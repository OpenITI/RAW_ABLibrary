[
  {"content":"\r\n\r\nبسم الله الرحمن الرحيم\r\nسيره معصومان\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nسيد محسن امين\r\nسيره معصومان\r\n1\r\nپيامبر اسلام خاتم الانبياء ( ص )\r\nترجمه على حجتى كرمانى\r\nسروش\r\nتهران 1376\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد مطهرى ، تقاطع خيابان دكتر مفتح ، ساختمان جام جم\r\nمركز پخش : مجتمع فرهنگى سروش ، معاونت بازرگانى ، 6404255\r\nعنوان : سيره معصومان ، پيامبر اسلام خاتم الانبياء ( ص )\r\nنويسنده : سيد محسن امين\r\nمترجم : على حجتى كرمانى\r\nچاپ اول : 1374\r\nچاپ دوم : 1376\r\nحروفچينى : لاينوترون انتشارات سروش\r\nاين كتاب در پنج هزار نسخه در چاپخانه انتشارات سروش ليتوگرافى ، چاپ و صحافى شد .\r\nهمه حقوق محفوظ است .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nفهرست مطالب\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\n.\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nمقدمهء مترجم\r\n\r\nسيرهء ديگرى در كنار صدها سيرهء ، پيرامون زندگى پيامبر گرامى اسلام ( ص )\r\n. . . معمولا انسانها به ايدئولوژيها و انديشه‌هاى ذهنى و مجرد آن طور كه بايد و شايد پاسخ مثبت نمىدهند ، مگر اينكه آن ايدئولوژى و يا جهان‌بينى در شكل هندسى مرزبندى شده و مشخصى ، تحقق يافته و خارج از ذهنيت تجريدى و انديشه‌هاى مجرد ، تبلور و تجسدى عينى پيدا كرده باشد . . .\r\nيكى از بارزترين امتيازات و مشخصات جهان‌بينى الهى - انسانى آيين مقدس اسلام ، تبلور شكل هندسى آن در سيرهء روشن و درخشان آورندهء آن ، حضرت محمد بن عبد اللّه ( ص ) ، مىباشد و قرآن كريم هم در رابطه با همين نياز فطرى انسانى است كه علاوه بر پرداختن به زواياى بنيادين ، آموزنده و تنبه‌آور حيات انسانى و نمونهء انبياء سلف ، در چهره‌سازى رسول گرامى اسلام ( ص ) ، او را به عنوان « مسلمان طراز نخست » ، « ايمان متبلور » و « اسلام مجسم » ، ترسيم كرده و مىنماياند كه :\r\n1 .  « آمَن الرَّسُول بِما أُنْزِل إِلَيْه مِن رَبِّه . . . »  « 1 » \r\n2 .  « . . . وَ يَكُون الرَّسُول عَلَيْكُم شَهِيداً . . . »  « 2 » \r\n3 .  « وَ ما مُحَمَّدٌ إِلَّا رَسُول قَدْ خَلَت مِن قَبْلِه الرُّسُل . . . »  « 3 » \r\n4 .  « ما كان مُحَمَّدٌ أَبا أَحَدٍ مِن رِجالِكُم وَ لكِن رَسُول اللَّه وَ خاتَم النَّبِيِّين . . . »  « 4 » \r\n\r\n","description":"","footnote":" ( 1 ) سورهء بقره / آيهء 285 : پيامبر به آنچه كه از پروردگارش بر او فرود آمده ايمان دارد . . .  ( 2 ) سورهء بقره / آيهء 143 : و پيامبر ( نيز ) گواه شما باشد . . .  ( 3 ) سورهء آل عمران / آيهء 143 : و محمد ( ص ) جز پيامبرى نيست ، كه پيش از او پيامبرانى نيز گذشتند . . .  ( 4 ) سورهء احزاب / آيهء 40 : محمد ( ص ) پدر هيچ‌يك از رجال شما نيست ، ليكن فرستادهء خدا و خاتم پيامبران است . . . ","page_name":" 1 ","page_number":9},
  {"content":"\r\n\r\n5 .  « لكِن الرَّسُول وَ الَّذِين آمَنُوا مَعَه جاهَدُوا بِأَمْوالِهِم وَ أَنْفُسِهِم . . . »  « 5 » \r\n6 .  « مُحَمَّدٌ رَسُول اللَّه وَ الَّذِين مَعَه أَشِدَّاءُ عَلَى الْكُفَّارِ رُحَماءُ بَيْنَهُم . . . »  « 6 » \r\n7 .  « لَقَدْ كان لَكُم فِي رَسُول اللَّه أُسْوَةٌ حَسَنَةٌ . . . »  « 7 » \r\n8 .  « فَآمِنُوا بِاللَّه وَ رَسُولِه النَّبِيِّ الْأُمِّيِّ الَّذِي يُؤْمِن بِاللَّه وَ كَلِماتِه وَ اتَّبِعُوه لَعَلَّكُم تَهْتَدُون . »  « 8 » \r\nاينها نمونه‌هايى است از ترسيم چهرهء محمد ( ص ) به وسيلهء آفريدگار و چهره‌ساز كائنات ، كه بيشتر اشاراتى است در مسير هدف اصلى نزول وحى ، يعنى ارشاد و هدايت مردم . . . « 9 » \r\nدر عين حال قرآن كريم نظر به قطعى الصدور بودن آن از جانب خداوند ، قطعىترين و يقينىترين سندى است كه از سيرهء رسول خدا ( ص ) و برخى از جوانب و حوادث زندگى آن حضرت . و كاملا طبيعى است كه يكى از مستندات غير قابل ترديد مؤلفان سيرهء خاتم الانبياء ( ص ) ، از همان صدر اوّل اسلام ، قرآن مجيد بوده باشد . . .\r\nشور و علاقهء مسلمانان سدهء نخست ، نشأت گرفته از همان نياز درونى و آواى فطرى ؛ آنگاه به اوج خود رسيد كه تعداد فراوانى از صحابهء محمد ، پيامبر بزرگ اسلام ( ص ) كه خود شاهد و ناظر حوادث بزرگ و رويدادهاى مهم و تاريخساز دوران حيات نورانى آن حضرت بودند ، به تدريج به شهادت رسيده و يا با مرگ طبيعى از دنيا مىرفتند و نسل بعد نيز كه با ياران رسول اكرم ( ص ) محشور بوده و از ايشان نقل روايت مىكردند ( و در اصطلاح به آنها تابعين مىگفتند ) ، كم‌كم صحنه را براى نسل سوم ( يعنى تابع تابعين ) خالى مىگذاشتند . . .\r\nدر چنين شرايطى بود كه عطش فراوان ، حس كنجكاوى و نياز گستردهء جديد الاسلامها ، به ويژه نو مسلمانان غير عرب ، از مردم بلاد مفتوحه ، نسبت به « سيرهء بانى عظيم الشأن اسلام ( ص ) » برانگيخته شده بود .\r\nپر واضح است كه براى پاسخگويى به اين نياز شديد و علاقهء وافر ، تعداد انگشت شمارى\r\n\r\n","description":"","footnote":" ( 5 ) سورهء براءة ( توبه ) / آيهء 88 : ليكن رسول و كسانى كه با او ايمان آوردند ، جهاد كردند با اموالشان و جانهايشان . . .  ( 6 ) سورهء فتح / آيهء 29 : محمد ( ص ) پيامبر خداست و كسانى كه با او هستند ، بر كافران سخت‌اند ، و ميان خودشان مهربان‌اند .  ( 7 ) سورهء احزاب / آيهء 21 : به يقين شما را به رسول خدا اقتدايى است نيكو ( پيامبر براى شما پيشوايى شايسته است ) .  ( 8 ) سورهء اعراف / آيهء 158 : پس به خدا و فرستادهء او كه نبى امّى است . ايمان آوريد ، آن كس كه به خدا و كلمات او ايمان آورده است . و از او پيروى كنيد باشد كه هدايت شويد .  ( 9 ) براى كسب آگاهيهاى گسترده پيرامون آيات نازله دربارهء شخصيت محمّد ( ص ) و سيرهء آن حضرت رجوع كنيد به كتاب بديع و ارزندهء محمّد فى القرآن / چاپ دار الارقم ، صدر - لبنان / 1411 ه . ق / تأليف فقيد العلم و الدين ، عالم پژوهنده معاصر ، و جامع معقول و منقول ، مرحوم آية اللّه معظم سيد رضا صدر ( رضوان اللّه عليه ) . . . آن فقيد سعيد و عالم كم‌نظير ، پس از يك عمر خدمات علمى و تبليغى در سطح جهان اسلام ، در روز هشتم آبانماه 1373 هجرى شمسى ، دار فانى را وداع گفت . ( رحمة الله عليه و حشره اللّه مع اجداده و اهل بيته ) . ","page_name":" 2 ","page_number":10},
  {"content":"\r\n\r\nاز صحابهء رسول خدا ( ص ) ( كه هنوز در قيد حيات بودند ) به عنوان مرجع قابل اعتماد و دست اوّل ، و تعداد بيشترى از تابعين ( مخصوصا آنها كه در مدينه سكونت داشتند و بالاخص آن گروه كه خود از فرزندان صحابه و مهاجرين و نزديك‌ترين ياران پيامبر ( ص ) بودند ) به عنوان سند دست دوم قابل استناد ، مورد توجه نسل سوم از مسلمين ( كه پس از رحلت رسول اكرم ( ص ) ، پا به عرصهء وجود گذارده بودند ) قرار داشتند .\r\nدر ميان تابعين ، مخصوصا نام دو تن از مشاهير سيره‌نويس و وقايع‌نگار صدر اوّل اسلام ، در كتب سيرهء و حديث ، ذكر شده است :\r\n1 . ابان بن عثمان بن عفّان ، فرزند سومين خليفه از خلفاى راشدين ( م . 105 ه ) 2 . ابو عبد اللّه عروة بن زبير بن عوّام اسدى ، ( م . 91 ه ) فرزند زبير ، يكى از مشهورترين صحابهء حضرت رسول ( ص ) .\r\nامّا علىرغم ، همهء اين امكانات و زمينه‌هاى مساعد و عطش و علاقه و اشتياق توده‌هاى مسلمان به اين كار ، نظر به مصالح و ملاحظات سياسى به ويژه در عصر به قدرت رسيدن خلفاى بنى اميه ، تدوين سيرهء رسول خدا ( ص ) رونق چندانى نداشت و به كندى پيش مىرفت ؟ ! و حتّى از شواهد تاريخى مىتوان دريافت كه انتشار سيرهء نبوى ( ص ) ، مورد كراهت و بغض خاندان بنى اميه بوده است ، و علّت آن هم با يك نگاه ساده و ابتدايى به حوادث سالهاى نخست دعوت ، كاملا مبرهن مىگردد :\r\nاكثريت قريب به اتفاق امويان ، در آغاز بعثت رسول اكرم ( ص ) از مخالفان سرسخت اسلام بودند و ابو سفيان سرسلسلهء خاندان بنى اميه از مخالفان و دشمنان شناخته‌شدهء پيامبر ( ص ) بود و جنگهاى قريش و كفّار مكّه با مسلمانان به پيشوايى وى صورت گرفت ! بديهى است كه تأليف تاريخ صدر اسلام و سيرهء حضرت رسول ( ص ) ، كه قهرا در برگيرندهء درگيريهاى خونين و فتوحات اسلامى مىباشد و طرف اصلى در اين جنگ و ستيزها اجداد خلفاى اموى بودند ، نمىتواند خوشايند اين گروه باشد ؟ ! « 10 »  مگر اينكه بر خلاف واقع خاندان بنى اميه مورد مدح و ستايش سيره‌نويس قرار گرفته و دست ناجوانمردانه و شناخته‌شدهء تحريف به سوى « سيرهء رسول خدا ( ص ) » نيز دراز گردد ! « 11 » \r\n\r\n","description":"","footnote":" ( 10 ) مذاكرات سليمان بن عبد الملك در زمان ولايتعهدى ، در شهر مدينه با دو پسران عثمان بن عفّان ( ابان و عمرو ) در اين زمينه ، قابل دقت و بررسى است و در عين حال شايستهء عبرت و بيدارى كه اگر « سياست » و « قدرت » محور بود ، اسلام و زندگى آورندهء آن ، يا بايد طرح نگردد و يا در صورت طرح ، مىبايست به نفع قدرت حكومت و سياست حاكم مورد تغيير و تحريف واقع شود ؟ ! ! ( ر . ك : الاخبار الموفّقيّات / صص 331 - 334 به نقل از سيرهء رسول اللّه ( ص ) ، / دكتر عباس زرياب / ص 16 . )  ( 11 ) در زمينهء جعل و تحريف ، على بن محمد بن عبد اللّه مدائنى ( 135 - 225 ) مورخ مشهور صدر اسلام ، چندين بخشنامهء رسمى دولتى ! را نقل مىكند كه قابل دقت و بررسى است . از جمله اين بخشنامه است : « معاوية بن ابو سفيان بنيانگذار خلافت اموى ، به تمام كارگزاران خود در بلاد مختلف اسلامى دستور مىدهد : حديثى در فضيلت ابو تراب ( امير المؤمنين على عليه السلام ) نباشد ، مگر اينكه روايتى مانند آن در فضيلت خلفاى نخستين و صحابه براى من بياوريد ، يا ضد آن را روايت كنيد ! اين كار نزد من محبوبتر است و براى شكستن دلايل و براهين ابو تراب و شيعيان وى ، وسيله‌اى قويتر و برنده‌تر ؟ ! » ( ر . ك : نهج البلاغه ، ابن ابى الحديد / ج 3 / ص 15 - 16 / چاپ مصر . ) ","page_name":" 3 ","page_number":11},
  {"content":"\r\n\r\n. . خوشبختانه در اين زمينه خواست و مشيت الهى پشتوانهء شور و شوق و علاقهء مسلمانان قرار گرفت و خلفاى اموى علىرغم حكومت ترس و وحشت ، خفقان و سركوب ، نتوانستند جلو تحقق ارادهء خداوندى را بگيرند و سيره و سنت حضرت محمد بن عبد اللّه ( ص ) ، آخرين فرستادهء پروردگار ، به عنوان دومين منبع از منابع شناخت اسلام ، در كنار قرآن كريم ، با تمامى اضلاع و ابعادش به دست نيرومند تأليف و تدوين سپرده شد و سيره‌نويسان بزرگى چون :\r\n« ابن شهاب زهرى » ، « ابو الاسود يتيم عروه » ، « موسى بن عقبه » ، « محمد بن اسحاق » و « ابو معشر سندى » به تدوين سيرهء رسول اكرم ( ص ) ، همت گماشتند .\r\nكهن‌ترين ، معتبرترين و جامع‌ترين سيره ، سيرهء محمد بن اسحاق ( معروف به سيرهء ابن هشام ) است . « 12 » \r\nو پس از آن بايد از سيره‌هاى ديگرى چون : تاريخ طبرى ، المغازى واقدى ، طبقات ابن سعد ، انساب الاشراف بلاذرى ، الاغانى ، الاصنام ابن كلبى ، ازرقى ، تاريخ يعقوبى و . . . نام برد . « 13 » \r\n\r\n","description":"","footnote":" ( 12 ) بدين جهت كه سيرهء مزبور توسط ابو محمد عبد الملك بن هشام حميرى نحوى ( م 218 ، ق ) تلخيص گرديده .  ( 13 ) از جملهء مهم‌ترين و مشهورترين « كتب سيره و حديث » كه در شمار مصادر سيره‌نويسان قرون متأخر اسلامى و نيز مورخان و سيره‌نويسان معاصر ( از جمله نويسنده محقق اين كتاب ) قرار دارند ، عبارتند از :\r\n1 . الروض الانف / ابو القاسم عبد الرحمن بن عبد اللّه سهيلى ( 581 ) ، شرح مشروحى بر سيرهء ابن هشام ، ( در 7 جلد ) .\r\n2 . زاد المعاد فى هدى خير العباد / ابو عبد اللّه زرعى دمشقى ( 751 ) ، ( در 4 جلد ) .\r\n3 . الاكتفاء فى مغازى رسول اللّه و الثلاثة الخلفاء / سليمان بن موسى بن سالم حميرى كلاعى ( 634 ) ، ( در دو جلد ) .\r\n4 . امتاع الاسماع بما للرسول من الابناء الاموال و الحفدة و المتاع / احمد بن على بن عبد القادر ، علامهء مقريزى ( 845 ) ، اين كتاب براى نخستين بار در سال 1941 ميلادى با تحقيق استاد محمود محمد شاكر چاپ شده است .\r\n5 . شرح الدرر در شرح الفية السيرة حافظ عراقى / شيخ الاسلام ابن حجر عسقلانى ( 852 ) .\r\n6 . وفاء الوفاء باخبار دار المصطفى ( ص ) / ابو الحسن نور الدين سمهودى ( 911 ) ( در دو جلد ) و . . .\r\nبر طبق تحقيق يكى از پژوهشگران معاصر ، مفصل‌ترين زندگينامه‌اى كه از پيامبر اكرم ( ص ) در دست داريم ، عبارت است از :\r\nسيرهء شاميه يا سبل الهدى و الرشاد فى سيرة خير العباد / تأليف : امام محمد بن يوسف صالحى شامى دمشقى ( 942 ) ، مورخ و محدث مشهور قرن دهم هجرى كه در دوازده جلد بزرگ ، در حدود بيش از هفت هزار صفحه به چاپ رسيده است .\r\nامّا نكات مهمى كه خوانندهء كتابهاى سيره بايد به آن توجهى عميق داشته باشد عبارتند از :\r\nالف : كتمان حقايق ؛ كتمان حقايق تاريخى در ميان مورخان اسلام ، نقصى شايع و تقريبا همگانى است . بسيارى از نويسندگان سيره‌ها ، همانند طبرى ، ابن جوزى ، ابن اثير ، ابن خلدون ، ابن كثير ، ابو الفداء و . . . كما بيش در چنگال عفريت پنهان‌كارى گرفتارند ! ! ب : تحريف ؛ تحريف حقايق نيز يكى از مشكلاتى است كه ما در كل تاريخ با آن روبه‌رو هستيم ! اين مشكل در تاريخ اسلام هم به روشنى ديده مىشود ، تحريف و تبديل اسامى ، اماكن ، ازمنه و حوادث در متون كتابهاى وقايع‌نگاران و حوادث‌نويسان نمونه‌هاى فراوان دارد .\r\nج : تعصب ؛ نقطهء ضعف ديگرى كه در بسيارى از كتابهاى تاريخى و سيره‌نويسى يافت مىشود ، تعصبهاى شديد مذهبى و فرقه‌اى است كه نمونه‌هايى از آن بسيار تند و غير منطقى مىباشد ! و لذا ما به عنوان يك هشدار به خوانندهء مسلمان و علاقه‌مند دريافت حقايق ناب و صحيح ، اعلام مىداريم :\r\nاكثريت قريب به اتفاق كتب تاريخ و سيره ، گرفتار پنهان‌كارى و تحريف و تبديل حقايق و تعصب كور فرقه‌اى است و لذا غث و سمين ، درست و نادرست دست در دست هم ، محتواى كتابهاى مزبور را تشكيل داده‌اند ! تا آنجا كه ما از روى اطمينان كامل ادعا مىكنيم : كتابى كه بتوان آن را تاريخ صحيح اسلام يا سيرهء صحيح پيامبر اكرم ( ص ) معرفى كرد ، در دست نداريم و هر چه هست و هر چه داريم بايد مطلب به مطلب ، حتّى سطر به سطر ، روايت به روايت ( از حيث سند و متن ) مورد بررسى و نقّادى عالمانه قرار گيرد و اين نيازمند تتبعى گسترده در متون تاريخ و حديث و نيز قدرت نقّادى همراه با شيوهء علمى تحقيق است ، همان ويژگيهايى كه فقهاء ، محدثان و رجال ما در باب « احاديث الاحكام » با دقت و ظرافتى كم‌نظير به كار گرفته‌اند ، اما در ساير ابواب چه ؟ چه عرض كنم ؟ ! ( جهت آگاهى بيشتر از منابع كهن تاريخى و مصادر سيره و نيز دريافت نمونه‌هايى از تحريف و تعصب و كتمان حقايق به مقالهء محققانه : مفصل‌ترين سيرهء پيامبر ( ص ) / محمد على جاودان ، مندرج در مجلهء فرهنگى - پژوهشى / آئينه پژوهش / شمارهء 3 ، سال 6 / خرداد و تير ماه 73 / ص 9 ، مراجعه كنيد ) ضمنا جهت رعايت جانب علم و فضل و تحقيق لازم است يادآور شوم كه : مجلهء بىنظير آئينه پژوهش كه به انگيزهء كتابشناسى ، نقد كتاب و اطلاع‌رسانى و عمدتا بهسازى نشر و پژوهش در حوزهء فرهنگ اسلامى ، هر دو ماه يك بار منتشر مىشود ، از عميق‌ترين و محققانه‌ترين منشورات و انطباعاتى است كه در سالهاى اخير با همكارى تعدادى از فضلاى جوان حوزهء علميه قم و نسل نوخاستهء ميمون و مبارك و تحول‌آفرين روحانيت شيعه ، سر و سامان پذيرفته است و به حق نه تنها براى دست‌اندركاران تهيه آن و نه تنها براى حوزهء شيعى قم و ايران كه براى حوزهء گستردهء معارف اسلامى در كل جهان اسلام افتخارآميز و غرور آفرين است ! ","page_name":" 4 ","page_number":12},
  {"content":"\r\n\r\nبنابراين ، كار سيره‌نويسى از همان صدر اوّل ، آغاز شد و تا به امروز همچنان ادامه دارد . از طرف مورخان و دانشمندان عرب و عجم ، مسلمان و غير مسلمان تا هم اكنون صدها كتاب پيرامون حيات سراسر پند و عبرت خاتم انبياء ( ص ) نوشته شده است .\r\nيكى از علماء معاصر در كتاب خود المسيح فى القرآن « 1 »  ، مىنويسد : با اينكه دانشمندان مسيحى به رسالت حضرت محمّد ( ص ) ايمان ندارند ، چندين برابر مسلمانان كه به پيامبرى حضرت مسيح ( ع ) اعتقاد دارند ، پيرامون زندگى پيامبر اسلام ( ص ) كتاب نوشته‌اند تا دانشمندان اسلامى در بارهء زندگى\r\n\r\n","description":"","footnote":" ( 1 ) . المسيح فى القرآن / چاپ دار الارقم / لبنان ، بيروت / اثر ارزنده‌اى از علامه محقق مرحوم آية اللّه سيد رضا صدر ( قدس سرّه ) . ","page_name":" 5 ","page_number":13},
  {"content":"\r\n\r\nحضرت عيسى بن مريم ( ع ) . . . كه صد البته نمىتوان به همهء آنها اعتماد كرد و به طور قطع برخى از سيره‌نويسان غربى با انگيزهء لطمه زدن به اسلام با انبوهى از خرافات و جعليات و اتهامات شرح زندگى آورندهء اين دين مقدس را مورد توجه قرار داده‌اند ! ! به ويژه مستشرقان و به اصطلاح ، اسلامشناسان وابسته به سازمان جهانى و استعمارى استشراق ! . . . و حال سيرهء ديگرى به زبان فارسى در شمار صدها سيره‌اى كه در طول چهارده قرن پيرامون زندگى رسول گرامى اسلام ( ص ) به زبانهاى مختلف جهان نوشته شده است ، ترجمه‌اى از عربى به قلم عالم مصلح خطهء جبل عامل ، علامهء عاليمقام سيد محسن امين صاحب كتاب گرانسنگ اعيان الشيعة .\r\nو آيا مىتوانم آرزو كنم من نيز چونان پيرزن نخ‌ريسى كه در رديف خواستگاران حضرت يوسف ( ع ) درآمد ، در صف مترجمان و نشردهندگان سيرهء والاترين و كامل‌ترين انسان تاريخ بشريت ، فخر رسل و هادى سبل ، اشرف الانبياء و المرسلين و خاتم النبيين ، الّذى جعله اللّه   شاهِداً وَ مُبَشِّراً وَ نَذِيراً وَ داعِياً إِلَى اللَّه بِإِذْنِه وَ سِراجاً مُنِيراً   ، حضرت محمد بن عبد اللّه ( روحى و ارواح العالمين له الفداء ) ، درآيم ؟\r\nهر چند ناچيز و بىمقدارم ! امّا تحقق چنين آرزويى در راستاى كرم عميم و فضل گستردهء الهى براى بنده‌اى كه : « رأس ماله الرّجاء » ، به دور از دسترس نتوان بود ! امّا انگيزه‌اى كه مرا به چنين كار مهمى واداشت ! اجازه بدهيد به نخستين سالهاى دههء پنجاه برگشته و يادآور گردم :\r\nبه گمانم در آبانماه سال 1352 ه . ش بود كه براى پنجمين بار توسط دژخيمان رژيم شاهنشاهى دستگير ، و پس از توقف اندى در « كميتهء ضد خرابكارى » ! ! ( مخوف‌ترين زندان آن دوران ) ، براى مدت سه سال به « ايلام غرب » تبعيد شدم . در تبعيدگاه پس از گذشت حدود پنج ماه ، به دنبال ماجراى نشر شب‌نامه‌اى توسط يك جوان فقير و چپ‌گرا « 14 »  ! ! ( كه به طور طبيعى نمىتوانست سنخيت و ارتباطى با يك عنصر مذهبى ضد كمونيسم داشته باشد ) ؟ ! ، توسط مأموران بىرحم و قسىالقلب ساواك آن سامان ، توقيف و زندانى شدم و مورد شكنجهء\r\n\r\n","description":"","footnote":" ( 14 ) كه بالاخره پس از تحمل شكنجه‌هاى فراوان و توقف يك سال در زندان كرمانشاه ، بعد از آزادى ، به ايلام مراجعت كرد و متأسفانه در همان روزهاى نخست پس از رهايى از محبس ، دست به خودكشى زد ! ","page_name":" 6 ","page_number":14},
  {"content":"\r\n\r\nشديد قرار گرفتم ! . . .\r\nدر آن شرايط سخت و طاقت‌فرسا كه تنها ايمان به خدا و اميد به عنايات و الطاف او انسان را صبور و مقاوم نگه مىدارد ، نذر كردم كه اگر خداوند سبحان مرا از اين مخمصه نجات بخشد و ماجرا به خوبى و عافيت فيصله پيدا كند ، يك دوره سيرهء معصومان چهارده‌گانه را به رشتهء تحرير درآورم و به مسلمانان علاقه‌مند به خاندان نبوت تقديم كنم .\r\nخوشبختانه به خاطر خطير ! آقايان گذشت كه مسأله‌اى نبوده و بنده در نشر اعلاميه‌هاى چپ‌انديشانه ! ! دستى نداشته‌ام ، و تنها سوء تفاهمى رخ نموده ؟ ! و با يك عذرخواهى خشك و خالى سر و ته قضيه را بهم آوردند ! « 15 »  و اينك اين كتاب سيرهء رسول اكرم ( ص ) ، در مسير اداى نذر مزبور « 16 »  تقديم مىگردد ، بدين اميد كه اين نيز نوعى توسل به ذيل عنايت سر سلسلهء معصومان و دودمان پاك و مطهرش ( سلام اللّه عليهم اجمعين ) به شمار آيد و عنايات و توجهات آن عزيزان عظيم الشأن ( ع ) در دنيا و آخرت شامل حالمان گردد ، و اگر از روى فضل و كرم خداوندگار منّان ، اجر و پاداشى بر ترجمه و نشر « اين مجموعه » « 17 »  مترتب گردد ، ثواب آن را به روح پرفتوح مؤلف گرانقدر ( ره ) و به ارواح پاك پدر و مادر عزيز و بزرگوارم ( كه به حق از محبان و عاشقان مخلص محمّد و آل محمّد ( ص ) بودند ) ، نثار مىكنم .\r\nغفر اللّه لنا و لهم و لكم تهران : مرداد ماه 1374 على حجّتى كرمانى\r\n\r\n","description":"","footnote":" ( 15 ) البته در همان هنگام به « كاشى » معاون سازمان امنيت ايلام گفتم : زور داريد ، اما شعور نداريد ! آخر شما فكر نكرديد كه يك آخوند مبلغ اسلام ، نمىتواند محرك انتشار شب‌نامه‌اى در مايه‌هاى ماركسيستى باشد و درود بر « گل‌سرخى » ! و « دانشيان » نثار كند ؟ !  ( 16 ) در پيشگفتارى كه بر كتاب امام على ( ع ) ، جلد سوم و چهارم سيرهء معصومان ( ع ) دارم ، داستان اين توفيق الهى را بطور مشروح‌ترى بر شمرده‌ام . ( ر . ك : سيرهء معصومان / ج 3 / امام على عليه السّلام / از ولادت تا آغاز خلافت / صص :\r\nپانزده ، هفده ) .  ( 17 ) كه آرزو دارم برايم چونان « باقيات الصالحاتى » ، بمانند و خوانندگان عزيز ( به ويژه آنگاه كه ديگر نيستم و دستم از اين دنيا كوتاه شده ) ، به هنگام مطالعهء مجموعهء سيرهء معصومان ، صميمانه از درگاه خداوند متعال برايم طلب آمرزش و مغفرت كنند . ","page_name":" 7 ","page_number":15},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":16},
  {"content":"\r\n\r\n\r\nمقدمهء مؤلف\r\nچنين گويد بندهء نيازمند به بخشش پروردگار بىنيازش ، محسن فرزند مرحوم سيد عبد الكريم امين حسينى عاملى ، عامله اللّه بفضله و لطفه ، كه اين كتاب دومين بخش در سيرهء اشرف مخلوقات ، پيامبرمان محمد ( ص ) و پارهء تن او زهرا عليها السّلام است . و در بخش سوم سيرهء مولانا امير المؤمنين على بن ابى طالب ( ع ) و در بخش چهارم سيرهء باقى ائمه ، صلوات اللّه عليهم ، نوشته خواهد آمد .\r\nما پيش از آغاز به نوشتن شرح حال اعيان و بزرگان شيعه ، چنين ديديم كه كتاب خود را با ذكر سيرهء آنان بركت و شرافت بخشيم كه آنان علاوه بر آن كه سرور همهء مسلمانان‌اند ، بزرگان و سروران و مقتداى شيعيان به شمار مىآيند . ما شرح حال اين معصومان را جدا از ساير شرح حالهاى افراد شيعه كه بنا بر حروف الفبا مرتب شده‌اند ، آورديم و نام و زندگى آنان را در بين زندگى و شرح حال ديگر كسان شيعه نياميختيم تا ياد و نام آنان ممتاز از ديگران باقى بماند همچنان كه آنان در رفعت و شأن و اندازه از ديگران ممتاز و جدايند .\r\nدر خصوص سيرهء نبوى ، كتابهاى فراوان و با مجلدات بسيار همچون سيرهء محمد بن اسحاق و سيره‌اى كه طبقات ابن سعد متضمن آن است و سيرهء ابن هشام و سيرهء ابن سيد الناس و سيرهء شمس شامى و سيرهء حلبيه و سيرهء زينى دحلان و شفا ، تأليف قاضى عياض و شمايل ، نوشتهء ترمذى و المواهب اللّدنّيّة فى السيرة النبوية تأليف قسطلانى و غير اينها ، نگارش يافته است .\r\nمؤلفان سيرهء نبوى دربارهء تمام ابعاد زندگى پيامبر ( ص ) ، به طور كامل و مستوفى بحث كرده‌اند ، چنان كه اگر ما خواسته باشيم سيرهء آن حضرت و عترت بزرگوارش را به طور همه‌جانبه مورد بحث و بررسى قرار دهيم ، بايد چندين برابر آنچه نوشته‌ايم بنويسيم . اما ما تا آنجا كه ممكن بوده است راه اختصار را پيشه ساخته و تنها بدانچه گريزى از ذكر آن نبوده است بسنده كرده و از هر چيز فقط گوشه‌اى از حوادثى را كه روى داده است بازنموده و اختيار كرده‌ايم . با اين وجود بازهم سخن ما در اطراف زندگى اين بزرگواران به درازا انجاميد تا آنجا كه مجبور به تأليف مجلداتى در اين خصوص شديم .\r\n\r\n","description":"","footnote":"","page_name":" 9 ","page_number":17},
  {"content":"\r\n\r\n.\r\n\r\n","description":"","footnote":"","page_name":" 10 ","page_number":18},
  {"content":"\r\n\r\n\r\nپيامبر « صلّى اللّه عليه و آله »\r\nسيرهء شريف آن حضرت شامل مباحث زير است :\r\nنسب شريف آن حضرت ، دوران فرخندهء جنينى او ، ميلاد خجسته و دوران شيرخوارگى او ، سرپرستى عبد المطلب از او ، ازدواج آن حضرت با خديجه ، خصوصيات جسمى و بدنى و اخلاق و حالات او ، همسران و فرزندان و عموها و عمه‌ها و دربان و شاعران و مؤذنان و سلاح و مركوبها و نقش انگشترى و كتّاب و مبعث حضرتش ، مختصرى دربارهء شريعت اسلام و محاسن آن ، هجرت اول و دوم به حبشه ، ماجراى غرانيق و فرد كور ، محاصرهء شعب ابو طالب ، اسراء و معراج ، عقبهء اولى و عقبهء ثانى ، پيمان برادرى در بين اصحاب ، هجرت به مدينه ، آمدن هيئتهاى عرب نزد آن حضرت ، نامه‌هاى او به پادشاهان ، جنگها و غزوات و سريه‌هاى او ، حجة الوداع ، حديث غدير ، وفات آن حضرت ، ماجراى سقيفه ، برخى از خطبه‌ها و سخنان كوتاه و كلمات جامع حضرتش در احكام شرعى و طب و برخى از دعاهاى آن حضرت .\r\n\r\nنسب شريف پيغمبر ( ص )\r\nآن حضرت محمد بن عبد اللّه بن عبد المطلب و نامش شيبة الحمد بن هاشم و نامش عمرو بن عبد مناف و نامش مغيرة بن قصى و نامش زيد بن كلاب و نامش حكيم بن مرة بن كعب بن لؤى بن غالب بن فهر بن مالك بن نضر و نامش قيس بن كنانة بن خزيمة بن مدركه و نامش عامر بن الياس بن مضر و نامش عمرو بن نزار بن معد بن عدنان ، مىباشد .\r\nنسب آن حضرت تا عدنان متفق عليه است و پس از عدنان دربارهء نسب وى اختلافات بسيارى وجود دارد .\r\nكنيهء او « ابو القاسم » و مادرش « آمنه » بنت وهب بن عبد مناف بن زهرة بن كلاب بن مرة بن\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nكعب بن لؤى بن غالب است . مادر آمنه ، برة ، دختر اسد بن عبد العزى بود . وهب بزرگ بنى زهره ، آمنه را براى عبد اللّه خواستگارى كرد و پدرش عبد المطلب او را به همسرى عبد اللّه داد . عبد اللّه در آن هنگام بيست و چهار سال داشت .\r\n\r\nدوران جنينى آن حضرت\r\nآمنه در ايام تشريق « 1 »  به محمد باردار شد . او خود گويد : « تا هنگام زادن او هيچ سختى و دردى احساس نكردم . » عبد اللّه در زمان باردارى آمنه به قصد سفرى تجارى به سوى شام رهسپار شد و به هنگام بازگشت نزد داييهايش در مدينه از قبيلهء بنى نجار ، رفت و در آنجا بيمار شد و در اثر بيمارى در همان جا از دنيا رفت . پيامبر ( ص ) به هنگام وفات پدرش هنوز به دنيا نيامده بود . برخى گفته‌اند آن حضرت به هنگام وفات پدرش ، دو سال و چهار ماه سن داشته است و بنابر قول ديگر در آن هنگام هفت ماه و بنا بر سخن برخى دو ماه از عمر آن حضرت سپرى مىشده است .\r\nعبد اللّه فردى تنگدست بود و پس از مرگ جز پنج شتر و تعدادى گوسفند و يك كنيز به نام « بركه » كه كنيه‌اش « ام ايمن » بود ، چيز ديگرى از خود بر جاى ننهاد . اين كنيز همان كسى است كه پيامبر ( ص ) را در آغوش خود پرورش داد .\r\n\r\nميلاد خجستهء پيامبر ( ص )\r\nپيغمبر ( ص ) در روز جمعه يا روز دوشنبه ، هنگام طلوع آفتاب يا طلوع سپيده يا هنگام زوال آفتاب ، در مكه پا به عرصهء وجود نهاد .\r\nدربارهء روز تولد آن حضرت اختلاف است . مشهور بين اماميه آن است كه او در هفدهم ربيع الاول به دنيا آمده است و از ميان شيعيان ، كلينى مىگويد كه آن حضرت در دوازدهم ربيع الاول چشم به جهان گشوده است . اين قول در ميان غير شيعه شهرت دارد و برخى از غير شيعيان نيز دربارهء تاريخ ولادت پيامبر ( ص ) با ما اتفاق نظر دارند « 2 »  .\r\n\r\n","description":"","footnote":" ( 1 ) ايام تشريق روزهاى سيزدهم و چهاردهم و پانزدهم ذى الحجّه مىباشند و از اين رو اين روزها را « ايام التشريق » ناميده بودند كه گوشتهاى قربانى را در زير نور خورشيد پراكنده مىكردند و خورشيد بر آنها مىتافت . ( مؤلف )  ( 2 ) در اينجا اشكالى وجود دارد و آن اين كه اگر دوران حمل پيامبر ( ص ) در ايام تشريق يعنى روزهاى سيزدهم و چهاردهم و پانزدهم ذى الحجّه واقع شده ، و ولادت آن حضرت در ربيع الاول باشد ، و اگر مراد ربيع الاول همان سال بوده باشد ، حمل پيامبر در مدتى كمتر از شش ماه صورت پذيرفته و اتفاق حاصل است كه حمل كمتر از شش ماه نتواند بود و اگر اين ربيع الاول از سال بعدى بوده باشد ، مدت حمل آن حضرت چيزى در حدود يك سال و چهار ماه به طول انجاميده است حال آن كه طولانىترين مدت حمل در نزد ما از اين كمتر است . از اين اشكال چنين پاسخ داده‌اند كه زمان حمل پيامبر در ايام تشريق مبتنى بر نسيء است كه در زمان جاهليت رواج داشته . نسيء عبارت از آن بوده كه مشركان هرگاه ناچار به جنگ در يكى از ماه‌هاى حرام مىشدند ، جنگ مىكردند و به جاى آن ماه ديگرى را قرار مىدادند . و اللّه اعلم . ( مؤلف ) ","page_name":" 12 ","page_number":20},
  {"content":"\r\n\r\nراويان اتفاق نظر دارند كه آن حضرت در عام الفيل پس از گذشت 55 يا 45 يا 30 روز از كشته شدن اصحاب فيل ، و پس از سپرى شدن 34 سال و هشت ماه يا 42 سال از پادشاهى خسرو انوشيروان و هفت سال باقى مانده از سلطنت او به دنيا آمد .\r\nآمنه مژدهء ولادت كودك را به عبد المطلب رسانيد و او از اين امر شاد و خشنود گشت و به ديدن آمنه رفت و در كنار او ايستاد و زبان به دعا گشود و خدا را به پاس آن چه به دو ارزانى داشته بود ، سپاس گفت و اين اشعار را خواند :\r\n الحمد للّه الذي اعطانى * هذا الغلام الطيب الاردانى « 3 » \r\nقد ساد فى المهد على الغلمان * اعيذه باللّه ذى الاركان « 4 » \r\nحتى اراه بالغ البنيان * اعيذه من شرّ ذى شنان « 5 » \r\nمن حاسد مضطرب العنان « 6 »  \r\nآن حضرت در اتاقى معروف به اتاق ابن يوسف ، يعنى محمد بن يوسف ، برادر حجاج به دنيا آمد .\r\nاو ( ص ) اين اتاق را به عقيل بن ابو طالب بخشيد و چون عقيل بمرد فرزندانش آن را از محمد بن يوسف برادر حجاج خريدند . چون وى خانه‌اش معروف به دار ابن يوسف را ساخت ، اين اتاق را نيز داخل در خانه كرد . سپس خيزران ، مادر رشيد آن را گرفت و از خانه جدا كرد و آن را به صورت مسجد در آورد كه در آن نماز خوانده مىشد . اين اتاق تا كنون نيز معروف است و مردم به زيارت آن مىروند و در آنجا نماز مىخواندند و بدان تبرك مىجويند . زمانى كه وهابيها در عصر ما بر مكه دست يافتند اين خانه را ويران ساختند و بنا بر عادت خود در جلوگيرى از تبرك جستن به آثار پيغمبران و صالحان ، مردم را از زيارت آنجا منع كردند و آن را محل نگهدارى چهارپايان خود كردند .\r\n\r\nشيرخوارگى پيامبر ( ص )\r\nچند روز پيش از آن كه حليمه به مكه درآيد ، ثويبه ، آزاد كردهء ابو لهب ، پيامبر را با همان شيرى كه به پسرش مسروح مىداد تغذيه مىكرد . اين زن پيش از اين هم حمزه ، عموى پيامبر را شير داده بود .\r\nرسول خدا ( ص ) به همين دليل ، ثويبه را بزرگ مىداشت و خديجه همسر پيامبر نيز حرمت اين زن را رعايت مىكرد ، ابو لهب پس از هجرت پيغمبر به مدينه ، ثويبه را آزاد كرد . پيغمبر هم همواره از مدينه پول و جامه براى او مىفرستاد تا آن كه ثويبه از دنيا رفت . سپس پيامبر سراغ مسروح را\r\n\r\n","description":"","footnote":" ( 3 ) سپاس خدا راست كه اين بچه پاك و لطيف را به من ارزانى داشت .  ( 4 ) او در گاهواره بر ساير كودكان سرورى يافت و من او را در پناه خداى ذو الاركان قرار مىدهم .  ( 5 ) تا او را نيرومند بينم و از شر بدسرشتان ( به خدايش ) پناه مىدهم .  ( 6 ) از شر حسودى كه ( از فرط حسادت ) ناآرام و لگام گسيخته است . ","page_name":" 13 ","page_number":21},
  {"content":"\r\n\r\nگرفت به او عرض شد كه مسروح هم مرده است پس از ديگر خويشان ثويبه سراغ كرد كه پاسخ دادند : آنها هم از دنيا رفته‌اند .\r\nپس از ثويبه ، حليمه دختر ابو ذؤيب عبد اللّه سعديه ، از قبيلهء بنى سعد بن بكر ، پيامبر را شير داد تا آن حضرت بزرگ شد . مكيان براى شير دادن فرزندان خود ، از زنان صحرانشين استفاده مىكردند .\r\nاين كار براى آن بود كه فرزندانشان گشاده‌زبان گردند . از اين رو بود كه آن حضرت مىفرمود : من فصيح‌تر كسى هستم كه « ضاد » مىگويد ، جز آن كه من از قريش هستم و در قبيلهء بنى سعد شير خورده‌ام .\r\nده زن از قبيلهء بنى سعد بن بكر در پى گرفتن نوزادى شيرخواره به مكه آمدند . حليمه هم در ميان آنان بود . هر يك نوزادى برگرفتند جز حليمه . حارث مكنّى به ابو ذؤيب همسر حليمه و فرزندش به نام عبد اللّه نيز با او بودند . پيامبر ( ص ) را بر حليمه عرضه كردند ، اما حليمه گفت كه اين كودك يتيم است و مالى ندارد و اميدى نيست كه مادرش هم كارى براى او بكند . ديگر دايگان هر يك با كودكى از مكه بيرون رفتند و از حليمه جدا شدند . حليمه كه چنين ديد به شوهرش گفت : چه مىگويى ؟ تمام همراهان من بازگشتند و در مكه جز اين نوزاد يتيم كودك ديگرى نيست كه او را برگيرم . اى كاش اين كودك را مىگرفتيم چون من دوست ندارم دست خالى بازگردم .\r\nشوهرش به او گفت : شايد خداوند در اين كودك براى ما خيرى قرار دهد . حليمه پيغمبر را گرفت و در دامنش نهاد ، ناگهان پستانهايش پرشير شد و پيامبر شير نوشيد و برادرش هم كه از گرسنگى نمىخوابيد شير نوشيد . پيغمبر دو سال در نزد حليمه بماند تا آن كه از شير گرفته شد . او را براى ديدن مادرش نزد آمنه آوردند و حليمه به آمنه گفت كه چه بركاتى از او ديده است . پس آمنه وى را به حليمه داد و حليمه هم مجددا پيامبر را كه در آن هنگام پنج سال و دو روز از عمرش مىگذشت ، به مادرش بازپس داد .\r\nپس از آن كه پيغمبر با خديجه ازدواج كرد ، حليمه به ديدن آن حضرت آمد . پيامبر ردايش را زير پاى او گسترد و خديجه چهل گوسفند و يك شتر به حليمه داد . روز حنين نيز حليمه نزد پيامبر آمد و بازهم پيامبر ردايش را زير پاى او گسترد و حليمه بر روى آن نشست .\r\nهيئتى از هوازن در روز حنين نزد پيامبر آمد ، در ميان آنان شخصى به نام ابو ثروان يا ابو برقان عموى رضاعى پيامبر بود . تعدادى از اشخاص آنان اسير ، و مقدارى از اموال آنان به غنيمت گرفته شده بود . لذا از پيامبر درخواست كردند كه بر آنان منتى نهد ، پيامبر آنها را بين گرفتن اسيران و اموال مخيّر گردانيد . آنها با شنيدن اين پيشنهاد گفتند : ما را ميان كسان و مالهايمان مخيّر گردانيدى حال آن كه ما هيچ چيز را با كسان خود برابر نمىگيريم . پس پيامبر فرمود : مرا با فرزندان عبد المطلب چه‌كار ؟ او از شماست و به زودى از مردم در اين باره نظر خواهم خواست .\r\nمهاجران و انصار گفتند كه او از آن رسول خداست . يكى از قبايلى كه از « مؤلفة قلوبهم » و از قبايل\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nعرب بود ، از اين امر امتناع جست و پيامبر ( ص ) هم به جاى آن ، شترى به ايشان داد . تفصيل اين ماجرا در واقعهء حنين خواهد آمد . همچنين در روز حنين ، همين قبيله با خواهر رضاعى پيغمبر ( ص ) به نام شيماء دختر حارث نزد رسول خدا ( ص ) آمدند . شيماء گفت : اى رسول خدا من خواهر رضاعى تو هستم . پس پيامبر ( ص ) ردايش را زير او گسترد و او را روى آن نشاند و گفت : اگر دوست دارى همين جا نزد من عزيز و گرامى بمان ، و گرنه به تو چيزى دهم و به سوى قوم خويش بازگرد ؟ شيماء عرض كرد : به من چيزى بخش و مرا به سوى قوم خودم بازگردان .\r\n\r\nسرپرستى عبد المطلب از پيامبر ( ص )\r\nپس از وفات عبد اللّه ، عبد المطلب سرپرستى پيامبر را بر عهده گرفت و در پرورش و نگهدارى آن حضرت به بهترين شكل كوشيد به او بيشتر از فرزندانش نرمى و مهربانى نشان مىداد . او را به خود نزديك مىكرد ، غذا نمىخورد مگر آن كه محمد را در نزد خود حاضر مىكرد و محمد نيز به هنگام خلوت و يا خواب عبد المطلب ، بر وى وارد مىشد و عبد المطلب بر بسترش مىنشست و مىگفت :\r\nبگذاريد او آزاد باشد .\r\nهنگامى كه شش سال از عمر پيغمبر گذشت و يك سال مىشد كه از نزد حليمه بازگشته بود ، مادرش وى را نزد داييهايش بنى عدى بن نجار ، در مدينه برد تا آنان محمد را ببينند . ام ايمن در اين سفر همراه پيامبر بود و وى را تر و خشك مىكرد . آمنه يك ماه نزد بستگان خود ماند و سپس همراه محمد به مكه بازگشت و در ميانهء راه مدينه و مكه در جايى به نام ابواء درگذشت . پس از مرگ آمنه ، ام ايمن كودك را به مكه آورد و او را به عبد المطلب تحويل داد و خود براى نگهدارى از او نزد عبد المطلب ماند . بدين سان پيامبر مدت هشت سال ، از زمان درگذشت پدرش ، تحت كفالت عبد المطلب قرار گرفت .\r\nعبد المطلب در سن هشتاد سالگى از دنيا رفت . چون زمان مرگ عبد المطلب فرا رسيد فرزندش ابو طالب را به نگهدارى از رسول خدا ( ص ) و محافظت و سرپرستى از او وصيّت كرد . ابو طالب نه بزرگ‌تر از ساير برادرانش بود و نه توانگرتر ، زيرا حارث از ابو طالب بزرگ‌تر و عباس از تمام برادران ثروتمندتر بود . اما عبد المطلب از اين جمعيت ابو طالب را به سرپرستى پيامبر برگزيد كه مىدانست او به خوبى از پيامبر نگهدارى مىكند و با وجود فقر و تنگدستى از ساير برادرانش شريف‌تر و در نظر قريش گرامىتر و بزرگ‌تر و بزرگوارتر است .\r\nابو طالب به سرپرستى از پيامبر پرداخت و به خوبى از آن حضرت نگهدارى كرد . ابو طالب او را بيش از فرزندان خويش دوست مىداشت و محمد جز در كنار او نمىخوابيد و چون ابو طالب بيرون مىرفت او نيز با وى خارج مىشد ، ابو طالب آن چنان شيفتهء او شده بود كه نظيرى نمىتوان براى آن يافت . ابو طالب غذا را به او اختصاص مىداد فرزندان خودش پريشان بودند و چشمانى قىآلود\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nداشتند ، در حالى كه رسول خدا ( ص ) از نعمت و رفاه برخوردار بود .\r\nبراى ابو طالب در بطحاء پشتىاى مىنهادند و او به آن تكيه مىداد و يا بر آن مىنشست . و پيامبر هم مىآمد و بر همان پشتى مىنشست . پس ابو طالب مىگفت : اين برادرزادهء من برخوردار از نعمت است .\r\nپيامبر دوازده‌ساله بود كه ابو طالب او را با خود به شام برد . البته ابو طالب ابتدا قصد داشت محمد را در مكه بگذارد و خود عازم سفر شود ، اما محمد از ماندن در مكه خوددارى ورزيد و به ناچار ابو طالب او را با خود همراه كرد تا با هم به بصرى رسيدند و در آنجا بحيراى راهب ، با محمد ديدار كرد .\r\nابو طالب همواره پيامبر را گرامى مىداشت و در طول حيات خود پيوسته با دست و زبان خويش از وى حمايت مىكرد و به او يارى مىرساند .\r\nابن ابى الحديد در شرح نهج البلاغه از امالى ابو جعفر محمد بن حبيب نقل كرده است كه ابو طالب شبها بسيار بر جان پيامبر ( ص ) بيمناك مىشد . از اين رو شبها محمد را از بسترش بيدار مىكرد و فرزندش على را در جاى او مىخواباند . شبى على به ابو طالب گفت : پدر ! من كشته مىشوم . اما ابو طالب در پاسخ او گفت :\r\n اصبرن يا بنى فالصبر احجى * كل حى مصيره لشعوب « 7 » \r\nقد بذلناك و البلاء شديد * لفداء الحبيب و ابن الحبيب « 8 » \r\nلفداء الاغر ذى الحسب الثا * قب و الباع و الكريم النجيب « 9 » \r\nان تصبك المنون فالنبل تبرى * فمصيب منها و غير مصيب « 10 » \r\nكل حى و ان تملى بعمر * آخذ من مذاقها بنصيب « 11 »  \r\nابو طالب از محمد كه هنوز دوران خردسالى را مىگذراند ، استسقا كرد . ابن عساكر روايت كرده است كه مكيان دچار قحطى شدند . پس ابو طالب با كودكى كه گويى چون خورشيد از لابه‌لاى ابرهاى متراكم و تيره مىتابيد ، بيرون آمد . ابو طالب كودك را گرفت و پشتش را به كعبه چسبانيد و كودك با انگشتانش ( پردهء كعبه ) را گرفت . هيچ پارهء ابرى در آسمان به چشم نمىخورد اما ناگهان ابرها از اين سو و آن سو روى آوردند و پرباران شدند و زمين را سيراب كردند . ابو طالب در اين باره مىسرايد :\r\n\r\n","description":"","footnote":" ( 7 ) بردبار باش فرزندم كه بردبارى خردمندانه‌تر است و هر زنده‌اى سرانجامش ، گورهاست .  ( 8 ) ما تو را ارزانى داشتيم كه آزمون براى فدا شدن در راه حبيب و فرزند حبيب بس سنگين است .  ( 9 ) براى فدا شدن در راه ( انسانى ) گزيده و شرافتمندانه و تابناك و بزرگ و نجيب .  ( 10 ) اگر مرگ تو را رسد به بزرگوارى نايل آمده‌اى كه ( تير ) مرگ گاه بر نشانه نشيند و گاه ننشيند .  ( 11 ) هر زنده‌اى هر چند كه عمر و زندگانى را براى او نوشته باشند ( عاقبت ) از مزهء مرگ بهره‌اى خواهد برد . ","page_name":" 16 ","page_number":24},
  {"content":"\r\n\r\n و ابيض يستسقى الغمام بوجهه * ثمال اليتامى عصمة للارامل « 12 » \r\nتلوذ به الهلاك من آل هاشم * فهم عنده فى نعمة و فواضل « 13 »  \r\nآن حضرت بيست‌ساله بود كه جنگهاى فجار رخ داد . فجار از جنگهاى مشهور عرب است كه در ميان قيس و بين قريش و كنانه درگرفته بود . در آغاز روز ، پيروزى از آن قيس و شكست از آن قريش و كنانه بود ، اما بعدا امر بر عكس شد و قريش و كنانه بر قيس پيروز شدند . رسول خدا ( ص ) دربارهء اين جنگ فرمود : من با عموهايم در اين جنگ شركت داشتم و چند تير هم انداختم و دوست نداشتم كه من اين كار را نكرده باشم .\r\nاين جنگ را از اين رو فجار ناميده بودند كه در ماه‌هاى حرام واقع شده بود .\r\n\r\nحلف الفضول\r\nپيامبر ( ص ) در حلف الفضول شركت جست . در آن هنگام قريش از جنگ فجار بازگشته بودند . اين پيمان ، شريف‌ترين پيمان بود و نخستين كسى كه مردم را به سوى آن فرا خواند زبير بن عبد المطلب بود . بنى هاشم و بنى زهره و بنى تيم در خانهء عبد اللّه بن جدعان گرد آمدند و با خدا عهد و پيمان بستند كه يار ستمديدگان باشند تا حق آنها بديشان پرداخت گردد . تا زمانى كه دريا ، موى را تر كند و محرومان را در معاش يارى رسانند . قريش اين پيمان را حلف الفضول ناميد . در اين پيمان هيچ قومى بر بنى هاشم پيشى نگرفت . رسول خدا ( ص ) مىفرمود : من پيمانى را كه در خانهء عبد اللّه بن جدعان منعقد شد ، بر شتران سرخ‌موى ترجيح مىدهم و اگر بازهم بدان فرا خوانده مىشدم همانا پاسخ مىگفتم .\r\n\r\nازدواج پيامبر ( ص ) با خديجه ( س )\r\nپيامبر ( ص ) بيست و پنج‌ساله بود كه با ثروت خديجه به قصد تجارت به سوى شام روانه شد .\r\n« ميسره » غلام خديجه نيز او را در اين سفر همراهى مىكرد . خديجه زنى توانگر و بزرگ بود . او براى تجارت ، مردان را اجير مىكرد . چون ابو طالب پى برد كه خديجه مالى دارد و مىخواهد آن را با قافله به شام بفرستد ، نزد محمد رفته به وى گفت : اى پسر برادرم ! من مردى بىچيزم و زمانه بر ما سخت گرفته است . اينك خبردار شده‌ام كه خديجه ، فلانى را در قبال دو كرّه شتر اجير كرده است .\r\nاما ما راضى نيستيم كه او به تو همان اندازه دهد كه به آن مرد داده است . آيا مىخواهى من با او گفت‌وگو كنم . محمد پاسخ داد : هرطور كه خود دوست دارى . ابو طالب به خديجه گفت : آيا\r\n\r\n","description":"","footnote":" ( 12 ) سپيد چهره‌اى كه ابر از روى او طلب آب مىكند ، فريادرس يتيمان و پناه بيوه‌زنان .  ( 13 ) هلاك از آل هاشم به دو پناه برد و آنها ( بنى هاشم ) در كنار وى غرق در نعمت و احسانهايند . ","page_name":" 17 ","page_number":25},
  {"content":"\r\n\r\nمىخواهى محمد را به اجيرى بگيرى ؟ ما خبردار شده‌ايم كه تو فلانى را در قبال دو كرّه شتر اجير گرفته‌اى ، اما ما مىخواهيم تو به محمد چهار كره شتر بدهى . خديجه به وى پاسخ داد تو اگر اين مقدار را براى فردى بيگانه و منفور هم مىخواستى من مىپرداختم تا چه رسد به فردى كه هم محبوب است و هم خويش ! ابو طالب به محمد گفت : اين رزقى است كه خداوند به سوى تو فرستاده است .\r\nمحمد همراه با ميسره - پس از آن كه عموهاى آن حضرت سفارشهايى دربارهء او به ميسره كردند - از مكه بيرون شد . آنان كالاهاى خديجه را فروختند و سودى چند برابر از هميشه به دست آوردند و به مكه بازگشتند . خديجه از كار آنان خشنود شد و محبت پيامبر ( ص ) در دلش افتاد و دربارهء ازدواج با او انديشيد .\r\nخديجه پيش از اين با دو مرد از بنى مخزوم ازدواج كرده بود كه هر دو وفات يافته بودند . پس از وفات آنان ، اشراف قريش بارها از وى خواستگارى كرده بودند ، اما او همهء آنها را جواب كرده بود .\r\nخديجه دربارهء ازدواج خود با محمد ، با خواهر يا دوستش به نام نفيسه ، دختر منيه گفت‌وگو كرد .\r\nنفيسه نزد پيامبر روانه شد و از او پرسيد : چه چيز تو را از ازدواج بازمىدارد ؟ پيامبر پاسخ داد : من چيزى ندارم كه با آن ازدواج كنم . نفيسه گفت : اگر من تو را كمك كنم و به جمال و مال و شرف و لياقت فرا بخوانم آيا بازهم پاسخى نخواهى گفت ؟ پيامبر پرسيد : او كيست ؟ نفيسه گفت : خديجه .\r\nپيامبر پرسيد : چگونه ؟ نفيسه پاسخ داد : اين را به من واگذار . پيامبر به نفيسه پاسخ مثبت داد و از عموها يا پدر خديجه وى را خواستگارى كرد و خود نيز با عموهايش حاضر شد . عموى خديجه او را به همسرى پيامبر درآورد زيرا پدرش در آن هنگام مرده بود . همچنين گفته شده است كه پدر خديجه وى را به همسرى پيغمبر در آورد و صداق او را نيز 20 كره شتر قرار داد و بدين ترتيب محمد به خانهء خديجه رفت . ازدواج محمد با خديجه ، دو ماه و چند روز پس از بازگشت وى از شام صورت پذيرفت . خديجه به هنگام ازدواج با پيغمبر 40 سال داشت . او زنى دورانديش و قاطع و چابك و بزرگوار بود . در آغاز بعثت رسول خدا ( ص ) به وى ايمان آورد و با اموال و ثروت خويش او را در تبليغ رسالتش كمك كرد . او از بار اندوه پيامبر در برابر مخالفتهاى قومش ، مىكاست و عقيدهء او را نسبت به دلايل نبوتش در اوايل بعثت تقويت مىكرد و عزم او را در اجراى آن چه بدان برانگيخته شده بود ، استوار مىكرد . روايت است كه اسلام با اموال خديجه و شمشير على بن ابى طالب ، بر پاى ايستاد . از اين رو رسول خدا ( ص ) چه در حيات خديجه و چه پس از وفاتش چنان جايگاه بزرگى براى او مىديد كه براى ديگر همسرانش نمىديد .\r\n\r\nتجديد بناى كعبهء معظمه\r\nكعبه تجديد بنا شد . پيامبر 35 ساله بود كه خانهء كعبه به خاطر جريان سيل آسيب ديد . قريش از\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nويرانى خانه ترسيد و از اين رو اقدام به تجديد بناى آن كرد . چون هنگام نصب حجر الاسود فرا رسيد بين آنها اختلاف در گرفت كه چه كسى سنگ را در محل خود نصب كند ، هر قبيله‌اى مىخواست كه اين كار را خود انجام دهد . نزديك بود كه فتنه‌اى پديد آيد . سرانجام همگى به حكميت محمد تن در دادند . آن حضرت حكم كرد كه سنگ در پارچه‌اى گذارده شود آنگاه از هر قبيله يك مرد بيايد و گوشه‌اى از پارچه را بگيرد . همه از اين حكم خشنود شدند . چون پارچه را بالا آوردند ، پيامبر سنگ را برداشت و به دست خويش آن را در جايگاهش نصب كرد .\r\n\r\nخلقت و شمايل پيغمبر ( ص )\r\nويژگيهاى جسمانى آن حضرت در سخنان ام معبد و امير المؤمنين على ( ع ) و انس بن مالك و هند بن ابى هاله بازگو شده است . البته در سخنان اينان صفات برخى از اخلاق و افعال پيامبر نيز آمده كه ما براى آن كه گفتارشان ناقص نشود ، تمام آنها را ذكر مىكنيم .\r\nام معبد خزاعيه كه پيغمبر در هجرت خويش به مدينه بر وى گذر كرده بود ، در پاسخ به شوهرش كه از او خواهان توصيف پيغمبر ( ص ) مىشود ، او را چنين به وصف مىكشد :\r\nمردى ديدم با ظاهرى سخت آراسته ، چهره‌اى درخشان و اخلاقى بس پسنديده . نه بيمارى داشت و نه اندامش بىتناسب بود ، چهره‌اش سخت گيرا و زيبا بود ، چشمانى سياه داشت همراه با مژگانى بلند . صدايش رسا ، گردنش افراخته و ريشش انبوه و نسبتا بلند و ابروانش پيوسته بود .\r\nهرگاه سكوت مىكرد و قارى خاص داشت و چون لب به سخن مىگشود بزرگ‌منشى و علو مرتبه‌اش آشكار مىگرديد و از دور سخت با مهابت و شكوهمند مىنمود و از نزديك خوش محضر و شيرين گفتار ، كلامش مختصر و پسنديده بود نه كم و نه بيش ، گويى سخن او چون رشته‌هاى گهر بود كه پراكنده شود . متوسط القامه بود نه بلند و نه كوتاه به چشم مىآمد ، شاخه‌اى بود كه اگر ميان دو شاخهء ديگر قرار مىگرفت از هر سه برازنده‌تر مىنمود . دوستانى داشت كه سخت شيفته‌اش بودند ، چون او سخن مىگفت آنها سكوت مىكردند و گوش فرا مىدادند و چون فرمان مىداد به اجراى آن مبادرت مىكردند . فرمانش روان بود و به جان آن را مىخريدند ، نه ترشرو بود و نه ستمگر « 14 »  .\r\nاز امير المؤمنين ( ع ) پرسيدند : چطور هيچ كس پيامبر ( ص ) را مثل ام معبد ، توصيف نكرده است ؟\r\nفرمود : چون زنها مردان را به ميل خويش مىستايند و صفات ( دلخواه ) خود را در آنها مىجويند .\r\nعلى امير مؤمنان ( ع ) نيز شمايل آن حضرت را توصيف كرده است . ابن سعد در طبقات طى چندين روايت سخنان آن حضرت را نقل كرده است . در بين اين روايات برخى تفاوتها و اختلافات در الفاظ\r\n\r\n","description":"","footnote":" ( 14 ) از ترجمهء دلائل النبوة توسط دكتر محمود مهدوى دامغانى استفاده شده است . ( مترجم ) ","page_name":" 19 ","page_number":27},
  {"content":"\r\n\r\nبه چشم مىخورد و چنين به نظر مىرسد كه آن حضرت چندين بار شكل و شمايل پيامبر ( ص ) را بازگو كرده است . در اينجا ما با جمع ميان روايات به توصيف شكل و شمايل پيغمبر ( ص ) از زبان على ( ع ) مىپردازيم :\r\nآن حضرت سپيد چهره بود كه تا حدى به سرخى مىزد ، چشمهايى سياه و درشت و موهايش نسبتا صاف بود ( در روايت ديگرى آمده است كه موهايش نه مجعد يك‌دست بود و نه صاف ، بلكه نسبتا مجعد بود . ) ريشهايش انبوه بود ، گونه‌هايى صاف داشت ، داراى زلف بود ، و موهاى سينه‌اش كم‌پشت و نرم بود ( در روايت ديگر آمده است موهاى سينه‌اش بلند بود ) گويا گردن او چون كوزه‌اى سيمين بود ، از بيخ گلو تا زير نافش يك رشته موهاى نرم به شكل نى باريك رسته بود و شكمش موى ديگرى نداشت ، دست و پايش ستبر ( مردانه ) بود ، چون راه مىرفت گويى ( مثل رود ) از زمين سرازير مىشد « 15 »  ( و در روايت ديگر : ) و چون راه مىرفت انگار قدمهايش از روى زمين كنده مىشد « 16 »  ( و در روايتى ديگر : ) چون راه مىرفت گويى ( مثل رود ) از زمين سرازير مىشد يا مثل اين كه در سرازيرى بود « 17 »  ( و در روايت ديگر : ) چون راه مىرفت گويى در فراز و نشيب حركت مىكند و پيكرش به جلو متمايل بود . چون رو مىنمود با تمام بدن رو مىكرد . عرق بدنش مثل مرواريد بود و از مشك تازه خوشبوتر . وقتى با عده‌اى مىآمد از همهء آنها برتر و متمايزتر بود ، نه كوتاه بود و نه بلند ( و در روايت ديگر آمده است : ) ميانه بالا بود ( و در روايت ديگر آمده است : ) بلند نبود اما كمى از ميانه بالاتر مىنمود ( و در روايت ديگر آمده است : ) قامتش بلندتر ( از حد ميانه ) بود ، نه ناتوان بود و نه پست ، نه قبل از او و نه بعد از او ، همچون او نديدم . بر تمام بدنش مو نبود . بخششگرترين و دريادل‌ترين و پرحوصله‌ترين و راستگوترين و پيمان‌دارترين و نرمخوترين مردم بود و بيش از ديگران خانواده و قبيله‌اش را مورد اكرام قرار مىداد . هر كه او را به ناگهان مىديد ، مجذوب او مىشد « 18 »  و هر كه با وى مخالطت مىكرد شيفته‌اش مىشد « 19 »  و هر كه وصفش مىكرد ، مىگفت « پيش از او و پس از او كسى را مانند او نديدم » .\r\nيكى ديگر از كسانى كه اوصاف آن حضرت را بازگو كرده ، دربانش انس بن مالك است . ابن سعد در طبقات سخنان انس را در اين باره چنين نقل كرده است :\r\nنه سفيد سفيد بود و نه گندمگون ( و در روايت ديگر آمده است : ) گندمگون بود . اين گفته با روايات فراوانى كه مىگويند آن حضرت سپيد مايل به سرخ بود منافات دارد . هيچ مشك و عنبرى\r\n\r\n","description":"","footnote":" ( 15 ) كنايه از اين است كه با قوت و قدرت كه خصوصيت افراد مصمم است ، راه مىرفت .  ( 16 ) دلالت بر قوت در رفتن مىكند .  ( 17 ) مقصود اين است كه آن حضرت در رفتن ، نمىخراميد .  ( 18 ) به خاطر وجود وقار و شكوه و نشانه‌هاى عزم و حزم و قوهء اراده و علو همت و قدرت آن حضرت .  ( 19 ) به خاطر حوصله زياد و خوش‌خويى و نيكى و جود و كرم برخورد و معاشرت . ","page_name":" 20 ","page_number":28},
  {"content":"\r\n\r\nخوشبوتر از بوى او نبوئيدم ، بسيار عرق مىكرد .\r\nچنان كه در طبقات ابن سعد نقل شده از سعد بن ابى وقاص پرسيدند آيا رسول خدا ( ص ) خضاب مىكرد ؟ گفت : نه ، پيرى در موهاى لب و چانه و پيشانىاش ظاهر بود و اگر مىخواستم مىتوانستم آنها را شماره كنم .\r\nابن سعد در طبقات به سند خود از حسن بن على ( ع ) روايت كرده است كه آن حضرت از دايىاش هند بن ابى هاله تميمى كه مردى وصف‌كننده بود ، دربارهء شكل و شمايل پيغمبر ( ص ) سؤال كرد هند گفت : پيامبر خدا ( ص ) صورتش چون ماه تمام مىدرخشيد ، قامتش از حد معمول كمى بلندتر بود و از كسانى كه بلند بالا هستند كوتاه‌تر ، سرش بزرگ و موهايش صاف بود ، معمولا موهايش را جمع مىكرد و در غير آن صورت هم هرگز از لالهء گوشش فروتر نبود . رنگ چهره‌اش گلگون ، پيشانىاش گشاده ، ابروانش پرپشت و كشيده بود بى آن كه به هم پيوسته باشد ، ميان ابروانش رگى بود كه در حال خشم برجسته مىشد ، بينى او قلمى و پرتوى بالاى آن مشاهده مىشد به طورى كه مىپنداشتى اصلا برآمدگى ندارد ، ريشش انبوه و پرپشت بود و گونه‌هايش ملايم و نرم ، سيه‌چشم و بزرگ دهان بود ، « 20 »  دندانهايش بسيار زيبا و در يك سطح قرار داشت ، رشتهء باريكى از مو از بيخ گلو تا زير ناف داشت ، گردنش چنان سپيد بود كه گويى از نقرهء خام است ، در عين حال كه پيكرش ورزيده بود سينه و شكمش در يك سطح قرار داشت ، سينه‌اش پهن و شانه‌اش فراخ و مفاصل و استخوان‌بندىاش درشت بود ، قسمتهايى از بدنش كه از زير لباس بيرون بود مىدرخشيد ، به بازوها و شانه‌ها و بالاى سينه‌اش كمى موى نرم رسته بود ، شكم او خالى از موى بود ، دستهايش از آرنج تا مچ نسبتا كشيده و كف دستش وسيع و پشتش راست بود ، انگشتانش كشيده و ظريف مىنمود و كف پايش كاملا گود بود و پشت پاهايش به سمت جلو شيب داشت به طورى كه آب از روى آن به سرعت فرو مىريخت ، راه رفتن او در عين حال كه با تواضع بود تند انجام مىگرفت و در آن حال بدنش به جلو خم مىشد گويى در نشيب و فراز حركت مىكند ، چون روى مىنمود با تمام بدن رو مىكرد ، نگاهش غالبا به زمين بود و به زمين بيشتر نگاه مىكرد تا به آسمان ، بسيار شكوهمند بود و نمىشد مستقيم در چشمش نگاه كنى ، به چهره‌اش كه مىنگريستى ماه را به خاطر مىآوردى ، همواره در سلام گفتن سبقت مىجست و بر اصحابش در دست دادن پيشى مىگرفت . همواره انديشمند و ناراحت به نظر مىرسيد ، به جز در مورد حاجت سخن نمىگفت ، سكوتى عميق داشت ، سخن را به بهترين شكل آغاز و با فصاحت كامل به پايان مىرساند و جملات او جامع همهء معانى بود . نسبت به هيچ كس جفا روا نمىداشت و هرگز كسى را مورد اهانت قرار نمىداد . نعمت را هر چه هم كم بود بزرگ مىشمرد و هيچ خوردنىيى را مكروه نمىداشت . اگر چيزى با حق معارضه مىكرد\r\n\r\n","description":"","footnote":" ( 20 ) عرب دهان بزرگ را مىستوده و غير آن را مذمت مىكرده است . ( مؤلف ) ","page_name":" 21 ","page_number":29},
  {"content":"\r\n\r\nاز پاى نمىنشست تا حق را يارى كند . دنيا و امور وابسته به آن ، او را به خشم نمىآورد اگر چيزى به كسى مىداد كس ديگر متوجه نمىشد . به خاطر خودش خشمگين نمىشد و براى خود از كسى يارى نمىخواست . چون مىخواست به چيزى اشاره كند با پنجه‌اش اشاره مىكرد و به هنگام تعجب و شگفتى پشت دستش را ظاهر مىكرد و در آن حال انگشت شست دست چپ خود را با دست راست مىگرفت . اگر خشمگين مىشد گذشت مىكرد . در حالت خشنودى پلكهايش را فرو مىبست و بيشترين حدّ خنده‌اش تبسم بود و در اين حالت دندانهايش چون تگرگ برّاق مىنمود .\r\n\r\nاخلاق و حالات و آداب رسول خدا ( ص )\r\nابن شهر آشوب در مناقب مىنويسد : اما آداب آن حضرت كه يكى از علما آن را جمع و از اخبار يافته و برگزيده است :\r\nپيامبر ( ص ) حاكم‌ترين و بردبارترين و شجاع‌ترين و دادگرترين و مهربان‌ترين و بخشنده‌ترين مردم بود . درهم و دينارى پيش او نمىماند . از آن چه خدايش داده بود جز قوت سالش را بر نمىگرفت كه آن هم اندكى خرما و جو بود و باقى را در راه خدا وامىنهاد و سپس به قوت بر مىگشت و از آن گزيده مىكرد و چه بسا پيش از به پايان رسيدن سال ، اگر چيزى به دستش نمىرسيد ، محتاج مىشد . بر زمين مىنشست و مىخوابيد و پاىافزارش را خودش تعمير مىكرد و جامه‌اش را وصله مىزد و در را مىگشود و گوسفند را مىدوشيد و شتر را مىبست و با خادم اگر خسته مىشد ، در آرد كردن گندم كمك مىكرد . شب طهورش را به دست خويش مىگذاشت و به حالت تكيه داده نمىنشست . در خدمت خانواده‌اش بود . گوشت را تكه مىكرد و هرگز آروغ نمىزد .\r\nهديه را مىپذيرفت هر چند كه جرعه‌اى شير بود و آن را مىخورد ولى از صدقه نمىخورد . نگاهش را در صورت كسى خيره نمىكرد . براى پروردگارش خشم مىگرفت نه براى خودش . از گرسنگى سنگ بر شكم مىبست ، آن چه حاضر بود مىخورد و آن چه را يافت مىشد بر نمىگرداند . دو جامه در بر نمىكرد ، بردى يمنى و يك پيراهن و جبه‌اى پشمين و زبر از پنبه و كتان مىپوشيد . بيشتر لباسهايش سپيد رنگ بود و جامه را از سمت راستش در بر مىكرد . روز جمعه لباس مخصوصى مىپوشيد چون لباس جديدى در بر مىكرد لباس كهنه‌اش را به مسكينى مىداد . انگشترى نقره‌اى در انگشت كوچك دست راستش مىكرد . از بوى بد گريزان بود و موقع وضو مسواك مىزد و هر چه گيرش مىآمد از اسب يا قاطر يا الاغ سوار مىشد ، غلام يا كس ديگر را پشت سرش سوار مىكرد .\r\nبى آن كه بر الاغ زين گذارد بر آن سوار مىشد و الاغ افسار داشت ، پياده راه مىرفت ، و جنازه را تشييع مىكرد ، و از بيماران اگر چه در دورافتاده‌ترين جاى مدينه هم كه بودند عيادت به عمل مىآورد ، با فقرا مجالست داشت و با مسكينان هم غذا مىشد و به دست خويش به آنها آب و غذا مىرساند . اهل فضل را در خلق و خويشان گرامى مىداشت و با نيكى كردن به شروران دل آنها را\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nبه دست مىآورد . با خويشانش صلهء رحم مىكرد بى آن كه آنها را بر ديگران ترجيح دهد . مگر بدانچه خداوند فرموده بود ، بر كسى جفا روا نمىداشت . پوزش پوزشخواه را مىپذيرفت . تا زمانى كه قرآن بر او نازل نشده بود ، از ديگر مردمان بيشتر تبسم بر لب داشت ، و چه بسا كه بى آن كه قهقهه سر دهد مىخنديد . بر كنيزان و غلامانش در خوراك و پوشاك خود را بالا نمىگرفت . هر كس را كه به وى دشنام مىداد ، ناسزا نمىگفت . هيچ زن و خدمتكارى را لعنت نفرستاد و كسى را سرزنش نكرد جز آن كه فرمود : رهايش كنيد . هيچ آزاد و بنده يا كنيزى نزد او نيامد جز آن كه آن حضرت براى روا كردن حاجتش با او همراه شد . بدى را با بدى پاسخ نمىداد بلكه مىبخشيد و گذشت مىكرد . با هر كس ملاقات مىكرد نخست او بود كه سلام مىداد و چون با مسلمانى روبه‌رو مىشد ابتدا وى دستش را براى مصافحه دراز مىكرد . چون مىنشست و برمىخاست خدا را ياد مىكرد . اگر در حال نماز بود و كسى نزدش مىآمد نمازش را كوتاه مىكرد و سپس به او روى مىنمود و مىفرمود :\r\nكارى دارى ؟ هركجا كه به دو مجلس پايان مىيافت مىنشست و اين امر را مورد تأكيد قرار مىداد .\r\nبسيارى از اوقات روبه‌روى قبله مىنشست و هر كه را كه پيش او مىآمد ارجمند مىداشت حتى جامه‌اش را زير پاى او مىگستراند و شخص تازه وارد را بر تشكچه‌اى كه زيرش بود مىنشاند . در حالت خشنودى و ناخشنودى جز حق بر زبان نمىراند . خيار را با خرما و نمك تناول مىفرمود .\r\nبهترين ميوهء آبدار در نظر حضرتش هندوانه و انگور بود و بيشترين غذايش آب و خرما و شير را با خرما مىآميخت و آنها را « اطيبين » مىناميد ، محبوب‌ترين غذا پيش او گوشت بود و آب گوشت مىخورد و كدو را بسيار دوست مىداشت . گوشت شكار مىخورد اما خود آن را صيد نمىكرد . نان و روغن مىخورد . از گوسفند دست و كتف و از خورش سركه و از خرما ، نوع فشردهء آن و از سبزى ، كاسنى را مىخورد . شوخى مىكرد اما جز حق نمىگفت .\r\nابن سعد در طبقات گويد : پيش از آن كه به پيامبرى رسد از نظر مردانگى و خوش‌خويى و آميزش با مردمان و گفتار با آنان و حلم و امانتدارى و راستگويى و به دور بودن از ناسزاگويى و آزاررسانى ، بهترين قوم خويش بود . ديده نشد كه با كسى به خصومت و ستيز بپردازد تا آنجا كه قومش او را امين خواندند . چون خداوند خصلتهاى شايسته را در او جمع كرده بود .\r\nدر همين كتاب به نقل از عايشه تعدادى حديث آمده كه در آنها عايشه گفته است : رسول خدا ( ص ) بين انتخاب دو چيز مخيّر نشد كه يكى از آنها آسان‌تر از ديگرى باشد جز آن كه آن حضرت آسان‌تر را برگزيد . « 21 »  به خاطر خودش انتقام نمىگرفت مگر آن كه حرمت خدا دريده مىشد كه در اين صورت به خاطر خداوند انتقام مىگرفت . هرگز با دستش بر چيزى نزد ، جز آن كه بدان در راه خدا ضربه زد . هرگز جواب رد به درخواستى نداد ، مگر آن كه آن درخواست براى گناه بود . ( و نيز\r\n\r\n","description":"","footnote":" ( 21 ) يعنى آسان‌تر براى ديگرى نه براى خودش . ","page_name":" 23 ","page_number":31},
  {"content":"\r\n\r\nدر همان كتاب ) از عبيد بن عمير نقل است كه گفت : مرا خبر داده‌اند كه رسول خدا ( ص ) هر كه را براى اجراى مجازاتى جز حد پيش او مىآوردند ، مىبخشيد .\r\nاز زياد بن ابى زياد نقل است كه گفت : دو كار بود كه رسول خدا ( ص ) انجام آنها را بر عهدهء كسى نمىگذاشت : وضو گرفتن از براى ( نماز ) شب وقتى كه برمىخاست و بخشش به فقير كه خود از جايش برمىخاست تا به فقير چيزى بدهد . و همين معنى روايت ديگرى است كه در آن گفته شده است : رسول خدا ( ص ) را نديدم كه صدقه‌اش را به ديگرى دهد تا به دست فقير برساند ، بلكه خودش آن را در دست فقير مىگذاشت و نديدم رسول خدا ( ص ) وضوى خويش را به شخص ديگرى محول كند بلكه خودش هنگامى كه پاسى از شب برمىخاست كار وضوى خويش را فراهم مىساخت . و روايت كرده‌اند كه هيچ خصلتى نزد آن حضرت منفورتر از دروغگويى نبود .\r\nدر طبقات ابن سعد نقل است كه حسين بن على ( ع ) از پدرش دربارهء پيغمبر سؤال كرد و او فرمود :\r\nچون آن حضرت به خانه‌اش مىرفت ، ورود خويش را سه بخش مىكرد بخشى براى خدا و بخشى براى خانواده و بخشى براى خودش . سپس بخش متعلق به خودش را با مردم تقسيم مىكرد و مىفرمود : حاضر به گوش غايب برساند و حاجت كسى را كه نمىتواند شخصا حاجتش را به اطلاع من رساند برايم بازگوييد ، زيرا كسى كه حاجت شخصى را كه نمىتواند خودش حاجت خود را مطرح كند ، بازگو نمايد خداوند هم گامهايش را در روز قيامت ثابت مىدارد . زبان خويش را نگاهدار بود مگر در آنچه كه به كار اصحاب مىآمد ميان آنها الفت برقرار مىكرد و از يكديگر جداشان نمىساخت . يا اين كه فرمود : جمعشان مىكرد و بزرگ و سرور هر قومى را مىنواخت و او را بر آن قوم سرورى مىداد . از مردم پرهيز مىكرد و خود را نگاه مىداشت بى آن كه تبسم و خلق و خوى خويش را از آنها دريغ دارد . اصحابش را مورد تفقد قرار مىداد و از مردم دربارهء آن چه در آن بودند پرس‌وجو مىكرد . نيك را مىستود و تقويت مىكرد و زشت را زشت مىشمرد و تضعيف مىكرد .\r\nبرترين مردم در پيشگاه او كسى بود كه خيرخواهىاش از ديگران عام‌تر مىبود و بزرگ‌ترين مردم پيش او كسى بود كه بهتر از ديگران مواسات و يارى مىكرد . به هر يك از همنشينانش بهره‌اى از خويش ارزانى مىداشت تا يكى از آنها خيال نكند كه ديگرى در نظر او عزيزتر از وى است . هر كه با او نشست و برخاست مىكرد شكيب مىآورد تا خود آن شخص از وى جدا شود . هر كه از او خواهشى مىكرد دست رد به سينهء او نمىزد مگر آن كه نيازش را روا كرده باشد يا دست كم سخنى نيك به وى گفته باشد ، مردم از وسعت مشرب و خلق نيك وى بسيار برخوردار مىشدند تا آنجا كه به منزلهء پدر آنان درآمد . همه در حق پيش او يكسان بودند . مجلس او مجلس حلم و حيا و صبر و امانت بود . صداها در مجلس وى بلند نمىشد و كسى ديگرى را ناسزا نمىگفت و لغزشها را اشاعه نمىدادند . در آن مجالس پير را حرمت مىنهادند و خرد را رحمت مىآوردند ، نيازمند را بر خويش مقدم مىشمردند و غريب را در پناه خود مىگرفتند . همواره گشاده‌رو ، نرمخو ، خوش‌خلق بود .\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nدرشتخو و تند و پرخاشگر و فحاش و عيبجو نبود . خود را از سه خصلت رهانيده بود : ستيزه‌خويى ، پرگويى و آن چه به كارش نمىآمد . و مردم را از سه چيز خلاصى داده بود : هيچ كس را نكوهش نمىكرد و عيب كسى را نمىجست و سخنى نمىگفت مگر دربارهء آن چه كه اميد برخوردارى از پاداش را داشت . چون در سخن مىشد همنشينانش سر به زير مىانداختند گويى كه مرگ بر فراز سر ايشان است و در محضر وى با يكديگر منازعه نمىكردند . هر كه در محضرش سخن مىگفت به وى گوش مىسپردند تا سخنش به پايان رسد . از آن چه ديگران را به خنده مىانداخت مىخنديد و از آن چه ديگران در شگفت مىشدند او هم متعجب مىشد . بر غريب در سختى گفتار و حاجتش تحمل مىكرد و هيچ‌گاه حرف كسى را نمىبريد .\r\nاز جمله صفات آن حضرت يكى هم اين بود كه در مورد يارانش پرس‌وجو مىكرد اگر يكى از آنها غايب بود ، دعايش مىكرد و اگر حاضر بود ، به ديدارش مىرفت و اگر بيمار بود از او ديدن مىكرد .\r\nاگر كسى او را مىديد و مصافحه مىكرد دستش را از دست آن شخص بيرون نمىكشيد تا آن كه آن شخص خود دستش را از دست وى بيرون مىآورد و نيز چهره‌اش را از چهرهء شخص ملاقات‌كننده برنمىگرداند تا آن كه خود آن شخص رويش را برمىگرداند . چون كسى به ديدارش مىآمد با وى بلند مىشد يا اگر كسى با وى مجالست مىكرد از وى جدا نمىشد مگر آن كه خود آن شخص از وى جدا مىشد ، هيچ كس سر به گوش حضرتش نگذاشت جز آن كه پيوسته به سخن او گوش مىداد تا آن كه سخن گوينده تمام مىشد و مىرفت .\r\nبسيار متبسم بود و با اين وجود بيش از همه از خداوند خوف و خشيت بر دل داشت . زنش و يا خدمتكارش را هرگز نزد . بردبارىاش بر خشمش پيشى مىگرفت . شدت جهل بر او جز بر بردبارىاش نمىفزود . خوش‌خوترين مردم و بردبارترين و باگذشت‌ترين آنان بود . از نسيم بخشنده‌تر بود . دريادل‌ترين و نيرومندترين مردم بود و از دوشيزگان پردگى باحياتر بود . چون عطسه‌اش مىگرفت دست يا جامه‌اش را روى دهانش مىنهاد . فال نيك را دوست مىداشت و نام بد را تغيير مىداد و به جاى آن نام نيك مىگذاشت . با ياران خويش در كار مشورت مىكرد . از ديگر مردم چشمان خود را بر عيبها مىپوشانيد . اگر چيزى را ناخوش مىداشت اثر كراهت در چهره‌اش پديدار مىشد . هيچ‌گاه سخن زشت به كسى نگفت . حتى اگر مىشنيد كسى سخن زشت گفته نمىفرمود چرا فلانى چنين گفت يا چنين كرد بلكه مىفرمود : مردمان را چه مىشود كه چنين مىگويند ؟\r\nپرحوصله‌ترين مردم بود . هيچ كس از اصحاب يا خانواده‌اش او را دعوت نمىكردند جز آن كه دعوت آنها را پاسخ مىگفت . با اصحاب خويش مخالطت و گفت‌وگو مىكرد و با بچه‌هايشان شوخى و بازى مىكرد و آنها را در دامان خويش مىنشاند . دعوت آزاد و بنده و كنيز و مسكين را اجابت مىفرمود . هر سرخ و سياهى كه او را دعوت مىكرد به دعوتش جواب مىداد . هيچ‌گاه ديده نشد كه در ميان يارانش پاهايش را دراز كند و هرگز زانوانش را جلوتر از زانوان همنشينش قرار نمىداد .\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nانس نيز گويد : ده سال خدمت پيامبر ( ص ) را كردم و در اين مدت هرگز نديدم كه زانوانش را جلوتر از زانوان همنشينش قرار دهد . . . و چون كارى مىكردم هرگز نمىفرمود چرا چنين كردى ؟\r\nعطر بوييده بودم اما هيچ بويى را خوش‌تر از بوى رسول خدا ( ص ) نديدم . اصحابش را به بهترين نامهايشان مىخواند و با كنيه از آنها ياد مىكرد و اگر در نماز بود و صداى گريهء كودكى را مىشنيد ، نمازش را كوتاه مىكرد . بيشتر از همه بر خلق خدا دلسوز بود و به آنها رأفت و مهربانى نشان مىداد . بيش از همه صلهء رحم مىكرد و در طريق وفا از همگان پايدارتر بود و به پيمان وفادارتر . بر زمين مىنشست و غذا مىخورد و مىفرمود : مثل يك بنده غذا مىخورم و مثل يك بنده مىنشينم .\r\nمن بنده‌اى هستم كه جامهء خشن مىپوشد . در هر كارى چه در وضو گرفتن و چه موقع كفش كندن و كفش پوشيدن ، دوست داشت از سمت راست بياغازد . به ديدار مسكينان مىرفت و ميان يارانش مىنشست و شتر خود را هم به دست خويش علف مىداد و در خانه مىماند و با خدمتكارش غذا مىخورد و ما يحتاج خود را با دست خويش از بازار به خانه مىآورد . در شكمش هيچ‌گاه ميان دو غذا را جمع نمىكرد . عاقل‌ترين و خوش‌فكرترين مردمان بود . از او چيزى نخواستند كه « نه » بگويد اگر مىخواست انجام دهد مىفرمود « بله » و گرنه خاموش مىماند . چون ماه رمضان فرا مىرسيد همهء اسيران را آزاد مىكرد و به هر درويشى بخشش مىكرد . از همه بر گناهان مردم شكيباتر بود .\r\nو چون مىخواست راه برود تند مىرفت نه مثل درماندگان و بىحالان . هيچ‌گاه ديده نشد كه در حالى كه تكيه داده باشد غذا بخورد .\r\nبسيار اوقات با همان كفشش نماز مىگزارد و كلاه ( عرقچين ) بر سر مىنهاد و كلاه ( عرقچين ) را گاه زير عمامه مىگذاشت و گاه بدون عمامه آن را سر مىكرد و گاه نيز بى آن كه كلاه ( عرقچين ) روى سرش گذارد عمامه بر سر مىگذاشت ، عمامه‌اى سياه داشت كه روز فتح مكه با آن وارد شهر شد و آن عمامه را همواره بر سر مىگذاشت و نيز در عيد قربان و عيد فطر همان عمامه را سر مىكرد و دنبالهء آن را بر پشت سرش رها مىكرد . گفته‌اند كه آن عمامه نه دور بود و برخى گويند كه ظاهرا 10 ذراع ( به اندازهء آرنج تا نوك دست ) بود ، بردى داشت كه به هنگام ايراد خطبه آن را مىپوشيد كه خلفا وارث آن شدند و ادعا كردند كه همان برد پيامبر ( ص ) است .\r\nاز جمله صفات ديگر آن حضرت اين است كه گفته‌اند : به كسى كه با وى سخن مىگفت خوب گوش مىسپرد و چهره از چهرهء سخنگو بر نمىگرفت و تنها به شنيدن اكتفا نمىكرد بلكه با تمام بدنش متوجه سخنگو مىشد . كم گفتار بود و بسيار خاموش . به سخنان جدى تمايل فراوان داشت و گاه نيز مىخنديد چنان كه نواجذش آشكار مىشد . چون به خشم مىآمد فقط رگى كه ميان ابروانش بود برجسته مىشد و خشم او را نمايان مىساخت .\r\n\r\n","description":"","footnote":"","page_name":" 26 ","page_number":34},
  {"content":"\r\n\r\n\r\nداستان زينب دختر جحش\r\nاين داستان شايسته تحقيق است . دربارهء زينب آياتى در قرآن نازل شده است . اين آيات مشتمل بر احكامى مخالف با احكام جاهليت مىباشند . اما يكى از مفسران مسلمان دربارهء اين آيات مطالبى ذكر كرده و مطلب را آشفته ساخته و آن را از حقيقت خود خارج كرده است و همان سخنانى را گفته است كه دربارهء يوسف و زليخا و داود و همسر او ريا گفته‌اند .\r\nاين مفسد گفته است كه « رسول خدا ( ص ) به خانهء زيد ، همسر زينب رفت . زيد در خانه نبود و زينب هم داشت شست‌وشو مىكرد . پس پيامبر گفت : منزه است آفريدگارت . » يا گفته است « بر اثر وزش باد پرده كنار رفت و پيامبر ، زينب را در حال خواب ديد و مفتون او شد » و يا سخنان ديگرى از اين قبيل . چون زيد به خانه بازگشت ، زينب او را از ماجرا خبردار كرد . زيد گمان كرد كه پيامبر زينب را دوست دارد ، پس خواست او را طلاق گويد تا پيامبر با او ازدواج كند ، اما پيغمبر به وى گفت :\r\n« همسرت را نگاه‌دار » و سخنى مشابه اين و كسانى كه در پى عيبجويى از اسلام هستند ، از اين اقوال سوء استفاده كرده‌اند .\r\nدر حقيقت زينب دختر عمهء رسول خدا ( ص ) بود زيرا مادرش اميمه دختر عبد المطلب بود و پيامبر كودكى و جوانى او را به خوبى مىشناخت . زينب بمثابه يكى از دختران حضرتش بود . و اين مفسد دروغ مىگويد كه « پيامبر چون زينب را ديد ، عاشقش شد . » از طرفى پيامبر ( ص ) خود كسى بود كه زينب را براى بنده‌اش زيد خواستگارى كرد و به جاى زيد مهريهء او را پرداخت . اگر واقعا زينب از چنين جمال شكوهمندى برخوردار بود و چنين جايگاهى در دل پيامبر ( ص ) داشت ، بايد آن حضرت به جاى آن كه او را براى بنده‌اش خواستگارى كند براى يكى از افراد خانواده‌اش خواستگارى مىكرد و قطعا خانوادهء زينب نيز در اين صورت سريع‌تر به وى پاسخ مىگفتند . و اين احتمال كه پس از ازدواج زينب پيامبر به دو متمايل شده ، حال آن كه چنين نبوده است و بسيار احمقانه و سخيف است . زيرا بديهى است كه انگيزه‌هاى طبيعى پيش از ازدواج زينب بيشتر و قوىتر بوده است . اما زينب به واسطهء قرابتش با پيامبر ( ص ) بر زيد فخر مىفروخت زيرا او دختر عمهء رسول خدا ( ص ) و از قريش بود و زيد آزادشدهء رسول خدا به شمار مىآمد و عرب ازدواج با موالى را براى خود ننگ مىشمرد . اما رسول خدا به رغم پدران و پدران عموى زينب ، عبد اللّه ، او را به ازدواج زيد درآورد تا اين غرور و نخوت جاهليت را در هم شكند تا جايى كه بنا بر برخى روايات ، دربارهء زيد و زينب اين آيه نازل شد : « هيچ مرد و زن مؤمن را در كارى كه خدا و رسول حكم كنند ، اراده و اختيارى نيست و هر كس نافرمانى خدا و رسول كند ، به گمراهى آشكار افتاده است . » « 22 » \r\n\r\n","description":"","footnote":" ( 22 ) احزاب / 35 : و ما كان لمؤمن و لا مؤمنه اذا قضى اللّه و رسوله امرا ان يكون لهم الخيره من امرهم و من يعص اللّه و رسوله فقد ضل ضلالا مبينا . ","page_name":" 27 ","page_number":35},
  {"content":"\r\n\r\nبنابراين آن دو چاره‌اى از اطاعت فرمان رسول خدا ( ص ) نداشتند و عدم رضايت زينب به ازدواج با زيد ، يكى از دلايل جدايى وى از زيد بود . زيد بارها از بدخلقى زينب با او به پيامبر ( ص ) شكايت برد و خواست او را طلاق گويد و رسول خدا ( ص ) به وى مىفرمود : همسرت را نگهدار . سپس چون كار به درازا انجاميد ، زيد او را طلاق گفت .\r\nرسول خدا ( ص ) زيد را به پسرى گرفته بود و براى همين او را زيد بن محمد مىخواندند تا آن كه در اين باره آيه‌اى نازل شد كه اگر آنان ( پسرخواندگان ) را به نام پدرانشان بخوانيد ، در پيشگاه خداوند عادلانه‌تر است . از آن پس بود كه زيد را ، زيد بن حارثه خواندند .\r\nاهل جاهليت در مورد پسرخوانده همان احكام پسر نسبى را دربارهء ميراث و تحريم نكاح ، اجرا مىكردند . لذا خداوند اين آيه را نازل فرمود كه : « و خداوند پسرخواندگان شما را پسران شما قرار نداد . اين سخن شماست با دهانتان و خداوند حق را مىگويد و او شما را به راه ( راست ) هدايت مىكند . » « 23 » \r\nپس چون زيد همسر خويش را طلاق داد ، پيامبر ( ص ) تصميم گرفت با وى ازدواج كند تا عملا اين عادت جاهلى را از ميان بردارد همچنان كه قولا نيز آن را باطل اعلام داشته بود . اما هنوز در انجام اين كار اندكى درنگ داشت چرا كه ممكن بود مردم دربارهء مخالفت پيغمبر ( ص ) با اين عادت قديمى و ريشه‌دار در جان آنها ، بگويند كه وى همسر فرزندش را به ازدواج خويش درآورده است .\r\nبنابراين خداوند در تقويت عزم و تصميم او ، وى را مورد خطاب قرار داد و فرمود :\r\n« و آن چه در دل پنهان مىداشتى خدا آشكار ساخت و تو از مخالفت و سرزنش خلق مىترسيدى حال آن كه سزاوارتر آن بود كه از خدا بترسى . . . » « 24 » \r\nبدين ترتيب پيغمبر ( ص ) فرمان خداوند متعال مبنى بر ابطال احكام جاهليت را به اجرا گذارد و زينب را به همسرى خويش درآورد و آنگاه اين آيهء نازل شد : « چون زيد از آن زن كام گرفت او را به نكاح تو درآورديم تا بعد از اين مؤمنان در نكاح زنان پسرخواندهء خود كه از آنها كامياب شوند بر خويش حرج و گناهى نپندارند و فرمان خدا به انجام رسيد . » « 25 » \r\n\r\nفرزندان پيغمبر ( ص )\r\n1 . قاسم كه كنيهء پيامبر ( ص ) به خاطر او ابو القاسم بود . قاسم تا زمان راه افتادنش زنده بود و سپس\r\n\r\n","description":"","footnote":" ( 23 ) احزاب / 4 ؛ وَ ما جَعَل أَدْعِياءَكُم أَبْناءَكُم ذلِكُم قَوْلُكُم بِأَفْواهِكُم وَ اللَّه يَقُول الْحَق وَ هُوَ يَهْدِي السَّبِيل .  ( 24 ) احزاب / 37 ؛ وَ تُخْفِي فِي نَفْسِك مَا اللَّه مُبْدِيه وَ تَخْشَى النَّاس وَ اللَّه أَحَق أَن تَخْشاه .  ( 25 ) احزاب / 37 ؛ فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُون عَلَى الْمُؤْمِنِين حَرَج فِي أَزْواج أَدْعِيائِهِم إِذا قَضَوْا مِنْهُن وَطَراً وَ كان أَمْرُ اللَّه مَفْعُولًا . ","page_name":" 28 ","page_number":36},
  {"content":"\r\n\r\nدر مكه مرد . 2 . عبد اللّه كه لقبش طيب و طاهر بود ، چون پس از وحى به دنيا آمده بود . او در مكه پس از ظهور اسلام زاده شد و در همان جا نيز بمرد . برخى طيب و طاهر را دو تن به حساب مىآورند . 3 . فاطمه ( س ) كه كوچك‌ترين دختر پيغمبر ( ص ) بود و على ( ع ) پس از هجرت وى را به زنى گرفت . 4 . زينب كه بزرگ‌ترين دختر پيامبر بود . پيش از اسلام ابو العاص القاسم او را به ازدواج خويش درآورد . مرزبانى در معجم الشعراء گويد : شوهر او الثبت نام داشت و نيز گفته مىشود شوهر او نامش لقيط بود و نيز گفته‌اند شوهرش مهشم بن ربيع بن عبد العزى بن عبد شمس بن عبد مناف نام داشت . وى خواهرزادهء خديجه بود و مادرش هاله دختر خويلد خوانده مىشد .\r\nپيغمبر ( ص ) نيز دامادى او را پسنديد . 5 . رقيه . 6 . ام كلثوم . پيامبر اين دو تن را به همسرى عتبه و عتيبه پسران عمويش ، ابو لهب ، درآورد . چون اسلام آمد ، دشمنى قريش با پيامبر ( ص ) تا بدانجا رسيد كه گفتند : كسانى را كه مىخواهند با دختران پيامبر ( ص ) ازدواج كنند ، به زبان بفريبيد . پس آنان به ابو العاص گفتند دختر محمد را طلاق بده تا ما هر كس را كه از قريش خواسته باشى به همسرى تو درآوريم ، اما ابو العاص خواسته آنان را رد كرد . قريش همين تقاضا را از عتبه و عتيبه هم كردند و آن دو همسرانشان را طلاق گفتند . سپس عثمان يكى پس از ديگرى آنها را به همسرى خويش درآورد . مادر تمام اينان خديجه بود . 7 . ابراهيم ، فرزند ماريهء قبطيه كه در مدينه به دنيا آمد و در هيجده‌ماهگى از دنيا رفت .\r\n\r\nعموهاى پيامبر ( ص )\r\nابو طالب ، كه نامش عبد مناف بود و زبير و حمزه و مقوم و عباس و ضرار و حارث و قثم و ابو لهب ، كه نامش عبد العزى بود و غيداق ، كه مصعب يا نوفل نام داشت . برخى نيز جحل كه نامش المغيره بود و عبد الكعبه را هم به آنان افزوده‌اند .\r\n\r\nعمه‌هاى پيامبر ( ص )\r\nصفيه ، مادر زبير بن عوام و خواهر حمزه ، عاتكه و ام حكيم و بره و اميمه و اروى .\r\n\r\nدربان پيامبر ( ص )\r\nانس بن مالك ، آزادشدهء آن حضرت .\r\n\r\nشاعران پيامبر ( ص )\r\nحسان بن ثابت و عبد اللّه رواحه و كعب بن مالك .\r\n\r\n","description":"","footnote":"","page_name":" 29 ","page_number":37},
  {"content":"\r\n\r\n\r\nمؤذنان پيامبر ( ص )\r\nبلال و ابن ام مكتوم در مدينه و سعد القرط آزاد شده عمار بن ياسر در قبا .\r\n\r\nسلاح پيامبر ( ص )\r\nآن حضرت نه شمشير داشت كه يكى از آنها ذو الفقار بود ، و هفت زره داشت كه يكى از آنها ذات الفضول بود ، و شش كمان و سه سپر و دو نيزه و دو چوب‌دستى و دو خود داشت .\r\n\r\nمركبهاى پيامبر ( ص )\r\nاسبانش چهار بودند : لزاز و ظرب و مرتجز و يعسوب . و گفته شده است كه اسبان او شش بودند و دو ديگر به نامهاى سكب و لحيف را نيز افزوده‌اند . شتران آمادهء سوارى آن حضرت ، سه بودند :\r\nقصواء و عضباء و صهباء و استران آن حضرت شش بودند كه مشهورترين آنها دلدل نام داشت كه ابلق بود . درازگوشهايش دو بودند كه يكى از آنها يعفور نام داشت .\r\n\r\nنقش انگشترى پيامبر ( ص )\r\n« محمد رسول اللّه » در سه سطر . و گفته شده كه نقش انگشترى آن حضرت عبارت « اشهد ان لا إله الا اللّه و ان محمدا رسول اللّه » بود . انگشترى آن حضرت از آهن آب داده‌شدهء به نقره بود .\r\n\r\nمشاهير نويسندگانش\r\nدر سيرهء حلبيه به نقل از جماعتى آمده است : كاتبانش 26 تن بودند و برخى شمار آنان را 42 تن دانسته‌اند . مؤلف اين كتاب گويد : نخستين كس از قريش كه در مكه براى رسول خدا ( ص ) نوشت عبد اللّه بن سعد بن ابى سرح عامرى بود . وى مرتد شد . او مىگفت من محمد را هر جا كه خود خواهم مىگردانم . او بر من املا مىكرد « عزيز حكيم » و من مىگويم « عليم حكيم » و محمد مىگويد : آرى . دربارهء او آيهء  « وَ مَن أَظْلَم مِمَّن افْتَرى عَلَى اللَّه كَذِباً . . . »  نازل شد پيامبر ( ص ) در روز فتح ، فرمان به قتلش داد اما عبد اللّه به سوى عثمان كه برادر رضاعى او بود و از مادر عثمان شير خورده بود ، گريخت . سپس عثمان او را نزد پيامبر آورد و از آن حضرت برايش امان خواست . رسول خدا ( ص ) زمان درازى سكوت كرد . سپس فرمود : آرى . چون عثمان بازگشت رسول خدا ( ص ) فرمود : دربارهء او سكوت نكردم جز آن كه بكشيدش .\r\nصاحب سيرهء حلبيه گويد : نخستين كس از انصار كه در مدينه برايش نوشت ، ابى بن كعب بود كه در اغلب احوال وحى را مىنوشت . وى همچنين گويد : « ابو بكر و عمر و عثمان و على و عامر بن فهيره و عبد اللّه بن ارقم ، جزو نويسندگانش بودند و عبد اللّه بن ارقم نامه‌هاى آن حضرت را خطاب به\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nپادشاهان مىنوشت . همچنين ثابت بن قيس بن شماس و زيد بن ثابت و معاوية بن ابى سفيان و برادرش يزيد و مغيرة بن شعبه و زبير بن عوام و خالد بن وليد و علاء بن حضرمى و عمرو بن عاص و عبد اللّه رواحه و محمد بن مسلمه و عبد اللّه بن عبد اللّه بن ابى بن سلول ، جزو نويسندگان آن حضرت بودند . »\r\nنويسندگى اكثر اينان به نوبت و به هنگام نياز بوده است . صاحب سيرهء حلبيه از برخى ، روايت كرده است كه « معاويه و زيد بن ثابت هميشه براى نوشتن وحى يا غير آن ، فرا روى رسول خدا ( ص ) بودند و كارى جز اين نداشتند . »\r\nابن حجر در الاصابه مىنويسد : مدائنى گويد « زيد بن ثابت وحى را مىنوشت و معاويه آنچه را كه ميان پيامبر و عرب بود ، مىنوشت . »\r\nسخن اين عده كه گفته‌اند : معاويه به وحى ناآگاه بود ، حكايت از آن دارد كه زيد وحى را مىنگاشت و معاويه نامه‌هاى عرب را ، و گرنه با سخن مدائنى تعارض پيدا نمىكند .\r\nدر استيعاب آمده است : « معاويه يكى از كسانى بود كه براى رسول خدا ( ص ) مىنوشت . » اگر معاويه وحى را مىنوشت قطعا گفته شده بود . در استيعاب همچنين آمده است : « ابو داود طيالسى گفت : حديث كرد ما را هشيم و ابو عوانه از ابو حمزه از ابن عباس ، كه رسول خدا ( ص ) در پى معاويه فرستاد كه براى او بنويسد ، گفته شد : او طعام مىخورد ، سپس بار ديگر در پى او فرستاد و بازگفته شد كه او طعام مىخورد . پس پيامبر ( ص ) فرمود : خداوند هرگز شكمش را سير نكند . »\r\n\r\nمبعث\r\nبنا بر آنچه از ائمهء اهل بيت ( ع ) روايت شده رسول خدا ( ص ) در هفدهم ماه رجب ، روز دوشنبه ، در 40 سالگى به پيامبرى برانگيخته شد . اندكى پيش از بعثت ، آن حضرت در غارى بر فراز كوهى كه بدان حراء گفته مىشد ، در سه ميلى شمال مكه براى عبادت خلوت مىكرد و چند سالى بر اين شيوه عمل كرد و در همين غار بود كه بر او وحى فرود آمد .\r\nاولين وحى ، رؤياى صادقه بود . بخارى و مسلم روايت كرده‌اند : نخستين وحيى كه به رسول خدا ( ص ) نازل شد ، رؤياى صادقه در خواب بود . آن حضرت رؤيايى نمىديد جز آن كه همچون فلق صبح مىآمد . سپس تمايل به خلوت پيدا كرد پس به حراء مىآمد و در آن شبهاى معدودى به عبادت مىپرداخت . پس حق او را بيامد در حالى كه در غار حراء بود . پس فرشته نزد او آمد و گفت :\r\n« بخوان به نام پروردگارت كه آفريد . آفريد انسان را از خون بسته . بخوان و پروردگارت « گرامىتر است آن كه به قلم آموخت . آموخت انسان را آن چه كه نمىدانست . » « 26 » \r\n\r\n","description":"","footnote":" ( 26 ) علق / 1 - 5 ؛ « اقْرَأْ بِاسْم رَبِّك الَّذِي خَلَق . خَلَق الْإِنْسان مِن عَلَق . اقْرَأْ وَ رَبُّك الْأَكْرَم . الَّذِي عَلَّم بِالْقَلَم عَلَّم الْإِنْسان ما لَم يَعْلَم . ","page_name":" 31 ","page_number":39},
  {"content":"\r\n\r\nپس پيامبر ( ص ) در حالى كه دلش مىلرزيد ، بازگشت تا بر خديجه وارد شد و آنگاه فرمود : مرا بپيچيد . پس پيچيدندش تا ترس از او رفت پس پرسيد : اى خديجه ! مرا چه مىشود ؟ خديجه نيز ماجرا را براى وى بازگفت . پيامبر فرمود : من بر خود مىترسم . خديجه گفت : هرگز ، شاد باش . به خدا سوگند كه خداوند هرگز تو را خوار نخواهد كرد . تو همواره صله رحم به جاى مىآورى و راست مىگويى و مشكلات را تحمل مىكنى و ضعيف را ميهمان مىكنى و در پيشامدها يار هستى .\r\nواحدى در اسباب النزول به سند خود از عكرمه و حسن ، روايت كرده است كه اولين چيزى كه نازل شد ، سورهء « علق » بود . سپس وى به سند خود از جابر بن عبد اللّه انصارى روايت كرده است كه از وى سؤال شد كدامين سورهء قرآن پيش از همه نازل شد ؟ گفت : سورهء « مدثر يا   اقْرَأْ بِاسْم رَبِّك . »  \r\nپس گفت : رسول خدا ( ص ) به وى فرمود : « يك ماه در حراء مجاور بودم . سپس وحى نازل شد . پس به صحرا آمدم پس به من ندا شد . به روبه‌رو و پشت و راست و چپم نگريستم سپس به آسمان نگاه كردم او - يعنى جبرئيل - در آسمان بود . پس لرزشى مرا گرفت . نزد خديجه آمدم و به آنان دستور دادم كه مرا بپوشانند به من آب ريختند سپس خداوند    « يا أَيُّهَا الْمُدَّثِّرُ قُم فَأَنْذِرْ »    را بر من نازل فرمود . »\r\nآنگاه واحدى با حديثى از جابر از پيامبر ميان اين دو روايت را جمع كرده است . در اين حديث آمده : « در حالى كه راه مىرفتم ناگهان فرشته‌اى را كه در حراء نزد من آمده بود ، ديدم او در ميان آسمان و زمين بر تختى نشسته بود . از وى ترسيدم و ناليدم و گفتم مرا بپيچيد مرا بپيچيد . مرا بپوشانيد . پس خداوند   « أَيُّهَا الْمُدَّثِّرُ »   را نازل كرد . »\r\nطبرسى در مجمع البيان پس از نقل اين حديث گويد : « اين حديث صحيح نيست زيرا خداوند تعالى جز با براهين درخشان و نشانه‌هاى آشكار كه دلالت مىكنند آن چه به دو وحى مىشود از جانب خداوند تعالى است ، به رسول خود وحى نمىكند . بنا بر اين او به چيزى جز اين دلايل و براهين آشكار نيازمند نبوده و نترسيده است . » و گفته شده است كه او رواندازى كوچك به خود پيچيد تا بخوابد كه اين سوره ( مدثر ) نازل شد . و گفته شده است نخستين سوره‌اى كه نازل شد ، سورهء « فاتحه » بود .\r\nدر مجمع البيان آمده است كه : « حاكم به سند خود روايت كرده است كه رسول خدا ( ص ) هنگامى كه با خديجه خلوت كرد ، گفت : ندايى شنيدم . خديجه گفت : خداوند با تو جز به خوبى رفتار نمىكند . به خدا سوگند تو امانت را ادا مىكنى و صلهء رحم به جا مىآورى و راست مىگويى . خديجه گفت : ما نزد ورقة بن نوفل بن اسد بن عبد العزى ( پسر عموى خديجه ) كه اهل علم بود رفتيم ، رسول خدا ( ص ) آن چه را كه ديده بود به وى بازگفت . ورقه به وى گفت : چنان چه آن فرشته نزد تو آمد ، استوار باش تا بشنوى چه مىگويد . سپس نزد من بيا و ماجرا را بازگو . پس چون پيامبر خلوت كرد فرشته او را ندا داد كه « اى محمد بگو بسم اللّه الرحمن الرحيم الحمد للّه رب العالمين » تا رسيد به  وَ لَا الضَّالِّين »  و « بگو لا إله الا اللّه . » پس پيامبر به نزد ورقه آمد و او را از آن چه روى داده بود خبر\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nداد . ورقه به او گفت : « شاد باش و شاد باش . پس من شهادت مىدهم كه تو كسى هستى كه پسر مريم بدان بشارت داده و تو هم بر مثل ، ناموس موسى هستى تو پيامبر مرسلى و به زودى به جهاد فرمان داده مىشوى و اگر من آن زمان را دريابم ، در كنار تو جهاد مىكنم . » و روايت شده است كه ورقه در اين باره اشعار زير را قرائت كرد :\r\n فان بك حقا يا خديجة فاعلمى * حديثك ايانا فاحمد مرسل « 27 » \r\nو جبريل يأتيه و ميكال معهما * من اللّه وحى يشرح الصدر ينزل « 28 » \r\nيفوز به من فاز عزا لدينه * و يشقى به الغاوى الشقي المضلل « 29 » \r\nفريقان منهم فرقة فى جنانه * و اخرى باغلال الجحيم تغلل « 30 »  \r\nنگارنده : در اين باره نيز سخن مجمع البيان صادق است كه خداوند تعالى جز با براهين درخشان به پيامبرش وحى نمىكند و ورقه به خداوند و آيات او از رسول خدا ( ص ) شناساتر نبود تا پيامبر بخواهد نزد او رود و از وى نيرو و استوارى بگيرد . به نظر مىرسد كه اين روايات همچون روايات غرانيق ، كه بعدا خواهيم آورد ، و روايات فراموشى پيامبر در نماز و روايتهاى ديگر از يك نوع باشد .\r\n\r\nانقطاع وحى\r\nدر مجمع البيان نوشته شده است : به روايت ابن عباس ، وحى 15 روز و به روايت ابن جريح ، 12 روز و به روايت مقاتل ، 40 روز وحى به پيامبر ( ص ) منقطع شد . ابن عباس گويد : مشركان گفتند : كه محمد خدايش او را رها كرده و به وى دشمنى گرفته است . و اگر كار او از جانب خدا مىبود هرآينه وحى بر او فرود مىآمد . پس سورهء و الضحى و الليل اذا سجى ما ودعك ربك و ما قلى . . . نازل شد .\r\nواحدى در اسباب النزول از بخارى و مسلم روايت كرده است كه زنى از قريش به پيامبر گفت :\r\nنمىبينم شيطانت را جز اين كه تو را رها كرده است . پس اين سوره نازل شد . طبرسى در مجمع البيان حكايت كرده است كه گويندهء اين سخن ام جميل ، دختر حرب ، همسر ابو لهب بوده است .\r\nواحدى در اسباب النزول روايت كرده است كه جبرئيل چند روزى خدمت پيغمبر ( ص ) نيامد و آن حضرت بسيار نگران شد ، خديجه به او گفت : پروردگارت با تو دشمنى ورزيده ، زيرا نگرانى تو را مىبيند .\r\n\r\n","description":"","footnote":" ( 27 ) پس اگر سخن تو با ما حقيقت داشته باشد اى خديجه بدان كه احمد ، پيامبر است .  ( 28 ) و جبرئيل نزد او آيد و ميكائيل و همراه آن دو وحى از جانب خدا فرود آيد و سينه را گشايد .  ( 29 ) هر كه رستگار گشت ، به او رستگار مىگردد از براى عزت دينش و ( انسان ) تيره‌روز و گمراه بد و بدبخت مىگردد .  ( 30 ) از مردم دو گروهند ، گروهى در بهشت‌هاى او و ديگرى در زنجيرهاى دوزخ ، دست و پا بسته‌اند . ","page_name":" 33 ","page_number":41},
  {"content":"\r\n\r\nنگارنده : قول صواب آن است كه گويندهء اين سخن مشركان يا ام جميل يا هر كس ديگرى باشد اما خديجه به مقام رسول خدا ( ص ) شناساتر از آن بود كه بخواهد با وى اين چنين گفت‌وگو كند .\r\nعادت خديجه آن بود كه هرگاه حادثهء اندوه‌آورى براى پيامبر پيش مىآمد او را تسليت مىداد نه اين كه با گفتن اين سخن كه « خدايت با تو دشمنى ورزيده » بر اندوه آن حضرت بيفزايد .\r\n\r\nاوضاع مردم پيش از اسلام\r\nمردم پيش از اسلام بتها را ستايش مىكردند مثل مشركان عرب و غير آنان . برخى نيز آتش‌پرست بودند مثل مجوس . گروهى ستارگان و كواكب و برخى هم فرشتگان و عده‌اى هم آدميان را مىپرستيدند . بت‌پرستان به قيامت باور نداشتند و بر اين بودند كه بتها در دنيا به آنان سود مىرسانند و مىگفتند : جز زندگى اين جهانى ما نيست ، مىميريم و زندگى مىكنيم و برانگيخته نخواهيم شد .\r\nآيا وقتى استخوان و خاك شديم دوباره از نو زنده مىشويم ؟ آيا او ( پيامبر ( ص ) شما را وعده مىدهد كه چون مرديد و خاك و استخوان شديد دوباره بيرون آورده مىشويد ؟ !\r\nآنان كه پيرو اديان پيامبران بودند ، آنها را منحرف كرده سران خود را خدايان خويش گرفته بودند . و سران آنها حرامها را براى آنان حلال و حلالها را حرام كرده بودند ، ايشان نيز از سرانشان تبعيت مىكردند و به خداى تعالى شرك مىورزيدند و افرادى از مخلوقات و بنى آدم را شريك او قرار مىدادند .\r\nعرب و از جمله قريش ، عشيرهء پيغمبر ( ص ) ، بتهاى سنگى و درختان و بتهايى از روى و مس و چوب را كه با دست خويش ساخته بودند مىپرستيدند و مىگفتند آنها را مىپرستيم تا ما را به خداوند نزديك كنند . هر قبيله‌اى بتى داشت . در هر خانه يك يا چند بت بود و براى آنها سجده مىكردند و شتر و يا گوسفند قربانى مىكردند و حوايج خود را از آنها مىطلبيد و بر آنها خادمانى گمارده و برايشان نذر مىكردند . ربا مىگرفتند و شراب مىنوشيدند و مرد و زن در حالى كه برهنه بودند ، به دور خانهء خدا طواف مىكردند و زنا و ارتكاب به كارهاى زشت در ميانشان شايع و رايج بود .\r\n\r\nپيامبر به چه آئينى برانگيخته شد ؟\r\nخداوند تعالى پيامبرش را به هنگام فترت رسولان ، به عنوان خاتم پيامبران و ناسخ اديان پيش از خود مبعوث كرد ، وى را به سوى همهء جهانيان از سپيد و سياه و عرب و عجم گسيل داشت ، حال آن كه در آن هنگام شرق و غرب زمين ، آكنده بود از خرافات و سخافات و بدعتها و پليديها و بت‌پرستيها .\r\nپيامبر ( ص ) روياروى تمام جهان ايستاد و همه را به گرويدن به معبود يگانه و خالق و رازق و اختياردار همه چيز كه سود و زيان هم به دست اوست و انبازى در كشور خويش ندارد ، و خوار و\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nحقير نيست تا نيازمند به ياور باشد و همدم و رفيقى ندارد و نه مىزايد و نه زاده مىشود و نه همسر و همتايى دارد ؛ فراخواند . و بدانها دستور داد كه همگى خداى يگانه و بىانباز را بپرستند و عبادت بتهايى را كه نه سود مىرسانند و نه زيان و نه مىانديشند و نه مىشنوند و نه از خود و ديگران مىتوانند ضررى را دفع كنند و نه تمام كنندهء مكارم اخلاق‌اند و نه برانگيزنده بر محاسن صفات ، باطل اعلام كرد . و همه را به انجام تمام كارهاى نيك دعوت و از انجام تمام كارهاى ناپسند نهى كرد .\r\n« بگو اى اهل كتاب ، به سوى كلمه‌اى بياييد كه ميان ما و شما يكى است اين كه جز خداى را نپرستيم و به دو چيزى انباز نكنيم و بعضى از ما برخى ديگر را به جاى خدا به ربوبيت نگيريم . » « 31 » \r\n\r\nسهولت و فطرى بودن شريعت اسلامى\r\nكافى است مردم بگويند : لا إله الا اللّه محمد رسول اللّه ، و نماز بخوانند و زكات دهند و ماه رمضان روزه بگيرند و به زيارت خانه خدا بروند و به احكام اسلام عمل كنند . گفتن همين دو كلمه ( لا إله الا اللّه و محمد رسول اللّه ) موجب مىشود كه هر حقى كه بر مسلمانان است براى گويندهء اين دو كلمه هم باشد هر چند كه اين شهادتين را از سر ترس بر زبان رانده باشد .\r\n\r\nبرترى تعاليم اسلامى\r\nپيامبر ( ص ) براى برقرارى مساوات در حقوق ميان تمام مردم برانگيخته شد و در آيين او هيچ كس برتر از ديگرى نيست مگر به تقوا . و ميان تمام مؤمنان پيوند برادرى ايجاد كرد كه « انما المؤمنون اخوة . » و آنان را همتاى يكديگر قرار داد و فرمود : « المؤمنون بعضهم اكفاء بعض . المؤمنون تتكافؤ دماؤهم وسيعى بذمتهم ادناهم . » و كسانى را كه به آيين اسلام داخل مىشوند ، مورد عفو عمومى قرار داد و فرمود : الاسلام يجب ما قبله . ( اسلام مسائل پيش از خود را مىپوشاند ) .\r\nو شريعتى تابناك و قانونى دادگرانه بنيان نهاد كه آن را از خداى گرفته بود و مسلمانان هم آن را از وى فرا گرفته و در سينه‌ها و كتابهايشان حفظ كرده‌اند و در مغز و جوهرهء آنها اختلاف نكرده‌اند و بر آن اجماع و اتفاق دارند . اگر چه مسلمانان در برخى فروع با هم اختلافاتى دارند اما همه معتقدند كه نظر آنها به يك اصل مسلّم و پذيرفته شده در ميانشان بازگشت مىكند و اين فروع نيز همه بدان اصل برمىگردند . اين قانون جامع احكام عبادى و معاملاتى و ساير احكامى است كه آنها در معاش و معاد خود بدانها نيازمنداند . تمام مسائل عبادى ، اجتماعى ، سياسى و اخلاقى از اين قانون مستثنى\r\n\r\n","description":"","footnote":" ( 31 ) آل عمران / 64 ؛ قُل يا أَهْل الْكِتاب تَعالَوْا إِلى كَلِمَةٍ سَواءٍ بَيْنَنا وَ بَيْنَكُم أَلَّا نَعْبُدَ إِلَّا اللَّه وَ لا نُشْرِك بِه شَيْئاً وَ لا يَتَّخِذَ بَعْضُنا بَعْضاً أَرْباباً مِن دُون اللَّه . . . ","page_name":" 35 ","page_number":43},
  {"content":"\r\n\r\nنيستند و هر چيز كه احتمال وقوعش در دنيا ممكن باشد و بنى آدم بدان نيازمند باشند ، در چهارچوب اين قانون جاى گرفته است . بنابراين هيچ واقعه و رويدادى رخ نمىدهد مگر آن كه در شريعت اسلامى اصلى مسلّم براى آن وجود دارد كه مسلمانان بدان مراجعه مىكنند و اين امتياز شريعت اسلامى است . زيرا اسلام پايان بخش شرايع است و تا انقراض جهان همچنان بر صفحه روزگار باقى خواهد ماند .\r\nعبادات ، شامل : طهارت ، نماز ، روزه ، زكات و حج و معاملات و اجتماعيات ، شامل : بيع ، اجاره ، مزارعه ، مساقات و هبه مىباشند . در احكام موارد مذكور حفظ نظام اجتماع و نيز نكاح براى بقاى نسل و قطع مادهء فساد و ميراث . وصيت و وقف ، براى اين كه انسان پس از مرگ از منفعت دارايىاش محروم نشود ، و قضا براى رفع دعاوى و اختلافات بر پايه عدل . و در اخلاقيات طريقهء معاشرت و آداب و امر به معروف و نهى از منكر . و در امور سياسى ، جهاد براى حفظ بيضهء اسلام و دفاع از وطن و اسب سوارى و تيراندازى براى آموزش فنون جنگ و سربازى . و حدود و ديات براى حفظ جان و مال و نابود كردن جرايم ، لحاظ شده است .\r\nافزون بر اين عبادات در آيين اسلامى تنها عبادت محض نيستند بلكه در آنها منافع جسمى و اجتماعى و سياسى هم وجود دارد . طهارت ، پاكيزگى مىآورد و در نماز رياضتى است جسمى . در نماز جماعت و حج نيز فوايد اجتماعى و سياسى آشكار است . روزه فوايد بهداشتى انكارناشدنى دارد و احاطه به فوايد معلوم و آشكار احكام اسلامى بجز آن دسته از فوايد نامعلوم احكام ، امرى دشوار و يا حتى امكان‌ناپذير است .\r\nاز آنجا كه احكام اسلام خوب و موافق با عقل و ساده و رفع حرج بود و تنها با اظهار شهادتين فرد مسلمان مىشد ، ژرف‌نگرى و والايى و جديت در آن به چشم مىخورد ، مردم فوج فوج بدان مىگرويدند تا آنجا كه مسلمانان بر بزرگ‌ترين ممالك ، كشور كسرىها و كشور قيصرها ، چيرگى حاصل كردند . و شرق و غرب زمين را از هم شكافتند و تمام كشورها و سرزمينها ، با نژادها و زبانهاى گوناگون ، در برابر آنان سر تسليم فرود آوردند .\r\nمدت درازى نگذشت كه همان مردى كه مخفيانه از مكه گريخته بود و يارانش شكنجه و تحقير مىشدند و به خاطر دينشان مورد آزار قرار مىگرفتند و يك بار نهانى به حبشه رفتند و بدانجا پناهنده شدند و بار ديگر مخفيانه به مدينه رفتند ؛ با اصحابش در عمرهء قضاء و آشكارا و بر خلاف ميل زورمندان قريش كه نمىتوانستند جلو او را بگيرند ؛ به مكه گام نهاد . و اندكى گذشت تا آن كه همان مرد فاتحانه و در حالى كه تمام اهل مكه در زير فرمانش بودند وارد مكه شد . مكيان همه خواسته و ناخواسته به دين اسلام گردن نهادند . رؤساى قبايل به عنوان اعلام اطاعت خويش از حضرتش ، به پيشگاهش شرفياب مىشدند . وى نامه‌هايى به پادشاهان كشورهاى جهان ، مثل قيصر و كسرى و ديگران نوشت و آنان را به گروش به اسلام و يا پرداخت جزيه دعوت فرمود . پس از تحمل\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nسختيهاى فراوان با كشور قيصر وارد جنگ شد و آيينش بر تمام اديان چيرگى يافت ، چنان كه پروردگارش به دو وعده داده بود . و پيروانش كشورهاى دنيا را فتح كردند . اين دين آنچنان كه بدگويان تصور مىكنند ، به شمشير و به زور استوار نشد ، بل آنچنان نيرو گرفت كه خداوند فرموده بود : « فرا خوان به راه پروردگارت به حكمت و اندرز نيكو و با آنها بدانچه بهتر است مجادله كن . » « 32 » \r\n« در دين اجبارى نيست كه تحقيقا هدايت از گمراهى و سركشى تبيين شده است . » « 33 »  او با مكيان و ديگر اعراب وارد جنگ نشد تا آن كه خود آنها در جنگ با وى پيش قدم شدند و خواستند او را بكشند و از ديارش بيرونش راندند . وى پيروان كتابهاى آسمانى را بر اديانى كه بودند ، پذيرفت و آنان را به زور به پذيرش اسلام مجبور نكرد و تنها بت‌پرستان را مجبور به قبول اسلام كرد . همچنين ، چنان كه گفته شد ، با كشور قيصر براى اين جنگ نكرد تا آنها را به زور مسلمان كند .\r\nعقب‌ماندگى و ضعف پيروان اين دين جز از عدم تمسك آنان به دستورات و تعاليم دينيشان نشأت نمىگيرد . و فتح بلاد و ممالك آنان ( به دست نيروهاى بيگانه ) تنها به خاطر آن است كه ايشان بدانچه خداوند به زبان پيامبرش ( ص ) بديشان فرموده كه : « و براى كافران هر نيرويى كه مىتوانيد و اسبان جنگى آماده كنيد ؛ » « 34 »  بىاعتنايى ورزيد و منظور سخن خداى تعالى كه فرموده است : « و آهن را فرو فرستاديم كه در آن نيرويى سخت است » « 35 »  را خوب نفهميدند .\r\n\r\nقرآن كريم\r\nخداوند هنگامى كه محمد را به پيامبرى برانگيخت ، بر او قرآنى به زبان عربى و آشكار كه باطل نه از برابرش و نه از پشتش مىآيد فرو فرستاد . قرآن فروفرستادنى است از جانب خداوند حكيم و ستوده .\r\nبلغا را به عجز انداخته و فصحا را لال كرده است . و آنان را دعوت به تحدى كرده اما آنان از معارضه و رويارويى با قرآن درماندند حال آن كه افصح عرب بودند و فصاحت و بلاغت بديشان پايان مىيافت . قرآن شامل احكام دين ، اخبار گذشتگان ، تهذيب اخلاق ، فرمان به عدالت و نهى از ظلم و بيان همه چيز است . با گذشت روزگاران و ايام همواره تلاوت مىشود در حالى كه همچنان تر و تازه است و با بيان خويش عقلها را به حيرت وامىدارد و هر چقدر هم كه تلاوت آن تكرار شود و قديمىتر گردد بازهم طبعها از خواندن آن احساس خستگى نمىكنند .\r\n\r\n","description":"","footnote":" ( 32 ) نحل / 125 ؛ « ادْع إِلى سَبِيل رَبِّك بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُم بِالَّتِي هِيَ أَحْسَن .  ( 33 ) بقره / 258 ؛ لا إِكْراه فِي الدِّين قَدْ تَبَيَّن الرُّشْدُ مِن الْغَيِّ .  ( 34 ) انفال / 60 ؛ وَ أَعِدُّوا لَهُم مَا اسْتَطَعْتُم مِن قُوَّةٍ وَ مِن رِباطِ الْخَيْل .  ( 35 ) حديد / 25 ؛ وَ أَنْزَلْنَا الْحَدِيدَ فِيه بَأْس شَدِيدٌ . ","page_name":" 37 ","page_number":45},
  {"content":"\r\n\r\n\r\nفرمان شريعت اسلامى دربارهء پرداختن به علم و نظر و اعمال عقل\r\n( علم ) خداوند متعال مىفرمايد : « آيا كسانى كه مىدانند با كسانى كه نمىدانند ، برابرند . » « 36 »  ، « تنها بندگان دانشمند خداوند از او مىترسند . » « 37 »  ، « و بيانش مىكنيم براى گروهى كه مىدانند . » « 38 »  ،\r\n« بدان كه جز خداوند هيچ معبودى نيست . » « 39 »  ، « بخوان و پروردگارت گرامىتر است كسى كه به قلم آموخت . به انسان آن چه را كه نمىدانست ياد داد . » « 40 »  ، « اين از جمله چيزهايى است كه خداوند به من آموخت . » « 41 »  « و بگو پروردگارا مرا دانش بيفزاى . » « 42 »  ، « خداى شهادت داد كه معبودى جز او نيست و ملائكه و دانشمندان ( نيز شهادت دادند « 43 »  ) . » ، « خداوند مؤمنان شما و كسانى را كه علم و دانش داده شده‌اند . . . » « 44 »  ، « و جز دانشمندان كسى آن را درنمىيابد . » « 45 » \r\nپيغمبر ( ص ) ، صاحب شريعت اسلامى فرموده است : طلب علم بر هر مرد و زن مسلمان واجب است . در پى علم باشيد حتى در چين . فضيلت و برترى دانشمند بر ديگران همچون برترى ماه است بر ديگر ستارگان .\r\nآيين اسلام آموختن هر دانش دينى يا فنى يا آن چه كه علم دين بر آن متوقف است را واجب كفايى دانسته است ، و چنان‌چه در ميان امت كسى باشد كه اين علوم را فراگرفته است و نياز مردم را در دين و دنيايشان برآورده مىسازد ، وجوب فراگيرى آن علوم از عهدهء ديگران ساقط مىشود و به صورت استحباب درمىآيد . ولى اگر كسى نباشد كه نياز مردم را بدين علوم مرتفع سازد بر همگان واجب است كه به يادگيرى آنها همت گمارند و چنان‌چه در اين خصوص كارى نكنند ، همگى گناهكار و در آخرت سزاوار مجازات و عذاب‌اند .\r\n\r\nدانشهاى فنى و ابزار و آلات جنگى\r\nخداوند متعال مىفرمايد : « و او ( داوود ( ع ) را صنعت ( ساخت ) لباس براى شما آموختيم و آهن را فرو فرستاديم كه در آن نيرويى سخت است . » « 46 » \r\n\r\n","description":"","footnote":" ( 36 ) زمر / 9 ؛ هَل يَسْتَوِي الَّذِين يَعْلَمُون وَ الَّذِين لا يَعْلَمُون .  ( 37 ) فاطر / 28 ؛ إِنَّما يَخْشَى اللَّه مِن عِبادِه الْعُلَماءُ .  ( 38 ) توبه / 11 ؛ وَ نُفَصِّل الْآيات لِقَوْم يَعْلَمُون .  ( 39 ) محمد / 19 ؛ فَاعْلَم أَنَّه لا إِله إِلَّا اللَّه .  ( 40 ) القلم / آيهء 1 و 2 ؛ اقْرَأْ وَ رَبُّك الْأَكْرَم ، الَّذِي عَلَّم بِالْقَلَم ، عَلَّم الْإِنْسان ما لَم يَعْلَم .  ( 41 ) يوسف / 37 ؛ ذلِكُما مِمَّا عَلَّمَنِي رَبِّي . . .  ( 42 ) طه / 114 ؛ وَ قُل رَب زِدْنِي عِلْماً .  ( 43 ) آل عمران / 18 ؛ شَهِدَ اللَّه أَنَّه لا إِله إِلَّا هُوَ وَ الْمَلائِكَةُ وَ أُولُوا الْعِلْم .  ( 44 ) مجادله / 11 ؛ يَرْفَع اللَّه الَّذِين آمَنُوا مِنْكُم وَ الَّذِين أُوتُوا الْعِلْم دَرَجات .  ( 45 ) عنكبوت / 43 ؛ وَ ما يَعْقِلُها إِلَّا الْعالِمُون .  ( 46 ) وَ عَلَّمْناه صَنْعَةَ لَبُوس وَ أَلَنَّا لَه الْحَدِيدَ فِيه بَأْس شَدِيدٌ . ","page_name":" 38 ","page_number":46},
  {"content":"\r\n\r\n\r\nدانش جغرافيا و هيأت\r\n: در قرآن مجيد آمده است : « در خلقت آسمانها و زمين مىانديشند . » « 47 »  ،\r\n« آيا در زمين گردش نكردند . » « 48 »  ؛ « آسمانها و زمين و ميان آن دو را جز به حق نيافريد . » « 49 »  ، « ( آيا به آسمان ننگريستند ) كه چگونه برافراشته شد ؟ و به كوهها كه چگونه استوار شدند ؟ و به زمين كه چگونه پهن و گسترده شد . ؟ » « 50 »  ، « پس آيا به آسمان ، بر فراز خود ننگريستند كه چگونه آن را بنا نهاديم و آراستيمش و آن را هيچ شكافى نيست و زمين را گسترديم و در آن ستونهايى گذارديم و از هر جفت زيبايى در آن رويانيديم ؟ . » « 51 »  ، « و در زمين ستونهايى گذارد تا بدان سكون گيريد . » « 52 »  ،\r\n« خداست كه آسمانها را با ( چيزى ) جز ستونهايى ديدنى برافراشت و خورشيد و ماه را رام ساخت و هر يك تا سرآمدى معين حركت و جريان دارند . » « 53 »  ، « و اوست آن كه زمين را گسترد و در آن كوهها و نهرها را قرار داد . » « 54 »  ، « شب را در روز و روز را در شب داخل مىكند . و ماه را منزلها معين كرديم تا چون شاخهء لاغر خشك شود نه خورشيد را سزد كه به ماه رسد و نه شب از روز پيشى گيرد و هر كدام در فلكى شناورند . » « 55 »  ، « و شب و روز را براى شما رام كرد و خورشيد و ماه و ستارگان همه رام فرمان اويند . » « 56 »  ، « و علامتها قرار داد و كسان به وسيلهء ستارگان هدايت شوند . » « 57 » \r\n\r\nعلم توحيد و كلام\r\n: « بدان كه جز خداى يگانه معبودى نيست . » « 58 »  ، « اگر در آسمان و زمين خدايى جز خداوند يكتا بود ، هرآينه تباه شده بودند . » « 59 »  ، « خدا مثلى مىزند ، مردى كه شريكان بر سر او كشاكش كنند و مردى كه تسليم است حكايتشان يكسان نيست . » « 60 »  ، « مگر از خلقت اول وامانده‌ايم كه آنها از خلقت جديد به شبهه درند . » « 61 »  ، « اى مردم اگر از زندگى دوباره شك داريد ، ما\r\n\r\n","description":"","footnote":" ( 47 ) آل عمران / 191 ؛ يَتَفَكَّرُون فِي خَلْق السَّماوات وَ الْأَرْض .  ( 48 ) يوسف / 109 ؛ أَ فَلَم يَسِيرُوا فِي الْأَرْض  ( 49 ) روم / 8 ؛ ما خَلَق اللَّه السَّماوات وَ الْأَرْض وَ ما بَيْنَهُما إِلَّا بِالْحَق .  ( 50 ) غاشيه / 20 - 17 ؛ ( أَ فَلا يَنْظُرُون ) إِلَى السَّماءِ كَيْف رُفِعَت ؟ وَ إِلَى الْجِبال كَيْف نُصِبَت ؟ وَ إِلَى الْأَرْض كَيْف سُطِحَت ؟  ( 51 ) ق / 7 - 6 ؛ أَ فَلَم يَنْظُرُوا إِلَى السَّماءِ فَوْقَهُم كَيْف بَنَيْناها وَ زَيَّنَّاها وَ ما لَها مِن فُرُوج ، وَ الْأَرْض مَدَدْناها وَ أَلْقَيْنا فِيها رَواسِيَ وَ أَنْبَتْنا فِيها مِن كُل زَوْج بَهِيج .  ( 52 ) لقمان / 10 ؛ وَ أَلْقى فِي الْأَرْض رَواسِيَ أَن تَمِيدَ بِكُم .  ( 53 ) رعد / 2 ؛ اللَّه الَّذِي رَفَع السَّماوات بِغَيْرِ عَمَدٍ تَرَوْنَها ثُم اسْتَوى عَلَى الْعَرْش وَ سَخَّرَ الشَّمْس وَ الْقَمَرَ كُل يَجْرِي لِأَجَل مُسَمًّى .  ( 54 ) رعد / 3 ؛ هُوَ الَّذِي مَدَّ الْأَرْض وَ جَعَل فِيها رَواسِيَ وَ أَنْهاراً .  ( 55 ) يس / 39 ؛ وَ الْقَمَرَ قَدَّرْناه مَنازِل حَتَّى عادَ كَالْعُرْجُون الْقَدِيم ، لَا الشَّمْس يَنْبَغِي لَها أَن تُدْرِك الْقَمَرَ وَ لَا اللَّيْل سابِق النَّهارِ وَ كُل فِي فَلَك يَسْبَحُون .  ( 56 ) اعراف / 54 ؛ وَ سَخَّرَ لَكُم اللَّيْل وَ النَّهارَ وَ الشَّمْس وَ الْقَمَرَ وَ النُّجُوم مُسَخَّرات بِأَمْرِه .  ( 57 ) نحل / 16 ؛ وَ عَلامات وَ بِالنَّجْم هُم يَهْتَدُون .  ( 58 ) محمد / 19 ؛ فَاعْلَم أَنَّه لا إِله إِلَّا اللَّه .  ( 59 ) انبياء / 22 ؛ لَوْ كان فِيهِما آلِهَةٌ إِلَّا اللَّه لَفَسَدَتا .  ( 60 ) . زمر / 29 ؛ ضَرَب اللَّه مَثَلًا رَجُلًا فِيه شُرَكاءُ مُتَشاكِسُون وَ رَجُلًا سَلَماً لِرَجُل هَل يَسْتَوِيان .  ( 61 ) ق / 15 ؛ أَ فَعَيِينا بِالْخَلْق الْأَوَّل بَل هُم فِي لَبْس مِن خَلْق جَدِيدٍ . ","page_name":" 39 ","page_number":47},
  {"content":"\r\n\r\nشما را از خاك آفريديم آنگاه از نطفه ، آنگاه از خون بسته ، آنگاه از پارهء گوشت تصوير گرفته يا نگرفته ، تا براى شما آشكار كنيم و هر چه خواهيم در رحمها قرار دهيم تا مدتى معين ، آنگاه شما را از كودكى برون آريم تا به قوت خويش رسيده و زمين را فسرده بينى و چون بر آن آب فرستيم بجنبد و برآيد و از همه گياهان بهجت‌انگيز بروياند ، زيرا خدا حق هموست و او مردگان را زنده مىكند و او به همه چيز تواناست . » « 62 »  ، « گفت : كيست كه اين استخوانها را زنده مىكند در حالى كه پوسيده است ؟ بگو : همان كه اول بار آن را پديد آورد زنده‌اش گرداند كه او به هر آفرينشى داناست . » « 63 »  ، « و از جمله نشانه‌هاى خدا اين است كه زمين را خشكيده يعنى پس چون آب بر آن بفرستيم ، بجنبد و برآيد ، آن كه زمين را زنده كند كنندهء مردگان نيز هست كه او به همه چيز تواناست . » « 64 » \r\n\r\nعلم تاريخ\r\n: در داستانهايى كه خداوند متعال دربارهء اخبار و احوال در گذشتگان در قرآن ياد نموده ، تشويقى است بر فراگيرى علم تاريخ .\r\nنظر : خداوند تعالى مىفرمايد : « پس انسان بايد به خوراك خويش بنگرد ، » « 65 »  « انسان بايد بنگرد كه از چه چيز آفريده شده است . » « 66 »  ، « آيا به شتر ننگريستند كه چگونه آفريده شد و به آسمان كه چگونه برافراشته شد . » « 67 »  ، « آيا در ملكوت آسمانها و زمين ننگريستند . » « 68 »  ، « آيا به آسمان بالاى سرشان ننگريستند كه چگونه بنيانش كرديم . » « 69 »  ، « پس به خوراك و الاغ خود بنگر . » « 70 »  ، « به استخوانها بنگر كه چگونه پيوندشان مىكنيم سپس آن را به گوشت مىپوشانيم . » « 71 »  ، « به نشانه‌هاى رحمت خدا بنگر . » « 72 »  ، « به ميوه‌اش كه چون بار دهد بنگريد . » « 73 »  ، « بگو بنگريد كه در\r\n\r\n","description":"","footnote":" ( 62 ) حج / 6 - 5 ؛ يا أَيُّهَا النَّاس إِن كُنْتُم فِي رَيْب مِن الْبَعْث فَإِنَّا خَلَقْناكُم مِن تُراب ثُم مِن نُطْفَةٍ ثُم مِن عَلَقَةٍ ثُم مِن مُضْغَةٍ مُخَلَّقَةٍ وَ غَيْرِ مُخَلَّقَةٍ لِنُبَيِّن لَكُم وَ نُقِرُّ فِي الْأَرْحام ما نَشاءُ إِلى أَجَل مُسَمًّى ثُم نُخْرِجُكُم طِفْلًا ثُم لِتَبْلُغُوا أَشُدَّكُم . . . وَ تَرَى الْأَرْض هامِدَةً فَإِذا أَنْزَلْنا عَلَيْهَا الْماءَ اهْتَزَّت وَ رَبَت وَ أَنْبَتَت مِن كُل زَوْج بَهِيج ذلِك بِأَن اللَّه هُوَ الْحَق وَ أَنَّه يُحْيِ الْمَوْتى وَ أَنَّه عَلى كُل شَيْءٍ قَدِيرٌ .  ( 63 ) يس / 79 - 78 ؛ قال مَن يُحْيِ الْعِظام وَ هِيَ رَمِيم ، قُل يُحْيِيهَا الَّذِي أَنْشَأَها أَوَّل مَرَّةٍ وَ هُوَ بِكُل خَلْق عَلِيم .  ( 64 ) فصلت / 39 ؛ وَ مِن آياتِه أَنَّك تَرَى الْأَرْض خاشِعَةً فَإِذا أَنْزَلْنا عَلَيْهَا الْماءَ اهْتَزَّت وَ رَبَت إِن الَّذِي أَحْياها لَمُحْيِ الْمَوْتى إِنَّه عَلى كُل شَيْءٍ قَدِيرٌ .  ( 65 ) عبس / 24 ؛ فَلْيَنْظُرِ الْإِنْسان إِلى طَعامِه .  ( 66 ) طارق / 5 ؛ فَلْيَنْظُرِ الْإِنْسان مِم خُلِق .  ( 67 ) غاشيه / 18 - 17 ؛ أَ فَلا يَنْظُرُون إِلَى الْإِبِل كَيْف خُلِقَت وَ إِلَى السَّماءِ كَيْف رُفِعَت .  ( 68 ) اعراف / 185 ؛ أَ وَ لَم يَنْظُرُوا فِي مَلَكُوت السَّماوات وَ الْأَرْض .  ( 69 ) ق / 6 ؛ أَ فَلَم يَنْظُرُوا إِلَى السَّماءِ فَوْقَهُم كَيْف بَنَيْناها . . . .  ( 70 ) بقره / 259 ؛ فَانْظُرْ إِلى طَعامِك . . . وَ انْظُرْ إِلى حِمارِك .  ( 71 ) بقره / 259 ؛ وَ انْظُرْ إِلَى الْعِظام كَيْف نُنْشِزُها ثُم نَكْسُوها لَحْماً .  ( 72 ) روم / 50 ؛ فَانْظُرْ إِلى آثارِ رَحْمَت اللَّه .  ( 73 ) انعام / 99 ؛ انْظُرُوا إِلى ثَمَرِه إِذا أَثْمَرَ . ","page_name":" 40 ","page_number":48},
  {"content":"\r\n\r\nآسمانها و زمين چه هست ؟ » « 74 »  ، « بنگريد چگونه آفرينش را آغاز كرد . بگو در زمين سير كنيد پس بنگريد كه چگونه آفرينش را آغاز كرد . » « 75 » \r\n\r\nتفكير\r\n: « و در خلقت آسمانها و زمين مىانديشند ، پروردگار ما اين را باطل نيافريدى . » « 76 »  « باشيد كه انديشه كنند . » « 77 »  ، « نشانه‌ها را براى مردمى كه مىانديشند تفصيل مىدهيم . » « 78 »  ، « در اين نشانه‌هايى است براى قومى كه مىانديشند . » « 79 »  ، « آيا در خويشتن نينديشيدند خداوند آسمانها و زمين و ميان آنها را جز به حق نيافريد . » « 80 » \r\n\r\nاستفاده از عقل\r\n: « در اين آيتى است براى كسانى كه تعقل مىكنند . » « 81 »  ، « آيات را براى قومى كه تعقل مىكنند تفصيل مىدهيم . » « 82 »  ، « آيات خويش را به شما مىنماياند باشد كه تعقل كنيد . » « 83 »  ،\r\n« شما را بدان وصيت كرده باشد كه تعقل كنيد . » « 84 »  ، « آيا در زمين گردش نكردند تا آنان را دلهايى باشد كه بدان تعقل كنند يا گوشهايى كه بدان بشنوند كه ديده‌ها كور نشوند اما دلهايى كه در سينه‌هاست كور گردند . » « 85 » \r\n\r\nدستور دين به تمسك به دليل و برهان و نهى آن از تقليد و پيروى از گمان\r\nاز جمله دستورات قرآن در تمسك به دليل و برهان اين سخن خداى تعالى است : « و هر كه با خدا ، معبودى ديگر بخواند كه برهانى براى آن او را نباشد ، حسابش نزد پروردگارش باشد . » « 86 »  ، « بگو بياوريد برهان خويش را اگر راستگوييد . » « 87 »  ، « پس گفتيم بياوريد برهان خويش را . » « 88 »  ، « آياتى كه\r\n\r\n","description":"","footnote":" ( 74 ) يونس / 101 ؛ قُل انْظُرُوا ما ذا فِي السَّماوات وَ الْأَرْض .  ( 75 ) عنكبوت / 20 ؛ قُل سِيرُوا فِي الْأَرْض فَانْظُرُوا كَيْف بَدَأَ الْخَلْق .  ( 76 ) آل عمران / 191 ؛ وَ يَتَفَكَّرُون فِي خَلْق السَّماوات وَ الْأَرْض رَبَّنا ما خَلَقْت هذا باطِلًا .  ( 77 ) حشر / 21 ؛ لَعَلَّهُم يَتَفَكَّرُون .  ( 78 ) يونس / 24 ؛ نُفَصِّل الْآيات لِقَوْم يَتَفَكَّرُون .  ( 79 ) رعد / 3 ؛ إِن فِي ذلِك لَآيات لِقَوْم يَتَفَكَّرُون .  ( 80 ) روم / 8 ؛ أَ وَ لَم يَتَفَكَّرُوا فِي أَنْفُسِهِم ما خَلَق اللَّه السَّماوات وَ الْأَرْض وَ ما بَيْنَهُما إِلَّا بِالْحَق .  ( 81 ) نحل / 4 ؛ إِن فِي ذلِك لَآيَةً لِقَوْم يَعْقِلُون .  ( 82 ) روم / 28 ؛ نُفَصِّل الْآيات لِقَوْم يَعْقِلُون .  ( 83 ) بقره / 73 ؛ وَ يُرِيكُم آياتِه لَعَلَّكُم تَعْقِلُون .  ( 84 ) انعام / 151 ؛ وَصَّاكُم بِه لَعَلَّكُم تَعْقِلُون .  ( 85 ) حج / 46 ؛ أَ فَلَم يَسِيرُوا فِي الْأَرْض فَتَكُون لَهُم قُلُوب يَعْقِلُون بِها أَوْ آذان يَسْمَعُون بِها فَإِنَّها لا تَعْمَى الْأَبْصارُ وَ لكِن تَعْمَى الْقُلُوب الَّتِي فِي الصُّدُورِ .  ( 86 ) مؤمنون / 117 ؛ وَ مَن يَدْع مَع اللَّه إِلهاً آخَرَ لا بُرْهان لَه بِه فَإِنَّما حِسابُه عِنْدَ رَبِّه .  ( 87 ) بقره / 111 ؛ قُل هاتُوا بُرْهانَكُم إِن كُنْتُم صادِقِين .  ( 88 ) قصص / 75 ؛ فَقُلْنا هاتُوا بُرْهانَكُم . ","page_name":" 41 ","page_number":49},
  {"content":"\r\n\r\nدربارهء مذمّت تقليد وارد شده است : گفتند بلكه از آئينى كه پدران خويش را بر آن يافتيم پيروى مىكنيم آيا حتى اگر پدرانشان چيزى نمىفهميدند و راه نمىبرند ؟ ! » « 89 »  ، « گفتند : همان آيينى كه پدرانمان را بر آن يافتيم براى ما كافى است آيا حتى اگر پدرانشان چيزى نمىدانستند و راه نمىبردند ؟ ! » « 90 »  ، « گفتند : بلكه از آيينى كه پدرانمان را بر آن يافتيم پيروى مىكنيم آيا حتى اگر شيطان آنها را به شكنجهء دوزخ فرا مىخواند ؟ ! » « 91 »  ، « گفتند : پدران خويش را پرستشگر آنها ( بتها ) يافتيم . » « 92 »  ، « گفت : همانا شما و پدرانتان در گمراهى آشكاريد . » « 93 »  ، « همانا ما پدران خويش را بر آيينى يافتيم و به دنبال ايشان كشيده‌شدگانيم . » « 94 »  ، « گفت : گرچه آيينى راهنماينده‌تر از آن چه پدران خويش را بر آن يافتيد ، برايتان آورده باشم . » « 95 » \r\nپاره‌اى از آياتى كه دربارهء نهى از پيروى از گمان و تأكيد بر لزوم تبعيت از علم و دانش وارد شده است ؛ و اكثر آنها جز از گمان پيروى نمىكنند كه گمان چيزى از حق بىنياز نتواند كرد . » « 96 »  ، « آنها دربارهء او ( عيسى ( ع ) علم ندارد و فقط از گمان پيروى كنند . » « 97 »  ، « بگو آيا پيش شما علمى هست پس آن را براى ما بيرون آوريد . » « 98 »  ، « جز از گمان پيروى نمىكنيد و جز تخمين نمىزنيد . » « 99 » \r\n\r\nتشويق اسلام به كار و كوشش و ترك بطالت و تنبلى\r\nو براى انسان جز آن چه كرده ، نباشد و تلاشش به زودى نمايانده خواهد شد . « 100 »  و بگو كار كنيد كه به زودى خدا و رسولش كار شما را مىبينند . « 101 »  هر كه به سنگينى ذره‌اى نيكى كند آن را بيند و هر كه به سنگينى ذره‌اى بدى كند ، آن را بيند . « 102 » \r\n\r\n","description":"","footnote":" ( 89 ) بقره / 170 ؛ قالُوا بَل نَتَّبِع ما أَلْفَيْنا عَلَيْه آباءَنا أَ وَ لَوْ كان آباؤُهُم لا يَعْقِلُون شَيْئاً وَ لا يَهْتَدُون .  ( 90 ) مائده / 104 ؛ قالُوا حَسْبُنا ما وَجَدْنا عَلَيْه آباءَنا أَ وَ لَوْ كان آباؤُهُم لا يَعْلَمُون شَيْئاً وَ لا يَهْتَدُون .  ( 91 ) لقمان / 21 ؛ قالُوا بَل نَتَّبِع ما وَجَدْنا عَلَيْه آباءَنا أَ وَ لَوْ كان الشَّيْطان يَدْعُوهُم إِلى عَذاب السَّعِيرِ .  ( 92 ) انبياء / 53 ؛ قالُوا وَجَدْنا آباءَنا لَها عابِدِين .  ( 93 ) انبياء / 54 ؛ قال لَقَدْ كُنْتُم أَنْتُم وَ آباؤُكُم فِي ضَلال مُبِين .  ( 94 ) زخرف / 23 ؛ إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِم مُقْتَدُون .  ( 95 ) زخرف / 24 ؛ قال : أَ وَ لَوْ جِئْتُكُم بِأَهْدى مِمَّا وَجَدْتُم عَلَيْه آباءَكُم .  ( 96 ) يونس / 36 ؛ وَ ما يَتَّبِع أَكْثَرُهُم إِلَّا ظَنًّا إِن الظَّن لا يُغْنِي مِن الْحَق شَيْئاً .  ( 97 ) نساء / 157 ؛ ما لَهُم بِه مِن عِلْم إِلَّا اتِّباع الظَّن .  ( 98 ) انعام / 148 ؛ قُل هَل عِنْدَكُم مِن عِلْم فَتُخْرِجُوه لَنا .  ( 99 ) انعام / 148 ؛ إِن تَتَّبِعُون إِلَّا الظَّن وَ إِن أَنْتُم إِلَّا تَخْرُصُون .  ( 100 ) نجم / 40 ؛ وَ أَن لَيْس لِلْإِنْسان إِلَّا ما سَعى ، وَ أَن سَعْيَه سَوْف يُرى .  ( 101 ) توبه / 105 ؛ وَ قُل اعْمَلُوا فَسَيَرَى اللَّه عَمَلَكُم وَ رَسُولُه .  ( 102 ) زلزال / 8 - 7 ؛ فَمَن يَعْمَل مِثْقال ذَرَّةٍ خَيْراً يَرَه ، وَ مَن يَعْمَل مِثْقال ذَرَّةٍ شَرًّا يَرَه . ","page_name":" 42 ","page_number":50},
  {"content":"\r\n\r\n\r\nبرادرى خاص در اسلام\r\nنخستين مؤاخات در اسلام ميان مهاجران و بعدا ميان مهاجران و انصار صورت پذيرفت .\r\nپيامبر ( ص ) چنان كه بعدا خواهد آمد ، اين پيمان را ميان مهاجران و انصار برقرار كرد و ما به آن مؤاخات خاص مىگوييم . به اين اعتبار كه ميان عده‌اى معدود صورت گرفت و گرچه از اين جهت كه ميان تمام مسلمانان آن روزگار برقرار شد ، بايد آن را مؤاخات عام ناميد . بر خلاف مؤاخات عام كه آن را توضيح خواهيم داد ، اين مؤاخات ميان مسلمانان آن روزگار و تمام مسلمانانى كه تا روز قيامت خواهند آمد برقرار شده است . رسول خدا ( ص ) با اين كار در نظر داشت اسلام را بر پايه‌اى استوار بنا گذارد كه عبارت از همان تأليف قلوب و زدودن كينه از دلها و ايجاد يارى و تعاون در كار است چرا كه ايجاد روح برادرى در ميان افراد ، يگانه عامل موفقيت در كارها و پيشرفت مردم است .\r\n\r\nبرادرى عام در اسلام\r\nاسلام ميان عموم مسلمانان ، از بيگانه و نزديك و عرب و عجم و شريف و وضيع و زمامدار و عوام و مرد و زن ، كسانى كه بودند و آنها كه تا روز قيامت خواهند آمد پيمان برادرى برقرار كرد .\r\nخداوند تعالى در كتاب عزيز خود بر زبان پيامبرش كه به اين دين فرستادش ، اين پيمان را اعلان كرد و پيامبر با بانگ بلند اين آيت را بر مسلمانان خواند و آنها نيز آن را شنيدند و خواندند و در حافظه سپردند و گروه گروه يا يكايك آن آيت را برخواندند خداوند فرمود : «  إِنَّمَا الْمُؤْمِنُون إِخْوَةٌ  » و اين آيت را با لفظ « انما » آغاز كرد كه مفيد حصر است . به مقتضاى اين آيه مسلمانى كه در دوردست‌ترين نقطهء غرب است با مسلمانى كه در دوردست‌ترين نقطهء شرق است ، برادر مىباشد .\r\nاسلام بر پايهء استوار همين برادرى و حفظ آن استوارى گرفت و قوى شد و با سست انگاشتن همين اصل تضعيف مىگردد و به قهقرا مىرود . وانگهى اسلام براى اين اخوّت حقوق و حدود و لوازمى قرار داده است ، از جمله اين كه دستور داده كه ميان متخاصمان اصلاح و آشتى برقرار كنند و در پى فرمايش بالا آورده است : « فاصلحوا بين اخويكم » و اين اصلاح را متفرع بر اين اخوت ذكر كرده و تأكيد فرموده است كه اصلاح جزو مقتضا و موجب اين برادرى است و بايد برادران در يارى دادن يكديگر بكوشند . رسول خدا ( ص ) فرموده است : برادرت را چه ظالم باشد چه مظلوم ، يارى كن . يعنى اگر ظالم بود او را از ستم كردن بازدارد و چون مظلوم بود ستم را از او دفع كند . و اين همان اخوّت راستين و شريف است ، نه اين كه برادرت را اگر چه ستمگر هم باشد و بر مظلومى ستم روا مىدارد ، همراهى كن . و نيز از آن حضرت ( ص ) نقل است كه فرمود : مسلمان برادر مسلمان است نه ظلمش مىكند و نه بر او خلل وارد مىآورد . و عرض و مال و خون مسلمان را بر ديگرى حرام فرمود و از اين كه مسلمانى با برادرش بيش از سه روز قهر كند ، نهى كرد .\r\nاين گوشه‌اى از لوازم فراوان اخوت اسلامى است . اينك تو اى خواننده گرامى به چشم خرد ببين\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nكه در اين اخوت چه فوائد و منافع و مصالح عمومى ، سياسى و اجتماعى و اخلاقى مترتب مىشود و چقدر باعث تأليف قلوب و حفظ نظام اجتماعى مىگردد و تا چه حد موجبات زندگى راحت و سعادتمندانه بشر را فراهم مىآورد .\r\n\r\nعدالت و مساوات در حقوق ، در شريعت اسلام\r\nدر آيين اسلام همهء مردم در حقوق با هم برابرند ؛ پادشاه و رعيت و اميران و عوام و اشراف و غيره و ثروتمندان و فقيران . تصاحب مال ديگرى جز با رضايت خاطر او روا نباشد و در اجراى حد بر گناهكار شفاعت هيچ كس پذيرفته نيست و عدل و داد همه را در بر مىگيرد . در قرآن آمده است :\r\n« فرمان داده شدم كه ميان شما به عدل و داد رفتار كنم . » « 103 »  ، « و خداوند هرآينه شما را به داد و نيكى فرمان مىدهد . » « 104 »  ، « دادگرى كنيد كه آن به تقوا نزديك‌تر است . » ، « 105 »  ، « و چون سخن گفتيد داد پيشه كنيد . » « 106 »  ، « خداوند شما را مىفرمايد كه امانتها را به صاحبانش برگردانيد . » « 107 »  ،\r\n« و چون ميان مردم داورى كرديد به عدالت حكم برانيد . » « 108 »  ، « پس ميان آن دو ( زن و شوهر ) به عدل و داد آشتى برقرار كنيد و قسط را پيشه خود سازيد كه خداوند دادگران را دوست دارد . » « 109 » \r\n\r\nقضاوت در آيين اسلام\r\nقاضى بايد عادل و به احكام قضا عالم باشد . يكى از آداب قاضى آن است كه قاضى بايد در وسط شهر بنشيند و به حال غضب و گرسنگى و تشنگى و غم و شادى و . . . نباشد . و ميان طرفين دعوا در كلام و سلام و مكان و نگاه و سكوت و ميل قلبى به يكسان رفتار كند مگر آن كه از اختيار او خارج باشد . او نبايد يكى از دو طرف دعوا را ميهمان كند و يا فقط به يكى از آنها بنگرد و بگويد حرف بزن ، بلكه بايد خاموشى گزيند تا ديگرى حرف بزند يا به هر دو آنها بنگرد و بگويد مدعى آغاز به گفتن كند يا بدون آن كه به كسى بنگرد اين حرف را بر زبان آورد . بايد در داورى رعايت عدل و داد كند و گرفتن رشوه و هديه را ناروا بداند و به هر يك از طرفين دعوا ضررى را كه بر خصمش وارد مىآيد ، تفهيم كند . نبايد با دخالت در گفتار طرفين به خاطر نفع يا ضررى كه براى مشهود له يا طرف\r\n\r\n","description":"","footnote":" ( 103 ) شورى / 15 ؛ وَ أُمِرْت لِأَعْدِل بَيْنَكُم .  ( 104 ) نحل / 90 ؛ إِن اللَّه يَأْمُرُ بِالْعَدْل وَ الْإِحْسان .  ( 105 ) مائده / 8 ؛ اعْدِلُوا هُوَ أَقْرَب لِلتَّقْوى .  ( 106 ) انعام / 152 ؛ وَ إِذا قُلْتُم فَاعْدِلُوا .  ( 107 ) نساء / 58 ؛ إِن اللَّه يَأْمُرُكُم أَن تُؤَدُّوا الْأَمانات إِلى أَهْلِها .  ( 108 ) نساء / 58 ؛ وَ إِذا حَكَمْتُم بَيْن النَّاس أَن تَحْكُمُوا بِالْعَدْل .  ( 109 ) حجرات / 9 ؛ فَأَصْلِحُوا بَيْنَهُما بِالْعَدْل وَ أَقْسِطُوا إِن اللَّه يُحِب الْمُقْسِطِين . ","page_name":" 44 ","page_number":52},
  {"content":"\r\n\r\nديگر خصم مىبيند ، او را به لكنت اندازد يا وى را تشويق به شهادت كند . در شاهد وجود عدالت لازم است . شهادت شريك براى شريكش و دشمن و نيز شهادت كسى كه بدون آن كه از وى خواسته شود داوطلب دادن شهادت باشد ، پذيرفته نيست . قاضى بايد قضايا و مسائل هر روزه را جمع كند و بر آن بنويسد قضايا و مسائل روز فلان و ماه فلان و سال فلان سپس قضاياى هر هفته را مكتوب دارد و آنگاه قضاياى هر ماه را ثبت كند و بنويسد و سپس قضاياى هر ساله را . بدين ترتيب در موقع لزوم مىتواند هر قضيه‌اى را كه احتياج داشته باشد ، بيرون بياورد و پيامبر ( ص ) كسى را كه ادعاى ناحق كند ، پرهيز داده و فرموده است : من ميان شما با بينات و سوگندها داورى مىكنم ، پس به هر كسى كه پاره‌اى از مال برادرش را دادم ، انگار كه پاره‌اى از آتش جهنم به او داده‌ام .\r\n\r\nحفظ امنيت در آيين اسلام\r\nآيين اسلام در مورد حفظ امنيت و پاسدارى از مال و خون بسيار اهتمام نشان داده و مجازاتهاى سنگينى براى كسانى كه با اين امر به مخالفت برمىخيزند ، برقرار كرده و حتى در مواردى ممكن است حكم قتل صادر كند . در آيين اسلام سزاى كسانى كه در زمين مىكوشند فساد و تباهى ايجاد كنند ، قتل يا به دار آويخته شدن و يا بريدن دست و پاها در جهتى مخالف يكديگر و يا تبعيد ذكر شده است . و نيز فرمان به قطع دست سارق داده است . « مرد سارق و زن سارق ، دستهاشان را به عقوبت كارى كه كرده‌اند ، قطع كنيد . » « 110 »  و نيز فرموده است كه مرتكب قتل عمد را بكشند و از مرتكب قتل غير عمد ديه بگيرند . اگر چه افراد را در اين باره به عفو و بخشش نيز تشويق كرده است . و نيز فرموده است : « نفس در مقابل نفس چشم در برابر چشم ، و بينى در برابر بينى و گوش در برابر گوش و زخمها را قصاص بايد و هر كه از آن درگذرد برايش بهتر است . » « 111 » \r\n\r\nحفظ بهداشت در اسلام\r\nدين اسلام به حفظ بهداشت ، عنايت فراوان نشان داده و نظافت و پاكيزگى را از ايمان دانسته است . اين دين دستور داده ناخنها و شوارب را بچينند ، موى را شانه زنند ، موقع جنايت و پس از حيض و دست كشيدن به ميت غسل كنند ، براى خواندن هر نماز وضو بسازند و وضو را تجديد كنند ، لباس و بدن و ظرفها را از نجاست و كثيفى بشويند و پاك كنند ، برخى نجاسات را با ماليدن خاك به آنها كه فقط در اين صورت مىتوان به مرتفع شدن نجاست اطمينان حاصل كرد ؛ پاك كنند و از آب گنديده استفاده نكنند و پس از بول و غائط استنجا نمايند . ترك روزه را براى مريض مباح و بلكه\r\n\r\n","description":"","footnote":" ( 110 ) مائده / 38 ؛ السَّارِق وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا .  ( 111 ) مائده / 45 ؛ ( با اندكى تصرف ) النَّفْس بِالنَّفْس وَ الْعَيْن بِالْعَيْن وَ الْأَنْف بِالْأَنْف وَ الْأُذُن بِالْأُذُن وَ السِّن بِالسِّن وَ الْجُرُوح قِصاص . . . ","page_name":" 45 ","page_number":53},
  {"content":"\r\n\r\nواجب دانسته و كلا در هر عبادتى كه از انجام آن خوف ضرر به بهداشت مىرود ؛ رخصت داده است .\r\nخوردن هر غذا يا نوشابه‌اى كه مضر به بهداشت آدمى است و از جمله خوردن آن چه اضافه بر سيرى است ؛ تحريم كرده است . رسول خدا ( ص ) مىفرمايد : معده ، خانهء هر درد است و پرهيز رأس هر درمانى است و نيز فرموده است كه بر خوان غذا ننشينند مگر هنگامى كه به آن اشتها دارند و از خوان برنخيزند مگر موقعى كه هنوز به غذا اشتها دارند . خداوند هم فرمايد : « بخوريد و بياشاميد و اسراف نكنيد . » « 112 »  بدين سان خدا اساس علم پزشكى و حفظ بهداشت و مهم‌ترين مسائل آن را در اين آيهء جمع كرده است . همچنين يادگيرى علم طب و ملحقات آن را به صورت كفايى واجب فرموده است .\r\n\r\nواجبات و مستحبات در اسلام\r\nيكى از واجبات دين اسلام خواندن نماز در پنج وقت است تا بنده ، پروردگارش را به ياد آرد و در طول شب و روز متوجهء او باشد ، در آغاز روز و وسط روز و پايان روز و در اول شب و هنگام خفتن و اين همه براى آن است كه سپاس نعمتهاى او گذارده شود .\r\nو نيز در نماز فرموده است براى خضوع به درگاه خداوند پشت خود را خم كنند ، ركوع و سجود كنند و گرامىترين اندام بدن را بر زمين گذارند و پس از نماز عشاء ، نمازى را واجب نكرده چرا كه بعد از عشاء وقت استراحت و خواب است و نماز شب را در آخر شب و در لحظات خواب مستحب شمرده و خواندن نماز جماعت را به خاطر فوائد ظاهر و آشكار آن نيز مستحب دانسته است .\r\nدر دين اسلام به پاكيزگى و طهارت و پاكى از نجاست و آلودگى دستور داده شده و آمده است .\r\n« خداوند پاكيزه‌خويان را دوست دارد . » « 113 »  و « لباست را پاك كن و از پليدى كناره كن . » « 114 »  و نيز فرموده است كه براى همدلى با فقرا ، زكات دهند : « زكات فقط از آن فقيران و تنگدستان و عاملان آن است و آنها كه جلب دلهاشان كنند و براى آزادى بندگان و وامداران و صرف در راه خدا و به راه مانده . . . » « 115 »  و روزهء ماه رمضان را براى بازداشتن نفس از شهوات و به عنوان رياضتى براى نفس و تسبّه به روحانيون مقرر فرمود . و حج خانهء خدا را براى كسانى كه توان رفتن به سوى آن را دارند ، واجب گردانيد . با كندن لباسهاى دوخته و برهنه كردن سر براى مردان ، و امتناع از شهوات و اجتماع در موقف كه پادشاه و عامى و آقا و بنده به خداى تعالى متوجه‌اند و يك صدا مىگويند : « لبيك\r\n\r\n","description":"","footnote":" ( 112 ) اعراف / 31 ؛ كُلُوا وَ اشْرَبُوا وَ لا تُسْرِفُوا .  ( 113 ) توبه / 108 ؛ وَ اللَّه يُحِب الْمُطَّهِّرِين .  ( 114 ) مدثر / 4 - 3 ؛ وَ ثِيابَك فَطَهِّرْ وَ الرُّجْزَ فَاهْجُرْ .  ( 115 ) توبه / 60 ؛ إِنَّمَا الصَّدَقات لِلْفُقَراءِ وَ الْمَساكِين وَ الْعامِلِين عَلَيْها وَ الْمُؤَلَّفَةِ قُلُوبُهُم وَ فِي الرِّقاب وَ الْغارِمِين وَ فِي سَبِيل اللَّه وَ ابْن السَّبِيل . . . ","page_name":" 46 ","page_number":54},
  {"content":"\r\n\r\nالهم لبيك . » و يكديگر را مىشناسند و از سراسر دنيا گرد هم جمع مىشوند و با ديدن اين موقف ، به ياد موقف خويش در محشر مىافتند و امر به معروف و نهى از منكر را با زبان و با دست ، و انكار منكر را با قلب ، واجب قرار داد و فرمود : « و بايد از شما مردمى باشند كه سوى نيكى بخوانند و به معروف وادارند و از منكر بازدارند آنان خود رستگارانند . » « 116 »  و نيز به صدق و اداى امانت و عدل و انصاف فرمان داده است . « اگر يكى از شما ديگرى را امين شمرد ، امانتدار ، امانت او را بدهد . » « 117 »  ، « خدا به شما فرمان مىدهد كه امانتها را به صاحبانش پس دهيد و چون ميان مردم حكم كرديد به عدل حكم كنيد . » « 118 »  ، « همانا خداوند به عدل و احسان و بخشش به خويشان فرمان مىدهد و از كار بد و ناروا و ستمگرى منع مىكند پندتان مىدهد باشد كه اندرز پذيريد . » « 119 »  ، « بگو پروردگارم مرا به انصاف كردن فرموده است . » « 120 » \r\nو نيز وفا به عهد و سوگند را واجب دانسته و فرموده است : « به پيمان خدا ، آنگاه كه پيمان مىبنديد وفا كنيد و قسمها را پس از استوار كردن آنها ، نشكنيد . » « 121 »  ، « و به پيمان وفا كنيد كه پيمان بازخواست شدنى است . » « 122 » \r\nصلهء ارحام و همسايه‌دارى و نيكى به پدر و مادر را نيز واجب كرده و فرموده است : « و به آنها مگو ملول شده‌ام و تنديشان مكن و با ايشان سخنى ملايم بگو . » « 123 »  و اين كه انسان بايد هر آن چه براى خود مىپسندد براى برادرش هم دوست بدارد و نيز به يارى كردن ضعفا و حفظ مال يتيم و مهربانى به او و شفقت به محتاج تأكيد و سفارش فرموده است ، « و به مال يتيم نزديك نشويد مگر بدانچه كه آن نكوتر است ؟ . » « 124 »  « و اما يتيم را به خشم نياور و فقير را نران . » « 125 » \r\nاخذ زينت در مساجد ، در جشنها و جمعه‌ها و به موقع خواندن هر نماز پوشيدن لباسهاى نو و شانه كردن مو و غيره را مستحب شمرده و فرموده است : « اى كسانى كه ايمان آورديد در هر مسجدى زينت خويش برگيريد . » « 126 » \r\n\r\n","description":"","footnote":" ( 116 ) آل عمران / 104 ؛ وَ لْتَكُن مِنْكُم أُمَّةٌ يَدْعُون إِلَى الْخَيْرِ وَ يَأْمُرُون بِالْمَعْرُوف وَ يَنْهَوْن عَن الْمُنْكَرِ وَ أُولئِك هُم الْمُفْلِحُون .  ( 117 ) بقره / 283 ؛ فَإِن أَمِن بَعْضُكُم بَعْضاً فَلْيُؤَدِّ الَّذِي اؤْتُمِن أَمانَتَه .  ( 118 ) نساء / 58 ؛ إِن اللَّه يَأْمُرُكُم أَن تُؤَدُّوا الْأَمانات إِلى أَهْلِها وَ إِذا حَكَمْتُم بَيْن النَّاس أَن تَحْكُمُوا بِالْعَدْل .  ( 119 ) نحل / 90 ؛ إِن اللَّه يَأْمُرُ بِالْعَدْل وَ الْإِحْسان وَ إِيتاءِ ذِي الْقُرْبى وَ يَنْهى عَن الْفَحْشاءِ وَ الْمُنْكَرِ وَ الْبَغْيِ يَعِظُكُم لَعَلَّكُم تَذَكَّرُون .  ( 120 ) اعراف / 29 ؛ قُل أَمَرَ رَبِّي بِالْقِسْطِ .  ( 121 ) نحل / 91 ؛ وَ أَوْفُوا بِعَهْدِ اللَّه إِذا عاهَدْتُم وَ لا تَنْقُضُوا الْأَيْمان بَعْدَ تَوْكِيدِها .  ( 122 ) اسراء / 34 ؛ وَ أَوْفُوا بِالْعَهْدِ إِن الْعَهْدَ كان مَسْؤُلًا .  ( 123 ) اسرا / 23 ؛ فَلا تَقُل لَهُما أُف وَ لا تَنْهَرْهُما وَ قُل لَهُما قَوْلًا كَرِيماً .  ( 124 ) انعام / 152 ؛ وَ لا تَقْرَبُوا مال الْيَتِيم إِلَّا بِالَّتِي هِيَ أَحْسَن .  ( 125 ) ضحى / 10 - 8 ؛ فَأَمَّا الْيَتِيم فَلا تَقْهَرْ وَ أَمَّا السَّائِل فَلا تَنْهَرْ .  ( 126 ) اعراف / 31 ؛ ( با كمى تصرف ) يا بَنِي آدَم خُذُوا زِينَتَكُم عِنْدَ كُل مَسْجِدٍ . ","page_name":" 47 ","page_number":55},
  {"content":"\r\n\r\nيكى از احكام آيين تابناك اسلام و اوامر آن در مورد حفظ حقوق و اموال از قبيل زمين ، همان است كه قرآن فرموده وام را بنويسند و بر آن شاهد بگيرند و گرو بستانند . در صورتى كه كتابت در كار نبود ، و قانون كاتب عادل از سوى قرآن تشريع شده و تمام كشورهاى دنيا از اين قانون اسلام تبعيت كرده‌اند : « اى كسانى كه ايمان آورديد ، اگر به همديگر وامى تا مدت معين داديد آن را بنويسيد . نويسنده‌اى ميان شما ، به درستى نويسد و نويسنده از نوشتن ، چنان كه خدايش آموخته ، دريغ نكند بايد بنويسد ! و كسى كه حق به عهدهء اوست املا كند . . . و دو گواه از مردان خويش به گواهى بگيريد و اگر دو مرد نباشند يك مرد و دو زن از گواهانى كه رضايت مىدهيد . . . و گواهان چون دعوت شوند دريغ نكنند و از نوشتن وام ، چه كوچك يا بزرگ ، به مدت آن ملول نشويد . . . و چون معامله كرديد گواه گيريد و نويسنده و گواه زيان ببينند . . . و اگر در سفريد و نويسنده‌اى نمىيابيد گروى بايد كه گرفته شده باشد . » « 127 » \r\n\r\nمحرمات و مناهى در اسلام\r\nاز جمله امور حرام در دين اسلام ربا و زنا و فواحش و شرب خمر ، اندك يا زياد آن و نيز نوشيدن هر مسكر و قمار است : « حق اين است كه شراب و قمار و بتان منصوب و تيرها ، پليديهايى از عمل شيطان است از آن دورى كنيد . » « 128 »  غيبت كردن نيز در دين اسلام حرام است : « از يكديگر غيبت نكنيد ، آيا يكى از شما دوست دارد گوشت برادر مردهء خويش را بخورد ؟ آن را مكروه داريد . » « 129 » \r\nهمچنين از نمّامى و حسد و دروغ گفتن ، مگر در مواردى براى اصلاح مردم و دفع ضرر نهى شده است . كتمان شهادت نيز در آيين اسلام مردود است : « و شهادت را كتمان نكنيد و هر كه كتمانى شهادت كند دلش گنهكار است . » « 130 »  سرقت و قتل نفس و راهزنى و غش و خيانت و ايجاد فتنه و ستم و رشوه و پيمان‌شكنى و اسراف و تضييع مال و خوردن مال به باطل نيز تحريم شده است :\r\n« اموال يكدگر را به ناحق مخوريد و به وسيلهء آن به حكّام تقرب مجوييد . » « 131 » \r\nخوردن مردار و خون و گوشت خنزير و چيزهاى ناپاك و هر چيز زيان‌آور براى بدن حرام است .\r\n\r\n","description":"","footnote":" ( 127 ) بقره / 283 و 282 ؛ يا أَيُّهَا الَّذِين آمَنُوا إِذا تَدايَنْتُم بِدَيْن إِلى أَجَل مُسَمًّى فَاكْتُبُوه وَ لْيَكْتُب بَيْنَكُم كاتِب بِالْعَدْل وَ لا يَأْب كاتِب أَن يَكْتُب كَما عَلَّمَه اللَّه فَلْيَكْتُب وَ لْيُمْلِل الَّذِي عَلَيْه الْحَق . . . وَ اسْتَشْهِدُوا شَهِيدَيْن مِن رِجالِكُم فَإِن لَم يَكُونا رَجُلَيْن فَرَجُل وَ امْرَأَتان مِمَّن تَرْضَوْن مِن الشُّهَداءِ . . . وَ لا يَأْب الشُّهَداءُ إِذا ما دُعُوا وَ لا تَسْئَمُوا أَن تَكْتُبُوه صَغِيراً أَوْ كَبِيراً إِلى أَجَلِه . . . وَ أَشْهِدُوا إِذا تَبايَعْتُم وَ لا يُضَارَّ كاتِب وَ لا شَهِيدٌ . . . وَ إِن كُنْتُم عَلى سَفَرٍ وَ لَم تَجِدُوا كاتِباً فَرِهان مَقْبُوضَةٌ .  ( 128 ) مائده / 90 ؛ إِنَّمَا الْخَمْرُ وَ الْمَيْسِرُ وَ الْأَنْصاب وَ الْأَزْلام رِجْس مِن عَمَل الشَّيْطان فَاجْتَنِبُوه .  ( 129 ) حجرات / 12 ؛ وَ لا يَغْتَب بَعْضُكُم بَعْضاً أَ يُحِب أَحَدُكُم أَن يَأْكُل لَحْم أَخِيه مَيْتاً فَكَرِهْتُمُوه .  ( 130 ) بقره / 283 ؛ وَ لا تَكْتُمُوا الشَّهادَةَ وَ مَن يَكْتُمْها فَإِنَّه آثِم قَلْبُه .  ( 131 ) بقره / 188 ؛ وَ لا تَأْكُلُوا أَمْوالَكُم بَيْنَكُم بِالْباطِل وَ تُدْلُوا بِها إِلَى الْحُكَّام . ","page_name":" 48 ","page_number":56},
  {"content":"\r\n\r\nضرر و اضرار و تنازع و لقبهاى زشت به روى يكديگر گذاشتن نيز در دين اسلام نهى شده است : « بر يكديگر لقب زشت نگذاريد كه عصيان كردن از پس ايمان نشانه بدى است . » « 132 »  ، « بگو پروردگارم همه كارهاى زشت را آن چه عيان است و آن چه نهان است ، حرام كرده و گناه و سركشى بناحق را و اين كه چيزهايى را كه دليلى دربارهء آن نازل نشده شريك خدا پنداريد و اين كه راجع به خدا چيزها كه نمىدانيد گوييد . » « 133 »  ، « بگو بياييد آن چه را پروردگارتان به شما حرام كرده ، بخوانم اين كه چيزى را با او شريك مكنيد و با پدر و مادر ، نيكى كنيد و فرزندان خويش را از بيم فقر نكشيد كه ما ، شما و آنها را روزى مىدهيم و به كارهاى زشت ، آن چه عيان است و آن چه نهان است نزديك نشويد و تنى را كه خدا محترم داشته جز به حق مكشيد ، اينهاست كه خدا شما را بدان سفارش كرده است شايد خردورى كنيد . » « 134 »  ، « و به مال يتيم نزديك نشويد جز به طريقى كه نيكوتر است تا وى به قوت خويش رسد ، پيمانه و وزن را به انصاف تمام دهيد . هيچ كس جز به اندازهء توانش مكلف نشود و چون سخن گوييد دادگر باشيد و گرچه خويشاوند باشد و به پيمان خدا وفا كنيد ، اينهاست كه خدا شما را بدان سفارش كرده است شايد اندرز گيريد . » « 135 » \r\nاسلام فقط آن چه را مفسده و مضرتى عيان داشته و حصول آن در هر موقع و زمانى امكان‌پذير بوده ، تحريم كرده است . مثلا در ربا با از بين رفتن ثروتها و بىنصيبى از ثواب قرض ، و در زنا در آميختن نسبها و فساد نظام خانواده و قتل نفوس و تسرّى و رواج بيماريهاى خطرناك ، و در باده‌گسارى ، از دست رفتن عقل و آلت مسخرهء مردم شدن و رسيدن به پايين‌ترين درجات پستى و بدبختى و هلاك جان و تلف شدن اموال و زيان رساندن به بدن و نسل و از بين رفتن آبرو و شرف ، مفاسد بسيار نهفته است تا آنجا كه حكومت ايالات متحده امريكا پس از هزار و سيصد و اندى سال ، در ممنوع كردن ميگسارى از تحريم شراب در آيين اسلام پيروى كرده است هر چند كه خود تابع ديانت ديگرى است . در قمار نيز مفاسد بسيارى است از جمله تلف شدن اموال و فتنه‌انگيزى .\r\nدر غيبت و نمامى نيز مفاسدى از قبيل ايجاد عداوتها و فتنه‌ها و ايراد خلل به پيكر اجتماع و . . . وجود دارد . شرع اسلام در خصوص برخى از محرمات تنها به نهى و تحريم و عقاب اخروى اكتفا نكرده بلكه حتى در دنيا نيز تأديب و مجازات براى آن قرار داده است . مثلا براى زانى و زانيه يكصد ضربه\r\n\r\n","description":"","footnote":" ( 132 ) حجرات / 11 ؛ وَ لا تَنابَزُوا بِالْأَلْقاب بِئْس الِاسْم الْفُسُوق بَعْدَ الْإِيمان .  ( 133 ) اعراف / 33 ؛ قُل إِنَّما حَرَّم رَبِّيَ الْفَواحِش ما ظَهَرَ مِنْها وَ ما بَطَن وَ الْإِثْم وَ الْبَغْيَ بِغَيْرِ الْحَق وَ أَن تُشْرِكُوا بِاللَّه ما لَم يُنَزِّل بِه سُلْطاناً وَ أَن تَقُولُوا عَلَى اللَّه ما لا تَعْلَمُون .  ( 134 ) اعراف / 151 ؛ قُل تَعالَوْا أَتْل ما حَرَّم رَبُّكُم عَلَيْكُم أَلَّا تُشْرِكُوا بِه شَيْئاً وَ بِالْوالِدَيْن إِحْساناً وَ لا تَقْتُلُوا أَوْلادَكُم مِن إِمْلاق نَحْن نَرْزُقُكُم وَ إِيَّاهُم وَ لا تَقْرَبُوا الْفَواحِش ما ظَهَرَ مِنْها وَ ما بَطَن وَ لا تَقْتُلُوا النَّفْس الَّتِي حَرَّم اللَّه إِلَّا بِالْحَق ذلِكُم وَصَّاكُم بِه لَعَلَّكُم تَعْقِلُون .  ( 135 ) اعراف / 152 ؛ وَ لا تَقْرَبُوا مال الْيَتِيم إِلَّا بِالَّتِي هِيَ أَحْسَن حَتَّى يَبْلُغ أَشُدَّه وَ أَوْفُوا الْكَيْل وَ الْمِيزان بِالْقِسْطِ لا نُكَلِّف نَفْساً إِلَّا وُسْعَها وَ إِذا قُلْتُم فَاعْدِلُوا وَ لَوْ كان ذا قُرْبى وَ بِعَهْدِ اللَّه أَوْفُوا ذلِكُم وَصَّاكُم بِه لَعَلَّكُم تَذَكَّرُون . ","page_name":" 49 ","page_number":57},
  {"content":"\r\n\r\nتازيانه و براى شارب خمر هشتاد ضربه مقرر كرده و دستور داده است كه دست سارق را قطع كنند و نيز كسى را كه مرتكب خلف پيمان و نقض سوگند شده ، به پرداخت كفاره فرمان داده و در ديگر موارد نيز عقوبتهاى تأديبى نامحدودى وضع كرده است .\r\n\r\nمباحات در اسلام\r\nدين اسلامى طيبات و هر لذت و زينت و بهره‌ورى در دنيا را مباح دانسته است به شرط آن كه اين امر به آداب و جامعهء انسانى خلل وارد نكند و با حق غير منافات نداشته باشد و منجر به ارتكاب حرام يا ترك واجب نگردد : « بگو كيست كه زينت خدا را كه براى بندگانش برون آورد و روزيهاى پاكيزه را حرام كرد . » « 136 »  ، « اى كسانى كه ايمان آورده‌ايد ( چيزهاى ) پاكيزه‌اى را كه خداوند برايتان حلال گردانيد ، حرام مكنيد . » « 137 »  هر گونه احكام عبادى و اجتماعى و سياسى و اخلاقى كه والاتر و مترقىتر و نافع‌تر و جامع‌تر و بهتر و ساده‌تر و عادلانه‌تر و شريف‌تر و دقيق‌تر و پاكيزه‌تر و سعادتمندانه‌تر و نزديك به تهذيب اخلاق و نيكبختى بشر و زندگى خوب باشد ، جزو همين احكام يعنى احكامى كه در تمام شرايع و اديان به يكديگر نزديك و در پيوندند ، جاى مىگيرد . سرفرازى و عزت نفس در آيين اسلام همراه با پاسدارى از عدل و داد « پس هر كه به شما تعدى كرده چنان كه به شما تعدى روا داشته به او تعدى كنيد و از خدا بترسيد . » « 138 »  ، « اگر مورد ستم قرار گرفتى ، ستم مكن ، و عزت از آن خدا و رسول او و مؤمنان است . » « 139 » \r\n\r\nعنايت شرع اسلام به زن\r\nآيين اسلام به زن ، عنايت فراوان نشان داده تا آنجا كه در قرآن كريم سوره‌اى نازل كرده كه اكثر آيات آن در سفارش به زنان و عنايت به امور و مسائل آنهاست . اين سوره را « نساء » نامند . آيين اسلام ، از زنده به گور كردن دختران كه در دوران جاهليت از سوى اعراب اعمال مىشد ، منع كرده و در كليهء حقوق بجز ميراث و شهادت و ديه ، بين زن و مرد مساوات قرار داده است . ديهء زن نصف ديهء مرد است . از طرف ديگر مزيّتى براى زن بر مرد قرار داده بدين ترتيب كه مرد بايد به زن مهر بدهد ولى مرد را بر زن مهر نيست . همچنين نفقه زن بايد از مال مرد پرداخت شود هر چند كه خود زن ثروتمند و بىنياز باشد ولى پرداخت نفقه از سوى زن به مرد منتفى است . اسلام ، اسكان زن و خدمتكار گرفتن براى او و تهيهء پوشاك و خوراك و غيره را از جانب مرد براى زن واجب مقرر كرده ،\r\n\r\n","description":"","footnote":" ( 136 ) اعراف / 32 ؛ قُل مَن حَرَّم زِينَةَ اللَّه الَّتِي أَخْرَج لِعِبادِه وَ الطَّيِّبات مِن الرِّزْق .  ( 137 ) مائده / 87 ؛ يا أَيُّهَا الَّذِين آمَنُوا لا تُحَرِّمُوا طَيِّبات ما أَحَل اللَّه لَكُم .  ( 138 ) بقره / 194 ؛ فَمَن اعْتَدى عَلَيْكُم فَاعْتَدُوا عَلَيْه بِمِثْل مَا اعْتَدى عَلَيْكُم وَ اتَّقُوا اللَّه .  ( 139 ) منافقون / 8 ؛ لِلَّه الْعِزَّةُ وَ لِرَسُولِه وَ لِلْمُؤْمِنِين . ","page_name":" 50 ","page_number":58},
  {"content":"\r\n\r\nو نفقهء به او را مقدم بر نفقهء به پدر و مادر كه حقى بزرگ بر گردن او دارند ، و نيز مقدم بر نفقهء به فرزندان و پدربزرگ و مادربزرگش قرار داده است . مرد اول بر خويش انفاق مىكند و چنان چه زياد آمد بر همسرش انفاق مىكند ، و اگر بازهم مالى اضافى داشت بر پدر و مادرش و ساير نزديكانش انفاق مىكند . خداوند نفقهء زن را حقى واجب همچون دين قرار داده است و چنان چه مردى نتواند به وقت خود نفقهء زن را بدهد بايد به هنگام گشايش ، آن را قضا كند اما نفقهء بستگانش را قضا كردن لازم نيست چون نوعى كمك‌رسانى و امدادگرى است و مانند دين نيست . و از آنجا كه پرداخت مهر و نفقه به زن را واجب كرده ، اشكال ندارد كه مرد و زن را در ميراث ، نسبت به ديگران تفضيل دهد .\r\nشهادت دو زن به منزلهء شهادت يك مرد است ، و اين به خاطر ضعف آشكار آنها نسبت به مرد است كه جز افراد احساساتى و جنجال‌جو و پرگو با اين نكته مخالفت ندارند . از همين روست كه تكليف جهاد از عهدهء او برداشته شده مگر در موارد امدادرسانى به زخميها ، مثل رساندن آب به آنها و غيره .\r\nديهء زن نيز نصف ديهء مرد تعيين شده چون ديهء زن در بسيارى موارد چندان كفاف مخارج مرد را نمىكند .\r\n\r\nپاسدارى از حقوق زوجه\r\nاسلام عادات ستمگرانه‌اى را كه جاهليت در حق زنان اعمال داشته بود ، ابطال كرد . مثلا مرد اگر بيوه‌اش را به همسرى مىگرفت فقط صداق آن زن را از آن خود مىكرد . و اعراب و كسان ديگر نظاير آنها همين عمل را تا همين امروز هم مرتكب مىشوند . همچنين مرد خواهرش را به همسرى ديگرى مىداد و خواهر آن مرد را به همسرى خود مىگرفت بىآن كه مهرى در اين ميانه باشد يا اگر هم بود مبلغ مهر اندك بود . اين نكاح را « شغار » مىگويند . خداوند متعال چنين نكاحى را نهى فرمود و اخذ مهر را جز با رضايت خاطر زن حرام كرده و گفته است : « مهر زنان را به رغبت دهيد پس اگر چيزى از آن را به رضاى خاطر به شما واگذاشتند ، شيرين و گوارا بخوريد . » « 140 »  و نيز فرموده است :\r\n« اگر خواستيد زنى را با زنى ديگر عوض كنيد و يكى از آنها را مال بسيارى داده‌ايد ، از او چيزى نگيريد . چگونه به ستم و گناه آشكارا مىگيريد ؟ چگونه آن را مىگيريد در صورتى كه شما به يكديگر رسيده‌ايد و زنان از شما پيمانى استوار گرفته‌اند . » « 141 »  مردان ارثى براى زنان برجاى نمىگذاشتند لذا خداوند فرمود : « مردان را از آن چه پدر و مادر و خويشان ، از مال و ثروت كم يا زياد ، واگذاشته‌اند بهره‌اى است و زنان را نيز از آن چه پدر و مادر و خويشان ، از مال و ثروت كم يا زياد ،\r\n\r\n","description":"","footnote":" ( 140 ) نساء / 4 ؛ وَ آتُوا النِّساءَ صَدُقاتِهِن نِحْلَةً فَإِن طِبْن لَكُم عَن شَيْءٍ مِنْه نَفْساً فَكُلُوه هَنِيئاً مَرِيئاً .  ( 141 ) نساء / 20 - 21 ؛ وَ إِن أَرَدْتُم اسْتِبْدال زَوْج مَكان زَوْج وَ آتَيْتُم إِحْداهُن قِنْطاراً فَلا تَأْخُذُوا مِنْه شَيْئاً ، أَ تَأْخُذُونَه بُهْتاناً وَ إِثْماً مُبِيناً . وَ كَيْف تَأْخُذُونَه وَ قَدْ أَفْضى بَعْضُكُم إِلى بَعْض وَ أَخَذْن مِنْكُم مِيثاقاً غَلِيظاً . ","page_name":" 51 ","page_number":59},
  {"content":"\r\n\r\nواگذاشته‌اند بهره‌اى است ، بهره‌اى مقرر . » « 142 »  اگر مردى از دنيا مىرفت ، اولياى وى از اهل و خانوادهء زن به آن زن سزاوارتر بودند ، و اگر كسى از آنها مىخواست مىتوانست آن زن را به همسرى بگيرد و اگر خانوادهء مرد مىخواستند مىتوانستند او را به ازدواج ديگرى درآورند يا در نياورند . اگر مردى مىمرد و جاريه‌اى از خود باقى مىگذاشت ، خويش آن مرد به روى آن جاريه لباسش را مىانداخت و او را از ساير مردم بازمىداشت و چنان چه زيبا بود خود با وى ازدواج مىكرد و اگر نازيبا بود او را حبس مىكرد تا بميرد و ميراثش را صاحب شود . خداوند تعالى مردم را از چنين كارى بازداشت و فرمود : « شما را حلال نيست كه به اجبار از زنان ارث بريد . » « 143 »  اگر مردى همسرى داشت و از داشتن وى ناخشنود بود مىبايست مهر او را بپردازد ، زن را كتك مىزد تا زن براى طلاق گرفتن از او فديه دهد . خداوند در اين باره نيز طى آيه‌اى فرموده است : « بر زنان سخت مگيريد كه پاره‌اى از آن چه به ايشان داده‌ايد ، ببريد مگر آن كه كار زشتى مرتكب شوند . » « 144 »  به اين حالت « نشوز » گويند اما اگر زنى ناشزه بود مرد مىتواند از او فديه بگيرد تا طلاقش دهد . اسلام بر مرد مقرر مىدارد كه با زنش خوشرفتارى كند : « با زنان به شايستگى زندگى كنيد ، اگر از آنها ناخشنوديد باشد كه چيزى را مكروه داريد و خدا در آن ، خير بسيار نهاده باشد . » « 145 »  در قانون تزويج و همبسترى و آميزش و تقسيم وقت مرد ميان همسران ( متعددش ) در شرع اسلام مواردى ديده مىشود كه حاكى از پاسدارى سخت وى از حقوق زن است كه اين مباحث در كتب فقهى وارد شده است . دين اسلام از ديدار زن با خانواده و خويشاوندان و دوستانش و نيز رفتن او به حج و زيارت و غيره و گردش و تفريح و جشن و سرور در مراسم عروسى و شنيدن آواز غير از آواز نامحرم ، جلوگيرى نكرده است ، مشروط بر آن كه در تمام اين موارد حشمت و آداب زن مراعات گردد و از امورى كه موجب ظن و گمان مىشود ، به دور باشد و اختلاط با نامحرم كه خود موجب فساد است ، صورت نگيرد . به طور كلى مىتوان گفت كه اسلام ، زن را بسيار مورد كرامت قرار داده و صيانتى شايان همين كرامت از او به عمل آورده است .\r\n\r\nتعدد زوجات\r\nآيين اسلام تعدد زوجات را اجازه داده و فرموده است : « از زنان هر چه خوش داريد ، دو تا دو تا و سه تا سه تا و چهار تا چهار تا بگيريد و اگر بيم داريد كه ( در حقوق ) عدالت نكنيد ، فقط يك زن بگيريد . » « 146 » \r\n\r\n","description":"","footnote":" ( 142 ) نساء / 7 ؛ لِلرِّجال نَصِيب مِمَّا تَرَك الْوالِدان وَ الْأَقْرَبُون وَ لِلنِّساءِ نَصِيب مِمَّا تَرَك الْوالِدان وَ الْأَقْرَبُون مِمَّا قَل مِنْه أَوْ كَثُرَ ، نَصِيباً مَفْرُوضاً .  ( 143 ) نساء / 19 ؛ لا يَحِل لَكُم أَن تَرِثُوا النِّساءَ كَرْهاً .  ( 144 ) نساء / 19 ؛ وَ لا تَعْضُلُوهُن لِتَذْهَبُوا بِبَعْض ما آتَيْتُمُوهُن إِلَّا أَن يَأْتِين بِفاحِشَةٍ مُبَيِّنَةٍ .  ( 145 ) نساء / 19 ؛ وَ عاشِرُوهُن بِالْمَعْرُوف ، فَإِن كَرِهْتُمُوهُن فَعَسى أَن تَكْرَهُوا شَيْئاً وَ يَجْعَل اللَّه فِيه خَيْراً كَثِيراً .  ( 146 ) نساء / 3 ؛ فَانْكِحُوا ما طاب لَكُم مِن النِّساءِ مَثْنى وَ ثُلاث وَ رُباع فَإِن خِفْتُم أَلَّا تَعْدِلُوا فَواحِدَةً . ","page_name":" 52 ","page_number":60},
  {"content":"\r\n\r\nاسلام بر رعايت عدالت در ميان همسران تأكيد و سفارش كرده است : « هرگز نتوانيد ميان زنان ( در ميل قلبى ) عدالت كنيد و گرچه به شدت بخواهيد . پس جور بىنهايت مكنيد كه او را بلا تكليف واگذاريد . » « 147 »  در اين آيه خداوند روشن كرده است كه عدل تام و كامل ميان زنان ( حتى در ميل قلبى ) ناشدنى است . پس اگر عدل تام امكان نباشد ، جور تام هم نبايد باشد . عدالتى كه در آيهء نخست ( فان خفتم ) از آن ياد شده غير از عدالتى است كه در آيهء دوم ( و لن تستطيعوا ) آمده است . در اباحهء تعدد زوجات حكمتها و مصلحتهايى نهفته است كه جز فرد معاند با آنها مخالفت نمىورزد و اينجا محل بيان مصالح و منافع تعدد زوجات نيست .\r\n\r\nحكميت\r\nاز جمله توجهات شرع اسلام به زن و حفظ نظام خانواده اين است كه به هنگام بروز اختلاف ميان زن و شوهر كه گاه ممكن است به جدايى انجامد ، قانون تحكيم ( حكميت ) را وضع كرد : « اگر ميان آنها ( زن و شوهر ) اختلافى ديديد ، داورى از كسان مرد و داورى از كسان زن برانگيزيد ، اگر خواهان صلح باشند خدا ميانشان سازگارى پديد آرد . » « 148 » \r\nتمام اينها حاكى از عنايت اسلام به امر زوجه و محافظت از حقوق اوست . عنايت و محافظتى بىهمتا .\r\n\r\nطلاق\r\nشرع اسلام ، طلاق را در صورت عدم تفاهم اخلاقى و موفق نشدن حكمين به ايجاد صلح و آشتى در ميان زن و شوهر ، اجازه داده است : « يا به شايستگى نگاه داشتن يا به نيكى رها كردن . » « 149 »  و طلاق را بد دانسته و از آن گريزان است . رسول خدا ( ص ) صاحب شريعت اسلام فرمايد : خداوند هيچ امر مباحى را در پيشگاه خويش منفورتر از طلاق قرار نداد . و نيز موانعى در راه آن قرار داده است . از جمله اين كه در ايام حيض ، مواقعه با زن را تحريم كرده و زن حامله را سه ماه وقت داده و وجود دو شاهد عادل را در طلاق ضرورى و واجب دانسته است . و مطلقه رجعيه را در حكم زوجه مرد قلمداد كرده و اسكان زن را در خانهء شوهرش واجب گردانيده چه شايد بعدا حادثه‌اى روى دهد و مرد به همان زن رجوع كند و به زنى كه طلاق خلعى داده شده اجازه داده كه پيش از انقضاى عده رجوع كند و شوهرش نيز در طلاق به وى رجوع كند . آن چه گفته شد ، بنابر مذهب اهل بيت بود و كسى كه بر طلاق خرده مىگيرد تنها به عناد و لجاجت متوسل مىشود . آيا به راستى در قانون عدل\r\n\r\n","description":"","footnote":" ( 147 ) نساء / 129 ؛ وَ لَن تَسْتَطِيعُوا أَن تَعْدِلُوا بَيْن النِّساءِ وَ لَوْ حَرَصْتُم فَلا تَمِيلُوا كُل الْمَيْل فَتَذَرُوها كَالْمُعَلَّقَةِ .  ( 148 ) نساء / 35 ؛ وَ إِن خِفْتُم شِقاق بَيْنِهِما فَابْعَثُوا حَكَماً مِن أَهْلِه وَ حَكَماً مِن أَهْلِها إِن يُرِيدا إِصْلاحاً يُوَفِّق اللَّه بَيْنَهُما .  ( 149 ) بقره / 229 ؛ فَإِمْساك بِمَعْرُوف أَوْ تَسْرِيح بِإِحْسان . ","page_name":" 53 ","page_number":61},
  {"content":"\r\n\r\nو داد مىتوان يكى از زوجين را مجبور كرد كه با اخلاق ديگر بسازد حال آن كه صبر در چنين مواردى مشقت‌بار و سخت است . حكما هم مىگويند : « سخت‌ترين كارها ، همراهى با كسى است كه نمىتوانى از او خلاص شوى و اخلاق او نيز با تو سازگار نيست . و آيا مىتوان شوهر را واداشت كه در مورد همسر نازاى خويش شكيب ورزد و از داشتن نسل محروم بماند و يا زن را مجبور كرد كه با شوهر خود كه توان بچه‌دار شدن ندارد زندگى كند و از ديدن فرزند محروم بماند ؟ »\r\n\r\nالرجال قوامون على النساء\r\nشرع اسلام مردان را كارگزار و كارانديش زنان قرار داده است و زنان به رأى و تدبير ايشان مراجعه مىكنند . چون زن ، ضعيف است و اين مرد است كه بايد مهر بپردازد و نفقهء همسرش را بدهد : « مردان كارانديش زنان‌اند ، براى آن كه خدا بعضى كسان را بر بعض ديگر برترى داده و براى آن كه از مالهاى خويش خرج كرده‌اند . » « 150 »  سپس بعد از اين آيه با اين فرمايش زن را ستوده است : « زنان شايسته ، فرمانبرند و حفظ غيب كن به حفاظ خدا . » « 151 » \r\n\r\nتأديب زن\r\nاسلام ، مرد را بر زن مسلط نكرده و تأديب زن را به هنگامى كه سر به نشوز و نافرمانى بردارد و بخواهد نظام خانوادگى را دستخوش آشفتگى و از هم گسيختگى سازد ، مجاز شمرده است ؛ آن هم براى حفظ نظام خانواده و براى اين كه هر دو با خوبى و خوشى و نه با ستيز و نزاع با يكديگر زندگى كنند . اما مقرر كرده است كه اين تأديب بايد با لطف و نرمى باشد و ابتدا از مرحله‌اى ساده آغاز كنند و كار را به جاى باريك و مشكل نكشانند مگر آن كه راه حل نخست مفيد واقع نشود . در اين باره خداوند مىفرمايد : « زنانى كه از نافرمانيشان بيم داريد ، پندشان دهيد و در خوابگاهها از آنها جدايى كنيد و بزنيدشان ، اگر فرمانبر شدند بر آنها بهانه مجوييد . » « 152 »  در اين آيه خداوند نخست فرمان به پند و اندرز زبانى داده و چنان چه اين اقدام سودمند نيفتاد به كناره‌گيرى در بستر دستور داده به اين ترتيب كه مرد در رختخواب پشت خود را به زن بكند و اگر اين كار هم مؤثر واقع نشد ، به مرد دستور داده كه با پارچه‌اى زن را بزند و در صورت عدم فايدهء اين روش ، تنبيهى سخت‌تر را پيشه گيرد . اگر زن فرمانبردار شد و نظام خانواده را دستخوش خلل و از هم گسيختگى نساخت ، مرد را بر او قدرت و راهى نيست .\r\n\r\n","description":"","footnote":" ( 150 - 151 - 152 ) نساء / 34 ؛ الرِّجال قَوَّامُون عَلَى النِّساءِ بِما فَضَّل اللَّه بَعْضَهُم عَلى بَعْض وَ بِما أَنْفَقُوا مِن أَمْوالِهِم ، فَالصَّالِحات قانِتات حافِظات لِلْغَيْب بِما حَفِظَ اللَّه وَ اللَّاتِي تَخافُون نُشُوزَهُن فَعِظُوهُن وَ اهْجُرُوهُن فِي الْمَضاجِع وَ اضْرِبُوهُن ، فَإِن أَطَعْنَكُم فَلا تَبْغُوا عَلَيْهِن سَبِيلًا .  ( 150 - 151 - 152 ) نساء / 34 ؛ الرِّجال قَوَّامُون عَلَى النِّساءِ بِما فَضَّل اللَّه بَعْضَهُم عَلى بَعْض وَ بِما أَنْفَقُوا مِن أَمْوالِهِم ، فَالصَّالِحات قانِتات حافِظات لِلْغَيْب بِما حَفِظَ اللَّه وَ اللَّاتِي تَخافُون نُشُوزَهُن فَعِظُوهُن وَ اهْجُرُوهُن فِي الْمَضاجِع وَ اضْرِبُوهُن ، فَإِن أَطَعْنَكُم فَلا تَبْغُوا عَلَيْهِن سَبِيلًا .  ( 150 - 151 - 152 ) نساء / 34 ؛ الرِّجال قَوَّامُون عَلَى النِّساءِ بِما فَضَّل اللَّه بَعْضَهُم عَلى بَعْض وَ بِما أَنْفَقُوا مِن أَمْوالِهِم ، فَالصَّالِحات قانِتات حافِظات لِلْغَيْب بِما حَفِظَ اللَّه وَ اللَّاتِي تَخافُون نُشُوزَهُن فَعِظُوهُن وَ اهْجُرُوهُن فِي الْمَضاجِع وَ اضْرِبُوهُن ، فَإِن أَطَعْنَكُم فَلا تَبْغُوا عَلَيْهِن سَبِيلًا . ","page_name":" 54 ","page_number":62},
  {"content":"\r\n\r\n\r\nدر اسلام رهبانيت نيست\r\nاسلام ، رهبانيت را ابطال كرد و جاى آن ، اعتكاف در مساجد را وضع فرمود . معنى اعتكاف اين است كه مرد ، تنها به عبادت بپردازد و از زنان كناره گيرد و ضمنا روزه هم داشته باشد . مدت اعتكاف اندك است و كمترين مدت آن سه روز مىباشد . علت ابطال رهبانيت در اسلام به خاطر تقليل نسل و خوف وقوع در زناست كه به خاطر مشقت دامنگير انسان مىشود . اسلام شريعتى ساده و راحت است و براى بازداشتن نفس از پرداختن به امور ناروا و ازدياد نسل ، مردم را به ازدواج تشويق كرده است .\r\n\r\nآداب خانوادگى\r\nخداوند فرمايد : « اى كسانى كه ايمان آورده‌ايد ؛ كسانى كه مالكشان شده‌ايد و كسانى كه از شما كه به عقل نرسيده‌اند ( نابالغ‌اند ) بايد سه وقت از شما اجازه بگيرند ، پيش از نماز صبحدم و هنگام نيمروز كه جامه‌هاى خويش مىگذاريد و بعد از نماز شبانگاه كه سه وقت خلوت شماست ، و پس از آن بر شما و آنها گناه نيست كه بر شما بگذرند و شما بر يكديگر . . . و چون كودكانتان به عقل رسند بايد اجازه گيريد ، چنان كه اسلافشان اجازه مىگرفته‌اند . . . و زنان وامانده كه اميد شوهر كردن ندارند ، گناهى بر آنها نيست كه بدون نشان دادن زينتى جامه‌هاى خويش بگذارند و خوددارى كردن براى آنها بهتر است . . . » « 153 » \r\nدر اين آيه خداوند غلامان و كودكان مميز آزاد را فرموده است كه موقع ورود در سه وقت شب و روز و آخر شب و هنگام خواب و بعد از نماز عشاء ، كسب اجازه كنند . چرا كه انسان در اين اوقات سه‌گانه لباس خود را بيرون مىآورد و دوست ندارد كسى او را در اين حال ببيند . و ورود در غير اين اوقات را بدون كسب اجازه ، مجاز شمرده است ، چون آنها خدمتكارند و در خانه پيوسته در گردش‌اند تا حوائج شما را برآورده كنند و ناگزير بايد در غير اين اوقات سه‌گانه بر شما وارد شوند و كسب اجازه در هر موقع براى آنها دشوار است . اسلام افراد بالغ را دستور داده كه در هر حال اجازه بگيرند و به زنان مسن اجازه داده است كه سرپوشها را از روى گريبانهاشان بردارند به شرط آن كه زينت‌نمايى نكنند اما بهتر آن است كه آنها هم مثل دختران جوان سرپوشهاى خود را برندارند .\r\n\r\n","description":"","footnote":" ( 153 ) نور / 60 - 58 ؛ يا أَيُّهَا الَّذِين آمَنُوا لِيَسْتَأْذِنْكُم الَّذِين مَلَكَت أَيْمانُكُم وَ الَّذِين لَم يَبْلُغُوا الْحُلُم مِنْكُم ثَلاث مَرَّات مِن قَبْل صَلاةِ الْفَجْرِ وَ حِين تَضَعُون ثِيابَكُم مِن الظَّهِيرَةِ وَ مِن بَعْدِ صَلاةِ الْعِشاءِ ثَلاث عَوْرات لَكُم لَيْس عَلَيْكُم وَ لا عَلَيْهِم جُناح بَعْدَهُن طَوَّافُون عَلَيْكُم بَعْضُكُم عَلى بَعْض . . . وَ إِذا بَلَغ الْأَطْفال مِنْكُم الْحُلُم فَلْيَسْتَأْذِنُوا كَمَا اسْتَأْذَن الَّذِين مِن قَبْلِهِم . . . وَ الْقَواعِدُ مِن النِّساءِ اللَّاتِي لا يَرْجُون نِكاحاً فَلَيْس عَلَيْهِن جُناح أَن يَضَعْن ثِيابَهُن غَيْرَ مُتَبَرِّجات بِزِينَةٍ وَ أَن يَسْتَعْفِفْن خَيْرٌ لَهُن . ","page_name":" 55 ","page_number":63},
  {"content":"\r\n\r\n\r\nپيغمبر ( ص ) بنى عبد المطلب را به اسلام فرا مىخواند\r\nدر تاريخ طبرى آمده است : حديث كرد ما را ابن حميد ، حديث كرد ما را سلمه ، حديث كرد مرا محمد بن اسحاق از عبد الغفار بن قاسم از منهال بن عمر و از عبد اللّه بن حارث بن نوفل بن حارث بن عبد المطلب از عبد اللّه بن عباس از على بن ابى طالب كه گفت : چون آيهء  « وَ أَنْذِرْ عَشِيرَتَك الْأَقْرَبِين »  « 154 »  بر رسول خدا ( ص ) فرود آمد ، پيامبر مرا فراخواند و فرمود : اى على ! خداوند مرا فرموده است كه خويشان و بستگان نزديكم را بيم دهم . من از اين فرمان كم‌توش و توان شدم و مىدانم كه هرگاه بخواهم با آنان در اين باره سخن بگويم ، از ناحيهء آنان چيزى را كه ناخوشايند مىدانم ، خواهم ديد . پس بر اين فرمان سكوت كردم تا آن كه جبرئيل به نزدم آمد و گفت : اى محمد اگر تو كارى را كه بدان مأمور شده‌اى به انجام نرسانى پروردگارت عذابت خواهد كرد .\r\nپس تو يك صاع غذا براى ما آماده كن و پاچهء گوسفندى در آن بينداز و يك كاسهء بزرگ نيز از شير پر كن و آنگاه بنى عبد المطلب را براى من گردآور تا با آنها سخن گويم و مأموريت خود را به ايشان ابلاغ كنم .\r\nمن تمام كارهايى را كه پيامبر به من فرموده بود ، به جاى آوردم و سپس بنى عبد المطلب را جمع كردم . آنها در آن روز 40 نفر يا يكى كمتر يا زيادتر بودند . در ميان آنان عموهاى پيغمبر ، ابو طالب ، حمزه ، عباس و ابو لهب نيز بودند . چون همه در محضر پيامبر جمع شدند آن حضرت از من خواست غذايى را كه براى آنها فراهم ساخته بودم ، بياورم . غذا را آوردم و چون آن را بر زمين نهادم رسول خدا ( ص ) پاره‌اى گوشت برداشت و آن را با دندانش تكه كرد و سپس پاره‌هاى گوشت را به دور و بر سفره انداخت و آنگاه فرمود : به نام اللّه بگيريد . حاضران آغاز به خوردن كردند تا آن كه هيچ كس به چيزى نياز نداشت ( كسى گرسنه نماند ) سپس پيامبر فرمود : سيرابشان كن . من آن قدح شير را آوردم و حاضران نوشيدند تا آن كه همه سيراب شدند . همين كه پيغمبر خواست با آنها سخن بگويد ، ابو لهب بر آن حضرت پيشى گرفت و گفت : دوست شما چه سخت جادويتان كرد ! حاضران پراكنده شدند و پيامبر ( ص ) هم با آنها سخنى نگفت .\r\nفردا پيامبر ( ص ) به من گفت : اى على ! اين مرد در سخن بر من پيشى گرفت و چيزهايى گفت كه خود شنيدى ، و پيش از آن كه من با آنان سخنى بگويم همه پراكنده شدند . پس تو همچون ديروز غذايى فراهم آور و آنها را نزد من جمع كن . من چنان كردم و آنها را در محضرش گرد آوردم .\r\nسپس وى از من خواستار غذا شد . برايشان غذا آوردم و پيامبر همچون ديروز غذا را تقسيم كرد ، همه خوردند تا آنجا كه نيازى به چيزى نداشتند . سپس رسول خدا ( ص ) فرمود : سيرابشان كن .\r\nمن قدح شير را برايشان آوردم ، همه نوشيدند و سيراب شدند . آنگاه رسول خدا ( ص ) به سخن درآمد\r\n\r\n","description":"","footnote":" ( 154 ) شعراء / 214 ، و بستگان نزديك خود را بيم بده . ","page_name":" 56 ","page_number":64},
  {"content":"\r\n\r\nو گفت : اى بنى عبد المطلب ! به خدا سوگند من در ميان عرب جوانى را نمىشناسم كه براى قومش چيزى بهتر از آنچه كه من براى شما آورده‌ام ، آورده باشد . من خير دنيا و آخرت را براى شما آورده‌ام و خداوند تعالى مرا فرموده است كه شما را به دو فرا بخوانم . پس كدامين شما مرا در اين امر يارى مىدهد تا برادر و وصى و جانشين من در ميان شما باشد ؟\r\nعلى نقل كرد كه : حاضران همه سكوت كردند و من كه از همه كم‌سال‌تر و چشمانم پرقىتر و شكمم بزرگ‌تر و ساقهايم باريك‌تر بود ، گفتم : من اى پيامبر خدا ياور تو بر اين دعوت مىشوم .\r\nپس پيامبر ( ص ) گردن مرا گرفت و گفت : اين برادر و وصى و خليفه من در ميان شماست . به دو گوش فرا داريد و فرمانش بريد .\r\nحاضران در حالى كه مىخنديدند ، برخاستند و به ابو طالب گفتند : او ( محمد ( ص ) ) به تو دستور داد كه سخن پسرت را بشنوى و از او فرمان ببرى .\r\nطبرى در تفسير خود عين همين روايت را ، هم از نظر سند و هم از نظر متن ، نقل كرده است اما كسانى كه كتاب را چاپ كرده‌اند بنا بر خوى جاهلى خويش ، با اين عبارت به ستيز پرداخته و به جاى عبارت « على ان يكون اخى و وصيى و خليفتى فيكم » عبارت « على ان يكون اخى و كذا و كذا » آورده‌اند و نيز به جاى فرمايش پيامبر ( ص ) در معرفى على ( ع ) به آن جمع كه گفت : « ان هذا اخى و وصيى و خليفتى فيكم » عبارت « ان هذا اخى و كذا و كذا » را قرار داده‌اند و سخن آن حضرت كه فرمود : « فاسمعوا له و اطيعوا » را همچنان در متن نگهداشتند كه اين خود ( براى استدلال ما ) كافى است .\r\nآن چه اينان حذف و تبديل كرده‌اند ، در واقع اشارتى است بدانچه كه در تاريخ به طور يقينى ثبت و به آن تصريح شده است . زيرا سند و متن اين حديث در هر دو كتاب ( تاريخ و تفسير طبرى ) يكى است مگر در دو كلمه كذا و كذا ! !\r\nاين جانب آگاهى يافتم كه دكتر محمد حسين هيكل مصرى در كتاب خود موسوم به حيات محمد ، همين حديث را در چاپ اول ذكر كرده اما در چاپ دوم در برابر خواست و ارادهء كسانى كه بر او فشار وارد مىآوردند ، كوتاه مىآيد ! ببين و تعجب كن ! ! « 155 » \r\n\r\n","description":"","footnote":" ( 155 ) دكتر هيكل كتاب حيات محمد را ابتدا در روزنامهء هفتگى سياسى خود منتشر ساخت و متن كامل آن را هم چنان كه بود نوشت . هنگامى كه يك نفر در اين باره به او اعتراض كرد وى پاسخ داد : من اين سخن را از خود نگفتم بلكه تاريخ است كه چنين مىگويد . وى در چاپ نخست همين كتاب بازهم همان حديث را نقل مىكند اما در چاپ دوم و چاپهاى بعدى مىكوشد آن را مسخ كند . وقتى پژوهشگران در صدد پى بردن به علت اين امر برمىآيند ، درمىيابند كه دكتر هيكل از يكى از اشخاص معروف زمان مىخواهد كه با خريدن 1000 نسخه از كتاب حيات محمد با او همكارى كند اما آن شخص خوددارى مىكند و مىگويد كه تنها در صورتى كه نويسنده اين حديث را مسخ كند و نامقبول جلوه دهد ؛ با وى حاضر به همكارى است و دكتر هيكل هم بنا به خواست آن شخص كوتاه مىآيد . حديث را بريده و خراب مىكند ! ! ( ناشر ) ","page_name":" 57 ","page_number":65},
  {"content":"\r\n\r\nاز آنجا كه تصحيح اين حديث بسيار شايان اهميت است ، اشكال ندارد اگر به گروهى از علماى بزرگ مسلمان كه اين حديث را روايت كرده‌اند ، اشاره كنيم . بدين وسيله مىتوان به شهرت و استفاضهء اين حديث در بين دانشمندان بزرگ مسلمان پى برد .\r\nدر ميان علماى اهل سنت محمد بن جرير طبرى ، اين حديث را در تاريخ و تفسير خويش روايت كرده كه آن را خوانديد . همچنين بغوى ، يكى ديگر از علماى اهل سنت اين حديث را نقل كرده كه آن را بعدا خواهيد خواند .\r\nثعلبى ، يكى ديگر از علماى اهل تسنن ، در تفسير خود گويد : خبر داد مرا حسين بن محمد بن حسين حديث كرد ما را موسى بن محمد حديث كرد ما را حسن بن على بن شعيب عمرى حديث كرد ما را عبد اللّه بن يعقوب حديث كرد ما را على بن هاشم از صباح بن يحيى مزنى از زكريا بن ميسره از ابو اسحاق از براء نقل كرده است كه گفت : چون آيهء  « وَ أَنْذِرْ عَشِيرَتَك الْأَقْرَبِين »  نازل شد ، رسول خدا ( ص ) بنى عبد المطلب را كه چهل مرد بودند ، جمع كرد و به على فرمود پاچهء گوسفندى فراهم كند ، سپس فرمود : به نام اللّه نزديك شويد . حاضران ده نفر ده نفر نزديك شدند و خوردند تا اين كه سير شدند . سپس كاسه‌اى شير خواست و نخست خود جرعه‌اى از آن نوشيد آنگاه فرمود : به نام اللّه بنوشيد . همه نوشيدند تا آن كه سيراب شدند . پس ابو لهب در سخن پيشى جست و گفت : اين سحرى بود كه اين مرد شما را با آن جادو كرد ! رسول خدا ( ص ) ديگر سخنى نگفت . فردا دوباره پيغمبر آنها را دعوت كرد و همان خوراك و نوشيدنى ديروز را نيز برايشان مهيّا ساخت . سپس انذارشان داد و فرمود : اى فرزندان عبد المطلب ! من از جانب خداوند عز و جل شما را بيم و نويد مىدهم اسلام آوريد و مرا فرمان بريد تا راه يابيد . آنگاه فرمود : چه كسى با من برادرى مىكند و مرا يارى مىرساند و پس از من ولى و وصى ، و در ميان اهل من جانشينم مىشود و دينم را قضا مىكند ؟ حاضران خاموشى گزيدند . پيامبر همين جملات را سه بار ديگر هم گفت اما حاضران همچنان سكوت مىكردند و تنها على ( ع ) مىگفت : من . در مرتبهء سوم پيغمبر ( ص ) فرمود : تو . پس حاضران برخاستند در حالى كه به ابو طالب مىگفتند : از پسرت اطاعت كن كه او ( محمد ) تو را بدين كار فرمان داد .\r\nنسايى نيز در خصايص اين حديث را آورده است . وى گويد : خبر داد ما را فضل بن سهل حديث كرد مرا ابن عفان بن مسلم حديث كرد ما را ابو عوانه از عثمان بن مغيره از ابو صادق از ربيعة بن ماجد كه مردى از على بن ابى طالب پرسيد : اى امير المؤمنين ! چرا تو وارث پيامبر شدى نه ديگر عموهايت ؟ او فرمود : جمع كرد يا فراخواند رسول خدا ( ص ) بنى عبد المطلب را . يك مدّ غذا براى آنها درست كرد . همه خوردند و سير شدند . سپس قدحى بزرگ نوشيدنى خواست . حاضران از آن نوشيدند و سيراب شدند ، آنگاه آن حضرت فرمود : اى فرزندان عبد المطلب ! من خصوصا به سوى شما و عموما به سوى مردم مبعوث شده‌ام . كدام يك از شما با من بيعت مىكند تا برادر و دوست و\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nوارث من باشد . هيچ كس برنخاست . پس من كه كهترين حاضران بودم ، در برابر آن حضرت برخاستم . او فرمود : بنشين . چون براى بار سوم اين حادثه تكرار شد ، او با دستش بر دستان من زد .\r\nآنگاه على ( ع ) فرمود : بدين ترتيب من وارث پسر عمويم شدم ، نه عمويم .\r\nنگارنده گويد : اين تعليل در ميراث ، اگر مقصود مال باشد صحيح نيست . چرا كه در نزد ما ميراث براى دختر با « فرض » و « رد » است اما در نزد ديگران نيز صحيح نيست كه آنان مىگويند انبيا ميراث برجاى نمىگذارند مگر آن كه مراد در اينجا ميراث علم باشد . اما ظاهر سياق اين حديث بر خلاف اين احتمال است .\r\nمؤلف السيرة الحلبيه نيز همين حديث را به شكلى كه از طبرى نقل كرديم ، آورده است تا آنجا كه پيغمبر گفت : اى فرزندان عبد المطلب ! خداوند مرا به سوى تمام مردم و خصوصا به سوى شما برانگيخت و فرمود : خويشان نزديكت را بيم ده . و من شما را به دو كلمه‌اى كه گفتن آنها بر زبان آسان و در ترازوى شهادت سنگين است فرا مىخوانم . يكى گواهى دهيد كه هيچ معبودى جز خدا نيست و ديگر آن كه من فرستادهء خدايم . پس چه كسى مرا در اين كار پاسخ مىگويد و در انجام آن يارىام مىرساند ؟ على گفت : من اى رسول خدا .\r\nمؤلف السيرة الحلبيه گويد : برخى در اين روايت اين عبارت را نيز افزوده‌اند : چه كسى مرا در اين امر يارى مىرساند تا برادر و وزير و وارث و پس از من جانشين من باشد ؟ پس هيچ كس از حاضران او را پاسخ نگفت و تنها على برخاست و گفت : من اى رسول خدا . پيامبر به او فرمود :\r\nبنشين سپس براى دومين بار همان سخنان را تكرار كرد . همه ساكت بودند . اين بار هم على برخاست و گفت : من اى رسول خدا . پيامبر به دو فرمود : بنشين و همان سخنان را براى سومين بار تكرار كرد ، باز همه خاموشى گزيدند و اين بار هم على برخاست و گفت : من اى رسول خدا . پيامبر به دو فرمود : بنشين پس تو برادر و وزير و وصى و وارث و پس از من جانشينم هستى .\r\nآنگاه وى از ابن تيمية نقل كرده است كه مىگويد : اين قسمت از حديث ( فأنت اخى و وزيرى و . . . ) دروغ و جعلى است و هر كس كه اندكى اطلاعات در باب حديث داشته باشد مىتواند به جعلى بودن اين قسمت پى ببرد . اما ابن جرير و بغوى با وجود جعلى بودن اين حديث ، آن را با اسنادى كه ابو مريم كوفى در سلسلهء آنهاست نقل كرده‌اند . در حالى كه محدثان بر ترك روايات ابو مريم اجماع دارند . احمد دربارهء او گفته است : ابو مريم ثقه نيست و تمام احاديثى كه نقل كرده باطل است . ابن المدينى نيز دربارهء ابو مريم گفته كه حديث جعل مىكرده است .\r\nنگارنده : هيچ چيز شگفت‌انگيزتر از قدح و طعن ابن تيمية در مورد احاديثى كه مسلمانان به مستفيض بودن آنها اعتقاد دارند ، نمىباشد بخصوص اگر توصيف ابن بطوطه را دربارهء وى در نظر آوريم . او به دست همكيشان خود و به خاطر اقوال و عقايد مخالف با آيين اسلام به زندان افتاد و در همان جا مرد .\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nابن تيمية گفته است : هر كس كه اندك اطلاعاتى در حديث داشته باشد به جعلى بودن آن پى مىبرد ! ما نيز مىگوييم هر كس كه اندك اطلاعاتى داشته باشد درمىيابد كه قدح و طعن ابن تيمية ، به هيچ دليل و مدركى مستند نيست و تنها به خاطر دشمنى با على و اهل بيت آن حضرت انجام مىگيرد .\r\nپيش از اين سند اين حديث را در روايت طبرى ، چه در تاريخ و چه در تفسير او ، و نيز در روايت تفسير ثعلبى خوانديد و ديديد كسى به نام ابو مريم در سلسلهء سند اين حديث وجود نداشت ! حال بر فرض صحت سخن ابن تيمية در مورد روايت بغوى كه نام ابو مريم در سلسلهء سند اين حديث به چشم مىخورد و بر فرض آن كه ابو مريم هم راوى ضعيفى باشد ، مىپرسيم كه اگر حديثى به چند طريق نقل شده باشد و برخى از اين طرق ضعيف باشند به طورى كه بتوان در سند آنها خدشه كرد ، آيا اگر اين روايت ضعيف توسط برخى روايات صحيح ديگر تقويت شود بازهم مىتوان علتى براى خدشه در روايات صحيح پيدا كرد ؟ اين نكته‌اى است كه هر كس كه اندك اطلاعاتى دربارهء علم حديث داشته باشد ، آن را مىداند .\r\nبرخى از دانشمندان مشهور و محدثان ثقهء شيعه نيز همين روايت را نقل كرده‌اند . محمد بن على بن حسين بن بابويه قمى گويد : حديث كرد ما را محمد بن ابراهيم بن اسحاق طالقانى ، حديث كرد ما را عبد العزيز ، حديث كرد ما را مغيرة بن محمد ، حديث كرد ما را ابراهيم بن محمد بن عبد الرحمن ازدى ، حديث كرد ما را قيس بن ربيع و شريك بن عبد اللّه از اعمش از منهال بن عمرو از عبد اللّه بن حارث بن نوفل از على بن ابى طالب ( ع ) كه گفت : چون آيهء  « وَ أَنْذِرْ عَشِيرَتَك الْأَقْرَبِين »  نازل شد ، رسول خدا ( ص ) بنى عبد المطلب را كه در آن هنگام چهل نفر يا يكى كمتر و يا زيادتر بودند ، فرا خواند و فرمود : كدامين شما برادر و وارث و وزير و وصى و جانشين من در شما مىشود ؟ آن حضرت اين سخن را به يكايك آنها عرضه داشت اما هيچ كدام پاسخ ندادند تا آن كه آن حضرت به على رسيد . او پاسخ داد : من اى رسول خدا ! آنگاه پيغمبر فرمود : اى بنى عبد المطلب ! اين ( على ) برادر و وارث و وزير و جانشين من در بين شماست . حاضران در حالى كه به يكديگر مىخنديدند ، به ابو طالب مىگفتند : « محمد تو را دستور داد كه سخن پسرت را بشنوى و از او فرمان برى » برخاستند .\r\nهمچنين شيخ ابو جعفر محمد بن حسن طوسى در كتاب المجالس نويسد : حديث كردند ما را گروهى از ابو المفضل حديث كرد ما را ابو جعفر طبرى ( سال 308 ) ، حديث كرد ما را محمد بن حميد رازى ، حديث كرد ما را سلمة بن فضل ابرش ، حديث كرد مرا محمد بن اسحاق بن عبد الغفار گفت ابو الفضل ، حديث كرد ما را محمد بن محمد بن سليمان باغندى ، حديث كرد ما را محمد بن صباح جرحلوى ، حديث كرد ما را سلمة بن صالح جعفى از سليمان اعمش و ابو مريم همه از منهال بن\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nعمرو از عبد اللّه بن حارث بن نوفل از عبد اللّه بن عباس از على بن ابى طالب كه گفت : چون آيهء « و انذر عشيرتك الاقربين » نازل شد . . . آنگاه روايت طبرى را به طور كامل و تنها با اندك تفاوتى در الفاظ ، كه در معنى تأثيرى نمىگذارند ، نقل كرده است .\r\nبنا بر اين با توجه به توافق دانشمندان شيعه و سنى بر اين روايت ، سخن ابن تيمية هيچ ارزش و اهميتى پيدا نمىكند .\r\n\r\nدعوت عمومى قريش\r\nطبرى روايت كرده است كه روزى پيغمبر ( ص ) بر فراز كوه صفا برآمد و بانگ برداشت : اى جماعت قريش ! قريشيان گفتند : محمد بر فراز كوه صفاست و فرياد مىزند . به سوى او رفتند و از وى پرسيدند :\r\nتو را چه مىشود ؟ محمد پرسيد : اگر شما را خبر مىدادم كه سپاهى در پايين اين كوه جاى گرفته است آيا سخنم را باور مىكرديد ؟ گفتند : آرى تو در نزد ما متهم نيستى و ما از تو دروغ نشنيده‌ايم .\r\nآنگاه پيغمبر فرمود : من بيم‌دهندهء شما هستم . فراروى من شكنجه‌اى است سخت . اى بنى عبد المطلب ، اى بنى عبد مناف ، اى بنى زهره ، اى بنى تميم ، اى بنى مخزوم ، اى بنى اسد ، خداوند مرا فرموده است كه بستگان نزديكم را بيم دهم . من براى شما نه صاحب سودى از دنيا هستم و نه صاحب نصيبى از آخرت ، مگر آن كه بگوييد « لا إله الا اللّه . » ابو لهب هم همان سخنانى را كه نقل شد ، بر زبان آورد .\r\n\r\nقريش براى جلوگيرى از كار رسول خدا ( ص ) به نزد ابو طالب مىرود\r\nچون رسول خدا ( ص ) آغاز به خرده‌گيرى بر بتها كرد و آنها را ريشخند مىنمود و آياتى را كه دربارهء آنها نازل شده بود مىخواند ، مردان بزرگ قريش به سوى ابو طالب كه به رسول خدا ( ص ) ايمان داشت اما ايمان خود را اظهار نمىكرد ، رفتند . ابو سفيان بن حرب نيز در اين جمع بود . آنها گفتند :\r\nاى ابو طالب ! پسر برادرت به خدايان ما ناسزا مىگويد و بر آيين ما خرده مىگيرد و انديشه‌هاى ما را سبكسرى مىخواند و پدران ما را گمراه قلمداد مىكند پس تو او را از پرداختن به ما بازدار و يا اين كه ما را با او واگذار . ابو طالب آنها را با زبان خوش بازگرداند . رسول خدا ( ص ) ، همچنان به كار نشر دعوت خويش مشغول بود و اسلام گسترش مىيافت و آشكار مىشد . قريش بار ديگر به نزد ابو طالب روانه شدند .\r\nابن سعد گويد : چون قريش ظهور اسلام را نظاره‌گر شدند ، به نزد ابو طالب رفتند و گفتند : تو سالار مايى و در ميان ما برترينى و ديدى كه اين سبكسران با پسر برادرت چه مىكنند . آنها خدايان ما را ترك كردند و انديشه‌هاى ما را سبكسرانه خواندند . همچنين آنها عمارة بن وليد بن مغيره را نزد\r\n\r\n","description":"","footnote":"","page_name":" 61 ","page_number":69},
  {"content":"\r\n\r\nابو طالب آورده به وى گفتند : ما جوانى خوش سيما ، نژاده ، رشيد و بزرگ و شاعر طبع را براى تو آورده‌ايم كه از يارى و ميراثش برخوردار گردى و در برابر تو پسر برادرت را به ما بسپار تا او را بكشيم ! ابو طالب پاسخ داد : به خدا سوگند ، رعايت انصاف نمىكنيد . شما فرزند خود را به من مىدهيد تا من خوراكش دهم و در مقابل من پسر برادرم را به شما دهم تا او را بكشيد ؟ ! آيا مىدانيد كه چون ماده شتر فرزندش را از دست دهد به سوى ديگرى جز او ناله برنمىدارد ؟ !\r\nعصر همان شب ، رسول خدا ( ص ) ناپديد شد . ابو طالب جوانان قومش را گرد آورد و خطاب به آنان گفت : هر يك شمشيرى برّان به دست گيريد و دنبال من روانه شويد . چون به مسجد درآمدم هر يك در كنار يكى از بزرگان آنان ( مشركان ) بنشينيد و چنان چه محمد كشته شده بود ، آنها را بكشيد .\r\nحاضران چنين كردند . سپس زيد بن حارثه ، ابو طالب را از سلامت پيغمبر ( ص ) آگاه ساخت . چون صبح فرا رسيد ، ابو طالب شمشير به دست گرفت و در برابر جمع قريش ايستاد . با او دو جوان ديگر نيز بودند . سپس قريش را از كارى كه در نظر داشت ، در صورت كشته شدن پيامبر ( ص ) انجام دهد ، مطلع كرد و سلاح خود را نماياند . قريش بسيار ( بيمناك شدند ) و شكست خوردند و ابو جهل در ميان آنها از ديگران شكست‌خورده‌تر به نظر مىرسيد .\r\nقريش براى بار سوم نزد ابو طالب درآمدند و به او گفتند : اى ابو طالب ! تو در ميان ما صاحب سن و شرف و منزلت هستى و ما از تو خواستيم كه پسر برادرت را بازدارى اما جلو او را نگرفتى و ما به خدا قسم نمىتوانيم بر دشنام به پدرانمان و سبك خواندن انديشه‌هايمان و خرده‌گيرى بر خدايانمان شكيب آوريم مگر آن كه تو او را از ما بازدارى يا اين كه در برابر تو و او قرار گيريم تا يكى از دو گروه به هلاكت رسد .\r\nتفرقه و جدايى قريش و دشمنى آنان بر ابو طالب گران آمد و از اسلام پسر برادرش چندان احساس رضايت و خوشوقتى نمىكرد . از اين رو در پى پسر برادرش فرستاد و او را از سخن قريش آگاه ساخت و به دو گفت : جان من و نيز جان خودت را حفظ كن و مرا به جايى مكشان كه توان آن را ندارم . پيامبر ( ص ) سر به زير انداخت و سپس گفت : اى عمو ! به خدا سوگند اگر خورشيد را در دست راست و ماه را در دست چپ من گذارند تا از دعوت خويش دست بردارم ، هرگز آن را ترك نخواهم كرد ، تا آن كه خداوند اين دعوت را آشكار سازد و يا من در اين راه كشته شوم .\r\nآنگاه در حالى كه بغض ، گلوگيرش شده بود ، برخاست . چون ابو طالب اين صحنه را ديد وى را صدا كرد و گفت : برو پسر برادرم ، هر آن چه دوست دارى بگو . به خدا قسم تو را در برابر هيچ چيز تسليم نخواهم كرد . و بنى هاشم و بنى مطلب ، به جز ابو لهب و يكى ديگر جز او ، به يارى آن حضرت برخاستند .\r\n\r\n","description":"","footnote":"","page_name":" 62 ","page_number":70},
  {"content":"\r\n\r\n\r\nآمدن عتبة بن ربيعه نزد پيغمبر ( ص ) براى منصرف كردن آن حضرت از دعوتش\r\nچون قريش ديدند كار پيغمبر ( ص ) روزبه‌روز بالا مىگيرد و بر شمار ياران حضرتش افزوده مىشود ، عتبة بن ربيعه يكى از سران قريش ، با زارى به قريشيان گفت : پيشنهادهايى به پيامبر ( ص ) عرضه كنند ، شايد او يكى از آنها را بپذيرد و دست از دعوت خويش بردارد . عتبه به پيامبر ( ص ) گفت : پسر برادرم ! تو از ما هستى و مىدانى كه چه جايگاهى در نسب و نژاد دارى . اينك كارى بزرگ براى قومت آورده‌اى و جماعت آنها را پراكنده ساخته‌اى . پس از من گوش دار . من چند چيز به تو پيشنهاد مىكنم شايد كه تو برخى از آنها را بپذيرى . اگر تو از اين كار ( دعوت ) خواستار مال و ثروت هستى ، ما از اموال خود برايت ثروت گرد مىآوريم تا آنجا كه تو ثروتمندترين ما باشى . و اگر خواهان بزرگى و سرورى هستى ، ما تو را سرور خويش قرار مىدهيم و جز با رأى تو تصميمى نمىگيريم . و اگر خواهان پادشاهى هستى ، ما تو را به پادشاهى خويش مىگيريم . و اگر آنچه بر تو وارد مىشود ، جن و پرى است و نمىتوانى آن را از خود دور كنى ما براى تو پزشك مىآوريم تا بهبود يا بى .\r\nپيامبر ( ص ) در پاسخ به سخنان عتبه ، سورهء سجده را تلاوت كرد . عتبه خاموش ماند . چون تلاوت سورهء سجده پايان يافت ، عتبه از نزد آن حضرت بازگشت و به سوى قريش رفت و به آنان گفت كه محمد ، هيچ طمعى در مال و قدرت ندارد و به آنان پيشنهاد داد كه كار او را به عرب واگذارند تا اگر اعراب از عهدهء او برآمدند قريش از پرداختن به او آسوده گردند و اگر آنها هم پيرو محمد شدند افتخار او با قريش باشد . اما اين پيشنهاد مورد توجه آنان واقع نشد .\r\nقريش براى نابودى اسلام و پيروان آن و در جلوگيرى از انتشار اسلام ، از توسل به هيچ وسيله‌اى كوتاهى نمىورزيدند و اگر راهى مىديدند كه در اين امر به آنان كمك مىكرد ، از پيمودن آن دريغ نمىكردند و براى رسيدن به اين هدف تمام تلاش و كوشش خود را به كار مىگرفتند . اما خداوند متعال مىخواست ، على رغم ناخشنودى مشركان ، نور خود را تمامى بخشد .\r\nقريش نخست در تكذيب پيامبر كوشيد و تلاش كرد تا با زبان و ناسزاگويى ارزش آن حضرت را بكاهد و مردم را از پيروى او بازدارد ، يك بار مىگفت كه او ساحر است و بار ديگر اظهار مىداشت كه او كاهن است و بار ديگر مىگفت كه محمد شاعر است و يا فردى از انسانها او را تعليم مىدهد و شاعران خود يعنى ابو سفيان بن حارث و عمرو بن عاص و عبد اللّه بن زبعرى را واداشتند تا عليه آن حضرت شعر بسرايند . اما چون اين اقدام در حركت پيامبر تأثير نگذاشت و آن حضرت همچنان به كار خويش ادامه مىداد و روزبه‌روز بر شمار پيروانش افزوده مىشد ، قريش تصميم گرفت آن حضرت و اصحابش را آزار و شكنجه دهد . آنها پيغمبر را در خانه‌اش سنگباران مىكردند و بر جامه‌اش كثافت مىريختند و كودكان خود را بر آن حضرت مىگماشتند تا بر او سنگ پرتاب كنند و اقداماتى شبيه به اينها . همچنين قريش ياران پيامبر را شكنجه مىداد ، آنها را مىزد و يا مىكشت و\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nيا در گرماى سوزان رها مىكرد . و بدين سان ياران آن حضرت را مجبور كرد كه از ديار خود بگريزند و به حبشه هجرت كنند . قريش به اين اقدامات اكتفا نكرد و كسانى را كه در پى آنها به حبشه فرستاد تا آنان را بازگرداند ، اما اين اقدام جز بر استقامت آن حضرت در راه دعوت خويش و بر شمار يارانش و ثبات يقين آنها نيفزود .\r\nآنها به پيغمبر ثروت و حكومت و امورى كه معمولا مردم در آنها طمع دارند ، پيشنهاد كردند اما آن حضرت به هيچ يك از اين پيشنهادها تمايل نشان نداد . قريش او و خانواده‌اش را تهديد كرد و آنها را از جنگ ترسانيد و بارها نزد عمويش ، ابو طالب ، رفتند تا از يارى محمد دست بردارد و سعى كردند با به كارگيرى انواع تهديدها و حيله‌ها او را از عزم خود منصرف كنند ، اما هيچ روزنه‌اى نيافتند . در مرحلهء بعد قريش با پيغمبر و يارانش قطع رابطه كرد و آنها را در يكى از دره‌هاى مكه محاصره نمود .\r\nهيچ كس حق نشست و برخاست و گفت‌وگو و خريدوفروش و ازدواج با آنها را نداشت اين تصميم تا زمانى پابرجا بود كه آنها مىمردند و يا اين كه محمد ( ص ) از دعوت خويش انصراف حاصل مىكرد . اما مسلمانان سه سال در برابر اين تصميم پايدارى كردند . چون قريش از حيله‌هاى بيهودهء خود به جان آمد ، جلسه‌اى تشكيل دادند و تصميم گرفتند پيغمبر را به قتل برسانند و بدين منظور عده‌اى را به خانهء آن حضرت روانه داشتند تا او را شبانه از پاى درآورند اما پيامبر ( ص ) از دست آنان گريخت و به مدينه رفت .\r\n\r\nهجرت به حبشه\r\nچون شمار مسلمانان فزونى گرفت بسيارى از كافران قريش به كسانى كه به محمد ايمان آورده بودند ؛ تنگ گرفتند . آنها را شكنجه مىكردند و به حبس مىكشيدند و مىخواستند آنها را از دين و آيينشان بازگردانند . اما خداوند به وسيلهء ابو طالب ، پيامبر را از دسترس كفار دور نگه داشت . رسول خدا ( ص ) به مسلمانان گفت : در زمين پراكنده شويد . پرسيدند : كجا رويم ؟ آن حضرت حبشه را به آنان پيشنهاد كرد . مسلمانان در پنجمين سال از دعوت پيغمبر ( ص ) به حبشه هجرت كردند . آنان 11 مرد و 4 زن بودند . برخى از آنان نيز به تكى مهاجرت كردند . آنها پنهانه ، برخى سواره و عده‌اى پياده ، به سمت شعيبه روانه شدند و همان ساعتى كه رسيدند دو كشتى بازرگانى يافتند و با پرداخت نيم دينار در ازاى هر فرد بر آن كشتيها سوار شدند . قريشيان براى دستگير كردن مهاجران در پى آنها به كنارهء دريا آمدند ، اما آنها را نيافتند . مهاجران گفتند : ما به ديار حبشه رسيديم . در آنجا با ما خوشرفتارى كردند . بر دين خويش راحت و آسوده بوديم و خداى يكتا را مىپرستيديم . شكنجه و آزار نمىشديم و سخن زشت و ناپسند نمىشنيديم . در آن هنگام حبشه بر آيين مسيحيت بود .\r\nمهاجران دو ماه شعبان و رمضان را در آنجا به سر آوردند سپس در ماه شوّال به مكه بازگشتند زيرا به آنان چنين خبر داده بودند كه قريش صلح كرده است . چون به نزديك مكه رسيدند ، دانستند اين خبر\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nدروغ و باطل بوده از اين رو بدون آن كه به مكه درآيند راه بازگشت پيش گرفتند . جز ابن مسعود هيچ يك از مهاجران قدم به مكه ننهاد . اما ابن مسعود زمانى كوتاه در مكه درنگ كرد و سپس مجددا به سرزمين حبشه بازگشت . مسلمانان آزار و شكنجه‌هاى بسيارى از ناحيه مشركان قريش تحمل مىكردند از همين رو پيامبر ( ص ) به آنان رخصت داد كه براى بار دوم به حبشه هجرت كنند .\r\n\r\nهجرت دوم به سرزمين حبشه\r\nشمار مهاجران مسلمان در اين بار به هشتاد مرد و هجده زن مىرسيد . جعفر بن ابى طالب و همسرش اسماء بنت عميس نيز در ميان اين مهاجران بودند . نجاشى از مهاجران به خوبى پذيرايى كرد و اين امر موجب ناخشنودى قريش شد . آنها عمرو بن عاص و وليد بن عماره ( شخصى كه قريش مىخواست او را به جاى رسول خدا ( ص ) به ابو طالب دهد و در مقابل آن حضرت را به قتل برساند ) را نزد نجاشى فرستادند . بنا بر قول ديگر عبد اللّه بن ابى ربيعه در اين سفر عمرو را همراهى مىكرد .\r\nآنها در نظر داشتند با نجاشى دربارهء بازگرداندن مسلمانان گفت‌وگو كنند و به او و به اسقفهايش هدايايى بدهند . عمرو پيمانى ميان قوم خود و قوم وليد نوشت مبنى بر اين كه اگر يكى از آنها كشته شد ، هيچ كدام از قبيله‌ها مسئول قتل فرد مقتول نمىباشند . همسر عمرو نيز در اين سفر با وى همراه بود . عمرو كوتاه قامت بود و عماره زيبا و خوش‌رو ، از همين رو زن عمرو دل بر او بست . عماره به عمرو گفت : به همسرت دستور بده كه مرا ببوسد عمرو گفت : آيا شرم نمىكنى ؟ ! آنگاه عمرو در گوشه‌اى از كشتى نشست و داشت قضاى حاجت مىكرد كه عماره او را در آب انداخت . عمرو در حالى كه در آب غوطه‌ور بود ، مسافران كشتى را صدا مىزد و به عماره بد و بىراه مىگفت . مسافران عمرو را نجات دادند . عمرو ، كينهء عماره را بر دل گرفت اما با اين وجود به همسرش گفت :\r\nپسر عمويت را ببوس تا دلش خوش شود . ولى پس از اين ماجرا براى نابود كردن او درصدد حيله برآمد .\r\nاين دو بر نجاشى وارد شدند و در برابرش سجده كردند و هداياى خود را به او تقديم داشتند .\r\nنجاشى و نيز اسقفهايش هدايا را پذيرفتند . سپس عمرو و عماره به نجاشى گفتند : گروهى از قوم ما ، آيين ما را رها كردند و به دين تو هم درنيامدند . اينك بزرگان قريش ما را بدين جا فرستاده‌اند تا آنها را به سويشان بازگردانيم . آن دو با اسقفهاى نجاشى ، چنين توافق كرده بودند كه پس از آن كه هدايا را تقديم كردند ، كارى كنند كه نجاشى بدون شنيدن سخن مسلمانان آنها را به ايشان تحويل دهد . اما نجاشى پيش از شنيدن سخنان مسلمانان از چنين كارى خوددارى كرد و كسى را براى آوردن آنها فرستاد . مسلمانان به يكديگر گفتند : به نجاشى چه مىگوييد ؟ جعفر پاسخ داد : آن چه را كه رسول خدا ( ص ) به ما فرموده ، به او مىگوييم هر چه بادا باد . مسلمانان نزد نجاشى رفتند و در برابرش سجده نكردند . عمرو گفت : پادشاها ! ديدى كه اينان در برابرت سجده نكردند ؟ ! نجاشى از\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nمسلمانان پرسيد : چرا در برابر من سجده نكرديد ؟ جعفر پاسخ داد : ما جز براى خداوند عز و جل سجده نمىكنيم . نجاشى پرسيد : اين چه آيينى است كه شما با قوم خود به مفارقت برخاسته و در آيين من نيز داخل نشده‌ايد ؟ جعفر گفت : پادشاها ! ما مردمى اهل جاهليت بوديم . بتها را مىپرستيديم و مردار مىخورديم و كارهاى زشت مىكرديم ، صلهء ارحام به جاى نمىآورديم و به همسايهء خود آزار مىرسانديم . زورمندان ما ، ضعيفان را مىخوردند تا آن كه خداوند در ميان ما پيغمبرى برانگيخت كه نژاد و صداقت و امانت و عفتش را به خوبى مىدانستيم . او به ما فرمود خداى يگانه را بندگى كنيم و از عبادت خدايگان سنگى و بتها كناره جوييم او ما را به نماز و زكات و روزه و راستگويى و امانتدارى و صلهء ارحام و خوش همسايگى و پرهيز از خوردن حرام و ريختن خون فرمان داد و از ارتكاب زشتيها و سخن ناروا و خوردن مال يتيم و تهمت زدن به زنان پاك شوهردار بازداشت . پس ما او را تصديق كرديم و به دو ايمان آورديم آنگاه قوم ما به دشمنى و ستيز با ما برخاستند تا ما را به پرستش بتها و حلال شمردن پليديها و جنايت بازگردانند . آنان چون بر ما سخت گرفتند و ستم روا داشتند ما به ديار تو آمديم و تو را بر ديگران ترجيح داديم و اميدوار شديم كه در كنار تو مورد آزار و ستم قرار نمىگيريم .\r\nنجاشى از جعفر پرسيد : آيا چيزى از آنچه كه اين پيامبر آورده ، نزد تو هست ؟ جعفر گفت : آرى .\r\nآنگاه شروع به خواندن سورهء مريم كرد تا به اين آيات رسيد : « پس مريم به نوزاد اشاره كرد . گفتند :\r\nچسان با نوزادى كه در گهواره است توانيم سخن گفت ؟ ! نوزاد گفت : من بندهء خدايم . مرا كتاب داد و پيامبرم كرد و مرا خجسته قرار داد هركجا كه باشم ، و مرا به نماز و زكات سفارش فرمود تا زمانى كه زنده هستم . و نيز به نيكى به مادرم دستور داد و مرا ستمگر و بدبخت قرار نداد . سلام بر من روزى كه زاده شدم و روزى كه مىميرم و روزى كه زنده برانگيخته مىشوم . » « 156 » \r\nنجاشى و نيز اسقفهايش گريستند . نجاشى گفت : اين ( آيات ) و آن چه موسى آورده بود همه از يك مشكات بيرون مىتابند . در اين هنگام آيهء « و چون آن چه را كه خداوند به رسول خويش فرو فرستاده است شنيدند ، مىبينى كه چشمانشان از اشك لبريز مىشود به سبب آن چه كه از حق دانسته‌اند . » « 157 »  نازل شد .\r\nدر روايت ديگرى آمده است : جعفر ، رضوان اللّه عليه ، به نجاشى گفت : از اين دو ( عمرو عماره ) بپرس كه آيا ما برده‌ايم يا آزاد ؟ عمرو پاسخ داد : شما آزاد هستيد ؟ جعفر پرسيد : آيا خونى ناحق ريخته‌ايم ؟ عمرو گفت : نه . جعفر پرسيد : آيا وامى از ايشان بر گردن ماست ؟ عمرو پاسخ داد : ما\r\n\r\n","description":"","footnote":" ( 156 ) مريم / 33 - 29 ؛ فَأَشارَت إِلَيْه ، قالُوا كَيْف نُكَلِّم مَن كان فِي الْمَهْدِ صَبِيًّا ؟ قال إِنِّي عَبْدُ اللَّه آتانِيَ الْكِتاب وَ جَعَلَنِي نَبِيًّا وَ جَعَلَنِي مُبارَكاً أَيْن ما كُنْت وَ أَوْصانِي بِالصَّلاةِ وَ الزَّكاةِ ما دُمْت حَيًّا وَ بَرًّا بِوالِدَتِي وَ لَم يَجْعَلْنِي جَبَّاراً شَقِيًّا وَ السَّلام عَلَيَّ يَوْم وُلِدْت وَ يَوْم أَمُوت وَ يَوْم أُبْعَث حَيًّا .  ( 157 ) مائده / 83 ؛ وَ إِذا سَمِعُوا ما أُنْزِل إِلَى الرَّسُول تَرى أَعْيُنَهُم تَفِيض مِن الدَّمْع مِمَّا عَرَفُوا مِن الْحَق . . . ","page_name":" 66 ","page_number":74},
  {"content":"\r\n\r\nوامى بر گردن شما نداريم . نجاشى گفت : برويد به خدا سوگند كه من اينان را هرگز به شما تسليم نخواهم كرد . آنگاه هداياى آنها را بازپس داد . چون صبح روز بعد فرا رسيد ، عمرو بن عاص نزد نجاشى رفت و به او گفت : اينان دربارهء عيسى ، سخن گرانى مىگويند . نجاشى در پى مسلمانان فرستاد و به پيك خود گفت از مسلمانان بپرس دربارهء عيسى چه مىگويند ؟ جعفر به او گفت : ما دربارهء او همان را مىگوييم كه پيغمبر ما مىگويد . او بنده و فرستاده و روح و كلمهء خدا بود كه آن را به مريم عذرا و باكره درافكند . نجاشى با شنيدن اين جواب ، چوبدستى گرفت و با آن بر زمين خطى كشيد و گفت : بين دين ما و دين شما بيش از اين خط فاصله نيست .\r\nچون عمرو از كمك و مساعدت نجاشى در بازگرداندن و تسليم مسلمانان نااميد شد ، در انديشهء طرح حيله‌اى براى نابود كردن عماره افتاد ، از اين رو پس از آن كه مطمئن شد كه عماره به او بدگمان نيست و ( نسبت به دشمنى وى بر خود بيمناك نمىباشد ) به وى گفت : تو مردى زيبا هستى و زنان هم ، عاشق جمال هستند . پس در پيشگاه همسر نجاشى حاضر شو شايد كه او ميان ما و نجاشى واسطه شود . عماره نزد زن نجاشى رفت و عمرو را از اين موضوع مطلع ساخت . عمرو گفت : اگر تو راست مىگويى آن زن بايد از عطر پادشاه به تو بدهد . زن از آن عطر به عماره داد . از طرف ديگر عمرو ، نجاشى را در جريان اين مسأله گذاشت و عطر را به وى نشان داد . نجاشى به عمرو پاسخ داد : اگر عماره ميهمان من نبود هرآينه او را مىكشتم ! !\r\nرسول خدا ( ص ) نامه‌اى خطاب به نجاشى نوشت و او را به اسلام فراخواند و آن نامه را به عمرو بن اميه ضميرى داد تا به وى برساند . پيغمبر در آن نامه نوشت كه‌ام حبيبه دختر ابو سفيان را به ازدواج خود درآورد . ام حبيبه با همسرش عبد اللّه بن جحش در حبشه به سر مىبردند . عبد اللّه كيش مسيحى اختيار كرد و در آنجا از دنيا رفت . پيغمبر با ام حبيبه ازدواج كرد و 400 دينار مهريه براى او قرار داد .\r\nچون پيامبر ( ص ) به مدينه هجرت كرد ، مسلمانانى كه به حبشه رفته بودند به آن حضرت پيوستند .\r\nبازگشت آنان مصادف با فتح خيبر بود . رسول خدا ( ص ) در اين باره فرمود . نمىدانم . به خاطر كدام يك از اين دو امر ( فتح خيبر و يا بازگشت جعفر ) اين همه شاد و خوش‌حالم .\r\n\r\nماجراى غرانيق\r\nخداوند متعال در سورهء حج مىفرمايد :\r\n« پيش از تو فرستاده و پيامبرى نفرستاديم جز آن كه هرگاه آرزو مىكرد ، شيطان در آرزوى او مىافكند . پس خداوند آن چه را كه شيطان مىافكند ، برمىانداخت سپس آيتهاى خويش را استوار\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nمىداشت و خداوند دانا و حكيم است . » « 158 » \r\nواحدى در اسباب النزول و ابن سعد در طبقات الكبير و طبرى در تاريخش و گروهى از مفسران اهل سنت مىگويند : چون پيامبر ( ص ) روىگردانى قوم خويش را ديد و دورى و تفرقهء آنان به خاطر آنچه آورده بود ، بر وى گران آمد آرزو كرد كه اى كاش از سوى خداوند آيه‌اى نازل مىشد كه ميان او و قومش را به هم نزديك مىساخت . روزى در يكى از جمعهاى قريش در اطراف كعبه نشسته بود كه خداوند سورهء نجم را بر وى نازل كرد . پيامبر اين سوره را خواند تا رسيد به آيات   « أَ فَرَأَيْتُم اللَّات وَ الْعُزَّى وَ مَناةَ الثَّالِثَةَ الْأُخْرى »   كه در اين هنگام شيطان آن چه را كه پيغمبر آرزو مىكرد ، بر زبان وى جارى ساخت و گفت : « تلك الغرانيق العلى و ان شفاعتهن لترتجى » و يا بنا بر روايت ديگرى گفت : « و شفاعتهن ترتجى . » « 159 »  چون قريش اين آيات را شنيدند ، خوش‌حال شدند . پيغمبر سوره را تا آخر خواند و در پايان سجده كرد و همهء مسلمانان نيز به سجده افتادند . تمام مشركانى كه در مسجد بودند نيز سجده كردند . كافر و مسلمانى باقى نماند جز آن كه همه سجده كردند مگر وليد بن مغيره و ابو احيحه و سعيد بن عاص . اين دو مشتى از خاك بطحا برداشته تا پيشانى خويش بالا آوردند و بر آن سجده كردند چرا كه اين دو بسيار پير بودند و توان سجده كردن نداشتند . قريش بسيار خوش‌حال شدند و گفتند : محمد خدايان ما را به نيكويى ياد كرد . در آن هنگام بود كه جبرئيل بر رسول خدا ( ص ) فرود آمد و پرسيد : چه كردى ؟ ! براى مردم آيه‌اى تلاوت كردى كه از جانب خداوند بر تو فرود نيامده بود و چيزى گفتى كه من به تو نگفته بودم . در روايتى ديگر آمده است كه جبرئيل به پيامبر گفت : سخن خداوند را بر من عرضه دار . چون پيامبر گفتار خدا را بر او عرضه داشت جبرئيل به او گفت : اين آيات را من براى تو نگفته بودم بلكه از جانب شيطان بوده است . پس خداوند آيهء  « وَ ما أَرْسَلْنا مِن قَبْلِك مِن رَسُول . . . »  را نازل فرمود .\r\nنگارنده : شگفت از كسانى كه كتابهاى خود را با چنين رواياتى كه بطلان و فساد آن نياز به بيان و توضيح ندارد پر مىكنند . اين روايات زشت‌ترين نسبتها را به پيغمبر مىدهد كه مرتكب زيادت در قرآن شده و در آن آياتى در مدح و ستايش بتها افزوده و با مشركان هم سخن شده كه بتها شفاعت مىكنند در حالى كه خود اصلا متوجه اين زيادتها نبوده تا آن كه جبرئيل وى را از اين امر مطلع مىسازد . اين سخنان مقتضى كفر مىباشند !\r\nبه راستى چه سخن بزرگى از دهان اين نويسندگان برون آمده است ! ! و چگونه مشركان با\r\n\r\n","description":"","footnote":" ( 158 ) حج / 52 ؛ وَ ما أَرْسَلْنا مِن قَبْلِك مِن رَسُول وَ لا نَبِيٍّ إِلَّا إِذا تَمَنَّى أَلْقَى الشَّيْطان فِي أُمْنِيَّتِه ، فَيَنْسَخ اللَّه ما يُلْقِي الشَّيْطان ثُم يُحْكِم اللَّه آياتِه وَ اللَّه عَلِيم حَكِيم .  ( 159 ) اينها غرانيق عالىمقامند و شفاعت آنها مورد رضايت است .\r\nغرانيق به معنى يك نوع مرغ آبى يا جوان خوش‌روست . ( فروغ ابديت / ج 1 / ص 275 ) . ","page_name":" 68 ","page_number":76},
  {"content":"\r\n\r\nشنيدن اين آيات مسرور شده‌اند در حالى كه پيامبر سورهء نجم را تا به پايان خوانده و در آيات بعد مشركان و خدايانشان را به باد نكوهش گرفته است ؟ از پس اين دو آيه آمده است : آيا از آن شما پسر است و دختر ويژهء خداست . اين تقسيمى است ستمگرانه و بتها جز نامهايى بيش نيستند كه شما و پدرانتان ناميده‌ايد و خداوند هيچ دليلى دربارهء آنها نازل نكرده است . آنها جز از ظن و خواهش نفس پيروى نمىكنند . « 160 » \r\nاين روايات در واقع مثل همان روايتهايى هستند كه مىگويند سحر و جادو در پيغمبر اثر مىكرده و بدين وسيله سخن كفار دربارهء آن حضرت را كه مىگفتند : « جز از مردى جادو شده پيروى نمىكنيد . » تأييد مىكنند .\r\nسخن مفسران شيعه دربارهء اين آيه :\r\nطبرسى در مجمع البيان نويسد : از ابن عباس و غير او روايت شده است كه پيغمبر ( ص ) چون سورهء نجم را تلاوت كرد و به آيات   « أَ فَرَأَيْتُم اللَّات وَ الْعُزَّى وَ مَناةَ الثَّالِثَةَ الْأُخْرى »   رسيد ، شيطان عبارات « تلك الغرانيق العلى و ان شفاعتهن لترتجى » را در تلاوت آن حضرت داخل كرد . مشركان از اين بابت خوش‌حال شدند . چون پيامبر به آيهء سجده رسيد ، مسلمانان و نيز مشركان ، به خاطر شگفتى خود از آن چه دربارهء خدايانشان شنيده بودند ، به سجده افتادند .\r\nطبرسى پس از نقل اين روايت گويد : اين خبر چنان چه صحيح باشد محمول بر اين است كه پيامبر قرآن مىخواند و چون به اين آيه رسيد و از بتهاى مشركان ياد كرد و آنان هم مىدانستند كه پيغمبر بنا بر عادت خويش بر بتها خرده‌گيرى مىكند ، يكى از آنان در همين اثنا گفت : « تلك الغرانيق العلى و . . . » و اين عبارات را در تلاوت آن حضرت داخل كرد و چنين توهم شد كه اين عبارات هم جزو آيات قرآنى است . خداوند هم از اين جهت اين امر را به شيطان نسبت داده كه آن شخص ياد شده اين كار را به وسوسه و فريب شيطان انجام داد .\r\nطبرسى گويد : اين قول را سيد مرتضى - قدس اللّه روحه - در كتاب التنزيه آورده است . الناصر للحق ، يكى از ائمه زيديه نيز همين سخن را ذكر كرده است و اين قول در تأويل اين آيه ، توجيهى پسنديده است .\r\n\r\nسورهء عبس ، دربارهء چه كسى نازل شد ؟\r\nدربارهء علت نزول سورهء عبس روايت شده است كه عبد اللّه بن ام مكتوم نزد رسول خدا ( ص ) آمد . آن حضرت بنا به نقل تفسير مجمع البيان با عتبة بن ربيعه و ابو جهل و عباس بن عبد المطلب و ابيا و\r\n\r\n","description":"","footnote":" ( 160 ) نجم / 23 - 21 ؛ أَ لَكُم الذَّكَرُ وَ لَه الْأُنْثى ، تِلْك إِذاً قِسْمَةٌ ضِيزى ، إِن هِيَ إِلَّا أَسْماءٌ سَمَّيْتُمُوها أَنْتُم وَ آباؤُكُم ما أَنْزَل اللَّه بِها مِن سُلْطان إِن يَتَّبِعُون إِلَّا الظَّن وَ ما تَهْوَى الْأَنْفُس . ","page_name":" 69 ","page_number":77},
  {"content":"\r\n\r\nاميه فرزندان خلف و بنا به نقل تفسير كشاف با عتبه و شيبه فرزندان ربيعه و ابو جهل و عباس و امية بن خلف و وليد بن مغيره مشغول گفت‌وگو بود و داشت آنان را به اسلام فرا مىخواند و اميدوار بود كه آنان به اسلام بگروند . در اين حال عبد اللّه بن ام مكتوم بانگ برداشت : اى رسول خدا آن چه را خداوند به تو آموخته برايم بخوان و به من بياموز . عبد اللّه كه نمىديد پيامبر با عده‌اى مشغول صحبت است ، اين سخن را چند بار تكرار كرد . پيامبر ( ص ) از اين كه كلامش قطع شد ، روى درهم كشيد و پاسخ عبد اللّه را نداد و همچنان به صحبت با آن جمع سرگرم شد . در اين هنگام اين آيات نازل شد : « روى ترش كرد و پشت نمود كه كورى نزدش آمده بود و تو چه مىدانى شايد او پاكيزگى جويد يا نپذيرد و او را سودمند افتد . اما آن كه بىنيازى جست ، تواش پذيرفتى و بر تو نيست كه آيا او پاكيزگى جويد اما آن كه به نزد تو آمد در حالى كه مىدويد و مىترسيد پس تو از او سرگرمى جستى ( روى برگرداندى و به كار ديگر مشغول شدى ) . » « 161 » \r\nپس از اين واقعه ، پيغمبر ( ص ) عبد اللّه بن ام مكتوم را گرامى مىداشت و هرگاه او را مىديد مىفرمود : مرحبا به كسى كه خداوند مرا به خاطر او عتاب كرد و چندين بار او را به جانشينى خود در مدينه گماشت . مؤلف مجمع البيان و عدهء ديگرى از نويسندگان ، همين ماجرا را نقل كرده‌اند .\r\nسيد مرتضى در كتاب تنزيه الانبياء و الائمه در اين باره گويد : ظاهر اين آيات نشان نمىدهند كه اين آيات در مورد آن حضرت نازل شده باشد . همچنين اين آيات دلالت بر خطايى بودن آنها نمىكند بلكه خبر محض هستند و دربارهء كسى كه اين آيات براى او نازل شده صراحت ندارند . بلكه با تأمل در اين آيات مىتوان فهميد كه در مورد شخصى جز پيامبر ( ص ) نازل شده‌اند . اين آيات شخص مورد نظر را به صفت عبوس ياد كرده‌اند حال آن كه پيغمبر در قرآن به صفتى جز عبوس ياد شده است . پيغمبر ( ص ) حتى با دشمنان منكر اسلام ، ترشرويى نشان نمىداد تا چه رسد به مؤمنانى كه طالب هدايت بودند . در اين آيات آمده است كه اين شخص به توانگران مشغول شده و از فقرا روى برگردانده است حال آن كه پيغمبر داراى چنين صفاتى نبوده و اين امر با اخلاق ملاطفت‌بار پيامبر و مهربانى و دلسوزى آن حضرت نسبت به اقوامش ، همانندى ندارد . چگونه خداوند به پيامبر مىگويد اگر آن شخص ( توانگر ) پاكيزگى نجويد بر تو تكليفى نيست در حالى كه پيامبر براى فراخوانى و توجه دادن قومش برانگيخته شده بود ؟ و چگونه پيامبر در اين باره تكليفى نداشت ؟ در حالى كه اين قول باعث مىشود كه پيامبر از مؤمن كردن قومش دست بردارد ! ! واقعيت آن است كه اين سوره دربارهء فردى از ياران رسول خدا ( ص ) نازل شده و ترشرويى از سوى اين فرد صورت پذيرفته بود .\r\nبه هر حال اگر ندانيم اين سوره دربارهء چه كسى نازل شده همين اندازه مىدانيم كه اين شخص ،\r\n\r\n","description":"","footnote":" ( 161 ) . عبس / 10 - 1 ؛ عَبَس وَ تَوَلَّى أَن جاءَه الْأَعْمى وَ ما يُدْرِيك لَعَلَّه يَزَّكَّى أَوْ يَذَّكَّرُ فَتَنْفَعَه الذِّكْرى أَمَّا مَن اسْتَغْنى فَأَنْت لَه تَصَدَّى وَ ما عَلَيْك أَلَّا يَزَّكَّى وَ أَمَّا مَن جاءَك يَسْعى وَ هُوَ يَخْشى فَأَنْت عَنْه تَلَهَّى . ","page_name":" 70 ","page_number":78},
  {"content":"\r\n\r\nكسى جز پيامبر ( ص ) بوده است . و به راستى كدامين كراهت بالاتر از ترشرويى به مؤمنان و روىگردانى از آنان و توجه به توانگران و سرگرم شدن به آنان است ، حال آن كه خداوند متعال پيامبر را از صفاتى كمتر از اين بسيار منزّه داشته است .\r\nدر مجمع البيان در اين باره آمده است : آيهء  « إِنَّك لَعَلى خُلُق عَظِيم »  « 162 »  و همچنين آيهء  « وَ لَوْ كُنْت فَظًّا غَلِيظَ الْقَلْب لَانْفَضُّوا مِن حَوْلِك »  « 163 »  مؤيد سخن بالاست . ظاهرا اين سوره ( عبس ) دربارهء شخصى جز پيامبر نازل شده است . از امام صادق ( ع ) روايت كرده‌اند كه اين شخص ، مردى از بنى اميه بود . او نزد پيغمبر ( ص ) نشسته بود كه عبد اللّه بن ام مكتوم آمد . چون اين مرد عبد اللّه را ديد او را ناخوش داشت و خودش را جمع كرد و چهره درهم كشيد و صورتش را از او برگرداند . خداوند در اين سوره كار او را حكايت كرده و عمل او را زشت شمرده است .\r\nنگارنده : مانعى براى عتاب خداوند نسبت به پيغمبر ( ص ) به خاطر ترك اولى و انجام كار مكروه از جانب آن حضرت وجود ندارد . و خلاف اولى با عصمت آن حضرت منافات ندارد . اما اين كه گفته‌اند :\r\nترشرويى از صفات پيغمبر ( ص ) نبوده ، زمانى صحيح است كه ترشرويى آن حضرت به خاطر امرى اخروى و مهم نبوده باشد ، اما در اينجا سخن پيامبر با بزرگان قريش قطع شده و پيامبر اميدوار بوده است كه آنان به اسلام بگروند و بدين ترتيب پشتيبانى بزرگ براى اسلام باشند . و دربارهء اين كه گفته‌اند : پيغمبر ( ص ) به اغنيا سرگرم شده و از فقرا روى برگردانده و اين با اخلاق آن حضرت منافات دارد ، زمانى درست است كه پيامبر به خاطر ثروت توانگران بدانها مشغول شده باشد نه به خاطر مسلمان كردن آنها و يا از فقرا به خاطر فقرشان روى گردانده باشد نه به خاطر اين كه سخنش را با كسانى كه به اسلام آوردن آنها اميدوار بود ، قطع كردند . با وجود اين ملامت پيامبر از سوى خدا به خاطر ترك اولى از جانب آن حضرت ، هيچ اشكالى ندارد .\r\nاما روايتى كه از امام صادق ( ع ) نقل شده با اين فرمايش خداوند منافات دارد كه « و ما يدريك لعله يزكى » . زيرا آن مرد اموى به خاطر اين كه از عبد اللّه بدش آمد ، ترشرويى كرد نه به اين خاطر كه به تزكيه يا تذكر او اميدوار بود . زيرا در صورت پذيرفتن روايت بالا ، مىبايست خداوند بگويد : و تو چه مىدانى شايد اين فرد بهتر از افراد پاكيزه و بينا باشد . همچنين اين روايت با آيهء  « وَ ما عَلَيْك أَلَّا يَزَّكَّى »  منافات دارد ، زيرا پرداختن به مرد توانگر اموى به خاطر ثروت او بود ، نه به خاطر اين كه ممكن است تزكيه شود . همچنين آيات    « وَ أَمَّا مَن جاءَك يَسْعى وَ هُوَ يَخْشى فَأَنْت عَنْه تَلَهَّى »    با اين روايت منافات دارند ، زيرا ابن ام مكتوم خدمت رسول خدا ( ص ) آمده بود نه نزد آن مرد اموى . از\r\n\r\n","description":"","footnote":" ( 162 ) قلم / 4 ؛ همانا تو بر خلق و خويى بزرگ هستى .  ( 163 ) آل عمران / 159 ؛ چنان چه تو تندخوى و سنگدل مىبودى همه از گرداگردت پراكنده مىشدند . ","page_name":" 71 ","page_number":79},
  {"content":"\r\n\r\nطرفى مرد اموى از ابن ام مكتوم خوشش نيامده و خود را كنار كشيده بود نه اين كه از او غافل و به كار ديگرى مشغول شده باشد . بنا بر اين مناسب در اينجا آن است كه اين آيه خطاب به پيغمبر باشد و بدين ترتيب بطلان صدور اين روايت از معدن خاندان وحى اثبات مىشود .\r\n\r\nمحاصرهء شعب و ماجراى صحيفه\r\nچون قريش از كار نجاشى با جعفر و يارانش و اكرامى كه در حق آنها روا داشته بود ، مطلع شدند و دريافتند كه به خاطر حمايتهاى ابو طالب از پيامبر ( ص ) امكان دسترسى به آن حضرت را ندارند ، مكتوبى بر ضد بنى هاشم نگاشتند مبنى بر آن كه هيچ كس با آنها پيمان زناشويى نبندد و دادوستد نكند و با آنها به رفت و آمد نپردازد مگر آن كه رسول خدا ( ص ) را به آنها تحويل دهند . بر اين مكتوب ، چهل مهر زدند . منصور بن عكرمه اين نامه را نگاشت كه دستش خشك باد ! مكتوب را درون كعبه آويختند و بنى هاشم را در شعب ابو طالب محاصره كردند . اين حادثه در تاريخ اول محرم سال هفتم بعثت روى داد . بنى هاشم از مسلمان و كافر وارد شعب شدند و تنها ابو لهب و ابو سفيان بن حارث بن عبد المطلب به خاطر شدت دشمنى خود با رسول خدا ( ص ) از اين جمع استثنا شدند .\r\nابو سفيان بعدا اسلام آورد و اسلام او نيكو شد . خاندان مطلب بن عبد مناف كه شمارشان به چهل مرد مىرسيد ، نيز به محاصره‌شدگان شعب پيوستند . ابو طالب ، شعب را خوب مراقبت مىكرد و شبانه‌روز به پاسدارى از آن مىپرداخت . قريش بنى هاشم را مىترساند و آنان جز در مواسم پاى از شعب بيرون نمىنهادند . اين مواسم عبارت بودند از : موسم عمره در ماه رجب و موسم حج در ذى الحجّه . رسيدن خوار و بار به بنى هاشم را مانع مىشدند مگر موادى كه مخفيانه براى آنها برده مىشد . اما اين مقدار اندك بود و كفاف قوت آنان را نمىداد تا آنجا كه كار بر آنان بسيار تنگ شد و بانگ و فرياد كودكانشان از پشت ديوار شنيده مىشد . اين سخت‌ترين واقعه‌اى بود كه پيامبر ( ص ) و خاندانش در مكه با آن مواجه شدند .\r\nهشام بن عمرو يكى از افراد بنى عامر بن لؤى ، شتر پشت شتر آذوقه و يا خرما مىآورد و در دهانهء شعب رهايشان مىكرد و مهار از آنها برمىداشت و بر پهلوهاى شتران مىزد و آنها را وارد شعب مىكرد .\r\nبنى هاشم دو يا سه سال در شعب ماندند و خداوند موريانه‌اى را به سراغ صحيفه فرستاد و آن موريانه تمام صحيفه را بجز عبارت « باسمك اللهم » بلعيد . آنگاه خداوند پيامبرش را از اين ماجرا آگاه ساخت و آن حضرت اين مسأله را به اطلاع عمويش ابو طالب رسانيد . ابو طالب به قريش گفت :\r\nبرادرزاده‌ام مرا گفت كه خداوند موريانه‌اى را بر صحيفه شما مسلط ساخته و موريانه تمام آن صحيفه به جز نام اللّه را بلعيده است . اگر او ( محمد ) راست گفته باشد شما از اين گمان بد خود دست برداريد و چنان چه دروغ گفته باشد من او را به شما تسليم خواهم كرد . كفار گفتند : خوب\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nشرطى گذاشتى . چون صحيفه را گشودند ، ديدند همان‌گونه است كه پيغمبر گفته . بنا بر اين گفتند :\r\nاين جادوى برادرزادهء توست .\r\nمردانى از قريش نسبت بدانچه در حق بنى هاشم اعمال مىشد ، زبان به نكوهش گشودند هشام بن عمرو نزد زهير بن ابى اميه مخزومى كه همسر عاتكه دختر ابو طالب بود ، رفته به وى گفت :\r\nآيا خوش دارى كه داييهاى تو در چنين وضعى باشند ؟ زهير گفت : من يك تن بيش نيستم چه كار مىتوانم بكنم ؟ هشام گفت : يار دومى هم يافتى ( منظور هشام خودش بود ) . زهير گفت : نفر سوم را نيز پيدا كن . آنها در پى يافتن افراد بودند تا آن كه شمارشان به پنج نفر رسيد . به جز هشام و زهير ، مطعم بن عدى و ابو البخترى بن هشام و زمعة بن الاسود نيز به آنان پيوستند . آنها به مجامع قريش روى كردند . زهير گفت : اى مكيان ! آيا ما خوراكهاى گوارا بخوريم و شراب بنوشيم و جامه در بر كنيم و بنى هاشم نابود شوند ؟ ! به خدا قسم از پا نمىنشينم مگر آن كه اين صحيفه ظالمانه پاره شود . ابو جهل به او گفت : دروغ مىگويى به خدا قسم از اين صحيفه پاره نمىشود . زمعه پاسخ داد : به خدا تو دروغگوترى . ابو البخترى نيز گفت : به خدا زمعه راست مىگويد . مطعم و هشام همين سخنان را گفتند . ابو جهل گفت : اين تصميمى است كه در يك شب گرفته شده است . مطعم به سوى صحيفه رفت و آن را پاره‌پاره كرد و بنى هاشم در سال دهم يا نهم هجرت از محاصره بيرون آمده به خانه‌هاى خويش بازگشتند .\r\nدر اين مدت خديجه و ابو طالب از دنيا رفتند . در تاريخ وفات اين دو بزرگوار اختلافات بسيارى است . برخى وفات آنها را در يك سال مىدانند و مىگويند ابو طالب پس از گذشت شش سال و هشت ماه و 24 روز از بعثت درگذشت و خديجه سه ماه بعد از وفات ابو طالب رحلت كرد . رسول خدا ( ص ) اين سال را عام الحزن ( سال اندوه ) نامگذارى كرد . بنا بر قول ديگر خديجه يك سال پيش از هجرت ، هنگامى كه پيامبر ( ص ) از محاصرهء شعب رهايى جسته بود ، از دنيا رفت و ابو طالب يك سال بعد از هجرت درگذشت .\r\nعبد المطلب ، فرزندش ابو طالب را به يارى پيغمبر ( ص ) سفارش كرده بود و ابو طالب به بهترين شكل بدين سفارش عمل كرد و خود نيز فرزندانش على و جعفر و برادرانش حمزه و عباس را به يارى پيغمبر وصيت نمود و آنان همگى و على الخصوص على و حمزه و جعفر به بهترين نحو به وصيت پدر و برادر خويش عمل كردند . ابو طالب در اين باره به زبان شعر گفت :\r\n اوصى بنصر النبى الخير مشهده * عليا ابنى و عم الخير عباسا « 164 » \r\nو حمزة الاسد المخشى جانبه * و جعفرا ان تذودوا دونه الناسا « 165 »  \r\n\r\n","description":"","footnote":" ( 164 ) على فرزندم و عباس عموى نيكى را به يارى كردن پيامبر خير و نيكى وصيت كردم .  ( 165 ) و نيز حمزهء شير را كه زور بازوهايش هراساننده است و جعفر را كه مردم را از برابر او پراكنده كنيد . ","page_name":" 73 ","page_number":81},
  {"content":"\r\n\r\n و هاشما كلها اوصى بنصرته * ان يأخذوا دون حرب القوم امراسا « 166 » \r\nكونوا فدى لكم نفسى و ما ولدت * من دون احمد عند الروع اتراسا « 167 » \r\nبكل ابيض مصقول عوارضه * تخاله فى سواد الليل مقباسا « 168 »  \r\nرسول خدا ( ص ) مىفرمود : قريش مادام از من اجتناب مىورزيد تا آن كه ابو طالب مرد . چون ابو طالب درگذشت ، قريش به آزار رسول خدا ( ص ) پرداخت و نسبت به آن حضرت جسارت روا داشت .\r\nپيامبر سه ماه پس از وفات خديجه ، به همراه زيد بن حارثه به سمت طائف رفت و در آنجا دعوت خود را با قبايل طائف در ميان نهاد . قبايل طائف بچه‌ها و سبكسران خود را تشويق مىكردند تا به پيامبر دشنام گويند و بر او فرياد زنند و به سويش سنگ پرتاب كنند تا آنجا كه پاهاى پيامبر خون‌آلود مىگشت . زيد با در ميان انداختن خود از رسول خدا ( ص ) محافظت مىكرد . يك بار سر آن حضرت در اثر اين حملات شكست و از دست آنان گريخت و به باغ عتبه و شيبة فرزندان ربيعه پناه برد و در نتيجه حمله‌كنندگان بازگشتند . پيامبر زير سايهء درختى نشست . عتبه و ربيعه غلام نصرانى خود را كه نامش عداس بود با طبقى انگور به سوى حضرت فرستادند . عداس طبق را در برابر رسول خدا نهاد . پيامبر ( ص ) با گفتن بسم اللّه شروع به خوردن انگور كرد . عداس از شنيدن بسم اللّه به شگفت آمد و گفت : اين عبارتى است كه اهل اين شهر آن را بر زبان نمىآورند . آنگاه پيامبر از شهر و دين عداس پرسيد . عداس پاسخ داد كه مسيحى است و از مردم نينواست .\r\nپيامبر پرسيد : آيا از قريه مرد صالح ، يونس بن متى ، هستى ؟ عداس گفت : تو از كجا اين نكته را مىدانى ؟ پيامبر فرمود : او برادر من است و پيامبر بود . من نيز پيغمبر هستم . عداس با شنيدن اين پاسخ در برابر پيامبر خم شد و سر و دست و پاى آن حضرت را بوسه داد و اسلام آورد . فرزندان ربيعه از اين حادثه شگفت‌زده شدند و گفتند : مبادا اين مرد تو را از آيين خود بازگرداند كه دينى كه هم‌اكنون بر آن هستى بهتر از كيش اوست .\r\nرسول خدا ( ص ) در جوار مطعم بن عدى به مكه بازگشت و در مواسم و منازل گوناگون با قبايل عرب به گفت‌وگو مىنشست . ابو لهب كه نام واقعىاش عبد العزى بود آن حضرت را به هر جا كه مىرفت ، تعقيب مىنمود و مردم را تشويق مىكرد تا به سخنان آن حضرت گوش نسپرند .\r\n\r\nاسراء و معراج\r\nگفته شده كه اسراء و معراج در يك شب اتفاق افتاده است ، اما دربارهء تاريخ اين واقعه اختلاف نظر\r\n\r\n","description":"","footnote":" ( 166 ) و نيز تمام هاشم را به يارى كردن او سفارش كردم كه در برابر جنگ مردمان خوب پايمردى كنند .  ( 167 ) جان من و هر آن چه زاده شود فدايتان ، به هنگام ترس و هراس سپر جان احمد باشيد .  ( 168 ) با هر شمشير سپيد كه كنار آن صيقل خورده آنچنان شمشيرهايى كه در سياهى شب ، پاره‌هاى آتش انگاشته شوند . ","page_name":" 74 ","page_number":82},
  {"content":"\r\n\r\nوجود دارد . برخى آن را در سال دوازدهم بعثت و يك سال پيش از هجرت مىدانند و برخى آن را در سال يازدهم بعثت ، دو سال پيش از هجرت دانسته‌اند و گروهى نيز تاريخ آن را شش ماه قبل از هجرت در شب شنبه هفدهم ماه رمضان ذكر كرده‌اند . عده‌اى ديگر تاريخ اين واقعه را دو سال بعد از نبوت و در شب دوشنبه ماه ربيع الاول يا شب هفدهم و يا شب بيست و هفتم از ماه ربيع الآخر و يا شب بيست و يكم از ماه رمضان يا شب نوزدهم از همين ماه و يا شب بيست و هفتم ماه رجب دانسته‌اند .\r\nقول ديگر آن است كه اسراء و معراج در دو وقت مختلف انجام گرفته و معراج پس از اسراء و در شب ديگرى رخ داده است .\r\nرسول خدا ( ص ) پس از بعثت ، سيزده سال در مكه اقامت گزيد . در طى اين مدت آن حضرت سه سال پنهانى به دعوت مردم پرداخت و در سال چهارم دعوت خود را آشكار كرد و ده سال مردم را آشكارا به دين اسلام فراخواند . آن حضرت هر ساله ، در مواسم حج به منازل و مواقف حاجيان در منى مىرفت و از منازل و مواقف قبايل يكايك سؤال مىكرد و در بازارهاى عكاظ و مجنه و ذى المجاز نزد حاجيان ظاهر مىشد . در آن هنگام اعراب چون به حج مىآمدند در ماه شوال در بازار عكاظ اقامت مىكردند و سپس بيست و يك روز در بازار مجنه و پس از آن در بازار ذى المجاز تا فرا رسيدن روزهاى حج ، اقامت مىگزيدند . از اين رو پيغمبر ( ص ) آنان را منزل به منزل دنبال مىكرد و به اسلام فرامىخواند تا آنجا كه مانع فعاليت آن حضرت مىشدند . پيغمبر ( ص ) به حاجيان مىفرمود : بگوييد « لا إله الا اللّه » تا رستگار شويد . ابو لهب كه نام واقعىاش عبد الغرى بود در پس آن حضرت به راه مىافتاد و او را تكذيب مىكرد و هيچ كس به سخن او گوش فرا نمىداد .\r\nاسعد بن زراره و ذكوان بن عبد قيس كه هر دو از قبيلهء خزرج بودند ، به مكه آمدند . پيغمبر ( ص ) اسلام را بر آنان عرضه داشت و هر دو به اسلام گرويدند . اين دو نخستين كسان از انصار بودند كه به اسلام گردن نهادند . سپس آن دو به مدينه بازگشتند . ابو الهيثم بن التيهان نيز اسلام آورد . گويند نخستين كسانى كه از انصار مسلمان شدند رافع بن مالك و معاذ بن عفراء بودند . اين دو به قصد حج به مكه آمدند و پيامبر ( ص ) اسلام را بر آنان عرضه داشت و هر دو به اسلام گراييدند . سپس پيغمبر بر هشت يا شش نفر از انصار كه در منى فرود آمده بودند ، گذر كرد و بر آنها اسلام را عرضه كرد و همگى مسلمان شدند . پيغمبر ( ص ) از آنها خواست پشتيبانش باشند تا رسالت خود را تبليغ كند . آنها دشمنى ميان خود را بهانه قرار دادند و وعده گذاردند كه تا سال آينده اين كار را انجام دهند . برخى نيز گفته‌اند كه پيامبر ( ص ) اين جمع را در عقبه ديدار كرد و اين همان بيعت عقبهء اولى بوده است .\r\nاما ابن سعد ، اين بيعت را غير از بيعت عقبه اولى مىداند .\r\n\r\n","description":"","footnote":"","page_name":" 75 ","page_number":83},
  {"content":"\r\n\r\n\r\nعقبهء اولى\r\nعقبه واژه‌اى است كه جمره بدان اضافه و گفته مىشود جمرة العقبه و جمرة از سمت راست راه براى كسى كه از مكه قصد منى را دارد به كار برده مىشود . در آنجا مسجدى است كه بدان مسجد بيعت گفته مىشود . چون پس از آن سالى كه پيامبر شش يا هشت نفر از افراد قبيلهء خزرج را ديدار كرد با دوازده مرد ديگر از همين قبيله ملاقات به عمل آورد .\r\nاوس و خزرج دو قبيله در مدينه بودند كه نياى آنها با هم برادر بودند سپس ميان آن دو جنگهايى روى داد كه آخرين اين جنگها پيش از هجرت بود . آنها اسلام آورده با پيامبر بيعت كردند . اين واقعه به بيعت النساء معروف است . آنان به مدينه بازگشتند . اسعد بن زراره مسلمانان را در مدينه گرد مىآورد . اوس و خزرج به پيامبر ( ص ) نامه نوشتند كه كسى را به سوى ما روانه كن تا به ما قرآن بياموزد . پيامبر ( ص ) نيز مصعب بن عمير عبدرى را براى اين منظور به سوى آنان گسيل كرد .\r\nروايت شده است كه مصعب مسلمانان را جمع مىكرد و در نتيجه اسلام در مدينه گسترش يافت و بسيارى از اهالى اين شهر به اسلام گرويدند .\r\n\r\nعقبهء ثانيه\r\nدر اين بيعت هفتاد نفر در عقبه با پيغمبر ( ص ) دست بيعت دادند . چون هنگام حج فرا رسيد ، مسلمانان مدينه يكايك با يكديگر وعده گذاردند كه براى گزاردن حج و ديدار رسول خدا ( ص ) به مكه آيند . آنان هفتاد نفر يك يا دو تن بيشتر بودند . آنها با افراد مسلمان اوس و خزرج كه پانصد تن بودند همراه شدند و در مكه خدمت رسول خدا ( ص ) رسيدند . پيغمبر با آنان قرار گذاشت كه شبانه هنگامى كه ديدگان مردم به خواب فرو مىرود ، گروه اول را در منى و در پايين عقبه در جايى كه مسجد معروف به مسجد بيعت است ، ديدار كند . آن حضرت به آنها فرمود خفتگان را بيدار نكنند و منتظر غايبان نشوند .\r\nچون مردم به خواب رفتند ، مسلمانان يكى يكى و دو به دو به راه افتادند تا شمارشان به هفتاد نفر رسيد . در ميان اين عده دو زن نيز بودند . آنها با پيغمبر ( ص ) و عباس عموى آن حضرت ديدار كردند .\r\nعباس به سخنرانى ايستاد و گفت : اى جماعت خزرج « 169 »  شما محمد را فراخوانديد . او گرامىترين كس در خاندان خويش است و خداوند از او و هر كس كه بر گفتار اوست و از آن كه حسب و شرف ندارد دفاع مىكند . اينك جز شما ، همهء مردم از او دورى گزيده‌اند . پس اگر به راستى آمادگى و استعداد و شكيب آن را داريد تا به آن چه مىگوييد و پيمان مىبنديد ، وفادارى كنيد و او را از آزار دشمنان و مخالفانش محافظت كنيد پيمان خود را ببنديد و آمادگى خويش را اعلام داريد .\r\n\r\n","description":"","footnote":" ( 169 ) ابن هشام در سيره‌اش مىنويسد : اعراب اين گروه از انصار را ، تنها به لفظ خزرج مىخواندند . ( مؤلف ) ","page_name":" 76 ","page_number":84},
  {"content":"\r\n\r\nحاضران به سخنان عباس جواب مثبت دادند و پيامبر بر آنان قرآن خواند و سپس به خدا و اسلام دعوتشان كرد . براء بن مغرور و بنا بر قول ديگر ابو الهيثم بن التيهان و مطابق سخن ديگر اسعد بن زراره به آن حضرت عرض كرد : اى رسول خدا دستت را دراز كن . او نخستين كسى بود كه دست بر دست رسول خدا ( ص ) سود و پس از وى هفتاد نفر ديگر با آن حضرت دست بيعت دادند . آنها اعم از زنان و فرزندانشان با پيامبر بيعت كردند بنا بر آن كه آن حضرت را كاملا و بىچون و چرا محافظت كنند . دو زنى كه همراه اين جمع بودند ، بدون آن كه با پيغمبر مصافحه كنند ، با آن حضرت بيعت نمودند .\r\nسپس پيامبر به آنها فرمود : 12 نماينده از ميان خود برگزينيد نه تن از خزرج و سه تن از اوس .\r\nاين خبر به قريش رسيد و به سرزنش آنان پرداختند . مشركان خزرج سوگند ياد كردند كه از چنين چيزى مطلع نبوده‌اند . قريش دنبال اين خبر را گرفتند و پى بردند كه صحيح است . بنا بر اين سعد بن عباده را خواستند و دست او را با ريسمان به گردنش بستند و وى را با كتك وارد مكه كردند و بالاخره مطعم بن عدى و حارث بن امية بن عبد شمس او را از اين وضع نجات دادند .\r\n\r\nبرقرارى پيوند برادرى ميان اصحاب توسط پيغمبر ( ص ) پيش از هجرت\r\nدر سيرهء حلبيه آمده است : پيش از هجرت پيامبر ( ص ) بر اساس حق و مواسات ميان مهاجران پيوند برادرى برقرار كرد . آن حضرت ميان ابو بكر و عمر و ميان حمزه و زيد بن حارثه و ميان عثمان و عبد الرحمن بن عوف و ميان زبير و ابن مسعود و ميان عبادة بن الحارثه و بلال و ميان مصعب بن عمير و سعد بن ابى وقاص و ميان ابو عبيده بن جراح و سالم آزاد كردهء ابو حذيفه و ميان سعيد بن زيد و طلحة بن عبيد اللّه و ميان على و شخص خودش پيوند برادرى ايجاد كرد . آن حضرت به على گفت :\r\nآيا نمىخواهى برادر تو باشم ؟ على پاسخ داد : چرا اى رسول خدا . آن حضرت فرمود : پس تو در دنيا و آخرت برادر منى .\r\nاما ابن تيمية بنا بر عادت معمول خويش منكر مؤاخات ميان مهاجران و بويژه مؤاخات پيامبر ( ص ) با على شده و گفته است : مؤاخات ميان مهاجران و انصار به خاطر رفيق كردن آنها با يكديگر و ايجاد همدلى ميان آنها صورت گرفته بنا بر اين ايجاد پيوند برادرى ميان يك مهاجر با مهاجر ديگر بىمعنى است .\r\nابن حجر در اين باره گويد : اين سخن ابن تيمية رد نص با قياس است .\r\nنگارنده : به نظر مىرسد كه لازم نبوده ميان مهاجران دوستى و همدلى ايجاد شود ( انها لا تعمى الابصار و لكن . . . ) ! !\r\nصفى الدين حلّى دربارهء اين حادثه در يكى از قصايد خود چنين مىسرايد :\r\n\r\n","description":"","footnote":"","page_name":" 77 ","page_number":85},
  {"content":"\r\n\r\n انت سر النبى و الصنو و ابن ال * عم و الصهر و الاخ المستجاد « 170 » \r\nلو رأى مثلك لآخا * ه و الا فاخطأ الانتقاد « 171 »  \r\nآن حضرت پس از هجرت نيز ميان مهاجران و انصار پيوند برادرى برقرار كرد كه تفصيل آن در جاى خود خواهد آمد ( ان شاء اللّه ) .\r\n\r\nهجرت به مدينه\r\nچون آن هفتاد نفر مذكور از نزد رسول خدا ( ص ) رفتند آن حضرت از بيعت آنان بسيار خرسند شد زيرا خداوند ، افرادى پشتيبان و جنگجو و دلير و صاحب تجهيزات را براى او فراهم كرده بود .\r\nگرفتاريها و دشواريهايى كه مشركان در سر راه مسلمانان ايجاد مىكردند روزبه‌روز افزايش مىيافت . از اين رو پيامبر ( ص ) به مسلمانان رخصت داد به مدينه هجرت كنند . مسلمانان به مدينه رفتند و در خانه‌هاى انصار منزل گرفتند . مسلمانان مدينه مهاجران را پناه دادند و ياريشان كردند و ميان خود و آنان مساوات برقرار نمودند . بدين ترتيب جز شمار اندكى از مسلمانان كس ديگرى در مكه نمانده بود .\r\n\r\nماجراى غار و خفتن على ( ع ) بر بستر پيغمبر ( ص )\r\nچون مشركان متوجه هجرت مسلمانان به مكه شدند ، در دار الندوه گرد آمدند تا دربارهء رسول خدا ( ص ) توطئه‌اى طرح كنند . آنان تشكيل اين جلسه را ميان خود محرمانه اعلان كردند .\r\nعاص بن وائل و امية بن خلف آغاز به سخن كردند و گفتند : بايد جايگاهى بسازيم و محمد را در آن زندانى كنيم و اجازه ندهيم كسى او را نجات دهد و اندكى نان و آب به او بدهيم و بدين وسيله او را تا زمان مرگ در اين زندان نگاهدارى كنيم .\r\nيكى از ميان جمع با شنيدن اين سخنان گفت : اين نظر مطلوب نيست زيرا اگر شما چنين كارى كنيد ، دوستان و هم‌سوگندان او از اين امر آگاه مىشوند و در مواسم و ماه‌هاى حرام بدين جا مىآيند و او را از چنگ شما رهايى مىدهند .\r\nآنگاه عتبه و ابو سفيان نظر دادند كه بايد شترى چموش اختيار كنيم و محمد را دست بسته بر آن بنشانيم و سپس با نوك نيزه شتر را رم بدهيم تا او را تكه‌تكه كند .\r\nاما يكى از صاحب‌نظران اين جلسه گفت : اما اگر شتر او را سالم به برخى از قبايل برد و او در آنجا با جادو و بيان خويش دلهاى آنها را تسخير كرد و مردم به دو گراييدند و قبايل دعوتش را پاسخ\r\n\r\n","description":"","footnote":" ( 170 ) تو روح پيامبر و همريشه و پسر عمو و داماد و برادر فداكارى .  ( 171 ) اگر او ( پيامبر ) كس ديگرى را چون تو ديده بود ، هرآينه او را به برادرى مىگرفت و گرنه در گزينش خطا كرده بود . ","page_name":" 78 ","page_number":86},
  {"content":"\r\n\r\nگفتند ، با سپاه و تجهيزات به سوى شما حمله‌ور خواهند شد و شما را نابود خواهند ساخت .\r\nابو جهل گفت : اما من تدبيرى متين براى شما انديشيده‌ام و آن چنين است كه نزد قبايل دهگانهء خود برويد و از هر قبيله مردى شجاع برگزينيد و سپس شمشيرى بران به دو دهيد تا چون شب فرا رسد بر ابن ابى كبشه ريخته وى را بكشند . بدين ترتيب خون او در ميان تمام قبايل پخش مىشود و آنگاه بنى هاشم و بنى مطلب نمىتوانند با تمام قريش به جنگ آيند و در نتيجه به گرفتن ديه راضى مىشوند . صاحب‌نظر آنان با شنيدن اين تدبير گفت : ابو الحكم راست مىگويى ! اين نظر ، مطلوب است . از اين نظر عدول مكنيد و آن را پيش خود نهان داريد .\r\nاما وحى از آنان پيشى جست و پيغمبر ( ص ) را با آيهء زير از توطئه آنان آگاه ساخت : « و چون كافران براى تو نيرنگ انديشيدند كه بازدارندت يا بكشندت يا بيرونت كنند و نيرنگ باختند و خدا هم مكر كرد حال آن كه خداوند بهترين مكرآوران است . » « 172 » \r\nرسول خدا ( ص ) پس از آگاهى از نيرنگ قريش ، على ( ع ) را طلبيد و او را از اين ماجرا مطلع كرد و به وى گفت : پروردگارم به من وحى فرمود كه همين امشب ديار قومم را ترك كنم و به غار ثور بروم و تو را دستور دهم كه بر بسترم بخفتى تا بدين وسيله گريز من بر آنان پنهان ماند . على ( ع ) ، عرض كرد : اى پيامبر خدا ! آيا با خفتن من تو سلامت مىمانى ؟ پيامبر پاسخ داد : آرى . على با شنيدن اين جواب براى سپاس از خدا به خاطر سلامت پيغمبر ( ص ) به سجده بر زمين افتاد .\r\nرسول خدا ( ص ) به دو فرمود : بر بستر من بخسب و برد حضرمى مرا روى خود بكش . پيامبر برد حضرمى سرخ‌رنگ و بنا بر قولى سبز رنگ داشت . سپس پيامبر ( ص ) على را در آغوش خود گرفت و گريست . آن حضرت از خوش‌حالى مىگريست و على از فراق رسول خدا ( ص ) . آنگاه خداوند آيهء زير را دربارهء على ( ع ) نازل فرمود : « و از مردم كسى است كه جان خود را به خاطر خشنودى خدا مىفروشد و خداوند به بندگان مهربان است . » « 173 » \r\nرسول خدا ( ص ) به ابو بكر و هند بن ابى هاله ، فرزند خديجه‌ام المؤمنين ، فرمود كه در جايى در راه غار ثور منتظر او بمانند و خود با على ماند و او را به صبر و شكيب سفارش كرد تا آن كه نماز مغرب و عشا را به جاى آورد و خود در تاريكى آخر شب از خانه بيرون زد .\r\nنگاهبانان قريش كه ابو جهل ، حكم بن ابى العاص ، عقبة بن ابى معيط ، نضر بن حارث ، امية بن خلف ، ابن الغيطله ، زمعة بن الاسود ، طعيمة بن عدى ، ابو لهب ، ابى بن خلف ، بنيه و منبه فرزندان حجاج و خالد بن وليد بن مغيره در ميان آنان بودند به گرد خانهء رسول خدا ( ص ) چرخ مىخوردند و منتظر فرا رسيدن نيمه شب بود .\r\n\r\n","description":"","footnote":" ( 172 ) انفال / 30 ؛ وَ إِذْ يَمْكُرُ بِك الَّذِين كَفَرُوا لِيُثْبِتُوك أَوْ يَقْتُلُوك أَوْ يُخْرِجُوك وَ يَمْكُرُون وَ يَمْكُرُ اللَّه وَ اللَّه خَيْرُ الْماكِرِين .  ( 173 ) بقره / 207 ؛ وَ مِن النَّاس مَن يَشْرِي نَفْسَه ابْتِغاءَ مَرْضات اللَّه وَ اللَّه رَؤُف بِالْعِبادِ . ","page_name":" 79 ","page_number":87},
  {"content":"\r\n\r\nچشمها كه به خواب رفت آن حضرت در حالى كه آيهء زير را مىخواند ، از خانه بيرون آمد : « و پيش روى و پشت سر آنها سدّى گذارديم و پوشانيديمشان پس ايشان نبينند . » « 174 » \r\nپيامبر رهسپار شد تا به ابو بكر و هند بن ابى هاله رسيد . آن دو با پيغمبر همراه شدند تا به غار ثور رسيدند . غار ثور كوهى بود در پايين مكه و آن را بدين مناسبت ثور ناميدند كه ثور بن عبد مناة بن ادا بن طابخه در كنار اين غار به دنيا آمده بود . اين غار را همچنين اطحل نيز مىخواندند .\r\nپيغمبر و ابو بكر وارد غار شدند و هند بنا به دستور پيغمبر به مكه بازگشت . چون شب به نيمه رسيد و رفت و آمد ( مردم ) پايان گرفت ، محاصره‌كنندگان رو به على كرده بر او سنگ پرتاب كردند . آنان ترديد نداشتند كه شخصى كه در بستر آرميده خود رسول خداست . چون سپيده‌دم نزديك شد ، بر آن حضرت هجوم بردند . در آن روزگار خانه‌هاى مكه فاقد در بودند . چون على ( ع ) ديد كه حمله‌كنندگان شمشيرهاى خود را بيرون آورده‌اند و پيشاروى آنان خالد بن وليد به سوى او هجوم مىآورد ، جستى زد و دست او را محكم گرفت ، خالد چون دوشيزگان به لرزه افتاد و چون شتر بانگ سر داد . على ( ع ) شمشير خالد را گرفت و به محاصره‌كنندگان يورش برد آنها همچون گاو و گوسفند رميدند و به بيرون از خانه گريختند و ناگهان چشمشان به شخص خفته در بستر خورد و ديدند كه او على است .\r\nگفتند : ما با تو كارى نداريم ، دوستت ( محمد ) چه شد ؟ على پاسخ داد : من از او اطلاعى ندارم .\r\nقريش براى يافتن پيغمبر ( ص ) ديده‌بانانى گماشت و در طلب آن حضرت بر شتران چموش و راهوار خود جستند . خداوند عنكبوت را فرمود كه بر در غار تار بتند و به دو كبوتر وحشى فرمود كه در دهانهء غار مسكن گيرند و همانجا بمانند . چون كفار به غار نزديك شدند يكى از آنها گفت : عنكبوتى پيش از ولادت محمد در اينجا تار تنيده و اولين آنها نيز كبوتران را ديد و در نتيجه بازگشتند .\r\nعلى ( ع ) كمى معطّل كرد تا شب بعد فرا رسيد آنگاه با هند بن ابى هاله حركت كرده وارد غار شدند .\r\nرسول خدا ( ص ) به هند فرمود كه دو شتر براى او و همراهش بخرد همراهش عرض كرد : من براى خود و شما دو شتر آماده كرده‌ام . آن حضرت فرمود : من دو يا يكى از آنها را نمىگيرم مگر آن كه بهاى آن را بپردازم . ابو بكر گفت : با شرطى كه خود گذاردى هر دو از آن شما باد . آنگاه آن حضرت به على ( ع ) دستور داد كه بهاى شتران را به ابو بكر بپردازد . ( اين روايت و بيشتر آن چه در اين باره نقل شد از شيخ ابو جعفر محمد بن حسن طوسى به سند خود از امالى بود ) .\r\nابن سعد در طبقات گويد : ابو بكر به پيامبر عرض كرد : پدر و مادرم به فدايت يكى از اين دو شتر مرا بپذير . رسول خدا ( ص ) فرمود : در ازاى پرداخت بهاى آن . ابو بكر اين دو شتر را به هشتاد درهم از بنى قشير خريده بود . پيامبر ( ص ) يكى از آن دو را كه همان قصواء بود از ابو بكر ستاند .\r\nابن هشام از ابو اسحاق روايت كرده است كه گفت : پيغمبر به ابو بكر فرمود : من شترى را كه\r\n\r\n","description":"","footnote":" ( 174 ) يس / 9 ؛ وَ جَعَلْنا مِن بَيْن أَيْدِيهِم سَدًّا وَ مِن خَلْفِهِم سَدًّا فَأَغْشَيْناهُم فَهُم لا يُبْصِرُون . ","page_name":" 80 ","page_number":88},
  {"content":"\r\n\r\nمتعلق به خودم نيست سوار نمىشوم . آنگاه آن شتر را به بهايى كه ابو بكر خريده بود ، از وى خريد .\r\nاز ابن ابى رافع پرسيدند : آيا رسول خدا ( ص ) پولى براى خريد شتر داشت ؟ او پاسخ داد : او از مال خديجه در چنين مواقعى خرج مىكرد . آن حضرت با همين مال وام بدهكار را مىپرداخت و اسير را آزاد مىكرد و به عاجز كمك مىرساند و در دشواريها از اين مال استفاده مىكرد و به ياران تنگدست خويش در زمانى كه در مكه بود نيز از همين مال انفاق مىكرد و به كسانى كه قصد هجرت داشتند ، كمك مىكرد . خديجه در زمستان و تابستان گله‌اى شتر داشت . او توانگرترين قريش بود و آن حضرت در زمان حيات خديجه ، هر چقدر مىخواست از ثروت او انفاق مىكرد و پس از وفات آن بانوى بزرگوار ، آن حضرت و فرزندانش وارث ثروت او شدند .\r\nسپس پيغمبر ( ص ) در مورد حفظ ذمه و اداى امانتش به على ( ع ) سفارشها كرد . قريش در زمان جاهليت محمد ( ص ) را امين مىخواندند و اموال خود را در نزد او به امانت مىسپردند . همچنين كسانى كه در موسم حج به مكه مىآمدند اموال خود را به آن حضرت امانت مىدادند . اين وضع در زمانى كه پيامبر ( ص ) به نبوت مبعوث شد نيز ادامه داشت . آن حضرت به على فرمود كه در ابطح منادىاى بگمارد تا هر صبح و شام بانگ برآورد كه هر كس امانتى نزد محمد دارد بيايد آن را بستاند ، و به على گفت : تا زمانى كه نزد من بيايى كفار را بر تو دسترس نيست و امانتها را پيش ديدگان مردم به صاحبانشان تسليم كن . من تو را جانشين خود بر دخترم فاطمه قرار دادم و پروردگارم را بر شما دو تن جانشين كردم . همچنين آن حضرت به على ( ع ) امر كرد كه شترانى براى او و فواطم و كسانى كه از بنى هاشم و ديگران خواستار هجرت به مدينه هستند ، بخرد و چون تمام فرمانهاى مرا به جاى آوردى در انديشهء هجرت به سوى خدا و رسولش باش و منتظر بمان تا نامه‌ام به تو برسد و پس از اين كه نامه‌ام به دست تو رسيد درنگ روا مدار .\r\nپيغمبر ( ص ) سه شب در غار ثور اقامت گزيد . در اين باره على ( ع ) چنين سروده است :\r\n وقيت بنفسى خير من وطئ الحصى * و من طاف بالبيت العتيق و الحجر « 175 » \r\nمحمد لما خاف ان يمكروا به * فوقاه ربى ذو الجلال من المكر « 176 » \r\nو بت اراعيهم متى ينشروننى * و قد وطنت نفسى على القتل و الاسر « 177 » \r\nو بات رسول اللّه فى الغار آمنا * هناك و فى حفظ الاله و فى ستر « 178 »  \r\n\r\n","description":"","footnote":" ( 175 ) من با جان خود بهترين كسى را كه بر روى زمين گام نهاده و نيكوترين كسى كه خانهء خدا و حجر اسماعيل را طواف كرده ، محافظت كردم .  ( 176 ) محمد چون ترسيد كه كافران بر او نيرنگ زنند ، پروردگار قوى شوكتم او را از نيرنگها محافظت فرمود .  ( 177 ) من در بستر وى خفتم و در انتظار آنان بود كه چه وقت بر من هجوم مىآورند در حالى كه خود را براى مرگ و اسارت آماده كرده بودم .  ( 178 ) رسول خدا ايمن و آسوده و در پناه خدا و محافظت او در غار به سر برد . ","page_name":" 81 ","page_number":89},
  {"content":"\r\n\r\n اقام ثلاثا ثم زمت قلائص * قلائص يفرين الحصى اينما يفرى « 179 »  \r\nآنگاه پيغمبر و همراهانش ، بلدى از بنى الدئل را به عنوان راهنما اجير كردند . نام اين مرد عبد اللّه بن اريقط ليثى بود . او بر آيين كفر بود اما محمد او را امان داد . چون سه شب سپرى شد ، راهنما شتران آنها و شتر خود را بياورد . اسماء دختر ابو بكر نيز خدمت پيغمبر و پدرش آمد و سفرهء غذايى براى آنها آورده اما فراموش كرده بود بندى بر آن ببندد لذا چادر كمرى خود را ( كه اعراب بدان نطاق گويند ) باز كرد و به هم پيچيد و آن را به شكل بند درآورد و سفره را به وسيلهء آن به ترك شتر بست .\r\nاز همين رو او را « ذات النطاق » ناميدند . برخى نيز گويند : اسماء چادر خود را به دونيم كرد ، نيمى را به صورت طناب درآورد و سفره را بدان بر شتر بست و نيم ديگر را باز به كمر خويش پيچيد و از همين رو او را « ذات النطاقين » خواندند .\r\nپيغمبر ( ص ) و ابو بكر و نيز عامر بن فهيره غلام ابو بكر كه از پس او مىآمد ، به راه افتادند . راهنما آنان را از راه سواحل برد . قريش صد شتر به عنوان جايزه براى كسى تعيين كردند كه پيغمبر را به آنان تسليم كند ، و به مردم سواحل پيغام دادند هر كس محمد را بكشد و يا اسير كند يك صد شتر مىگيرد . پيغمبر ( ص ) و همراهانش به خيمه‌هاى ام معبد خزاعيه برخوردند . نام اين زن عاتكه بود و خانه‌اش در قديد بود . مهاجران از وى خرما و يا گوشت خواستند اما آن زن چيزى نداشت . آنها گرسنه و خسته بودند . زن گفت : به خدا قسم اگر چيزى نزد ما بود از ميهمان‌نوازى دريغ نمىكردم .\r\nناگاه چشم حضرت محمد ( ص ) به گوسفندى در گوشهء چادر افتاد و پرسيد : ام معبد ! اين گوسفند چيست ؟ زن پاسخ داد : اين گوسفندى است كه به علت لاغرى از ساير گوسفندان بازمانده است .\r\nپيغمبر ( ص ) پرسيد : آيا شير دارد ؟ زن گفت : اين بينواتر از اينهاست . پيامبر فرمود : آيا اجازه مىدهى آن را بدوشم ؟ زن گفت : پدر و مادرم به فدايت اگر در او شيرى ديدى بدوش . پيغمبر گوسفند را خواست و بر پستان او دست كشيد و نام خدا را برد و گفت : خدايا براى اين زن در گوسفندش بركت قرار ده . ناگهان شير از پستان گوسفند سرازير شد . آن حضرت ظرفى بزرگ طلبيد و در آن شير ريخت و به آن زن و يارانش نوشانيد و خود نيز آخر از همه نوشيد و فرمود : ساقى قوم ، آخرين كسى است كه مىنوشد . آنگاه براى بار دوم شير دوشيد تا ظرف پر از شير شد . و سپس گوسفند را نزد آن زن رها كرده از آنجا كوچ كردند ، هنوز اندكى سپرى نشده بود كه همسر آن زن ، ابو معبد كه گفته‌اند نامش اكثم و بنابر قولى خنيس و بنابر قول ديگر عبد اللّه بود ، با گله‌اى از گوسفندان لاغر ، از راه رسيد . او همين كه شير را ديد در شگفت شد و پرسيد : در اين خانه گوسفندى شيرده نبوده پس اين شير از كجا آمده است ؟ ! زن گفت : نه به خدا جز آن كه مردى مبارك نزد ما آمد و چنين و چنان گفت . ابو معبد گفت : اين همان كسى است كه قريش در جستجوى اوست .\r\n\r\n","description":"","footnote":" ( 179 ) او سه روز در غار ماند و سپس با شتران راهى شد ، شترانى كه هركجا آن حضرت مىرفت آنها نيز راه مىپيمودند . ","page_name":" 82 ","page_number":90},
  {"content":"\r\n\r\nخصوصيات او را برايم بگو . ام معبد خصوصيات آن حضرت را براى شوهرش بازگو كرد . بعدها ام معبد نيز هجرت كرد و اسلام آورد . برخى نيز گفته‌اند كه وى در همان روز اسلام آورد و بيعت كرد و شوهرش نيز هجرت كرد و اسلام آورد .\r\nآن حضرت همچنان به راه خويش ادامه داد تا به حوالى مدينه رسيد . در آنجا فرمود : چه كسى ما را به راهى كه به قبيلهء بنى عمرو بن عوف منتهى مىشود ، راهنمايى مىكند ؟ آن حضرت به مدينه نزديك نشد و با يارانش تا يازدهم يا دوازدهم ربيع الاول ، در قبا مسكن گرفت . تاريخ ( قمرى ) از اين روز بوده اما بعدا محرم آغاز سال قرار داده شده است . همراه پيغمبر ( ابو بكر ) مىخواست وارد مدينه شود اما آن حضرت به وى فرمود : تا زمانى كه پسر عمو و دخترم يعنى على و فاطمه نيايند ، وارد مدينه نمىشوم .\r\nمسلمانان ، اعم از مهاجر و انصار ، هر بامداد به « حرة العصبه » مىآمدند و انتظار ورود آن حضرت را مىكشيدند و چون خورشيد بالا مىآمد به خانه‌هاى خويش بازمىگشتند . روزى كه پيغمبر ( ص ) رهسپار مدينه مىشد يك يهودى او را ديد و ديگران را از ورود آن حضرت آگاه كرد لرزش و صداى تكبير در بنى عمرو بن عوف شنيده شد . گفته مىشود كه حدود پانصد نفر از انصار به استقبال آن حضرت شتافتند و آن بزرگوار به همراه آنها به سمت قبا رفت .\r\nسپس رسول خدا ( ص ) به على نامه‌اى نگاشت و آن را به ابو واقد ليثى سپرد و به على فرمود كه به سوى او حركت كند . على ( ع ) امانتهاى مردم را به آنان بازگردانده و دستورات پيغمبر را به انجام رسانده بود . همين كه نامهء پيغمبر به على ( ع ) رسيد ، آن حضرت شترانى خريد و آمادهء سفر شد و به مؤمنان مستضعف كه در مكه با او مانده بودند گفت شبانه به سوى ذى طوى بروند . على ( ع ) با فواطم يعنى فاطمه دختر رسول خدا ( ص ) و مادرش فاطمه دختر اسد بن هاشم و فاطمه دختر زبير بن عبد المطلب حركت كرد . برخى از مورخان نام فاطمه دختر حمزة بن عبد المطلب را نيز به اين جمع افزوده‌اند . ايمن بن ام ايمن آزاد كردهء رسول خدا ( ص ) و ابو واقد ليثى نيز در پى آنان روانه شدند .\r\nابو واقد ، شتران را آرام آرام حركت مىداد . على ( ع ) به او گفت : اى ابو واقد با زنان مدارا كن كه آنها ضعيف‌اند . آنگاه خود زمام شتران را گرفت و آنها را به نرمى پيش مىراند و مىگفت :\r\n ليس الا اللّه فارفع ظنكا * يكفيك رب الناس ما اهمكا « 180 »  \r\nچون به ضجنان نزديك شدند ، هشت سوار روى پوشيده كه در تعقيب آنها بودند به ايشان رسيدند . در ميان اين تعقيب‌كنندگان غلام حرب بن اميه كه جناح نام داشت نيز همراه بود . على ( ع ) به ايمن و ابو واقد فرمود : شتران را بخوابانيد و پاى آنها را ببنديد سپس زنان را فرود آورد .\r\nتعقيب‌كنندگان نزديك شدند . على ( ع ) با شمشير به پيشواز آنها رفت . تعقيب‌كنندگان خطاب به\r\n\r\n","description":"","footnote":" ( 180 ) جز خدا معبودى نيست پس ظن و گمان خود را كنار بزن و پروردگار مردم از آن چه تو را به اندوه انداخته ، كافى است . ","page_name":" 83 ","page_number":91},
  {"content":"\r\n\r\nعلى ( ع ) گفتند : اى خائن ! آيا گمان كردى با زنان نجات يافتى ؟ اى بىپدر بازگرد . على ( ع ) پاسخ داد : اگر بازنگردم ؟ گفتند : يا شكست‌خورده بازمىگردى يا آن كه تو را چنان بازگردانيم كه مويت فقط بماند « 181 »  و اهون بك من هالك . تعقيب‌كنندگان به شتران نزديك شدند تا بر آنها يورش برند اما على ( ع ) ميان آنها و شتران قرار گرفت . جناح با شمشير خويش به على ( ع ) حمله آورد اما آن حضرت خود را كنار كشيد و ضربه‌اى بر كتف او وارد كرد كه او را به دونيم ساخت و شمشير از كتف جناح گذشت و بر كتف اسب او نشست . ظاهرا جناح هنگامى كه به على ( ع ) حمله آورد ، بدن خود را خم كرد زيرا كسى كه سواره است به هنگام زدن ضربه بر شخص پياده چاره‌اى جز اين ندارد كه خود را خم كند و در اين حالت بود كه على ( ع ) بر شانهء او زد و گرنه آن حضرت نمىتوانست چنين ضربه‌اى بر او وارد كند . آنگاه آن حضرت ، پياده و چونان شير بيشه به سوى همراهان جناح يورش برد و اين شعر را خواند :\r\n خلّوا سبيل الجاهد المجاهد * آليت لا اعبد غير الواحد « 182 »  \r\nتعقيب كنندگان از مقابل او گريخته گفتند : اى پسر ابو طالب ! از ما دست بدار . على ( ع ) فرمود : من به سوى برادر و پسر عمويم رسول خدا ( ص ) روانه‌ام پس هر كسى كه مىخواهد بدنش را پاره‌پاره كنم و خونش را بريزم به من نزديك شود . آنگاه به ايمن و ابو واقد فرمود : شتران خود را باز كنيد .\r\nعلى ( ع ) چيره و پيروزمندانه به راه خود ادامه داد تا آن كه در ضجنان فرود آمد . در آنجا يك روز و يك شب به سر برد و گروهى از مؤمنان مستضعف كه‌ام ايمن كنيز آزاد كردهء رسول خدا ( ص ) نيز در ميان آنها بود ، به وى ملحق شدند . على آن شب را به همراه فواطم در آنجا به سر آورد در حالى كه گاه نماز مىخواندند و گاه خداى را ايستاده و نشسته و خوابيده ياد مىكردند تا آن كه سپيده دميد .\r\nعلى ( ع ) ، نماز صبح را با آنان گزارد سپس راه خود را در پيش گرفت . او و همراهانش خستگىناپذير خدا را ياد مىكردند تا آن كه به مدينه رسيدند . پيش از ورود آنها وحى بر پيغمبر ( ص ) فرود آمده و آن حضرت را از وضع آنان آگهى داده بود . آيه‌اى كه در اين باره بر پيغمبر نازل شد اين بود : « آنان كه خداى را ايستاده و نشسته و بر پهلوها مىخوانند . . . پس پروردگارشان براى آنها استجابت كرد كه من عمل هيچ كس از عمل‌كنندگان شما را تباه نكنم ، از زن و مرد ، برخى از شما از برخى . پس آنان كه هجرت كردند و از شهرهايشان بيرون و در راه خدا آزار شدند و جنگيدند و كشته شدند پس من گناهانشان را مىپوشانم و آنان را به بهشتهايى وارد مىكنم كه جويها از زير آنها روان است .\r\nپاداشى از جانب خدا و نزد خداوند پاداش نكوست . » « 183 » \r\n\r\n","description":"","footnote":" ( 181 ) شبيه اين ضرب المثل در فارسى كه « تكهء بزرگ تو گوشت خواهد بود . » ( مترجم )  ( 182 ) راه ( فرد ) تلاشگر و مجاهد را باز گذاريد كه من سوگند خوردم كه جز خداى يگانه را نپرستم .  ( 183 ) آل عمران / 195 - 191 ؛ الَّذِين يَذْكُرُون اللَّه قِياماً وَ قُعُوداً وَ عَلى جُنُوبِهِم . . . فَاسْتَجاب لَهُم رَبُّهُم أَنِّي لا أُضِيع عَمَل عامِل مِنْكُم مِن ذَكَرٍ أَوْ أُنْثى بَعْضُكُم مِن بَعْض فَالَّذِين هاجَرُوا وَ أُخْرِجُوا مِن دِيارِهِم وَ أُوذُوا فِي سَبِيلِي وَ قاتَلُوا وَ قُتِلُوا لَأُكَفِّرَن عَنْهُم سَيِّئاتِهِم وَ لَأُدْخِلَنَّهُم جَنَّات تَجْرِي مِن تَحْتِهَا الْأَنْهارُ ثَواباً مِن عِنْدِ اللَّه وَ اللَّه عِنْدَه حُسْن الثَّواب . ","page_name":" 84 ","page_number":92},
  {"content":"\r\n\r\nپيغمبر همچنين اين آيه را تلاوت فرمود « و از مردم كسى است كه براى كسب رضايت خدا جان خويش را به او مىفروشد و خداوند به بندگان مهربان است . » « 184 » \r\nدر سيرهء ابن هشام آمده است : على بن ابى طالب ( ع ) سه شبانه‌روز در مكه بماند تا آن كه امانتهايى را كه از مردم پيش رسول خدا ( ص ) بود به آنان بازگرداند و آنگاه به قبا آمد و يك يا دو شب در آنجا درنگ كرد . »\r\nدر سيرهء حلبيه به نقل از الامتاع آمده است : چون على ( ع ) از مكه به راه افتاد شب حركت مىكرد و روز در جايى پناه مىگرفت تا آنجا كه پاهايش ورم كرده بود . پيغمبر ( ص ) او را در آغوش گرفت و از ديدن منظرهء پاهاى آن حضرت دلش به رحم آمد و گريست و آب دهان در دستهايش ريخت و بدان دو پاى على را مالش داد . از آن پس على از درد پاهايش شكايت نكرد . »\r\nرسول خدا ( ص ) روزهاى دوشنبه و سه‌شنبه و چهارشنبه و پنج‌شنبه را در قبا ماند و مسجد خود را ساخت و روز جمعه از آنجا خارج شد . همچنين گفته شده است : آن حضرت چهارده شب در قبا ماند و شايد اين قول ، پذيرفتنىتر باشد .\r\nپيامبر ( ص ) بر شتر خويش سوار شد و مسلمانان با سلاح از راست و چپ آن حضرت را احاطه كرده بودند . او روز جمعه را در ميان قبيلهء بنى سالم بن عوف گذراند و نماز جمعه را در مسجدى كه در ميان وادى رانوناء بود ، به همراه يكصد تن از مسلمانان به جاى آورد . اين نخستين جمعه‌اى بود كه پيغمبر در مدينه نماز گزارد . قبيلهء بنى سالم بن عوف از آن حضرت درخواست كردند كه با مسلمانان و تجهيزاتشان در ميان آنان به آسودگى زندگى كند اما آن حضرت به آنها فرمود : راه اين شتر را بازگذاريد كه اين امر ( مسكن گرفتنش ) مربوط به شتر وى مىباشد . آن حضرت به هر يك از محلات انصار كه مىرفت از او خواهش مىكردند كه با تمام ياران و وسايل خويش پيش آنها بماند اما آن حضرت همان پاسخ پيشين را به آنها مىداد تا آن كه شتر آن حضرت بر در مسجد وى كه در آن هنگام براى خشك كردن خرما از آنجا استفاده مىشد ، زانو زد . اين محل از آن دو كودك يتيم به نامهاى « سهل » و « سهيل » فرزندان عمرو بود كه معاذ بن عفراء از آنها سرپرستى مىكرد . مردم با رسول خدا ( ص ) دربارهء اين كه نزد آنها فرود آيد ، سخن مىگفتند . ابو ايوب بار و توشهء پيغمبر را گرفته و آن را در خانه‌اش گذارده بود . رسول خدا ( ص ) فرمود : انسان همراه با بار و توشهء خويش است . و آنگاه بر ايوب فرود آمد و دربارهء آن زمين از وى پرسش فرمود . معاذ داستان اين زمين را براى پيغمبر بازگفت و اظهار داشت : صاحبانش را راضى خواهيم كرد . پيامبر ( ص ) آنجا را به عنوان مسجد خود برگزيد و دستور داد مسجدى بسازند .\r\n\r\n","description":"","footnote":" ( 184 ) بقره / 207 ؛ وَ مِن النَّاس مَن يَشْرِي نَفْسَه ابْتِغاءَ مَرْضات اللَّه وَ اللَّه رَؤُف بِالْعِبادِ . ","page_name":" 85 ","page_number":93},
  {"content":"\r\n\r\nدر محل بناى اين مسجد گورستان مشركان بود . لذا پيغمبر ( ص ) دستور داد استخوانهاى مردگان را از زير خاك به در آورند و دور افكنند و در آن محل ساختمان مسجد را بنيان نهند . رسول خدا ( ص ) و مهاجران و انصار ، در ساختن مسجد كار مىكردند و يكى از آن ميان اين بيت را خواند :\r\n لئن قعدنا و النبى يعمل * لذاك منّا العمل المضلل « 185 »  \r\nابن هشام در سيرهء خود مىنويسد : على بن ابى طالب ( ع ) در آن روز اين اشعار را مىخواند :\r\n لا يستوى من يعمر المساجدا * يدأب فيها قائما و قاعدا\r\nو من يرى عن الغبار حائدا « 186 »  \r\nعمار بن ياسر نيز همين ابيات را از على ( ع ) ياد گرفته مىخواند . تا آن كه مردى از اصحاب رسول خدا ( ص ) گمان كرد كه عمار اين ابيات را در خطاب به او و سرزنش وى مىخواند .\r\nدر روايتى كه زياد بن عبد اللّه بكايى از ابن اسحاق براى ما نقل كرده ، وى از اين فرد اخير به صورت رجل ( مردى ) نام برده است . آن مرد به عمار گفت : اى پسر سميه آن چه را كه امروز مىگفتى شنيدم . به خدا سوگند ( چنان چه به اين گفتار ادامه دهى ) اين عصا را - به عصايى كه در دست داشت اشاره كرد - بر تو فرود خواهم آورد . رسول خدا ( ص ) از شنيدن اين سخن خشمگين شد و فرمود : ايشان را با عمار چه كار ؟ او آنها را به بهشت فرا مىخواند و آنها او را به آتش . همانا عمار پوست ميان دو ديدهء من است . . .\r\nاما روايتى كه در سيرهء حلبيه در اين باره آمده چنين است : مردى كه پنداشت عمار به دو طعنه مىزند ، عثمان بن مظعون نبوده است زيرا اگر او همان مرد بود ابن هشام نامش را كتمان نمىكرد و بر اين سخن تنها اكتفا نمىكرد كه ابن هشام آن شخص را « رجل » ناميد بلكه حقيقت آن است كه اين « رجل » شخص محتشمى بوده كه ابن اسحاق از تصريح به نام او خوددارى كرده است . اين شخص لباسى سپيد در بر كرده بود و خود را از گرد و غبار دور نگه مىداشت .\r\nمسلمانان نخست ديوار مسجد را با سنگ و آنگاه با خشت ( آجر ) به اندازهء قامت يك انسان بالا آوردند و از تنهء درختان خرما سقف آن را ساختند و بر بالاى آن سايبانى درست كردند و در كنار مسجد اتاقهاى پيغمبر و اصحابش را بنا نمودند . پيامبر ( ص ) هفت ماه در منزل ابو ايوب به سر برد تا كار ساختمان مسجد و اتاقهايش به پايان رسيد .\r\nو در طبقات ابن سعد روايت شده است كه پيغمبر ( ص ) از منزل ابو ايوب ، زيد بن حارثه و ابو رافع را به مكه فرستاد و دو شتر و پانصد درهم به آنها داد و آن دو فاطمه و ام كلثوم دختران پيامبر و سوده دختر زمعه و شوهرش را پيش آن حضرت آوردند . اما اين روايت با آن چه كه عامه نقل مىكنند\r\n\r\n","description":"","footnote":" ( 185 ) هرگاه ما بنشينيم و پيغمبر كار كند ، چنين كارى براى ما گمراهىآور است .  ( 186 ) هرگز آن كس كه مساجد را آباد مىكند و پيوسته در اين كار ايستاده و نشسته مىكوشد با آن كسى كه از گرد و غبار فاصله مىگيرد ، برابر نيست . ","page_name":" 86 ","page_number":94},
  {"content":"\r\n\r\nمخالف است . پيامبر ده سال در مدينه زندگى كرد و در آنجا جان سپرد .\r\n\r\nپيمان برادرى ميان مهاجران و انصار پس از هجرت\r\nپيش از اين دانستيد كه پيامبر ( ص ) قبل از هجرت ميان مهاجران پيمان برادرى منعقد كرد و على را نيز به عنوان برادر خود گرفت . سپس بار ديگر پيغمبر در سال نخست هجرى ميان مهاجران و انصار پيمان برادرى منعقد كرد . در روايت ابن سعد در طبقات است كه پيغمبر ( ص ) چون به مدينه آمد ميان مهاجران و نيز بين مهاجران و انصار پيمان برادرى بست بر اين مبنا كه همواره بر حق و مواسات باشند و غير از خويشاوندان ، پس از مرگ از يكديگر نيز ميراث برند . ابن سعد گويد : اين پيمان ميان نود نفر ، چهل و پنج تن از مهاجران و چهل و پنج تن از انصار ، منعقد شد . برخى نيز گويند اين پيوند ميان صد و پنجاه نفر از مهاجران و پنجاه تن از انصار برقرار شد و چون جنگ بدر روى داد و خداى تعالى آيهء : « و خويشاوندان برخى بر برخى ديگر سزاوارترند . . . » « 187 »  را نازل كرد ، آن چه پيش از نزول اين آيه بود نسخ شد و مسألهء برادرى در ميراث منتفى گشت و هر كس به اصل و نسب خويش بازگشت و از خويشان خود ارث برد .\r\nبه نظر مىرسد كه اين مؤاخات ( برادرى ) نخست ميان يك مهاجر با مهاجر ديگر و سپس بين عموم مسلمانان ، بين مهاجر با مهاجر و بين مهاجر و يكى از انصار و ميان انصار و انصار ، منعقد شده است .\r\nدر سيرهء حلبيه آمده است : پيغمبر پس از هجرت ميان ابو بكر و عمر و ميان ابو بكر و خارجة بن زيد و ميان عمر و عتبان بن مالك و بين ابو رويم خثعمى و بلال و بين اسيد بن حضير و زيد بن حارثه و بين ابو عبيده و سعد بن معاذ و بين عبد الرحمن بن عوف و سعد بن ربيع و بين حمزه و زيد بن حارثه و بين جعفر بن ابى طالب كه در آن هنگام حضور نداشت و در حبشه بود با معاذ بن جبل و بين ابو ذر غفارى و منذر بن عمر و بين حذيفة بن يمان و عمار بن ياسر و بين مصعب بن عمير و ابو ايوب و بين سلمان و ابو درداء ، پيمان برادرى منعقد كرد و آنگاه دست على بن ابى طالب را گرفت و فرمود : اين برادر من است . بدين ترتيب رسول خدا ( ص ) و على دو برادر شدند .\r\nمؤلف سيرهء حلبيه گويد : در روايتى آمده است كه چون رسول خدا ( ص ) ميان اصحاب خويش پيمان برادرى منعقد كرد ، على گريان آمد و عرض كرد : اى رسول خدا ! ميان اصحاب خويش پيمان برادرى منعقد فرمودى ولى ميان من و كس ديگر برادرى برقرار نكردى . آن حضرت ( ص ) به وى پاسخ داد : تو در دنيا و آخرت برادر منى ! در اين باره ابو تمام گويد :\r\n\r\n","description":"","footnote":" ( 187 ) انفال / 75 ؛ وَ أُولُوا الْأَرْحام بَعْضُهُم أَوْلى بِبَعْض . . . ","page_name":" 87 ","page_number":95},
  {"content":"\r\n\r\n اخوه اذا عدّ الفخار و صهره * فما مثله اخ و لا مثله صهر « 188 »  \r\nو از ابن اسحاق است كه پيامبر ( ص ) ميان اصحاب خويش از مهاجران و انصار پيمان برادرى منعقد كرد و فرمود : در راه خدا با يكديگر برادر باشيد .\r\nاين اقدام يكى از نيرومندترين سياستهاى اسلامى است . در قرآن كريم نيز با صيغهء حصر آمده است : همانا مؤمنان ( با يكديگر ) برادرند . « 189 » \r\nدكتر محمد حسين هيكل در كتاب خود موسوم به حيات محمد ( ص ) ماجراى مؤاخات را بيان كرده و گفته است : « نخستين امرى كه انديشهء پيغمبر ( ص ) متوجه آن شد ، متحد كردن صفوف مسلمانان و استوار ساختن وحدت آنها در جهت نابود كردن هر شبهه‌اى كه ممكن بود آتش كينه‌ها و عداوتهاى پيشين را از نو شعله‌ور سازد . پيغمبر براى تحقق بخشيدن به اين انديشه از مسلمانان خواست كه دو به دو در راه خدا با يكديگر عقد اخوّت ببندند . او با على بن ابى طالب ، و عمويش حمزه با زيد آزاد كردهء پيغمبر ( ص ) ، و ابو بكر با خارجة بن زيد ، و عمر بن خطاب با عتبان بن مالك خزرجى ، پيمان برادرى بستند . »\r\nخواننده گرامى مىبينيد كه چگونه دكتر هيكل مسئلهء مؤاخات پيغمبر ( ص ) با على ( ع ) را همچون يك امر عادى ياد كرده و آن را همانند مؤاخات ساير اصحاب با يكديگر دانسته و هيچ اشاره‌اى به فلسفه و انگيزهء اين مؤاخات نكرده ، چنان كه اصلا پايه و اساس كتاب او بر اين مبنا نهاده شده ، و هيچ اهميتى براى اين پيمان قايل نشده و آن را مثل ساير امور معمولى و عادى قلمداد كرده است ! در حالى كه اين پيمان اشاره به امتيازى و الا بر ساير پيمانهاى ديگر دارد و آن عبارت است از اين كه هيچ كس جز على ( ع ) همتا و ( هم‌شأن ) رسول خدا ( ص ) نبوده تا با او عقد اخوت ببندد و يا او را به وزارت خود بگمارد وزارتى كه اندكى پيش از اين ، دكتر هيكل اين مقام را براى كس ديگرى جز على اثبات كرده است .\r\n\r\nاذان و اقامه\r\nدر سيرهء حلبيه و غير آن آمده است كه در نخستين سال هجرى اذان و اقامه تشريع شد . و در همين كتاب به نقل از كتاب موطأ آمده است : « مؤذن پيش عمر آمد تا او را به اذان نماز صبح بانگ بزند اما عمر را خفته ديد پس گفت : الصلاة خير من النوم ( نماز از خواب بهتر است ) . عمر با شنيدن اين عبارت دستور داد كه آن را در اذان صبح بگنجانند . »\r\n\r\n","description":"","footnote":" ( 188 ) برادرش كه اگر افتخارات و خويشىاش را بشمرد نه چون او برادرى است و نه همانند او دامادى .  ( 189 ) حجرات / 10 ؛ إِنَّمَا الْمُؤْمِنُون إِخْوَةٌ . . . ","page_name":" 88 ","page_number":96},
  {"content":"\r\n\r\nهمچنين در سيرهء حلبيه آمده است : از ابن عمرو از على بن حسين نقل شده است كه در اذان خود پس از حى على الفلاح مىگفتند : « حى على خير العمل . »\r\nبيهقى در سنن به سند خود از جعفر بن محمد از پدرش نقل مىكند كه على بن حسين چون در اذانش مىگفت « حى على الفلاح » در پى بىآن مىگفت « حى على خير العمل » و مىفرمود كه اين اذان اول است . و در روض از تحرير با چند اسناد در مسند ابن ابى شيبه از عبد اللّه بن عمر نقل شده است كه او در اذان خود « حى على خير العمل » مىگفت . بيهقى نيز با چند اسناد اين روايت را از عبد اللّه بن عمر نقل كرده است . همچنين محب طبرى شافعى در كتاب احكام الاحكام از صدقة بن يسار از سهل بن حنيف نقل كرده است كه چون اذان مىداد ، مىگفت : « حى على خير العمل » در الروض النضير « 190 »  از سعد الدين تفتازانى در حاشيه شرح العضد على مختصر الاصول حكايت شده كه گفت : « حى على خير العمل » در روزگار رسول خدا ( ص ) گفته مىشد اما عمر از بيم آن كه مبادا مردم از جهاد كناره گيرند و تنها به نماز تكيه كنند ، دستور داد مردم را از گفتن آن بازدارند .\r\nاما اين كه در طبقات ابن سعد و سيرهء ابن هشام آمده است كه سبب تشريع اذان و اقامه رؤيايى بود كه يكى از انصار ديد ، باطل و غير قابل توجه است زيرا پيامبر ( ص ) احكام شرعى را بواسطهء ديدن خواب و رؤيا تشريع نمىكرد بلكه همه وحى و از جانب خدا بوده است . و در سيرهء حلبيه از محمد بن حنفيه نقل شده است كه شديدا اين ادعا را انكار مىكرد .\r\n\r\nتحويل قبله از بيت المقدس به كعبه مشرفه ، در سال دوم هجرى\r\nابن سعد در طبقات روايت كرده است كه رسول خدا ( ص ) در مكه ، با آن كه كعبه روبه‌رويش بود ، رو به بيت المقدس نماز مىگزارد و چون به مدينه هجرت كرد ، شش يا هفت ماه به سمت بيت المقدس نماز خواند و دوست مىداشت رو به كعبه نماز گزارد و چون به طرف بيت المقدس نماز مىخواند پيوسته سرش را به سوى آسمان بلند مىكرد . پس آيهء « همانا گردش روى تو را در آسمان ديديم . . . » « 191 »  نازل شد . آن حضرت دو ركعت از نماز ظهر را در مسجد خويش به جاى آورده بود كه مأمور شد روى به مسجد الحرام كند ، پيغمبر به طرف مسجد الحرام روى گرداند و مسلمانان نيز همراه با او چنين كردند . همچنين گفته‌اند كه اين حادثه در ( مسجد ) بنى سليم اتفاق افتاد از اين رو آن مسجد را مسجد القبلتين ( مسجدى كه داراى دو قبله است ) نام نهادند .\r\n\r\n","description":"","footnote":" ( 190 ) جزء 2 / ص 42 .  ( 191 ) بقره / 143 ؛ قَدْ نَرى تَقَلُّب وَجْهِك فِي السَّماءِ . . . ","page_name":" 89 ","page_number":97},
  {"content":"\r\n\r\n\r\nآمدن هيئتهاى عرب نزد رسول خدا ( ص )\r\nپس از ظهور اسلام قبايل عرب هيئتهاى خود را متشكل از صدها يا دهها نفر و گاه به صورت جمعى و گاه تك نفره به سوى رسول خدا ( ص ) روانه مىكردند . برخى از افرادى كه در اين هيئتها به نزد رسول خدا مىآمدند مسلمان و برخى مشرك بودند . گاه برخى از آنها فورا اسلام را مىپذيرفتند و گاهى هم افراد پس از مدتى اسلام مىآوردند و برخى هم همچنان بر شرك خود پايدار مىماندند كه البته تعداد اين افراد اندك بود . كسانى كه به اسلام مىگرويدند به سوى قوم خود مىرفتند و همه يا برخى از افراد قبيلهء خود را مسلمان مىكردند و بعضى هم بر شرك خود مىماندند و برخى از آنها بر قوم خويش بيعت مىكردند . اخبار « حسانى » از اينها باقى است كه از رهگذر آنها مىتوان به اخلاق و عادات و وفاى عرب پى برد .\r\nاز برخورد آن حضرت ( ص ) با اينان ، فضيلت اسلام و قسمت عمده‌اى از سياست درخشان اسلامى كه موجب تسريع انتشار اسلام در اين قبايل و قبايل ديگر شد ، آشكار مىگردد . پيامبر ( ص ) اين هيئتها را مورد احترام قرار مىداد و سران آنها را در مجالس ، تكريم مىفرمود و آنان را در كنار خويش مىنشاند و با آنها گفت‌وگو مىكرد و از حال مردم و ديار آنها جويا مىشد و نامهاى آنها را تغيير مىداد و اسامى نيكو بر آنها مىنهاد و با آن اسامى آنها را مىخواند . مثلا عبد العزى را به عبد اللّه و غوى را به راشد تبديل مىكرد . در برابر جاهلان آنها صبورى به خرج مىداد و از گنهكارانشان مىگذشت و اسيرانشان را آزاد مىكرد و بسيار آنها را ميهمان مىنمود و به آنها هدايايى مىداد و تا آنجا كه ممكن بود با ايشان دوستى مىورزيد و كسانى را كه از حد و مرز خود تجاوز مىكردند و كارهايى مخالف با شريعت اسلامى انجام مىدادند ، تبعيد مىكرد . و افرادى را براى گرفتن زكات از آنها راهى قوم و قبيله‌هايشان مىكرد و به آنها مىفرمود از توانگرانشان زكات بگيرند و به تهيدستانشان بدهند .\r\nمحمد بن سعد كاتب الواقدى در كتاب الطبقات الكبير ، نام اين هيئتها و اخبار مربوط به آنها را به صورت مسند و مفصل ياد كرده است و ما اشارهء كوتاهى به بيشتر اين هيئتها و ذكر برخى از اخبار آنها كه در آن پند و موعظت و فايدتى آشكار است خواهيم داشت و براى اجتناب از تطويل كلام اسناد را حذف كرديم و تنها به اخبارى اكتفا ورزيده‌ايم كه در آن سود و عبرت است . بنا بر اين قسمتى از آنچه را كه واقدى آورده ، نقل نكرديم .\r\nفهرست نام هيئتهايى كه محمد بن سعد الواقدى در طبقات الكبير ، آورده و اخبار آنها را مفصل و مسند شرح كرده است عبارت‌اند از : وفد ( هيئت ) مزينه ، وفد اسد ، وفد تميم ، وفد عبس ، وفد فزارة ، وفد مرة ، وفد ثعلبه ، وفد محارب ، وفد سعد بن بكر ، وفد كلاب ، وفد رؤاس بن كلاب ، وفد عقيل بن كعب ، وفد جعدة ، وفد قشير بن كعب ، وفد بنى البكاء ، وفد كنانة ، وفد اشجع ، وفد باهلة ، وفد سليم ، وفد هلال بن عامر ، وفد عامر بن صعصعة ، وفد ثقيفه ( هيئتهاى ربيعه ) ، وفد عبد القيس ، وفد بكر بن\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nوائل ، وفد تغلب ، وفد حنيفة ، وفد شيبان ( هيئتهاى اهل يمن ) ، وفد طىء ، وفد تجيب ، وفد خولان ، وفد جعفى ، وفد صداء ، وفد مراد ، وفد زبيد ، وفد كندة ، وفد صدف ، وفد خشين ، وفد سعد هذيم ، وفد بلى ، وفد بهراء ، وفد عذره ، وفد سلامان ، وفد جهينة ، وفد كلب ، وفد جرم ، وفد الازد ، وفد غسان ، وفد حارث بن كعب ، وفد همدان ، وفد سعد العشيرة ، وفد عنس ، وفد الداريين ، وفد الرهاويين ( قبيله‌اى از مذحج ) ، وفد غامد ، وفد النخع ، وفد بجيلة ، وفد خثعم ، وفد الأشعريين ، وفد حضرموت ، وفد أزد عمان ، وفد غافق ، وفد بارق ، وفد دوس ، وفد ثماله و الحدان ، وفد اسلم ، وفد جذام ، وفد مهرة ، وفد حمير ، وفد نجران ، وفد حيشان ، وفد السباع .\r\nاما آن چه را كه از اخبار اينان برگزيديم بيشتر از طبقات ابن سعد است كه اسناد آنها را حذف كرديم .\r\nاولين هيئتى كه خدمت رسول خدا ( ص ) رسيدند ، وفد مزينه بود كه در سال پنجم به همراه چهار صد تن نزد آن حضرت آمدند . پيغمبر ( ص ) به آنان فرمود : شما هر جا كه باشيد مهاجر هستيد پس به سوى اموال خويش بازگرديد آنان نيز به ديار خود برگشتند . اين كلام نشانگر حكمت و حسن سياست است كه بر كسى پوشيده نيست . يكى از افراد اين هيئت به نام خزاعى براى قوم بيعت گرفت اما آن چنان كه فكر مىكرد كسى مسلمان نشد از اين رو بازنگشت . رسول خدا ( ص ) به حسّان فرمود : خزاعى را ( در شعر خود ) ياد كن ولى او را هجو مكن . حسّان نيز اشعارى دربارهء او سرود كه آغاز آن چنين است :\r\n الا ابلغ خزاعيا رسولا * بان الذم يغسله الوفاء « 192 »  \r\nحسّان گفت : اى قوم ! شاعرى شما را با بردن نام اين مرد ، مخصوص كرده است پس اسلام آوردند . حسّان در اين شعر ، با حكمت آنان را به راه خدا خوانده و امتياز شعر نيز ظاهر است .\r\nوفد جهينه به همراه عبد العزى بن بدر به مدينه درآمدند و پيغمبر او را عبد اللّه ناميد . برادر عبد العزى كه از مادر يكى بودند ، نيز در اين جمع بود و ابو روعه نام داشت پيامبر به او فرمود : رعت العدو ان شاء اللّه . و فرمود : شما كيستيد ؟ گفتند : ما بنى غيان هستيم . پيامبر گفت : شما بنى رشدان هستيد . و نام وادى آنها غوى بود كه پيامبر نام رشد را براى آنها اختيار كرد و براى آنها مسجدى در نظر گرفت و اين نخستين مسجدى بود كه در مدينه تعيين مىشد .\r\nبنى سعد بن بكر در ماه رجب سال پنجم هيئتى نزد رسول خدا ( ص ) روانه كردند . اينان در پرسش از پيغمبر دربارهء اين كه چه كسى او را مبعوث كرده و به چه چيزى مبعوث شده و نيز دربارهء احكام اسلام از آن حضرت بسيار پرسش كردند و پيغمبر تمام پرسشهاى آنها را پاسخ گفت و در نتيجه تمام بنى سعد از مرد و زن ، به اسلام گرويدند و مسجدها ساختند و اذان گفتند .\r\n\r\n","description":"","footnote":" ( 192 ) هان به خزاعى پيغام‌گزار آگهى ده كه وفا ، ذم و سرزنش را مىشويد ( و پاك مىكند ) . ","page_name":" 91 ","page_number":99},
  {"content":"\r\n\r\nهيئت اشجع در سال پنجم به همراه صد يا به قولى هفتصد نفر خدمت پيغمبر ( ص ) آمدند . گفته شده است كه اين هيئت پس از آن كه پيامبر از كار بنى قريظه فارغ شده بود خدمت آن حضرت رسيده در درهء سلع فرود آمدند . پيامبر به سوى آنها آمد و دستور داد به آنها بارهاى خرما دهند و با ايشان خداحافظى كرد و آنها هم مسلمان شدند .\r\nهيئت ثعلبه در سال هشتم با چهار نفر نزد رسول خدا ( ص ) آمدند و پيامبر فرمود كه آنها را ميهمان كرده هدايايى به ايشان دهند .\r\nهيئت بنى قشير بن كعب در سال هشتم و پس از جنگ حنين نزد رسول خدا ( ص ) آمدند و اسلام آوردند . پيغمبر به برخى از آنها زمين بخشيد و به برخى ديگر « برد » پوشانيد و يكى از همان قوم را به نام قرة بن هبيره بر صدقات گماشت . قرة نيز ابياتى در اين باره سرود .\r\nهيئت باهله پس از فتح مكه و در سال هشتم نزد پيغمبر آمد و اسلام آورد و براى قوم خويش امان‌نامه دريافت كرد و رسول خدا ( ص ) براى او مكتوبى نگاشت كه در آن ، فرايض صدقات ذكر شده بود . يكى ديگر نيز از همين قبيله نزد پيامبر آمد و اسلام آورد و پيامبر براى او و ديگر مسلمانان قومش مكتوبى دربارهء شرايع و احكام اسلام نوشت .\r\nهيئت اسد در آغاز سال نهم همراه با ده نفر خدمت پيغمبر ( ص ) رسيدند . يكى از آنان به پيامبر گفت : در شب تاريك و در سال قحط نزد تو آمديم در حالى كه هيچ رسولى پيش ما نفرستادى . آنگاه خداوند دربارهء آنان آيهء  « يَمُنُّون عَلَيْك أَن أَسْلَمُوا . . . »  « 193 »  را نازل فرمود .\r\nهيئت تميم در سال نهم و به همراه نود يا هشتاد تن از سران خود كه عطارد بن حاجب و زبرقان بن بدر و قيس بن عاصم و اقرع بن حابس و عمرو بن اهتم و تنى چند ، در ميان آنها بودند خدمت پيغمبر ( ص ) رسيدند . آن حضرت ( ص ) مردى را از خزاعه بر صدقات بنى كعب مأموريت داد . اما بنى تميم اين امر را ناخوشايند تلقى كرده تصميم به جنگ گرفتند . پس مصدق نزد پيامبر آمد و آن حضرت را از اين امر آگاه ساخت . پيامبر ( ص ) پنجاه سوار از عرب به سوى آنان روانه كرد و اسيرانى از آنها گرفتند سران بنى تميم براى آزاد كردن اسيران خود نزد پيامبر آمده ندا دادند كه اى محمد به سوى ما بيرون آى . در اين هنگام بود كه آيهء :  « إِن الَّذِين يُنادُونَك مِن وَراءِ الْحُجُرات أَكْثَرُهُم لا يَعْقِلُون »  « 194 »  نازل گرديد . پس اقرع بن حابس گفت : اى محمد ! به من رخصت فرماى . به خدا قسم ستايش من ، زينت است و نكوهش من قبيح . پيامبر به او پاسخ داد : دروغ مىگويى و سخنور آنان عطارد بن حاجب به سخنرانى ايستاد . پيغمبر ( ص ) به ثابت بن قيس بن شماس فرمود :\r\nبه او پاسخ بده . ثابت جواب ايشان را گفت . سپس آنها گفتند : اى محمد به شاعر ما رخصت گفتار\r\n\r\n","description":"","footnote":" ( 193 ) حجرات / 17 ؛ بر تو منت مىنهند كه اسلام آوردند . . .  ( 194 ) حجرات / 4 ؛ آنان كه تو را از پس اتاقها ( با صداى بلند ) ندا مىدهند ، بيشترشان نمىفهمند . ","page_name":" 92 ","page_number":100},
  {"content":"\r\n\r\nده . پيامبر رخصت داد . پس زبرقان بن بدر برخاست و اشعارى سرود . پيامبر ( ص ) به حسان بن ثابت فرمود : جواب او را بگو . حسان نيز جواب اشعار او را داد . آنها گفتند : به خدا سخنور او از خطيب ما بليغ‌تر و شاعر او از شاعر ما شاعرتر بود و اينان خردمندتر از ما هستند . پيغمبر دربارهء قيس بن عاصم فرمود : اين مرد سرور باديه‌نشينان است . آنگاه اسيران و بنديان را به آنها بازگرداند و ايشان را هدايايى داد .\r\nهيئت عبس نه تن بودند . گفتند : قرّاى ما به ما گفته‌اند كه كسى كه هجرت نكرده ، مسلمان نمىشود . ما اموال و چهارپايانى داريم . اگر اين چنين باشد آنها را مىفروشيم و مهاجرت مىكنيم .\r\nپيغمبر ( ص ) به آنها فرمود : هركجا كه هستيد از خدا بترسيد كه او از كردارهايتان چيزى نمىكاهد و از ايشان دربارهء خالد بن سنان پرسيد . گفتند : او نسلى ندارد . پيامبر فرمود : او پيامبرى است كه قومش او را ضايع كردند .\r\nهيئت فزاره سال نهم خدمت پيغمبر آمدند . آنها سيزده نفر بودند . پيامبر از رئيس اين هيئت مرة پرسيد كه مردم خويش را كجا ترك كرده است ؟ به آن حضرت پاسخ دادند . پيامبر ( ص ) پرسيد :\r\nوضع ديار چگونه است ؟ گفتند : به خدا قحطزدگانيم پس براى ما نزد خدا دعا كن . پيامبر دعا فرمود و باران بر آنها باريد .\r\nهيئت محارب سال دهم به همراه ده نفر نزد آن حضرت آمدند . پيغمبر آنها را در خانه رمله دختر حارث فرود آورد و ميهمانشان كرد . آنان اسلام آوردند و تكلف مسلمان كردن كسانى كه نيامده بودند ، شدند . پيغمبر ( ص ) هدايايى به آنها عطا فرمود .\r\nهيئت كلاب سال نهم به همراه سيزده نفر نزد پيامبر آمدند و آن حضرت ايشان را در خانهء رملة دختر حارث فرود آورد . كعب بن مالك يكى از صحابه به آنها خوشامد گفت . و آنان را پيش رسول خدا ( ص ) برد و آنان به شيوهء اسلام بر آن حضرت سلام كردند و به وى خبر دادند كه مأمورى را كه براى آنها فرستاده بود ، با كتاب و سنت نزد ايشان روان شد و چنان كه وى را فرموده بود از توانگرانشان صدقه گرفته به تهيدستانشان داده است .\r\nهيئت بنى رؤاس بن كلاب ، با نام عمرو بن مالك ، نزد آن حضرت آمده اسلام آورد و قوم خويش را به اسلام دعوت كرد . قومش گفتند : تا ما انتقام خويش را از بنى فلان بگيريم . پس با آن قبيله در جنگ شدند و عمرو يكى از آنها را كشت سپس پشيمان شد و دستانش را به گردنش بست و در پى پيامبر ( ص ) آمده از طرف راست آن حضرت درآمد ، ولى آن حضرت از او روى گرداند . سپس مالك از طرف چپ آن حضرت درآمد باز پيامبر ( ص ) از او روى برتافت . آنگاه از روبه‌روى حضرت درآمد و عرض كرد : اى رسول خدا ( ص ) از پروردگار طلب رضايت مىكنند و راضى مىشود پس تو هم از من راضى شو كه خداوند از تو خرسند گردد . پيغمبر فرمود : از تو راضى شدم .\r\nهيئت عقيل بن كعب هفت تن بودند كه چند بار خدمت پيغمبر ( ص ) رسيدند . يك بار سه نفرى نزد\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nپيامبر آمده با وى بيعت كردند و اسلام آوردند و به نيابت از قوم خويش با آن حضرت دست بيعت دادند . پيامبر ( ص ) نيز سرزمين عقيق را كه در آن چشمه‌ساران و نخلستانى بود به آنها عطا فرمود و مكتوبى بر روى چرم سرخ نوشت كه نماز بر پاى دارند و زكات بدهند و شنوا و مطيع باشند و به ايشان حقى را كه از آن مسلمانى بود ، نداد . همچنين از همين قبيله ، لقيط بن عامر نزد آن حضرت آمد و ايشان چاهى را به نام نظيم به وى بخشيد . لقيط از جانب قوم خود با آن حضرت دست بيعت داد . ابو حرب بن خويلد نيز از همين قبيله خدمت آن حضرت آمد . پيامبر آياتى از قرآن بر او خواند .\r\nابو حرب گفت : به خدا سوگند آيا من خدا را ديدار كردم يا كسى را كه با خدا ديدار كرده است ؟ ! به راستى تو سخنى مىگويى كه ما همانند آن را به نكويى نتوانيم آورد و بر اين كه اسلام آورد يا بر كفر بماند ، به تير خويش قرعه زد كه تير كفر بر او بيرون آمد .\r\nو برادرش عقال نيز بر رسول خدا ( ص ) وارد شد . آن حضرت از او پرسيد : آيا گواهى مىدهى كه محمد رسول خداست ؟ گفت : شهادت مىدهم كه هبيرة بن النفاضه در فلان روز سوار خوبى بود . آن حضرت مجددا از او پرسيد : آيا گواهى مىدهى كه محمد رسول خداست ؟ پاسخ داد : شهادت مىدهم كه شير خالص زير كف ( سرشير ) است ! پيغمبر براى بار سوم همان سؤال را از او پرسيد و آنگاه وى اسلام آورد . اين روايت نشانگر فضيلت حلم و عدم يأس آن حضرت از هدايت مردمان است .\r\nبنى البكاء در سال نهم به همراه سه نفر خدمت آن حضرت آمدند . پيامبر فرمود آنها را در خانه‌اى فرود آورند و ميهمان كنند و هدايايى به آنها داد . يكى از اين هيئت كه صد سال داشت به آن حضرت عرض كرد : من به مشك تبرّك مىجويم و اين پسرم به پروردگارم . پس به دست خويش چهرهء او را مسح كن پيامبر ( ص ) نيز چنان كرد و به پسر ماده بزى سرخ و سفيد داد و بر آنها بركت نهاد . نوهء او در اين باره ابياتى سروده كه در يكى از آنها چنين آمده است :\r\n و ابى الذي مسح الرسول برأسه * و دعا له بالخير و البركات « 195 »  \r\nهيئت كنانه ، واثلة بن اسقع ليثى از بنى كنانه نزد آن حضرت آمد و اين در هنگامى بود كه پيامبر براى رفتن به كنانه خود را آماده مىكرد . واثله به آن حضرت گفت : آمده‌ام تا به خدا و رسولش ايمان آورم . پس بر آن چه كه تو مىپسندى و خوش نمىدارى با من بيعت كن . پيغمبر با او بيعت كرد . واثله به سوى قوم خويش رفت و آنان را از اين ماجرا آگهى داد . پدرش سوگند خورد با او سخن نگويد . اما خواهرش اسلام آورد و واثله را ( براى رفتن به نزد پيامبر ) تجهيز كرد . واثله به سوى پيغمبر بازگشت و ديد كه آن حضرت به سوى تبوك رفته است . پس پرسيد : چه كسى مرا به سوى او مىبرد تا در مقابل سهم من از غنايم از آن او باشد ؟ مردى او را به نزد رسول خدا ( ص ) برد\r\n\r\n","description":"","footnote":" ( 195 ) . پدرم كسى است كه پيغمبر سر او را مسح فرمود و براى او به خير و بركت دعا كرد . ","page_name":" 94 ","page_number":102},
  {"content":"\r\n\r\nو آن حضرت وى را همراه با عده‌اى به اكيدر فرستاد و او در آنجا به غنايم دست يافت و سهم خود را براى آن كسى كه او را نزد پيامبر برده بود ، آورد اما آن مرد از گرفتن غنايم خوددارى كرد و گفت :\r\nمن تو را به خاطر خدا نزد آن حضرت بردم .\r\nقيس بن نسيبه از بنى سليم نزد آن حضرت رفت و هر پرسشى كه داشت از آن حضرت پرسيد و پيغمبر پاسخش را داد و او را به اسلام فرا خواند . قيس اسلام آورد و به نزد قوم خويش بازگشت و به آنان گفت : بيان روم و آواز فارس و اشعار عرب و اوراد كاهنان و كلام پادشاه حمير را شنيدم ، اما سخن محمد شبيه هيچ يك از سخنان آنها نبود ! !\r\nچون سال فتح فرا رسيد از قبيلهء سليم هفتصد نفر به سوى رسول خدا ( ص ) رفتند و او را در قديد زيارت كردند و به اسلام گراييدند و در مقدمهء سپاه آن حضرت قرار گرفتند . پيامبر ( ص ) به راشد بن عبد ربه ، زمينى كه رهاط خوانده مىشد بخشيد . در اين زمين چشمه‌اى به نام عين الرسول ( چشمهء رسول ) قرار داشت . اين راشد ، نگاهبان بت بنى سليم بود . يك بار دو روباه بر سر آن بت رفته بول كردند . راشد با ديدن اين صحنه اين بيت را خواند :\r\n ارب يبول الثعلبان برأسه * لقد ذل من بال عليه الثعالب « 196 »  \r\nآنگاه بر آن بت حمله كرد و آن را درهم شكست و نزد پيامبر ( ص ) درآمد . رسول خدا ( ص ) از او پرسيد : نامت چيست ؟ گفت : غاوى ( گمراه ) بن عبد العزى . پيامبر ( ص ) به او فرمود : تو راشد ( هدايتگر ) بن عبد ربه هستى . آنگاه راشد اسلام آورد .\r\nهمچنين از همين قبيله قدر بن عمار نزد آن حضرت آمد و اسلام آورد و با پيامبر پيمان بست كه 1000 نفر از افراد قبيلهء خود را با اسبانشان به سوى آن حضرت بياورد . پس با وى نهصد نفر بيرون آمدند و صد تن را در قبيله بازگذارد . قدر بن عمار در بين راه به حال مرگ افتاد و پيش از آن كه بميرد بر هر سيصد نفر اميرى بگماشت و گفت : نزد آن مرد محمد ( ص ) روانه شويد تا پيمانى را كه با او بسته‌ام ، به جاى آوريد . پيامبر ( ص ) از آنها دربارهء آن صد نفر باقيمانده پرسش كرد و آنها پاسخ دادند : قدر بن عمار آنها را در قبيله بازگذارد زيرا مىترسيد به خاطر جنگى كه ميان ما و كنانه است ، آنها ( از اين فرصت استفاده كرده ) بر ما حمله كنند . پيامبر ( ص ) به آنها فرمود : نزد آنها ( قبيله ) برگرديد كه بر شما ايرادى نيست . آنها بازگشتند و در همان حال كنانه نيز حمله كرد .\r\nاز هلال بن عامر ، فردى به نام قبيصة بن مخارق نزد آن حضرت آمد و گفت : من از جانب قوم خويش بارى آورده‌ام پس مرا در آن يارى فرما . آن حضرت فرمود : اگر صدقات براى تو آوردند همه از آن توست .\r\nهمچنين از همين قبيله زياد بن عبد اللّه خدمت آن حضرت رسيد . وى فردى جوان بود و ميمونه\r\n\r\n","description":"","footnote":" ( 196 ) . آيا پروردگار است آن كه روباهها بر سر او بول كنند ؟ ! به راستى آن كه روبهان بر او بول كردند خوار و بىمقدار شد . ","page_name":" 95 ","page_number":103},
  {"content":"\r\n\r\nدختر حارث همسر پيامبر ( ص ) خالهء او به حساب مىآمد . مادرش غره دختر حارث نام داشت . چون پيامبر ، زياد را پيش ميمونه ديد خشمگين شد و بازگشت اما ميمونه به آن حضرت گفت : اين خواهرزادهء من است . آنگاه پيغمبر بازگشته ، او را با خود به مسجد برد و براى او دعا كرد و سر و رويش را تا بينىاش به دست بسود . يكى از شاعران دربارهء پسر زياد يعنى على چنين سروده است :\r\n يا ابن الذي مسح النبى برأسه * و دعا له بالخير عند المسجد « 197 » \r\nما زال ذاك النور فى عرنينه * حتى تبوّأ بيته فى الملحد « 198 »  \r\nهمچنين وفد عامر بن صعصعه ، خدمت آن حضرت رسيده بر وى درود فرستادند . پيغمبر از آنها پرسيد : كيستيد ؟ گفتند : فرزندان عامر بن صعصعه . پيامبر فرمود : از من به شما خوشامد و من از شمايم . اين عبارت بيانگر خوى نيك و اخلاق بىهمتاى آن حضرت است . در ميان اين جمع عامر بن طفيل نيز حضور داشت . عامر گفت : اى محمد ! اگر مسلمان شوم چه چيزى براى من است .\r\nپيغمبر ( ص ) فرمود : آن چه براى مسلمين است براى تو نيز هست و آن چه بر آنان است بر تو نيز باشد . عامر پرسيد : آيا جانشينى خويش را بعدا به من مىسپارى ؟ پيغمبر پاسخ داد : اين مقام از آن تو نيست . عامر باز پرسيد : آيا پس و بر ( پشم ) را براى من و مدر ( كلوخ ) را براى خويش مقرر مىكنى ؟ ! پيغمبر فرمود : نه ولى من عنان اسبان را به تو مىسپارم كه تو مردى جنگى هستى . عامر گفت : آيا مرا نرسد كه اينجا را از اسبان و مردانى كه ضد تو هستند ، پر كنم . پيغمبر ( ص ) با شنيدن اين سخن بر او نفرين فرستاد و وى به هلاكت رسيد . بيمارىاى در گردنش پديدار شد و او به طرف خانه زنى از سلول رفت . گويند ؛ غده‌اى همچون « غدهء بكر » بر او عارض شد و وى در خانهء آن زن از قبيلهء سلول از دنيا رفت . اين مرد چيزى را كه ناشدنى بود طلب كرد و پيغمبر خواستهء او را وقعى ننهاد و البته نااميدش هم نساخت ، بلكه مقامى به وى پيشنهاد كرد كه به خواسته او و هدفى كه در سر داشت نزديك بود . پيغمبر به وى پيشنهاد كرد كه مقام فرماندهى سپاه را بپذيرد . اين طرز برخورد پيامبر ( ص ) در حقيقت از سياست بزرگ و حكمت در خور آن حضرت پرده برمىدارد .\r\nيكى ديگر از افراد اين وفد ، عبد اللّه بن شخير نام داشت . او خطاب به پيغمبر عرض كرد : اى رسول خدا ! تو سرور مايى و بر ما احسان‌كننده . پيغمبر به او پاسخ داد : سرور خداست ، مراقب باشيد شيطان شما را از راه به در نبرد . اين فرمايش پيامبر نشانگر تواضع آن حضرت است .\r\nهمچنين از اين وفد ، علقمه بن علاثه خدمت پيغمبر رسيد . عمر نيز در كنار آن حضرت نشسته بود .\r\nپيغمبر به عمر فرمود : براى علقمه جا باز كن . عمر برايش جا باز كرد و او نيز در كنار پيامبر ( ص ) نشست . آن احكام و شرايع دينى را براى علقمه بيان كرد و بر او آياتى از قرآن خواند . علقمه خطاب\r\n\r\n","description":"","footnote":" ( 197 ) اى پسر كسى كه پيغمبر سرش را به دست بسود و در نزد مسجد براى او به خير دعا كرد .  ( 198 ) آن نور همچنان در قوم او باقى است تا آن كه در قبر مسكن گيرد ( تا هنگام مرگ ) . ","page_name":" 96 ","page_number":104},
  {"content":"\r\n\r\nبه آن حضرت گفت : محمد ! خداى تو بس بخشنده است و من به دو ايمان آوردم . بعيد نيست كه احترام علقمه از سوى پيغمبر ( ص ) و نشاندن وى در كنار خودش در اسلام آوردن اين شخص بسيار مؤثر بوده است .\r\nدو تن از ثقيف نزد پيغمبر ( ص ) آمدند . آن حضرت از ايشان دربارهء مالك بن عوف پرسيد و به آنها گفت : به مالك بگوييد اگر اسلام آورد و نزد من آيد ، اهل و عيال و ثروتش را به دو بازمىگردانم و يكصد شتر نيز به او عطا خواهم كرد . مالك چون اين پيغام را دريافت كرد نزد پيامبر آمد و آن حضرت نيز چنان كه گفته بود ، به وعدهء خويش وفا نمود .\r\nهمچنين وفدى از ثقيف خدمت آن حضرت رسيدند . تعداد اين وفد را هفتاد تن و برخى ده و اندى نفر ذكر كرده‌اند . برخى از آنان نزد مغيرة بن شعبه رفته و برخى ديگر را پيامبر ( ص ) قبّه‌اى در مسجد برايشان برپا داشت . آنها هر شب پس از عشا نزد حضرتش مىآمدند و وى پيش آنها مىآمد و به گفت‌وگو مىپرداخت . سپس به آنها قرآن آموختند . ثقيف از نابود كردن لات و عزى به دست خويش عذر خواستند و پيامبر نيز آنها را از اين كار معذور داشت .\r\n\r\nوفد عبد القيس\r\n: پيغمبر ( ص ) به مردم بحرين نگاشت كه بيست تن از مردان خويش را به نزد آن حضرت روانه دارند . بحرينيان نيز بيست نفر را از عبد القيس از قبيلهء ربيعه براى اين كار برگزيدند . به پيامبر عرض شد : رسول خدا ! اينان وفد عبد القيس هستند . پيغمبر فرمود : مرحبا به عبد القيس ، چه خوب قومى هستند خدايا عبد القيس را بيامرز كه بدون آن كه مالى از من خواهند ، نزد من آمدند آنان بهترين مردم خاورند .\r\nرئيس آنها عبد اللّه بن عوف الاشبح نام داشت كه مردى خونگرم بود . رسول خدا ( ص ) فرمود :\r\nتنها از آن مرد ( عبد اللّه ) به دل و زبانش نيازمند است . و به وى فرمود : در تو دو خصلت است كه مورد پسند خداست : بردبارى و وقار .\r\nپيغمبر ( ص ) آنها را در خانهء رمله دختر حارث ، كه منزلگاه واردان و وفود بود ، فرود آورد و به خاطر آنها ضيافتهايى ترتيب داد . اين وفد 10 روز در آنجا ماندند . در طى اين مدت عبد اللّه الاشبح از رسول خدا دربارهء فقه و قرآن پرسش مىكرد . پيامبر ( ص ) فرمود كه به آنان صله‌هايى دهند و به عبد اللّه علاوه بر آن صله‌ها دوازده و نيم اوقيه نيز عطا كرد .\r\n\r\nوفد بكر بن وائل\r\n: مردى از اين وفد از پيغمبر ( ص ) پرسيد : آيا قيس بن ساعده را مىشناسى ؟\r\nپيغمبر ( ص ) فرمود : او از شما نيست . اين مردى است از اياد كه در جاهليت ، به حنفيت گراييد و در عكاظ آمد در حالى كه مردم در آنجا گرد آمده بودند آنگاه وى با كلامى كه از او حفظ شده با آنها به سخن گفتن پرداخت .\r\n\r\nوفد تغلب\r\n: شانزده تن بودند كه مسلمان شدند و نزد آن حضرت رفتند . مسيحيان آنها در حالى كه صليبهايى از طلا بر خود آويخته بودند ، نزد آن حضرت آمدند . مسيحيان با پيغمبر ( ص ) مصالحه\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nكردند كه همچنان بر آيين خود باقى بمانند بنا بر آن كه فرزندان خود را تشويق به نصرانىگرى نكنند .\r\nآنگاه آن حضرت به مسلمانهايشان صله‌هايى عطا فرمود .\r\n\r\nوفد بنى حنيفه\r\n: اندكى بيش از ده نفر بودند كه در ميان آنها مسيلمة بن حبيب كه به دروغ ادعاى نبوت كرد نيز حضور داشت . آنها را در خانهء رمله دختر حارث مسكن دادند و به خاطر آنها ضيافتهايى برگزار كردند هر بام و شام يك بار به آنها نان و گوشت و بار ديگر نان و شير و بار سوم نان و روغن مىدادند و يا در ميانشان خرما پخش مىكردند . رسول خدا ( ص ) به اين وفد نيز صله‌هايى بخشيد .\r\n\r\nوفد شيبان\r\n: حرملة بن عبد اللّه از بنى كعب از بلعنبر از بنى شيبان خدمت رسول خدا ( ص ) آمده او به رسول خدا ( ص ) عرض كرد : رسول خدا ! مرا مىفرمايى چه كنم ؟ پيغمبر فرمود : كار نيك كن و از كار زشت بپرهيز . حرمله رفت و دوباره بازگشت و پرسيد : اى رسول خدا ! مىفرمايى چه كنم ؟\r\nپيغمبر ( ص ) فرمود : كار نيك كن و از انجام كار زشت بپرهيز . و بنگر كه گوشهايت دوست دارند پس از آن كه از نزد مردم برمىخيزى دربارهء تو چه بشنوند پس اگر خوب شنيدند آن كارها را به جاى آر و اگر دربارهء تو سخنان بدى مىگويند ، از انجام آنها بپرهيز .\r\n\r\nوفد طىء\r\n: 15 نفر بودند كه شخصى به نام زيد الخيل بن مهلهل از بنى نبهان رياست آنها را بر عهده داشت ، آنها اسلام آوردند و پيغمبر پنج اوقيه نقره به هر يك از آنها بخشيد و به زيد الخيل دوازده و نيم اوقيه عطا كرد .\r\nرسول خدا ( ص ) فرمود : مردى از عرب را براى من ياد نكردند جز آن كه او را غير از آن چه ديدم كه براى من بازگفته بودند مگر زيد را . كه صفات او تماما بيان نگشته است . پيامبر ( ص ) او را زيد الخير ناميد و به دو سرزمين فيد و دو زمين بخشيد .\r\n\r\nوفد نجيب\r\n: اين وفد در سال نهم هجرى و همراه با 13 تن كه زكات اموال خويش را نيز مىآوردند ، خدمت رسول خدا ( ص ) آمدند . پيغمبر ( ص ) از آمدن آنها مسرور شد و به ايشان خوشامد گفت . و جايگاهشان را نيكو گردانيد و هدايايى به آنها داد و به بلال فرمود از آنها خوب پذيرايى كند و صله و عطاياى نيكى به آنها دهد و خود نيز هدايايى بيشتر از آن چه كه به ديگر وفود مىداد به آنها عطا كرد و پرسيد : آيا كسى از شما مانده كه صله دريافت نكرده است ؟ گفتند : غلامى كه ما او را بر بارهاى خود به نگاهبانى گمارده‌ايم . آن غلام را نيز خدمت پيامبر ( ص ) آوردند . غلام عرض كرد :\r\nحاجت مرا روا فرما . پيامبر ( ص ) پرسيد : حاجت تو چيست ؟ غلام پاسخ داد : اين است كه از خدا بخواهى مرا بيامرزد و رحمتم فرمايد و غنا و بىنيازى مرا در دلم قرار دهد . پيامبر ( ص ) نيز همين دعا را براى او كرد و به او هم همان عطايى را داد كه به افراد ديگر آن وفد عطا فرموده بود .\r\n\r\nوفد مراد\r\n: از اين وفد فروة بن مسيك مرادى خدمت آن حضرت رسيد و بر سعد بن عباده فرود آمد و قرآن و فرايض و شرايع اسلام را مىآموخت . پيامبر ( ص ) دوازده اوقيه به او عطا فرمود و او را بر اشترى اصيل نشانيد و حلّه‌اى از بافته‌هاى عمان به وى بخشيد و او را بر قبيله‌هاى مراد و زبيد و\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nمذحج به عنوان عامل خويش گمارد ، و خالد بن سعيد بن عاص را با وى فرستاد تا صدقات را گردآورد و براى او مكتوبى نوشت كه در آن دربارهء صدقات واجب ، سخن گفته شده بود . وى تا زمان وفات رسول خدا ( ص ) بر اين منصب باقى بود .\r\n\r\nوفد سعد هذيم\r\n: اينان اسلام آوردند و با پيغمبر ( ص ) بيعت كردند . پيامبر ( ص ) نيز دستور داد آنها را فرود آورند و سه روز ميهمانشان كرد . پس از اين مدت ، افراد اين وفد براى وداع با پيامبر ( ص ) آمدند . پيغمبر ( ص ) به آنها فرمود : يكى از افراد خود را به امارت خويش بگماريد . آنگاه به بلال فرمود به هر يك از آنان اوقيه‌هايى از نقره عطا كند . اين وفد به سوى قوم خويش بازگشتند و آنها هم اسلام آوردند .\r\n\r\nوفد بلى\r\n: اين وفد در ماه ربيع الاول سال نهم هجرى خدمت پيغمبر ( ص ) رسيدند . رويفع بن ثابت بلوى آنها را در منزل خويش فرود آورد . آنگاه خدمت رسول خدا ( ص ) رفته اسلام آوردند و از وى درخواست ضيافت شدند و از برخى از مسائل دينى خود پرسيدند . پيامبر ( ص ) نيز خواسته‌هاى آنها را پاسخ گفت . رسول خدا ( ص ) بارى خرما بياورد و فرمود : از اين خرما تناول كنيد . آنها از آن خرما و غير آن خوردند و چون براى خداحافظى با آن حضرت آمدند ، فرمود به آنها صله‌هايى دهند .\r\n\r\nوفد بهراء\r\n: اين وفد به همراه سيزده تن از يمن آمده بودند . اينان به باب مقداد بن عمرو رسيدند كه به ايشان خوشامد گفت و فرودشان آورد . آنها خدمت پيغمبر ( ص ) رسيدند و اسلام آوردند و فرايض دينى را آموختند و چون براى وداع با آن حضرت آمدند ، دستور داد به هر يك صله‌اى عطا كنند .\r\n\r\nوفد عذره\r\n: اين وفد در سال نهم هجرت همراه با 12 تن بيامدند و در خانهء رمله دختر حارث نجاريه منزل گرفتند . سپس نزد پيامبر ( ص ) آمده به شيوهء جاهليت بر آن حضرت درود فرستادند پيغمبر ( ص ) به آنها فرمود : خوش آمديد ، چرا به شيوهء اسلام درود نمىگوييد ؟ ! گفتند : ما به اطاعت آمده‌ايم . آنگاه از آن حضرت دربارهء برخى از مسائل دينى سؤال كردند و پيغمبر ( ص ) پاسخشان گفت سپس اسلام آوردند . پيغمبر ( ص ) به آنها همچون ديگر وفود عطايايى داد و يك برد به يكى از آنها پوشانيد .\r\nدر سال نهم فرستادهء فرمانرواى حمير با نامه و ( اعلام ) اسلام حميريان خدمت پيغمبر ( ص ) شرفياب شد . پيامبر ( ص ) به بلال فرمود كه او را منزل دهد و اكرام كند و برايش ميهمانى ترتيب دهد . آنگاه پاسخ نامهء آنها را نوشت .\r\n\r\nوفد سلامان\r\n: اين وفد كه هفت نفر بودند در سال دهم خدمت پيغمبر ( ص ) آمده گفتند : السلام عليك يا رسول اللّه . پيغمبر پاسخ داد : و عليكم السلام شما كيستيد ؟ گفتند : از سلامان هستيم آمده‌ايم تا با تو بر اسلام بيعت كنيم و ما وكيل قوم خويش مىباشيم . پيامبر ( ص ) به غلامش ثوبان فرمود : اينان را در منزلگاه وفود فرود آورد . اين وفد از آن حضرت دربارهء نماز و احكام اسلام و نيز\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nاحكام بردگان پرسش كردند و به اسلام گراييدند و پيامبر به هر يك از آنها پنج اوقيه عطا فرمود .\r\n\r\nوفد خولان\r\n: به همراه ده نفر در ماه شعبان سال دهم هجرى خدمت پيامبر ( ص ) آمده از وى دربارهء برخى از مسائل دينى پرسش كردند . پيامبر ( ص ) به يكى فرمود تا به آنها قرآن و سنت بياموزد . آنان در خانه رمله دختر حارث فرود آمدند . همچنين آن حضرت دستور داد براى آنها مجلس ميهمانى ترتيب دهند و به عنوان صله به هر كدام دوازده و نيم اوقيه عطا كنند .\r\n\r\nوفد جرم\r\n: اين وفد به پيامبر ( ص ) عرض كردند : چه كسى با ما نماز مىگزارد ؟ آن حضرت پاسخ داد : بايد اكثريت شما از نظر تعداد و يا آنان كه قرآن را فراگيرنده‌ترند ، بر شما نماز گزارند .\r\n\r\nوفد ازد\r\n: آنان اسلام آوردند . پيغمبر ( ص ) خطاب به آنها فرمود : آفرين بر شما كه خوش‌سيماترين و راست ديدارترين و خوش‌گفتارترين و امانتدارترين مردمانيد . شما از من هستيد و من از شما . آنگاه شعار آنها را « مبرور » قرار داد .\r\n\r\nوفد غسان\r\n: اين وفد در سال يازدهم هجرى همراه با سه نفر خدمت رسول خدا ( ص ) آمدند و در خانهء رمله دختر حارث منزل گرفتند و به اسلام گراييدند و پيغمبر ( ص ) به آنها عطايايى بخشيد . اين عده پيش قوم خود بازگشته آنها را به اسلام فراخواندند اما هيچ كس دعوت آنها را پاسخ نگفت و ايشان هم اسلام خود را مخفى نگاه داشتند .\r\n\r\nوفد همدان\r\n: اين وفد در حالى كه پاره‌هايى حبره ( نوعى چادر يمانى ) كه حاشيهء آنها با ديبا دوخته شده بود ، نزد پيغمبر ( ص ) آمدند . آن حضرت به آنها فرمود : چه خوب قبيله‌اى است همدان ! چه پرشتاب‌اند به يارى كردن و چه شكيبايند بر تلاش و كوشش ، و ابدال و اوتاد اسلام از ايشان‌اند .\r\nاين وفد اسلام آوردند .\r\n\r\nوفد رهاويين\r\n: قبيله‌اى از مذحج : اين وفد به همراه 15 نفر در سال دهم هجرى نزد پيغمبر ( ص ) روانه گشته در خانهء رمله دختر حارث مسكن گزيدند . پيامبر ( ص ) پيش آنها آمد و ساعتى دراز با ايشان به گفت‌وگو پرداخت . آنها به پيامبر ( ص ) هدايايى از جمله يك اسب به نام مرواح هديه كردند . پيغمبر ( ص ) فرمود تا اسب را بياورند و در مقابلش نشان دهند و چون آن را ديد ، از بابت آن بسيار به شگفت افتاد . اين وفد اسلام آوردند و قرآن و فرايض را بياموختند و پيامبر ( ص ) به آنها عطايايى بخشيد كه به ديگر وفود مىبخشيد ، به بالاترين آنها دوازده و نيم اوقيه و به پايين‌ترين آنها پنج اوقيه عطا فرمود .\r\n\r\nوفد غامد\r\n: اين وفد ده نفر بودند كه در بقيع الغرقد ( گورستان مدينه طيبه كه در آن مدفن عده‌اى از بزرگان است ) فرود آمدند و بهترين جامه‌هاى خويش را در بر كرده نزد رسول خدا ( ص ) روانه شدند و به اسلام گرويدند . پيغمبر ( ص ) براى آنها مكتوبى نگاشت و شرايع اسلام را در آن بيان كرد آنها نزد ابى بن كعب رفتند و ابى به آنها قرآن آموخت . پيغمبر ( ص ) به آنان همچون ساير وفود هدايا و عطايايى بخشيد .\r\n\r\n","description":"","footnote":"","page_name":" 100 ","page_number":108},
  {"content":"\r\n\r\n\r\nوفد نخع\r\n: اين وفد دو تن بودند كه قومشان آنها را نزد رسول خدا ( ص ) فرستاده بودند . آنها به اسلام گرويدند و از طرف قوم خويش با پيامبر ( ص ) بيعت كردند . رسول خدا ( ص ) از شأن و حسن هيئت آنها به شگفت افتاد و پرسيد : آيا در ميان قوم شما كسى همانند شما بازهم يافت مىشود ؟\r\nپاسخ دادند : اى رسول خدا » ما 70 مرد را در ميان قوم خويش بازنهاديم كه همه از ما بهترند .\r\nپيامبر ( ص ) فرمود : خداوندا در نخع بركت قرار ده !\r\n\r\nوفد نخع\r\n: اين وفد در سال يازدهم هجرى به همراه 200 مرد از يمن آمدند و در خانهء رمله دختر حارث مسكن گرفتند . اين وفد ، آخرين هيئتى بود كه بر رسول خدا ( ص ) وارد شدند . آنها در حالى كه به اسلام اعتقاد يافته بودند ، خدمت آن حضرت رسيدند و قبلا با معاذ بن جبل در يمن بيعت كرده بودند .\r\n\r\nوفد حضرموت\r\n: آنان به همراه وفد كنده ، كه فرمانروايان حضرموت بودند ، آمدند . از جملهء آنها وائل بن حجر حضرمى از ملوك و فرمانروايان حضرموت بود كه گفت : با رغبت در اسلام و هجرت آمدم . پيامبر ( ص ) براى او دعا كرد و از شدت خوش‌حالى به خاطر آمدن وى فرمود مردم را در مسجد جمع كنند . ابن سعد گويد : رسول خدا ( ص ) معاوية بن ابى سفيان را فرمود كه وائل را منزل دهد .\r\nمعاويه با وائل راه مىرفت در حالى كه وائل سواره بود . معاويه به او گفت : كفش خويش را به سوى من بيفكن . وائل گفت : هرگز چون مرا نرسد كه آن را بپوشانم كه خود آن را پوشيده‌ام . معاويه گفت : پس مرا در عقب خويش سوار كن . وائل پاسخش داد : من از همنشينان ملوك نيستم . معاويه بازگفت : گرما پاهايم را سوزانيد . وائل گفت : در سايهء شترم راه بيا كه همين به عنوان شرف تو را كافى است .\r\n\r\nوفد غافق\r\n: آنها گفتند : اى رسول خدا ! ما پيران قوم خويش هستيم كه اسلام آورده‌ايم و صدقات ما در گرداگرد خانه‌هاى ما محبوس است . پيغمبر ( ص ) فرمود : آن چه براى مسلمانان است شما را نيز هست و آن چه بر آنان است بر شما نيز هست .\r\n\r\nوفد اسلم\r\n: آنها گفتند : به خدا و رسولش ايمان آورديم و از شيوهء تو ( پيغمبر ( ص ) ) پيروى كرديم .\r\nرسول خدا ( ص ) فرمود : خداوند اسلام را سالم نگاه دارد و غفار را مورد غفران و آمرزش قرار دهد و مكتوبى نوشت كه در آن دربارهء زكات و احكام واجب دربارهء چهارپايان دستوراتى داده شده بود .\r\n\r\nوفد نجران\r\n: پيغمبر ( ص ) با نجرانيان مكاتبه كرد و در نتيجه وفد نجران به سوى آن حضرت رهسپار گشتند . افراد اين وفد چهارده تن و همگى از اشراف و سران نصارا بودند كه عاقب يعنى عبد المسيح كه از كنده بود و امير و صاحب‌نظر آنان بود ، به چشم مىخورد . همچنين ابو الحارث بن علقمه از بنى ربيعه كه اسقف و دانشمند و پيشوا و صاحب مدارس آنها بود و نيز برادرانش كرز و سيد ، كه صاحب رحلهء آنها بود ، در اين جمع حضور داشت . كرز پيشاپيش جماعت آمد و اين ابيات را خواند :\r\n\r\n","description":"","footnote":"","page_name":" 101 ","page_number":109},
  {"content":"\r\n\r\n اليك تغدو قلقا و ضينها * معترضا فى بطنها جنينها\r\nمخالفا دين النصارى دينها « 199 »  \r\nپس از وى افراد وفد كه جامهء حيبره ( نوعى چادر يمانى ) و رداهايى كه با حرير دوخته شده بود ، بر تن كرده بودند وارد مسجد شدند و رو به شرق به نماز گزاردن ايستادند . رسول خدا ( ص ) فرمود : آنها را رها كنيد . و خود از آنها دورى گزيد و به خاطر جامه‌اى كه در بر داشتند با ايشان گفت‌وگو نكرد .\r\nفردا آنها با جامهء راهبان خدمت آن حضرت آمدند و بر وى درود فرستادند . پيغمبر ( ص ) پاسخ سلام آنها را گفت و به اسلام فراخواندشان . اما آنها دعوت پيغمبر ( ص ) را نپذيرفتند و پيغمبر آنها را به مباهله دعوت كرد . آنگاه نجرانيان بر پرداخت جزيه‌اى معين با پيغمبر ( ص ) مصالحه كردند . پس از اين واقعه عده‌اى از مردم در عراق ، در نجرانيه كه در ناحيهء كوفه است ، منزل گزيدند . ما دربارهء خبر مباهله در احوال امير المؤمنين ( ع ) به تفصيل سخن خواهيم گفت .\r\n\r\nوفد جيشان\r\n: آنها از پيغمبر ( ص ) دربارهء نوشيدنيهايى كه در يمن بود پرسيدند ، از بتع كه از عسل و از موز كه از جو فراهم مىشد . پيغمبر ( ص ) از آنها پرسيد : آيا اين نوشيدنيها مستى آورند ؟ پاسخ دادند : اگر زياد بنوشيم مست مىشويم . پيامبر ( ص ) فرمود : پس هر آنچه زيادش مستىآور است اندك آن هم حرام مىباشد و ( نيز ) فرمود : هر مسكرى حرام است .\r\n\r\nنامه‌هاى پيغمبر ( ص ) به سران و پادشاهان جهان\r\nاين نامه‌ها را از كتاب طبقات الكبير نوشتهء محمد بن سعد كاتب الواقدى و نيز با استفاده از برخى روايات كتاب سيرهء حلبيه نقل مىكنيم .\r\nابن سعد در طبقات روايت كند كه چون رسول خدا ( ص ) در ماه ذى الحجهء سال ششم هجرت از حديبيه بازگشت ، فرستادگانى به سوى سران و پادشاهان روانه كرد تا آنان را به اسلام بخوانند و در اين باره نامه‌هايى نيز براى آنها نگاشت . به آن حضرت عرض شد : رسول خدا ! پادشاهان نامهء مهر ناكرده را نخوانند . در آن روز بود كه وى انگشترى از نقره براى خود گرفت كه روى نگين آن در سه سطر اين عبارت نقش بسته بود : محمد رسول اللّه .\r\nسپس در روزى واحد ، در ماه محرم سال هفتم هجرى ، شش تن از مسلمانان ، به قصد روانه شدن به دربار پادشاهان ، حركت كردند .\r\n\r\n1 - نامهء پيغمبر به نجاشى پادشاه حبشه\r\nنخستين فرستاده‌اى كه رسول خدا ( ص ) روانه كرد ، عمرو بن اميه ضمرى بود كه به سوى نجاشى\r\n\r\n","description":"","footnote":" ( 199 ) به سوى تو روانه شود در حالى كه نگران است و . . . جنين او در شكمش معترض است و دينش مخالف آيين نصارى است . ","page_name":" 102 ","page_number":110},
  {"content":"\r\n\r\nرفت تا او را به اسلام دعوت كند و بر وى قرآن بخواند . پيامبر ( ص ) خطاب به او نگاشت :\r\n« بسم اللّه الرحمن الرحيم ، از محمد فرستادهء خدا به نجاشى پادشاه حبشه . سالم باشى . من حمد مىكنم به سوى تو خداوند يكتايى را كه فرمانروا و پاك از هر عيب و آلايش و سالم از تمام عيوب ايمن گرداننده و نگاهبان است . و گواهى مىدهم كه عيسى پسر مريم روح خدا و كلمهء اوست كه آن را به مريم بتول طيبهء عفيف القا فرمود و او به عيسى بارور گشت و خداوند عيسى را از روح خود آفريد و در او دميد چنان كه آدم را به دست خويش بيافريد . من تو را به خداى يكتاى بىانباز و پيوستگى بر طاعت او فرا مىخوانم ( و از تو مىخواهم ) كه مرا پيروى كنى و بدانچه بر من فرود آمده يقين آورى . من تو را و مردم تو را به خداى عز و جل فرا مىخوانم . اينك من ( رسالت خويش ) را رساندم و پند دادم پس نصيحت مرا بپذيرند . و السلام على من اتبع الهدى . »\r\n\r\n2 - نامهء پيامبر ( ص ) به هرقل ، پادشاه روم\r\nپيامبر ( ص ) اين نامه را در سال هفتم هجرى به دحية بن خليفه كلبى كه يكى از آن شش نفر سابق الذكر بود سپرد و به وى فرمود كه آن را به عظيم بصرى حارث پادشاه غسان تسليم كند تا وى آن را به قيصر برساند . مؤلف سيرهء حلبيه نويسد : حارث ، عدى بن حاتم را با دحيه فرستاد تا نامه را به قيصر تسليم كند . اما ابن سعد مىنويسد : نامه را عظيم بصرى به قيصر داد و او در آن هنگام در ايليا ( قدس ) بود زيرا نذر كرده بود كه اگر روميان بر سپاه ايران غلبه جويند پياده از قسطنطنيه به ايليا برود . چون قيصر نامه را گرفت ، بر آن عنوان نامه‌هاى عرب را يافت از اين رو مترجم عربى را فرا خواند تا آن را برايش قرائت كند . در اين نامه آمده بود :\r\n« بسم اللّه الرحمن الرحيم ، از محمد پسر عبد اللّه ، به هرقل بزرگ روم . سلام بر آن كه پيرو هدايت شد . اما بعد ، من تو را به رعايت اسلام مىخوانم ، مسلمان شو تا در امان بمانى و خداوند دو بار به تو پاداش دهد و اگر روى گردانى گناه اكّارين « 200 »  بر تو باشد . اى اهل كتاب ! به سوى يك كلمه بياييد كه ميان ما و شما يكى است و آن اين كه جز خداى را نپرستيم و به دو شرك نورزيم و برخى از ما برخى ديگر را جز خدا ارباب خويش نگيرند ، پس اگر بازگشتند بگوييد گواه باشيد كه ما مسلمانيم . »\r\nقيصر گفت : كسى را از قوم او بيابيد تا از وى دربارهء محمد پرسش كنيم . در آن هنگام ابو سفيان با عده‌اى از مردان قريش ، در زمان صلح حديبيه براى تجارت در غزه بودند . ابو سفيان گويد :\r\nفرستادهء قيصر نزد ما آمد و ما را پيش او در بيت المقدس برد . وى تاج بر سر نهاده بود و بزرگان روم گرداگرد او بودند . قيصر به مترجم خويش گفت : بپرس كدام يك از اينان به اين مردى كه ادعا\r\n\r\n","description":"","footnote":" ( 200 ) اكارين جمع اكّار همان فلاح يا كشاورز است زيرا آنها زودتر از ديگران منقاد شوند . ","page_name":" 103 ","page_number":111},
  {"content":"\r\n\r\nمىكند ، پيغمبر است نزديك‌تر است ؟ ابو سفيان گفت : من نزديك‌ترم . قيصر پرسيد : نسبت تو با او چيست ؟ ابو سفيان پاسخ داد : محمد پسر عموى من است . قيصر گفت : پيش آى . آنگاه به اصحاب ابو سفيان دستور داد كه پشت او قرار گيرند و به آنان گفت شما را پشت سر او قرار دادم تا اگر دروغى گفت ، شما راست آن را بگوييد . ابو سفيان گويد : به خدا اگر حيا مانعم نبود هرآينه دروغ مىگفتم اما بر خلاف ميل خويش و با وجود دشمنىام با محمد ، به پرسشهاى او پاسخ راست دادم .\r\nسپس هرقل به مترجم خود گفت : از او بپرس كه نسب اين مرد در ميان شما چگونه است ؟ پاسخ دادم : او از ما و با نسب است . پرسيد : آيا كسى از شما پيش از وى چنين ادعايى كرده است ؟ گفتم :\r\nنه . پرسيد : آيا شما او را متهم به دروغگويى مىكنيد ؟ گفتم : نه ، پرسيد : آيا كسى از پدرانش پادشاه بودند ؟ گفتم : نه . پرسيد : مراتب عقل و رأى او چگونه است ؟ گفتم : هرگز بر عقل و رأى او عيب نگرفته‌ايم . پرسيد : آيا بزرگان پيرو طريقت اويند يا ضعفا ؟ گفتم : ضعفا . پرسيد : آيا شمارشان رو به فزونى است يا كاستى ؟ گفتم : رو به فزونى است . پرسيد : آيا كسى از روى نارضايى از دين وى ارتداد جسته است ؟ گفتم : نه ، پرسيد : آيا چون پيمانى بندد خيانت مىكند ؟ گفتم : نه و اكنون در ميان ما و او كار به مصالحت برقرار است . پرسيد : آيا با او نبرد آزموده‌ايد ؟ گفتم : بلى . پرسيد : جنگ شما و جنگ او چگونه است ؟ گفتم : كار ما با او به نوبت رفت گاه او پيروز بود و زمانى ما . پرسيد : شما را به چه امر مىفرمايد ؟ گفتم : ما را امر مىكند كه خداى يكتا را بپرستيم و به دو شرك نورزيم و ما را به نماز و زكات و وفاى به عهد و اداى امانت امر مىكند . هرقل به مترجم خويش گفت : به او ( ابو سفيان ) بگو : من تو را از نسب او پرسيدم و تو گفتى او مردى نسب‌دار است انبيا چنين باشند و در نسب قوم خويش برانگيخته شوند و از تو پرسيدم كه آيا كسى پيش از او ( محمد ( ص ) ) چنين ادعايى كرده است ؟ و تو گفتى كه هيچ كس چنين ادعايى نداشته است و چنان چه كسى پيش از او اين سخن را گفته بود ، مىگفتيم كه او اين سخن را از ديگران گرفته است و پرسيديم كه آيا او را به دروغگويى متهم مىكنيد ؟ پيش از آن كه در اين باره پاسخى دهد ما گمان كرديم چنين نباشد و ما با پاسخ تو دانستيم كه او نمىتواند كسى باشد كه به مردم دروغ نگويد اما به خدا دروغ بندد و از تو پرسيدم كه آيا كسى از پدرانش پادشاهى كرده است ؟ و تو گفتى نه كه اگر پاسخ تو مثبت بود آنگاه مىگفتيم كه او مردى است كه به طلب پادشاهى پدرش اين ادعا را مطرح كرده است و از تو پرسيدم كه آيا بزرگان مردم او را پيروى كردند يا ضعفايشان ؟ و تو گفتى : ضعفا حال آن كه اينان پيروان پيغمبران‌اند زيرا معمولا پيروان پيغمبران از اين طبقه بوده‌اند . و از تو پرسيدم كه آيا شمار پيروانش رو به فزونى است يا كاستى ؟ و تو پاسخ دادى : رو به فزونى است ايمان چنين است تا آنگاه كه تمام و كامل شود . و تو را پرسيدم كه آيا كسى از روى نارضايى از دين او ارتداد جسته است ؟ و تو گفتى : نه . ايمان نيز چنين است هنگامى ايمان حاصل شود سينه‌ها گشاده گردند . و تو را پرسيدم كه آيا خيانت مىكند ؟ و تو گفتى . نه پيامبران چنين‌اند و هيچ‌گاه خيانت روا نمىدارند و تو\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nرا پرسيدم كه آيا با او نبرد آزموده‌ايد ؟ گفتى : آرى و كار ما با او به نوبت بوده گاه او پيروز مىشده و گاه ما . پيامبران اين چنين آزموده مىشدند و در پايان ، نصرت از آن آنها مىشده است . و از تو پرسيدم شما را به چه فرمان مىدهد ؟ جواب دادى : او ما را به نماز و زكات و عفاف و وفاى به عهد و اداى امانت فرمان مىدهد . من از اين پاسخها دانستم كه او پيغمبر است .\r\n\r\n3 - نامهء پيغمبر ( ص ) به كسرى پادشاه ايران\r\nپيغمبر ( ص ) اين نامه را مهر كرده به عبد اللّه بن حذافه سهمى ، يكى از آن شش نفر سابق الذكر داد ، تا به كسرى برساند . برخى گفته‌اند حامل اين نامه كسى جز عبد اللّه بوده است . پيامبر ( ص ) در اين نامه نوشت :\r\n« بسم اللّه الرحمن الرحيم ، از محمد فرستادهء خدا به كسرى بزرگ فارس . درود بر آن كه از هدايت پيروى كرد و به خدا و رسولش ايمان آورد و شهادت داد كه جز خداى يكتاى بىهمتا معبودى وجود ندارد و محمد بنده و فرستادهء اوست . تو را به كلمهء اسلام مىخوانم . همانا من فرستادهء خدا به سوى تمام مردم هستم تا هر كه زنده است او را بيم دهم و سخن ( خداى ) بر كافران فرود آيد . مسلمان شو تا به سلامت بمانى پس اگر سر برتابى گناه مجوس كه پيروان تواند ، بر تو خواهد بود . »\r\nعبد اللّه ( حامل نامه ) گويد : به دربار كسرى رفتم و از او خواستار اذن ورود شدم تا نامه را به دست او رسانم . نامه را به وى دادم نامهء رسول خدا ( ص ) بر كسرى خوانده شد آنگاه كسرى نامه را گرفت و پاره‌پاره كرد .\r\n\r\n4 - نامهء پيغمبر ( ص ) به مقوقس فرمانرواى قبط\r\nنام اصلى مقوقس جريح بن مينا بود . پيغمبر ( ص ) اين نامه را به حاطب بن ابى بلتعه لخمى ، يكى از شش نفر سابق الذكر كه از حديبيه بازگشته بودند سپرد . در اين نامه نوشته شده بود :\r\n« بسم اللّه الرحمن الرحيم ، از محمد بن عبد اللّه به مقوقس بزرگ قبط . درود بر آن كه پيرو هدايت شد . اما بعد ، من تو را به كلمهء اسلام مىخوانم . مسلمان شو تا سلامت بمانى و خداى تو را دو بار پاداش دهد . اگر ( از دعوت من ) روى گردانى گناه ( مردم ) قبط بر تو باشد . اى اهل كتاب ! به سوى يك كلمه كه ميان ما و شما يكى است بياييد و آن اين كه جز خداى واحد را نپرستيم و به دو شرك نورزيم و برخى از ما برخى ديگر را جز خدا ارباب خويش نگيرند . پس چون پشت گرداندند بگوييد گواه باشيد كه ما مسلمانيم . »\r\nآنگاه نامه را مهر كرد و به حاطب داد تا آن را به سوى مقوقس در اسكندريه ببرد . چون مقوقس نامه آن حضرت را خواند ، گفت : اگر او واقعا پيغمبر است ، چه چيز او را مانع مىشود كه بر\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nمخالفانش نفرين فرستد تا بر ايشان چيره گردد حاطب گفت : آيا مگر تو گواهى نمىدهى كه عيسى بن مريم فرستادهء خداست . پس چرا وقتى قومش ، او را گرفتند و خواستند بكشندش بر آنها نفرين نكرد . مقوقس با شنيدن اين پاسخ گفت : آفرين ! تو حكيمى هستى كه از نزد حكيمى آمده . آنگاه حاطب را مورد اكرام قرار داد و دو كنيز به نامهاى ماريه مادر ابراهيم ( پسر متوفاى پيغمبر ( ص ) ) و شيرين و نيز يك استر سپيد كه دلدل نام داشت و در آن روزگار در عرب غير آن نبود ، به پيغمبر تحفه داد و به پيغمبر ( ص ) نوشت : من مىدانستم كه يك پيامبر باقى مانده است و گمان مىكردم كه او از شام ظهور مىكند . اينك فرستادهء تو را گرامى داشتم و براى تو دو كنيز كه در قبط جايگاهى عظيم دارند ، فرستادم و جامه و استرى به عنوان پيشكش به تو دادم .\r\nمقوقس چيز ديگرى در اين نامه نيفزود و اسلام هم نياورد ، نامه پيامبر ( ص ) را در صندوقچه‌اى از عاج قرار داد و بر آن مهر نهاد و به كنيزش سپرد .\r\n\r\n5 - نامهء پيغمبر ( ص ) به حارث بن ابى شمر غسانى\r\nپيامبر ( ص ) اين نامه را به شجاع بن وهب اسدى ، يكى از آن شش نفر مذكور سپرد . حارث در آن هنگام در غوطهء دمشق سرگرم تهيهء آذوقه و ملزومات قيصر بود و قيصر چنان كه گفته آمد از حمص به ايليا ( قدس ) آمده بود تا نذر خويش را به جاى آورد . در اين نامه نوشته شده بود :\r\n« بسم اللّه الرحمن الرحيم ، از محمد رسول خدا به حارث بن ابى شمر . درود بر آن كه پيرو هدايت شد و به خدا ايمان آورد و تصديقش كرد . من تو را دعوت مىكنم كه به خداى يگانهء بىانباز ايمان آورى ( تا ) پادشاهىات پاينده بماند . »\r\nآنگاه نامه را مهر كرد . حارث نامهء پيغمبر ( ص ) را خواند و آن را به كنارى انداخت و گفت : چه كسى مىتواند پادشاهى مرا از من بازستاند ؟ ! من با سپاه خويش به ( جنگ ) او مىروم . و همچنان نشسته بود كه سپاه خويش را تا شب سان ديد و دستور داد اسبان را نعل بندند سپس به شجاع گفت : آن چه را كه ديدى به دوستت ( محمد ( ص ) ) خبر ده و به قيصر نامه نگاشت و ماجرا را بازگفت .\r\nقيصر به او پاسخ داد : به سوى او حركت مكن و از اين تصميم منصرف شو . آنگاه حارث دستور داد صد مثقال طلا به شجاع عطا كنند .\r\n\r\n6 - نامهء پيغمبر ( ص ) به هوذة بن على حنفى فرمانرواى يمامه\r\nپيغمبر ( ص ) اين نامه را به سليط بن عمرو عامرى ، يكى از آن شش تن مذكور سپرد تا به هوذه برساند . در اين نامه آمده بود :\r\n« بسم اللّه الرحمن الرحيم ، از محمد رسول خدا به هوذة بن على حنفى . درود بر آن كه پيرو هدايت شد . بدان كه دين من به زودى سراسر جهان را خواهد گرفت . پس اسلام آور تا سلامت\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nبمانى تا آنچه را كه در دست دارى براى تو قرار دهم . »\r\nسليط ، نامهء پيغمبر ( ص ) را مهر كرده به هوذه تسليم كرد . هوذه نامه را خواند و سليط را مورد احترام قرار داد و به وى صله بخشيد و او را خلعت داد و به پيغمبر ( ص ) نوشت : چه نيكو و زيباست طريقتى كه بدان دعوت مىكنى . من شاعر و خطيب قوم خويشم و عرب از موقعيت من هراس به دل دارد . پس بخشى از اين امر ( نبوت ) را به من واگذار تا تو را پيروى كنم . پيامبر ( ص ) به او پاسخ داد . اگر قطعه‌اى زمين از من بخواهد ، هرگز او را ندهم .\r\n\r\n7 - نامهء پيغمبر ( ص ) به جيفر و عبد ، فرزندان جلندى در عمان در يمن\r\nاين دو از قبيلهء ازد بودند و از ميان آن دو جيفر ، فرمانروايى داشت . پيامبر ( ص ) در ذى القعدهء سال هشتم هجرى نامه‌اى خطاب به او نوشت و آن را به عمرو بن عاص داد تا به جيفر و عبد برساند . در آن نامه چنين نوشته شده بود :\r\n« بسم اللّه الرحمن الرحيم ، از محمد پسر عبد اللّه به جيفر و عبد فرزندان جلندى . درود بر آن كه پيرو هدايت شد . اما بعد ، من شما دو تن را به كلمهء اسلام فرا مىخوانم . اسلام آريد تا سلامت مانيد . من فرستادهء خدا به سوى تمام مردمانم تا هر كه را زنده است بيم دهم و سخن ( خداى ) بر كافران فرود آيد . شما دو تن اگر به اسلام اقرار كنيد ، شما را ولايت دهم و اگر از اقرار به اسلام سرتابيد بدانيد كه فرمانروايى شما از دست مىرود و سپاه من ديار شما را خواهند گرفت و پيغمبرى من بر سلطنت شما چيره خواهد گشت . » آنگاه نامه را مهر كرد .\r\nعمرو بن عاص گويد : نامه را گرفته و به سوى عمان رفتم . ابتدا نزد عبد روانه شدم كه از برادرش شكيباتر و نرمخوتر بود . به او گفتم : من فرستادهء رسول خدا ( ص ) به سوى توام . عبد پاسخ داد :\r\nبرادرم در سال و پادشاهى از من مقدم‌تر است و من تو را به سوى او مىبرم .\r\nآنگاه عبد از احوال پدر عمرو ( يعنى عاص ) از او مىپرسد كه چه مىكند ؟ سپس پرسيد : مرا بگو كه اين مرد ( محمد ( ص ) ) به چه امر مىكند و از چه بازمىدارد ؟ عمرو پاسخ داد : او به طاعت خداى عز و جل امر مىكند و از معصيت او بازمىدارد به نكوكارى و صلهء رحم فرمان مىدهد و از ستم و تجاوز و زنا و باده‌نوشى و پرستش سنگ و بت و صليب نهى مىكند . عبد با شنيدن اين سخنان گفت : او به چه امور نيكى دعوت مىكند اگر برادرم از من پيروى كند به دو ايمان آوريم . اما او به حكومت خويش بخيل است و آن را از دست نمىدهد و همين بر وى گناه و و بال شود .\r\nسپس عمرو را بر برادرش داخل كرد . عمرو نامه را به جيفر داد او نامه را خواند و آن را به برادرش داد و برادرش نيز نامه را قرائت كرد . آنگاه از عمرو در بارهء قريش پرسيد كه چه مىكنند ؟\r\nآنگاه گفت : در آنچه مرا به سوى آن خواندى انديشه كردم و ديدم ضعيف‌ترين عرب باشم اگر مردى را كه در چنگ من است ( عمرو ) بگيرم . عمرو گويد : گفتم : من فردا مىروم . چون جيفر از رفتن من\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nمطمئن شد با برادرش خلوت كرد و صبح روز بعد همراه با برادرش اظهار اسلام كردند و مرا از گرفتن صدقه مانع نشدند .\r\n\r\n8 - نامهء پيغمبر ( ص ) به منذر بن ساوى عبدى در بحرين\r\nپيغمبر ( ص ) در آغاز نامه‌اى به علاء بن حضرمى نوشت و او را به اسلام فرا خواند . ظاهرا علاء بر آيين مجوس بود . هيچ كس نسخه‌اى از اين نامه را متذكر نشده است . آيين مجوس در نظر علاء بد جلوه كرد . پيامبر در آن چه به وى نوشت فرمود : تو بىخرد و بىبينش نيستى پس بنگر كه آيا سزاوار است كسى را كه در دنيا دروغ نمىگويد ، تصديقش نكنيم و كسى را كه خيانت پيشه نمىكند اطمينان نورزيم و به كسى كه خلاف نمىكند اعتماد نكنيم . پس اگر چنين باشد ، اين گونه است اين پيغمبر امّى است كه به خدا هيچ صاحب خردمندى نمىتواند بگويد اى كاش آن چه را كه بدان فرمان داده بود نهى مىكرد و آن چه را كه نهى كرده بود ، به انجام آن فرمان مىداد . آنگاه اسلام آورد و اسلام او نيكو شد و به پيامبر ( ص ) نامه‌اى نگاشت و در آن گفت : اما بعد ، اى رسول خدا من نامه‌ات را بر مردم بحرين خواندم . از ايشان كسانى بودند كه اسلام را دوست داشتند و شيفتهء آن شدند و به آن گرويدند و كسانى نيز بودند كه اسلام را ناخوش داشتند . در سرزمين من مجوسان و يهوديان هستند . فرمان خود را دربارهء آنان به من ابلاغ فرما .\r\nپيغمبر ( ص ) جواب او را نوشت و به علاء بن حضرمى داد . در اين نامه آمده بود :\r\n« بسم اللّه الرحمن الرحيم ، از محمد فرستادهء خدا به منذر بن ساوى . درود بر تو . ستايش مىكنم به سوى تو خدايى را كه جز او معبودى نيست . شهادت مىدهم معبودى جز خداى يكتا نيست و نيز گواهى مىدهم كه محمد ( ص ) بنده و فرستادهء اوست . اما بعد ، من خداى عز و جل را به ياد تو مىآورم ، همانا آن كه خيرخواهى مىكند براى خويش خيرخواهى مىكند و هر كس فرستادگان مرا فرمان برد و پيرو آنان شود مرا فرمان برده است و هر كه خير آنان را خواهد براى من خيرخواهى كرده است . فرستادگان من ثناى خير بر تو مىفرستند و من تو را در قومت شفاعت كردم ، پس براى مسلمانان ، آن چه را كه بر آن تسليم شدند واگذار و گناهكاران را بخشيدم پس از ايشان بپذير . و تو هر قدر كه اصلاح كنى هرگز تو را از مقامت بر كنار نخواهيم داشت و هر كه بر آيين يهود يا مجوس باقى ماند ، بايد جزيه پرداخت كنند . »\r\n\r\nجنگها ، غزوات و سريه‌هاى پيغمبر ( ص )\r\nابن سعد در طبقات الكبير روايت كرده است كه شمار غزوات رسول خدا ( ص ) كه شخصا در آن شركت جست ، بيست و هفت بود و شمار سريه‌هايى كه به جنگ فرستاد چهل و هفت و شمار غزواتى كه در آن به جنگ پرداخت نه بود .\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nمؤلف سيرهء حلبيه گويد : پيغمبر بيست و هفت غزوه داشت اما به وقت شمارش بيست و هشت غزوه برشمرده است . اين غزوات عبارت‌اند از : ( 1 ) بواط ( 2 ) عشيره ( 3 ) سفوان ( 4 ) بدر كبرى ( 5 ) بنى سليم ( 6 ) بنى قينقاع ( 7 ) سويق ( 8 ) قرقرة الكدر ( 9 ) غطفان يا ذى امر ( 10 ) بحران الحجاز ( 11 ) احد ( 12 ) حمراء الاسد ( 13 ) بنى نضير ( 14 ) ذات الرقاع ( 15 ) بدر الآخرة يا بدر الموعد ( 16 ) دومة الجندل ( 17 ) بنى مصطلق يا مريسيع ( 18 ) خندق ( 19 ) بنى قريظه ( 20 ) بنى لحيان ( 21 ) حديبيه ( 22 ) ذى قرد ( 23 ) خيبر ( 24 ) وادى القرى ( 25 ) عمرهء قضا ( 26 ) فتح مكه ( 27 ) حنين و طائف ( 28 ) تبوك . برخى نيز غزوات را بيست و نه حساب كرده و در اول آنها غزوهء ودان را افزوده‌اند .\r\nاما مغازى نه‌گانه بنابر آنچه ابن سعد در طبقات آورده عبارت‌اند از : ( 1 ) بدر القتال ( 2 ) احد ( 3 ) مريسيع ( 4 ) خندق ( 5 ) قريظه ( 6 ) خيبر ( 7 ) فتح مكه ( 8 ) حنين ( 9 ) طائف . اينها غزواتى هستند كه ما بر آنها اجماع كرده‌ايم و در برخى از روايات مورخان آمده است كه آن حضرت در بنى نضير و وادى القرى و غابه نيز جنگ كرده است .\r\n\r\nغزوهء ودّان يا ابواء\r\nودان ( به فتح واو و تشديد دال ) ، قريهء جامعى از اعمال فرع بود . به اين غزوه ، غزوهء ابواء نيز گويند و اين دو ( ودان و ابواء ) در وادى الفرع نزديك همند و ميان آن دو شش ميل فاصله است . اين غزوه ، دوازده شب از ماه صفر گذشته و درست دوازده ماه گذشته از ورود پيغمبر ( ص ) به مدينه روى داد و نخستين غزوه‌اى بود كه پيغمبر ( ص ) شخصا و به همراه شصت سوار از مهاجران در آن شركت داشت . آن حضرت مىخواست كاروانى از قريش را بگيرد . اما به رويارويى با آنها موفق نشد و در راه با قبيلهء بنى ضمره ديدار كرد و ميان او و آنها پيمانى منعقد شد . پيغمبر ( ص ) به خاطر شركت در اين جنگ پانزده شب از مدينه دور بود . ابن سعد گويد : لواى پيغمبر ( ص ) در اين جنگ به دست حمزة بن عبد المطلب بود . اما شيخ مفيد در ارشاد به سند خود از ابو البخترى قرشى روايت كرده است كه پيامبر ( ص ) لوا را در غزوهء ودان به على بن ابى طالب سپرد و اين نخستين غزوه‌اى بود در اسلام كه در آن با پيغمبر ( ص ) لوا حمل مىشد .\r\n\r\nغزوه بواط\r\nبواط ( به ضم يا فتح باء و تخفيف واو ) يكى از كوههاى جهينه نزديك ينبع است . اين غزوه در ماه ربيع الاول و در آغاز سيزدهمين ماه هجرت پيامبر صورت گرفت . در اين جنگ پيغمبر ( ص ) با دويست تن از ياران خويش شركت جست تا بر كاروان قريش كه دويست و پنجاه شتر در آن بود و سرپرستى آن را امية بن خلف و صد نفر از قريش بر عهده داشتند ، حمله كند . اما ميان آنها جنگى روى نداد .\r\n\r\n","description":"","footnote":"","page_name":" 109 ","page_number":117},
  {"content":"\r\n\r\n\r\nغزوهء سفوان\r\nبه اين غزوه ، بدر الاولى نيز مىگويند . اين غزوه در ماه ربيع الاول سيزده ماه گذشته از هجرت پيامبر ( ص ) روى داد . در اين غزوه ، لواى جنگ كه سپيد بود در دست على بن ابى طالب قرار داشت .\r\nدربارهء علت وقوع اين غزوه گفته‌اند : كرز بن جابر فهرى ، رمه‌ها و گله‌هاى مردم مدينه را مورد حمله قرار داد و آنها را به يغما برد . رسول خدا ( ص ) در طلب وى بيرون شد تا آن كه به وادى سفوان از نواحى بدر رسيد اما به كرز دست نيافت . از همين روست كه اين غزوه را بدر الاولى هم ناميده‌اند .\r\nپيامبر ( ص ) پس از آن كه از دستيابى به كرز مأيوس شد ، راه بازگشت پيش گرفت برخى مورخان گويند اين غزوه پس از غزوهء عشيره اتفاق افتاد .\r\n\r\nغزوهء عشيره يا ذى العشيره\r\nعشيره ( به ضم عين ) جايى متعلق به بنى مدلج در ينبع بود . اين جنگ در ماه جمادى الآخر و شانزده ماه گذشته از هجرت روى داد . پيغمبر ( ص ) در اين جنگ به همراه صد و پنجاه يا دويست تن از مهاجران كه فقط سى شتر داشتند ، شركت جست . آنان مىخواستند كاروان قريش را كه از مكه مىآمد و در آن پنجاه هزار دينار بود تصاحب كنند . اين همان كاروانى بود كه چون از شام بازگشت به خاطر آن جنگ بدر واقع شد . لواى پيغمبر ( ص ) در اين جنگ كه سپيد بود در دست حمزة بن عبد المطلب قرار داشت . اما پيامبر ( ص ) با اين كاروان روبه‌رو نشد و بالاخره در آنجا با بنى مدلج و هم‌پيمانان آن ، پيمانى منعقد كرد .\r\n\r\nغزوهء بدر كبرى\r\nاين جنگ را بدر القتال نيز مىنامند و آن را كبرى گفته‌اند در برابر بدر صغرى كه همان غزوهء سفوان بوده كه شرح آن گذشت . و از اين جهت آن را بدر القتال ناميدند كه بر خلاف بدر نخستين در آن جنگ و قتال صورت گرفت .\r\nاين نبرد در نوزدهم يا هفدهم ماه رمضان ، نوزده ماه گذشته از هجرت پيغمبر ( ص ) روى داد . بدر نام چاهى بود كه به مردى با همين نام تعلق داشت .\r\nسبب وقوع اين جنگ آن بود كه رسول خدا ( ص ) به قصد گرفتن كاروان تجارى قريش كه به همراه ابو سفيان بن حرب و گروهى از يارانش به سوى شام مىرفت ، حركت كرد اما چنان كه گفته شد كاروان رفته بود . چون كاروان از شام بازگشت پيغمبر ( ص ) اصحاب خويش را فراخواند برخى حمله به كاروان را پذيرا شدند و برخى نيز آن را گران انگاشتند آنان به قصد ( گرفتن ) ابو سفيان و كاروان حركت كردند و آن را صرف يك غنيمت براى خود شمردند و فكر نمىكردند كه رسول خدا ( ص ) قصد جنگ دارد نه فريب . چهل نفر سوار قرشى نيز اين كاروان را همراهى مىكردند .\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nجنگ بدر نخستين غزوات مهم رسول خدا ( ص ) بود و پايه‌هاى دين بدان استوارى گرفت و خدا به واسطهء آن مسلمانان را عزّت و سركشان قريش را خوارى و خفّت داد . برخى از سران قريش در اين جنگ از پاى درآمدند و ترسى از ناحيهء مسلمانان ، در دلهاى عرب و يهود و غير آنان فرو افتاد . و خداوند متعال در همين جنگ بسيارى از آيات سورهء انفال و برخى سوره‌هاى ديگر را نازل فرمود .\r\nپيامبر ( ص ) با سيصد و سيزده تن از ياران خويش حركت كرد . آنها فقط دو اسب و هفتاد شتر داشتند چنان كه دو تن يا بيشتر در پى يك شتر مىرفتند ( و به نوبت بر آن سوار مىشدند ) . حتى پيغمبر ( ص ) شترى مخصوص خود نداشت و با على بن ابى طالب و مرثد بن ابى مرثد ، بر شتر مرثد سوار مىشد . بسيارى از اصحاب آن حضرت ، از ترس قريش و پرشمار بودن آنها ، موافق حركت براى جنگ با قريش نبودند چنان كه خداوند تعالى فرمايد : « چنان كه خداوند تو را از خانهء خويش به حق برون آورد و گروهى از مؤمنان ( بدين كار ) ناخشنود بودند ، با تو در حق مجادله مىكنند . پس از آن چه ظاهر شده بود گويا به سوى مرگ رانده مىشوند . » « 201 » \r\nخداوند متعال پيامبرش را به يكى از دو طايفه ، كاروان يا فرار ، وعده داد . اصحاب آن حضرت بيشتر متمايل به گرفتن كاروان بودند چون به امر زودگذر علاقه داشتند . خداوند در اين آيه به نكتهء بالا اشاره كرده و فرموده است : « و هنگامى كه خداوند وعده مىداد شما را به يكى از دو طايفه كه آنها از آن شماست و شما دوست مىداشتيد كه غير صاحب شوكت بوده باشد . . . » « 202 » \r\nخبر حركت مسلمانان به ابو سفيان و يارانش رسيد . آنها ضمضم بن عمرو غفارى را به مكه فرستادند تا قريش را به يارى آنها بطلبد . سه روز پيش از آمدن ضمضم به مكه ، عاتكه دختر عبد المطلب در خواب ديد « سوارى پيش آمد و در ابطح ايستاد و بانك برآورد : اى آل عذرا در سه گروه به سوى قتلگاه خويش برويد . او سه بار اين عبارت را بانگ داد . مردم گرداگرد او جمع شدند سپس وارد مسجد شد و مردم به دنبال او رفتند ناگهان ديدند شترش را روبه‌روى كعبه مثله كرد .\r\nسپس سه بار ديگر همان عبارت را تكرار كرد و آنگاه شترش را بر قلّهء ( كوه ) ابو قبيس مثله كرد . سه بار ديگر همان جمله را بانگ داد آنگاه صخره‌اى از ابو قبيس برگرفت و رها كرد . صخره همين‌طور غلتيد تا به پايين كوه رسيد خانه‌اى از مكه باقى نماند جز آن كه پاره‌اى از آن سنگ در آنها فرو افتاد . »\r\nجريان اين خواب را به ابو جهل گزارش دادند و وى گفت : اى فرزندان عبد المطلب ! آيا به اين راضى نشديد كه مردانتان ادعاى نبوت كنند كه حالا زنانتان نيز به ادعاى نبوت پرداخته‌اند ! ! روز سوم فرا رسيد و عباس همچنان با ابو جهل در اين باره مخالفت مىكرد كه ضمضم به مكه آمد و\r\n\r\n","description":"","footnote":" ( 201 ) انفال / 6 - 4 ؛ كَما أَخْرَجَك رَبُّك مِن بَيْتِك بِالْحَق وَ إِن فَرِيقاً مِن الْمُؤْمِنِين لَكارِهُون ، يُجادِلُونَك فِي الْحَق بَعْدَ ما تَبَيَّن كَأَنَّما يُساقُون إِلَى الْمَوْت وَ هُم يَنْظُرُون .  ( 202 ) انفال / 7 ؛ وَ إِذْ يَعِدُكُم اللَّه إِحْدَى الطَّائِفَتَيْن أَنَّها لَكُم وَ تَوَدُّون أَن غَيْرَ ذات الشَّوْكَةِ تَكُون لَكُم . . . ","page_name":" 111 ","page_number":119},
  {"content":"\r\n\r\nگفت : اى جماعت قريش ! اى آل لؤى بن غالب ! شترانى كه حامل اموال شمايند اينك در خطر حمله محمد و ياران او قرار گرفته‌اند به فرياد برسيد ! كمك كنيد ! به خدا گمان نمىكنم اموال اين كاروان به دست شما برسد .\r\nضمضم گوشهاى شتر خود را بريد و بينى آن را شكافت و پيراهنش را از جلو و پشت چاك داد و جهازش را برگردانيد . اين علامت خاص شخص فريادخواه بود . و هم‌اكنون مشابه اين كار در ميان اعراب حجاز نيز معمول است .\r\nمكيان آمادهء نبرد شدند و هر كس كه خود به آنها ملحق نمىشد كس ديگرى را به جاى خويش با آنها روانه مىكرد . قريش از خوابى كه عاتكه ديده بود هراسان شده بودند . بنى هاشم خوش‌حالى مىكردند . ابو لهب به همراه سپاه عازم نشد . اين همان عير و نفيرى بود كه در بارهء آن گفته مىشد :\r\nفلانى نه در عير است و نه در نفير .\r\nقريش با خنياگران و دفها و به همراه نهصد و پنجاه يا نهصد و بيست نفر جنگجو روانه گشتند .\r\nآنها دويست و به روايتى چهار صد اسب و هفتصد شتر با خود همراه داشتند .\r\nابو سفيان پشت چاه بدر ماند و رسول خدا ( ص ) دو نفر را به منظور جاسوسى و كسب اخبار روانه كرد . اين دو بسبس و عدى نام داشتند . آنها شتران خويش را نزديك آب متوقف كردند و از چاه آب برداشتند . در اين حال متوجه سخنان دو كنيز از جهينه شدند كه يكى از آنها با صاحب خويش بر سر درهمى كه از او مىخواست در حال گفت‌وگو بود . صاحب كنيز به او مىگفت : كاروان فردا يا پس فردا فرود مىآيد . مرد مىگفت : راست مىگويى .\r\nچون جاسوسان اين سخنان را شنيدند نزد پيغمبر ( ص ) بازگشته وى را از اين خبر آگاه ساختند .\r\nابو سفيان به بدر آمد و هراسان پيشاپيش كاروان حركت مىكرد . سپس از مردى به نام مجدى پرسيد : آيا كسى را اين دور و بر ديده‌اى ؟ مرد پاسخ داد : نه ، فقط دو سوار را ديدم كه به اينجا آمده شترانشان را نگه داشتند و از چاه آب كشيدند و بازگشتند . ابو سفيان به محلى كه آن دو سوار شترانشان را نگه داشته بودند رفت و پشكلهاى شتران را شكست و ديد در آنها هسته خرماست ، وى با ديدن هسته‌هاى خرما گفت : به خدا ! اين علوفهء اهل يثرب است و آنها جاسوسان محمد و يارانش بوده‌اند . به نظر من آنها همين نزديك هستند . آنگاه به صورت شترش زد و به سرعت حركت كرد .\r\nقريش بر آبشخورها فرود مىآمدند و شتران را نحر مىكردند . عتبه و شيبه در راه ماندند و آهنگ بازگشت داشتند . اما ابو جهل آنان را تحريك كرد و آن دو با بىميلى رهسپار شدند . بنى زهره و بنى عدى بن كعب بازگشتند . ابو سفيان به قريش پيغام داد كه يا بازگرديد و يا زنان رامشگر را بازگردانيد . عتبه خواست برگردد ليكن ابو جهل و قومش از بازگشت امتناع ورزيدند و رامشگران را از جحفه بازگرداندند . گويى مقصود وى از بازگرداندن رامشگران اين بود كه به دست مسلمانان به اسارت نيفتند . اين خبر به پدران آنها رسيد و گفتند : واى بر قوم ما !\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nاين خبر نشان مىدهد كه وى به خاطر دليرى و جرئتى كه از مسلمانان ديده بود ، تا چه حد مبهوت هيبت آنان شده اگر چه تا پيش از اين قوم او با مسلمانان جنگى نداشتند . ابو جهل گفت : به خدا بازنمىگرديم مگر آن كه به بدر برسيم و سه روز در آنجا اقامت گزينيم و طعام بخوريم و شراب بنوشيم و زنان رامشگر براى ما بخوانند و عرب از مسير حركت ما آگاه شود و همواره از هيبت ما در بيم و هراس باشد .\r\nبدر يكى از مواسم عرب بود كه هر ساله بازارى در آنجا برپا مىشد . چون رسول خدا ( ص ) نزديك بدر رسيد ، از حركت قريش آگاه شد و مردم را نيز مطلع كرد و با آنان در اين باره به رايزنى پرداخت .\r\nبرخى از مهاجران ، آن حضرت را از رفتن نهى كردند و گفتند : اين قريش و كبر و اعجاب اوست . از گاهى كه كفر ورزيده ايمان نياورده است . مقداد گفت : به خدا سوگند ما همچون بنى اسرائيل نيستيم كه به پيغمبر خود گفتند : تو و پروردگارت برويد و بجنگيد ما در اينجا مىنشينيم . ما به تو چنين سخنى نخواهيم گفت . ليكن تو و پروردگارت برويد و بجنگيد كه ما نيز همراه شما خواهيم جنگيد .\r\nرسول خدا ( ص ) دربارهء او سخن نيك گفت و او را دعا كرد و سپس فرمود : پيشنهاد دهيد . مقصود آن حضرت انصار بود چون گمان مىبرد آنها تنها او را در خانه و ديار خودشان يارى مىكنند زيرا با وى شرط كرده بودند كه از او همچون يكى از افراد خود دفاع كنند . سعد بن عباده و سعد بن معاذ به نمايندگى از انصار برخاسته اعلام آمادگى كردند . رسول خدا ( ص ) با شنيدن گفتار آنان فرمود : بر بركت خدا سير كنيد كه خداوند يكى از دو گروه را به من وعده فرمود . به خدا انگار همين حالا قتلگاه آن قوم ( قريش ) را مىبينم .\r\nرسول خدا ( ص ) سه لوا مهيا كرد . هر دو گروه به هم نزديك شده بودند اما هيچ كدام از وجود ديگرى آگاه نبود . رسول خدا ( ص ) على ( ع ) و زبير و عده‌اى ديگر را به قصد تجسس و خبرگيرى به سوى آب گسيل داشت . آنها سقايان قريش را در آنجا ديدند و دستگيرشان كردند . يكى از سقايان گريخت و قريش را از ماجرا مطلع كرد . قريش با شنيدن اين حادثه بد حال شدند و همه به جز ابو جهل به حالت نگهبانى ( آماده باش ) درآمدند . ابو جهل بىنگهبان با قوم خويش بود .\r\nسقايان دستگير شده را آوردند . پيامبر ( ص ) در حال نماز بود . آنها از سقايان بازجويى كردند و پاسخ شنيدند كه ما سقايان قريش هستيم . مسلمانان را اين جواب خوش نيامد . چون دوست داشتند كه اينان سقايان ابو سفيان باشند . از اين رو آنها را كتك زدند . سقايان گفتند : ما سقايان ابو سفيانيم .\r\nمسلمانان دست از زدن آنها برداشتند . رسول خدا سلام نمازش را گفت و فرمود : چون به شما راست مىگويند ، آنها را مىزنيد و چون دروغتان مىگويند دست از زدن برمىداريد . سپس از آنها پرسيد :\r\nقريش كجايند ؟ پاسخ دادند : پشت همين تپه . پرسيد : چند نفرند ؟ گفتند : نمىدانيم . شمار آنها زياد است . پرسيد : هر روز چند شتر مىكشند ؟ پاسخ دادند : يك روز ده شتر و روزى ديگر نه شتر . پيغمبر فرمود : شمار آنها ما بين نهصد تا هزار نفر است . آنگاه فرمود : اين مكه است كه پاره‌هاى جگر\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nخويش را به سوى شما افكنده .\r\nشب بدر همه را خواب فراگرفت . خداوند در آن شب باران فرو فرستاد . اما مسلمانان از آن آسيبى نديدند ليكن قريش از بارش باران در آزار شدند ، حال آن كه ميان آنها فاصلهء اندكى بود . و اين همان فرمودهء خداى تعالى است كه :  « إِذْ يُغَشِّيكُم النُّعاس أَمَنَةً مِنْه وَ يُنَزِّل عَلَيْكُم مِن السَّماءِ ماءً لِيُطَهِّرَكُم بِه وَ يُذْهِب عَنْكُم رِجْزَ الشَّيْطان وَ لِيَرْبِطَ عَلى قُلُوبِكُم وَ يُثَبِّت بِه الْأَقْدام . . . »  « 203 » \r\nرسول خدا ( ص ) عمار ياسر و عبد اللّه بن مسعود را روانه كرد . آن دو در اطراف اردوگاه قريش گشت زدند و سپس بازگشتند و به پيغمبر خبر دادند كه قريش بيمناك و وحشت‌زده‌اند . براى رسول خدا ( ص ) سايبانى از شاخ و برگ ساختند . سعد بن معاذ كه شمشير خود را حمايل كرده بود ، بر در سايبان ايستاد . پيامبر ( ص ) و ابو بكر وارد سايبان شدند . رسول خدا ( ص ) ياران خويش را به صف كرد . قريش نيز كه داشتند سپاهيان خود را به صف مىكردند ، پديدار شدند . حوضى را درست كرده و از سحر در آن آب پر كرده بودند . على بن ابى طالب ( ع ) بسيار از اين حوض آب پر كرده بود . ظرفها در آن افكنده شد .\r\nرسول خدا ( ص ) رايت خويش را كه عقاب ناميده مىشد به على بن ابى طالب داد و پرچم مهاجران را به مصعب بن عمير و پرچم خزرج را به حباب بن منذر و پرچم اوس را به سعد بن معاذ سپرد كه اين كار درست بود . در چاپ اول آمده بود كه آن حضرت رايت خويش را به مصعب بن عمير داد كه اين قول نادرست است .\r\nدر سيرهء حلبيه از ابن عباس نقل شده است كه گفت : پيامبر ( ص ) روز بدر رايت خويش را به على كه بيست سال داشت ، داد . در سيرهء نبويه دحلان آمده است : پيغمبر ( ص ) در روز بدر پرچم سپيدى بست و آن را به مصعب بن عمير داد . پيشاپيش عمير ، دو رايت سياه ديگر بود . يكى از آنها كه عقاب نام داشت به دست على بن ابى طالب بود و ديگرى به دست سعد بن معاذ و بنا بر قول ديگر به دست حباب بن منذر . در همان جا همچنين به نقل از الامتاع آمده است كه پيامبر ( ص ) پرچمها را در روز بدر مهيا كرد . در آن روز سه پرچم بود ، يكى از آنها را مصعب بن عمير بر دست داشت . دو پرچم سياه ديگر نيز بود يكى با على بن ابى طالب و ديگر به دست يكى از مردان انصار بود .\r\nدر غزوهء احد گفتيم كه رايت ، پرچم بزرگ‌تر و لواء كوچك‌تر از آن بود و اين كه برخى از لغويون گفته‌اند رايت و لواء يكى هستند سخنى ناصواب است . همچنين روايتى كه از ابن اسحاق و ابن سعد نقل شده مبنى بر آن كه رايتها در روز خيبر پديد آمدند ، با اين روايات مردود مىشود . از آن چه گذشت به دست مىآيد كه رايت ، كه پرچم بزرگ‌تر بوده ، در روز بدر به دست على بوده و مصعب بن عمير كه يكى از مهاجران است ، لواى مهاجران را به دست داشت . اين حال مهاجران است . اما\r\n\r\n","description":"","footnote":" ( 203 ) انفال / 11 ؛ و چون شما را بدان خواب كه امانى از جانب وى ( خدا ) بود فرا گرفت و از آسمان آبى به شما نازل كرد كه با آن پاكتان كند و آلايش شيطانى از شما ببرد و دلهايتان محكم كند و قدمها را بدان استوار سازد . ","page_name":" 114 ","page_number":122},
  {"content":"\r\n\r\nانصار ، ظاهرا لواى اوس با حباب بن منذر و لواى خزرج با سعد بن معاذ بوده است . در سيرهء حلبيه به نقل از الهدى بدين نكته تصريح شده و اين نقل منافاتى ندارد با آن چه در واقعهء بدر ذكر شده كه سعد بن معاذ با سلاح بر در سايبان ( به نگهبانى ) ايستاده بود . چون ممكن است حمل لواء فقط در راه بوده باشد . در اين صورت سه لواء بوده و يك رايت . اين قول دقيق‌تر است . زيرا رايت بزرگ‌تر مىبايست در دست على باشد چون اين رايت فقط به كسى داده مىشد كه چهرهء برجسته‌اى در دليرى و شجاعت باشد و على هر چند كه از مهاجران بود ، ليكن بودن رايت در دست او ، وى را رئيس همگان قرار مىداد . بنا بر اين درست آن است كه مهاجران را نيز لوايى باشد . به مصعب بن عمير نيز لوايى داده شد . اين مصعب همان كسى است كه روز احد نيز لواء به او داده شد . چون او از بنى عبد الدار بود و لواى مشركان در آن روز نيز در دست بنى عبد الدار قرار داشت . چون مصعب در آن روز كشته شد ، على لواء را با رايت در دست گرفت . پيغمبر ( ص ) در جنگ بدر دو لواء براى انصار قرار داد . يكى براى اوس و به دست حباب و ديگرى براى خزرج و به دست سعد .\r\nرسول خدا ( ص ) رو به طرف مغرب كرد و خورشيد را پس سر خويش قرار داد . مشركان روى كردند و آفتاب را روياروى خود گرفتند . آن حضرت در سرازيرى بيابان ( العدوة الدنيا ) جاى گرفت و مشركان در ( العدوة القصوى ) فرود آمدند . قريش به كم‌شمارى مسلمانان نگريستند . ابو جهل گفت :\r\nآنها چنان اندكند كه يك گوسفند سيرشان مىكند . اگر بندگان خويش را به سويشان فرستاده بوديم هرآينه دست بسته آنها را مىگرفتند . عتبة بن ربيعه به او گفت : آيا كمين يا نيروى امدادى ندارند ؟\r\nعمير بن وهب جمحى را كه جنگجويى دلير بود ، فرستادند . عمير با اسب خويش گرداگرد اردوگاه رسول خدا ( ص ) چرخ زد و سپس بازگشت و گفت : مسلمانان سيصد تن هستند و اگر هم زياد باشند ، اندكى از اين تعداد بيشترند . هفتاد شتر و دو اسب همراه دارند . نه آنها را كمين است و نه نيروى امدادى . ليكن شترانى را ديدم كه براى شما از مدينه مرگ را به ارمغان آورده‌اند . گروهى ديدم كه جز شمشيرهاى خود پناهى ندارند ، آنان را مىبينيد كه خاموش‌اند و سخنى نمىگويند ولى همچون افعيهاى كشنده زبانهاى خود را در اطراف دهان گردش مىدهند ! آنها را نمىبينم كه بگريزند و تا به تعداد خويش از شما نكشند خود كشته نمىشوند . ابو جهل به او گفت : دروغ مىگويى و ترسيده‌اى .\r\nدر اين هنگام خداى تعالى اين آيه را نازل فرمود :  « وَ إِن جَنَحُوا لِلسَّلْم فَاجْنَح لَها . »  « 204 » \r\nرسول خدا ( ص ) با نزول اين آيه به آنها پيغام فرستاد كه بازگرديد كه اگر اين امر ( جنگ ) از سوى من با كسى ديگر جز شما باشد ، در نظر من بهتر است . عتبه گفت : اين پيشنهاد را هرگز قريش رد نكنند . پس شاد شدند ، سپس شتر سرخ خويش را سوار شد . رسول خدا ( ص ) به عتبه كه ميان دو سپاه مىگرديد و آنان را از جنگ بازمىداشت ، مىنگريست . پيغمبر با ديدن اين صحنه\r\n\r\n","description":"","footnote":" ( 204 ) انفال / 61 ؛ اگر براى صلح و آشتى بال گستردند ، تو نيز براى آن بال‌گستر . ","page_name":" 115 ","page_number":123},
  {"content":"\r\n\r\nفرمود : اگر پيش كسى خير و نيكى باشد ، پيش همين صاحب شتر سرخ است و اگر قريش از وى فرمان برد به صواب رسد . عتبه به سخنرانى ايستاد و گفت : جماعت قريش ! امروز مرا فرمان بريد و روزگار را سرتابيد . محمد داراى خويشى و پيمان است . او پسر عم شماست . پس كار او را به عرب واگذاريد . اگر او راستگو باشد شما به دو بسيار نزديك‌ايد ، و نزد او گرامى هستيد و اگر دروغگو باشد گرگهاى عرب شما را از كار او كفايت مىكنند . عتبه عهده‌دار پرداخت خونبهاى حضرمى شد . اين حضرمى كسى بود كه مسلمانان او را در نخله كشته بودند . عتبه اين كار را بر عهده گرفت مبنى بر آن كه قريش بازگردند . ليكن ابو جهل از برگشت امتناع ورزيد و به عتبه گفت : ترسيده‌اى و از ترس ريه‌هايت باد كرده است . عتبه او را پاسخ داد : اين ته زرد به زودى مىفهمد كه آيا كسى همانند من مىترسد ؟ همه براى جنگ صف كشيدند .\r\nرسول خدا ( ص ) برخاست و رو به خدا دست به استغاثه و دعا برداشت و گفت : خداوندا ! اگر اين گروه ( مسلمانان ) كشته شوند ، در زمين پرستش نشوى . اين همان سخن خداى تعالى است كه فرمود :  « إِذْ تَسْتَغِيثُون رَبَّكُم فَاسْتَجاب لَكُم أَنِّي مُمِدُّكُم بِأَلْف مِن الْمَلائِكَةِ مُرْدِفِين »  « 205 » \r\nاسود بن عبد الاسد مخزومى قسم ياد كرد كه خود را به حوض مسلمانان برساند تا آن را يا خراب كند و يا در كنار آن كشته شود . پس هجوم آورد و نزديك حوض رسيد . حمزة بن عبد المطلب به رويارويى او شتافت و ضربتى بر وى زد و پايش را جدا كرد . ليكن اسود همچنان پيش تاخت تا در حوض ايستاد و با پاى سالم خويش حوض را خراب كرد و از آب آن نوشيد و بالاخره حمزه در حوض او را كشت . شعار پيغمبر در آن روز اين بود : « يا منصور امت . »\r\nعتبة بن ربيعه و برادرش شيبه و پسرش وليد از صف مشركان بيرون آمده دعوت به مبارزه كردند .\r\nسه جوان از انصار كه از بنى عفراء بودند براى مبارزه با آنها بيرون آمدند . اينان معاذ و معوذ و عوف فرزندان حارث بودند . آنان به مبارزان مسلمان گفتند : شما بازگرديد كه ما را با شما كارى نيست .\r\nآنگاه منادى آنها بانگ برداشت كه : محمد ! همتايان ما را از قوم خودمان به مبارزهء ما روانه دار .\r\nپيغمبر ( ص ) به عبيدة بن حارث بن عبد المطلب و حمزة بن عبد المطلب و على بن ابى طالب فرمود :\r\nبرخيزيد و به حق خود كه خداوند بدان پيامبرتان را مبعوث كرد ، براى جنگ روانه شويد . چون آنان به باطل خويش آمدند تا نور خدا را فرونشانند و خداوند چنين نخواهد مگر آن كه نور خويش را تمام فرمايد .\r\nآن سه آمدند . عتبه گفت : سخن بگوييد تا شما را بشناسيم كه اگر همتايان ما بوديد با شما بجنگيم . آنان خود بر سر داشتند و مشركان آنها را نشناختند . حمزه گفت : من حمزة بن عبد المطلب شير خدا و شير رسولش هستم . عتبه گفت : همتايى بزرگ . و من شير هم‌پيمانان يا پيمانها يعنى\r\n\r\n","description":"","footnote":" ( 205 ) انفال / 9 ؛ آن دم كه از پروردگار خويش كمك مىخواستيد و پروردگارتان شما را اجابت كرد كه به هزار فرشته صف بسته ، مددتان مىدهم . ","page_name":" 116 ","page_number":124},
  {"content":"\r\n\r\n« اجمّه » هستم . و اين دو تن كه با تواند كيستند ؟ حمزه پاسخ داد : على بن ابى طالب و عبيدة بن حارث بن عبد المطلب . عتبه گفت : دو همتاى بزرگ .\r\nعلى با وليد كه هر دو كم‌سن‌وسال‌ترين قوم بودند ، به مبارزه پرداخت . على در آن هنگام بيست و پنج يا بيست و هفت سال داشت . ميان آن دو ، دو ضربه رد و بدل شد . ضربه وليد به على ( ع ) اصابت نكرد و على بر بند كتف چپش « 206 »  ضربتى زد و شمشير از بغل وليد بيرون آمد . برخى گفته‌اند : على ضربتى بر دست راست وليد زد و آن را از بدنش جدا كرد . على گفت : وليد دست راست خويش را به دست چپش گرفت و بدان ضربتى بر مغزم زد كه گمان بردم آسمان بر زمين فرو افتاد . سپس ضربتى ديگر بر او زد و او را بر خاك افكند .\r\nحمزه با عتبه مبارزه كرد . هر دو با شمشير به يكديگر مىزدند تا آنجا كه شمشيرهايشان شكافته گرديد و به هم درآويختند . گفته‌اند كه حمزه عتبه را مهلت نداد و او را كشت . اين دو سالخورده‌ترين افراد قوم بودند .\r\nعبيده هفتاد سال داشت . ميان او و شيبه دو ضربه رد و بدل شد و عبيده ضربتى بر سر شيبه وارد كرد و به جمجمهء شيبه خورد . شيبه نيز ضربتى بر ساق پاى عبيده زد و آن را قطع كرد و هر دو بر خاك افتادند .\r\nگويند : حمزه با شيبه و عبيده با عتبه نبرد كردند . مسلمانان فرياد زدند : على ! مگر نمىبينى كه آن سگ بر عمويت حمزه غالب شده . حمزه بلند بالاتر از عتبه بود . از اين رو على به او گفت : عمو سرت را پايين بياور . حمزه سر خويش را در سينهء عتبه فرو برد . على بر عتبه ضربتى زد و پيكر او را به دونيم كرد . آنگاه على و حمزه به سوى شيبه شتافتند و او را كشتند و عبيده را برداشته نزد رسول خدا ( ص ) آوردند . مغز استخوان ساق پاى او بيرون ريخته بود . عتبه به گريه افتاد و به پيامبر گفت :\r\nرسول خدا ! آيا من شهيد نيستم ؟ پيامبر فرمود : چرا هستى . آنگاه گفت : اگر ابو طالب زنده بود هرآينه مىدانست من بدانچه گفت آن روزى كه اين ( ابيات ) را بر زبان آورد ، سزاوارترم :\r\n كذبتم و بيت اللّه نخلّى محمدا * و لما نطاعن دونه و نناضل\r\nو ننصره حتى نصرع حوله * و نذهل عن ابنائنا و الحلائل \r\n« به خانهء خدا سوگند كه دروغ گفتيد ، ما محمد را رها نمىكنيم تا آن كه در برابر او نيزه بزنيم و تير بيندازيم ما او را يارى مىكنيم تا گرداگردش بر خاك بيفتيم و از فرزندان و زنانمان چشم مىپوشيم . »\r\nو اين آيت دربارهء آنان فرو فرستاده شد :  « هذان خَصْمان اخْتَصَمُوا فِي رَبِّهِم »  « 207 » \r\n\r\n","description":"","footnote":" ( 206 ) برخى گفته‌اند : على بر بند شانهء راست وليد ضربت زد كه اين سخن خطاست . چون على با دست راست شمشير مىزده و مقابل راست ، طرف چپ است . ( مؤلف )  ( 207 ) حج / 19 ؛ اينها دو دشمنند كه در مورد پروردگارشان دشمنى كرده‌اند . . . ","page_name":" 117 ","page_number":125},
  {"content":"\r\n\r\nعبيده را از محلى كه بود با خود بردند . او در صفراء از دنيا رفت . قريش با كشته شدن اين سه نفر بسيار خوار گشتند . ابو جهل از خدا طلب پيروزى كرد و گفت : خداوندا ! هر كدام از ما را كه پيوند خويشى را بيشتر قطع كرده و ما را چيزهايى ناشناخته آورده همين بامداد از ميان بردار . در اين هنگام بود كه اين آيه نازل شد :  « إِن تَسْتَفْتِحُوا فَقَدْ جاءَكُم الْفَتْح . . . »  « 208 » \r\nحنظلة بن ابى سفيان به سوى على ( ع ) آمد و چون به دو نزديك شد ، على ( ع ) ضربتى با شمشير بر او نواخت و چشمانش درآمد و بر زمين افتاد . عاص بن سعيد بن عاص در پى جنگ روى به ميدان آورد كه على ( ع ) به ديدار او شتافت و وى را كشت .\r\nشيخ مفيد در ارشاد به نقل از ابو بكر هذلى ، از زهرى ، از صالح بن كيسان نقل كرده است كه فرزند عاص يعنى سعيد بن عاص ، در روزگار خلافت عمر بر وى وارد شد و در گوشه‌اى نشست .\r\nسعيد گفت : عمر به من نگريست و گفت : چه شده است كه فكر مىكنم در درونت نسبت به من چيزى مىگذرد ؟ آيا خيال مىكنى من پدرت را كشتم ؟ به خدا دوست داشتم كه من او را مىكشتم و اگر او را كشته بودم از كشتن يك كافر عذر و پوزش نمىخواستم . ليكن من در روز بدر بر او گذشتم و ديدم در پى جنگ مىتازد هم چنان كه گاو نر با شاخ خويش شتاب مىآورد ، پس او را رها كرده از وى كناره جستم . پرسيد : كجا اى پسر خطّاب ؟ ! على در برابر او مقاومت كرد و بر او دست يافت . به خدا قسم من از جايم تكان نخورده بودم كه على او را كشت . على در مجلس عمر حضور داشت .\r\nگفت : خدايا ! از تو آمرزش مىخواهم . شرك با هر آن چه در آن بود رفت و اسلام آن چه را كه در گذشته بود ، زدود . چرا مردم را بر من مىشورانى ؟ عمر از گفتن بازايستاد . سعيد گفت : بدان كه مرا شاد نمىدارد اگر قاتل پدرم كسى جز پسر عمويش على بن ابى طالب باشد .\r\nامية بن ابى خلف به اسارت افتاد . او را عبد الرحمن بن عوف اسير كرد . چشم بلال كه داشت خمير درست مىكرد ، بر اميه افتاد . دست از كار خويش كشيد و گفت : نجات نيابم اگر او نجات يابد .\r\nاين اميّه كسى بود كه در مكه بلال را شكنجه مىداد . او را در گرماى روز بيرون مىبرد و بر پشت مىخواباند و سنگى بزرگ و داغ روى سينهء او مىنهاد و مىگفت : پيوسته چنين شكنجه شوى مگر اين كه از دين محمد دست بردارى . بلال هم در پاسخ او مىگفت : « احد ، احد » پس بر وى احاطه كردند و او را كشتند .\r\nواقدى گويد : چون بنى مخزوم كشتگان را ديدند ، گفتند : كسى به ابو جهل دست نخواهد يافت ! فرزندان ربيعه ( عتبه و شيبه ) كشته شدند چون عجله كردند و مغرور شدند . بنى مخزوم دور ابو جهل را احاطه كردند و جامه و سلاحش را گرفته در بر عبد اللّه بن منذر پوشاندند . على كه فكر مىكرد اين شخص همان ابو جهل است ، به رويارويى او شتافت و به قتلش رساند در حالى كه مىگفت : من\r\n\r\n","description":"","footnote":" ( 208 ) انفال / 19 ؛ اگر يك طرفه شدن كار را مىخواستيد ، ديديد . . . ","page_name":" 118 ","page_number":126},
  {"content":"\r\n\r\nفرزند عبد المطلبم ! سپس بنى مخزوم جامه و سلاح جنگى ابو جهل را به حرملة بن عمرو پوشاندند و باز على به نبرد او شتافت و وى را كشت . پس از كشته شدن حرمله ، خواستند سلاح و جامهء ابو جهل را به تن خالد بن اعلى بپوشانند كه او از اين كار سرباززد . معاذ بن عمرو بن جموح گفت به ابو جهل يورش بردم و ضربتى بر او زدم كه پايش را از ساق جدا كردم . چنان شد كه او را به دانه‌هايى همانند كردم كه از زير سنگ آسيا بيرون مىجهد . عكرمه ، پسر او هم ضربتى بر شانهء من نواخت كه دستم از شانه جدا شد و فقط به پوستش باقى ماند . آن دستم را كه از پشت سرم آويخته بود به دنبال خويش مىكشيدم . ولى چون باعث آزارم مىشد پايم را روى آن گذاشتم و آن را كندم . رسول خدا ( ص ) فرمان داد ابو جهل را پيدا كنيم .\r\nابن مسعود گويد : او را نيمه جان يافتم . پايم را روى گردنش نهادم گفتم : سپاس خدا را كه خوارت كرد . ابو جهل گفت : خداوند غلام كنيززاده را خوار كرد . اى چوپانك گوسفندان بر جايگاهى سخت بلند برآمده‌اى ! آنگاه پرسيد : پايان كار از آن كيست ؟ گفتم : از آن خدا و پيغمبرش . ابن مسعود گفت : كلاه‌خود ابو جهل از پشت سرش آويزان بود . گفتم : من كشندهء تو هستم . گفت : تو نخستين غلامى نيستى كه اربابش را مىكشد . و گران‌ترين چيزى كه امروز ديدار كردم همين است كه تو مرا مىكشى ! آيا نمىشد مردى از هم‌پيمانان ( احلاف ) يا پاكان ( مطيبين ) مرا بكشد ؟ ! پس عبد اللّه ضربتى بر او زد كه سرش رو به رويش افتاد . سپس او را برهنه كرد و سلاحش را برداشت و آن را رو به روى رسول خدا ( ص ) نهاد و گفت : پيامبر خدا ! تو را مژده باد به كشته شدن دشمن خدا ابو جهل ! پيغمبر ( ص ) با شنيدن اين خبر فرمود : اين امر براى من از شتران سرخ موى بهتر است .\r\nپيامبر ( ص ) فرمود : خدايا ! مرا از شرّ نوفل بن عدويه ، همان نوفل بن خويلد از بنى اسد بن عبد العزى ، آسوده فرما ! جبار بن صخر او را به اسارت گرفت و على را ديد كه به سوى او مىآيد نوفل از جبار پرسيد : اين كيست ؟ به لات و عزى سوگند مىبينم كه اين مرد قصد جان مرا دارد ! جبار به او پاسخ داد : او على بن ابى طالب است . على بر او هجوم برد و ضربتى بر او نواخت ولى شمشيرش در سپر چرمى نوفل بازماند ، آن را بيرون آورد و به ساقهاى نوفل ضربتى زد و آنها را قطع كرد . سپس بر او حمله برد و او را كشت . رسول خدا ( ص ) پرسيد : چه كسى از حال و روز نوفل بن خويلد آگاه است ؟ على پاسخ داد : من او را كشتم . رسول خدا ( ص ) تكبير سر داد و گفت : سپاس خداوندى را كه خواستهء مرا دربارهء نوفل اجابت كرد .\r\nمحمد بن اسحاق روايت كرده است كه على بن ابى طالب ، طعيمة بن عدى را به نيزه از پا درآورد و گفت : به خدا سوگند پس از اين روز هرگز كسى در راه خدا با ما به مخاصمت برنخواهد خاست . . .\r\nپيامبر ( ص ) مشتى ريگ برداشت و به سمت مشركان پرتاب كرد و فرمود : زشت باد روىها ، خداوندا ! دلهاشان را مرعوب فرماى و گامهايشان را بلرزان .\r\nمشركان تار و مار شدند و گريختند . مسلمانان به تعقيب آنها پرداخته يا به قتلشان رساندند و يا به\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nاسارتشان گرفتند . قريش زره‌هاى خود را مىافكندند و مسلمانان آنها را دنبال مىكردند و آن چه آنان مىافكندند ، برمىداشتند .\r\n\r\nاسامى مشركانى كه در روز بدر كشته شدند همراه با نام قاتلان آنها\r\nواقدى نقل كرده است : از بنى عبد شمس بن عبد مناف و موالى آنان دوازده تن به قتل رسيدند : 1 .\r\nحنظلة بن ابى سفيان كه او را على بن ابى طالب كشت . 2 . حارث بن حضرمى كه عمار ياسر او را كشت . 3 . عمار بن حضرمى كه عاصم بن ثابت او را كشت . 4 و 5 . عمير بن ابى عمير و پسرش و دو غلام آنها كه سالم غلام ابو حذيفه ، عمير را كشت . 6 . عبيدة بن سعيد بن عاص كه زبير بن عوام او را كشت . 7 . عاص بن سعيد بن عاص كه على بن ابى طالب او را كشت . 8 . عقبة بن ابى معيط كه على بن ابى طالب يا عاصم بن ثابت او را به فرمان رسول خدا ( ص ) گردن زدند . 9 . عتبة بن ربيعه كه حمزة بن عبد المطلب او را كشت . 10 . شيبة بن ربيعه كه در كشتن او عبيدة بن حارث و حمزه و على بن ابى طالب شركت داشتند . 11 . وليد بن عتبة بن ربيعه كه على بن ابى طالب او را كشت . 12 .\r\nعامر بن عبد اللّه كه هم‌پيمان مشركان و از قبيلهء انمار بود و او را على بن ابى طالب كشت . برخى نيز گفته‌اند : قاتل او سعد بن معاذ بود .\r\nاز بنى نوفل بن عبد مناف دو تن در اين جنگ كشته شدند : 13 . حارث بن نوفل كه حبيب بن سياف او را كشت . 14 . طعيمة بن عدى كه بنا بر روايت واقدى حمزة بن عبد المطلب و بنا بر روايت ابن اسحاق على بن ابى طالب او را كشت .\r\nاز بنى اسد بن عبد العزى پنج نفر به قتل رسيدند : 15 . زمعة بن اسود كه ابو دجانه و بنابر قولى ثابت بن جذع او را كشت . 16 . حارث بن زمعة بن اسود كه على بن ابى طالب او را كشت . 17 .\r\nعقيل بن اسود بن مطلب كه على بن ابى طالب او را كشت . بنابر قولى على و حمزه در كشتن او با هم شركت داشتند . گفته‌اند ابو داود مازنى او را كشت . 18 . ابو البخترى ، عاص بن هشام ، كه بنا بر قولى مجذر بن زياد و بنا به قول ديگر ابو اليسر او را كشت . 19 . نوفل بن خويلد بن اسد بن عبد العزى كه على بن ابى طالب او را كشت .\r\nاز بنى عبد الدار بن قصى دو تن كشته شدند : 20 . نضر بن حارث بن كلدة ، كه به فرمان پيامبر ، على بن ابى طالب گردن او را زد . 21 . زيد بن مليص كه على بن ابى طالب و يا به قولى بلال او را كشت .\r\nاز بنى تيم بن مرة دو تن كشته شدند : 22 . عمير بن عثمان ، كه على بن ابى طالب او را كشت .\r\n23 . عثمان بن مالك كه صهيب او را كشت .\r\nاز بنى مخزوم سه تن كشته شدند : 24 . ابو جهل ، عمرو بن مغيره ، كه او را معاذ و معوذ و عوف فرزندان عفراء ضربت زدند و عبد اللّه بن مسعود هم او را كشت . 25 . عاص بن هشام بن مغيره دايى\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nعمر بن خطاب كه عمرو بن يزيد تميمى او را كشت . 26 . يكى از هم‌پيمانان آنها كه عمار ياسر او را كشت و بنا به قولى على بن ابى طالب او را از پا درآورد .\r\nاز بنى وليد بن مغيره يك تن به قتل رسيد . 27 . ابو قيس بن وليد ، برادر خالد بن وليد كه على بن ابى طالب او را كشت .\r\nاز بنى الفاكه بن مغيره يك تن كشته شد : 28 . ابو قيس بن الفاكه بن المغيره كه بنا به قولى حمزة بن عبد المطلب و بنا بر قول ديگر ، حباب بن منذر او را كشت .\r\nاز بنى امية بن مغيره يك تن كشته شد : 29 . مسعود ابن ابى اميه كه على بن ابى طالب او را كشت .\r\nاز بنى عائذ بن عبد اللّه بن عمر بن مخزوم ، پنج تن كشته شدند : 30 . امية بن عائذ كه سعد بن ربيع او را كشت . 31 . ابو منذر بن ابى رفاعه كه على بن ابى طالب او را كشت . 33 . زهير بن ابى رفاعه ، كه ابو اسيد ساعدى او را كشت . 34 . سائب بن ابى رفاعه ، كه عبد الرحمن بن عوف او را كشت .\r\nاز بنى ابى السائب مخزومى چهار تن كشته شدند : 35 . سائب بن السائب ، كه زبير بن عوام او را كشت . 36 . اسود بن عبد الاسد ، كه حمزه او را كشت . 37 . عمارة بن مخزوم ، كه حمزة بن عبد المطلب او را كشت . 38 . هم‌پيمان آنان عمرو بن شيبان طائى ، كه يزيد بن قيس او را كشت .\r\n39 . هم‌پيمان ديگر جبّار بن سفيان ، كه ابو برده او را كشت .\r\nاز بنى عمران بن مخزوم سه تن كشته شدند : 40 . حاجز بن سائب ، كه على بن ابى طالب او را كشت . 41 . برادرش عويمر بن سائب ، كه على بن ابى طالب او را كشت ، بلاذرى آن را روايت كرده است . 42 . عويمر بن عمرو بن عائذ كه نعمان بن مالك او را كشت .\r\nاز بنى جمح بن عمرو بن هصيص سه تن كشته شدند : 43 . امية بن خلف ، كه حبيب بن يساف و بلال در كشتنش با هم شركت داشتند . و نيز گفته‌اند ابو رفاعة بن رافع او را كشت . 44 . على بن امية بن خلف ، كه عمار بن ياسر او را كشت . 45 . اوس بن مغيرة بن لوذان ، كه على بن ابى طالب با همراهى عثمان بن مظعون او را كشت .\r\nاز بنى سهم پنج تن كشته شدند : 46 . منبه بن حجاج ، كه على بن ابى طالب او را كشت . به روايتى ابو اسيد ساعدى او را كشت . 47 . بنيه بن حجاج ، كه على بن ابى طالب او را كشت . 48 . ابو العاص بن قيس ، كه على بن ابى طالب و به روايتى ديگر ابو دجانه او را كشت . 49 . العاص بن منبه بن حجاج ، كه على بن ابى طالب او را كشت . 50 . العاص بن ابى عوف ، كه ابو دجانه او را كشت .\r\nاز بنى عامر بن لؤى دو تن كشته شدند : 51 . معاوية بن عبد قيس هم‌پيمان آنها كه عكاشة بن محصن او را كشت . 52 . معبد بن وهب هم‌پيمان آنها از قبيلهء كلب ، كه ابو دجانه او را كشت .\r\nنگارنده : در سيرهء امير المؤمنين على ( ع ) به نقل از مفيد مىآيد كه مشركانى كه به دست على ( ع )\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nدر روز بدر كشته شدند ، بنا به اتفاق راويان سى و پنج تن بودند به جز كسانى كه دربارهء قاتل آنها اختلاف شده و يا كسانى كه على ( ع ) در كشتن آنها شركت داشته است . برخى مورخان نيز گفته‌اند :\r\nعلى در آن روز سى و شش تن را از پا درآورد .\r\nدكتر محمد حسين هيكل در كتاب خود موسوم به حيات محمد ، واقعهء بدر را ياد كرده ، اما در مورد على ( ع ) بيش از اين نگفته است كه حمزه ، شيبه را ، و على ، وليد را مهلت نداد و همين كه آن دو را كشتند به كمك عبيده شتافتند . وى مطابق اين قول شيبه را هم نبرد حمزه قرار داده حال آن كه گفته‌اند عتبه با وى مصاف داده است . همچنين وى گفته است : « حمزه و على و دلاوران مسلمان در تنور جنگ گام نهادند . هر يك خود را فراموش كرده و كم‌شمارى ياران خود و بسيارى دشمنانشان را از ياد برده بودند . گرد و غبار به هوا خاست و مرگ بر فراز سر قريشيان پرپر مىزد . مسلمانان با ايمان خويش بر نيروى خود مىافزودند و خداوند آنان را با فرشتگان كمك مىكرد . آنها مسلمانان را مژده مىدادند و بر استوارى و ايمانشان مىافزودند تا آنجا كه اگر يكى از آنها دست خويش بالا مىبرد چنان بود كه گويى نيروى خدا آن را به حركت درمىآورد . »\r\nدكتر هيكل همچنين گويد : « هر كدام از مسلمانان جان خويش را از نفخهء خداوند در آكنده بود .\r\nاگر اين نفخه كه نيروى معنوى را دو چندان نيروى مادى ساخته بود ، در كار نبود نه آن كه مىكشت و نه آن كه اسير مىگرفت هيچ يك بر انجام چنين كارهايى قادر نبودند . »\r\nچنان كه مىبينيد دكتر هيكل ، در اين واقعه على را از ديگران متمايز نمىكند . اگر در جايى مىگويد : على ، وليد را كشت در جاى ديگرى هم مىگويد : سعد بن معاذ ، ابو جهل را از پا درآورد . اگر گفته است : على در تنور كارزار گام نهاد ، در جاى ديگرى هم گفته است : دلاوران مسلمان در اين كار با وى همگام بوده‌اند . او سخنى نگفته است تا بدان على را بر آنها امتياز بخشد . ( بنا به گفته دكتر هيكل ) آنها همه خود را فراموش كرده بودند و چنان بود كه اگر يكى از آنها دست خويش را حركت مىداد ، نيروى خداوند آن را به حركت وامىداشت . هر يك از آنها جان خويش را از نفخهء امر اللّهى پر كرده بود و اگر دست خود را حركت مىداد گويى خداوند آن را به حركت وامىداشت .\r\nواقعا اگر اين چنين بوده پس چرا دكتر هيكل او را از برخى اصحاب كه فقط يك تن را كشته ، برتر قرار نداده است حال آن كه او نيز خود و كم شمارى يارانش و پرشمارى دشمن را فراموش كرده و جان خود را از آن نفحه الهى در آكنده بود و گويى نيروى خداوند دست او را حركت مىداد و اين نيرو دو چندان نيروى مادى بود . ملائكه وى را نويد دادند و بر استوارى و ايمان او افزودند . مسلمانان به يارى او و قتال وى به خاطر كم‌شمارى ياران خود و پرشمارى ياران دشمن ، به او نيازمند بودند .\r\nدكتر هيكل دربارهء برخى از آنها گفته است : همانند او در فرشتگان مثل ميكائيل و در پيغمبران همچون ابراهيم و عيسى است و دربارهء يكى ديگر از اصحاب گفته است : همانند او در فرشتگان جبرئيل است و در پيغمبران كسانى همچون نوح و موسى .\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nبنابراين خطا نرفته‌ايم اگر بگوييم دكتر هيكل حق على بن ابى طالب را در اين واقعه كه اساس اسلام بر آن بنيان گرفت و به شمشير على بن ابى طالب راست شد ، ناديده انگاشته است . در اين جنگ نيمى از مقتولان به دست على كشته شدند و نيم ديگر به دست ساير مسلمانان و فرشتگان نشاندار .\r\nدر اين نبرد چهارده تن از مسلمانان به شهادت رسيدند ، شش تن از مهاجران و هشت تن از انصار . هيچ كس از مسلمانان به اسارت گرفتار نشد ، ليكن از مشركان هفتاد تن به اسيرى افتادند كه چهل و نه تن آنان از سرشناسان و افراد معروف بودند .\r\nدربارهء قتل عتبه و شيبه و وليد ، هند ، دختر عتبة و همسر ابو سفيان چنين سروده است :\r\nاى چشم ! اشك روان خويش را بر بهترين خندف ( جدّهء قريش ) كه بازنگشت روان ساز ، فرزندان هاشم و فرزندان مطلب ، گروه او را بامدادان خواندند ، تيزى تيغهاى خود را به دو چشاندند برهنه‌اش كردند پس از آن كه اندوهناك گرديد .\r\nرسول خدا ( ص ) فرمود كشتگان را در چاه بدر بريزيد . گويا آن حضرت به خاطر اين كه بوى تعفن اجساد آنها مردم را آزار ندهد ، اين دستور را صادر فرمود . اجساد تمام كشتگان را در چاه ريختند به جز جسد امية بن خلف . پيكر وى باد كرده و گوشتش پاره‌پاره شده بود . بنا بر آن چه مورخان نوشته‌اند روى جسد وى خاك ريخته سنگ نهادند . ظاهرا چاهى كه پيكر مقتولان را در آن ريختند ، چاه آب بوده است .\r\nدكتر هيكل در كتاب حيات محمد مىنويسد : « مسلمانان تا پايان روز در بدر ماندند . آنها كشتگان قريش را جمع كرده چاهى كندند و آنها را در آن چاه مدفون ساختند . »\r\nاگر اين گونه مىبود بايد مىگفتند : گودالى براى اجساد حفر كردند و آنها را در آن گودال مدفون ساختند و از اين گودال به چاه ( قليب ) كه عرفا به چاه آب اطلاق مىشود تعبير نمىكردند . حال آن كه در اينجا سخنى از حفر به ميان نيامده است . بلكه گفته‌اند : رسول خدا ( ص ) دستور داد اجساد را در چاه بدر بريزند . علاوه بر اين با توجه به خستگى مسلمانان در اثر جنگ و كارزار ، آنها را توان حفر چاه نبوده است . گويا دكتر هيكل ريختن جنازه‌هاى مشركان را از اين جهت بعيد شمرده كه موجب فساد آب چاه براى مدتى دراز مىشده و اين چاهى بوده است كه باديه‌نشينان و مسافران از آن آب برمىداشتند . اما اين استبعاد را مىتوان چنين حل كرد كه محتملا مردم و مسافران چندان بدين چاه نيازى نداشته‌اند چون غير از آن ، چاههاى ديگرى نيز در بدر و آن نواحى يافت مىشده است .\r\nسپس پيغمبر ( ص ) بر كنارهء چاه ايستاد و يكايك كشتگان را صدا زد و فرمود : اى عتبة بن ربيعه ، اى شيبة بن ربيعه ، اى امية بن خلف ، اى ابو جهل بن هشام آيا وعدهء پروردگار خويش را راست يافتيد ؟ من كه وعدهء پروردگارم را راست و حق يافتم . چه بد قومى بوديد شما براى پيغمبرتان ! شما\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nمرا تكذيب كرديد و مردم مرا تصديق كردند ، شما مرا ( از شهر و ديارم ) برون را نديد و مردم پناهم دادند ، شما با من جنگ كرديد و مردم يارىام رساندند . اصحاب گفتند : رسول خدا ! آيا كسانى را كه مرده‌اند بانگ مىزنى ؟ ! فرمود : آنها دانستند وعده‌اى كه پروردگارشان به آنها داده بود ، راست و حق است .\r\nقريش به هنگام ظهر شكست خوردند . پيغمبر ( ص ) دستور به جمع غنايم داد . آنگاه نماز عصر را در بدر اقامه فرمود و به راه افتاد . پيش از غروب آفتاب به اثيل رسيد و شب در همان جا اقامت گزيد .\r\nدر ميان اسيران كسى بود با نام نضر بن حارث بن كلدهء ثقفى ، يكى از بنى عبد الدار « 209 »  . پيغمبر ( ص ) به على بن ابى طالب فرمود گردن او را در اثيل بزند . دخترش و به قولى خواهرش قتيله در رثاى او ابياتى سرود . چون اشعار او به گوش پيامبر ( ص ) رسيد ، دلش به حال او سوخت و گريست و فرمود :\r\nاگر پيش از كشته شدنش شعر او به گوشم مىخورد ، هرآينه او را بخشيده بودم . ابو الفرج اصفهانى گويد : « شعر قتيله ، پرارج‌ترين و پاك‌ترين و بردبارانه‌ترين شعر انتقامى است » .\r\nچون پيامبر ( ص ) به جايى به نام عرق الظبيه رسيد ، به على بن ابى طالب و به قولى به عاصم بن ثابت ، فرمود گردن عقبة بن ابى معيط بن ابى عمرو بن امية بن عبد شمس را بزند . عقبه داد و فرياد سر داد و گفت : واى بر من ! چرا از ميان اينها من بايد كشته شوم ؟ ! رسول خدا ( ص ) فرمود : به خاطر دشمنىات با خدا و رسول خدا . عقبه گفت : محمد ! چه كسى از دختركانم سرپرستى كند ؟\r\nپيامبر فرمود : آتش ! او را ببر و گردنش را بزن . عاصم نيز او را برد و با شمشير گردنش را قطع كرد .\r\nياران رسول خدا ( ص ) دربارهء اسيران با آن حضرت به مشورت پرداختند . عمر با آنها با تندى بسيار برخورد كرد .\r\nعمر گفت : رسول خدا مرا در آن چه به تو پيشنهاد مىكنم ، پيرو باش . عمويت عباس را پيش آر و به دست خويش گردنش جدا كن . عقيل را سوى برادرش على فرست تا او گردنش را بزند . هر اسيرى را به سوى نزديك‌ترين كس به دو بفرست تا او را بكشد .\r\nرسول خدا ( ص ) از اين پيشنهاد ناراحت شد و آن را هيچ نپسنديد . آن حضرت به خاطر خشونت و جفايى كه در اين كار بود ، اين پيشنهاد را ناخوش داشت . از طرفى مسلمانان تمايل داشتند با پرداخت فديه ، اسيران را بىآن كه بكشند ، آزاد سازند و با پرداخت مال از جان آنها محافظت كنند .\r\nرسول خدا ( ص ) فديه را پذيرفت . بيشترين مبلغ فديه چهار هزار و كمترين آن هزار درهم بود . رسول خدا ( ص ) همچنين عده‌اى را بدون گرفتن فديه رها كرد . خداوند مسلمانان را در اين باره سرزنش\r\n\r\n","description":"","footnote":" ( 209 ) در عيون الابناء آمده است : نضر از اطباى عرب بود همچنان كه پدرش حارث بن كلدهء مشهور ، پزشك عرب بود . نضر از پدر خود پزشكى و جز آن را فرا گرفت . نضر پسر خالهء پيامبر ( ص ) بود اما در دشمنى با رسول خدا ( ص ) ابو سفيان را همراهى مىكرد . به پيغمبر بسيار آزار مىرساند و حسادت مىورزيد و دربارهء آن حضرت بسيار سخنان مىگفت تا او را نزد مكيان تحقير كند . ( مؤلف ) ","page_name":" 124 ","page_number":132},
  {"content":"\r\n\r\nكرد و فرمود :    « ما كان لِنَبِيٍّ أَن يَكُون لَه أَسْرى حَتَّى يُثْخِن فِي الْأَرْض ، تُرِيدُون عَرَض الدُّنْيا وَ اللَّه يُرِيدُ الْآخِرَةَ . وَ اللَّه عَزِيزٌ حَكِيم . لَوْ لا كِتاب مِن اللَّه سَبَق لَمَسَّكُم فِيما أَخَذْتُم عَذاب عَظِيم . فَكُلُوا مِمَّا غَنِمْتُم حَلالًا طَيِّباً وَ اتَّقُوا اللَّه إِن اللَّه غَفُورٌ رَحِيم . »    « 210 » \r\nآن حضرت ( ص ) در آغاز جنگ ، مسلمانان را از كشتن بنى هاشم و ديگر كسان كه به رغم ميل خويش براى جنگ با مسلمانان بيرون آمده بودند ، منع كرد . آن حضرت مسلمانان را از كشتن عباس بن عبد المطلب نهى كرد و فرمود : عباس به اجبار بيرون آمده است .\r\nاين سخن پيامبر ( ص ) را نبايد حمل بر رودربايستى آن حضرت از بنى هاشم كرد . چرا كه خود وى علت آن را نيز بيان داشت و فرمود كه اينان به اجبار به جنگ آورده شده‌اند . بنى هاشم در باطن مسلمان بودند . با اين وجود بازهم پيامبر ( ص ) از آنها فديه گرفت و رودربايستى به خرج نداد . از عباس فديه خود و دو فرزند برادرش و هم‌پيمان آنها را گرفت . چرا كه عباس ثروتمند بود و آن سه ديگر تهيدست بودند . مضافا آن كه بنى هاشم ، جز ابو لهب ، همگى رسول خدا ( ص ) را در مكه يارى رسانده و از او دفاع كرده بودند . بنا بر اين سزاوار بود كه با آنها چنين برخورد شود . همچنين پيغمبر ( ص ) در مورد گروهى از مشركان سفارش كرد كه آنها را به پاس احساسشان به مسلمين در مكه و اقداماتى كه در جهت نقض صحيفه انجام دادند ، نكشند . يكى از اينها ابو البخترى بود . اما خود وى به جنگ پا پيش نهاد و كشته شد .\r\nسفارش پيغمبر ( ص ) در مورد بنى هاشم ابو حذيفه بن عتبه را كه يكى از مسلمانان بود ، به خشم آورد و گفت : آيا ما با پدران و برادران و قوم و خويش خود بستيزيم و عباس را رها كنيم ! به خدا قسم اگر عباس را ببينم هرآينه او را با شمشير از پا در خواهم آورد . عمر نيز گفت : رسول خدا مرا رخصت ده تا گردنش را به شمشير بزنم به خدا او نفاق ورزيد . اما رسول خدا اين كار را صلاح ندانست . در آن روز عباس و عقيل فرزند ابو طالب و نوفل بن حارث بن مطلب و هم‌پيمان بنى هاشم به نام عقبة بن عمرو اسير شدند . چون شب فرا رسيد ، اسيران در بند محبوس بودند . پيامبر آن شب بيدار مانده بود . اصحاب از وى پرسيدند : چه شده ؟ چرا نمىخوابى رسول خدا ؟ ! ايشان فرمود : نالهء عباس را از صداى زنجيرش شنيدم . مسلمانان با شنيدن اين سخن به سمت عباس رفته او را آزاد كردند و پيامبر هم خوابيد .\r\nچون اسيران را به مدينه آوردند ، پيغمبر ( ص ) به عباس گفت : براى خود و دو برادرت ، عقيل و نوفل ، و آن هم‌پيمانت ، عقبه ، فديه بده . تو توانگرى . عباس گفت : رسول خدا ! من بر اسلام بودم ،\r\n\r\n","description":"","footnote":" ( 210 ) انفال / 67 - 69 ؛ پيامبر را روا نبوده است كه بردگانى باشدش تا در زمين كشتار كند . شما بهرهء دنيا را خواهيد و خداوند آخرت را خواهد و خدا عزتمند و تواناست . اگر نبود سرنوشتى كه از خدا پيشى گرفته است همانا در آن چه گرفتيد ، عذابى بزرگ از سوى خدا به شما مىرسيد . پس بخوريد از آن چه به غنيمت گرفتيد حلال پاكيزه و از خدا پروا كنيد كه خداوند آمرزگار مهربان است . ","page_name":" 125 ","page_number":133},
  {"content":"\r\n\r\nليكن قريش مرا به اجبار آورد . پيغمبر پاسخش داد : خداوند به اسلام تو داناتر است ، اما ظاهر كار تو اين است كه به جنگ ما آمده بودى . پيغمبر ( ص ) از او بيست اوقيه طلا را كه همراه آورده بود ، ستاند . عباس گفت : رسول خدا ! اين مقدار را به حساب فديهء من گذار . پيامبر فرمود : اين چيزى است كه خداوند از تو به ما نصيب كرد . عباس گفت : مرا مالى نيست . پيامبر پرسيد : پس كجاست آن مالى كه نزد ام فضل نهادى و گفتى : اگر كشته شدم براى فضل اين مقدار و براى عبد اللّه اين مقدار و براى قثم اين مقدار ؟ آنگاه عباس فديهء خود و دو برادر و آن هم‌پيمانش را پرداخت كرد .\r\nرسول خدا ( ص ) ، زيد بن حارثه و عبد اللّه بن رواحه را پيشاپيش خود فرستاد تا به مردم مژده دهند .\r\nآنها باور نمىكردند . منافقان گفتند : جز اين نيست كه زيد گريخته است . اسيران را به مدينه آوردند .\r\nشقران ( غلام پيغمبر ) بر اسيران گماشته شده بود . مردم رسول خدا را در روحاء ديدار كرده پيروزىاش را شادباش گفتند . ابو العاص بن ربيع بن عبد العزى بن عبد شمس يكى از معدود افراد قريش در توانگرى و امانت و تجارت در ميان اسيران بود . مادر او هاله دختر خويلد خواهر خديجه‌ام المؤمنين بود . خديجه از رسول خدا ( ص ) خواست تا دخترش زينب را به همسرى ابو العاص دهد .\r\nپيامبر هم با خواستهء خديجه مخالفت نكرد و او را به همسرى ابو العاص درآورد . اين پيوند پيش از اسلام روى داد . چون خداوند پيامبرش را به نبوت ارج نهاد ، زينب و ديگر دختران آن حضرت بر وى گرويدند ولى ابو العاص همچنان بر شرك خود باقى ماند . رسول خدا ( ص ) يكى از دخترانش رقيه يا ام كلثوم را به ازدواج عتبه پسر ابو لهب درآورد . قريش گفتند : محمد را از اندوهش راحت كرديد .\r\nدخترانش را از او به زنى گرفتيد . آنها را به نزد او بازپس فرستيد تا بدانها مشغولش داريد . به ابو العاص نيز گفتند : از دختر محمد جدا شو ما هر زنى از قريش را كه خواستى به همسرى تو درآوريم . اما ابو العاص پيشنهاد آنها را نپذيرفت .\r\nرسول خدا ( ص ) او را به خاطر نگاهداشت پيمان خويشى ، مىستود . قريش همين پيشنهاد را به عتبه داد . او هم پيش از دخول بر دختر پيامبر از او جدا شد و بدين ترتيب خداوند براى بزرگداشت او و آسان كردن كار پيغمبر وى را از دست عتبه رهايى بخشيد . اسلام موجب شد تا ميان زينب و ابو العاص جدايى بيفتد . ليكن رسول خدا ( ص ) در مكه كارى از دستش برنمىآمد .\r\nچون قريش به بدر آمد ، ابو العاص هم آنها را همراهى كرد و به اسارت افتاد . زينب براى آزادى شوهرش مالى به عنوان فديه فرستاد . جزو فديه‌اى كه زينب فرستاده بود ، گردنبندى نيز بود كه مادرش خديجه در شب زفاف زينب به دو داده بود . همين كه پيغمبر گردنبند را ديد دلش بسيار سوخت و به مسلمانان فرمود : اگر صلاح مىبينيد اسير زينب را آزاد كنيد و آن چه را كه به عنوان فديه فرستاده بازگردانيد . مسلمانان گفتند : اطاعت رسول خدا ! ما خود از جان و مال خويش فديه او را پرداخت مىكنيم . فديهء زينب را به خود او بازگرداندند و ابو العاص را بى آن كه فديه‌اش را بگيرند ، آزاد كردند . ابو العاص به مكه بازگشت . دو ماه پس از نبرد بدر ، پيامبر زيد بن حارثه و مردى از انصار را\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nروانه كرد و به آنها فرمود : در فلان مكان بمانيد تا زينب بر شما رد شود ، پس او را نزد من بياوريد .\r\nاز اين مطلب آشكار مىشود كه پيغمبر ( ص ) وقتى ابو العاص را آزاد كرد با وى شرط كرده يا اين كه ابو العاص خودش ابتدا به پيامبر وعده داده بود كه زينب را به مدينه بفرستد . ابو العاص ، زينب را آمادهء سفر كرد و او را همراه با برادرش كنانة بن ربيع در هودجى نشاند و در روز روانه‌اش ساخت . كنانه در حالى كه زمام شتر زينب را به دست داشت و كمان و تيردانش را در دست گرفته بود از مكه بيرون آمد . قريش در اين باره زبان به نكوهش يكديگر گشودند و به سرعت در جست و جوى زينب حركت كردند تا در ذى طوى به وى رسيدند . هبار بن اسود بن مطلب بن اسد بن عبد العزى بن قصى به سوى زينب پيشى گرفت و او را كه حامله و در هودج نشسته بود به نيزه ترسانيد . چون زينب بازگشت جنين خود را سقط كرد و پيامبر هم هبار را مهدور الدم خواند .\r\nكنانه ، برادر ابو العاص ، شتر را فرو خوابانيد و تير دانش را روبه‌رويش گذاشت و تيرى از آن بيرون آورد و در كمانش نهاد و سوگند خورد كه اگر كسى به زينب نزديك شود تير را رها خواهد كرد . مردم از او گريختند . ابو سفيان به او گفت : تير نينداز تا با تو سخنى بگوييم . كنانه تير نينداخت .\r\nابو سفيان گفت : تو كار خوب و صوابى نكردى . زينب را آشكارا برون آوردى در حالى كه به مصيبتى كه از سوى محمد به ما رسيده آگاهى . مردم گمان مىكنند اين كار تو به خاطر ضعف ما بوده است و ما به زندانى كردن زينب به جاى پدرش نيازى نداريم و از او نمىخواهيم انتقام بگيريم . او را بازگردان تا سر و صداها فرو نشيند و از بازگرداندن او با مردم سخن بگو و آنگاه او را پنهانى از مكه بيرون ببر . كنانه ، زينب را به مكه بازگرداند و پس از چند روز شبانه او را از مكه خارج كرد و به زيد بن حارثه و همراهش تحويل داد .\r\nاندكى پيش از فتح مكه ، ابو العاص با مال خود و اموالى كه قريش به دو سپرده بودند به عنوان تجارت به سوى شام بيرون شد . همين كه بازگشت سپاهى از رسول خدا با وى برخورد كرد و به كاروانش حمله بردند . ابو العاص گريخت . مسلمانان اموال گرفته شده را نزد رسول خدا ( ص ) آوردند . ابو العاص شبانه بيرون آمد تا به منزل زينب رسيد و به او پناهنده شد و زينب هم او را پناه داد . او براى گرفتن اموالش آمده بود . چون رسول خدا ( ص ) در نماز صبح تكبير گفت ، فرمود :\r\nسوگند به او كه جان محمد به دست اوست چيزى از آن چه اتفاق افتاده نمىدانستم جز آن چه كه شما خود شنيديد ، اما كمترين مسلمان هم مىتواند از طرف مسلمانان به كسى پناه دهد . آنگاه به زينب فرمود : دخترم ! از او پذيرايى كن اما مبادا به تو راه يابد كه بر وى حلال نيستى . سپس رسول خدا نزد سپاهى كه مال ابو العاص را به غنيمت گرفته بودند فرستاد و گفت : اين مرد از ( اقوام ) ماست و با ما پيوندى دارد كه خود شما از آن آگاهيد پس اگر مال وى را به خودش بازگردانيد احسان كرده‌ايد و ما هم خوش‌حال مىشويم و اگر هم به پس دادن اموالش راضى نيستيد ، حق با\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nشماست و اين مال را خداوند حق شما قرار داده است . آنها گفتند : ما اموالش را به دو بازمىگردانيم .\r\nآنها حتى دلو و مشك كهنه و ظرف آب و چوب جوالبند را هم پس دادند .\r\nابو العاص با اموالش به مكه بازگشت و آنها را به صاحبانشان رساند و گفت : آيا كسى هست كه مالى پيش من داشته باشد ؟ گفتند : نه ، خدايت خير دهاد ما تو را وفادار و جوانمرد ديديم ! آنگاه ابو العاص گفت : اشهد ان لا إله الا اللّه و ان محمدا رسول اللّه . به خدا سوگند هيچ چيز مرا از آوردن اسلام مانع نمىشد مگر اين كه مىترسيدم خيال كنيد من خواسته‌ام اموال شما را بخورم . سپس به سوى مدينه رفت و پيامبر پس از شش سال ، همسرش را به دو بازگردانيد . در برخى از روايات آمده است كه پيغمبر زينب را بنا بر همان نكاح اول به ابو العاص بازگرداند اما اين قول نزديك به صواب نيست زيرا در روايات آمده است كسى كه همسرش اسلام آورد و خودش پيش از انقضاى عدّه ، اسلام نياورد همسرش از او جدا مىشود .\r\n\r\nغزوهء بنى سليم\r\nدر سيرهء حلبيه آمده است : رسول خدا ( ص ) چون از نبرد بدر به مدينه وارد شد هفت شب در آن شهر سپرى نكرده بود كه شخصا براى جنگ با بنى سليم بيرون آمد . آن حضرت به يكى از آبگاههاى آنها به نام كدر رسيد و سه شب در آنجا ماند سپس بى آن كه جنگ كند به مدينه بازگشت . لواى رسول خدا در اين جنگ سپيد بود كه على بن ابى طالب آن را حمل مىكرد .\r\nپيش از اين گذشت كه نبرد بدر در هفدهمين روز از ماه رمضان و در رأس نوزدهمين ماه پس از هجرت روى داد . بنابراين ، غزوهء بنى سليم در بيست و چهارم ماه رمضان رخ داده است .\r\nابن سعد در طبقات از اين غزوه ذكرى به ميان نياورده و از دو غزوهء ديگر با بنى سليم نام برده است يكى غزوهء قرقرة الكدر كه در نيمهء محرم و در رأس بيست و سومين ماه پس از هجرت روى داد و ديگرى غزوهء بنى سليم در بحران كه در ماه جمادى الاولى و در رأس بيست و هفتمين ماه پس از هجرت در گرفت . بنابر اختلاف اين تواريخ آن حضرت سه غزوه با بنى سليم داشته است يكى آن كه در سيرهء حلبيه آمده و دو ديگر آن كه در طبقات از آنها سخن رفته است . برخى مورخان نيز احتمال داده‌اند كه اين هر سه غزوه يكى بوده‌اند . اين قول وجهى ندارد .\r\n\r\nغزوهء بنى قينقاع\r\nاين غزوه در روز شنبه نيمهء ماه شوال ، بيست ماه گذشته از هجرت رخ داد . در مدينه سه تيره از يهود بودند : بنى نضير ، بنى قريظه و بنى قينقاع . ميان اينان و رسول خدا ( ص ) پيمان و سرآمدى بود .\r\nبنى قينقاع هم‌پيمان عبد اللّه بن ابى بن سلول و از دلاوران يهود بودند . شغل آنان زرگرى بود . آنها با پيامبر پيمان بسته بودند . اما چون جنگ بدر واقع شد ، نافرمانى و حسد پيش گرفتند .\r\n\r\n","description":"","footnote":"","page_name":" 128 ","page_number":136},
  {"content":"\r\n\r\nدر طبقات ابن سعد و در سيرهء حلبيه آمده است : زنى از عرب كه همسر يكى از انصار بود براى فروختن كالايى به بازار بنى قينقاع درآمد و نزد زرگرى نشست عده‌اى از يهوديان كه در آنجا بودند با اصرار خواستند نقاب از چهرهء او برگيرند اما زن خوددارى كرد . زرگر بدون آن كه زن متوجه شود كنار جامهء او را به پشتش گره زد . چون زن برخاست عورتش آشكار شد و يهوديان از او به خنده افتادند . زن فريادى كشيد . مردى از مسلمانان به زرگر حمله برد و او را كشت و يهوديان هم بر مسلمان هجوم بردند و او را كشتند . ابن سعد گويد : خداوند در اين باره به پيامبرش اين آيه را نازل كرد :  « وَ إِمَّا تَخافَن مِن قَوْم خِيانَةً فَانْبِذْ إِلَيْهِم عَلى سَواءٍ إِن اللَّه لا يُحِب الْخائِنِين »  « 211 » \r\nپيامبر به سوى آنان شتافت . لواى آن حضرت كه سپيد بود ، در دست حمزة بن عبد المطلب قرار داشت . در آن روز هنوز رايت نبود . پيامبر به مدت پانزده شب ، تا هلال ذىقعده ، به سختى آنها را محاصره كرد . اينان نخستين يهوديانى بودند كه خيانت پيشه كردند و خداوند هم در دلشان ترس انداخت . آنها چهار صد تن بىزره و سيصد تن زره‌پوش بودند و همگى تسليم حكم رسول خدا ( ص ) شدند . رسول خدا ( ص ) فرمان داد آنها را رها كنند تا مدينه را ترك گويند . زنان و كودكانشان از خودشان باشند و اموال و از جمله سلاح از آن رسول خدا ( ص ) . يهوديان به اذرعات رفتند .\r\n\r\nغزوهء سويق\r\nاين غزوه در پنجم ذى حجه و در رأس بيست و دومين ماه پس از هجرت به وقوع پيوست . سبب اين جنگ آن بود كه ابو سفيان پس از نبرد بدر ، كام‌جويى از زنان و استفاده از بوى خوش را بر خود حرام كرد .\r\nابن سعد گويد : او ماليدن روغن را بر خود حرام كرد تا زمانى كه از محمد و اصحابش انتقام گيرد .\r\nپس با دويست سوار و بنابر قولى با چهل سوار بيرون آمدند . آنها شبانه به قبيلهء بنى نضير رفتند و خواستند حيى بن اخطب را ببينند و اخبار رسول خدا ( ص ) را از او جويا شوند ، اما حيى از گشودن در به روى آنها خوددارى ورزيد . آنها نزد سلام بن مشكم رفتند . سلام در به روى آنها گشود و پناهشان داد و شرابشان نوشانيد و اخبار رسول خدا ( ص ) را به آگاهى آنان رسانيد .\r\nسحرگاهان ابو سفيان بيرون آمد و خود را به عريض كه تا مدينه حدود سه ميل فاصله داشت ، رساند و در آنجا مردى از انصار را همراه مزدورش كشت و چند خانه و مقدارى كاه را آتش زد . او سوگند خود را محقق پنداشت و گريزان بازگشت . اين خبر به گوش رسول خدا ( ص ) رسيد . آن حضرت به همراه دويست نفر از مهاجران و انصار به دنبال ابو سفيان و يارانش رفتند . آنها براى\r\n\r\n","description":"","footnote":" ( 211 ) انفال / 58 ؛ و چنانچه از خيانتكارى قومى انديشناكى تو نيز عهد ايشان را به سوى آنها بينداز به يكسان كه خداوند خيانتكاران را دوست نمىدارد . ","page_name":" 129 ","page_number":137},
  {"content":"\r\n\r\nآن كه بارشان سبك شود كيسه‌هاى سويق « 212 »  را كه باروبنهء اصلى آنها بود ، انداختند و خود گريختند . مسلمانان هم كيسه‌ها را برداشتند . اين نبرد به نام غزوهء سويق معروف شد . مسلمانان موفق نشدند به آنها دست يابند و پيغمبر پس از پنج روز غيبت از مدينه به آن شهر بازگشت فرمود .\r\n\r\nغزوهء قرقرة الكدر\r\nآن را « قرارة الكدر » نيز خوانند و آن زمينى است هموار از آن بنى سليم كه در آن پرندگانى است كه در رنگ آن كدره ( تيرگى ) است . قرقر نيز به معنى زمين صاف و هموار است ( و همان مكانى است كه اين پرندگان در آنجا هستند ) اين غزوه در نيمهء محرم ، بيست و سه ماه گذشته از هجرت روى داد .\r\nبه پيامبر ( ص ) خبر رسيد كه عده‌اى از سليم و غطفان در اين محل گرد آمده‌اند . پيامبر ( ص ) به همراه دويست مرد به سوى آنان روانه شد . لواى آن حضرت با على بن ابى طالب بود . پيامبر در آنجا به گروهى از شبانان برخورد كه جوانى نيز به نام يسار در ميان آنها بود . پيامبر ( ص ) از يسار دربارهء آن جماعت پرسيد . يسار گفت : من دربارهء آنها چيزى نمىدانم چون من هر پنج روز يك بار به آبشخور مىروم و اين روز ، چهارمين روز است . آنها به سوى آبشخورهاى خود رفته‌اند و ما هم درگير شتران هستيم . رسول خدا ( ص ) شتران را به سمت مدينه آورد . شتران پانصد رأس بودند .\r\nپيامبر خمس آنها را اخراج كرد و باقى را تقسيم فرمود . هر يك از همراهان دو شتر بهره‌اش شد .\r\nغيبت آن حضرت در اين غزوه ( از مدينه ) پانزده شب به طول انجاميد .\r\n\r\nغزوهء بحران\r\nبحران جايى است در ناحيه فرع . ابن سعد در طبقات ، اين غزوه را « غزوهء بنى سليم » ناميده است و گفته : غزوهء بنى سليم در بحران در ششم ذى حجه و بيست و هفت ماه گذشته از هجرت ، روى داد .\r\nسبب اين غزوه آن بود كه پيغمبر خبر يافت عدهء بسيارى از بنى سليم در اين مكان گرد آمده‌اند .\r\nپس با سيصد تن از اصحاب خويش با شتاب رهسپار شد تا به بحران رسيد و دريافت كه آنها پراكنده شده و به آبشخورهاى خويش بازگشته‌اند ، از اين رو جنگى در نگرفت . رسول خدا ( ص ) به خاطر اين غزوه ده شب از مدينه غيبت كرد .\r\n\r\nغزوهء احد\r\nاين غزوه را از آنچه در كتاب واقدى و طبقات ابن سعد و تاريخ طبرى و سيرهء ابن هشام و سيرهء حلبيه و ارشاد مفيد و مستدرك حاكم و غير آنها از ديگر كتب سيره و تاريخ و حديث كه مشهور و\r\n\r\n","description":"","footnote":" ( 212 ) سويق : گندم يا جو كه آن را سرخ مىكنند و سپس آسياب كرده با آب يا با روغن و عسل آن را مىپزند . ( مؤلف ) ","page_name":" 130 ","page_number":138},
  {"content":"\r\n\r\nمورد اعتمادند ، نقل مىكنيم .\r\nاين غزوه در هفتم ماه شوال و بنا بر قولى در روز شنبه پانزدهم شوال سال سوم هجرى و در رأس سى و دو ماه گذشته از هجرت پيغمبر ( ص ) روى داد .\r\nاحد يكى از كوههاى مدينه است كه با آن حدود دو يا سه ميل فاصله دارد . دربارهء اين كوه از پيامبر ( ص ) نقل است كه فرمود : اين احد كوهى است كه ما را دوست دارد و ما هم او را دوست داريم .\r\nعلت جنگ اين بود كه چون قريش در روز بدر به سختى شكست خورد و زندگانشان به مكه بازگشتند ، كاروانى را كه ابو سفيان به مكه فرستاده بود و جنگ بدر هم بر سر آن در گرفته بود ، در دار الندوه ديدند كه هنوز اموال آن هم به صاحبانشان داده نشده بود . پس عبد اللّه بن ابى ربيعه و عكرمة بن ابى جهل و صفوان بن اميه و كسان ديگر از بزرگان قريش كه پدران و برادران و فرزندانشان در روز بدر كشته شده بودند ، نزد ابو سفيان و نيز به نزد كسانى كه در اين كاروان كالايى داشتند ، رفتند و گفتند : اى جماعت قريش ! محمد شما را شكست داد و مهتران شما را كشت . پس شما نيز با اين مال ما را بر جنگ او يارى دهيد تا شايد انتقام كشتگان خويش را از او بازستانيم و ما خوش‌حال مىشويم اگر با سود ( اموال ) اين كاروان سپاهى تجهيز كنيد و به سوى محمد روانه داريد . ابو سفيان گفت : من نخستين كسى هستم كه اين پيشنهاد را مىپذيرم و بنى عبد مناف هم با من همراهند . كاروان هزار شتر بود . اموال آن را فروختند و به طلا تبديل كردند . تنها از سود مال پنجاه هزار دينار به جنگ اختصاص دادند و سرمايه‌ها را به صاحبانشان برگرداندند . آنها معمولا در تجارت از هر دينار يك دينار سود مىبردند ، بنا بر اين سود آنها بيست و پنج هزار دينار بود . بازار تجارتى قريش در شام ، شهر غزّه بود و از آن فراتر نمىرفتند . دربارهء آنان اين آيه نازل شد :\r\n « إِن الَّذِين كَفَرُوا يُنْفِقُون أَمْوالَهُم لِيَصُدُّوا عَن سَبِيل اللَّه فَسَيُنْفِقُونَها ثُم تَكُون عَلَيْهِم حَسْرَةً ثُم يُغْلَبُون وَ الَّذِين كَفَرُوا إِلى جَهَنَّم يُحْشَرُون . »  « 213 » \r\nقريش قاصدان خويش را در ميان عرب فرستاد و آنها را به يارى خويش فراخواند . آنها هم در ميان تمام عرب گشتند .\r\nواقدى گويد : اين قاصدان چهار تن بودند : عمرو بن عاص ، هبيرة بن ابى وهب ، ابن زبعرى و ابو غره جمحى . ديگران جز واقدى گفته‌اند : در ميان قريش از شعراء ابو غره عمرو بن عبد اللّه جمحى و مسافع بن عبد اللّه جمحى حضور داشتند . ابو غره در روز جنگ بدر اسير شد و پيامبر بر او منت نهاد . صفوان بن اميه به ابو غره گفت : تو شاعرى ما را به زبان خويش يارى ده ، اگر بازگشتى تو\r\n\r\n","description":"","footnote":" ( 213 ) انفال / 36 ؛ آنان كه اموالشان را انفاق مىكنند تا راه خدا را ببندند پس به زودى مالهايشان را انفاق خواهند كرد و برايشان حسرتى خواهد شد و سپس مغلوب نيز مىشوند و كسانى كه كافر شدند به سوى جهنم گرد آورده شوند . ","page_name":" 131 ","page_number":139},
  {"content":"\r\n\r\nرا از مال و ثروت بىنياز مىكنم و چنانچه كشته شدى ، دخترانت را با دخترانم قرار مىدهم . ابو غره گفت : محمد بر من منت نهاد و از من پيمان گرفت كه عليه او كسى را پشتيبانى نكنم . صفوان گفت : بلكه ما را به زبانت يارى كن . آن قدر با ابو غره در اين باب سخن گفتند تا بالاخره پذيرفت .\r\nابو غره بيرون آمد و در تهامه مىرفت و بنى كنانه را مىخواند و به شعر خويش برمىانگيخت . مسافع نيز به سوى بنى مالك بن كنانه رفت و آنها را به شعر خود برمىانگيخت و پيمان با قريش را بديشان يادآورى مىكرد . بعدها پيامبر ( ص ) در حمراء الاسد بر ابو غره دست يافت .\r\nابن سعد گويد : ابو غره در روز احد اسير شد و جز وى كس ديگرى به بند نيفتاد پيامبر هم دستور داد گردنش را بزنند . ابو غره گفت : محمد بر من منت گذار ! پيغمبر فرمود : مؤمن از يك سوراخ دو بار گزيده نمىشود . تو ديگر به مكه بازنخواهىگشت تا به گونه‌هايت دست بكشى و بگويى دو بار محمد را مسخره كردم ! سرانجام اعرابى كه با قريش بودند و حضور داشتند جمع شدند .\r\nدر بين قريش دربارهء بيرون آوردن زنان با جنگجويان براى يادآورى كردن كشتگان بدر و برانگيختن غيرت و تهييج افراد براى جنگ و پشت نكردن آنها به ميدان ، اختلاف نظر به وجود آمد .\r\nصفوان بن اميه و عكرمة بن ابى جهل و عمرو بن عاص اين پيشنهاد را مطرح كردند اما نوفل بن معاويه دئلى بدان رضا نداد و نزد ابو سفيان رفت و او را از اين نظر آگاه ساخت . هند دختر عتبه بانگ برداشت كه : تو به خدا روز بدر سالم ماندى و پيش زنانت بازگشتى . آرى ! ما برون خواهيم آمد تا جنگ را نظاره‌گر باشيم . ابو سفيان گفت : من با قريش سر خلاف ندارم . آنگاه قريش زنان را هم با خود بيرون آوردند . آنها پانزده تن از قريش بودند كه با شوهران خود درآمدند از جملهء اينان هند دختر عتبه و همسر ابو سفيان ، ام حكيم دختر حارث بن هشام و همسر عكرمة بن ابى جهل ، سلافه دختر سعد و همسر طلحة بن ابى طلحه كه شوهر و چهار فرزندش كشته شد ، ريطه دختر منبه بن حجاج و همسر عمرو بن عاص ، خناس دختر مالك با پسرش ابى عزيز بن عمير كه پسرش مصعب بن عمير با مسلمانان بود و كشته شد ، عمره دختر حارث كنانى ، همسر غراب بن سفيان و همان زنى كه چون پرچم قريش سرنگون شد دوباره آن را برافراشت و قريش به گرد پرچم خويش جمع شدند .\r\nدربارهء اين زن حسان مىگويد :\r\n و لو لا لواء الحارثية اصبحوا * يباعون فى الاسواق بالثمن البخس \r\nاگر آن پرچم حارثى ( عمره دختر حارث ) نبود چنان مىشدند كه در بازارها به بهايى ناچيز فروخته مىشدند .\r\nعده‌اى جز اينها نيز زنان خود را بيرون آوردند و قريش احابيش « 214 »  خود و هوادارانش از قبيل كنانه و اهل تهامه را نيز آمادهء كارزار كرد .\r\n\r\n","description":"","footnote":" ( 214 ) گروهى از مردم كه از يك قبيله نيستند . ","page_name":" 132 ","page_number":140},
  {"content":"\r\n\r\nچون آمادهء حركت شدند ، عباس بن عبد المطلب نامه‌اى به پيغمبر نگاشت و او را از تصميم قريش ، تعداد و آمادگيهاى آنان خبر داد و مردى از بنى غفار را اجير كرد و نامه را به دو سپرد مشروط بر آنكه سه روزه نامه را به دست پيامبر ( ص ) برساند . مرد چنين كرد . او پيغمبر را در كنار در مسجد قبا ديد .\r\nنامه را به حضرت داد . ابى بن كعب نامه را براى پيغمبر خواند و مطلب آن را پنهان داشت .\r\nپيامبر ( ص ) به خانهء سعد بن ربيع رفت و از او پرسيد : آيا در خانه كسى هست ؟ سعد گفت : نه . پيامبر خبر را به او بازگفت و از وى خواست كه اين خبر را پيش خود نهان بدارد . سعد گفت : به خدا اميدوارم در اين كار خير باشد . چون پيغمبر ( ص ) از خانهء سعد بيرون آمد ، همسر سعد پيش او رفت و گفت : رسول خدا به تو چه گفت ؟ سعد پاسخ داد : مادرت بميرد ! تو چه كار دارى ؟ ! همسرش گفت :\r\nمن حرفهاى شما را گوش مىدادم آنگاه خبرى را كه پيامبر به سعد گفته بود ، براى او بازگو كرد .\r\nسعد استرجاع ( انا للّه و انا اليه راجعون ) گفت و دست او را گرفت و به دنبال پيغمبر ( ص ) رفت و چون به دو رسيد و آن چه را كه همسرش شنيده بود به پيامبر اطلاع داد و گفت : ترسيدم خبر فاش شود و شما فكر كنيد كه من آن را افشا كرده‌ام . پيامبر فرمود : همسرت را رها كن .\r\nيهوديان و منافقان مدينه شروع به شايعه‌پراكنى كردند و گفتند : به محمد خبر دلخواهش نرسيده است . خبر حركت قريش در ميان مردم منتشر شد .\r\nيكى از سران اوس مردى بود كه با كنيهء ابو عامر او را مىخواندند . وى در روزگار جاهليت به خاطر زهدش ، ملقب به راهب بود و عبد عمرو و بنا بر قولى عمرو بن صيفى نام داشت . اين مرد از همان هنگام كه پيغمبر ( ص ) قدم به مدينه نهاد ، با پنجاه و يا مطابق قولى ديگر با هفتاد نفر از اوسيان به سوى مكه رفت و آنها را برمىانگيخت و مىگفت كه ايشان ( قريش ) بر حق‌اند و آن چه محمد آورده است باطل است . پيامبر نيز او را ابو عامر فاسق ناميده بود . اين ابو عامر هنگامى كه قريش به بدر آمد آنها را همراهى نكرد ولى وقتى قريشيان به احد آمدند با همان پنجاه يا هفتاد نفرى كه با وى بودند ، همراه قريش بيرون آمد و قريشيان را به يارى قومش اميدوار مىساخت . اين مرد پدر حنظله ( كسى كه فرشتگان غسلش دادند ) است كه در جنگ احد با ديگر مسلمانان به شهادت رسيد . ( يخرج الحىّ من الميت ) !\r\nقريش با تمام توش و توان خويش و به فرماندهى ابو سفيان بن حرب ، از مكه بيرون آمدند .\r\nشمار آنها با احتساب كسانى كه بديشان پيوسته بودند به سه هزار مىرسيد . دويست اسب يدك و سه هزار شتر داشتند . در ميان آنها هفتصد تن زره پوشيده بودند . پانزده زن نيز آنان را همراهى مىكردند و با عده و سلاح فراوان بيرون آمدند . آنها چون به ابواء - جايى كه مزار آمنه مادر پيغمبر ( ص ) است - رسيدند خواستند به پيشنهاد هند دختر عتبه قبر آمنه را بشكافند اما خردمندان قريش ، آنها را از اين كار بازداشتند و گفتند : اگر ما چنين كارى بكنيم بنى بكر و بنى خزاعه ( متحدان رسول خدا ) به هنگام بازگشتشان گور اموات ما را خواهند شكافت .\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nقريشيان آمدند تا در مقابل شهر مدينه در جايى به نام « ذى الحليفه » رسيدند . ذى الحليفه ميقات مردم مدينه است كه از اينجا محرم مىشوند .\r\nورود آنها به اين محل در روز پنج شنبه پنجم ماه شوال ، يعنى صبح دهمين روز پس از خروجشان از مكّه ، واقع شد . در روز پنج شنبه آنها چهارپايان خويش را در كشتزارهاى اهل مدينه چرا دادند .\r\nچون شب فرا رسيد شتران را جمع كردند و به آنها علف تازه دادند و شب جمعه هم همين كار را مجددا انجام دادند . چون صبح روز جمعه فرا رسيد خود و اسبانشان در كشتزار وارد شدند تا آن كه عرض را ترك كردند در حالى كه در آنجا هيچ سبزه‌اى باقى نمانده بود .\r\nپيامبر ( ص ) شب پنج شنبه دو جاسوس را كه انس و مونس پسران فضاله از بنى ظفر بودند به سوى قريش گسيل داشت . آن دو در عقيق با قريش برخورد كردند و با ايشان همراه شدند . همين كه قريش فرود آمد ، آن دو خود را به پيغمبر رساندند و گزارش دادند كه قريش اسبان و شتران خود را در كشتزار عريض رها كرده‌اند و ديگر در آنجا سبزه‌اى باقى نمانده است . چون قريش فرود آمدند ، پيامبر ( ص ) حباب بن منذر بن جموح را مخفيانه به سوى آنها فرستاد و به دو فرمود : چون برگشتى نزد هيچ يك از مسلمانان به من گزارش مده مگر آن كه بگويى دشمن را اندك ديدم .\r\nحباب در ميان قريشيان رفت و تعدادشان را تخمين زد و به تمام آن چه مىخواست نظر انداخت و راه بازگشت در پيش گرفت و در خلوت به پيامبر گزارش داد . او عرض كرد : تعدادشان را سه هزار ، با اندكى كم و بيش ، تخمين زدم ، دويست اسب همراه دارند ، زرههايى هم ديدم كه آنها را هفتصد تخمين زدم . پيغمبر ( ص ) فرمود : دربارهء آنها سخنى مگو خداوند ما را بس است و او خود بهترين وكيل است ، خدايا به تو پناه مىبرم و كار را به تو واگذار مىكنم .\r\nسران اوس و خزرج ، سعد بن معاذ و اسيد بن حضير و سعد بن عباده ، با سلاح شب جمعه را در مسجد و در كنار خانه رسول خدا ( ص ) به سر بردند ، چون از شبيخون مشركان انديشناك بودند . آنها آن شب از مدينه پاسدارى كردند و چون صبح فرا رسيد ، پيغمبر ( ص ) بر منبر نشست و گفت : شب دوشين در خواب ديدم كه دستم را در زرهى محكم داخل كرده‌ام و گاو نرى را ديدم كه كشته شد و ديدم در قبضهء شمشيرم شكافى پديد آمد و من قوچى را از پى خويش مىكشيدم . اين خواب را چنين تعبير مىكنم : آن زره محكم مدينه است و آن گاو نر گروهى از اصحاب من باشند كه كشته مىشوند ، اما شكاف ؛ مردى از اهل بيت من است كه كشته مىشود « 215 »  و اما قوچ ؛ قوچ لشكر ( دشمن ) است كه خداوند آن را مىكشد . « 216 » \r\nاگر موافق باشيد در مدينه اقامت گزينيد و آنها را جايى كه فرود آمده‌اند ، رها كنيد اگر آنها\r\n\r\n","description":"","footnote":" ( 215 ) مقصود عمويش حمزه بود .  ( 216 ) اين قوچ ، طلحة بن ابى طلحه بود كه او را قوچ لشكر مىخواندند و چنان كه بعدا خواهيد دانست به دست على ( ع ) از پا درآمد . ","page_name":" 134 ","page_number":142},
  {"content":"\r\n\r\nبخواهند اقامت كنند در بدترين جا اقامت كرده باشند و اگر بخواهند در مدينه بر ما وارد شوند با آنها مىجنگيم كه ما به مدينه از آنها آشناتريم .\r\nآنها خانه‌هاى مدينه را از هر ناحيه چنان به هم مرتبط ساخته بودند كه مثل دژ شده بود . نظر رسول خدا ( ص ) اين بود كه به خاطر خوابى كه ديده بود ، از مدينه بيرون نرود . او دوست داشت يارانش نيز با نظر او موافقت كنند . از اين رو با اصحابش به رايزنى پرداخت و در مورد بيرون رفتن از مدينه نظر آنان را جويا شد .\r\nعبد اللّه بن ابى بن سلول پيشنهاد داد كه آن حضرت بيرون نرود . او گفت : رسول خدا ! در مدينه بمان و از آن خارج نشو . به خدا سوگند هرگاه ما در برابر دشمن بيرون رفتيم شكست خورده‌ايم و هرگاه دشمن بر ما درآمده است او را شكست داده‌ايم . پس اى رسول خدا آنها را واگذار ، اگر بخواهند اقامت كنند در بدترين جايگاه اقامت كرده باشند و اگر وارد شوند ، مردان با آنها روياروى به نبرد مىپردازند و كودكان از پشت بر آنها سنگ مىپرانند ، و اگر بازگردند ، ناكام و شكست خورده همان‌طور كه آمده بودند ، برخواهند گشت .\r\nعده‌اى كه غالب آنها از جوانانى بودند كه در بدر حضور نداشتند ، و نيز برخى از كامل مردان گفتند : ما را به سوى دشمنانمان بر تا فكر نكنند كه ما از ايشان ترسيديم . به خدا سوگند عرب را گستاخ مكن كه بر خانه‌هاى ما وارد شود . اويس بن اوس ، از بنى عبد الأشهل گفت : رسول خدا ! من دوست ندارم قريش به سوى قوم خويش بازگردد و بگويد : محمد را در كوشكها و حصارهاى يثرب محاصره كرديم . و اين موجب گستاخى قريش شود . به علاوه آنها زمينهاى ما را زير پا نهاده‌اند ، اگر الآن از آبرو و زمين خود دفاع نكنيم ، ديگر نمىتوانيم زراعت كنيم . رسول خدا ! ما در روزگار جاهليت هم كه بوديم و اعراب به قصد ما مىآمدند تا با شمشيرهاى خود به سوى آنها نمىرفتيم و بيرونشان نمىرانديم ، طمع آنها بريده نمىشد . اينك ما بدين كار سزاوارتريم چون خداوند ما را به تو يارى داده و فرجام ما را به ما بازشناسانده است . بنا بر اين ما خود را در خانه‌هايمان زندانى نمىكنيم .\r\nخيثمه ، ابو سعد بن خيثمه ، كه مردى بسيار پير بود و پسرش سعد در جنگ بدر به شهادت رسيده بود ، برخاست و گفت : رسول خدا ! قريش يك سال درنگ كرد و در طى اين مدت گروهها را گرد آورد و اعراب را جلب كرد و آنگاه در حالى كه اسبان را مىكشند و بر شتران نشسته‌اند به سوى ما آمده و در سرزمين ما خيمه زده تا ما را در خانه‌ها و كوشكهايمان محاصره كنند و آنگاه دست پر بازگردند و زخمى نبينند . اين كار آنها را بر ما دلير گرداند . آن چه آنان با كشتزارهاى ما كردند موجب گستاخى اعراب پيرامون ما مىشود و آنان را به طمع در ما وامىدارد ، اگر ببينند ما براى مقابله با آنها بيرون نرفتيم و از حريم خود ايشان را بازپس نرانديم اميد است خداوند ما را بر آنها پيروز گرداند و اين سنت الهى براى ماست اما حالت ديگر شهادت است . در جنگ بدر بخت به من روى ننمود اگر چه بسيار مشتاق به شركت در آن بودم تا آنجا كه با پسرم براى شركت در آن جنگ قرعه كشيدم اما\r\n\r\n","description":"","footnote":"","page_name":" 135 ","page_number":143},
  {"content":"\r\n\r\nقرعه به نام او افتاد و شهادت بهره‌اش شد . . . تمام اين گفت‌وگوها انجام شد و رسول خدا ( ص ) اگر چه خروج از مدينه را ناخوش مىداشت اما يارانش پيوسته در اين باره به او اصرار كردند تا آن كه راى آن حضرت نيز موافق با نظر آنان شد .\r\nنگارنده : دليل اين امر آن بود كه پيامبر موافقت با نظر آنان را مصلحت دانست ، چون رأى با اكثريت بود هر چند از سوى ديگر مصلحت ، در ماندن در مدينه بود .\r\nپيامبر نماز جمعه را با مردم اقامه كرد و سپس به موعظت اصحاب پرداخت و آنان را به جدّ و جهاد فرمان داد و بديشان آگهى داد كه اگر شكيب ورزند پيروزى از آن ايشان خواهد بود . آنگاه به آنها فرمود تا همگى براى رويارويى با دشمن مهيا شوند . مردم از اين كه شنيدند براى نبرد از مدينه بيرون مىروند خوش‌حال شدند . سپس پيامبر ( ص ) نماز عصر را خواند . مردم و اهالى بالاى مدينه همه گرد آمده بودند . در همان لحظه مردى از انصار به نام مالك بن عمرو از قبيلهء بنى نجار مرده بود .\r\nپيامبر بر او نماز گزارد و سپس به خانه‌اش رفت . مردم به صف ايستاده خروج آن حضرت را انتظار مىكشيدند . سعد بن معاذ و اسيد بن حضير به مردم گفتند : شما رسول خدا ( ص ) را به خروج واداشتيد پس كار را به خود او بازگردانيد . رسول خدا ( ص ) از خانه‌اش بيرون آمد در حالى كه عمامه‌اش را بسته و زره جنگىاش را در بر كرده بود . آن حضرت دو زره پوشيده بود و وسط آن را با حمايل چرمى شمشير خويش بسته بود . كمانش را بر دوش آويخته و سپرش را پشت كمرش انداخته بود . مردم از اين كه به آن حضرت دربارهء خروج از مدينه اصرار كرده بودند ، ابراز ندامت كرده گفتند : رسول خدا ! ما تو را اجبار كرديم و اين براى ما روا نبود اگر مىخواهى از مدينه بيرون نرويم . پيامبر به آنها پاسخ داد : پيامبرى را نسزد كه چون جامهء جنگى پوشيد آن را از تن به در آورد مگر آن كه با دشمن بجنگد .\r\nآن حضرت عبد اللّه بن ام مكتوم را به جانشينى خويش براى نماز بر مدينه گمارد و سه نى خواست و سه پرچم بست . لواى مهاجران را به دست على بن ابى طالب و لواى اوس را به دست اسيد بن حضير و لواى خزرج را به دست حباب بن منذر و بنا بر قولى به دست سعد بن عباده سپرد .\r\nپيامبر ( ص ) بر اسب خويش سوار شد و نيزه‌اى به دست گرفت و با هزار تن از يارانش كه صد نفر آنها زره‌پوش بودند به راه افتاد . آنان دو اسب داشتند يكى اسب رسول خدا و ديگرى اسب ابو بردة بن نبار . ظاهرا اين سپاه پياده به راه افتادند . طبرى و كسان ديگر جز او چنين نقل كرده‌اند كه با آنها دو اسب بود . اما طبرى بعد از اين چنان كه بيايد ، گويد : پيغمبر ( ص ) زبير را بر يك گروه سواره فرماندهى داد و با او مقداد بود . پيغمبر او را فرستاد و فرمود : به استقبال خالد برو و در موازات او باش و به يك گروه سوارهء ديگر فرماندهى داد و آنان گوشه‌اى ديگر بودند . اين عبارت طبرى صراحت دارد در اين كه چندين گروه سواره با آنها بوده است .\r\nسعدان ( سعد بن معاذ و سعد بن عباده ) روبه‌روى آن حضرت مىرفتند و ساير مردم در سمت راست\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nو چپ آن حضرت مىرفتند . چون پيامبر به دروازهء ثنيه رسيد ، متوجه عده‌اى سپاهى خشن شد كه سر و صدايى زياد داشتند . پرسيد : اينها كيستند ؟ گفته شد : همپيمانان يهودى ابن ابى هستند . فرمود :\r\nبراى پيكار با مشركان از مشركان يارى نمىجوييم . آن حضرت به راه خود ادامه داد تا به شيخان رسيد . اين شيخان در واقع دو قلعه بودند كه يك پيرمرد و يك پيرزن كور در زمان جاهليت در آن سكنى داشتند و افسانه مىگفتند ، از اين رو آن را قلعه‌هاى شيخان مىناميدند . در اين مكان نوجوانانى را كه كوچك بودند ، بازگرداند . عبد اللّه بن عمرو ، زيد بن ثابت ، اسامة بن زيد ، نعمان بن بشير ، زيد بن ارقم ، براء بن عازب ، عرابة بن اوس جزو اين عده بودند كه شماخ دربارهء عرابه مىسرايد :\r\n رأيت عرابة الاوسى يسمو * الى الخيرات منقطع القرين\r\nاذا ما راية رفعت لمجد * تلقاها عرابة باليمين \r\nعرابهء اوسى را ديدم كه به سوى نيكيها بالا مىآيد ، در حالى كه همالى ندارد .\r\nهرگاه پرچمى براى شكوه برافراشته شود ، عرابه آن را با قدرت دريافت مىدارد .\r\nابو سعيد خدرى ، سمرة بن جندب و رافع بن خديج نيز در ميان همين نوجوانان جاى داشتند . به پيامبر گفته شد : رافع تيرانداز است . رافع گويد : من دو موزه برپاى داشتم و مىكوشيدم خود را بلند قامت نشان دهم . رسول خدا ( ص ) به من اجازهء شركت در جنگ داد . سمرة بن جندب به ناپدرىاش ، مرى بن سنان ، گفت : پدر جان ! رسول خدا رافع را اجازهء شركت در جنگ داد و مرا بازگرداند حال آن كه من در كشتى ، رافع را بر زمين مىزنم . مرى بن سنان به پيامبر عرض كرد :\r\nرسول خدا ! رافع را اجازه دادى و سمرة فرزندم را بازگرداندى حال آن كه سمرة در كشتى رافع را بر زمين مىزند . رسول خدا ( ص ) فرمود : آن دو با هم كشتى بگيرند . سمرة رافع را بر زمين زد و در نتيجه پيامبر به او هم اجازه داد تا در جنگ شركت جويد .\r\nرسول خدا ( ص ) از سان ديدن سپاه فارغ شد . آفتاب غروب كرد و بلال اذان نماز مغرب را گفت و سپس اذان نماز عشا را سر داد . پيامبر ( ص ) با ياران خود نماز گزارد و در همان جا شب را به سر برد . آن حضرت در ميان بنى نجار فرود آمده بود . پيامبر ( ص ) ، محمد بن مسلمه را به همراه پنجاه نفر به پاسبانى گماشت . او و سپاهش برگرد سپاه مىگشتند و پاسبانى مىدادند . در آن شب ذكوان بن قيس از رسول خدا ( ص ) نگهبانى مىداد .\r\nرسول خدا در آخر شب به راه افتاد و چون هنگام نماز صبح فرا رسيد در شوط حائط يعنى مزرعه‌اى در ميان راه مدينه و احد بودند . بلال اذان نماز را گفت و پيغمبر ( ص ) با يارانش به صف ايستاده بودند ، نماز گزارد . از همين مكان بود كه عبد اللّه بن ابى بن سلول و ديگر منافقان همراه او كه سيصد نفر بودند ، از يارى رسول خدا ( ص ) عقب نشستند . عبد اللّه مىگفت : محمد مرا سرپيچى كرد و فرمان جوانان و غير صاحب‌نظران را پذيرفت . به زودى خواهد فهميد . ما نمىدانيم چرا بايد\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nخودمان را بكشيم . اى مردم ! بازگرديد .\r\nعده‌اى از همراهان بازگشتند و پيامبر ( ص ) با هفتصد تن از يارانش بماند . عبد اللّه بن عمرو بن حرام ، پدر جابر بن عبد اللّه ، نيز به دنبال منافقان رفت او در ميان خزرج مقامى مثل عبد اللّه بن ابى داشت و از سران آنان بود . او مىگفت : اى قوم ! خداى را به ياد شما مىآورم مبادا قوم و پيامبرتان را بىيار و ياور گذاريد حالى كه شما با او شرط كرده بوديد كه از وى چنان دفاع مىكنيد كه از خود و فرزندان و زنانتان .\r\nعبد اللّه بن ابى از روى نيرنگ و ريشخند پاسخ داد : فكر نمىكنم ميان آنها جنگى در بگيرد اى ابو جابر ! اگر تو هم از من اطاعت مىكنى بايد بازگردى . چون منافقان از بازگشت امتناع ورزيدند و داخل كوچه‌هاى مدينه شدند ، عبد اللّه بن عمرو به آنها گفت : خداوند شما را از رحمت خود دور كناد ! پيامبر و مؤمنان از يارى شما بىنياز خواهند شد . آنگاه عبد اللّه بن عمرو دوان دوان به سوى سپاه پيغمبر ( ص ) بازگشت .\r\nچون ياران رسول خدا ( ص ) در اين جنگ به شهادت رسيدند ، ابن ابى خوش‌حال شد و شروع به سرزنش كرد . چون ابن ابى و همراهانش از يارى پيامبر دست شستند و بازگشتند ، دو تيره از انصار با يكديگر به اختلاف پرداختند اين دو تيره عبارت بودند از : بنى حارثه از اوس و بنى سلمه از خزرج .\r\nيكى از اين دو ، مىگفت : مىجنگيم و گروه ديگر رأى مخالف اظهار مىداشتند . در اين باره آيهء زير نازل شد :\r\n « فَما لَكُم فِي الْمُنافِقِين فِئَتَيْن وَ اللَّه أَرْكَسَهُم بِما كَسَبُوا »  « 217 » \r\nگفته‌اند : چون بنى سلمه و بنى حارثه ديدند كه ابن ابى بازگشت ، خواستند راه انصراف در پيش گيرند . اين دو ، دو سمت سپاه بودند اما خداوند آنها را از اين لغزش مصون داشت و اين آيه در اين باره نازل شد :  « إِذْ هَمَّت طائِفَتان مِنْكُم أَن تَفْشَلا »  « 218 » \r\nرسول خدا ( ص ) از شوط به راه افتاد و پرسيد : چه كسى مىتواند راه را به ما نشان دهد و از راه تپه‌هاى شنى ما را به مقابل دشمن برساند ؟ ابو حثمهء حارثى گفت : من اى رسول خدا .\r\nپيامبر ( ص ) منطقهء بنى حارثه را پيمود و سپس در منطقهء اموال به راه خود ادامه داد تا به مزرعهء مربع بن قيظى كه نابينا و منافق بود ، برخورد . مربع برخاست و به چهرهء مسلمانان خاك پاشيد و گفت : اگر تو پيامبرى به مزرعهء من داخل مشو كه من دخول در آن را براى تو روا نمىدانم . آنگاه مشتى خاك برداشت و گفت : به خدا قسم اگر مىدانستم اين خاك جز به چهرهء تو به صورت كسى ديگر نمىخورد ، هرآينه آن را به صورت تو مىكوبيدم .\r\nسعد بن زيد اشهلى با كمانى كه در دست داشت ، به قصد كشتن مربع ، ضربتى بر سر او زد . پيغمبر\r\n\r\n","description":"","footnote":" ( 217 ) . نساء / 88 ؛ چرا دربارهء منافقان كه خداوند به سبب اعمالى كه كرده‌اند ، سرنگونشان ساخته است دو گروه شده‌ايد .  ( 218 ) آل عمران / 122 ؛ آن دم كه دو گروه از شما سر ترسيدن داشتيد . . . ","page_name":" 138 ","page_number":146},
  {"content":"\r\n\r\nبه يارانش فرمود : او را رها كنيد . او هم چنان كه نابينا است ، كوردل نيز هست . برخى از بنى حارثه بر سعد خشم گرفتند و اسيد بن حضير جواب آنها را داد . رسول خدا ( ص ) آنها را از مشاجره منع كرد و آنها ساكت شدند .\r\nرسول خدا ( ص ) حركت كرد و در اين حال بود كه ناگهان اسب ابو بردة بن نيار دمش را حركت داد كه به قلاب شمشير ابو برده گير كرد و شمشير او بيرون كشيده شد . پيغمبر با ديدن اين صحنه فرمود : اى شمشير ! شمشيرت را در نيام فرو بر كه خيال مىكنم شمشيرها به زودى از نيام برون مىآيند و بسيار هم كشيده خواهند شد ! پيامبر ( ص ) فال خير زدن را دوست مىداشت و فال بد زدن را ناخوش مىانگاشت .\r\nپيامبر ( ص ) از شيخان كه به راه افتاد ، فقط يك زره در تن داشت و چون به احد رسيد زره ديگرى پوشيد و مغفر بر سر نهاد و بالاى مغفر هم كلاه‌خود بر سر گذاشت . چون آن حضرت از شيخان به راه افتاد ، مشركان صفوف خود را آراستند و جايگيرى كردند .\r\nرسول خدا ( ص ) احد را پشت سر و مدينه را پيش رو قرار داد ، مشركان پيش آمدند و مدينه را پشت سر خود قرار دادند و احد را روياروى خويش گرفتند و صفوف خود را آراستند . خالد بن وليد را بر ميمنه ( جناح راست ) سپاه و عكرمة بن ابى جهل را بر ميسره ( جناح چپ ) سپاه خويش گماردند .\r\nآنها دويست اسب يدك داشتند . صد اسب در جناح راست و صد اسب در جناح چپ . صفوان بن اميه را فرماندهء سواران قرار دادند . برخى نيز گويند فرماندهى سواران را عمرو بن عاص بر عهده داشت .\r\nعبد اللّه بن ابى ربيعه نيز فرماندهء تيراندازان كه شمارشان يكصد نفر بود ، گرديد . آنها لوا را به دست طلحة بن ابى طلحه سپردند . نام ابى طلحه عثمان بود از قبيلهء بنى عبد الدار . زيرا لواى قريش را در روزگار جاهليت فقط آنها بر دست داشتند .\r\nابو سفيان فرياد زد : اى فرزندان عبد الدار ! مىدانيم كه شما براى گرفتن لوا از ما سزاوارتريد .\r\nآن چه در روز بدر به ما رسيد به خاطر سرنگونى لوا بود و مسلمانان هم به خاطر لواى خويش بدانچه روى داد ، دست يافتند . پس لواى خويش را خوب محافظت كنيد يا اين كه ما را با محمد واگذاريد .\r\nابو سفيان با اين سخنان درصدد برانگيختن بنى عبد الدار به جنگ بود . بنى عبد الدار از سخنان ابو سفيان خشمگين شده گفتند : مگر ما لواى خويش را تسليم مىكنيم ؟ ! هرگز چنين مباد !\r\nابو سفيان گفت : آيا لواى ديگرى هم قرار دهيم ؟ گفتند : آرى . ولى آن را هم بايد كسى از بنى عبد الدار حمل كند نه كس ديگرى .\r\nرسول خدا ( ص ) صفوف ياران خود را آراست و ميمنه و ميسره را تعيين فرمود . آن حضرت پياده راه مىرفت و صفها را مرتب مىكرد و مواضع يارانش را براى جنگ آماده مىساخت و مىفرمود :\r\nفلانى جلو بيا و فلانى عقب برو . اگر مىديد شانه‌اى از صف جلوتر آمده ، او را عقب مىبرد . صفها را چنان راست و مستقيم مىآراست كه انگار چون تير راست بودند .\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nچون صفوف آراسته شد ، پرسيد : چه كسى لواى مشركان را حمل مىكند ؟ گفتند : فرزندان عبد الدار . پيغمبر فرمود : ما در وفادارى از آنان سزاوارتريم . لواى سپاه اسلام به دست على بن ابى طالب ( ع ) بود ، پيغمبر آن را از او گرفت و به مصعب بن عمير داد كه او نيز از بنى عبد الدار بود .\r\nچون مصعب كشته شد ، پيغمبر لوا را به دست على ( ع ) داد . شيخ مفيد گويد : « رايت رسول خدا ( ص ) در اين جنگ به دست امير المؤمنين على بن ابى طالب ( ع ) بود چنان كه در روز بدر هم به دست آن حضرت بود . سپس لوا هم به آن حضرت سپرده شد و بدين ترتيب على ( ع ) صاحب رايت و لوا شد . »\r\nچنان كه در مصباح المنير آمده است : رايت پرچم بزرگ و لوا كوچك‌تر از آن است .\r\nلواى سپاه پرچم سپاه باشد و آن جز رايت است . « 219 » \r\nبه هنگام ذكر سيرهء امير المؤمنين ( ع ) دربارهء رايت و لوا توضيح بيشتر خواهد آمد .\r\nپيغمبر ( ص ) زير رايت انصار بايستاد . اين حركت ، حاكى از سياست و حسن تدبير و شناخت حق براى اهل حق است چنان كه پوشيده و پنهان نيست . طبرى گويد : پيامبر ( ص ) ، زبير را بر سوارگان بگمارد و در آن روز مقداد بن اسود كندى با او بود . حمزه با سپاه رو به روى آن حضرت خارج شد و خالد بن وليد به سمت سوارگان مشركان رفت و عكرمة بن ابى جهل با او بود . پس رسول خدا ( ص ) زبير را گسيل داشت و فرمود : خالد بن وليد را روياروى خويش بگير ، به موازات او باش ، تا تو را رخصت دهم و او را بر ديگر سوارگانى كه در سويى ديگر بودند فرماندهى داد و فرمود : از اينجا حركت مكن تا تو را رخصت دهم . اين نكته با آن خبر كه مىگويد : همراه رسول خدا جز دو اسب نبود منافات دارد .\r\nابو سفيان به انصار پيغام داد كه ما را با پسر عمويمان واگذاريد . ما از شما صرف نظر مىكنيم ما را به جنگ شما نيازى نيست ، پس آن چه را كه او ناخوش مىدارد بر وى بازگردانيد .\r\nرسول خدا ( ص ) تيراندازان را پشت سپاه و در دهانهء دره ، بر كوهى كه همان جا بود ، گمارد . آنها پنجاه نفر بودند . پيغمبر ( ص ) عبد اللّه بن جبير را به فرماندهى آنان گماشت و فرمود : سوارگان دشمن را با انداختن تير از ما دور كنيد تا از پشت بر ما حمله نكنند زيرا سوارگان نمىتوانند در برابر تير پيش آيند . در همين جا بمان چه جنگ به سود ما شد و چه بر ضرر ما . تا زمانى كه شما در جاى خود مانده‌ايد ، ما پيروزيم .\r\nدر روايت ديگرى آمده است : اگر ديديد كه ما غنيمت گرفتيم ، در جمع آن با ما مشاركت مجوييد .\r\nو اگر ديديد كه داريم كشته مىشويم ، به يارى ما مشتابيد .\r\nباز در روايت ديگرى آمده است : اگر ديديد كه ما آنها را هزيمت داديم و تا مكه به عقبشان برديم\r\n\r\n","description":"","footnote":" ( 219 ) اين معنى با آن چه در قاموس و كتابهاى لغت ديگر آمده است . و بر مبناى آن رايت و لوا را يكى دانسته‌اند منافات ندارد .\r\nزيرا اين امر مبتنى بر عرف ميان لغويون است . ( مؤلف ) ","page_name":" 140 ","page_number":148},
  {"content":"\r\n\r\nاز اينجا تكان نخوريد و اگر هم ديديد كه آنها ما را شكست دادند و ما را تا مدينه عقب راندند باز شما تكان نخوريد و در مواضع خود بمانيد .\r\nاز اينجا دانسته مىشود كه آن حضرت تا چه اندازه آنها را توصيه مىفرمود كه مواضع خود را رها نكنند اين امر خود نشانگر تدبير بزرگ جنگى آن حضرت است . و بالاخره مصيبت بزرگ در روز احد وقتى پيش آمد كه اين عده با فرمان پيامبر ( ص ) به سرپيچى پرداختند و اگر آنان از دستور آن حضرت سرپيچى نمىكردند ، مسلمانان بر مشركان پيروز مىشدند . آنگاه پيغمبر ( ص ) به پا ايستاد و براى مردم سخنرانى كرد . ما در اينجا بخشى از اين سخنرانى را كه به جنگ ارتباط دارد نقل مىكنيم . آن حضرت فرمود :\r\nاى مردم ! شما را وصيت مىكنم بدانچه خدايم در كتاب خود مرا بدان وصيت فرمود و آن عمل به طاعت خدا و دورى گزيدن از محرمات اوست . شما امروز در سراى مزد گرفتن و اندوختن هستيد ، براى هر كس كه وظيفهء خود را به ياد آرد و نفس خود را بر بردبارى و يقين و تلاش و كوشش وادارد كه جهاد با دشمن شديد و شديد و ناگوار است و اندك‌اند افرادى كه بر آن تاب آورند مگر كسانى كه خداوند عزم هدايت كردن آنها را كرده باشد كه خداوند با كسى است كه فرمانش را برد و شيطان با آن كه خداى را نافرمانى كند . كردار خويش را با صبر در جهاد بياغازيد و بدان آن چه را كه خداوند به شما وعده داده است ، بخواهيد . آن چه را كه خداوند به شما فرموده ، به نيكى پاس داريد ، من بر هدايت يافتن شما بسيار مشتاقم . اختلاف و ستيزه‌گرى و پراكندگى مايهء ضعف و ناتوانى و از آن چيزهايى هستند كه خداوند آنها را دوست نمىدارد و به واسطهء آنها پيروزى را عنايت نمىكند .\r\nمؤمن نسبت به مؤمن ديگر چونان سر است نسبت به بدن كه چون به درد آيد تمام بدن به واسطهء آن به درد مىآيند . و السلام عليكم .\r\nآن حضرت ( ص ) شمشيرى برون آورد كه بر يكى از دو روى آن نوشته شده بود :\r\n فى الجبن عار و فى الاقبال مكرمة * و المرد بالجبن لا ينجو من القدر \r\nدر ترس و بزرگى ننگ است و در پيشواز ( حوادث رفتن ) والايى و بزرگوارى ، و انسان با ترس و بزدلى از تقدير رهايى نيابد .\r\nآنگاه فرمود : چه كسى حق اين شمشير را ادا تواند كرد ؟ عده‌اى برخاستند اما پيغمبر شمشير را به آنان نداد . ابو دجانه انصارى نيز برخاست و گفت : حق آن چيست اى رسول خدا ؟ فرمود : اين كه با آن چنان بر صورت دشمن بكوبى تا خم شود . ابو دجانه گفت : من حق آن را ادا خواهم كرد . پيامبر شمشير را به او داد . ابو دجانه هنگام جنگ متكبرانه راه مىرفت . پيغمبر فرمود : اين راه رفتنى است كه خداوند آن را منفور مىدارد مگر در اين جايگاه ( جنگ ) .\r\nهند و ديگر زنان مشركى كه با وى بودند ، پيش از برخورد دو سپاه ، جلو صفوف مشركان ايستاده طبل و دف مىزدند سپس آنها به آخر صف رفتند . هنگامى كه سپاهيان مشرك به مسلمانان نزديك\r\n\r\n","description":"","footnote":"","page_name":" 141 ","page_number":149},
  {"content":"\r\n\r\nشدند ، زنان در آخر صف جاى گرفتند و هرگاه يكى از سپاهيان پشت به ميدان نبرد مىكرد و مىگريخت او را تهييج مىكردند و كشتگان بدر را به ياد او مىآوردند .\r\nهند و ساير زنان همراهش بر طبل و دف مىزدند و اين ابيات را مىخواندند :\r\n نحن بنات طارق * نمشى على النمارق\r\nمشى القطا البوارق * المسك فى المفارق\r\nو الدر فى المخانق * ان تقبلوا نعانق\r\nاو تدبروا نفارق * فراق غير وامق \r\nما دختران طارقيم كه بر روى فرشهاى گرانبها راه مىرويم ، راه رفتن اسفرودهاى « 220 »  پردرخشش و مائيم چون مشكى كه در فرق موها نهفته است ، و چونان مرواريد در گردنبندها هستيم ، اگر به دشمن هجوم آريد دست در گردنتان مىافكنيم ، و اگر به ميدان پشت كنيد از شما دورى مىگزينيم دورى كسى كه دوستدار نيست .\r\nدر لسان العرب از ابن برى نقل است كه اين شعر متعلق به هند دختر بياضة بن رباح بن طارق الايادى است كه روز احد آن را سرود تا سپاهيان را به جنگ برانگيزد .\r\nنخستين كسى كه آتش جنگ را ميان دو طرف برافروخت ، ابو عامر راهب بود . او با پنجاه تن از قومش كه بندگان قريش هم با او بودند ، آشكار شد و خطاب به اوس بانگ برداشت : من ابو عامرم ! اوسيان گفتند : اى فاسق ! تو را درود و خوشامد مباد ! ابو عامر گفت : پس از من به قومم شر خواهد رسيد . آنها و مسلمانان به يكديگر سنگ و تير پراندند سپس ابو عامر و يارانش به ميدان پشت كردند . سپس جنگجويان از هر دو طرف به يكديگر نزديك شده به كارزار پرداختند . تيراندازان سوارگان مشركان را به تير زدند و آنان عقب‌نشينى كردند .\r\nطلحة بن ابى طلحه پرچمدار مشركان به ميدان آمد و بانگ سر داد : چه كسى مبارزه مىكند ؟ على ( ع ) به نبرد او شتافت ، على بر او پيشى گرفت و ضربتى بر سر او نواخت ، شمشير فرق طلحه را شكافت تا به ريش او رسيد و در نتيجه طلحه از پا درآمد .\r\nدر روايتى آمده است : على ( ع ) ضربتى بر رانهاى طلحه زد و هر دو ران او قطع شد و طلحه بر خاك افتاد . على ( ع ) از كشتن او منصرف شد . به او گفته شد : چرا او را نكشتى ؟ پاسخ داد : او هنگامى كه بر خاك افتاد عورت خويش را به من نشان داد و مرا عاطفهء خويشاوندى درگرفت و دانستم كه خداوند او را خواهد كشت . او قوچ سپاه است ( اشاره به خواب پيغمبر ( ص ) ) . چون طلحه كشته شد ، رسول خدا ( ص ) بسيار خوش‌حال گرديد و تكبيرى بلند سر داد و مسلمانان هم تكبير گفتند . سپس ياران رسول خدا ( ص ) بر سپاهيان حمله بردند تا صفوف آنها را پراكنده ساختند .\r\n\r\n","description":"","footnote":" ( 220 ) اسفرود يا سفرود همان مرغ سنگخواره است . ( مترجم ) ","page_name":" 142 ","page_number":150},
  {"content":"\r\n\r\nدربارهء كيفيت قتل طلحه روايات ديگرى هم نقل شده كه اگر خدا بخواهد در سيرهء على ( ع ) به نقل آنها خواهيم پرداخت . همچنين در ترتيب اسامى كسانى كه پس از طلحه لواى مشركان را به دست گرفتند و نيز دربارهء قاتلان آنها ، برخى اختلافات ميان مورخان به چشم مىخورد ليكن تمام آنها اتفاق دارند كه على بن ابى طالب ( ع ) طلحه را كشت .\r\nدكتر محمد حسين هيكل در كتاب خود موسوم به حيات محمد در اين مقام شگفتى آفريده و گفته است كه طلحه را حمزه كشت ، حال آن كه مورخان بر كشته شدن طلحه به دست على ( ع ) اتفاق نظر دارند . به علاوه دكتر هيكل در اين مقام اصلا از على ياد نمىكند و شكست مشركان را به جنگيدن حمزه و ابو دجانه نسبت مىدهد . حال آن كه شما خواهيد دانست كه هزيمت آنان به خاطر كشته شدن طلحه و نيز ديگر پرچمداران مشركان به دست على بن ابى طالب ( ع ) بود كه صحيح‌ترين روايات نيز گواه اين امر است .\r\nسپس دكتر هيكل عدم ذكر نام على را همين طور ادامه مىدهد تا به مسألهء فرار و شكست مسلمانان مىرسد و در آنجا مىگويد : بيشترين تلاش مسلمانان اين بود كه خود را نجات دهند مگر تنى چند امثال على بن ابى طالب كه خداوند از لغزش مصونشان داشت . دكتر هيكل بدين سان على را با ديگران برابر قرار داده است حال آن كه حقيقت كه هيچ گمان و ترديدى در آن راه ندارد ، حاكى از آن است كه على حتى يك همتا ندارد تا چه رسد به اين كه امثال داشته باشد .\r\nهمچنين اين نويسنده فقط يادى كه از على در اين جنگ مىكند اين است كه وقتى پيغمبر در گودالى كه ابو عامر كنده بود افتاد ، على شتابان به سوى او رفت و دست آن حضرت را گرفت و از گودال بيرون آورد . آنگاه وى مىنويسد : گروهى از اصحاب گرداگرد پيغمبر ( ص ) را گرفته بودند و على ( ع ) را يكى از همين اصحاب ذكر مىكند بى آن كه بين او و ديگران فرقى قايل شود و بر ويژگيهاى برجستهء آن و خصايص منحصر به فرد او در اين جنگ سرپوش مىنهد و او را با كسانى كه برابر و حتى در حد و اندازهء آن حضرت نيستند ، مساوى قرار مىدهد .\r\nواقدى گويد : پس از كشته شدن طلحه برادرش عثمان بن ابى طلحه ، پرچم مشركان را به دست گرفت و گفت :\r\n ان على رب اللواء حقا * ان تخصب الصعدة او يندقا \r\nبر پرچمدار است كه به شايستگى نيزه‌ها را خون‌آلود كنند يا آنها را بشكنند .\r\nعثمان با پرچم خويش قدم پيش نهاد در حالى كه زنان از پشت سر او را تهييج مىكردند و بر دفها مىكوبيدند . حمزة بن عبد المطلب به رويارويى او شتافت و با شمشير بر شانه‌اش زد به طورى كه دست و شانهء او را جدا كرد و تا بالاى سينه‌اش را شكافت آن چنان كه شش او آشكار شد . حمزه بازگشت در حالى كه مىگفت : منم پسر ساقى حاجيان !\r\nپس از عثمان ، برادر ديگرش ابو سعد يا ابو سعيد بن ابى طلحه پرچم را به دست گرفت . سعد بن\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nابى وقاص تيرى به سوى او انداخت كه به حنجره‌اش خورد و زبانش از كام بيرون افتاد و سعد او را كشت . سعد گويد : شروع به درآوردن زره و جامه‌هاى جنگى ابو سعد كردم كه ناگاه سبيع بن عبد عوف و چند تن ديگر كه با او بودند به سوى من حمله كردند و مرا از اين كار بازداشتند . جامه‌هاى جنگى او بهترين لباس جنگى مشركان بود . زرهى گشاد و مغفر و شمشيرى بسيار خوب ليكن از برداشتن آنها مرا ممانعت كردند .\r\nابن ابى الحديد گويد : چه فاصلهء بزرگى است ميان على و سعد ! سعد در پى جامه‌هاى جنگى است و به خاطر از دست دادن آنها تأسف مىخورد و اين يكى ( على ( ع ) ) عمرو بن عبد ود را كه از شهسواران قريش و بزرگان آنها بود ، در جنگ خندق ، در مبارزه مىكشد و از برداشتن جامه‌هاى رزم او خوددارى مىورزد و چون به وى گفته مىشود : چرا جامه‌هاى رزم عمرو را برنداشتى كه نفيس‌ترين جامه‌هاست ؟ پاسخ مىدهد : خوش نداشتم جامه‌هاى يك جوانمرد را از تنش بيرون كنم .\r\nگويى حبيب ، در شعر زير به همين مطلب نظر داشته كه اين گونه سروده است :\r\n ان الاسود اسود الغاب همتها * يوم الكريهة فى المسلوب لا السلب \r\nهمانا شيران ، شيران بيشه‌اند كه همت آنها در روز سختيها ( جنگ ) در شخصى است كه بر خاك افتاده نه در ربودن جامه‌هاى رزم او .\r\nپس از ابو سعد ، مسافع بن طلحة بن ابى طلحه پرچم را به دست گرفت كه عاصم بن ثابت بن ابى الاقلح به سوى او تير انداخت و او را كشت . مادر مسافع يعنى سلافه نذر كرد كه در كاسهء سر عاصم شراب بنوشد و براى كسى كه سر او را برايش بياورد يكصد شتر به عنوان جايزه قرار داد .\r\nچون مشركان در روز رجيع ، عاصم را كشتند ، خواستند سر او را بردارند و به سوى سلافه ببرند اما زنبورها ( مگسها ) در آن روز از جنازهء عاصم محافظت كردند . مشركان به اين گمان كه شب زنبورها جنازهء او را رها مىكنند ، دست از جنازه برداشتند تا شب فرا رسد ، اما سيلى بزرگ آمد و سر و بدن عاصم را با خود برد . ( مورخان بر اين حادثه اتفاق نظر دارند ) .\r\nپس از مسافع ، برادرش حارث بن طلحة بن ابى طلحه هجوم آورد كه عاصم بن ثابت به او تير انداخت و كشتش . پس از اين دو برادرشان كلاب بن طلحة بن ابى طلحه به نبرد روى آورد كه زبير بن عوام او را كشت . ابن اثير گويد : عاصم بن ثابت قاتل وى بوده است . سپس برادر ديگرشان جلاس بن طلحة بن ابى طلحه حمله كرد كه طلحة بن عبيد اللّه او را از پاى درآورد .\r\nسپس ارطاة بن شرحبيل پيش آمد و على بن ابى طالب او را كشت . سپس شريح بن قارط يا فارط بن شريح بن عثمان بن عبد الدار پيش تاخت . روايت كرده‌اند كه قاسط حمله كرد كه او هم كشته شد . واقدى گويد : معلوم نشد چه كسى او را كشت . ليكن بلاذرى گويد : على بن ابى طالب او را از پاى درآورد .\r\nپس از وى غلام ايشان به نام صؤاب ، پرچم را به دست گرفت كه على بن ابى طالب او را از پاى\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nدرآورد . پرچم بر زمين افتاد و همچنان بر زمين بود كه عمره دختر علقمهء حارثيه آن را به دست گرفت و براى قريش برافراشت و آنان زير آن پناه گرفتند .\r\nدر ارشاد شيخ مفيد به سندى كه مىآيد از ابن مسعود نقل شده است كه گفت : كسى كه پس از طلحه پرچم را به دست گرفت ، برادرش مصعب بود كه عاصم بن ثابت به سوى او تير انداخت و وى را كشت . سپس برادر وى عثمان ، پرچم را گرفت كه باز عاصم او را به تيرى كشت . آنگاه غلام ايشان ، صؤاب ، پرچم را به دست گرفت . او يكى از زورمندترين افراد مشركان بود . على ( ع ) ضربتى بر دست او زد و دستش را جدا كرد . صؤاب پرچم را به دست چپش گرفت ، على هم ضربتى بر دست چپ او زد و آن را هم قطع كرد ، آنگاه صؤاب پرچم را روى سينه‌اش گرفت و دستانش را كه قطع شده بودند ، جمع كرد . در اين هنگام على ( ع ) ضربتى بر مغزش فرود آورد و صؤاب بر خاك افتاد .\r\nاما طبرى روايتى نقل كرده مبنى بر آن كه كسى كه پرچمداران قريش را كشت على بن ابى طالب است . وى گويد : ابو كريب حديث كرد ما را از عثمان بن سعيد ، حديث كرد ما را از حبان بن على ، از محمد بن عبيد اللّه بن ابى رافع ، از پدرش ، از جدش كه گفت : وقتى على بن ابى طالب پرچمداران را كشت ، پيغمبر ( ص ) جماعتى از مشركان را ديد و به على فرمود : بر آنان حمله كن . على به آنان هجوم برد و جمعشان را پراكنده ساخت و عمرو بن عبد اللّه جمحى را كشت . آنگاه چشم پيغمبر ( ص ) به گروهى ديگر از مشركان افتاد و به على گفت : به اينان حمله كن . على بر آنان حمله كرد و جمعشان را پراكنده ساخت و شيبه بن مالك يكى از افراد قبيلهء بنى عامر بن لؤى را از پاى درآورد .\r\nشيخ مفيد در ارشاد مىنويسد : حسن بن محبوب روايت كرد كه جميل بن صالح حديث كرد ما را از ابو عبيده از ابو عبد اللّه جعفر بن محمد از پدرش ( ع ) كه گفت : پرچمداران قريش در روز احد نه نفر بودند كه على بن ابى طالب همهء آنها را كشت و مشركان تارومار شدند و مخزوم نيز فرار كرد ، على در آن روز او را رسوا كرد . ( سند روايت صحيح است ) .\r\nدر تفسير على بن ابراهيم آمده است : رايت قريش با طلحة بن ابى طلحه عبد رى از بنى عبد الدار بود .\r\nاو به ميدان آمد و بانگ برداشت : محمد ! شما ادعا مىكنيد كه ما را به شمشيرهايتان به سوى آتش سوق مىدهيد و ما با شمشيرهايمان شما را به بهشت مىفرستيم پس هر يك از شما كه مىخواهد به بهشتش ملحق شود به سوى من پيش آيد . امير المؤمنين به سوى او شتافت . طلحه به او گفت :\r\nجوان كيستى ؟ على فرمود : من على پسر ابو طالبم . طلحه گفت : دانستم اى قضيم « 221 »  كه هيچ كس\r\n\r\n","description":"","footnote":" ( 221 ) على بن ابراهيم به سند خويش از امام صادق ( ع ) روايت كرده است كه از او دربارهء معنى قضيم كه طلحه گفته بود ، سؤال شد . آن حضرت پاسخ داد : وقتى رسول خدا ( ص ) در مكه بود هيچ كس به خاطر مقام ابو طالب به آن حضرت جسارت روا نمىداشت و در عوض بچه‌ها را وامىداشتند تا چون پيغمبر از خانه‌اش خارج مىشود به سوى او سنگ و خاك بپراكنند .\r\nپيامبر از اين بابت به على ( ع ) شكايت كرد على گفت : پدر و مادرم فداى تو اى رسول خدا چون مىخواهى بيرون به روى مرا با خود بيرون ببر . على با آن حضرت بيرون رفت و چون بچه‌ها بنا بر عادت خود متعرض آن حضرت شدند على مشت بر صورت و بينى و گوشهاى آنان مىنواخت و بچه‌ها گريان به طرف پدرانشان مىرفتند و مىگفتند : على ما را با مشت زد از اين رو او را قضيم ناميدند . ","page_name":" 145 ","page_number":153},
  {"content":"\r\n\r\nجز تو بر من دليرى نمىكند . آنگاه طلحه بر على هجوم برد و ضربتى زد . آن حضرت با سپر خويش جلو ضربت او را گرفت سپس على بر رانهاى او ضربتى زد و هر دو رانش را قطع كرد . طلحه به پشت بر زمين افتاد و رايت سقوط كرد . على بالاى سر طلحه رفت تا او را بكشد اما طلحه او را به پيوند خويشى ميان خود و على آن حضرت را سوگند داد . على هم از او منصرف شد . مسلمانان گفتند : چرا او را نكشتى ؟ على ( ع ) پاسخ داد : چنان ضربتى بر او زدم كه با وجود آن هرگز زندگى نتواند كرد . سپس ابو سعيد بن ابى طلحه رايت را برداشت و على او را كشت و رايت بر زمين افتاد .\r\nآنگاه عثمان بن ابى طلحه رايت را برداشت و على او را كشت و رايت بر زمين افتاد . سپس مسافع بن ابى طلحه رايت را به دست گرفت و على او را هم كشت و رايت بر زمين افتاد . آنگاه حارث بن ابى طلحه رايت را در دست گرفت و على او را كشت و رايت بر زمين افتاد . پس از وى ابو عزيز بن عثمان رايت را گرفت و على او را از پاى درآورد و رايت بر زمين افتاد . سپس عبد اللّه بن ابى جميلة بن زهير رايت را برداشت و على او را كشت و رايت بر زمين افتاد . پس امير المؤمنين نهمين نفر « 222 »  از بنى عبد الدار را كه ارطاة بن شرحبيل بود ، كشت . على ( ع ) به مبارزهء او رفت و وى را از پاى درآورد . رايت بر زمين افتاد . آنگاه غلام آزاد كردهء ايشان ، صؤاب ، رايت را به دست گرفت .\r\nامير المؤمنين ( ع ) ضربتى بر دست راست او زد و آن را قطع كرد و رايت بر زمين افتاد آنگاه صؤاب رايت را به دست چپ گرفت على ضربتى هم بر دست چپ او زد و آن را جدا كرد و رايت بر زمين افتاد . سپس صؤاب با دو دست قطع‌شده‌اش ، رايت را به سينه‌اش چسباند و پرسيد : اى بنى عبد الدار خوب پاسدارى كردم ؟ پس امير المؤمنين ( ع ) ضربتى بر سر او زد و او را كشت و رايت از دست وى بر زمين افتاد . سپس عمره دختر علقمه حارثيه رايت را برداشت . قريش به هنگامى كه از ميدان مىگريختند به رايت نگريستند كه برافراشته شده ، پس بدان پناه آوردند .\r\nدر روايت شيخ مفيد به نقل از محمد بن اسحاق كه سند آن در سيرهء على ( ع ) مذكور خواهد افتاد ، آورده است : على ( ع ) پس از كشتن طلحه و ابو سعيد ، خالد بن ابى طلحه را كشت . جز در اين روايت نام خالد در ديگر روايات ذكر نشده و ممكن است وى همان ابو عزيز بن عثمان باشد كه نامش در روايت على بن ابراهيم به ميان آمده است .\r\nپس از ملاحظه اختلاف مورخان دربارهء پرچمداران قريش ، به جز طلحة بن ابى طلحه ، و نيز شمار آنها و كسى كه آنها را كشت و چگونگى كشته شدنشان به طورى كه در اين باره حتى ميان دو تن از آنها نظير ابن سعد و طبرى و واقدى و ابن اثير و غير آنان اتفاق نظر وجود ندارد ، چنان كه دانستيد و در آينده هم خواهيد دانست بعيد نمىدانيم كه دشمنى نسبت به على بن ابى طالب كه در ميان مردم هر\r\n\r\n","description":"","footnote":" ( 222 ) آنها را بدين اعتبار 9 تن دانسته كه غلام ايشان ، صؤاب ، را با آنها برشمرده است . ","page_name":" 146 ","page_number":154},
  {"content":"\r\n\r\nدوره و زمانى وجود داشته است ، آنها را مجبور ساخته تا رواياتى نقل كنند كه با رواياتى كه حاكى از كشته شدن تمام پرچمداران قريش به دست على بن ابى طالب است ، در منافات باشد و ما بايد به روايتى كه پيش از اين از امام باقر ( ع ) ، نقل كرديم مبنى بر آن كه على ( ع ) نه پرچمدار قريش را كشت ، اخذ كنيم چون سند اين روايت صحيح است .\r\nابن اثير گويد : عبد الرحمن بن ابى بكر كه با مشركان بود به ميدان آمد و جوياى مبارزه شد .\r\nابو بكر خواست به نبرد او بشتابد كه رسول خدا ( ص ) به او فرمود : شمشير خويش در نيام فرو كن و ما را به خود بهره‌مند ساز .\r\nابو سفيان به خالد بن وليد كه دويست سوار با خود همراه داشت ، گفت : چنان چه ديديد ما با آنها درگير شديم از اين شكاف به سوى آنان برويد تا پشت آنها درآييد . خالد بن وليد هم هرگاه مىخواست از طرف چپ لشكر پيامبر ( ص ) بگذرد و خود را به سفح برساند تيراندازان او را مانع مىشدند . اين كار ميان او و مسلمانان چندين بار تكرار شد .\r\nطبرى گويد : دو گروه به كارزار پرداختند و تنور جنگ داغ شد . ابو دجانه در ( كام ) سپاهيان قريش ناپديد مىشد و حمزة بن عبد المطلب و على بن ابى طالب به همراه تنى چند از مسلمانان نبرد مىكردند .\r\nپس خداوند يارى و راستى وعدهء خويش را بر آنان فرو فرستاد . آنها مشركان را به شمشير مىكشتند تا آنجا كه آنها را رسوا ساختند . شكست قريش بىگمان روى داده بود .\r\nچون پرچمداران كشته شدند ، مشركان رسوا و تار و مار شدند و به گرد چيزى ( پرچمى ) جمع نمىشدند . صفوفشان از هم گسسته بود و زنانشان پس از آن همه شاديها و بر دف كوبيدنها بانگ زارى و وا ويلا سر مىدادند .\r\nزبير گويد : به خدا سوگند چشمم به خلخال و ساق هند دختر عتبه و ديگر زنان همراه وى افتاد كه دامنهاى خود را فراهم چيده بودند و مىگريختند بدون اين كه زياد يا اندكى از آنها گرفته شود .\r\nبراء گويد : تا آنجا كه ديدم زنان دامنهاى خود را بالا گرفته بودند و خلخالهايشان آشكار گشته بود .\r\nواقدى نويسد : خداوند تعالى پيامبران و يارانش را در هيچ ميدانى همانند احد پيروزى عطا نكرد ليكن مسلمانان سرپيچى كرده با يكديگر به ستيزه برخاستند . چون مشركان روى به گريز نهادند مسلمانان به تعقيب آنها پرداختند و هرطور كه خود مىخواستند بر آنها ضربت مىزدند تا آن كه آنها را از آوردگاه بيرون راندند و شروع به غارت كردن و غنيمت گرفتن كردند . چون تيراندازان اين صحنه را ديدند ، برخى به برخى ديگر گفتند : چرا بىخود اينجا بمانيد كه خداوند دشمن را تار و مار كرد و اينها برادران شمايند كه دارند اردوگاه مشركان را غارت مىكنند ، پس شما نيز به اردوگاه آنان برويد و با آنها غنيمت بگيريد . برخى از تيراندازان پاسخ دادند : مگر ندانستيد كه رسول خدا ( ص ) به شما فرمود : مراقب پشت سر ما باشيد و اگر هم ما غنيمت گرفتيم شما ( براى جمع غنيمت ) شركت\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nنكنيد . اما ديگران گفتند : رسول خدا ( ص ) چنين نخواسته بود . اما اينك خداوند مشركان را خوار كرده و آنها را تار و مار ساخته است .\r\nچون كار آنان به اختلاف كشيد ، فرماندهء آنها عبد اللّه بن جبير براى ايشان سخنرانى كرد و آنها را به اطاعت از پيغمبر ( ص ) فراخواند . اما آنان از وى سرپيچى كردند و راه خود را گرفتند و جز اندكى كه شمار آنها به ده تن نمىرسيد ، با عبد اللّه بن جبير نماند . يكى از اين افراد حارث بن انس بود كه مىگويد : اى قوم ! پيمان پيغمبرتان را به ياد آريد و از فرمانده‌تان فرمان پذيريد . اما آنان امتناع ورزيده به سوى اردوگاه مشركان آمدند تا غارت كنند . آنها كوه را خالى گذاشتند و اين همان سخن خداى تعالى است كه فرمود :\r\n « وَ لَقَدْ صَدَقَكُم اللَّه وَعْدَه إِذْ تَحُسُّونَهُم بِإِذْنِه حَتَّى إِذا فَشِلْتُم وَ تَنازَعْتُم فِي الْأَمْرِ وَ عَصَيْتُم مِن بَعْدِ ما أَراكُم ما تُحِبُّون مِنْكُم مَن يُرِيدُ الدُّنْيا وَ مِنْكُم مَن يُرِيدُ الْآخِرَةَ ثُم صَرَفَكُم عَنْهُم لِيَبْتَلِيَكُم وَ لَقَدْ عَفا عَنْكُم وَ اللَّه ذُو فَضْل عَلَى الْمُؤْمِنِين . »  « 223 » \r\nدر اين هنگام خالد بن وليد به آن تنگه و كمى پاسداران نگريست و با سواران هجوم آورد . عكرمه نيز به دنبال او رفت . آنها به مواضع تيراندازان رسيدند و بر آنها حمله بردند . تيراندازان به طرف آنها تير انداختند تا آن كه خود كشته شدند . عبد اللّه بن جبير آن قدر به آنها تير انداخت تا تيرهايش تمام شد سپس دست به نيزه برد و با نيزه جنگيد تا اين كه نيزه‌اش شكست . سپس با شمشير دست به كار نبرد شد تا آن كه قبضهء شمشيرش شكست و خودش هم كشته شد .\r\nمشركان همين كه ديدند سوارانشان مشغول جنگ‌اند ، از فرار و گريز بازايستادند و از رو به رو به مسلمانان كه با خيال آسوده مشغول گردآورى غنيمت بودند ، حمله كردند و مسلمانان را در حلقهء خود گرفتار ساختند . صفوف مسلمانان از هم گسست تا آنجا كه برخى از روى شتاب و دستپاچگى يكديگر را به شمشير مىزدند حتى يمان پدر حذيفه به اشتباه كشته شد و خود مسلمانان او را كشتند در حالى كه فرزندش فرياد مىزد : پدرم ، پدرم ، اما هيچ كس صداى او را نشنيد .\r\nرسول خدا ( ص ) يمان و ثابت بن وقس را به خاطر سن و سال زيادى كه داشتند در مدينه بر جاى نهاده بود . يكى از آنان به ديگرى گفت : چرا ما شمشير برنداريم و به رسول خدا ( ص ) نپيونديم . آن دو پيش تاختند تا از روبه‌روى مشركان درآمدند . اما ثابت را مشركان كشتند ولى يمان ، به دست مسلمانان كه او را نشناخته بودند ، كشته شد . پيامبر هم ديه حذيفه را از اموال مسلمانان پرداخت .\r\nمسلمانان بسيارى كشته شدند و شمار كشتگان آنها به هفتاد نفر يا بيشتر ، برابر شمار كشتگان\r\n\r\n","description":"","footnote":" ( 223 ) آل عمران / 152 ؛ خدا وعدهء خويش با شما راست كرد آن دم كه به اذن وى بكشتيدشان تا وقتى كه سست شديد و در كار جنگ اختلاف كرديد و نافرمان شديد با وجود آنكه خدا چيزى را كه دوست مىداشتيد به شما نمايانده بود ، كسانى از شما بودند كه دنيا مىخواستند و كسانى نيز بودند كه آخرت مىخواستند آنگاه شما را از كشتنشان بازداشت تا بيازمايدتان و از شما درگذشت كه خداوند بر مؤمنان صاحب فضلى بزرگ است . ","page_name":" 148 ","page_number":156},
  {"content":"\r\n\r\nمشركان در روز بدر ، رسيد . مسلمانان از هر سو پراكنده شدند و آن چه را كه به غارت برده بودند ، رها كردند و مشركان آنها را برداشتند . مسلمانان اسيرانى را كه از مشركان گرفته بودند ، رها كردند .\r\nمصعب بن عمير ، در حالى كه پرچم در دست داشت ، جلو پيامبر ( ص ) نبرد كرد تا كشته شد . ابن قميئه ليثى به اين گمان كه مصعب پيغمبر است او را كشت و آنگاه به سوى قريش بازگشت و گفت :\r\nمحمد را كشتم . مردم هم شروع كردند به گفتن اين كه محمد كشته شد .\r\nچون مصعب كشته شد ، رسول خدا ( ص ) پرچم را به دست على بن ابى طالب داد . بيشتر اصحاب آن حضرت از گرداگردش پراكنده شدند . مشركان به سوى آن حضرت آمدند و بر او تاخت مىآوردند تا وى را بكشند . اما رسول خدا ( ص ) پابرجا ماند و پيوسته تير مىانداخت تا كمانش شكست .\r\nابن اثير گويد : رسول خدا ( ص ) در روز احد نبردى سخت كرد . آن قدر تير انداخت تا آن كه تيرهايش تمام شد و كمانش شكست و زه آن پاره شد .\r\nشيخ مفيد در روايتى كه به سند خود از ابن مسعود نقل كرده گفته است : همراه پيغمبر ، امير المؤمنين على بن ابى طالب و ابو دجانه و سهل بن حنيف استقامت مىورزيدند و مشركان را از برابر او بازپس مىراندند . پيغمبر چشمانش را گشود در حالى كه از آن چه به دو رسيده بود ، داشت از هوش مىرفت . پس از على ( ع ) پرسيد : مردم چه كردند ؟ على پاسخ داد : پيمان را شكستند و پشت كردند . پيامبر ( ص ) فرمود : از شرّ اينان كه قصد مرا كرده‌اند ، كفايتم كن . على ( ع ) نيز به سوى آنان تاخت و دورشان كرد و باز به سوى گروهى از آنان كه از جانبى ديگر حمله كرده بودند ، روى آورد و بر آنها حمله كرد و آنان را نيز عقب راند . ابو دجانه و سهل بن حنيف هم در حالى كه شمشيرى به دست گرفته بودند ، بالاى سر آن حضرت ايستاده بودند و از وى دفاع مىكردند .\r\nابن قميئه حارثى يكى از قبيلهء بنى حارث بن عبد مناف پيش آمد و سنگى به سوى رسول خدا ( ص ) پرتاب كرد كه بينى و دندانهاى پيشين پايين آن حضرت شكست و لبش شكاف برداشت و خون به چهره‌اش جارى شد . اين ضربت بر پيامبر سنگين آمد . ابن قميئه با شمشير بالاى سر آن حضرت درآمد اما طاقت نياورد آن را قطع كند و زخمى بر گونهء رسول خدا ( ص ) زد ، گونه‌هاى پيامبر چنان شكافت كه حلقه‌هاى مغفر در آنها و پيشانى و ريشه‌هاى مويش فرو رفت و خون بر چهرهء آن حضرت جارى گشت .\r\nآن حضرت در حالى كه خونها را از صورتش پاك مىكرد ، فرمود : چگونه رستگار شوند مردمى كه صورت پيغمبرشان را به خون رنگين ساختند حالى كه او آنها را به خداى عز و جل مىخواند .\r\nطبرى گويد : ياران رسول خدا ( ص ) از دور و بر آن حضرت پراكنده شدند و بعضى از آنها حتى تا مدينه هم رفتند و برخى ديگر بر فراز كوه رفتند و همان جا ماندند . در ميان مردم اين خبر پيچيد كه رسول خدا ( ص ) كشته شد . برخى كسانى كه در كوه پنهان شده بودند ، گفتند : كاش پيكى به سوى عبد اللّه بن ابى بفرستيم تا براى ما از ابو سفيان زينهار بگيرد . اى قوم ! محمد كشته شد پس پيش از\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nآن كه آنها بر شما درآيند و بكشندتان به سوى قوم خويش بازگرديد ! !\r\nاين خبر حاكى از آن است كه گويندهء اين سخن از مهاجران بوده است . طبرى مىنويسد : خداوند عز و جل به كسانى كه چنين سخنى گفته بودند ، فرمود :\r\n « وَ ما مُحَمَّدٌ إِلَّا رَسُول قَدْ خَلَت مِن قَبْلِه الرُّسُل أَ فَإِن مات أَوْ قُتِل انْقَلَبْتُم عَلى أَعْقابِكُم . . . »  « 224 » \r\nطبرى و مورخان ديگر نوشته‌اند : عثمان بن عفان همراه با دو مرد از انصار فرار كردند تا به جلعب ( كوهى در ناحيهء مدينه ، در پشت اغرض ) رسيدند و در همان جا سه روز بماندند . پس رسول خدا ( ص ) به آنها فرمود : جاى دورى رفته بوديد ! !\r\nدر روايت واقدى است كه آنها به جايى به نام اغرض رفتند و بعدا پيامبر به آنها چنين سخنى فرمود .\r\nهند ، دختر عتبه ، جايزه‌اى براى وحشى گذارد بنا بر اين كه رسول خدا ( ص ) يا على بن ابى طالب و يا حمزه را بكشد . وحشى گفت : مرا بر محمد دسترس نباشد زيرا يارانش دور و بر او گردش مىكنند ، اما على او وقتى مىجنگد محتاطتر از گرگ است ، اما به كشتن حمزه مىتوانم اميدوار باشم چون او وقتى خشمگين مىشود جلو خود را نمىبيند .\r\nوحشى گويد : به خدا قسم به حمزه مىنگريستم كه با شمشير خويش مردم را مىزد . و كسى از كنار وى نمىگذشت مگر آن كه حمزه او را مىكشت . پس حربه‌ام را به حركت درآوردم و آن را رها كردم حربه‌ام در تهيگاه حمزه نشست و از بين دو پاى او بيرون آمد . حمزه به طرف من رو كرد اما حربه در او مؤثر شده بود و افتاد . او را وانهادم تا بمرد . چون جان داد پيش او رفته حربه‌ام را از تنش بيرون آوردم و به طرف اردوگاه رفتم .\r\nپس از فتح مكه ، وحشى پيش رسول خدا ( ص ) آمد و اظهار اسلام كرد . پيامبر ( ص ) از كرده‌اش چشم پوشيد و به او گفت : ديگر نبينمت .\r\nابن هشام گويد : وحشى در حمص سكنى گرفت و دائما مست بود . همچنين وى گويد : او را همواره به خاطر باده‌نوشى حد مىزدند تا آن كه سرانجام نامش را از ديوان مسلمانان خط زدند .\r\nطبرى گويد : ابن حميد حديث كرد ما را و گفت سلمه حديث كرد ما را و گفت سلمه حديث كرد مرا محمد بن اسحاق ، حديث كرد مرا قاسم بن عبد الرحمن بن رافع برادر بنى عدى بن نجار كه گفت :\r\nانس بن نضر عموى انس بن مالك به عمر بن خطّاب و طلحة بن عبيد اللّه كه با تنى چند از مردان مهاجر و انصار بودند و دست روى دست گذارده بودند ، رسيد و گفت : چرا نشسته‌ايد ؟ گفتند : محمد رسول خدا كشته شد . انس پرسيد : پس از او زندگى را مىخواهيد چه كار ؟ ! برخيزيد و براى آن چه كه او مرد شما نيز بميريد . سپس خودش آن قدر جنگيد تا كشته شد .\r\n\r\n","description":"","footnote":" ( 224 ) آل عمران / 144 ؛ محمد جز فرستاده‌اى نيست كه پيش از او فرستادگان درگذشته‌اند پس آيا اگر بميرد يا كشته شود به عقب برمىگرديديد ؟ ","page_name":" 150 ","page_number":158},
  {"content":"\r\n\r\nابن اثير مىنويسد : ام ايمن ، پرستار رسول خدا ( ص ) بود و زنانى از انصار به جنگجويان آب مىدادند . حفانة بن عرقه تيرى به سوى ام ايمن فرستاد كه تير به دامن او خورد . حفانه از اين حادثه خنديد . پيغمبر ( ص ) نيز تيرى به سعد بن ابى وقاص داد و گفت : به سوى حفانه بينداز . تير به حفانه خورد و پيغمبر ( ص ) خنديد .\r\nطبرى مىنويسد : هندو و ديگر زنان همراهش ، بر ياران كشته‌شدهء رسول خدا ( ص ) قرار گرفته گوشها و بينيهاى آنان را مىبريدند . حتى هند از گوشها و بينيهاى آنان خلخال و گردنبندهايى براى خود برگرفت و خلخال و گردنبند و گوشواره‌هاى خود را به وحشى بخشيد . او تكه‌اى از جگر حمزه را بريد و به دهان برد و آن را جويد اما نتوانست آن را فرو بدهد و بيرونش انداخت . او بينى و گوشهاى حمزه را بريد و آن را همچون دست‌بند و گردن‌بند در دست و گردنش انداخت و با آنها تا مكه آمد .\r\nهمچنين طبرى ذكر مىكند كه حليس بن زبان به ابو سفيان كه داشت با كعب نيزهء خود به كنارهء دهن حمزه مىزد و مىگفت : بخور اى بدخواه ! برخورد كرد ، حليس به او گفت : اى بنى كنانه ! اين سرور قريش است كه با پسر عموى خود چنين رفتارى دارد كه مىبينيد . ابو سفيان گفت : اين كار را از من نهفته دار كه لغزشى بود .\r\nرسول خدا ( ص ) با گروهى از يارانش كه على بن ابى طالب هم در ميانشان بود ، بر فراز كوه آمدند .\r\nابن هشام گويد : رسول خدا ( ص ) در يكى از گودالهايى كه ابو عامر كنده بود تا مسلمانان در آن بيفتند ، فرو افتاد و زانويش زخمى شد . على بن ابى طالب دست آن حضرت را گرفت و طلحة بن عبيد اللّه هم دست او را گرفت تا پيغمبر توانست بايستد .\r\nرسول خدا ( ص ) به راه خود ادامه داد تا به كسانى كه در بالاى صخره نشسته بودند ، رسيد .\r\nمسلمانان همين كه پيغمبر را ديدند او را نشناختند و يكى از آنها خواست به سوى آن حضرت تيرى رها كند . اما آن حضرت فرمود : من رسول خدا هستم . مسلمانان او را شناختند . پيغمبر خواست از صخره بالا رود اما چون دو زره بر تن داشت نتوانست . از اين رو طلحه زير آن حضرت نشست و پيغمبر را بلند كرد . آن حضرت بر بالاى صخره قرار گرفت . در اين هنگام ابى بن خلف جمحى پيش تاخت . او سوگند خورده بود كه پيامبر ( ص ) را مىكشد . پيغمبر هم فرموده بود : بلكه من او را خواهم كشت . ابى با حربهء خويش بر آن حضرت حمله كرد . رسول خدا ( ص ) حربه‌اش را گرفت و با همان أبى را كشت . روايت شده است كه : پيغمبر زخم سبكى بر او وارد كرد و أبى بسيار داد و فرياد به راه انداخت . از او پرسيدند : چرا ناله و فرياد مىكنى ؟ گفت : مگر او نگفت مرا خواهد كشت ! أبى يك روز يا چند روز در اثر اين زخم از دنيا رفت .\r\nابن هشام گويد : چون رسول خدا ( ص ) به دهانهء تنگه رسيد ، على بن ابى طالب رفت و سپر\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nخويش را از مهراس « 225 »  پرآب كرد و براى رسول خدا ( ص ) آورد تا از آن بنوشد . اما رسول خدا ( ص ) از بوى آن خوشش نيامد و از آن ننوشيد و با آن خونها را از صورتش پاك كرد و از آب آن بر سرش ريخت .\r\nابن اثير مىنويسد : چون پيغمبر ( ص ) زخمى شد ، على ( ع ) با سپر خويش از مهراس براى او آب مىآورد و زخم را مىشست اما خون بند نمىآمد . فاطمه سر رسيد و پيامبر را در آغوش گرفت و گريست . آنگاه حصيرى سوزاند و از خاكستر آن بر روى زخم نهاد و خون بند آمد .\r\nابو سفيان بر مسلمانان درآمد و گفت : آيا محمد در ميان شماست ؟ كسى پاسخى نداد . لذا او گمان كرد كه محمد كشته شده است . اما به وى گفته شد : او سخن تو را مىشنود . از اينجا ابو سفيان دانست كه او زنده است و ابن قميئه كه ادعاى كشتن آن حضرت را مىكند ، دروغ مىگويد . پس گفت : اعلى هبل . رسول خدا فرمود : اللّه اعلى و اجل . ابو سفيان گفت : عزى از آن ماست و شما عزى نداريد . پيغمبر ( ص ) پاسخ داد : خداوند مولاى ماست و شما را مولايى نيست .\r\nسپس ابو سفيان گفت : اين روز در برابر روز بدر و جنگ و پيروزى نوبت است .\r\nوى پس از گفتن اين سخنان راه بازگشت در پيش گرفت . چون ابو سفيان و همراهانش برگشتند رسول خدا ( ص ) على بن ابى طالب ( ع ) را در پى آنان روانه داشت و به او فرمود : در پى اينان برو و ببين كه چه مىكنند . اگر شتران خود را سوار شدند و اسبها را يدك كشيدند ، رو به مكه دارند و اگر بر اسبها سوار شدند و شترها را جلو راندند ، آهنگ مدينه كرده‌اند . به آن كه جانم به دست اوست سوگند كه اگر آنها قصد مدينه را در سر داشته باشند بدانجا خواهم رفت و با آنها نبرد خواهم كرد .\r\nعلى ( ع ) گويد : من در پى آنها روانه شدم و ديدم شترانشان را سوار شدند و اسبان خويش را يدك ساختند .\r\nمسلمانان از كاركشتگان خويش فراغ يافتند . رسول خدا ( ص ) فرمود : چه كسى براى من مىنگرد كه سعد بن ربيع چه مىكند ؟ اين سعد از بنى حارث بن خزرج بود . پيغمبر فرمود : ببينيد آيا او جزو زندگان است يا مردگان ؟ مردى از انصار گفت : من براى شما نگاه مىكنم اى رسول خدا . او سعد بن ربيع را در ميان كشتگان يافت كه زخمى شده بود و نيمه جانى داشت . پس به سعد گفت :\r\nرسول خدا ( ص ) مرا فرمود تا ببينم تو كشته‌شده‌اى يا زنده هستى ؟ سعد گفت : من در ميان كشتگانم . از جانب من به رسول خدا سلام برسان و به او بگو : سعد بن ربيع به تو مىگويد خداوند بهترين پاداشى را كه به يك پيغمبر از امتش داده به تو بدهاد ! و از سوى من به قومت سلام برسان و به ايشان بگو كه سعد بن ربيع به شما مىگويد شما را پوزشى نزد خدا نيست اگر كسى از شما زنده باشد و به رسول خدا آسيبى برسد . آنگاه ( خونى ) از او مثل شترى كه نحر مىكنند بيرون آمد و مرد .\r\n\r\n","description":"","footnote":" ( 225 ) مهراس : آبى است در احد و بدين علت روز احد را « يوم المهراس » نيز ناميده‌اند . ( مترجم ) ","page_name":" 152 ","page_number":160},
  {"content":"\r\n\r\nمرد انصارى به سوى رسول خدا ( ص ) رفت و او را بدانچه ديده بود آگاه كرد . پيغمبر ( ص ) فرمود :\r\nخداوند سعد را بيامرزد زنده كه بود ياريمان كرد و به هنگام مرگ به ( يارى ) ما سفارش نمود . سپس آن حضرت فرمود : چه كسى از حمزه خبر دارد ؟ حارث بن صمه گفت : من جايگاه او را مىشناسم . او روانه شد تا بر جنازهء حمزه توقف كرد و خوش نداشت به سوى رسول خدا ( ص ) بازگردد . رسول خدا ( ص ) شخصا راه افتاد و سر جنازهء حمزه رسيد و او را در ميان بيابان ديد كه شكمش از قسمت جگر پاره شده و جنازه‌اش را مثله كرده‌اند گوش و بينىاش را بريده‌اند . چون ديد كه با جنازهء حمزه چه كرده‌اند ، گريست و سپس گفت : هرگز به مصيبت كسى مانند تو گرفتار نخواهم شد و هرگز در هيچ مقامى سخت‌تر از اين بر من نگذشته است . و نيز فرمود : رحمت خدا بر تو ! به خدا چنان كه دانستم تو انجام دهندهء نيكيها و حمله‌آرنده به خويشان بودى . سپس فرمود : اگر صفيه ، اندوهگين نمىشد و يا اين كار پس از من معمول نمىگشت هرآينه او را رها مىكردم تا خوراك مرغان هوا و درندگان شود و اگر خداوند مرا بر قريش چيره فرمايد سى نفر و يا به روايت ديگر هفتاد نفر از آنها را در برابر حمزه مثله مىكنم . مسلمانان نيز گفتند : ما آنها را چنان مثله كنيم كه هيچ كس از عرب نكرده باشد . در اين هنگام بود كه فرمودهء خداى تعالى نازل شد :  « وَ إِن عاقَبْتُم فَعاقِبُوا بِمِثْل ما عُوقِبْتُم بِه وَ لَئِن صَبَرْتُم لَهُوَ خَيْرٌ لِلصَّابِرِين »  « 226 »  با نزول اين آيه رسول خدا ( ص ) آنها را بخشيد و شكيب ورزيد و از مثله كردن نهى فرمود .\r\nدر سيرهء حلبيه از ابن مسعود نقل شده است كه گفت : رسول خدا ( ص ) را گريان‌تر از زمانى كه بر حمزه مىگريست ، نديديم . او را به طرف قبله گذاشت و سپس بر بالاى جنازهء او ايستاد و بانگ و ناله سر داد تا اين كه از هوش رفت . او مىفرمود : اى عموى رسول خدا و شير خدا و شير رسول خدا ، اى حمزه ، اى كنندهء نيكيها ، اى حمزه ، اى برطرف‌كنندهء دشواريها ، اى حمزه ، اى مدافع اى حامى رسول خدا .\r\nآن حضرت ، بردى را كه روى او بود بر جنازهء حمزه انداخت . اين برد چنان بود كه اگر آن را تا سرش مىكشيدند ، پاهايش پيدا مىشد و اگر روى پاهايش مىكشيدند ، سرش آشكار مىگشت . از اين رو ، بر روى پاهايش علف ريختند ( و بدين ترتيب جنازهء او را پوشاندند ) .\r\nصفيه دختر عبد المطلب پيش آمد تا به حمزه كه با هم خواهر و برادر تنى بودند ، بنگرد . رسول خدا ( ص ) به فرزند صفيه ، زبير بن عوام ، گفت : او را دور كن تا آن چه را كه بر برادرش رفته نبيند .\r\nزبير صفيه را دور كرد و او را از فرمان رسول خدا ( ص ) آگاه ساخت . صفيه پرسيد : چرا ؟ حال آن كه من مىدانم برادرم را مثله كرده‌اند و اين در راه خدا اندك است . او از آن چه از اين رهگذر به ما رسيد خشنود گشت ، من آن را به حساب خداوند مىگذارم . پيغمبر ( ص ) به زبير فرمود : آزادش بگذار .\r\n\r\n","description":"","footnote":" ( 226 ) نحل / 126 ؛ اگر عقوبت مىكنيد نظير آن عقوبت كه ديده‌ايد ، عقوبت كنيد و اگر بردبارى به خرج دهيد همان براى شكيبايان بهتر است . ","page_name":" 153 ","page_number":161},
  {"content":"\r\n\r\nمحمد بن اسحاق گويد : برخى از مسلمانان جنازهء كشتگان خود را به مدينه آوردند و به خاك سپردند . سپس رسول خدا آنها را از اين كار بازداشت و فرمود : آنها را هر جا كه كشته شدند ، به خاك بسپاريد .\r\nابن اثير گويد : رسول خدا ( ص ) فرمود : كشتگان را دو به دو و سه به سه در يك قبر دفن كنيد و براى بيشتر آنها يك قرآن رو به قبله نهادند و پيغمبر بر آنها نماز گزارد . هرگاه شهيدى مىآوردند ، پيامبر حمزه را هم در كنار او قرار مىداد و بر آن دو نماز مىگزارد . گفته شده است : آن حضرت نه تن از شهدا را جمع كرد و حمزه را دهمين آنها قرار داد و بر تمام آنها نماز خواند .\r\nابن سعد در طبقات مىنويسد : هرگاه شهيدى مىآوردند ، او را در كنار حمزه قرار مىداد و بر او و بر آن شهيد نماز مىگزارد تا آنجا كه هفتاد بار بر حمزه نماز خواند .\r\nدر خطبهء امير المؤمنين ( ع ) آمده است : رسول خدا ( ص ) حمزه را به هفتاد تكبير ( در نماز ميت ) مخصوص كرد . بنا بر اين ممكن است كه آن حضرت بر او چهارده بار نماز گزارده باشد و در هر نماز مطابق مذهب اهل بيت پنج تكبير براى او گفته باشد . شايد در روايت هفتاد بار نماز گزاردن بر حمزه اشتباهى ميان هفتاد بار ( نماز ) و هفتاد تكبير صورت گرفته باشد . آنگاه پيغمبر ( ص ) دستور داد حمزه را به خاك سپارند . و نيز فرمود : عمرو بن جموح و عبد اللّه بن حرام را در يك قبر جاى دهند كه آن دو در دنيا دوست هم بودند .\r\nچون شهدا به خاك سپرده شدند ، پيغمبر ( ص ) به مدينه برگشت و دختر عمه‌اش ، حمنه دختر جحش و خواهر زينب دختر جحش ، ام المؤمنين ، با او برخورد كرد . مادر حمنه ، اميمه دختر عبد المطلب بن هاشم بود . پيغمبر به او فرمود : خوددار باش و اجر خود را به حساب خدا گذار . حمنه گفت : براى چه كسى اى رسول خدا ؟ فرمود : براى برادرت عبد اللّه . حمنه كلمهء استرجاع را بر زبان راند و براى او آمرزش خواست و شهادتش را به رسول خدا ( ص ) شادباش گفت . آنگاه باز پيغمبر به او فرمود : خوددار باش و اجر خود را به حساب خداوند گذار . حمنه پرسيد : براى چه كسى اى رسول خدا ؟ فرمود : براى خالويت حمزة بن عبد المطلب . حمنه كلمه استرجاع را بر زبان جارى كرد و براى او آمرزش خواست و شهادتش را تبريك گفت . باز پيغمبر به او فرمود : خوددار باش و اجر خود را به حساب خداوند گذار . حمنه پرسيد : براى چه كسى اى رسول خدا ؟ فرمود : براى شوهرت مصعب بن عمير . حمنه گفت : اى واى . آنگاه ناله و افغان سر داد . رسول خدا ( ص ) فرمود : « همسر زن چنان جايگاهى در نظر او دارد كه هيچ كس ديگر ندارد . »\r\nطبرى نويسد : پيغمبر ( ص ) به خانهء يكى از انصار رسيد و صداى گريهء زنان نوحه‌گر را بر كشتگانشان شنيد . اشك در چشمانش جمع شد و گريست و فرمود : اما حمزه كسى را ندارد تا بر وى بگريد .\r\nسعد بن معاذ و اسيد بن حضير به خانه‌هاى بنى عبد الاشهل برگشتند و زنانشان را دستور دادند كه از\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nاين پس بر حمزه بگريند .\r\nدر سيرهء حلبيه آمده است : آن دو به زنان دستور دادند كه به خانهء رسول خدا ( ص ) رفته بر حمزه بگريند . چون پيغمبر از نماز مغرب بازگشت ، صداى گريه را شنيد و سؤال كرد : گريه براى چيست ؟\r\nگفتند : زنان انصار هستند كه بر حمزه مىگريند . رسول خدا ( ص ) فرمود : خداوند از شما و فرزندانتان خشنود باد ! آنگاه دستور داد آنها را به خانه‌هايشان بازگردانند .\r\nدر روايتى آمده است : پيغمبر ( ص ) به زنان فرمود : خداوند بيامرزدتان بازگرديد كه خوب با من همدردى كرديد . خدا انصار را بيامرزد كه همدردى در اينان چنان كه مىدانم ، امرى باسابقه است .\r\nابن سعد در طبقات گويد : زنان انصار تا به امروز هم هرگاه كسى از آنان مىميرد نخست بر حمزه مىگريند و آنگاه بر از دست رفتهء خويش .\r\nطبرى گويد : پيغمبر ( ص ) بر زنى از بنى دينار گذشت ، شوهر و برادر و پدر اين زن در ركاب رسول خدا ( ص ) در احد كشته شده بودند . چون خبر مرگ بستگان زن را به او دادند پرسيد : رسول خدا ( ص ) چطور شد ؟ گفتند : به شكر خدا او چنان است كه دوست مىدارى . زن گفت : نشانم دهيدش تا به دو بنگرم . چون رسول خدا را ديد گفت : با زنده بودن تو هر مصيبتى بر من هموار و ناچيز است .\r\nطبرى مىنويسد : چون رسول خدا ( ص ) به خانه‌اش رسيد ، شمشيرش را به دست دخترش فاطمه داد و فرمود : خونهاى روى شمشير را بشوى دخترم . على ( ع ) نيز شمشير خود را به دو داد و گفت :\r\nخونهاى اين را هم بشوى . به خدا سوگند كه امروز وفادارىاش را به من ثابت كرد .\r\nطبرى گويد : گفته‌اند وقتى على بن ابى طالب شمشيرش را به فاطمه داد ، اين اشعار را خواند :\r\n أ فاطم هاك السيف غير ذميم * فلست برعديد و لا بمليم\r\nلعمرى لقد قاتلت فى حب احمد * و طاعة رب بالعباد رحيم\r\nو سيفى بكفى كالشهاب اهزه * اجذبه من عاتق و صميم\r\nفما زلت حتى فض ربى جموعهم * و حتى شفينا نفس كل حليم \r\nاى فاطمه بگير اين شمشير نانكوهيده را كه من بددل ترسان و ملامتگر نيستم .\r\nبه جان خودم به هواخواهى احمد و طاعت پروردگارى كه به بندگان مهربان است ( بس شجاعانه ) جنگيدم .\r\nحال آن كه شمشير در كفم چونان شهاب بود كه آن را به جنبش درمىآوردم و آن را از شانه و استخوان بيرون مىكشيدم .\r\nپيوسته در اين كار بودم تا آن كه پروردگارم سپاهيانشان را پراكنده ساخت و تا آن كه نفس هر بردبارى را شفا بخشيديم .\r\nشيخ مفيد در ارشاد مىنويسد : مسلمانان با پيغمبر ( ص ) به مدينه آمدند . فاطمه ( ع ) به پيشواز\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nپدرش آمد . ظرف آبى در دست داشت . پيغمبر ( ص ) صورتش را به آب شست . امير المؤمنين ( ع ) نيز به پيامبر ( ص ) رسيد . دست على تا شانه‌اش از خون رنگين شده بود . ذو الفقار را نيز بر دست داشت و آن را به فاطمه داد و گفت : اين شمشير را بگير كه امروز وفادارىاش را به من نشان داد . سپس شروع كرد به خواندن اين ابيات :\r\n أ فاطم هاك السيف غير ذميم * فلست برعديد و لا بمليم\r\nلعمرى لقد اعذرت فى نصر احمد * و طاعة رب بالعباد رحيم\r\nاميطى دماء القوم عنه * سقى آل عبد الدار كأس حميم \r\nاى فاطمه بگير اين شمشير نانكوهيده را كه من بددل ترسان و ملامتگر نيستم .\r\nبه جان خودم در يارى دادن احمد و طاعت پروردگارى كه به بندگانش مهربان است ، سخت كوشيدم .\r\nخونهاى مردمان را از روى اين شمشير بزداى كه ( امروز ) جام آتش ( مرگ ) را به خاندان عبد الدار نوشانيد .\r\nرسول خدا ( ص ) فرمود : فاطمه شمشير را بگير ، شوهرت امروز وظيفه‌اى را كه داشت خوب به انجام رسانيد و خداوند با شمشير او سران قريش را بر خاك انداخت .\r\nسران اوس و خزرج اين شب ، شب جنگ احد ، را بر در سراى رسول خدا ( ص ) و به پاسدارى از خانه‌ها سپرى كردند . سعد بن عباده ، سعد بن معاذ ، حباب بن منذر ، قتادة بن نعمان و عده‌اى ديگر در ميان اينان بودند .\r\n\r\nغزوهء حمراء الاسد\r\nچون رسول خدا ( ص ) روز يكشنبه ، هشتم شوال سى و دو ماه گذشته از هجرت ، از نماز صبح بازگشت ، به بلال دستور داد تا در ميان مردم بانگ زند كه رسول خدا ( ص ) شما را مىفرمايد كه در پى دشمنتان بيرون شويد و تنها بايد كسانى با ما همراه شوند كه ديروز ( در جنگ احد ) با ما بوده‌اند . جابر بن عبد اللّه با آن حضرت گفت‌وگو كرد و اظهار داشت : پدرم ( در جنگ احد ) مرا بر هفت خواهرم به عنوان سرپرست نهاد و گفت : فرزندم ! براى من و تو روا نيست كه اين زنان را بىسرپرست رها كنيم و من هم در جهاد تو را بر خود مقدم نمىدارم .\r\nرسول خدا ( ص ) به او اذن حركت داد . آن حضرت پرچم پيچيده شده از روز گذشته را كه هنوز آن را باز نكرده بودند ، خواست و آن را به على بن ابى طالب داد . پيامبر ( ص ) در واقع به قصد ترساندن دشمنان حركت كرد تا خبر خارج شدن او به گوش آنها برسد و خيال كنند كه آن حضرت هنوز داراى نيروست و آن چه در احد بر سر آنان آمد ، آنها را در برابر دشمن سست نكرده است . اين خود يكى از تدابير بزرگ جنگى بود . مسلمانان در حالى كه زخمهاى زيادى داشتند و اكثر آنها مجروح بودند با آن\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nحضرت به راه افتادند . در ميان آنها كسى بود كه هفت يا نه يا ده و يا سيزده زخم داشت . حتى دو برادر از انصار كه مجروح بودند و مركبى هم نداشتند با آن حضرت خارج شدند و گفتند : چگونه جنگ در ركاب رسول خدا ( ص ) را از دست بدهيم ؟ هر دو آنها به سختى مجروح شده بودند ليكن زخم يكى از آنها سبك‌تر از ديگرى بود و هرگاه يكى از آنها خسته مىشد ، ديگرى او را حمل مىكرد .\r\nپيامبر ( ص ) هم در حالى كه صورت و پيشانى و زانوانش زخمى بود و شانهء راستش در اثر ضربت ابن قميئه درد مىكرد ، به راه افتاد تا به حمراء الاسد رسيد . حمراء الاسد جايى بود كه با مدينه هشت ميل فاصله داشت . پيامبر ( ص ) سه روز در آنجا درنگ كرد ، روزهاى دوشنبه و سه شنبه و چهارشنبه .\r\nآنگاه به مدينه بازگشت . بيشتر توشهء آنها خرما بود . سعد بن عباده سى بار شتر خرما و چندين شتر آورد كه روزى دو و روزى سه تا از آنها را قربانى مىكرد . پيغمبر ( ص ) سه نفر را مأموريت داد كه پيشاپيش به تعقيب قريش بپردازند . دو تن از آنها به قريش برخورد كردند و قريشيان آنها را كشتند .\r\nپيغمبر ( ص ) به قتلگاه آنها در حمراء الاسد رسيد و آنها را در همان جا به خاك سپرد .\r\nمعبد خزاعى كه مشرك بود خدمت رسول خدا ( ص ) رسيد . قبيلهء خزاعه از مسلمان و مشرك ، خيرخواه رسول خدا ( ص ) بودند . معبد به آن حضرت عرض كرد : محمد ! آن چه بر تو و يارانت رسيد بر ما بس گران آمد و ما دوست مىداشتيم كه خداوند منزلت تو را افزونى مىداد .\r\nمعبد از نزد رسول خدا ( ص ) در حمراء الاسد بيرون آمد و خود را در روحاء به ابو سفيان و يارانش كه عزم بازگشت به سوى رسول خدا ( ص ) و يارانش را داشتند ، رساند ، ابو سفيان پرسيد : معبد چه خبر ؟ او پاسخ داد : محمد با يارانش به جستجوى شما بيرون آمده در سپاهى كه مانند آن را نديدم آنها بر شما سخت خشمگين و آتشينند و كسانى هم كه ديروز با او همراه نبودند امروز در ركابش هستند .\r\nابو سفيان گفت : واى بر تو ! چه مىگويى ؟ معبد گفت : به نظرم هنوز از اينجا حركت نكرده‌ايد كه پيشانيهاى اسبان سپاه محمد آشكار مىشود . ابو سفيان گفت : ما تصميم داشتيم بازگرديم و بقيهء آنها را بكشيم . معبد گفت : من تو را از اين امر بازمىدارم . به خدا آن چه از سپاه مسلمانان ديدم باعث شد كه ابياتى دربارهء آنها بسرايم . ابو سفيان گفت : چه سروده‌اى ؟ معبد گفت :\r\n كادت تهد من الاصوات راحلتى * اذا سالت الارض بالجرد الابابيل\r\nتردى باسد كرام لا تنابلة * عند اللقاء و لا خرق معازيل\r\nفظلت عدوا ظن الارض مائلة * لما سمعوا برئيس غير مخذول\r\nفقلت ويل ابن حرب من لقائكم * لكل ذى اربة منهم و معقول \r\nچون گروه سواران همچون سيل به راه افتادند ، ناقهء من داشت از ترس از پاى درمىآمد .\r\nاسبان به سرعت پيش مىتاختند در حالى كه شيران بلندبالايى را همراه داشتند كه به گاه نبرد سخت مقاومت مىورزند و از آن گروه نبودند كه بىاسلحه و سپر باشند .\r\n\r\n","description":"","footnote":"","page_name":" 157 ","page_number":165},
  {"content":"\r\n\r\nپس همچنان دشمن ماندم و زمين را كج‌شونده انگاشتم چون با سرورى غير ناتوان برون آمدند .\r\nپس گفتم واى بر پسر حرب ، از برخورد با اينان براى هر خردمند و زيركى .\r\nاين ابيات ابو سفيان و يارانش را بيمناك ساخت . در اين هنگام كاروانى از قبيلهء بنى عبد القيس با ابو سفيان برخورد كردند . ابو سفيان از آنها پرسيد : چه مىخواهيد ؟ گفتند : مىخواهيم براى آذوقه به مدينه برويم . ابو سفيان گفت : آيا مىتوانيد از جانب من پيغامى به محمد برسانيد ؟ اگر چنين كنيد بار شتران شما را فردا در عكاظ پر از كشمش خواهم كرد ، كاروانيان گفتند : پيغام تو را مىرسانيم .\r\nابو سفيان گفت : به او خبر دهيد كه ما تصميم گرفته‌ايم كه بازگرديم و بقيهء شما را نابود كنيم . چون اين خبر را به اطلاع پيامبر ( ص ) رساندند ، آن حضرت و اصحابش گفتند : خداى ما را بسنده است كه او بهترين كارگزار ماست . آنگاه رسول خدا ( ص ) به مدينه بازگشت .\r\n\r\nغزوهء بنى نضير\r\nاين جنگ در ربيع الاول سال چهارم هجرى ، سى و هفت ماه گذشته از هجرت ، روى داد . پيش از اين دانستيد كه يهوديان اطراف مدينه سه تيره بودند : بنى نضير ، بنى قريظه و بنى قينقاع . ميان اين سه و رسول خدا ( ص ) پيمان كمك منعقد شده بود . اما آنها پيمان خود را زير پا نهادند . علت پيمان‌شكنى بنى نضير آن بود كه ابو براء عامر بن مالك بن جعفر ، معروف به ملاعب الاسنه ، سرور بنى عامر بن صعصعه خدمت رسول خدا ( ص ) آمد و تحفه‌اى براى آن حضرت آورد . پيامبر ( ص ) از پذيرفتن هديهء او تا زمانى كه مسلمان نشد ، خوددارى ورزيد . ابو براء نه اسلام آورد و نه آن را رد كرد بلكه از آيين اسلام خوشش آمد و از پيغمبر ( ص ) تقاضا كرد كه گروهى را به سوى مردم نجد در جوار خود بفرستد و آنها را به اسلام فرا بخواند . پيغمبر ( ص ) هفتاد تن سوار با وى فرستاد كه عامر بن طفيل آنها را در بئر معونه كشت . عامر از قبايل براى جنگ با اصحاب رسول خدا ( ص ) كمك طلبيد . از ايشان عمرو بن اميه ضمرى ، پس از آن كه موى پيشانىاش را بريدند آزاد گشت . عمرو به همراه دو مرد از بنى عامر بيرون آمد و زير سايهء درختى نشستند . آنها از جانب رسول خدا ( ص ) داراى عهد و پيمانى بودند كه عمرو از اين مسأله اطلاعى نداشت . چون آن دو خوابيدند ، عمرو آنان را به ازاى كسانى كه بنى عامر در بئر معونه كشته بودند ، به قتل رسانيد . چون اين خبر به گوش رسول خدا ( ص ) رسيد ، تصميم گرفت ديهء آنها را بپردازد . از اين رو به سوى بنى نضير رفت تا براى پرداخت ديهء آن دو نفر با آنها به مذاكره بپردازد . چند تن از اصحاب رسول خدا ( ص ) نيز آن حضرت را همراهى مىكردند . بنى نضير با شنيدن درخواست محمد ( ص ) با او موافقت كردند . پيغمبر ( ص ) در كنار يكى از خانه‌هاى آنان نشست . بنى نضير تصميم گرفتند آن حضرت را بكشند . از اين رو گفتند : چه كسى بر بالاى اين خانه مىرود تا سنگى بر سر محمد اندازد و او را بكشد و ما را از او آسوده سازد . سلام بن مشكم ، آنها را از ماجراى اين تصميم بازداشت و گفت : او را از قصدى كه\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nداريد ، آگاه مىكنند و اين كار پيمان‌شكنى است . اما بنى نضير سخن او را نپذيرفتند . مردى عهده‌دار اين كار شد و بالاى بام رفت تا سنگ را بيندازد . وحى به پيغمبر ( ص ) رسيد و او را از تصميم يهود آگاه ساخت . پيامبر ( ص ) فورا و مثل اين كه حاجتى دارد برخاست و به سوى مدينه رفت . اصحاب آن حضرت ، خدمت وى رسيدند و گفتند : برخاستى بىآن كه ما متوجه شويم . پيغمبر فرمود : يهود تصميم مكر و نيرنگ داشتند و خداوند مرا از نيرنگ ايشان مطلع كرد و من هم برخاستم .\r\nپيامبر ( ص ) محمد بن مسلمه را به سوى يهود فرستاد و فرمود : به آنها بگو از شهر من خارج شوند و ديگر با من همشهرى نباشيد كه تصميم به نيرنگ باختن گرفتيد . من شما را ده روز مهلت مىدهم هر كس كه پس از اين ده روز ديده شد ، گردنش را مىزنم .\r\nيهود پاسخ دادند : ما بار مىبنديم و مىرويم . عبد اللّه بن ابى بن سلول به آنها پيغام داد كه بار نبنديد با من دو هزار نفر از عرب و قومم هستند كه با شما همراهى مىكنند . همچنين قريظه و متحدان شما از غطفان نيز هستند كه با شما همراه مىشوند . حيى بن اخطب سرور بنى نضير با شنيدن اين پيغام به طمع افتاد ولى سلام بن مشكم يكى از سران بنى نضير او را از اين امر منع كرد و گفت :\r\nابن ابى قصد دارد شما را به هلاكت اندازد و خودش در خانه‌اش بنشيند . آيا مگر نديدى كه به بنى قينقاع هم همين پيغام را داد و با آن كه آنها هم‌پيمان او بودند ، اما او به پيمان خويش وفا نكرد پس چطور به پيمان خود با ما كه هم‌پيمان اوس هستيم ، وفا خواهد كرد ؟\r\nحيى سخن سلام را نپذيرفت و به رسول خدا ( ص ) پيغام فرستاد كه ما از شهر خود بيرون نمىرويم هر كار كه مىخواهى بكن . پيامبر ( ص ) با شنيدن اين پيغام تكبير گفت و مسلمانان هم آواى تكبير سر دادند . پيامبر فرمود : با يهود دست به جنگ مىبرم و آمادهء كارزار مىشوم . آنگاه ابن ام مكتوم را به جانشينى خود در مدينه گمارد . اين ابن ام مكتوم كور بود و چون نمىتوانست در نبرد حضور يابد ، پيغمبر بسيار اتفاق مىافتاد كه وى را به جانشينى خود در مدينه مىگمارد . برخى نيز گفته‌اند كه پيغمبر ( ص ) فقط او را به جانشينى خود براى اقامهء نماز در مدينه تعيين مىكرد ، زيرا داورى كردن كور جايز نيست ولى اين مطلب ثابت نشده است .\r\nپيامبر ( ص ) ، رايت خويش را به دست على بن ابى طالب ( ع ) داد . قريظه از بنى نضير كناره جستند و ابن ابى و متحدان آنها از غطفان نيز به يارى آنها نيامدند و خداوند در آيهء زير اشاره كرده است :\r\n  « أَ لَم تَرَ إِلَى الَّذِين نافَقُوا يَقُولُون لِإِخْوانِهِم الَّذِين كَفَرُوا مِن أَهْل الْكِتاب لَئِن أُخْرِجْتُم لَنَخْرُجَن مَعَكُم وَ لا نُطِيع فِيكُم أَحَداً أَبَداً وَ إِن قُوتِلْتُم لَنَنْصُرَنَّكُم وَ اللَّه يَشْهَدُ إِنَّهُم لَكاذِبُون لَئِن أُخْرِجُوا لا يَخْرُجُون مَعَهُم وَ لَئِن قُوتِلُوا لا يَنْصُرُونَهُم وَ لَئِن نَصَرُوهُم لَيُوَلُّن الْأَدْبارَ ثُم لا يُنْصَرُون . »   « 227 » \r\n\r\n","description":"","footnote":" ( 227 ) حشر / 11 ؛ مگر آن كسان را كه نفاق ورزيده‌اند نبينى كه به برادران خويش از اهل كتاب كه كافر بودند گويند اگر بيرونتان كنند ما نيز با شما بيرون آييم و هرگز در كار شما اطاعت كسى را نكنيم و اگر با شما جنگ كنند ، ياريتان دهيم و خدا گواه است كه آنها دروغ گويند . ","page_name":" 159 ","page_number":167},
  {"content":"\r\n\r\nو نيز در آيه‌اى ديگر فرموده است :\r\n « كَمَثَل الشَّيْطان إِذْ قال لِلْإِنْسان اكْفُرْ فَلَمَّا كَفَرَ قال إِنِّي بَرِيءٌ مِنْك إِنِّي أَخاف اللَّه رَب الْعالَمِين . »  « 228 » \r\nپيامبر ( ص ) با مسلمانان حركت كرد تا در ديار بنى نضير فرود آمد . نماز عصر را در پس ديوارهاى آن خواندند . يهوديان در دژهاى خود پناه گرفته بودند و از بالاى دژ تير و سنگ پرتاب مىكردند . مؤلف سيرهء حلبيه گويد : پيغمبر ( ص ) بلال را فرمود تا خيمه‌اى بزند . اين خيمه چوبى بود كه روى آن پوستى دباغى شده انداخته بودند . مردى از يهود به نام عزور يا غزول كه تيرانداز چيره‌دستى بود و برد تيرش بيش از ديگران بود خيمه پيامبر را نشانه گرفت و تيرش به خيمه خورد .\r\nپيامبر ( ص ) نيز فرمود تا محل خيمه‌اش را تغيير دهند .\r\nنزديك عشا ، على ناپديد شد . مسلمانان گفتند : رسول خدا ( ص ) ! على را نمىبينيم ؟ ! فرمود : او را وانهيد كه به دنبال برخى از امور شماست . اندكى سپرى شد كه على با سر غزول بيامد . وقتى آن مرد مىخواست به همراه عده‌اى بر مسلمانان شبيخون بزند ، على براى او كمين كرده و به دو هجوم آورده بود . همراهان غزول گريختند اما على ( ع ) خود غزول را كشت . رسول خدا ( ص ) ، ابو دجانه و سهل بن حنيف را به همراه ده تن ديگر به دنبال فراريان فرستاد آنها به فراريان رسيدند و آنها را كشتند .\r\nيكى از مورخان نوشته است فراريان ده تن بودند و اين جماعت مسلمان سرهاى فراريان را آوردند و در يكى از چاهها انداختند . اين مورخ گويد : اين مطلب ، رديه‌اى است بر برخى از روافض كه ادعا مىكنند على قاتل آن ده نفر فرارى است .\r\nنگارنده : ما مىگوييم هيچ كس از شيعيان ادعا نكرده است كه على قاتل آن ده نفر بوده و آنها را چه كه ادعاى نادرست بكنند ؟ ! برترى على ( ع ) در شجاعت مسأله‌اى متواتر و حتى فوق متواتر است و كسى كه در پى اثبات شجاعت على است ، نياز به گفتن دروغ ندارد . بلكه كسى نيازمند دروغ است كه بخواهد شجاعت شخصى را ثابت كند كه خبرى دربارهء اين كه حتى يك نفر هم در يكى از جنگها كشته است ، وارد نشده است !\r\nاز طرفى آيا همين براى اثبات اوج شجاعت على كافى نيست كه او شبانه و به تنهايى و بىآن كه كسى بفهمد براى مقابله با ده جنگجوى شجاع بيرون برود و رئيس آنان را بكشد و سر او را با خود بياورد و نه نفر همراه او را فرارى دهد ؟ اقدام دوم على اين بود كه پيامبر ( ص ) او را با عده‌اى روانه داشت تا فراريان را بكشند و سرهايشان را بياورند و اگر جايگاه على نمىبود ، مسلمانان ديگر دل چنين اقدامى را نداشتند .\r\n\r\n","description":"","footnote":" ( 228 ) حشر / 16 ؛ مانند شيطان آن‌گاه كه به انسان گويد : كافر شو و چون كفر ورزيد گويد من از تو بيزارم همانا من از خداوند ، پروردگار جهانيان ، مىترسم . ","page_name":" 160 ","page_number":168},
  {"content":"\r\n\r\nآيا اينها همه بس نيست براى اين كه شيعه‌اى ادعا كند كه على تمام ده نفر را كشته است ؟ ! با اين همه شيخ و مقتداى شيعه ، محمد بن محمد بن نعمان ملقب به مفيد ، دربارهء اين حادثه سخنانى نزديك به سخنان مؤلف سيرهء حلبيه دارد و نگفته است كه على هر ده نفر را به تنهايى كشت . وى مىنويسد : چون رسول خدا ( ص ) آهنگ بنى نضير را كرد ، نزديك حصار آنها جاى گرفت و خيمهء آن حضرت در دورترين نقطه از بنى حطمه از بطحا زده شد . چون شب فرا رسيد يكى از افراد بنى نضير تيرى به سوى آن حضرت انداخت كه به خيمه اصابت كرد . پيغمبر ( ص ) نيز فرمود تا خيمه‌اش را به سفح ببرند . مهاجران و انصار خيمه را احاطه كردند . چون تاريكى فرا رسيد ، على ( ع ) را نديدند . از اين رو گفتند : رسول خدا ! على را نمىبينيم ؟ ! پيغمبر ( ص ) فرمود : او را مىبينم كه به اصلاح برخى از امور شما مشغول است . پس ديرى نپاييد كه على ( ع ) با سر آن يهودى كه به پيامبر تير انداخته بود ، آمد . نام او عزور بود . على ، سر را رو به روى پيامبر انداخت . آن حضرت از على پرسيد : چه كار كردى ؟ گفت : من ديدم كه اين خبيث دلير و شجاع است ، براى او كمين كردم و گفتم ممكن است دل آن را داشته باشد كه بر ما شبيخون بزند . پس ديدم كه با شمشير آخته و به همراه نه نفر از يهود مىآيد ، بر او حمله بردم و او را كشتم و يارانش گريختند . آنها همين نزديكيها هستند ، عده‌اى را با من بفرست كه اميدوارم به آنها دست يابم . پيامبر ( ص ) نيز ده نفر را كه ابو دجانه ، سماك بن حرشه و سهل بن حنيف نيز در ميان آنها بودند ، فرستاد . آنها پيش از آن كه فراريان به دژ خود پناه ببرند ، بديشان رسيده يكايك آنها را كشتند و سرهايشان را براى پيغمبر ( ص ) آوردند . آن حضرت دستور داد كه سرهاى آنها را در يكى از چاههاى بنى حطمه بيفكنند و علت فتح دژهاى بنى نضير همين امر بود . « 229 » \r\nحاج هاشم كعبى شاعر اهل بيت در اين باره مىسرايد :\r\n و شللت عشرا فاقتضت رئيسهم * و تركت تسعا للفرار عبيدا \r\nده تن را پراكنده كردى و رئيس آنان را شكار كردى و نه تن ديگر را وانهادى تا چون بندگان بگريزند .\r\nپيغمبر ( ص ) پانزده روز و به قولى ديگر بيش از پانزده روز ، بنى نضير را محاصره كرد . در طى اين مدت سعد بن عباده براى مسلمانان خرما مىفرستاد . پيغمبر ( ص ) نخلهاى آنها را قطع كرد و يكى از\r\n\r\n","description":"","footnote":" ( 229 ) شيخ مفيد گويد : حسان بن ثابت در اين باره مىسرايد :\r\n اى كريهة ابليتها * ببنى قريظة و النفوس تطلع\r\nاردى رئيسهم و آب بتسعة * طورا شلهم و طورا يدفع \r\nاين ابيات صراحت دارند بر اين كه اين حادثه يا همانند آن در نبرد با بنى قريظه پيش آمده و اين ابيات دربارهء آن سروده شده است پس چگونه شيخ مفيد آن را در بخش مربوط به بنى نضير ذكر كرده است ؟ اما در البحار به جاى بنى قريظه ، بنى نضير آمده است . ( مؤلف ) ","page_name":" 161 ","page_number":169},
  {"content":"\r\n\r\nنخلستانهاى آنها را در بويره سوزاند . آنها گفتند : محمد ! تو از فساد و تباهكارى نهى مىكردى پس قطع درختان و سوزاندن آنها براى چيست ؟ در اين هنگام خداوند آيهء زير را نازل فرمود :\r\n « ما قَطَعْتُم مِن لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْن اللَّه وَ لِيُخْزِيَ الْفاسِقِين »  « 230 »  لينه واحد لين است كه نوعى از خرماست . روايت مىكنند كه كلا شش نخل بريده و سوزانده شد و خداوند در دل آنان هراس افكند . از اين رو گفتند : ما از سرزمين تو بيرون مىرويم . پيغمبر ( ص ) پاسخ داد : امروز اين سخن را نمىپذيرم . بلكه بايد بيرون برويد و از تمام اموالتان تنها به اندازهء بار يك شتر همراه ببريد آن هم بدون اين كه حق بردن ابزار جنگى خويش را داشته باشيد . آنها اين شرط را پذيرفتند . يهوديان خانه‌هاى خود را هم به دست خويش ويران مىساختند . آنها درها و چهارچوبها و . . . را نيز خراب مىكردند تا مسلمانان نتوانند از آنها استفاده كنند . مسلمانان نيز هر چه بود خراب مىكردند و فرمودهء خداى تعالى به همين امر اشارت دارد :\r\n   « هُوَ الَّذِي أَخْرَج الَّذِين كَفَرُوا مِن أَهْل الْكِتاب مِن دِيارِهِم لِأَوَّل الْحَشْرِ ما ظَنَنْتُم أَن يَخْرُجُوا وَ ظَنُّوا أَنَّهُم مانِعَتُهُم حُصُونُهُم مِن اللَّه فَأَتاهُم اللَّه مِن حَيْث لَم يَحْتَسِبُوا وَ قَذَف فِي قُلُوبِهِم الرُّعْب يُخْرِبُون بُيُوتَهُم بِأَيْدِيهِم وَ أَيْدِي الْمُؤْمِنِين فَاعْتَبِرُوا يا أُولِي الْأَبْصارِ وَ لَوْ لا أَن كَتَب اللَّه عَلَيْهِم الْجَلاءَ لَعَذَّبَهُم فِي الدُّنْيا وَ لَهُم فِي الْآخِرَةِ عَذاب النَّارِ ذلِك بِأَنَّهُم شَاقُّوا اللَّه وَ رَسُولَه وَ مَن يُشَاق اللَّه فَإِن اللَّه شَدِيدُ الْعِقاب »    . « 231 » \r\nيهوديان به خيبر و برخى از آنها به شام رفتند . حيى بن اخطب و سلام بن ابو الحقيق و كنانة بن ربيع بن ابو الحقيق از جمله كسانى بودند كه رهسپار شام شدند . آنها ششصد بار شتر با خود بردند .\r\nرسول خدا ( ص ) در قلعه‌هاى بنى نضير پنجاه زره و پنجاه كلاه‌خود و چهل شمشير يافت و آنها را به غنيمت برداشت .\r\n\r\nغزوه بدر الموعد\r\nاين جنگ در آغاز ماه ذىقعده ، چهل و پنج ماه گذشته از هجرت پيغمبر ( ص ) روى داد . اين جنگ را\r\n\r\n","description":"","footnote":" ( 230 ) حشر / 5 ؛ آن چه بريديد از خرمابنهاى گرانمايه يا آن چه كه آن را همچنان پابرجاى رها كرديد ، به فرمان خدا بود تا فاسقان را خوار گرداند .  ( 231 ) حشر / 2 - 4 ؛ اوست كه از اهل كتاب آن كسان را كه كافر بودند ، براى راندن نخستين ، برون كرد ، شما گمان نداشتيد كه بيرون روند و آنها نيز گمان داشتند كه قلعه‌هايشان در قبال خدا نگهدارشان است و ( عذاب ) خدا از آنجا كه احساس نمىكردند به ايشان رسيد و هراس به دلهاشان افكند كه خانه‌هايشان را به دست خودشان و به دست مؤمنان ويران كنند .\r\nپس اى صاحبان نظر عبرت گيريد ، اگر نه خدا براى آنها برون شدن را مقرر كرده بود ، در دنيا و آخرت عذاب آتششان مىكرد ، چنين شد زيرا آنها مخالفت خدا و پيغمبر وى كردند و هر كه مخالفت خدا و رسول وى كند ، خدا سخت مجازات است . ","page_name":" 162 ","page_number":170},
  {"content":"\r\n\r\nبدر الآخرة و بدر الصغرى در مقابل بدر الاولى و بدر الكبرى نيز ناميده‌اند . علت اين كه اين جنگ را بدر الموعد خوانده‌اند آن بود كه ابو سفيان وقتى مىخواست روز احد بازگردد فرياد زد و گفت : وعدهء ما سر سال در محل بدر الصفراء . بدر الصفراء يكى از بازارهاى عرب بود كه ( هر سال ) از اوّل ذىقعده تا هشتم اين ماه برپا مىشد . برخى از مورخان گويند : غزوه بدر الموعد پس از جنگ ذات الرقاع ، كه بعدا ذكر آن خواهد رفت ، واقع شده است .\r\nاما ابن سعد گفته است : بدر الموعد پيش از ذات الرقاع بوده است .\r\nچون هنگام وعده فرا رسيد ابو سفيان خوش نداشت براى جنگ خارج شود . نعيم بن مسعود اشجعى كه مشرك بود ، وارد مكه شد . ابو سفيان به او گفت : ما بيست شتر به عنوان جايزه براى تو قرار مىدهيم و آنها را به دست سهيل بن عمرو مىسپاريم مشروط بر اين كه ياران محمد را از آمدن به جنگ منصرف سازى . نعيم پذيرفت . او را بر شترى نشاندند و نعيم با سرعت خود را به پيغمبر ( ص ) رساند و آن حضرت را از سپاه ابو سفيان براى جنگ با آنها آگاه كرد و از سلاح و تجهيزات آنها سخن گفت . پيغمبر ( ص ) فرمود : سوگند به آن كه جانم به دست اوست براى جنگ بيرون مىروم هر چند كه يك نفر هم با من نيايد . و اين همان سخن خداوند متعال است كه فرمود :\r\n « الَّذِين قال لَهُم النَّاس إِن النَّاس قَدْ جَمَعُوا لَكُم فَاخْشَوْهُم فَزادَهُم إِيماناً وَ قالُوا حَسْبُنَا اللَّه وَ نِعْم الْوَكِيل . »  « 232 » \r\nدر اين آيه لفظ جمع در معنى مفرد به كار رفته و مراد از الناس ، نعيم بن مسعود است . مشابه اين كاربرد در قرآن فراوان يافت مىشود .\r\nرسول خدا ( ص ) با هزار و پانصد نفر و ده اسب به راه افتاد . پرچم سپاه به دست على بن ابى طالب بود . مسلمانان با كالاهاى خويش بيرون آمدند و شب ذىقعده به بدر رسيدند و كالاهاى خود را فروختند و به ازاى هر درهم ، درهمى سود بردند و بازگشتند . مردم نيز از حركت سپاه پيغمبر ( ص ) مطلع شدند و اين همان سخن خداى تعالى است كه فرمود :\r\n « فَانْقَلَبُوا بِنِعْمَةٍ مِن اللَّه وَ فَضْل لَم يَمْسَسْهُم سُوءٌ »  « 233 » \r\nابو سفيان به قريش گفت : بيرون مىرويم و يك يا دو شب حركت مىكنيم و سپس بازمىگرديم .\r\nآنگاه با دو هزار نفر كه پنجاه سوار نيز در ميان آنان بودند ، به راه افتاد تا به مر الظهران رسيدند .\r\nسپس گفت : بازگرديد كه امسال سال قحطى است ، سالى بايد به جنگ رفت كه برگ درختان را بچريد و شير بنوشيد . پيرو اين سخن ابو سفيان ، قريش بازگشتند . مكيان اين سپاه را سپاه سويق ناميدند و مىگفتند : اينان براى سويق نوشيدن بيرون رفته بودند .\r\n\r\n","description":"","footnote":" ( 232 ) آل عمران / 173 ؛ كسانى كه مردم گفتندشان : مردمان براى ( جنگ ) شما گرد آمده‌اند از آنها بترسيد و ايمانشان فزون شد و گفتند : خدا ما را بس كه نيكو تكيه‌گاهى است .  ( 233 ) آل عمران / 174 ؛ آنگاه با نعمت خدا و فزونى بازگشتند و بدى به آنها نرسيده بود . ","page_name":" 163 ","page_number":171},
  {"content":"\r\n\r\n\r\nغزوهء ذات الرقاع\r\nاين غزوه در ماه محرم ، چهل و هفت ماه گذشته از هجرت پيغمبر ( ص ) ، روى داد . به آگاهى پيغمبر ( ص ) رساندند كه عده‌اى همچون پلنگ و روباه ، گروهى را براى جنگ با آن حضرت در نجد فراهم آورده‌اند . پيغمبر ( ص ) نيز در شب شنبه دهم محرم با چهار صد و به قولى با هفتصد نفر به سوى آنها شتافت تا به محل آنها در ذات الرقاع رسيد . در اينجا كوهى بود كه در آن نقطه‌هايى سرخ و سياه و سپيد وجود داشت . از اين رو آن را رقاع خواندند . همچنين گويند : چون در اين جنگ تنها شش تن از مسلمين صاحب شتر بودند ، بقيه كه پاهايشان ( در اثر پياده‌روى ) سوده گشته بود ، پاهاى خود را با تكه‌هاى پارچه و كهنه بسته بودند .\r\nپيامبر ( ص ) در محل آنان جز زنها را نيافت . پيامبر هم آنها را به اسيرى گرفت . اعراب به قلّه‌هاى كوه گريختند . هنگام نماز فرا رسيد و پيغمبر با ياران خود نماز خوف گزارد . چون مىترسيد دشمنان به هنگام نماز بر وى حمله كنند . اين نخستين نماز خوفى بود كه پيامبر ( ص ) خواند . سپس آن حضرت به مدينه بازگشت . پيغمبر ( ص ) به خاطر شركت در اين جنگ پانزده شب از مدينه غيبت كرد .\r\nچنان كه گذشت برخى مىگويند كه اين جنگ پيش از جنگ بدر الموعد اتفاق افتاده است .\r\n\r\nغزوه دومة الجندل\r\nاين جنگ در ماه ربيع الاول ، چهل و نه ماه گذشته از هجرت ، اتفاق افتاد . دومة الجندل شهرى است كه تا دمشق به اندازهء پنج شب و تا مدينه به اندازهء پانزده يا شانزده شب فاصله دارد و نزديك تبوك است و نزديك‌ترين شهر شام به مدينه محسوب مىشود و مروز آن را به نام جوف مىخوانند .\r\nبه پيامبر ( ص ) خبر رسيد كه عدهء بسيارى در دومة الجندل گرد آمده‌اند كه به هر كس كه از كنار آنها مىگذرد ، ستم روا مىدارد و آنها مىخواهند به مدينه نزديك شوند . پيامبر ( ص ) پنج شب مانده به آخر ماه ربيع الاول همراه با هزار تن از مسلمانان به طرف آنها به راه افتاد . آن حضرت شبها حركت مىكرد و روزها خود را پنهان مىداشت ، راهنمايى هم از قبيلهء بنى عذره با وى همراه بود كه او را مذكور مىخواندند . چون پيغمبر ( ص ) به آنها نزديك شد ، رد پاى گله‌هاى آنها را ديد و بر گله‌ها و چوپانان حمله برد . برخى كشته شدند و برخى گريختند . چون اهالى دومة الجندل از اين حادثه آگاهى يافتند ، پراكنده شدند و پيغمبر ( ص ) هم به اردوگاه آنها فرود آمد و هيچ كس را در آنجا نيافت .\r\nگروههايى را به اطراف ( براى جستجو ) فرستاد كه آنها بىآن كه با كسى روبه‌رو شوند بازگشتند و هر گروه تعدادى شتر به غنيمت گرفته بود . يكى از مردان دومة الجندل دستگير شد و پيغمبر ( ص ) از او دربارهء آن جماعت پرسيد . مرد گفت : چون شنيدند كه تو گله‌هاى ايشان را گرفتى گريختند .\r\nپيغمبر ( ص ) اسلام را بر او عرضه كرد و مرد مسلمان شد . رسول خدا ( ص ) به مدينه بازگشت و تا ده شب مانده به پايان ماه ربيع الآخر هيچ جنگى نكرد .\r\n\r\n","description":"","footnote":"","page_name":" 164 ","page_number":172},
  {"content":"\r\n\r\n\r\nغزوهء بنى مصطلق\r\nاين جنگ در ماه شعبان ، پنج سال گذشته از هجرت پيغمبر ( ص ) ، روى داد . بنى مصطلق از قبيلهء خزاعه بودند كه گاه نام آنها را مخفف كرده بلمصطلق مىگويند مثل بلعنبر يعنى بنى العنبر . اين غزوه را همچنين مريسيع خوانده‌اند . مريسيع نام يكى از آبهاى خزاعه است كه ميان آن و فرع در حدود يك روز راه است .\r\nرئيس آنان ، حارث بن ابى ضرار ، قوم خود و گروههاى ديگرى از اعراب را كه توانسته بود جمع كند براى جنگ با رسول خدا ( ص ) فرا خواند . آنها نيز دعوت او را اجابت كردند و مهيا شدند . اين خبر به اطلاع پيغمبر ( ص ) رسيد . آن حضرت ، بريدة بن حصيب اسلمى را مأموريت داد تا دربارهء آنها خبر بگيرد ، او از پيغمبر ( ص ) اجازه گرفت كه هر سخنى كه او را از شرّ آنان رهايى مىبخشد ، بگويد . پيغمبر ( ص ) نيز به دو رخصت داد . بريده نزد آنان آمد . از او پرسيدند : كيستى ؟ بريده پاسخ داد :\r\nمردى از شمايم ، چون دانستم كه براى جنگ با اين مرد ( پيغمبر ( ص ) ) گرد آمده‌ايد ، ميان قوم خود و كسانى كه از من اطاعت مىكنند درآمده‌ام تا همه يكپارچه شويم و او را درمانده سازيم . حارث به او گفت : پس بشتاب . بريده سوار شد و به سوى رسول خدا ( ص ) بازگشت و اخبار آنها را در اختيار رسول خدا ( ص ) گذاشت . پيغمبر ( ص ) مردم را به نبرد آنان فراخواند مسلمانان براى جنگ شتاب ورزيدند . آنها سى اسب با خود داشتند كه ده رأس آن در اختيار مهاجران بود و بيست رأس در اختيار انصار .\r\nپيغمبر ( ص ) روز دوشنبه دو شب گذشته از شعبان به راه افتادند . عدهء بسيارى از منافقان نيز با آن حضرت همراه شدند كه هيچ‌گاه همانند اين تعداد در جنگهاى گذشته شركت نكرده بودند . اينان به غنايم طمع بسته بودند و راه را هم نزديك مىديدند . پيغمبر ( ص ) با يكى از جاسوسان مشركين كه از سوى حارث مأمور كسب خبر دربارهء رسول خدا ( ص ) بود ، برخورد كرد . پيغمبر ( ص ) از او دربارهء دشمن پرسيد اما مرد دربارهء آنها چيزى نگفت . پيغمبر ( ص ) بر او اسلام را عرضه كرد اما مرد آن را نپذيرفت . لذا پيامبر ( ص ) دستور داد او را بكشند . خبر كشته شدن اين جاسوس به اطلاع حارث رسيد و باعث ناراحتى او و همراهانش شد و بسيار ترسيدند . اعرابى كه همراه آنان بودند ، ترسيدند و پراكنده شدند .\r\nرسول خدا ( ص ) به مريسيع رسيد و خيمه‌اش را در همان جا برپا كردند . عايشه و ام سلمه نيز با او بودند . مسلمانان براى نبرد خود را آماده كردند . پيغمبر ( ص ) ياران خود را به صف درآورد و سپس دشمنان را به اسلام فراخواند اما آنان از پذيرش اسلام سرباززدند . سپس ساعتى به يكديگر تير انداختند و آنگاه رسول خدا ( ص ) اصحابش را فرمود كه يكپارچه و هماهنگ دست به حمله بزنند .\r\nهيچ يك از افراد دشمن نتوانست بگريزد . ده تن از ياران آنها كشته و باقى اسير شدند و دستانشان را بستند . در اين جنگ تنها يك تن از مسلمانان كشته شد كه او هم به اشتباه به دست خود مسلمانان\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nبه قتل رسيد . شعار مسلمانان در اين روز يا منصور امت ( اى يارى شده بميران ) بود . زنان و كودكان چهارپايان كه دو هزار شتر و پنج هزار گوسفند و دويست خانوار بود ، به غنيمت گرفت . آن حضرت براى سوارگان دو سهم قرار داد يكى براى اسب و ديگرى براى صاحب آن . و براى پيادگان يك سهم .\r\nشيخ مفيد در ارشاد مىنويسد : از شاهكارهاى على ( ع ) در بنى مصطلق همان است كه پيش علما و دانشمندان مشهور است . پس از آن كه عده‌اى از بنى عبد المطلب كشته شده بودند فتح در اين جنگ به دست على ( ع ) صورت گرفت . او دو تن از دشمنان ، مالك و پسرش ، را كشت و اسيران زيادى گرفت و ميان مسلمانان تقسيم كرد . يكى از اسيران جويريه دختر حارث بن ابى ضرار بود . على ( ع ) او را به اسارت گرفت و او را نزد پيغمبر ( ص ) آورد . پس از اسلام آوردن بقيه دشمنان حارث گفت :\r\nرسول خدا ! دخترم را به اسيرى مگير كه او زنى بزرگوار است . پيغمبر به او گفت : پيش او برو و زمام اختيار را به دست خود او بسپار . حارث گفت : نيكويى كردى . حارث نزد جويريه رفت و به او گفت : دخترم قوم خويش را رسوا مكن . جويريه گفت : من خدا و رسولش را برگزيدم . پدرش با شنيدن اين سخن او را به باد نفرين و دشنام گرفت ، آنگاه رسول خدا ( ص ) او را آزاد فرمود و جزو همسران خويش درآوردش .\r\nآن حضرت نام اين دختر را از برّه به جويريه تغيير داد . در سيرهء ابن هشام آمده است كه على بن ابى طالب ( ع ) دو تن از افراد دشمن يعنى مالك و پسرش را كشت .\r\nابن سعد گويد : در ميان اين اسيران كسانى بودند كه پيامبر ( ص ) بدون گرفتن فديه آنها را آزاد كرد و برخى نيز بودند كه با دادن فديه آزاد شدند . برخى از اسيران را به مدينه آوردند خويشان آنها در مدينه آمده فديه پرداختند و آنها را آزاد ساختند . بنا بر اين هيچ زنى از بنى مصطلق نماند مگر آن كه به سوى قوم خويش بازگشت .\r\nدر روايتى آمده است : هنگامى كه رسول خدا ( ص ) جويريه را به همسرى خود درآورد ، مسلمانان دربارهء بنى مصطلق گفتند كه اينها خويشان همسر پيغمبرند و اسيرانى را كه گرفته بودند به همين خاطر آزاد كردند .\r\nدر اين جنگ چند مسأله شگفت‌انگيز به وقوع پيوست . از جمله اين كه ميان سنان بن و بر جهنى هم‌پيمان بنى سالم از انصار ، و جهجاه بن سعيد غفارى ، بر سر آب نزاعى درگرفت . جهجاه با دست به سنان زد . سنان هم فرياد برآورد : اى انصار ! جهجاه هم بانگ زد : اى قريش ! اى كنانه ! قريش شتابان آمدند و اوس و خزرج نيز سر رسيدند و شمشيرها را از نيام بيرون كردند . عده‌اى از مهاجران و انصار در اين باره به مذاكره پرداختند تا اين كه سنان از حق خويش گذشت و هر دو سازش كردند . عبد اللّه بن ابى كه منافق و از انصار و از خزرج بود ، گفت : اگر به مدينه بازگرديم ، هرآينه عزيزان فرومايگان را از آن بيرون خواهند راند . سپس رو به حاضران كرد و گفت : اين كارى\r\n\r\n","description":"","footnote":"","page_name":" 166 ","page_number":174},
  {"content":"\r\n\r\nاست كه خود در حق خود كرديد .\r\nدر روايتى آمده است : « ابن ابى گفت : اينان مصداق همان ضرب المثلى هستند كه مىگويد سگ خود را فربه كن تا ( عاقبت ) خودت را به درد . »\r\nزيد بن ارقم اين سخنان را شنيد و به اطلاع پيامبر ( ص ) رسانيد . رسول خدا ( ص ) دستور حركت صادر فرمود تا مردم را بدين وسيله از پرداختن به اين جنجال بر كنار دارد . عبد اللّه بن عبد اللّه بن ابى كه جوانى پاك‌باور بود و به پدرش همانندى نداشت ، جلو مردم به راه افتاد و در برابر راه پدرش ايستاد . همين كه او را ديد شترش را فرو خواباند و گفت : دست از تو برنمىدارم مگر آن كه بگويى كه تو خوار و فرومايه‌اى و رسول خدا ( ص ) بزرگ است و عزيز . رسول خدا ( ص ) به عبد اللّه برخورد و به وى فرمود : او را رها كن به جان خودم سوگند كه تا وقتى ميان ماست با او خوش‌رفتارى خواهيم كرد . دربارهء عبد اللّه بن ابى آيهء :  « يَقُولُون لَئِن رَجَعْنا إِلَى الْمَدِينَةِ لَيُخْرِجَن الْأَعَزُّ مِنْهَا الْأَذَل وَ لِلَّه الْعِزَّةُ وَ لِرَسُولِه وَ لِلْمُؤْمِنِين وَ لكِن الْمُنافِقِين لا يَعْلَمُون »  . « 234 »  نازل شد .\r\nدر روايتى آمده است : هنگامى كه سورهء « منافقون » كه در تكذيب عبد اللّه بن ابى است ، نازل شد ياران عبد اللّه به وى گفتند : نزد رسول خدا ( ص ) برو تا براى تو طلب آمرزش كند اما عبد اللّه سر خود را برگردانيد و اعراض كرد و در اين باره آيهء :  « وَ إِذا قِيل لَهُم تَعالَوْا يَسْتَغْفِرْ لَكُم رَسُول »  « 235 »  فرو فرستاده شد .\r\nديگر از حوادث شگفت‌انگيز در اين غزوه ماجراى افك دشمن اصحاب افك دربارهء عايشه بود .\r\nرسول خدا ( ص ) بيست و هشت روز از مدينه به دور بود و در آغاز ماه رمضان به مدينه وارد شد .\r\n\r\nغزوهء خندق\r\nاين جنگ را غزوهء احزاب نيز مىنامند . اين نبرد در ماه ذىقعده و به قولى در ماه شوال پنج سال گذشته از هجرت پيامبر ( ص ) به وقوع پيوست . مورخان مىنويسند : چون پيامبر ( ص ) بنى نضير را تبعيد كرد ، آنها به خيبر رفتند و عده‌اى از بزرگان آنها از جمله حيى بن اخطب ، سلام بن مشكم ، كنانة بن ابو الحقيق و تنى چند به مكه وارد شدند و قريش را به جنگ برانگيختند و آنها را به خروج براى جنگ با رسول خدا ( ص ) فرا خواندند . ابو سفيان به آنها گفت : خوش آمديد ، محبوب‌ترين مردم پيش ما كسانىاند كه ما را در دشمنى با محمد يارى مىرسانند . قريش هم به آنها گفت : شما پيروان كتاب و صاحب دانشيد . به ما بگوييد آيا دين ما بهتر است يا دين محمد ؟ آنها پاسخ دادند : البته دين شما . و اين همان سخن خداى تعالى است كه فرمود :  « أَ لَم تَرَ إِلَى الَّذِين أُوتُوا نَصِيباً مِن الْكِتاب \r\n\r\n","description":"","footnote":" ( 234 ) منافقون / 8 ؛ گويند اگر به مدينه بازگشتيم عزيزتر ، ذليل‌تر را از آن بيرون خواهد كرد حال آن كه عزت خاص خدا و پيغمبر او و مؤمنان است ولى منافقان نمىدانند .  ( 235 ) منافقون / 5 ؛ و چون به آنها گفته شد بياييد تا پيامبر برايتان آمرزش بخواهد . . . ","page_name":" 167 ","page_number":175},
  {"content":"\r\n\r\n يُؤْمِنُون بِالْجِبْت وَ الطَّاغُوت وَ يَقُولُون لِلَّذِين كَفَرُوا هؤُلاءِ أَهْدى مِن الَّذِين آمَنُوا سَبِيلًا »  « 236 »  قريش با يهوديان براى جنگ با محمد ( ص ) پيمان بستند و براى اين كار با آنها قرار گذاشتند .\r\nسپس يهوديان پيش غطفان و سليم آمدند و با آنها نيز همانند آن پيمان را منعقد كردند . قريش سپاهى بسيجيد و ياران و پيروان خود از اعراب را گرد آورد . شمار سپاه آنان چهار هزار تن بود . آنها پرچم سپاه خود را در دار الندوه بستند و عثمان بن طلحة بن ابى طلحه از بنى عبد الدار آن را بر دوش گرفت . حمل پرچم قريش در روزگار جاهليت ، در جنگ تنها به آنها اختصاص داشت . يكى از تيره‌هاى اين قبيله بنى شيبه ، پرده‌داران كعبه بودند . پدر اين عثمان در روز احد پرچمدار مشركان بود كه كشته شد .\r\nقريش با سيصد اسب و هزار و پانصد شتر بيرون آمدند . فرماندهى سپاه آنان را ابو سفيان بن حرب بن اميه بر عهده داشت . در مر الظهران بنى سليم با هفتصد نفر و به فرماندهى سفيان بن عبد شمس هم‌پيمان حرب بن اميه ، به صفوف سپاهيان قريش پيوستند . اين سفيان پدر ابو الاعور سلمى است كه در جنگ صفين در كنار معاويه بود .\r\nبنى اسد نيز به فرماندهى طلحة بن خويلد به آنان پيوستند . فزاره هم با هزار تن به رهبرى عينية بن حصن و اشجع هم با چهار صد تن به رهبرى مسعود بن رخيله و بنى مره با چهار صد تن به فرماندهى حارث بن عوف و نيز سپاهيان ديگر از ساير قبايل ، به قريش پيوستند . شمار تمام كسانى كه وارد خندق شدند ، ده هزار نفر بود و اينها همان احزاب هستند . آنان به سه لشكر تقسيم شدند كه فرماندهء كل آنها ابو سفيان بود . چون اين عده مهياى نبرد شدند كاروانى از خزاعه طى چهار روز خود را به رسول خدا ( ص ) رسانده او را از اين ماجرا مطلع كردند . رسول خدا ( ص ) نيز مردم را از تصميم قريش آگاه ساخت و آنها را گرد آورد و با ايشان به مشورت پرداخت . سلمان فارسى پيشنهاد كرد خندق حفر كنند . او گفت : زمانى كه ما در فارس بوديم هرگاه محاصره مىشديم به گرد خود خندق مىكنديم . مسلمانان اين پيشنهاد را پسنديدند . به دستور رسول خدا ( ص ) هر ده نفر مىبايست چهل ذراع حفر مىكردند . مهاجران و انصار بر سر سلمان مشاجره مىكردند و هر يك مىگفتند : سلمان از ماست ليكن رسول خدا ( ص ) فرمود : سلمان از اهل بيت ماست .\r\nمسلمانان بشتاب و پيش از آن كه دشمن از راه رسد به حفر خندق مشغول شدند . رسول خدا ( ص ) نيز با دست خويش همدوش آنها كار مىكرد و در هر گوشه ، قومى را نهاده بود تا خندق را بكنند . مسلمانان پس از شش روز و يا به قولى بيشتر از شش روز از كندن خندق فارغ آمدند . در حالى كه مسلمانان مشغول حفر خندق بودند ، پيغمبر ( ص ) مىفرمود :\r\n\r\n","description":"","footnote":" ( 236 ) نساء / 51 ؛ مگر آن كسان را كه از كتاب بهره‌اى به ايشان داده‌اند نمىبينى كه به بت و طاغوت مىگروند و مىگويند به كافران كه اين گروه از مؤمنان ، راه يافته‌اند . ","page_name":" 168 ","page_number":176},
  {"content":"\r\n\r\nخداوندا ! خيرى جز خير آخرت نيست ، پس بر انصار و مهاجران رحم فرما . آنگاه مسلمانان او را چنين پاسخ مىدادند :\r\n نحن الذين بايعوا محمدا * على الجهاد ما بقينا ابدا \r\nما كسانى هستيم كه با محمد تا زمانى كه زنده هستيم بر جهاد ، بيعت كرديم .\r\nمسلمانان زنها و كودكان را در كوشكها جاى دادند همين كه رسول خدا ( ص ) از حفر خندق فراغ يافت ، قريش سر رسيدند و در جايى به نام مجتمع الاسيال فرود آمدند . سپاهيان غطفان و پيروان آنها از مردم نجد در اطراف احد جاى گرفتند .\r\nرسول خدا ( ص ) روز دوشنبه هشتم ذىقعده با سه هزار نفر بيرون آمد و در دامنهء سلع ، كوهى بالاى مدينه و در شمال آن شهر ، اردو زد . آن حضرت ، سلع را پشت خويش قرار داد و خندق ميان او و مشركان قرار گرفت . آن حضرت ابن ام مكتوم را به جانشينى خويش در مدينه گمارد .\r\nيهوديان ، چنان كه گذشت ، سه تيره بودند كه با آن حضرت پيمان بسته بودند اما دو تيره از آنها يعنى بنى قينقاع و بنى نضير پيمان خود را نقض كردند و تنها بنى قريظه بر پيمان خود باقى مانده بود . ابو سفيان ، دسيسه‌اى چيد و حيى بن اخطب را به سوى بنى قريظه روانه كرد تا آنها هم‌پيمان خود را با رسول خدا زير پا نهند و در كنار قريش قرار گيرند . حيى نزد ابى بن كعب كه پيمان بنى قريظه را با پيغمبر ( ص ) امضا كرده بود ، آمد . كعب در قلعه را بر روى حيى بست . حيى از او اجازهء ورود خواست اما كعب در به روى او نگشود . حيى بانگ سر داد : واى بر تو كعب ! در به رويم بگشا .\r\nكعب به او پاسخ داد : تو مرد شومى هستى . من با محمد پيمان بستم نمىخواهم پيمانى را كه ميان او و خود بسته‌ام ، زير پا نهم . من از او جز وفادارى و راستى نديدم .\r\nحيى گفت : واى بر تو ! در بگشا تا با تو سخن بگويم . كعب گفت : در را باز نمىكنم . حيى گفت :\r\nتو در قلعه را جز به اين خاطر نبستى كه مىترسى من از غذاى تو بخورم . كعب از اين سخن ناراحت شد و در را گشود . حيى به او گفت : من عزت روزگار و درياى بيكران را براى تو آورده‌ام بزرگان و سروران قريش و نيز بزرگان و سالاران غطفان را پيش تو آورده‌ام و آنها با من عهد كرده و پيمان بسته‌اند كه از اينجا نروند مگر آن كه محمد و ياورانش را درمانده سازند . كعب به او پاسخ داد : به خدا تو خوارى روزگار و ابرى را كه تنها مىغرد و بارانى ندارد براى من آوردى . مرا به كار خودم واگذار كه من از محمد جز وفا و راستى نديده‌ام .\r\nحيى همچنان به پر و پاى كعب پيچيد تا بالاخره كعب با او پيمان بست كه چنان چه قريش و غطفان بىآن كه به محمد آسيبى وارد سازند ، برگردند حيى در قلعهء آنها بيايد و در سرنوشتى كه بر سر كعب مىآيد ، با وى شريك شود . بدين ترتيب كعب بن اسد نيز پيمان خود را زير پا نهاد و عهدنامه را از بين برد و آن را پاره كرد .\r\nپيمان‌شكنى بنى قريظه به آگاهى پيامبر ( ص ) رسيد . آن حضرت عده‌اى را روانه كرد تا براى او در\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nاين باره كسب خبر كنند و آنها را سفارش كرد كه اگر ديديد اين خبر راست است ( چون بازگشتيد ) به اشاره به من خبر دهيد و اگر ديديد دروغ است و آنها هنوز به ما وفادارند آشكارا خبر را بازگوييد .\r\nمأموران پيامبر ( ص ) وقتى نزد بنى قريظه رفتند دريافتند كه آنها بر بدترين نوع پيمان‌شكنى هستند . از اين رو به نزد رسول خدا ( ص ) بازگشته گفتند : « عضل و قاره . » مقصود آنها اين بود كه بنى قريظه نيز مانند اصحاب رجيع به غدر و مكر دست يازيده‌اند . پيغمبر ( ص ) با شنيدن اين خبر بانگ تكبير سر داد و فرمود : اى مسلمانان شما را مژده باد !\r\nدر اين هنگام بود كه گرفتارى و هراس مسلمانان بالا گرفت و بر كودكان و زنان بيمناك شدند .\r\nدشمن از فراز و نشيب آنها را محاصره كرده بود تا آنجا كه مؤمنان به گمان افتادند و به هر يك از آنها نگرانى دست داد و نفاق منافقان نيز در همين جا آشكار شد و حتى يكى از منافقان گفت : محمد گنجهاى خسرو و قيصر را به ما وعده مىداد حال آن كه هيچ كس از ما امنيت ندارد كه بر قضاى حاجت بيرون برود . وضع سپاه مسلمين اين گونه بود كه خداوند متعال مىفرمايد :    « إِذْ جاؤُكُم مِن فَوْقِكُم وَ مِن أَسْفَل مِنْكُم وَ إِذْ زاغَت الْأَبْصارُ وَ بَلَغَت الْقُلُوب الْحَناجِرَ وَ تَظُنُّون بِاللَّه الظُّنُونَا . هُنالِك ابْتُلِيَ الْمُؤْمِنُون . وَ زُلْزِلُوا زِلْزالًا شَدِيداً وَ إِذْ يَقُول الْمُنافِقُون وَ الَّذِين فِي قُلُوبِهِم مَرَض ما وَعَدَنَا اللَّه وَ رَسُولُه إِلَّا غُرُوراً . »    « 237 » \r\nسپس نعيم بن مسعود نزد پيامبر ( ص ) آمد و گفت : من اسلام آوردم و قومم از اين امر آگاه است نيستند . مرا به هر دستورى كه مىخواهيد ، فرمان دهيد . رسول خدا ( ص ) به او فرمود : تو در ميان ما يكى بيش نيستى پس تا آنجا كه مىتوانى دشمن را از ما بازدار كه جنگ خدعه و نيرنگ است .\r\nابن مسعود بيرون آمد و نزد بنى قريظه رفت . وى در زمان جاهليت ، دوست بنى قريظه بود . او به آنها گفت : شما از دوستى من با خود آگاهيد . بنى قريظه گفتند : راست مىگويى و ما به تو گمان نداريم . ابن مسعود گفت : قريش و غطفان به جنگ محمد آمده‌اند و شما آنها را عليه محمد پشتيبانى كرده‌ايد در حالى كه آنان همانند شما نيستند . اين ديار ، ديار شماست . اموال و اولاد و زنان شما در اين سرزمين است و نمىتوانيد آنها را از اينجا به جاى ديگر ببريد ، اما قريش و غطفان اگر فرصتى بيابند و غنيمتى گير بياورند آن را مىگيرند و گرنه به شهر خود بازمىگردند و شما را با اين مرد ( پيامبر ( ص ) ) تنها مىگذارند . شما هم توان رويارويى با او را نداريد پس با آنها نجنگيد مگر آن كه چند تن از سران و اشراف قريش را به گروگان نزد خود نگه داريد . بنى قريظه گفتند : پيشنهاد خيرخواهانه‌اى كردى .\r\nنعيم سپس نزد ابو سفيان و يارانش رفت و به آنها گفت : شما از مراتب دوستى من با خود آگاهيد\r\n\r\n","description":"","footnote":" ( 237 ) احزاب / 12 - 10 ؛ آن دم كه از بالا و پايينيان سوى شما آمدند و ديدگان خيره گشت و جانها به گلوها رسيد و به خدا گمانهاى گونه‌گون برديد . در آن هنگام مؤمنان امتحان شدند و به تزلزلى سخت دچار گشتند ، آن دم كه منافقان و كسانى كه در دلهايشان مرضى بود مىگفتند : خدا و پيامبرش جز فريب به ما وعده ندادند . ","page_name":" 170 ","page_number":178},
  {"content":"\r\n\r\nو مىدانيد كه من از محمد جدا هستم . اينك خبرى به من رسيده كه بر خود واجب مىدانم كه شما را از آن به عنوان خيرخواهى مطلع سازم ، شما هم اين خبر را از من نشنيده بگيريد . قريش گفتند :\r\nحتما چنين كنيم . نعيم گفت : يهود از آن چه ميان آنها و محمد واقع شده ، پشيمان گشتند و به محمد پيغام فرستاده‌اند كه آيا اگر تنى چند از بزرگان و سران قريش و غطفان را بگيريم و تحويل تو دهيم تا گردن آنها را بزنى و سپس ما در كنار تو باشيم از ما خشنود مىشوى ؟ محمد هم پاسخ مثبت داده است . پس اگر يهود به شما پيغام داد و تنى چند از مردان شما را به گرو خواست ، كسى را به آنها تسليم نكنيد .\r\nآنگاه وى نزد غطفان آمد و به آنها گفت : شما اصل و عشيرت من باشيد و محبوب‌ترين مردم در نزد من . و فكر نمىكنم كه به من بدگمان باشيد . گفتند : همين است كه مىگويى . نعيم گفت : پس ( اين خبر را ) از من ناشنيده بگيريد . گفتند : چنين كنيم . سپس نعيم همان سخنى را كه به قريش گفته بود به آنان نيز بازگفت .\r\nچون شب شنبه فرا رسيد ، ابو سفيان و سران غطفان به بنى قريظه پيغام فرستادند كه مهيّاى جنگ شويد تا كار محمد را بسازيم . بنى قريظه پاسخ دادند : امروز شنبه است و ما در اين روز دست به هيچ كار نزنيم . از سوى ديگر ما با شما نمىجنگيم مگر آن كه عده‌اى از سران خود را به عنوان گروگان در اختيار ما قرار دهيد . چون ما بيم آن داريم كه اگر جنگ در بگيرد و شما آن را به زيان خود ببينيد به ديار خويش بازگرديد و ما را با اين مرد ( محمد ( ص ) ) واگذاريد حال آن كه ما توان رويارويى با او را نداريم .\r\nقريش با شنيدن اين جواب گفتند : خبر نعيم بن مسعود راست بود . پس به بنى قريظه پيغام فرستيد كه ما حتى يك نفر هم به شما تسليم نخواهيم كرد . اگر خواهان جنگ هستيد بيرون آييد و بجنگيد . بنى قريظه هم با شنيدن اين پاسخ گفتند : آن چه نعيم بن مسعود به شما بازگفته بود ، راست است پس به قريش و غطفان پيغام دهيد كه ما در كنار شما نخواهيم جنگيد مگر آن كه چند تن به عنوان گروگان در اختيار ما گذاريد . بدين ترتيب خداوند ميان آنها را به هم زد .\r\nچون سختى بر مردم فزونى گرفت و پيغمبر ( ص ) متوجه ضعف قلوب بيشتر مسلمانان از حصارهاى آنان و سستى ايشان در جنگ با مشركان شد ، به عيينة بن حصن بن حذيفة بن بدر و نيز حارث بن عوف ، فرماندهان غطفان ، پيغام داد و ثلث ميوه‌هاى مدينه را به آن دو ارزانى فرمود به شرط آن كه با ياران خود بازگردند . آن دو پنهان از ابو سفيان آمدند و صلحنامه را نوشتند ولى نه گواهان بر اين پيمان شهادت دادند و نه صلحى صورت گرفت . پيغمبر ( ص ) به سعد بن معاذ و سعد بن عباده پيغام داد و آنها را از اين امر مطلع ساخت . آن دو گفتند : رسول خدا ( ص ) اين فرمانى است دلخواه تو تا ما آن را به جاى آوريم يا اين كه خداوند تو را بدان فرموده و ما گريزى از آن نداريم يا اين كه چيزى است كه تو آن را براى ما تدارك ديده‌اى ؟ پيغمبر ( ص ) پاسخ داد : اين چيزى است كه\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nمن خود آن را براى شما تدارك مىبينم . چون شاهدم كه عرب از يك كمان به سوى شما تير افكنده‌اند و از هر سو به نبردتان آمده‌اند پس مىخواهم شوكت آنها را از شما بردارم .\r\nسعد بن معاذ به آن حضرت گفت : روزگارى كه ما و اين قوم هر دو مشرك و بت‌پرست بوديم ، اينان خوردن خرمايى را جز از راه ميهمانى يا خريدوفروش ، از ما طمع نداشتند . اما اينك كه خداوند ما را به اسلام تكريم كرده و ما را به تو و اسلام سرفراز فرموده آيا اموال خود را بديشان ببخشيم .\r\nبه خدا سوگند جز شمشير بدانها نخواهيم داد تا مگر خداوند ميان آنها داورى فرمايد . رسول خدا ( ص ) فرمود : پس اين تو و اين هم صلحنامه . سعد صلحنامه را گرفت و آن چه را كه نوشته شده بود ، محو كرد . رسول خدا ( ص ) و مسلمانان بر جاى ماندند . دشمن آنها را بيست و چند شب به محاصره گرفت .\r\nدر طول اين مدت جز انداختن تير و پرتاب سنگ نبردى ميان آنها درنگرفت . حبّان بن عرقه تيرى به سوى سعد بن معاذ روانه كرد كه به رگ اكحل ( بازو ) او خورد . عرقه به هنگام انداختن اين تير گفت : بگير كه من ابن عرقه هستم . رسول خدا ( ص ) و به روايتى سعد گفت : خدا صورتت را در آتش بگدازد .\r\nسعد گفت : خدايا ! اگر هنوز جنگ با قريش پايان نيافته مرا براى شركت در آن زنده بدار . زيرا هيچ چيز پيش من محبوب‌تر از جنگ با قومى نيست كه رسول تو را آزردند و تكذيبش كردند و برونش راندند و اگر جنگ با قريش به پايان رسيده ، اين زخم را سبب شهادت من قرار ده اما مرا زنده بدار تا چشمانم به فرجام يهود بنى قريظه روشن شود .\r\nوحشى قاتل حمزه نيز با مشركان بود كه تيرى به سوى طفيل بن نعمان انداخت و او را كشت .\r\nابن هشام و طبرى روايت كرده‌اند كه : صفيه دختر عبد المطلب در فارع ، دژ حسان بن ثابت بود .\r\nصفيه گويد : حسان آن روز با ما و همراه زنان و كودكان مانده بود . مردى يهودى از كنار دژ ما عبور كرد و گرداگرد دژ به گشت‌زنى پرداخت . در اين هنگام بنى قريظه به جنگ با رسول خدا ( ص ) درآمده و پيمان ميان خود و آن حضرت را زير پا نهاده بودند . هيچ كس نبود تا از ما در برابر آنها دفاع كند .\r\nزيرا رسول خدا ( ص ) و مسلمانان سرگرم رويارويى با دشمن بودند و نمىتوانستند ، اگر حادثه‌اى براى ما رخ مىداد ، به سوى ما بازگردند . پس به حسان گفتم : حسان ! اين يهودى چنان كه مىبينى گرداگرد دژ چرخ مىزند . به خدا من مىترسم كه او عده‌اى از يهوديان را به سوى زنان اين دژ راهنمايى كند . رسول خدا ( ص ) و يارانش هم كه به دشمن پرداخته‌اند . پس براى نبرد با او پايين برو . حسان گفت : اى دختر عبد المطلب خدايت بيامرزاد ! به خدا تو مىدانى كه من اهل اين كار نيستم ( حسان بسيار بزدل بود ) . چون ديدم حسان دل و جرئت ندارد ، خود برخاستم و كمر بسته عمودى به دست گرفتم و به سوى يهودى پايين رفتم و او را چنان با عمود زدم كه جان داد و سپس بازگشتم و آنگاه به حسان گفتم : پايين برو و جامه‌هاى جنگى او را بردار . زيرا او مرد است و من\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nنمىتوانم جامه‌هايش را از تن به در آورم . حسان به من پاسخ داد : مرا به جامهء او نيازى نيست . و به راستى اين بيت چقدر برازندهء صفيه است كه :\r\n و لو ان النساء كمثل هذى * لفضلت النساء على الرجال \r\nاگر زنان همگى همانند او ( صفيه ) مىبودند هرآينه زنان بر مردان برترى يافته بودند .\r\nعده‌اى از سواران قريش از جمله عمرو بن عبد ود ، عكرمة بن ابى جهل ، نوفل بن عبد اللّه بن مغيره ، هبيرة بن ابى وهب ( اين دو نفر اخير هر دو از بنى مخزوم بودند ) و ضرار بن خطاب فهرى به سوى خندق آمده در كنار هم ايستادند . آنها چون به خندق دقيق شدند ، گفتند كه اين حيله‌اى است كه عرب از آن بهره نمىبرده است . به آنها گفته شد كه با مسلمانان مردى است پارسى كه او پيشنهاد حفر خندق را داده است . آنها به محلى از خندق كه فاصلهء دو طرف آن كمتر بود و مسلمانان آنجا را سد كرده بودند ، رفتند و بر اسبان خود زدند و از آنجا گذشتند و با اسبان خود ميان خندق و كوه سلع به جولان پرداختند .\r\nابن هشام و طبرى و مورخان ديگر مىنويسند : على بن ابى طالب ( ع ) به همراه گروهى از مسلمانان روانه شدند تا آن رخنه‌اى كه سواران با اسب خود از آن گذشته بودند ، ببندند . سواران به سوى آنها در حركت شدند .\r\nطبرى و ابن هشام گويند : عمرو بن عبد ود ، روز بدر جنگيده و مجروح شده بود از همين رو در جنگ احد شركت نداشت . بنا بر اين وقتى براى جنگ خندق بيرون آمده بود ، علامتى براى خود گذارده بود تا بدان بازشناخته شود .\r\nنگارنده : به نظر مىرسد كه آنها وقتى از خندق گذشتند و به سوى اردوگاه مسلمانان در حركت شدند و با اسبان خويش ميان خندق و كوه سلع ، كه رسول خدا ( ص ) آن را پشت سر خويش قرار داده بود ، شروع به جولان كردند على ( ع ) فورا به سوى آن رخنه شتافت تا مانع عبور ديگر مشركان از اين محل شود . زيرا كسى گمان نمىكرد كه مشركان بتوانند از روى خندق بگذرند . و چون ديدند آنها از غفلت مسلمانان استفاده كرده از آن رد شدند ، على ( ع ) با همراهان خود به آن سو شتافت تا جلو ديگران را بگيرد و با مشركانى كه از خندق رد شده‌اند ، به هنگام بازگشتشان بجنگد و اين منقبتى است كه در اين جنگ تنها به على ( ع ) اختصاص يافته است . زيرا آن حضرت براى حمايت از آن رخنه زودتر از ديگران اقدام كرد حال آن كه باقى مسلمانان انتظار چنين امرى را نداشتند . و اين امر باعث شد كه مسلمانان پى ببرند كه كسانى كه با اسبان خويش از خندق گذر كرده و به چنان اقدامى دست زده‌اند ، نمىتوانند شجاع‌ترين مردمان باشند .\r\nشيخ مفيد گويد : على ( ع ) پس از آن كه عمرو را كشت و همراهان او گريختند به جاى نخست خويش يعنى همان رخنه‌اى كه اسبان مشركان از آنجا گذر كرده بودند ، بازگشت در حالى كه نزديك\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nبود از ترس جان از بدن همراهان او كه با وى به سوى خندق آمده بودند ، بيرون شود . اين سخن نشانگر آن است كه كسانى كه با على بودند به واسطهء بيرون آمدن او بيرون آمده بودند و تكيه و اعتماد آنان بر على بوده است . در اين صورت بايد بين آنچه را كه گفته شد و آن چه گفته خواهد شد ، جمع كرد كه وقتى عمرو خواهان مبارزه شد على برخاست و گفت : رسول خدا ! من به نبرد او مىروم . اين خبر دلالت مىكند كه على ( ع ) با پيغمبر ( ص ) بوده است ، اما ظاهرا وقتى على ( ع ) شنيد كه عمرو خواهان مبارزه است به سوى پيامبر ( ص ) آمد و روبه‌روى آن حضرت ايستاد و گفت : رسول خدا من با او مبارزه مىكنم . زيرا على ( ع ) بدون اذن پيغمبر ( ص ) با عمرو به مبارزه نپرداخت .\r\nمؤلف سيرهء حلبيه گويد : عمرو پرسيد : چه كسى مبارزه مىكند ؟ على برخاست و گفت : اى پيغمبر خدا ، من . رسول خدا ( ص ) فرمود : بنشين . او عمرو است . سپس بار ديگر عمرو خواستهء خود را تكرار كرد و به سرزنش مسلمانان پرداخت و گفت : كجاست آن كجاست آن بهشتى كه ادعا مىكنيد هر كس از شما كشته شود ، بدان گام مىنهد ؟ ! آيا كسى به مبارزهء من نمىآيد ؟ ! آنگاه اين ابيات را خواند :\r\n و لقد بححت من الندا * ء بجمعكم هل من مبارز\r\nانّى كذلك لم ازل * متسرعا نحو الهزاهز\r\nان الشجاعة فى الفتى * و الجود من خير الغرائز \r\nاز بس كه در جمع شما فرياد زدم كه آيا هم نبردى هست ؟ گلويم گرفت .\r\nمن همواره به سوى حوادث سخت ، پيشىگيرنده‌ام .\r\nهمانا شجاعت و بخشش در جوانمرد از بهترين خصلتهاست .\r\nپس على ( ع ) كه زره پوشيده بود ، برخاست و گفت : رسول خدا ( ص ) من به جنگ او مىروم . رسول خدا ( ص ) فرمود : بنشين كه او عمرو است . سپس عمرو براى بار سوم بانگ برداشت و على گفت :\r\nمن به نبرد او مىشتابم اى رسول خدا . پيامبر ( ص ) فرمود : اگر چه عمرو باشد ؟ !\r\nدر روايتى است كه آن حضرت ( ص ) به على ( ع ) فرمود : اين عمرو بن عبد ود شهسوار يليل است .\r\nعلى نيز گفت : من هم على پسر ابو طالبم . در اين هنگام پيغمبر ( ص ) به او اجازه داد و شمشيرش ذو الفقار را به دو داد و زره خويش را به دو پوشاند و عمامه‌اش را بر سر او بست و گفت : خداوندا ! او را بر عمرو يارى ده !\r\nدر روايتى ديگر آمده است : رسول خدا ( ص ) عمامه‌اش را به سوى آسمان بالا برد و گفت : خدايا ! عبيده را در روز بدر و حمزه را در روز احد از من ستاندى . و اين على برادر و پسر عموى من است پس مرا تك و تنها رها مكن كه تو خود نيك‌ترين وارثانى .\r\nآنگاه على ( ع ) به نبرد عمرو رفت در حالى كه اين اشعار را مىسرود :\r\n لا تعجلن فقد اتا * ك مجيب صوتك غير عاجز \r\n\r\n","description":"","footnote":"","page_name":" 174 ","page_number":182},
  {"content":"\r\n\r\n ذو نية و بصيرة * و الصدق منجى كل فائز\r\nانى لارجو ان اقي * م عليك نائحة الجنائز\r\nمن ضربة نجلاء يب * قى صيتها بعد الهزاهز \r\nشتاب مكن كه پاسخ‌دهندهء دعوت تو ، اينك توانا نزد تو آمده .\r\nآن هم با اراده و بصيرت و راستى رهايىبخش هر رستگار است .\r\nمن اميدوارم صداى زنان نوحه‌گر بر جنازه‌ها را بر تو برپا سازم .\r\nبا ضربتى بزرگ و بزرگوار كه آوازهء آن از پس حوادث سخت بر جاى ماند .\r\nعمرو از على پرسيد : كيستى ؟ پاسخ داد : على . عمرو پرسيد : پسر كى ؟ گفت : پسر عبد مناف . من على پسر ابو طالبم . عمرو گفت : برادرزاده ! آيا از عموهايت كس ديگرى نيرومندتر از تو نبود ؟ ! برگرد كه من دوست ندارم خون تو را بريزم . چون پدرت دوست من بود و من نيز همنشين او بودم .\r\nعلى ( ع ) به او پاسخ داد : ليكن من به خدا قسم ناخشنود نيستم اگر خون تو را بريزم ! عمرو از اين سخن خشمگين شد . در روايت ديگرى آمده است . عمرو به على ( ع ) گفت : من خوش ندارم مردى بزرگوار همانند تو را بكشم ، بازگرد كه آن چه در پس توست بهتر است .\r\nابن ابى الحديد گويد : استاد ما ابو الخير ، هنگامى كه به اين قسمت رسيديم ، گفت : به خدا عمرو ؛ على را به خاطر زنده ماندنش به بازگشت دستور نداد بلكه چون از او مىترسيد به او گفت كه بازگردد . زيرا وى از كسانى كه در روز بدر به دست على كشته شده بودند ، آگاهى داشت و مىدانست كه اگر على با وى در نبرد شود ، او را از پاى در خواهد آورد . از اين رو شرم كرد كه ضعف خود را آشكار سازد و چنين وانمود كرد كه مىخواهد على زنده بماند و دوست ندارد او را بكشد . حال آن كه او در هر دو اين ادعاها دروغ مىگفت .\r\nابن اسحاق گويد : على به عمرو گفت : عمرو ! تو با خدا پيمان بسته‌اى كه اگر مردى از قريش دو تقاضا از تو طلبيد يكى از آنها را اجابت كنى . عمرو گفت : همين طور است . على گفت : پس من تو را به سوى خداى عز و جل و پيغامبر او و اسلام فرا مىخوانم . عمرو گفت : مرا به اينها نيازى نيست .\r\nعلى گفت : پس تو را به مبارزه ( تن به تن ) دعوت مىكنم .\r\nدر روايت ديگرى آمده است : تو همواره مىگفتى هيچ كس مرا به سه چيز دعوت نكند جز آن كه از ميان آنها يك خواستهء او را اجابت كنم . عمرو گفت : همين طور است . على گفت : من از تو مىخواهم كه به يگانگى خداوند و رسالت پيغمبر ( ص ) شهادت دهى و تسليم پروردگار شوى . عمرو گفت : برادرزاده اين تقاضا را از من مكن . على گفت : اگر اينها را مىپذيرفتى برايت بهتر بود . على گفت : بهتر است كه به ديار خويش بازگردى كه اگر محمد در دعوى خود صادق باشد تو نيكبخت‌ترين مردمان نسبت به اويى و اگر او دروغگو باشد ، همان خواهد شد كه تو مىخواهى .\r\nعمرو پاسخ داد : اين چيزى است كه هرگز زنان قريش هم دربارهء آن گفت‌وگو نمىكنند .\r\n\r\n","description":"","footnote":"","page_name":" 175 ","page_number":183},
  {"content":"\r\n\r\nاز طرفى من مىخواهم به نذر خويش وفا كنم ( عمرو وقتى روز بدر مجروح شد و از معركه گريخت ، نذر كرده بود كه تا وقتى محمد ( ص ) را نكشد روغن به سرش نمالد ) .\r\nعلى ( ع ) فرمود : سومين خواستهء من اين است كه مبارزهء ( تن به تن ) كنى . عمرو گفت : اين درخواستى پذيرفتنى است . من گمان نمىكردم كه كسى از عرب باشد كه مرا به هراس اندازد پس اى برادرزاده تو چطور براى اين كار پا پيش نهاده‌اى ؟ ! به خدا قسم من دوست ندارم تو را بكشم .\r\nعلى به او گفت : اما به خدا من دوست دارم تو را بكشم . عمرو از شنيدن اين پاسخ تند و خشمگين شد . على به او گفت : چگونه با تو بجنگم كه تو سواره‌اى پس پايين بيا . عمرو از اسبش فرود آمد و آن را پى كرد و يا به صورت اسبش زد و شمشيرش را بيرون كشيد گويى پاره‌اى آتش بود . عمرو به سوى على رو كرد و هر دو به هم شمشير زدند . على با سپر خويش جلو ضربت او را گرفت شمشير از سپر گذشت و به سر على خورد و سر آن حضرت را شكافت . ناگهان على بر بند شانهء عمرو ضربتى زد و عمرو بر خاك افتاد .\r\nجابر بن عبد اللّه انصارى كه على را دنبال مىكرد تا ببيند بين او و عمرو چه ماجرايى مىرود ، گويد : از مبارزهء آن دو غبارى به هوا بلند شد ، طورى كه هيچ كدام از آن دو را نمىديدم . در زير غبار صداى تكبير شنيدم و دانستم كه على او را كشته است .\r\nدر روايتى آمده است : وقتى على ( ع ) عمرو را از پاى درآورد ، مسلمانان تكبير گفتند ، پيغمبر ( ص ) دانست كه على ، عمرو را كشته است .\r\nچون عمرو كشته شد ، همراهان او راه گريز در پيش گرفتند و با اسبان خود از روى خندق پريدند . نوفل بن عبد اللّه بن مغيره با اسب خويش در خندق فرو افتاد و مسلمانان به سوى او سنگ پراندند . نوفل گفت : اى جماعت عرب ! كشتنى بهتر از اين هم هست ، يكى از شما فرود آيد و با من بجنگد . على در خندق رفت و او را كشت .\r\nابن اسحاق در مغازى گويد : مشركان به پيغمبر ( ص ) پيام فرستادند كه جنازهء عمرو را در قبال گرفتن ده هزار درهم به آنها تحويل دهد . پيامبر به آنها پاسخ داد : جنازه از آن شما كه ما پول مردگان را نمىخوريم .\r\nدر اين كلام پيغمبر ( ص ) شرافت شخصيت و اجداد آن حضرت و بزرگوارى پيروزمندان امرى آشكار است .\r\nهمچنين على ( ع ) خود را به هبيره رساند و ضربتى بر انتهاى زين او زد كه زره او بيفتاد . سرانجام عكرمه و ضرار گريختند .\r\nشيخ مفيد در ارشاد گويد : يونس بن بكير از محمد بن اسحاق نقل كرده است كه گفت : چون على بن ابى طالب ( ع ) ، عمرو را كشت به سوى رسول خدا ( ص ) رو كرد و ديد كه آن حضرت تهليل مىگويد . عمر به على گفت : چرا زره او را از تنش به در نياوردى كه زرهى همانند آن در ميان\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nعرب وجود ندارد . على ( ع ) گفت : من شرم كردم كه عورت پسر عمويم را آشكار سازم .\r\nدر سيرهء حلبيه به نقل از سهيلى مثل همين روايت نقل شده است .\r\nشيخ مفيد در ارشاد گويد : عمر بن ازهر از او ، از عمرو بن عبيد ، از حسن نقل كرده است كه چون على از كشتن عمرو بن عبد ود فراغ يافت ، سر او را گرفت و آن را با خود آورد و در برابر رسول خدا ( ص ) افكند . ابو بكر و عمر برخاستند و سر على را بوسه دادند . وى گويد : على ( ع ) در حالى كه ابيات زير را مىخواند به جايگاه اولش بازگشت :\r\n نصر الحجارة من سفاهة رايه * و نصرت رب محمد بصواب\r\nفضربته فتركته متجدلا * كالجذع بين دكادك و روابى\r\nو عففت عن اثوابه و لو اننى * كنت المقطر بزّنى اثوابى\r\nلا تحسبن اللّه خاذل دينه * و نبيه يا معشر الاحزاب \r\n( عمرو ) از سبكسرىاش سنگ را يارى داد و من به درست پروردگار محمد را يارى رساندم .\r\nپس او را زدم و از او دست برداشتم كه همچون تنهء درخت خرما در ميان شنها و تپه‌ها به زمين چسبيده بود .\r\nاز برداشتن جامه‌هايش چشم پوشيدم ، اگر من از پاى درآمده بودم او جامه‌هايم را مىربود .\r\nاى گروه احزاب ! هرگز مپنداريد كه خداوند آيين و پيغامبر خويش را بىيار و ياور مىگذارد .\r\nپسر عمرو به نام حسل بن عمرو نيز همراه او بود كه على او را هم از پاى درآورد . ابن هشام در سيرهء خود از ابن شهاب زهرى نقل مىكند كه جابر گفت : كشته شدن عمرو به دست على ( ع ) جز به قصهء كشته شدن جالوت به دست داود كه خداوند در قرآن آن را بيان كرده ، نمىماند . خداوند در اين باره مىفرمايد : « پس آنها را به اذن خدا هزيمت دادند و داود ، جالوت را كشت » . در روايتى كه حاكم به سند خود نقل كرده گفته است : گويندهء اين سخن يحيى بن آدم بوده است . البته مانعى دارد كه هر يك از اين دو ( مستقلا ) اين سخن را گفته باشند .\r\nپيامبر ( ص ) فرمود : كشته شدن عمرو به دست على ( ع ) برتر از عبادت ثقلين است . حاكم همچنين به سند خود در مستدرك نقل كرده است كه پيغمبر ( ص ) فرمود : همانا مبارزهء على بن ابى طالب با عمرو بن عبد ود در روز خندق ، از اعمال امت من تا روز قيامت برتر و بهتر است .\r\nابن تيميه بنا بر عادت خويش در انكار بديهيات و ردّ اخبار متواتر و مسلّم دربارهء حديث اول مىگويد : اين حديث جعلى است و چگونه مىتواند قتل يك كافر برتر از عبادت ثقلين ( جن و انس ) كه پيغمبران هم در جرگهء آنانند ، باشد . بلكه از عمرو بن عبد ود جز در اين غزوه ، جاى ديگرى ذكرى به ميان نيامده است .\r\nذهبى در تلخيص المستدرك پس از نقل دومين حديث گفته است : خدا رسوا كند آن رافضى را كه اين دروغ را بسته است .\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nنگارنده : خدا رسوا كند آن ناصبى را كه حديث رسول خدا ( ص ) را از روى هوا و دشمنى با برادر و پسر عم آن حضرت مردود مىشمارد و خود در ( كتاب ) ميزان خويش مىگويد كه دشمنى با اهل بيت رسول خدا ( ص ) در عصر او فزونى گرفته است . شگفت نيست كه ذهبى چنين سخنى مىگويد زيرا او شاگرد ابن تيميه است .\r\nدر سيرهء حلبيه آمده است : سخن ابن تيميه كه مىگويد : « از عمرو بن عبد ود جز در اين غزوه در جاى ديگرى نامى از وى به ميان نيامده است » . رد مىشود به اين كه عمرو در جنگ بدر به مبارزه پرداخت و مجروح شد و به همين سبب در جنگ احد شركت نكرد و چون روز خندق فرا رسيد ، علامتى به لباس خود نصب كرده بود تا شناخته شود .\r\nنگارنده : اين نكته را حاكم در مستدرك به سند خود نقل كرده و به ابن اسحاق رسانده است كه :\r\nعمرو بن عبد ود مرد شماره سه قريش بود كه در روز بدر جنگيد و زخمى شد و نتوانست در نبرد احد شركت جويد . از همين رو در جنگ خندق با نشانى كه بر خود نصب كرده بود تا جايگاهش را بنماياند ، خارج شد .\r\nدر سيرهء حلبيه آمده است : همچنين سخن ابن تيميه از آن چه گذشت مردود مىشود كه عمرو نذر كرده بود كه تا وقتى محمد را نكشد ، سر خود را روغن نمالد .\r\nنگارنده : و باز ناقض سخن ابن تيميه است اين كه عمرو معروف به شهسوار يليل بوده است .\r\nيليل نام جايى بوده كه عمرو در آنجا جنگ مشهورى داشته است و در شعر مسافع كه قبلا نقل شده و بازهم خواهد آمد ، به همين لقب او را مسمّى كرده‌اند .\r\nهمچنين در سوگواره‌هايى كه در رثاى عمرو سروده‌اند ، سخنانى ديده مىشود كه حاكى از زيركى و شجاعت عمرو مىباشد و نشانگر آن است كه وى در ميان قريش از مرتبتى بزرگ برخوردار بوده است .\r\nمؤلف سيرهء حلبيه گويد : استدلال ابن تيميه به اين كه مىگويد : چگونه ممكن است كشته شدن عمرو به دست على از عبادت ثقلين برتر باشد ، دچار اشكال است ، زيرا قتل عمرو در حقيقت ، نصرت دين و خوارى كافران بوده است .\r\nنگارنده : معلوم الحالى ابن تيميه امرى است كه موجب مىشود او با بديهيات هم بستيزد . انسان اگر نگاهى كوتاه بر اين غزوه بيندازد ، مىبيند ده‌ها هزار تن ، به سختى مدينه و مردم آن را محاصره كرده‌اند . كمتر از يك سوم مردم مدينه هم جزو منافقان هستند . بنى قريظه هم در كنار مردم مدينه هستند و آنان از اين يهوديان بر زن و فرزندان خويش بيمناك‌اند و خوف و هراسى كه به مسلمانان\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nرسيده بود پيامبر ( ص ) را ناچار كرد تا با دادن نيمى از ميوه‌هاى مدينه با غطفانيان سازش كند .\r\nخداوند متعال نيز در قرآن كريم از اين حادثه به بزرگى ياد كرده و فرموده است :   « إِذْ جاؤُكُم مِن فَوْقِكُم وَ مِن أَسْفَل مِنْكُم وَ إِذْ زاغَت الْأَبْصارُ وَ بَلَغَت الْقُلُوب الْحَناجِرَ وَ تَظُنُّون بِاللَّه الظُّنُونَا . هُنالِك ابْتُلِيَ الْمُؤْمِنُون وَ زُلْزِلُوا زِلْزالًا شَدِيداً . »   « 238 » \r\nعمرو بن عبد ود به ميدان مبارزه مىآيد و بر مسلمانان بانگ مىزند و آنها را نكوهش مىكند و هماورد مىطلبد ولى كسى جز على به درخواست او پاسخ نمىدهد . عمرو كشته مىشود و مشركان با كشته شدن او تار و مار مىشوند و بلا رفع مىگردد و گشايش حاصل مىشود .\r\nاگر انسان كمترين نگاهى به اين حادثه بيفكند ، يقين مىكند كه ضربت على در آن روز برتر از عبادت جن و انس و ملائكه و ميليونها عالم ديگر نظير آنان است ، چه در اين باره حديثى از رسول خدا ( ص ) رسيده باشد يا نه ، و به راستى چه وقت روز براى اثبات خود به دليل نيازمند است ؟ ! اگر اين ضربت نمىبود خداوند عبادت نمىشد بل بتها پرستش مىشدند .\r\nممكن است كسى در اينجا بپرسد : وقتى عمرو و آن چهار نفر همراه او از خندق گذر كردند چرا مسلمانان كه شمارشان سه هزار نفر بود ، به نبرد اين پنج نفر نشتافتند تا آنها را بكشند در حالى كه به خاطر وجود خندق ، مشركان نمىتوانستند ياران خود را نجات دهند ؟\r\nپاسخ اين پرسش آن است كه ترس و هراس به مسلمانان راه يافته بود ، چشمانشان ( از ترس ) خيره ماند و دلهايشان به گلوگاهها رسيده بود و دچار ترديد و گمان شده بود و از طرفى عبور مشركان را از آن رخنه در خندق بعيد نمىدانستند . از همين رو على ( ع ) به همراه عده‌اى پيش از كشتن عمرو به سوى آن رخنه شتافت و از آن محافظت كرد حال آن كه قبلا هم گذشت كه جان كسانى كه با وى بودند نزديك بود از ترس به در رود . همچنين على ( ع ) پس از كشتن عمرو مجددا به طرف آن رخنه رفت تا از آن محافظت به عمل آورد . تمام اينها حاكى از آن است كه محل عبور خندق ، جايگاه ترس و خطر بوده و على به تنهايى در چنين موقعيت هراسناكى قوىدل و پابرجا مانده است .\r\nشيخ مفيد در ارشاد مىنويسد : قيس بن ربيع روايت كرده است كه حديث كرد ما را ابو هارون عبدى از ربيعه سعدى كه گفت : نزد حذيفه بن يمان رفتم و به او گفتم ابو عبد اللّه ! ما از على و مناقب او گفت‌وگو مىكنيم اما بصريان به ما مىگويند : شما دربارهء على مبالغه مىكنيد . آيا تو دربارهء على حديثى براى ما بازگو مىكنى ؟ حذيفه گفت : اى ربيعه ! چطور از من دربارهء على مىپرسى ؟ ! به خدايى كه جانم به دست اوست ، اگر تمام اعمال اصحاب محمد ( ص ) را از زمانى كه برانگيخته شد تا هنگام قيامت در يك كفهء ترازو بنهند و كار على را در كفهء ديگر قرار دهند ، عمل على بر تمام\r\n\r\n","description":"","footnote":" ( 238 ) احزاب / 11 - 10 ؛ آن دم كه از بالا و پايينيان سوى شما آمدند و ديدگان خيره گشت و جانها به گلوها رسيد و به خدا گمانهاى گونه‌گون برديد . در آن هنگام مؤمنان امتحان شدند و به تزلزلى سخت دچار گشتند . ","page_name":" 179 ","page_number":187},
  {"content":"\r\n\r\nكردارهاى آنان مىچربد . ربيعه گويد : گفتم : اين چيزى است كه كسى تاب و توان ( گفتن ) و تحمل آن را ندارد ! حذيفه گفت : اى فرومايه ! چگونه تاب تحمل آن را نكنند ؟ و فلانى و فلانى و حذيفه و تمام اصحاب محمد ( ص ) در روز نبرد عمرو بن عبد ود كجا بودند ؟ عمرو در آن روز هماورد مىطلبيد ، مردم از رويارويى او بازايستادند ، بجز على كه به سوى او شتافت و خداوند هم عمرو را به دست على به قتل رساند . به خدايى كه جان حذيفه به دست اوست اين كار على بزرگ پاداش‌تر از اعمال اصحاب محمد تا روز قيامت است .\r\nحاكم در مستدرك نويسد : سپس على به سوى رسول خدا ( ص ) بازگشت و آن حضرت را ديد كه تهليل مىگويد . عمر بن خطاب به على گفت : چرا زره او را برنداشتى كه در ميان عرب زرهى بهتر از زره او نيست ؟ ! على ( ع ) پاسخ داد : بر او ضربت زدم و او با نشان دادن عورت خويش خود را از من رهانيد و من شرم كردم كه پسر عمويم را برهنه سازم .\r\nرازى در تفسير خود گويد : رسول خدا ( ص ) پس از آن كه على ، عمرو بن عبد ود را كشت از او پرسيد : على ! خود را با او چگونه يافتى ؟ على پاسخ داد : آن چنان كه احساس كردم اگر همهء اهل مدينه در يك سو و من در سويى ديگر باشم ، بر آنها چيره مىشوم .\r\nشيخ مفيد گويد : كشته شدن عمرو و نوفل به دست على ( ع ) ، باعث هزيمت مشركان شد . رسول خدا ( ص ) پس از كشته شدن اين گروه فرمود : اينك ما با آنها مىجنگيم و آنها با ما نمىجنگند و اين فرمودهء خداى تعالى است كه گفت :  « وَ رَدَّ اللَّه الَّذِين كَفَرُوا بِغَيْظِهِم لَم يَنالُوا خَيْراً وَ كَفَى اللَّه الْمُؤْمِنِين الْقِتال وَ كان اللَّه قَوِيًّا عَزِيزاً . »  « 239 »  و در ارشاد است كه : على بن حكيم اودى روايت كرد و گفت : از ابو بكر بن عياش شنيدم كه مىگفت : على ضربتى زد كه در اسلام بزرگ‌تر از آن نبود ، مقصود وى ضربت على بر عمرو بن عبد ود است ، و ضربتى زده شده كه مشئوم‌تر از آن در اسلام نبود ، يعنى ضربت ابن ملجم .\r\nو باز در همان كتاب آمده است : احمد بن عبد العزيز گفت حديث كرد ما را سليمان بن ايوب از ابو الحسن مدائنى كه گفت : چون على بن ابى طالب ( ع ) ، عمرو بن عبد ود را به قتل رساند خبر مرگ عمرو را به خواهرش ( به نام عمره و كنيهء ام كلثوم ) رساندند . خواهرش پرسيد : چه كسى اين دليرى به خرج داده است ؟ گفتند : پسر ابو طالب . خواهرش گفت : اگر بر دست همتايى بزرگوار كشته شده ، مرگ او چندان اهميت ندارد . اگر بر او اشك بريزم ، اشكم خشك نشود . با دلاوران جنگيد و با همتايان نبرد آزمود و ( سرانجام ) مرگ او به دست همتايى بزرگوار از قوم خويش فرا رسيد . اى بنى عامر ! من خبرى پرافتخارتر از اين نشنيده‌ام ! آنگاه در اين باره اشعارى سرود . « 240 » \r\n\r\n","description":"","footnote":" ( 239 ) احزاب / 25 ؛ خدا كافران را با خشمشان دفع كرد كه غنيمتى نيافتند و خدا جنگ را از مؤمنان بس كرد .  ( 240 ) اين اشعار در سيرهء حضرت على ( ع ) نيز نقل شده كه به جهت اختصار در مطلب از ذكر آن خوددارى گرديد . به علاوه اشعارى نيز در ميان حسان بن ثابت و قبيلهء بنى عامر رد و بدل شده و نيز اشعارى كه مسافع و هبيره در سوگ عمرو سروده‌اند ، به خاطر ذكر آنها در سيرهء حضرت على ( ع ) در اينجا وارد نشد . ( مترجم ) ","page_name":" 180 ","page_number":188},
  {"content":"\r\n\r\nابن هشام و طبرى مىنويسند : خداوند در شبهاى زمستانى بسيار سرد بادى بر مشركان وزانيد و ديگهاى آنها را واژگون و چادرهايشان را ويران ساخت و اين همان سخن خداى تعالى است كه فرمود :  « يا أَيُّهَا الَّذِين آمَنُوا اذْكُرُوا نِعْمَةَ اللَّه عَلَيْكُم إِذْ جاءَتْكُم جُنُودٌ فَأَرْسَلْنا عَلَيْهِم رِيحاً وَ جُنُوداً لَم تَرَوْها . »  « 241 » \r\nچون اختلاف كار مشركان و آن چه خداوند در پراكنده ساختن جماعت آنان كرده بود ، به گوش پيغمبر ( ص ) رسيد ، فرمود : چه كسى حاضر است برود و بنگرد كه اين قوم چه مىكنند و سپس بازگردد ؟ رسول خدا ( ص ) بازگشت او را تضمين مىكند و از خدا مىخواهم كه در بهشت رفيق من باشد .\r\nاز شدت ترس و گرسنگى و سرما ، هيچ كس خواستهء آن حضرت را اجابت نكرد . حذيفة بن يمان گويد : چون كسى داوطلب اين مهم نشد ، پيغمبر ( ص ) نام مرا خواند و من چاره‌اى جز برخاستن نداشتم . پيغمبر ( ص ) به من فرمود : برو و در ميان لشكريان دشمن خود را داخل كن و ببين چه مىكنند ؟ با آنها سخنى مگو تا پيش ما بازگردى . من در ميان لشكريان دشمن رفتم . باد با آنها مىكرد آن چه را كه مىكرد . ديگ و آتشى بر آنها بر جاى نمىنهاد و چادر و خيمهء آنها را ويران مىساخت . پس ابو سفيان برخاست و گفت : اى جماعت قريش ! هر كس بنگرد ببيند كنار دستى او كيست ؟ من دست مردى را كه كنارم بود گرفتم و پرسيدم : تو كيستى ؟ گفت : فلانى پسر فلانى . سپس ابو سفيان گفت : به خدا سوگند كه شما در جاى مناسبى ، مقام نگرفته‌ايد . شتران و اسبان ما نيست و نابود شدند . بنى قريظه هم با ما مخالفت كردند و از دست اين باد به بلايى دچار آمده‌ايم كه مىبينيد .\r\nپس به سوى مكه بكوچيد كه من خود بدان سو راهىام . سپس بر شتر خويش كه عقال آن را نگشوده بود ، سوار شد و با تازيانه بر او زد تا برخيزد . شتر بر سر دست و پا ايستاد به خدا سوگند ابو سفيان همان طورى كه روى شتر نشسته بود عقال شترش را گشود . و اگر رسول خدا ( ص ) با من پيمان نبسته بود كه دست به كارى نزنم هرآينه او ( ابو سفيان ) را مىكشتم . سپس نزد رسول خدا ( ص ) آمدم و او را از آن چه رفته بود ، آگاه كردم .\r\nغطفان از كار قريش مطلع شدند و به ديار خويش بازگشتند . چون صبح فرا رسيد رسول خدا ( ص ) با مسلمانان از خندق بيرون آمده به سوى مدينه حركت كردند و سلاح خود را بر زمين نهادند .\r\n\r\n","description":"","footnote":" ( 241 ) احزاب / 9 ؛ اى كسانى كه ايمان آورديد نعمت خدا را بر خود ياد آريد آن دم كه سپاهى سوى شما آمد و بادى و سپاهى كه نمىديديد بر ضد آنها فرستاديم . . . ","page_name":" 181 ","page_number":189},
  {"content":"\r\n\r\n\r\nغزوهء بنى قريظه\r\nاين غزوه در ماه ذىقعدهء سال پنجم هجرى به وقوع پيوست . دانستيد كه يهوديانى كه در نواحى مدينه بودند به سه تيره تقسيم مىشدند : بنى نضير ، بنى قينقاع و بنى قريظه . همچنين دانستيد كه ميان اين يهوديان و پيغمبر ( ص ) عهد و پيمانى برقرار بود . نخستين يهوديانى كه پيمان خود را زير پا نهادند بنى قينقاع بودند كه پيامبر ( ص ) هم آنها را به اذرعات كوچ داد . سپس بنى قريظه دستور پيغمبر را ( در تبعيد ايشان به اذرعات ) زير پا نهادند و برخى از آنها به خيبر كوچ كردند كه حيى بن اخطب جزو اين گروه بود . همچنين عده‌اى ديگر به شام نقل مكان كردند .\r\nحيى در روز خندق پيش بنى قريظه آمد و تا زمانى كه آنها پيمان خود را زير پا نهادند ، با آنها بود .\r\nچون ظهر ، همان پگاهى كه رسول خدا ( ص ) بازگشت به بلال دستور داد ، او در ميان مردم بانگ برآورد : هر كه شنوا و فرمانبردار است نماز عصر را جز در بنى قريظه نخواند . آن حضرت ( ص ) عبد اللّه بن ام مكتوم را به جانشينى خويش گماشت .\r\nمحمد بن اسحاق گويد : ابو اسحاق بن يسار از معبد بن كعب بن مالك انصارى برايم نقل كرد كه گفت : رسول خدا ( ص ) ، على بن ابى طالب را با رايت خويش پيش فرستاد . مردم براى گرفتن رايت شتاب مىكردند . ابن سعد گويد : پيغمبر ( ص ) على را خواند و لوا را به دو سپرد .\r\nدر ارشاد شيخ مفيد آمده است : رسول خدا ( ص ) على را به همراه سى تن از افراد قبيلهء خزرج به سوى بنى قريظه روانه كرد . على بدين مأموريت رهسپار شد تا نزديك قلعه‌ها رسيد و در آنجا سخن زشتى را نسبت به رسول خدا ( ص ) شنيد . پس بازگشت تا اين كه پيامبر ( ص ) را در ميانهء راه ديدار كرد و گفت : رسول خدا ! نبايد به اين خبيثها نزديك شوى ؟ رسول خدا پرسيد : چرا ؟ ! فكر مىكنم از آنها دربارهء من سخن ناروايى شنيده‌اى . على گفت : آرى . پيامبر فرمود : اگر مرا ديده بودند چنين سخنى نمىگفتند .\r\nدر روايت ديگرى آمده است : آنها را واگذار كه به زودى خداوند بر ايشان چيرگى مىآورد .\r\nشيخ مفيد گويد : على گفت : به راه خود رفتم تا نزديك ديوارهايشان رسيدم . آنها بر من اشراف داشتند . همين كه مرا ديدند يكى از آنها بانگ برآورد : قاتل عمرو به سوى شما آمد . و يكى ديگر از آنها گفت : قاتل عمرو رو به سوى شما آورد . برخى از آنها نيز بر سر برخى ديگر فرياد مىزدند و همين سخن را مىگفتند و خداوند در دلهايشان ترس و هراس انداخت تا اين كه رايت را در پاى دژ استوار ساختم . بنى قريظه با سران خويش و در حالى كه به رسول خدا ( ص ) دشنام مىگفتند به سوى من آمدند . چون ناسزاگويى آنها را به رسول خدا شنيدم ، گوش دادن به آنها را ناخوش داشتم و اقدام به بازگشت به سوى آن حضرت كردم . ناگهان پيامبر ( ص ) آشكار شد و دشنام‌گويى ايشان را شنيد و آنگاه خطاب به آنها بانگ برآورد : « يا اخوة القردة و الخنازير . » ( اى برادران ميمونها و خوكها ) ما اگر در محل قومى فرود آييم ، پگاه بيم‌داده‌شدگان چه بد خواهد بود ! آنها گفتند : ابو القاسم ! تو\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nنادان و دشنام‌گو نبودى . پيغمبر ( ص ) از سخن آنان در آزرم شد و اندكى به عقب بازگشت . آن حضرت دستور داد خيمه‌اش را در برابر دژهاى آنها برافرازند . مردم به آن حضرت مىپيوستند .\r\nعده‌اى پس از نماز عشا به آن حضرت پيوستند . آنها نماز عصر نخوانده بودند زيرا پيغمبر ( ص ) فرموده بود : هيچ كس نماز عصر را جز در بنى قريظه نخواند . اينان نيز نماز عصر را پس از نماز عشا به جاى آوردند و خدا هم آنها را نكوهش نكرد و پيامبر هم به آنها سخنى نگفت .\r\nدر روايتى آمده است : برخى از مسلمانان از فوت وقت ترسيدند و نماز خواندند و برخى ديگر گفتند : ما نماز نمىخوانيم . آيا مگر رسول خدا ( ص ) ما را چنين فرمان نداده هر چند كه وقت ( نماز عصر ) فوت شود . ليكن پيامبر ( ص ) هيچ كدام از اين دو گروه را مورد سرزنش قرار نداد .\r\nنگارنده : به نظر مىرسد كه مقصود پيامبر ( ص ) اين بوده كه مسلمانان فورا عازم بنى قريظه شوند و وقت نماز عصر را در آنجا دريابند نه اين كه اگر به خاطر مانعى نتوانستند بنى قريظه را فتح كنند تا در آنجا نماز بخوانند ، نمازشان درست نيست . گويا كسانى كه نماز عصر را نخواندند ، چنين توهمى برايشان پيش آمده بود و از همين رو معذور شدند .\r\nابن سعد گويد : رسول خدا ( ص ) به همراه سه هزار تن به سوى آنها رهسپار شد . سپاه آن حضرت سى و شش اسب داشت . حركت آن حضرت در روز چهارشنبه بيست و سوم ذىقعده صورت گرفت . آن حضرت بيست و پنج و يا به قولى پانزده روز بنى قريظه را محاصره كرد . بعيد نيست كه يكى از دو مدت ياد شده تصحيف ديگرى باشد . محاصرهء پيامبر ، يهوديان بنى قريظه را به ستوه آورد و خداوند در دل آنها هراس انداخت . حيى بن اخطب ، به هنگام بازگشت قريش و غطفان ، براى وفا به پيمانى كه با كعب بن اسد بسته بود ، در دژ بنى قريظه مانده بود . چون يهوديان يقين كردند كه پيامبر تا با آنها نجنگد از ايشان دست‌بردار نيست ، كعب بن اسد به آنها گفت : من سه پيشنهاد به شما عرضه مىكنم هر كدام را كه خواستيد انتخاب كنيد : از اين مرد ( پيغمبر ( ص ) ) پيروى كنيد . زيرا به خدا قسم شما را معلوم شده كه او پيامبرى است فرستاده شده . يهوديان گفتند : ما از فرمان تورات سر نتابيم . كعب گفت : حال كه از پيروى او سربازمىزنيد پس كودكان و زنانمان را بكشيم و آنگاه با شمشيرهاى خويش به سوى او برويم . پس اگر كشته شديم از پس خويش چيزى را وانگذاشته‌ايم تا به خاطر آنها نگران باشيم و چنان چه بر او غلبه كرديم زنان و فرزندان ديگرى به جاى اينان پيدا خواهيم كرد . يهوديان گفتند : اين بيچاره‌ها را بكشيم ؟ پس زندگى بعد از اينان چه سودى خواهد داشت ؟ ! كعب گفت : پس اگر اين پيشنهاد هم نمىپذيريد ، شب شنبه به جنگ آنها درآييد كه شايد محمد و يارانش در اين شب از حملهء ما آسوده خاطر باشند . پس به جنگ آنها برون شويد باشد كه بر ايشان شبيخون بزنيم . يهوديان گفتند : شنبهء خود را بر خويش تباه سازيم ؟ ! كعب گفت : پس معلوم مىشود در ميان شما كسى نيست كه از زمان تولد از مادر ، دورانديش باشد .\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nسپس يهوديان به رسول خدا ( ص ) پيغام دادند كه ابو لبابة بن عبد المنذر ، برادر بنى عمرو بن عوف از اوس را به سوى آنان بفرستد تا با وى مشورت كنند . بنى قريظه با قبيلهء عمرو بن عوف هم‌پيمان بود . پيامبر ( ص ) ابو لبابه را به سوى آنها فرستاد . مردان يهودى دست به دامن او شدند و زنان و كودكانشان پيش او گريستند . دل ابو لبابه به حال آنها سوخت . يهوديان به او گفتند : ابو لبابه آيا به نظر تو تسليم حكم محمد شويم ؟ ابو لبابه گفت : آرى . آنگاه با دست به گلويش اشاره كرد كه يعنى شما را مىكشد . ابو لبابه گويد : به خدا قسم هنوز قدم برنداشته بودم كه دريافتم خدا و رسولش را خيانت كرده‌ام . سپس ابو لبابه به راه خود رفت و نزد رسول خدا ( ص ) نيامد و رهسپار مسجد شد و خود را به يكى از ستونهاى مسجد بست و گفت : از اينجا تكان نمىخورم تا اين كه خداوند از من بگذرد . پس در اين باره اين آيه نازل شد :  « يا أَيُّهَا الَّذِين آمَنُوا لا تَخُونُوا اللَّه وَ الرَّسُول وَ تَخُونُوا أَماناتِكُم وَ أَنْتُم تَعْلَمُون . »  « 242 » \r\nابن اسحاق مىنويسد : چون پيامبر ( ص ) از وضع ابو لبابه مطلع شد ، فرمود : اگر او پيش من مىآمد برايش طلب آمرزش مىكردم اما اينك من نمىتوانم او را آزاد كنم مگر اين كه خداوند از وى بگذرد . ابو لبابه شش شب به ستون مسجد بسته بود و همسرش هرگاه كه وقت نماز فرا مىرسيد پيش او به مسجد مىآمد و بندهايش را مىگشود تا نماز بگزارد و آنگاه دوباره به ستون بسته مىشد تا آن كه با آمدن آيهء زير توبه‌اش پذيرفته شد :  « وَ آخَرُون اعْتَرَفُوا بِذُنُوبِهِم خَلَطُوا عَمَلًا صالِحاً وَ آخَرَ سَيِّئاً عَسَى اللَّه أَن يَتُوب عَلَيْهِم إِن اللَّه غَفُورٌ رَحِيم . »  « 243 » \r\nمردم به سوى ابو لبابه هجوم بردند تا بند از او بگشايند اما او گفت : به خدا قسم بندهايم را باز نمىكنم تا مگر رسول خدا ( ص ) شخصا به دست خويش بندهايم را باز كند . رسول خدا ( ص ) نيز او را باز كرد . ستون ابو لبابه تا امروز نيز در مسجد نبوى معروف است .\r\nچون بنى قريظه شب را به صبح رساندند ، به حكم رسول خدا ( ص ) تن دادند . رسول خدا دستور داد كتف مردانشان را ببندند و آنها را به جايى ببرند و زنان و فرزندانشان را نيز به نقطه‌اى ديگر . در واقع يهوديان پس از سخنى كه از ابو لبابه شنيدند ، تسليم حكم پيغمبر ( ص ) شدند زيرا ديدند كه راه گريز ندارند و به شفاعت اوس ، كه هم‌پيمانان آنها بودند ، اميد بستند .\r\nدر قلعه‌هاى آنها هزار و پانصد شمشير و سيصد زره و دو هزار نيزه و هزار و پانصد سپر يافتند .\r\nاوسيان فورا پيش آمده از پيامبر ( ص ) به اصرار خواستند كه اموال ياد شده را بديشان ببخشد به اين دليل كه بنى قريظه هم‌پيمان آنها هستند . همچنان كه ( پيش از اين ) اموال بنى قينقاع را به خزرجيان\r\n\r\n","description":"","footnote":" ( 242 ) انفال / 27 ؛ اى كسانى كه ايمان آورده‌ايد ، خدا و رسولش را خيانت نكنيد و در امانتهاى خود ( نيز ) خيانت نورزيد در حالى كه مىدانيد .  ( 243 ) توبه / 102 ؛ و ديگرانى كه به گناهان خويش اعتراف كرده‌اند ، در حالى كه عملى شايسته و عملى ناروا را به هم آميخته‌اند ، باشد كه خداوند توبه آنها را بپذيرد كه خدا آمرزنده‌اى مهربان است . ","page_name":" 184 ","page_number":192},
  {"content":"\r\n\r\nكه هم‌پيمان ايشان بودند ، بخشيده بود . رسول خدا ( ص ) فرمود : اى جماعت اوس ! آيا دوست نداريد كه مردى از شما دربارهء اينان حكم براند ؟ گفتند : چرا . فرمود : تصميم‌گيرى دربارهء آنان به دست سعد بن معاذ باشد . رسول خدا ( ص ) ، سعد بن معاذ را پس از آن كه در جنگ خندق تيرى به رگ بازويش خورد در چادر زنى از اسلم به نام رفيده ، در مسجد خويش ، گذاشت تا نزديك وى باشد . اين زن زخميان را درمان مىكرد و خود را وقف خدمتگزارى مسلمانان كرده بود . چون رسول خدا ( ص ) تصميم‌گيرى دربارهء بنى قريظه را به عهدهء سعد نهاد ، اوسيان او را بر درازگوشى سوار كرده به سوى رسول خدا ( ص ) آوردند در حالى كه به او مىگفتند : اى ابو عمرو ! دربارهء هم‌پيمانان خويش نكويى روا دار .\r\nچون سعد نزد رسول خدا ( ص ) رسيد ، آن حضرت گفت : به سوى سرور خويش برخيزيد و او را فرود آوريد . اوسيان به سوى سعد برخاستند و گفتند : رسول خدا ( ص ) تو را بر هم‌پيمانانت حاكم گردانيد تا دربارهء آنها تصميم بگيرى . سعد گفت : من حكم مىدهم كه مردانشان كشته و اموالشان تقسيم و كودكان و زنانشان به اسارت گرفته شوند و سرزمينشان نيز فقط از آن مهاجران باشد نه انصار .\r\nرسول خدا ( ص ) با شنيدن اين حكم فرمود : راستى دربارهء آنها به حكم خدا از بالاى هفت آسمان حكم كردى ! رسول خدا ( ص ) روز پنج‌شنبه هفتم ذى حجه به سوى مدينه بازگشت و دستور داد يهوديان را به مدينه بياورند . آنها را در خانهء رملة دختر حارث از بنى نجار حبس كردند . خانهء او همان خانه‌اى بود كه پيغمبر ( ص ) هيئتهايى را كه پيش او مىآمدند ، در آنجا فرود مىآورد .\r\nسپس رسول خدا ( ص ) به محل بازار آمد و در آنجا چندين خندق حفر كرد . مسلمانان نيز با آن حضرت بيرون شدند . پيامبر ( ص ) دستور داد كه يهوديان را بيرون آورند و گردنهايشان را در خندق بزنند . آنها را بىآن كه دست بسته باشند برون آورده كشتند . حيى بن اخطب و رئيس بنى قريظه كعب بن اسد نيز در ميان آنها بودند . شمار آنها ششصد و هفتصد تن و بنا به قولى بين هشتصد و نهصد تن بود . و از ايشان كسى بود از انبت كه او هم كشته شد . يهوديان كه يكىيكى از آنها را ( براى گردن زدن ) مىبردند به كعب بن اسد گفتند : كعب ! به نظر تو با ما چه مىكنند ؟ كعب گفت : شما در هيچ جا انديشه نمىكنيد ! مگر نمىبينيد خواننده نمىستيزد و آن كه از ميان شما برده مىشود ، ديگر بازنمىگردد به خدا ما را مىكشند . حيى بن اخطب را نيز آوردند . او حلّه‌اى در بر كرده و آن را مثل جاى انگشتان دريده بود تا مبادا پس از مرگش كسى آن را از تنش بيرون آورد . دستان حيى با ريسمان به گردنش بسته شده بود . همين كه چشم او به رسول خدا ( ص ) افتاد ، گفت : آگاه باش كه من به خدا سوگند خود را به خاطر دشمنى با تو ملامت نمىكنم اما كسى را كه خداوند خوار كند ، خوار مىشود .\r\nسپس رو به مردم كرد و گفت : از فرمان خدا و كتاب خدا و تقدير او و خونريزى كه سرنوشت بنى اسرائيل بود ، گريزى نيست .\r\nهمچنين يك تن از زنان بنى قريظه نيز كشته شد . اين زن سنگ آسيايى را بر سر يكى از\r\n\r\n","description":"","footnote":"","page_name":" 185 ","page_number":193},
  {"content":"\r\n\r\nمسلمانان انداخت و او را كشت . دو تن از يهوديان نيز اسلام آوردند و از كشته شدن در امان ماندند .\r\nچون يهوديان گردن زده شدند ، زخم سعد بن معاذ سر باز كرد و در اثر آن به شهادت رسيد . دربارهء بنى قريظه خداوند متعال اين آيه را نازل فرمود :   « وَ أَنْزَل الَّذِين ظاهَرُوهُم مِن أَهْل الْكِتاب مِن صَياصِيهِم وَ قَذَف فِي قُلُوبِهِم الرُّعْب فَرِيقاً تَقْتُلُون وَ تَأْسِرُون فَرِيقاً وَ أَوْرَثَكُم أَرْضَهُم وَ دِيارَهُم وَ أَمْوالَهُم وَ أَرْضاً لَم تَطَؤُها وَ كان اللَّه عَلى كُل شَيْءٍ قَدِيراً . »   « 244 » \r\n\r\nغزوهء بنى لحيان\r\nاين جنگ در ربيع الاول و به قولى در جمادى الاول سال ششم هجرى ، شش ماه گذشته از فتح بنى قريظه به وقوع پيوست . دشمنان در ناحيهء عسفان بودند . پيامبر ( ص ) به خونخواهى اصحاب رجيع به سوى آنان روانه شد ، دربارهء اصحاب رجيع در بخش سرايا سخن خواهيم گفت ، پيامبر ( ص ) چنين وانمود كرد كه قصد شام را دارد تا بتواند بر دشمن شبيخون بزند . آن حضرت در ماه ربيع الاول ، به همراه دويست جنگجو كه بيست اسب همراه داشتند ناگهانى حركت كرد و عبد اللّه بن ام مكتوم را به جانشينى خويش در مدينه گماشت . سپس به سرعت حركت كرد تا به سرزمين غران كه خانه‌هاى بنى لحيان در آنجا بود رسيد . بين اين نقطه و عسفان پنج ميل فاصله بود و همان ناحيه‌اى بود كه اصحاب رجيع در آنجا كشته شده بودند . پيامبر ( ص ) دلش بر اصحاب رجيع سوخت و براى آنها دعا كرد . بنى لحيان از حركت پيغمبر ( ص ) آگاه شدند و به قلهء كوهها گريختند . آن حضرت يك يا دو روز در آنجا بماند و به هر طرف عده‌اى را رهسپار كرد اما آنها نتوانستند كسى را دستگير كنند . سپس آن حضرت با دويست سوار حركت كرد تا مكيان گمان كنند كه آن حضرت به سوى ديار آنها مىآيد .\r\nآنگاه دو تن از يارانش را فرستاد تا به غميم رسيدند و نهايتا به مدينه بازگشت در حالى كه مىفرمود :\r\nبازگردنده و تأبيم و براى پروردگارمان عبادتگر و ستايشگريم . در روايتى ديگر آمده است كه مىفرمود : به خواست خدا توبه‌كننده و بازگردنده‌ايم و براى پروردگار خويش ، ستايشگر و عبادتگريم . به خدا پناه مىبريم از رنج سفر و اندوه بازگشتگاه و ديد بد ، در اهل و مال .\r\nآن حضرت به خاطر اين غزوه چهارده روز از مدينه غايب بود .\r\n\r\nغزوهء ذى قرد\r\nاين غزوه را به نام غزوهء غابه نيز مىخوانند . وقوع اين جنگ در ماه ربيع الاول سال ششم هجرى بوده است . ذو قرد ( به فتح قاف و راء ) كه در بارهء آن سخن ديگرى هم گفته شده است ، نام چاهى\r\n\r\n","description":"","footnote":" ( 244 ) احزاب / 25 - 27 ؛ و كسانى را كه از اهل كتاب پشتيبان آنها ( كفار ) بودند از كاخهاى ايشان فرود آورد و در دلهاشان هراس افكند ، گروهى را كشتيد و گروهى را به اسارت گرفتيد . و سرزمين و خانه‌ها و اموال آنها و همچنين سرزمينشان را كه بدان تاخت نياورديد ( خيبر ) را به شما ارث داد و خدا بر هر چيز تواناست . ","page_name":" 186 ","page_number":194},
  {"content":"\r\n\r\nاست كه به اندازه يك بريد ( تقريبا 12 ميل ) از مدينه فاصله دارد و در راه شام است . قرد در اصل پشم نامرغوب است و غابه به معناى درختان به هم گره خورده است . علت وقوع اين جنگ آن بود كه در آنجا بيست كره شتر تازه به دنيا آمده رسول خدا ( ص ) مىچريدند . ابو ذر و پسر و همسرش به همراه سه تن ديگر نيز در آنجا بودند . عينية بن حصن شب چهارشنبه به همراه چهل سوار به غابه حمله كردند و شتران را با خود بردند و پسر ابو ذر را كشته و همسر او را با خود بردند . ابو ذر و آن سه نفر نجات يافتند . نخستين كسى كه از اين ماجرا آگاه شد سلمة بن عمرو بن اكوع اسلمى بود كه به قصد غابه به راه افتاد تا به بلنداى ثنية الوداع رسيد و به برخى از سواران دشمن نگريست و بىدرنگ بر ناحيه‌اى از كوه سلع بالا رفت و سه بار فرياد زد : وا صباحاه و به قولى بانگ سر داد : الفزع ! الفزع ! ، بانگ داده شد كه اى سواران خدا سوار شويد . اين براى نخستين بار بود كه اين ندا گفته مىشد . رسول خدا ( ص ) سوار شد و چهار شنبه در حالى كه زره آهنين پوشيده بود ، به راه افتاد .\r\nنخستين كسى كه به سوى آن حضرت شتافت مقداد بن عمرو بود كه زره در بر كرده و خود بر سر نهاده و شمشير خويش را آخته بود . پيامبر ( ص ) لوايى در نيزهء او بست و فرمود : تو جلو برو تا سواران به تو برسند من نيز در پى تو حركت مىكنم .\r\nاين مقداد همان كسى است كه مقداد بن اسود خوانده مىشود . زيرا در خانهء اسود بن عبد يغوث بزرگ شده و او مقداد را به پسرى گرفته بود . از اين رو وى را به دو منسوب مىكردند . سواران به مقداد رسيدند . آن حضرت عبد اللّه بن ام مكتوم را بر مدينه به جانشينى خود گماشت و سعد بن عباده را از پس خويش گذاشت تا با سيصد نفر از قومش از مدينه پاسدارى كنند .\r\nاما سلمه بعد از آن كه بانگ سر داد و مردم را آگاه كرد خود فورا همچون جانورى خشمگين به دنبال دشمنان روانه شد تا آنجا كه با دو و با پاى پياده از اسب جلو مىزد تا اين كه بالاخره به دشمن رسيد و شروع به تيراندازى به سوى آنان كرد و مىگفت : بگير كه من پسر اكوع هستم و امروز روز هلاك مردم بدسرشت است . پس چون سواران به سوى او مىآمدند ، مىگريخت . سلمه گفت : من خود را به يكى از مردان دشمن مىرساندم ، تيرى به طرف پاهاى او مىانداختم و او را پى مىكردم . اگر يكى از سواران آنها به سوى من بازمىگشت به سوى درختى مىرفتم و در پناه آن مىنشستم و سپس به پاهاى او تير مىانداختم و او را پى مىكردم و در نتيجه آن سوار پشت به من مىكرد و مىگريخت ، هنگامى كه در يكى از تنگه‌هاى كوه وارد جايگاه ستوران شدم بر فراز آن كوه رفته بر سر آنها سنگ پراندم . در اين حال رسول خدا ( ص ) به آنها رسيد و در ميان هر يكصد تن از اصحابش شترى قرار داد كه آن را بكشند . اصحاب آن حضرت پانصد تن و به گفته‌اى ديگر هفتصد تن بودند .\r\nسعد بن عباده چند بار خرما و ده شتر براى قربانى كردن فرستاد . آن چه سعد فرستاده بود در ذى قرد به دست پيغمبر ( ص ) رسيد . ده رأس از شتران ( پيامبر ) سالم به دست آن حضرت رسيد و ده\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nرأس ديگر از دست آن حضرت به در شد . همچنين گفته‌اند كه هر بيست رأس از دست پيامبر ( ص ) به در شدند . از مسلمانان مردى به نام قمير ، از سواران ، كشته شد و از مشركان نيز عده‌اى از پاى درآمدند .\r\nهمسر ابو ذر ، شبانه بر يكى از شتران سوار شد و از چنگ مشركان گريخت و به پيامبر ( ص ) عرض كرد : رسول خدا ! من نذر كرده‌ام كه اگر خداوند مرا با يكى از شتران ( از دست مشركان ) رهايى بخشيد همان شتر را قربانى كنم . پيامبر ( ص ) به او فرمود : چه بد نذرى كرده‌اى ! در آن چه موجب معصيت است و نيز در آن چه مالك آن نيستى ، نذر مقبول نيست .\r\nپيغمبر ( ص ) به مدينه بازگشت . آن حضرت پنج شب از مدينه به دور بود . مورخان نگفته‌اند كه على ( ع ) در اين جنگ حضور داشته است . شايد آن حضرت ( ع ) در هنگام وقوع اين غزوه ، از مدينه غايب و يا مانعى براى او پيش آمده بود . و گرنه او شهسوار جنگها و پرچمدار رسول خدا ( ص ) بود و الا امكان ندارد كه او در اين باب از خود اختيارى نشان داده باشد و يا حاضر باشد اما شركت نكند و در اين جنگ فداكارى به خرج ندهد .\r\n\r\nغزوهء حديبيه يا صلح حديبيه\r\n« 245 » \r\nماجراى اين غزوه را از طبقات ابن سعد و سيرهء ابن هشام و سيرهء حلبيه و منابعى ديگر جز اينها نقل مىكنيم :\r\nپيغمبر ( ص ) براى گزاردن عمره ، و بىآن كه خواهان جنگ باشد ، روز دو شنبه اول ذىقعده سال ششم هجرى از مدينه خارج شد . پيغمبر ( ص ) ياران خويش را براى گزاردن عمره فراخواند و آنها هم براى همراه شدن با آن حضرت شتاب ورزيدند .\r\nابن هشام مىنويسد : آن حضرت از اعراب پيرامون خود و باديه‌نشينان براى انجام عمره دعوت به عمل آورد ، در حالى كه از ناحيه قريش نگران بود كه مبادا با وى در جنگ شوند و يا او را از زيارت خانهء خدا بازدارند . بسيارى از اعراب از همراهى با پيغمبر ( ص ) خوددارى كردند و آن حضرت با ياران خويش از مهاجران و انصار ، راهى اين سفر شد . رسول خدا ( ص ) به درون رفت و غسل كرد و دو جامه پوشيد و سوار بر شتر خويش ، قصواء ، شد . با وى هزار و ششصد يا هزار و چهار صد و يا هزار و پانصد و بيست و پنج نفر بودند . آن حضرت ، عبد اللّه بن ام مكتوم را به جاى خويش در مدينه گمارد .\r\n\r\n","description":"","footnote":" ( 245 ) در قاموس آمده است : « حديبيه بر وزن دويهيه ( با تخفيف ) چاهى است نزديك مكه » . در مصباح آمده است : « حديبيه نام چاهى است نزديك مكه بر سر راه جدّه و كمتر از يك منزل با مكه فاصله دارد . » در معجم البلدان است كه : « حديبيه قريه‌اى است متوسط كه به نام چاهى كه در آنجا و در كنار مسجد الشجره درختى كه پيغمبر ( ص ) زير آن بيعت كرد ( بيعت رضوان ) ، خوانده مىشود . خطايى گويد : حديبيه را به خاطر درخت حدباء كه در همان مكان بود ، بدين نام خواندند . بين حديبيه و مكه يك منزل و بين حديبيه تا مدينه 9 منزل فاصله بود . ","page_name":" 188 ","page_number":196},
  {"content":"\r\n\r\nشيخ مفيد در ارشاد گويد : پرچم سپاه پيغمبر ( ص ) همچون جنگهاى پيشين ، به دست على بن ابى طالب ( ع ) بود . پيامبر ( ص ) در اين سفر جز با شمشيرهايى فرو شده در نيام ، حركت نكرد . او و اصحابش همچنين هفتاد شتر براى قربانى با خود آوردند . او نماز ظهر را در ذو الحليفه گزارد و آنگاه خواستار شتران قربانى شد و بر آنها پالان نهاد و سپس روى آنها علامتگذارى كرد ، برخى را روى قسمت راست كوهان آنها علامت گذاشت ، زخمى روى آنها وارد كرد ، و پاره‌اى پوست يا نعلى كهنه را به گردن آنها آويخت تا معلوم شود كه اينها شتران قربانى هستند و آنها دست درازى نشود .\r\nاصحاب نيز كه رو به قبله بودند ، سر خود را تراشيدند . پيامبر ( ص ) احرام بست و لبيك گفت و عباد بن بشر را به عنوان پيشقراول به همراه بيست سوار از مهاجران و انصار روانه كرد . خبر خروج پيغمبر ( ص ) به گوش مشركان رسيد و آنها در صدد برآمدند آن حضرت را از ورود به مكه مانع شوند .\r\nآنها در بلدح اردو زدند و دويست سوار را به فرماندهى خالد بن وليد ، به كراع الغميم گسيل داشتند .\r\nبشر بن سفيان خزاعى كعبى وارد مكه شد و از قصد مكيان آگاهى يافت و به سوى رسول خدا ( ص ) بازگشت و آن حضرت را در پشت عسفان ديدار كرد . وى گفت : رسول خدا ! اين قريش است كه از حركت تو آگاه گشته‌اند و اينك بيرون آمده‌اند و با ايشان شتران باردار و ناقه‌هاى كره‌دار نيز همراه است . آنها پوست پلنگ در بر كرده « 246 »  و در ذى طوى فرود آمده و سوگند ياد كرده‌اند كه تو را هرگز به مكه راه ندهند و اين خالد بن وليد است كه فرمانده سواران آنهاست و آنان تا كراع الغميم پيش آمده‌اند .\r\nرسول خدا ( ص ) فرمود : واى بر قريش ، جنگ آنها را نابودشان ساخت چه بود اگر آنان مرا با ساير عرب رها مىكردند تا اگر آنها مرا مىكشتند ، همان چيزى مىشد كه آنها مىخواستند و اگر خداوند مرا بر آنها چيره مىگردانيد ، قريش نيز با وسعت و آسودگى اسلام مىآوردند و اگر هم اسلام نمىآوردند با قدرت و نيرو مىجنگيدند . قريش چه خيالى دارد ؟ ! به خدا سوگند بر سر آن چه خداوند مرا مبعوث فرمود ، پيوسته مىجنگم تا خدا آن را پيروز فرمايد يا خود در اين راه از ميان بروم .\r\nخالد پيش آمد تا به اصحاب رسول خدا ( ص ) نگريست . پيغمبر ( ص ) عباد بن بشر را فرمود تا با سپاهش جلو رود و مقابل خالد قرار گيرد . آن حضرت ، صفوف اصحاب خود را آراست . وقت نماز ظهر فرا رسيد . آن حضرت با اصحاب خويش نماز خوف گزارد . چون هنگام عصر شد ، پيغمبر ( ص ) به يارانش فرمود : به سمت راست برويد و به آنها دستور داد از راهى بروند كه آنها را به پايين حديبيه برساند ، از سمت پايين مكه . آن حضرت از راهى صعب العبور حركت كرد تا به حديبيه نزديك شد .\r\nحديبيه سمت حرم كعبه بود و با مكه نه ميل ، تا جهت غرب از ناحيه جدّه ، فاصله داشت .\r\n\r\n","description":"","footnote":" ( 246 ) كنايه از شدت دشمنى و كينهء آنها . ","page_name":" 189 ","page_number":197},
  {"content":"\r\n\r\nهمين كه سپاه قريش گرد و غبار لشكر پيامبر ( ص ) را كه از راهى جز آن طريقى كه مىآمدند و در حال حركت بودند ديد ، شتابان به سوى قريش بازگشته آنها را بيم دادند . تمام افراد قريش از مكه بيرون آمدند و در ( كنار ) چاههاى حديبيه اردو زدند . چون دو دست ناقهء رسول خدا ( ص ) بر ثنيّه كه منزلگاه قوم بود ، رسيد از حركت واماند . مسلمانان كوشيدند شتر را به حركت وادارند اما شتر از جاى خود تكان نخورد . آنها گفتند : شتر سركشى كرد . پيامبر ( ص ) فرمود : شتر سركشى نكرد و سركشى خوى او نيست بلكه همان كسى كه فيل را از رفتن به مكه بازداشت او را نيز از حركت مانع شد . بدانيد كه به خدا سوگند امروز قريش امرى را كه در آن تعظيم حرمت خدا ( و در روايتى در آن صلهء رحم ) باشد از من نمىخواهد جز آن كه خواستهء آنها را برآورده مىسازم . سپس شتر خويش را زجر كرد . شتر بر پاى ايستاد . رسول خدا ( ص ) روى از مسلمانان برتافت و به راه خود ادامه داد تا در كنار يكى از چاههاى حديبيه فرود آمد .\r\nبديل بن ورقاء خزاعى با عده‌اى از مردان قومش خدمت آن حضرت آمد . قبيلهء خزاعه ، از كافر و مسلمان ، خيرخواه رسول خدا ( ص ) بودند و چيزى از كار قريش را از آن حضرت نهان نمىداشتند .\r\nآنها به پيامبر ( ص ) سلام دادند . بديل به پيامبر ( ص ) گفت : از پيش قوم تو به نزدت آمده‌ايم كعب بن لؤى و عامر بن لؤى رجاله‌ها و فرمانبرداران خويش را به سوى تو فرا خوانده‌اند و با شتران باردار و كره شتران خويش به جنگ تو مىشتابند به خدا سوگند ياد كرده‌اند كه تا همهء ايشان را نكشى اجازه ندهند وارد مكه شوى .\r\nدر روايت ديگرى آمده است : هر كه ما را از ورود به مكه بازدارد ، با او مىجنگيم . بديل و همراهانش به سوى قريش بازگشتند و گفتند : شما دربارهء محمد شتاب مىورزيد . او براى جنگ نيامده است بلكه به قصد زيارت خانهء خدا رهسپار است . قريش بديل و يارانش را متهم كرده آنها را از خود راندند و گفتند : اگر چه او خواهان جنگ نيست ، به خدا سوگند بىجنگ و جدال هم وارد مكه نخواهد شد و نخواهيم گذاشت كه عرب در اين باره از ما سخنى بگويد .\r\nسپس حليس بن علقمه را كه در آن روز سرورى احابيش ( غير بوميان ) را بر عهده داشت و مردى خداپرست بود ، به سوى پيغمبر ( ص ) روانه داشتند . همين كه رسول خدا ( ص ) ، حليس را ديد گفت :\r\nاين مرد از قومى است كه خداپرستند ، قربانيها را پيش رويش بفرستيد تا آنها را نظاره كند . چون حليس شتران قربانى را ديد كه از پهنهء بيابان در حالى كه قلاده به گردن دارند ، روان‌اند و از بس مانده‌اند پشم آنها خورده شده است ، بازگشت و براى بزرگداشت آن چه ديده بود ، به سوى رسول خدا ( ص ) نرفت و به سوى قريش برگشت و آن چه را كه ديده بود براى آنها بازگفت . قريش به او گفتند : بنشين كه تو مردى بيابانى هستى و دانشى ندارى . حليس از سخن آنها در خشم شد و گفت :\r\nبه خدا ما بر اين وضع با شما هم‌پيمان نشديم . آيا كسى را كه به تعظيم خانهء خدا آمده ، بازمىداريد ؟ ! به خدا قسم يا بين محمد و هدفى را كه به خاطر آن آمده وانهيد يا اين كه من همهء احابيش را\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nفرا مىخوانم و همه يكدل از كار شما كناره مىجوييم . قريش پاسخ دادند : از ما دست بردار تا تدبيرى را كه بدان رضايت داريم بينديشيم . سپس عروة بن مسعود ثقفى را به سوى پيغمبر ( ص ) روانه كردند . عروه نزد پيغمبر ( ص ) آمد و روبه‌روى آن حضرت نشست و گفت : محمد ! از اين سوى و آن سو عده‌اى را گرد آورده‌اى و آنان را به سوى قبيلهء و عشيرهء خويش بياورده‌اى تا بر آنان تاخت‌وتاز كنى و پراكنده‌شان سازى ؟ ! اينك قريش با ساز و برگ خويش برون شده‌اند در حالى كه پوست پلنگ در بر كرده و سوگند خورده‌اند كه هرگز نگذارند با جنگ و جدال وارد ديارشان شوى .\r\nعروه در حالى كه با رسول خدا ( ص ) مشغول صحبت بود ، به ريش آن حضرت دست مىكشيد .\r\nمغيرة بن شعبه كه زره پوشيده بود ، بالاى سر پيامبر ( ص ) ايستاده بود و هرگاه عروه دست به ريش آن حضرت دراز مىكرد ، بر دست او مىزد و مىگفت : پيش از آن كه دست به سويت دراز كنيم ، دست خويش از ريش رسول خدا كوتاه كن . عروه به او گفت : واى بر تو ! چه درشت‌خوى و خشنى ! سپس گفت : اى بىوفا ! آيا همين ديروز نبود كه من خيانت تو را شستم و پاك كردم ؟ ! - مغيره پيش از آن كه مسلمان شود ، سيزده نفر از فرزندان مالك از ثقيف را كشته بود و عروه ديهء آنها را پرداخته بود . -\r\nرسول خدا ( ص ) همچنان كه با اصحاب خويش گفته بود به او نيز پاسخ داد و فرمود كه براى جنگ نيامده است . عروه از نزد آن حضرت برخاست . وى ديد كه يارانش براى پيامبر چه مىكنند .\r\nآنها نمىگذاشتند آب وضوى پيغمبر ( ص ) به زمين بريزد و اگر تار مويى از آن حضرت مىافتاد ، فورى آن را برمىداشتند .\r\nعروه به قريش گفت : من به دربار كسرى و قيصر و نجاشى رفته بودم . ، به خدا سوگند هرگز فرمانروايى را در ميان قومش چون محمد در بين يارانش نديدم . آنها را مردمى ديدم كه محمد را در برابر هيچ چيز هرگز تسليم نمىكنند .\r\nرسول خدا ( ص ) خراش بن اميه خزاعى را به سوى قريش فرستاد تا به آنها بگويد كه پيامبر ( ص ) به چه هدفى آمده است . اما قريش شتر او را پى كردند و خواستند خود او را نيز بكشند كه عده‌اى از مردم قوم وى كه در آنجا بودند ، از اين كار ممانعت كردند . سپس پيامبر ( ص ) عمر را فراخواند و خواست او را بفرستد كه عمر گفت : من بر خويش از قريش بيمناكم و هيچ كس هم از بنى عدى نيست كه مرا از گزند آنها بازدارد . آنگاه پيغمبر ( ص ) عثمان را فرستاد و گفت : به آنها بگو كه ما براى جنگ نيامده‌ايم بلكه به قصد زيارت اين خانه و تعظيم حرمت آن رهسپار گشته‌ايم و قربانيهاى ما نيز با ما هستند مىخواهيم آنها را بكشيم و بازگرديم .\r\nابان بن سعيد بن عاص با عثمان ديدار كرد و او را پناه داد تا پيام پيغمبر ( ص ) را برساند . قريش گفتند : هرگز چنين مباد ! او نمىتواند امسال به ديار ما پا بگذارد قريش سه روز عثمان را نگاه داشتند . به رسول خدا ( ص ) خبر رسيد كه عثمان كشته شده است . پيامبر ( ص ) با شنيدن اين خبر\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nفرمود : از اينجا تكان نمىخوريم تا مگر با قريش بجنگيم . آنگاه اصحاب خويش را به بيعت با خود فراخواند . اين همان بيعت رضوان در زير درخت بود . شيخ مفيد در ارشاد مىنويسد : از جمله كردار نيك على ( ع ) در اين روز هنگامى بود كه مسلمانان براى جنگ و نبرد صف بسته بودند كه خبر آن ظاهر و شرح آن مستفيض آمده است ، و اين پس از بيعتى بود كه پيامبر ( ص ) از اصحاب خويش گرفت و با آنها پيمان بست كه بردبار و شكيبا باشند . على ( ع ) از جانب رسول خدا ( ص ) با زنان بيعت كرد . شيوهء بيعت او با زنان اين بود كه جامه‌اى ميان خود و زنان افكند و سپس به دست خويش آن را مسح كرد . بيعت زنان با پيغمبر ( ص ) به شيوهء مسح جامه بود و رسول خدا ( ص ) ، دستى را كه زير جامهء على ( ع ) مىآمد از روى پيراهن مسح مىكرد .\r\nقاصدان در ميان رسول خدا ( ص ) و قريش رفت و آمد مىكردند . رأى آنها بر صلح و سازش قرار گرفت . قريش سهيل بن عمرو را به همراه عده‌اى از مردان خود فرستادند و كار منجر به صلح شد .\r\nرسول خدا ( ص ) ، على بن ابى طالب را فراخواند تا صلحنامه را بنويسد . پيامبر به او فرمود : بنويس « بسم اللّه الرحمن الرحيم . » سهيل گفت : من چنين خدايى را نمىشناسم بلكه بنويس : « باسمك اللهم . » على ( ع ) نيز همان را نوشت . سپس رسول خدا ( ص ) فرمود : بنويس اين است مفاد آن چه كه محمد رسول خدا با سهيل بن عمرو بر سر آن مصالحه كردند . سهيل گفت : اگر من شهادت داده بودم كه تو رسول خدا هستى ديگر با تو نمىجنگيدم . به جاى آن نام خود و نام پدرت را بنويس .\r\nرسول خدا ( ص ) به على فرمود : بنويس اين است مفاد آن چه كه محمد بن عبد اللّه با سهيل بن عمرو بر سر آن مصالحه كردند . على تعلّل ورزيد و نخواست جز محمد رسول اللّه كلمهء ديگرى بنويسد .\r\nرسول خدا ( ص ) به او فرمود : بنويس كه تو هم روزى به اجبار ، نظير همين حادثه را خواهى ديد .\r\nدر سيرهء حلبيه آمده است : رسول خدا ( ص ) به على ( ع ) فرمود : واژهء رسول اللّه را پاك كن . على گفت : به خدا سوگند آن را پاك نخواهم كرد . پيامبر ( ص ) فرمود : آن را به من نشان بده . على نيز آن ( واژه ) را به دو نشان داد و پيامبر ( ص ) به دست خويش آن را پاك كرد و گفت : به خدا سوگند كه من رسول خدايم هر چند كه تكذيبم كنيد .\r\nشيخ مفيد در ارشاد گويد : على به سهيل گفت : به خدا كه او به رغم ميل شما رسول خداست .\r\nسهيل گفت : نام او را بنويس ، شرط جارى شود . على به او گفت : واى بر تو سهيل ! از لجاجت خويش دست بردار . بالاخره على ( ع ) نوشت : اين است مفاد آن چه محمد بن عبد اللّه با سهيل بن عمرو بر سر آن مصالحه كرد : كه جنگ تا ده سال متوقف باشد و در آن مدت مردم در امان باشند و هر كس از قريش بدون اجازهء مولاى خود نزد محمد بيايد ، او را به قريش بازگردانند و هر كه از ياران محمد به نزد قريش آيد ، او را به وى بازنگردانند ، طى اين مدت مردم دست از يكديگر بدارند و نسبت به هم نه آشكارا حمله كنند و نه پنهانى دست به سرقت زنند . هر كه دوست دارد در عقد و پيمان محمد داخل شود آزاد باشد و هر كس مايل است در عقد و پيمان قريش باشد او هم آزاد\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nباشد . ( در اين هنگام قبيلهء خزاعه برخاسته گفتند : ما در عقد و پيمان محمد باشيم و ( متقابلا ) بنو بكر برخاسته گفتند : ما در عقد و پيمان قريش هستيم ) و تو امسال از ديار ما برمىگردى و وارد مكه نمىشوى و در سال آينده ما از مقابل تو كنار مىرويم و تو و يارانت وارد مكه مىشويد و سه روز در آن مىمانيد و بايد سلاح مسافر ، و شمشير در نيام ، همراه داشته باشيد و جز با اين سلاح به مكه گام ننهيد .\r\nابو بكر بن ابى قحافه و عمر بن خطاب و عبد الرحمن بن عوف و سعد بن ابى وقاص و عثمان بن عفان و ابو عبيده بن جراح و محمد بن مسلمه و حويطب بن عبد العزى و مكرز بن حفص ( كه اين دو نفر اخير از مشركان بودند ) و على بن ابى طالب ( نويسنده صلحنامه ) بر اين پيمان گواهى دادند .\r\nاز اين صلحنامه دو نسخه نوشته شد يكى نزد رسول خدا ( ص ) ماند و ديگرى نزد سهيل بن عمرو . در همان هنگام كه صلحنامه نوشته مىشد ابو جندل پسر سهيل بن عمرو در حالى كه به زنجير بسته شده و از مكه گريخته بود ، به سوى رسول خدا ( ص ) آمد . او قبلا مسلمان شده بود و قريش او را در بند كرده و شكنجه‌اش داده بودند . همين كه پدرش سهيل او را ديد ، به طرف او برخاست و به صورتش نواخت و شروع به نكوهش او كرد و آنگاه گفت : محمد ! عقد صلحنامه ميان من و تو پيش از آمدن اين شخص ، به نزد تو به پايان رسيده بود . پيغمبر فرمود : درست گفتى .\r\nحضرت فرمود : اى جندل ! كار عقد صلح ميان من و اين قوم به پايان رسيده پس تو بردبار باش تا خداوند راه چاره و گريزى براى تو قرار دهد .\r\nسپس سهيل بن عمرو و يارانش راه خود را گرفتند و رفتند . رسول خدا ( ص ) شتر خويش را قربان كرد و سرش را تراشيد و كليه اصحاب آن حضرت نيز شتران خود را قربانى كردند و سرهايشان را تراشيدند . عده‌اى نيز موهايشان را كوتاه كردند . رسول خدا ( ص ) ده روز و اندى و به قولى بيست روز در مدينه بماند و آنگاه بازگشت .\r\nزمانى كه پيامبر ( ص ) در مكه بود مردى از قريش با كنيهء ابو بصير و به نام عتبه ، نزد آن حضرت آمد . عتبه از كسانى بود كه در قريش حبس شده بود . مكيان دو نفر را در پى او به نزد رسول خدا ( ص ) فرستادند تا وى را به آنها تسليم كند . پيامبر ( ص ) به عتبه فرمود كه بازگردد . عتبه گفت :\r\nرسول خدا ( ص ) ! آيا مرا به سوى مشركان بازمىگردانى تا مرا از دينم بفريبند ؟ ! فرمود : خداوند براى تو و مسلمانان پيرامونت راه چاره و گريزى قرار خواهد داد .\r\nعتبه به هنگام بازگشت در راهى شمشير يكى از آن دو قريشى را گرفت و با همان او را كشت و ديگر همراه آن قريشى گريخت . ابو بصير از راه شام به محلى كه كاروان قريش از آن گذر مىكردند ، رفت و عده‌اى از مسلمانان كه در مكه محبوس شده بودند به گرد او جمع آمدند . شمار آنها هفتاد تن بود . عده‌اى نيز از قبايل عرب كه اسلام آورده بودند ، به آنها پيوستند و بدين ترتيب تعداد آنها به سيصد نفر رسيد . آنها ريشهء قريش را بريدند ، كسى را نمىگرفتند جز آن كه به قتلش\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nمىرساندند ، كاروانى با آنها برخورد نمىكرد مگر اين كه آن را مىگرفتند . قريش نامه‌اى به رسول خدا ( ص ) نوشت و آن حضرت را به پيوند خويشاوندى سوگند داد كه اين عده را در پناه خود گيرد كه قريشيان نيازى به آنها ندارند . رسول خدا ( ص ) آنها را پناه داد و آنها را در مدينه بر آن حضرت وارد شدند . اينان همان كسانى هستند كه ابو العاص بن ربيع به همراه عده‌اى از قريش به آنها برخوردند ، آنان كاروانيان را اسير كردند و هر آن چه داشتند گرفتند ولى به خاطر خويشاوندى آنان با ابو العاص همسر زينب دختر رسول خدا ( ص ) كسى از آنها را نكشتند و ابو العاص را رها كردند و چنان كه ذكر كرديم ابو العاص در اواخر غزوهء بدر به مدينه وارد شد . قريش از ناحيهء كاروانهاى خود آسوده خاطر شد و صلح حديبيهء موجب افزونى تعداد مسلمانان شد . عده‌اى از زنان نيز به سوى پيغمبر ( ص ) هجرت كردند و پيامبر ( ص ) از تحويل دادن آنها به قريش خوددارى ورزيد و اين سخن خداى تعالى است كه فرمود :  « إِذا جاءَكُم الْمُؤْمِنات مُهاجِرات فَامْتَحِنُوهُن اللَّه أَعْلَم بِإِيمانِهِن فَإِن عَلِمْتُمُوهُن مُؤْمِنات فَلا تَرْجِعُوهُن إِلَى الْكُفَّارِ . . . »  « 247 » \r\n\r\nغزوهء خيبر\r\nاين غزوه در ماه جمادى الاولى ، و به قولى در ماه محرم ، سال هفتم هجرى به وقوع پيوست . خيبر با مدينه هشت بريد ( هر بريد تقريبا 12 ميل است ) و حدود چهل و هشت ساعت فاصله دارد و آن را به نام يكى از عماليق كه در آنجا سكونت داشته بدين نام خوانده‌اند . اين شخص برادر يثرب بود كه مدينه را هم ( پيش از ورود پيامبر ( ص ) به آنجا ) يثرب مىناميدند . برخى گفته‌اند خيبر به زبان يهود به معنى حصن ( قلعه ) است . خيبر شهرى بزرگ با دژها و مزارع و نخلستانهاى فراوان است .\r\nمورخان نگفته‌اند كه بين رسول خدا ( ص ) و يهوديان خيبر عهد و پيمانى منعقد شده است بلكه عهد و پيمان آن حضرت با همان سه طايفهء سابق الذكر يهود بوده كه در نواحى مدينه سكنى داشتند . اين سه طايفه عبارت بودند از : يهوديان بنى قينقاع و بنى نضير و بنى قريظه . اما در مورد يهوديان خيبر ظاهرا رسول خدا ( ص ) با آنها جنگيد و آنان را به اسلام و يا قبول جزيه يا جنگ فراخواند و چون آنها تسليم نشدند و پرداخت جزيه را قبول نكردند پيامبر ( ص ) با آنها در نبرد شد . با اين وجود ابن اثير و برخى ديگر از مورخان گفته‌اند كه ساكنان خيبر ، بر ضد رسول خدا ( ص ) و همدست غطفانيان بودند .\r\nغطفان آهنگ خيبر را كردند تا يهود را مدد برسانند سپس از ناحيهء مسلمانان بر اهل و اولاد خويش بيمناك شدند و راه بازگشت در پيش گرفتند . شمار مسلمانان در اين نبرد دو هزار و چهار صد تن بود و دويست اسب در اختيار داشتند .\r\n\r\n","description":"","footnote":" ( 247 ) ممتحنه / 10 ؛ وقتى زنان مؤمن به مهاجرت نزد شما آيند بيازماييدشان ، خدا به ايمانشان داناتر است اگر آنها را مؤمن شناختيد سوى كافرانشان بازنگردانيد . . . ","page_name":" 194 ","page_number":202},
  {"content":"\r\n\r\nابن سعد گويد : چون مسلمانان به محل يهود رسيدند ، در آن شب تا برآمدن آفتاب دست به هيچ كارى نزدند و دلهاى آنها مىتپيد . يهوديان دژهاى خود را گشودند و عازم كارهاى خود شدند . چون به رسول خدا ( ص ) نگريستند گفتند : محمد و خميس يعنى سپاه و به سوى قلعه‌هاى خود پا به فرار نهادند . رسول خدا ( ص ) مىفرمود : اللّه اكبر . خيبر خراب شد . ما هنگامى كه به جايگاه قومى فرود آييم پگاه بيم‌داده‌شدگان چه بد خواهد بود . رسول خدا ( ص ) به موعظت مردم پرداخت .\r\nابن هشام مىنويسد : رسول خدا ( ص ) ده شب و اندى آنان را محاصره كرد . اوّلين دژى كه فتح شد ، دژ ناعم و سپس دژ قموص و از پس آن دژهاى صعب بن معاذ و وطيح و سلالم بود . اين دو دژ اخير ، آخرين دژهاى خيبر بود كه فتح شدند .\r\nابن هشام سپس گويد : ابن اسحاق گفت : بريدة بن سفيان بن فروهء اسلمى به نقل از پدرش سفيان از سلمة بن عمرو بن اكوع برايم نقل كرد كه گفت : رسول خدا ( ص ) ابو بكر صديق را با رأيت خويش كه سپيد بود ، به يكى از دژهاى خيبر فرستاد تا بجنگد اما ابو بكر نتوانست آن دژ را بگشايد و سرانجام خسته و مانده بازگشت . آنگاه آن حضرت فرداى آن روز عمر بن خطاب را براى اين كار روانه داشت ، عمر هم جنگيد و نتوانست آن را فتح كند و خسته و مانده بازگشت . رسول خدا ( ص ) فرمود : فردا پرچم را به مردى خواهم داد كه دوستدار خدا و رسول اوست ، خداوند فتح را بر دستان او جارى خواهد ساخت . او گريزنده نيست .\r\nدر سيرهء حلبيه آمده است : در حديثى گفته شده : حمله‌كننده است و گريزنده نيست . وى گويد : آن حضرت پرچم خويش را به مردى از مهاجران داد و او بىآن كه كارى از پيش برده باشد ، بازگشت .\r\nسپس آن حضرت پرچم را به يكى ديگر از مهاجران سپرد و او هم بىآن كه كارى كرده باشد ، برگشت .\r\nابن هشام گويد : سلمه مىگويد : پس رسول خدا ( ص ) على را فرا خواند . چشمان على درد مىكرد . پيامبر ( ص ) از آب دهان خويش به دو چشم او ماليد و سپس فرمود : اين پرچم را بگير و با آن روان شو تا خداوند فتح را بر دستانت جارى سازد .\r\nسلمه گويد : به خدا سوگند على هروله كنان بيرون شتافت و من به دنبال او روان بودم تا آن كه رأيت خويش را در صخرهء بزرگى كه در پاى قلعه بود ، فرو برد . يكى از يهوديان از بالاى دژ به دو نگريست و پرسيد : تو كيستى ؟ گفت : من على پسر ابو طالبم . يهودى گفت : سوگند بدانچه بر موسى فرود آمد كه شما ( يهوديان ) مغلوب شديد . على ( ع ) بازنگشت مگر هنگامى كه خداوند قلعه را به دست او گشود .\r\nابو نعيم اصفهانى در حلية الاولياء به سند خويش از سلمة بن اكوع نظير اين روايت را نقل كرده است . حاكم در مستدرك ( ج 3 ص 37 ) به سند خود از سلمة بن اكوع نقل كرده است كه گفت :\r\nرسول خدا ( ص ) ابو بكر را به يكى از دژهاى خيبر فرستاد ابو بكر جنگيد اما گشايشى حاصل نشد .\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nوى همچنين به سند خود از ابو ليلى از على نقل كرده است كه گفت : ابو ليلى ! آيا تو در خيبر با ما همراه نبودى ؟ گفتم : چرا به خدا با شما بودم . گفت : رسول خدا ( ص ) ابو بكر را به خيبر روانه داشت .\r\nاو با عده‌اى برفت و منهزم شد و بازگشت .\r\nاين حديث از نظر سند صحيح است اما بخارى و مسلم آن را اخراج نكرده‌اند . ذهبى در تلخيص المستدرك گويد : اين حديث صحيح است . آنگاه در پى اين عبارت چيز ديگرى نگفته است حال آن كه عادت او آن است كه اگر حديثى كه در مستدرك آمده از نظر او صحيح نباشد ، در پى بىآن سخنى مىآورد .\r\nباز حاكم در مستدرك گويد : ابو العباس محمد بن احمد محبوبى در مرو از سعيد بن مسعود ، از عبيد اللّه بن موسى ، از نعيم بن حكيم ، از ابو موسى حنفى ، از على ( رضى اللّه عنه ) براى من حديث كرد كه : پيغمبر ( ص ) به سوى خيبر روانه شد . چون بدانجا رسيد عمر را فرستاد و عده‌اى را نيز همراه او به شهر يا قصر آنان روانه ساخت . آنها جنگيدند اما ديرى نپاييد كه عمر و يارانش منهزم شدند و بازگشتند در حالى كه همراهان عمر او را توبيخ مىكردند و پيامبر ( ص ) آنها را توبيخ مىفرمود . . . اين حديث از نظر اسناد صحيح است اما بخارى و مسلم آن را اخراج نكرده‌اند .\r\nذهبى در تلخيص المستدرك در پى اين حديث گفته است : صحيح است و چيزى افزون بر اين ذكر نكرده است .\r\nحاكم همچنين به سند خويش از جابر نقل كرده است كه پيغمبر ( ص ) در روز خيبر پرچم را به عمر سپرد . عمر رفت و برگشت در حالى كه او اصحابش را نكوهش مىكرد و اصحابش او را .\r\nاين حديث بنا به شرط مسلم صحيح است ، اما او و بخارى آن را اخراج نكرده‌اند . بازهم او به سند خويش از جابر بن عبد اللّه نقل كرده است كه گفت : چون روز خيبر فرا رسيد رسول خدا ( ص ) مردى را ( براى نبرد ) فرستاد اما او ترسيد . . . سپس رسول خدا ( ص ) فرمود : فردا مردى را خواهم فرستاد كه خدا و رسولش را دوست مىدارد و آنها هم او را دوست مىدارند ، از جنگ نمىگريزد و خدا فتح را به دست او به انجام مىرساند . مردم براى گرفتن پرچم صفوف را مىشكافتند . على در آن روز ديدگانش درد مىكرد . پيغمبر ( ص ) به او فرمود : روانه شو . على گفت : نمىبينم . پيامبر ( ص ) در چشمهايش از آب دهان خود ماليد و رأيت را براى او بست و به دست او داد . على گفت : اى رسول خدا ! با آنها بر چه اساس جنگ كنم ؟ فرمود : بر اين كه گواهى دهند كه جز خداى يكتا معبود ديگرى نيست و من فرستادهء اويم . اگر چنين گفتند خون و اموال خويش را از من پاس داشتند و حساب اينان بر خداى عزّ و جل است . آنگاه على به رويارويى آنها شتافت و خدا به دست او دژهاى آنان را فتح كرد .\r\nدر اسد الغابه به سند خود از بريده آمده است كه گفت : چون روز خيبر فرا رسيد ، ابو بكر پرچم را گرفت و چون فردا شد عمر آن را گرفت و برخى گفته‌اند محمد بن مسلمه آن را ستاند . رسول\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nخدا ( ص ) فرمود : پرچم خويش را به مردى خواهم داد كه بازنمىگردد جز اين كه خداوند فتح را بر دستان او جارى سازد . رسول خدا ( ص ) نماز صبح گزارد و آنگاه خواستار پرچم شد . سپس على را كه از دو چشمش ناله مىكرد فرا خواند و بر ديدگانش دست سود و آنگاه پرچم را به دو سپرد و دژها فتح شدند . راوى گويد : از عبد اللّه بن بريده شنيدم كه مىگفت : پدرم برايم گفت او يعنى على صاحب ( هماورد ) مرحب بود .\r\nطبرى در تاريخ خود گويد : ابن بشار از محمد بن جعفر از عوف ، از ابو عبد اللّه ميمون ، از عبد اللّه بن بريده ، از بريدهء اسلمى براى ما نقل كرد كه گفت : چون رسول خدا ( ص ) در دژ خيبريان فرود آمد ، پرچم را به عمر بن خطاب داد او با عده‌اى از سپاه برخاسته به نبرد اهل خيبر شتافتند اما عمر و يارانش شكست خوردند و به سوى رسول خدا ( ص ) بازگشتند در حالى كه همراهانش او را و او همراهانش را سرزنش مىكرد . پس رسول خدا ( ص ) فرمود : فردا پرچم را به مردى مىسپارم كه خدا و پيامبرش را دوست مىدارد و آنها هم او را دوست مىدارند . چون فردا شد ابو بكر و عمر براى گرفتن پرچم سرك مىكشيدند . پيغمبر ( ص ) على را كه چشمش درد مىكرد ، فرا خواند و از آب دهان خويش در چشمان او ماليد و پرچم را به دست او داد . عده‌اى از سپاهيان با وى برخاستند .\r\nآنان با خيبريان رويارو گشتند و ناگهان مرحب را ديدند كه رجز مىخواند و مىگفت :\r\n قد علمت خيبر انى مرحب * شاكى السلاح بطل مجرب\r\nاطعن احيانا و حينا اضرب * اذا لليوث اقبلت تلتهب \r\nخيبر مىداند كه من مرحب هستم ، سراپا مسلح ، قهرمان و آزموده .\r\nهنگامى كه شيران ژيان به روى هم درآيند ، من گاه با نيزه نبرد مىكنم و گاه با شمشير ضربه مىزنم .\r\nدو ضربه ميان او و على رد و بدل شده بود كه على ضربتى بر جمجمهء او فرود آورد و شمشير تا دندانهاى كرسى او فرو رفت . سپاهيان صداى ضربت على را شنيدند . هنوز آخرين افراد همراه على رهسپار نشده بودند كه فتح براى اوّلين آنان به وقوع پيوست .\r\nحاكم در مستدرك به سند خود از عبد اللّه بن بريده اسلمى نقل كرده است كه گفت : رسول خدا ( ص ) چون در محل خيبر فرود آمد ، فرمود : فردا پرچم را به مردى خواهم داد كه خدا و پيامبرش را دوست مىدارد و خدا و پيامبرش نيز او را دوست مىدارند . چون فردا شد عده‌اى از اصحاب پيغمبر ( ص ) به طرف آن حضرت سرك مىكشيدند . پيامبر ( ص ) على را طلبيد و به چشمانش آب دهان ماليد و پرچم را به دو داد . عده‌اى نيز همراه على بودند . آنها با خيبريان مواجه شدند و ناگاه مرحب را روبه‌روى خويش ديدند كه رجز مىخواند و مىگفت :\r\n قد علمت خيبر انى مرحب * شاكى السلاح بطل مجرّب\r\nاذ السيوف اقبلت تلتهب * اطعن احيانا و حينا اضرب \r\n\r\n","description":"","footnote":"","page_name":" 197 ","page_number":205},
  {"content":"\r\n\r\nخيبر مىداند كه من مرحبم ، سراپا مسلح ، قهرمان و كارآزموده .\r\nچون شمشيرها به روى هم درآيند ، من گاه با نيزه مىجنگم و گاه شمشير مىزنم .\r\nبين او و على دو ضربه رد و بدل شد و على ضربتى بر سر مرحب زد و شمشير تا دندانهاى كرسى او فرو نشست و سپاهيان صداى ضربت او را شنيدند . هنوز آخرين كس با على به راه نيفتاده بود كه فتح براى اولين آنان رخ نمود .\r\nحاكم در مستدرك به سند خود از اياس بن مسلمه ، از پدرش نقل كرده است كه گفت : با رسول خدا ( ص ) در خيبر بوديم هنگامى كه آن حضرت در ديدگان آب دهان ماليد و او بهبود يافت . پس پرچم را به دست او داد . مرحب آشكار شد و مىخواند :\r\n قد علمت خيبر انى مرحب * شاكى السلاح بطل مجرب\r\nاذا الحروب اقبلت تلتهب \r\nعلى نيز به مقابلهء او شتافت و مىگفت :\r\n انا الذي سمتنى امى حيدره * كليث غابات كريه المنظره\r\nاو فيكم بالصاع كيل السندره \r\nمن همانم كه مادرم مرا حيدر ( شير ) ناميد ، همچون شير بيشه‌ها مهيب‌منظر هستم و امروز شما همه را مىكشم .\r\nپس ضربتى بر مرحب فرود آورد و سر او را شكافت و به قتلش رساند و فتح و گشايش حاصل شد . سپس طبرى گويد : ابو كريب از يونس بن بكير ، از مسيب بن مسلم وادى ، از عبد اللّه بن بريده ، از پدرش براى ما نقل كردند :\r\nكه گفت : شايد در آن هنگام سردردى بر پيامبر ( ص ) عارض شده بود و از اين رو پيش مردم نيامد .\r\nابو بكر پرچم رسول خدا ( ص ) را برداشت و سپس به جنگ رفت و نبردى سخت كرد و آنگاه بازگشت و رسول خدا ( ص ) را از كار خود مطلع ساخت . پيامبر ( ص ) با شنيدن گفته‌هاى او فرمود : به خدا سوگند فردا پرچم را به دست مردى خواهم داد كه خدا و پيامبرش را دوست دارد و خداوند و رسولش نيز او را دوست دارند . او آنجا ( قلعه‌ها ) را با جنگ و نبرد مىستاند . راوى گويد : على در آنجا حاضر نبود . قريش به سوى رايت سرك مىكشيدند و هر كدام اميد داشتند پرچمدار آنها باشند .\r\nصبح فرا رسيد . على سوار بر شترش آمد و نزديك چادر رسول خدا ( ص ) شترش را خواباند .\r\nچشمانش درد مىكرد و با تكه‌اى برد قطرى آنها را بسته بود . رسول خدا از او پرسيد : تو را چه شده است ؟ على پاسخ گفت : چشمانم هنوز درد مىكند . رسول خدا ( ص ) فرمود : نزديك بيا . آنگاه از آب دهان خود بر چشمانش ماليد و ديگر از درد آنها شكايت نكرد و به راه خود رفت . سپس پيغمبر ( ص ) رايت را به او سپرد . عده‌اى با او و با رايت همراه شدند . روى رايت ، حلّه‌اى سرخ بود كه منگولهء آن بيرون بود . على ( ع ) به شهر مدينه درآمد و مرحب ، صاحب دژ نيز در حالى كه مغفر بر سر نهاده و برد\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nيمانى زرد رنگ پوشيده و سنگى را سوراخ كرده و مثل خود بر سرش نهاده بود ، به رويارويى او شتافت و اين رجز را مىخواند :\r\n قد علمت خيبر انى مرحب * شاكى السلاح بطل مجرّب \r\nعلى ( ع ) در پاسخ او اين رجز را خواند :\r\n انا الذي سمتنى امى حيدرة * اكيلكم بالسيف كيل السندرة\r\nليث لغابات شديد قسورة \r\nدو ضربه ميان آنها رد و بدل شد . على بر او ضربتى زد كه سنگ و مغفر و سرش را شكافت تا دندانهاى آسيايش فرو نشست و شهر را گرفت .\r\nدر سيرهء حلبيه آمده است : مرحب ، در آن شب خواب ديده بود كه انگار شيرى او را مىدرد و على هم با خواندن اين رجز به ياد آن خواب انداخت :\r\n انا الذي سمتنى امى حيدرة * ليث بغابات شديد قسورة \r\nزيرا حيدره يكى از نامهاى شير است . همچنين در همان كتاب آمده است : وقتى مرحب ، برادرش را كشته ديد ، فورا با سلاح خويش و در حالى كه دو زره در بر كرده و دو شمشير بسته و دو عمامه بر سر نهاده و روى آنها مغفر و سنگى كه آن را سوراخ كرده و به اندازهء يك خود بود با نيزه‌اى كه زبانهء آن سه شبر بود ، بيرون شتافت و رجزى را كه مذكور افتاد ، خواند . على ( ع ) ضربتى بر او نواخت كه مرحب سپر خويش را جلو آن گرفت اما شمشير سپر را شكافت و مغفر و سنگى را كه زير آن بود و دو عمامه‌اش را از هم دريد و جمجمه‌اش را شكافت تا آن كه در دندانهاى آسيايش فرو نشست .\r\nدر طبقات ابن سعد آمده است : عفان بن مسلم از وهيب ، از سهيل ، از پدرش ، از ابو هريره نقل كرده است كه گفت : رسول خدا ( ص ) در روز خيبر فرمود : پرچم را به مردى خواهم داد كه خدا و رسولش را دوست مىدارد و خدا و پيامبرش هم او را دوست مىدارند و براى او گشايش حاصل مىكند . عمر گويد : پيش از اين روز امارت ( فرماندهى ) را دوست نمىداشتم اما ( در آن روز ) به سوى رايت سرك مىكشيدم و اميدوار بودم كه پيامبر ( ص ) آن را به دست من بسپارد . چون فردا شد ، پيغمبر ( ص ) على را فرا خواند و پرچم را به دو داد و فرمود : بجنگ و بازنگرد تا خداوند تو را فاتح گرداند . على اندكى پيش رفت و آنگاه بانگ برآورد و گفت : اى رسول خدا ! تا كى با آنها بجنگم ؟\r\nفرمود : تا وقتى كه گواهى دهند كه خدا يكتاست و محمد فرستادهء اوست . چنان چه اين كار را كردند خون و مال خويش را از من پاس داشته‌اند مگر آن چه را كه در حق آنهاست و حساب ايشان بر خداست .\r\nدر سيرهء حلبيه گفته شده است : در روايتى اضافه شده است : آنها را بدانچه از حق خداوند بر ايشان است . آگاهى ده ! به خدا سوگند اين كه خداوند به واسطهء تو يك نفر را هدايت كند تو را بهتر از آن است كه شتران سرخ موى داشته باشى و آنها را در راه خدا صدقه دهى .\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nابن سعد به سند خود از سلمة بن اكوع ، روايت كرده است كه عمويش عامر در روز خيبر به نبرد مرحب شتافت . دو ضربه ميان آنها رد و بدل شد و شمشير مرحب در سپر عامر فرو نشست و عامر بيفتاد و شمشير بر ساق پاى عامر فرود آمد و رگ آن را قطع كرد . سلمه گويد : آنگاه پيغمبر خدا مرا در پى على فرستاد و فرمود : امروز رايت را به مردى مىسپارم كه خدا و رسولش را دوست مىدارد و خدا و رسول او هم او را دوست مىدارند . دست على را كه چشمانش درد مىكرد گرفته به نزد رسول خدا ( ص ) بردم .\r\nرسول خدا ( ص ) از آب دهان خويش به چشمان على ماليد و سپس رايت را به دو سپرد . مرحب ، با شمشير خويش برون آمد و رجزى را كه پيش از اين ذكر شده خواند . على ( ع ) رجزى را كه قبلا مذكور افتاد ، خواند . سپس راوى گويد : على سر مرحب را با شمشير شكافت و فتح به دست او حاصل شد . در سيرهء حلبيه نيز همين روايت آمده و نيز گفته شده است : در روايتى آمده است :\r\nپيغمبر ( ص ) زره آهنين خود را در بر على كرد و ذو الفقار را به كمر وى بست و پرچم را به دو داد و به سوى دژ فرستادش . ساكنان دژ به طرف على شتافتند نخستين كسى كه به مقابلهء او آمد ، حارث برادر مرحب بود كه در شجاعت آوازه داشت . مسلمانان عقب نشستند ولى على ( ع ) پابرجا ماند . آنها با شمشير با هم جنگيدند و على او را كشت و يهوديان به دژ گريختند .\r\nابن هشام از ابن اسحاق و نيز طبرى از ابن حميد ، از سلمه ، از محمد بن اسحاق نقل كرده است كه گفت : « عبد اللّه بن حسن به نقل از يكى از بستگانش از ابو رافع آزاد كردهء رسول خدا ( ص ) برايم حديث كرد كه وقتى رسول خدا ( ص ) على را با رايت خويش روانه كرد ما با او بوديم . چون او به دژ نزديك شد ساكنان دژ به سوى او برون آمدند على با آنها جنگيد . يكى از يهوديان ضربتى بر وى زد كه سپر از دستش بيفتاد . لذا او در جلو دژ را برداشت و با آن به عنوان سپر از خود محافظت كرد . اين در همين‌طور به دست او بود و مىجنگيد تا آن كه خداوند فتح را بهره‌اش ساخت . سپس در را بر زمين انداخت . چون جنگ پايان گرفت من به همراه هفت نفر كه خود هشتمين آنها بودم ، كوشيديم تا آن در را برگردانيم اما نتوانستيم . »\r\nدر سيرهء حلبيه آمده است : سپس على در را هشتاد شبر ( وجب ) پشت سر خويش بينداخت .\r\nيهوديان خندقى دور و بر خويش كنده بودند گويا اين كار را از جنگ احزاب آموخته بودند . زيرا چنان كه گذشت ( حفر ) خندق در ميان عرب روش شناخته ناشده‌اى بود . نام دژ ، قموص بود و يكى از بزرگ‌ترين دژها به حساب مىآمد . اين دژ بسيار بلند و استوار بود .\r\nشيخ مفيد نويسد : چون على ( ع ) ، مرحب را كشت همراهان مرحب بازگشتند . و در را به روى على بستند . او به سوى در شتافت و با آن كلنجار رفت تا اين كه گشودش . مردم در آن سمت خندق بسيار بودند . على ( ع ) در دژ را برداشت و آن را روى خندق گذاشت تا پلى براى عبور آنها باشد . آنان دژ را فتح كردند و به غنايم دست يافتند . چون از دژ عزم بازگشت كردند ، على ( ع ) با دست راست خويش\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nدر را برداشت و آن را چند ذرع بر روى زمين پرتاب كرد حال آن كه بيست مرد نتوانسته بودند آن را بلند كنند . حسّان بن ثابت از رسول خدا ( ص ) اجازه خواست تا در اين باره شعرى بسرايد . پيغمبر هم به او اجازه داد . « 248 » \r\nچون مرحب كشته شد ، برادرش ياسر كه از آوازه‌مندان سواران يهود و دلاوران آنها بود ، براى جنگ پا پيش نهاد و اين رجز را خواند :\r\n قد علمت خيبر انى ياسر * شاكى السلاح بطل مغاور \r\nهمانا خيبر داند كه من ياسر هستم ، سراپا مسلح ، دلير و جنگ‌آزمايم .\r\nعلى ( ع ) به نبرد او شتافت و به قتلش رساند . برخى گفته‌اند : زبير قاتل او بوده است . چون على ( ع ) قموص دژ ابن ابى الحقيق را فتح كرد ، صفيه دختر حيى بن اخطب و زن ديگرى را كه با او بود به اسارت گرفت و آنها را به همراه بلال به نزد رسول خدا ( ص ) فرستاد . بلال آن دو را بر كشتگان يهود عبور داد . چون زنى كه همراه صفيه بود ، كشتگان را ديد فرياد كشيد و به صورتش نواخت و خاك بر سرش ريخت . آن حضرت وقتى كردار آن زن يهودى را ديد به بلال گفت : آيا رحمت را از خود برون كرده‌اى بلال ؟ ! چون دارى اين دو زن را بر مردان مقتولش عبور مىدهى .\r\nدر سيرهء حلبيه آمده است : برخى مورخان گفته‌اند : اخبار متواترى نقل شده است مبنى بر آن كه على ، مرحب را كشت و مسلم در صحيح خود بر اين امر تأكيد ورزيده است . ابن اثير نيز گويد : در اين باره قول درست همان است كه سيره‌نويسان و محدثان بر آنند . در استيعاب آمده است : قول درست در اين باره همان است كه اكثر سيره‌نويسان و محدثان گفته‌اند .\r\nحاكم در مستدرك گويد : اخبار متواتر با سندهاى بسيار نقل شده است مبنى بر آن كه ، قاتل مرحب ، امير المؤمنين على بن أبي طالب بوده است .\r\nبا توجه به اين اقوال خبر شاذّى كه محمد بن اسحاق روايت كرده است مبنى بر آن كه قاتل مرحب ، محمد بن مسلمه بود غير قابل التفات است .\r\nشگفت از دكتر محمد حسين هيكل مصرى كه در كتاب حيات محمد جز همين خبر شاذ را كه از سوى دشمنان و حاسدان على جعل شده و محمد بن مسلمه را قاتل مرحب دانسته است ، خبر ديگرى را نياورده و از خبر متواتر كشته شدن مرحب به دست على ( ع ) چشم پوشيده و با وجود حكم حافظان و ناقدان از مورخان مسلمان و محدثان آنها كه اين خبر را صحيح و متواتر دانسته‌اند ، چنان كه شنيديد ، اصلا بدان اشاره نكرده است با اين كه اين امر چونان خورشيد تابان آشكار و معلوم است . جاى شگفتى نيست كه ما ديده‌ايم اين مرد ( دكتر هيكل ) در هر جا از كتاب خويش تا آنجا كه توانسته كوشيده است حق على را پوشيده بدارد .\r\n\r\n","description":"","footnote":" ( 248 ) اشعارى كه مرحوم مؤلف در اين باره آورده در سيرهء امير المؤمنين ( ع ) نيز عينا ذكر شده كه به خاطر جلوگيرى از اطناب ، آنها را ترجمه نكرديم . ","page_name":" 201 ","page_number":209},
  {"content":"\r\n\r\nدر روز فتح خيبر ، جعفر بن ابى طالب خدمت پيغمبر ( ص ) آمد و آن حضرت ديدگانش را بوسيد و وى را در آغوش گرفت و فرمود : ندانم به كدام يك از اين دو شادمان باشم : به فتح خيبر يا آمدن جعفر ؟ !\r\nچون خيبر گشوده شد ، حجاج بن علاط كه اسلام آورده بود ، گفت : اى رسول خدا ! من مالى در مكه دارم كه در دست بازرگانان مكّى پراكنده است ، به من رخصت فرماى تا به خاطر آن برون شوم و من ناچارم آن چه را كه نيست بازگويم . پيامبر ( ص ) به او اجازه داد . وى گويد : مردانى از قريش مرا ديدند ، آنها كه از مسلمان شدن من بىاطلاع بودند گفتند : به ما خبر رسيده كه قاطع ( پيامبر ( ص ) ) به خيبر رفته ، كه روستاى حجاز بود ، رفته است . پاسخ دادم : من خبرى دارم كه شما را شادمان مىسازد ، او چنان شكستى خورد ناشنيدنى و يارانش كشته شدند و خود محمد به بند افتاد و خيبريان گفته‌اند : او را نمىكشيم تا به مكيان بسپاريمش و آنها به تلافى آن چه از مسلمانان بديشان رسيد وى را در ميان خود بكشند . آنها از شنيدن اين خبر فرياد و غريو ( شادى ) سر دادند . من گفتم :\r\nمرا در جمع مالم در مكه يارى كنيد زيرا مىخواهم به خيبر بازگردم تا پيش از آن كه تجار بر من پيشى بگيرند ، از اموال محمد برخوردار شوم . عباس ( عموى پيامبر ( ص ) ) نيز اين خبر را شنيد و از من دربارهء آن پرسيد . به او گفتم : سخن مرا سه روز پيش خود محفوظ نگاه دار چون من بر طلب خويش مىترسم . گفت : چنين كنم . گفتم : برادرزاده‌ات خيبر را فتح كرد و آن چه را كه در آنجا بود صاحب شد و دختر فرمانرواى آنها را به همسرى گرفت . من نيز مسلمان شده‌ام و فقط به اينجا آمده‌ام تا مالم را بستانم . چون روز سوم فرا رسيد عباس حلّه‌اى در بر كرد و خود را خوشبو ساخت و عصايش را به دست گرفت و بيرون آمد و به طواف كعبه مشغول شد . چون مكيان او را ( با اين وضع ) ديدند ، گفتند : ابو الفضل ! به خدا اين نهايت بردبارى است ! عباس گفت : اين طور نيست ! به آن كه به دو سوگند مىخوريد قسم كه محمد خيبر را فتح كرده و دختر فرمانرواى آنها را به همسرى گرفته و اموال ايشان را تصاحب كرده و اين اموال از آن او و يارانش شده است . مكيان پرسيدند :\r\nچه كسى اين خبر را به تو رسانده ؟ گفت : همان كسى كه شما را بدان اخبار آگهى داد . او در حالى كه اسلام آورده بود بدينجا آمد . مكيان گفتند : دشمن خدا بگريخت ! ! سپس اخبار فتح پيغمبر ( ص ) بديشان نيز رسيد .\r\nاين خبر نشان مىدهد كه شوكت قريش پس از واقعهء خندق درهم شكسته بود و گرنه عباس در برابر آنان چنين جسارتى از خود بروز نمىداد ، همان‌گونه كه در روز جنگ بدر جسارت واماندن از آنها را نداشت .\r\n\r\nفدك\r\nابن اسحاق گويد : چون رسول خدا ( ص ) از خيبر فراغ يافت خداوند در قلوب ساكنان فدك بيم و\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nهراس انداخت و به رسول خدا ( ص ) پيغام دادند كه بر گرفتن نيمى از فدك با آنها مصالحه كند .\r\nپيغمبر ( ص ) پيشنهاد آنها را پذيرفت و فدك بطور تمام و كمال از آن رسول خدا ( ص ) شد چرا كه مسلمانان با لشكر و اسب آن را فتح نكرده بودند .\r\n\r\nغزوهء وادى القرى\r\nاين جنگ ، در جمادى الآخر سال هفتم هجرى به وقوع پيوست . ياقوت گويد : وادى القرى بيابانى است بين شام و مدينه ، بين تيماء و خيبر از حومهء مدينه روستاهاى بسيار دارد و در زمانهاى پيشين منزلگاه ثمود و عاد بوده است .\r\nچون رسول خدا ( ص ) از خيبر فراغ يافت به وادى القرى كه ساكنان آن يهودى بودند ، روى كرد و ايشان را به اسلام خواند . اما آنها از اجابت دعوت آن حضرت سرباززده با وى به نبرد برخاستند .\r\nيكى از مردان آنها به نبرد شتافت كه زبير او را از پاى درآورد . تنى ديگر از آنان نيز پا به ميدان نهاد كه على بن ابى طالب كار او را تمام كرد . شخص سومى هم به جنگ آمد كه ابو دجانه او را كشت .\r\nمسلمانان تا سماء با آنها جنگيدند و يازده تن از ايشان كشته شدند . رسول خدا ( ص ) ديار آنان را با جنگ و ستيز فتح كرد و آنجا را رها كرد و نخلستانها را در دست ساكنان آنجا باقى گزارد و با آنها به همان ترتيب كه با خيبريان رفتار كرده بود ، معامله كرد .\r\n\r\nعمرهء قضاء\r\nاين حادثه در ذى القعده سال هفتم هجرى روى داد . پيامبر ( ص ) در ماهى كه مكيان او را مانع شده بودند ، به قصد عمره حركت كرد و در همان جايى كه ( سال پيش ) قصد عمره كرده و وى را بازداشته بودند ، اعتمار فرمود . از اين رو اين حادثه را عمرة القضاء خواندند . برخى نيز آن را عمرة القصاص مىگويند . همراه آن حضرت مسلمانانى كه سال پيش با او بودند و از حج بازداشته شدند ، حركت كردند مگر كسانى كه مرده يا كشته شده بودند . علاوه بر اينان عدهء ديگرى نيز در حالى كه نيت عمره كرده بودند ، راهى شدند . شمار آنها دو هزار تن بود . آن حضرت با خود سلاح و زره و كلاه‌خود و نيزه نيز همراه داشت و يكصد اسب را با خود برد و از ذى الحليفه او و هم يارانش احرام بستند .\r\nشصت شتر براى قربانى با خود بردند . آن حضرت اسبان را فراروى خويش گذاشت و فرماندهى آنها را به محمد بن مسلمه سپرد و بشير بن سعد را بر سلاح گماشت . آنها اين سلاحها را در بر نكرده بودند . به آن حضرت گفته شد : رسول خدا ! سلاح با خود مىآورى حال اين كه مكيان با ما شرط كردند كه جز با سلاح مسافر ، شمشيرهاى در نيام ، به ديار آنها پا نگذاريم ؟ ! پيغمبر ( ص ) پاسخ داد :\r\nما در حرم با سلاح بر ايشان وارد نمىشويم . ولى اين سلاح نزديك ماست . چون مكيان از خبر ورود رسول خدا ( ص ) آگهى يافتند سران آنها به سوى قله‌هاى كوه روانه شدند تا نبينند كه او به دور خانه\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nطواف مىكند . قريشيان در ميان خود گفتند كه محمد و يارانش در سختى و دشوارى هستند و در كنار دار الندوه به صف ايستادند تا به او و يارانش بنگرند . پيغمبر ( ص ) فرمود : خداوند بيامرزد مردى را كه بديشان نيروى خويش را بنماياند . پيغمبر ( ص ) به گرد خانه طواف كرد و عمرهء خويش به جاى آورد و سه روز در مكه بماند .\r\nعباس ، عموى آن حضرت ، ميمونه دختر حارث ، خواهر همسر خويش ام الفضل را به همسرى پيغمبر ( ص ) داد و آن حضرت چهار صد درهم به عنوان مهر وى تعيين كرد . قريش در روز سوم به آن حضرت پيغام داد كه مهلت تو سر آمد ، اينك از ديار ما بيرون شو . پيامبر ( ص ) به آنها گفت : شما را چه مىشود اگر دست از من برداريد و من در ميان شما همسر گرفته و خوراكى برايتان آماده كرده‌ام . شما هم بياييد . مكيان گفتند : ما به خوراك تو نياز نداريم . از ديار ما بيرون شو .\r\nگويا پيغمبر ( ص ) با اين عمل مىخواست خبرى را كه به گوش قريش رسيده بود ، مبنى بر آن كه پيامبر در عسرت و سختى است ، دروغ نشان دهد و قلوب آنها را تأليف كند . پيامبر ( ص ) از مكه بيرون آمد و عماره دختر حمزة بن عبد المطلب و مادرش سلمى دختر عميس را با خود همراه برد .\r\nعماره نزد جعفر ماند چون خاله‌اش اسماء دختر عميس همسر جعفر بود . آن حضرت در ماه ذى الحجّه به مدينه وارد شد و خداوند اين آيه را نازل فرمود :  « لَقَدْ صَدَق اللَّه رَسُولَه الرُّؤْيا بِالْحَق لَتَدْخُلُن الْمَسْجِدَ الْحَرام إِن شاءَ اللَّه آمِنِين مُحَلِّقِين رُؤُسَكُم وَ مُقَصِّرِين لا تَخافُون . . . »  « 249 » \r\n\r\nغزوهء مؤته\r\nاين غزوه در جمادى الاولى سال هشتم هجرى ، دو ماه پس از فتح خيبر ، واقع شد . شايسته آن بود كه اين جنگ را سريه خوانند ( نه غزوه ) ، همچنان كه در طبقات ابن سعد به همين عنوان ياد شده است . زيرا مراد از غزوه در نزد مورخان ، جنگهايى است كه رسول خدا ( ص ) شخصا در آن شركت داشته است بر خلاف سريه .\r\nمؤته ( به ضم ميم و همزهء ساكن ) محلى است معروف در كنار كرك ، نزديك بلقاء . علت وقوع اين جنگ آن بود كه رسول خدا ( ص ) حارث بن عمير ازدى را با نامه‌اى روانهء دربار هرقل پادشاه روم در شام كرد . چون حارث در مؤته فرود آمد ، شرحبيل بن عمرو غسانى ، يكى از اميران قيصر بر شام ، پيش او آشكار شد و از او پرسيد : كجا را مىخواهى ؟ گويا تو از پيغام‌گزاران محمد هستى ؟ حارث گفت : آرى . شرحبيل او را با طناب بست و او را جلو انداخت و گردنش را زد . جز حارث هيچ كس ديگر از پيغام‌گزاران آن حضرت كشته نشد .\r\n\r\n","description":"","footnote":" ( 249 ) فتح / 27 ؛ همانا راست آورد خدا به پيامبر خويش خواب را ، به حق كه به مسجد الحرام درآييد اگر خدا خواهد در حالى كه آسوده‌ايد و سرها و ناخنهاى خويش را كوتاه كرده از چيزى بيم نداريد . . . ","page_name":" 204 ","page_number":212},
  {"content":"\r\n\r\nچون خبر كشته شدن حارث به پيامبر رسيد ، بر وى گران آمد و سه هزار تن از ياران خويش را گرد آورد و آنها را به ديار روم روانه ساخت و فرماندهى آنان را بر عهدهء زيد بن حارثه نهاد و چنان چه زيد كشته شود ، كار فرماندهى آنان را جعفر بن ابى طالب و از پس او به عبد اللّه بن رواحه واگذار كرد . اكثر محدثان همين سخن را گفته‌اند اما در روايت ابان بن عثمان از امام صادق ( ع ) آمده است كه پيامبر ( ص ) ، جعفر را بر سپاه گمارد و پس از او زيد و پس از زيد ، ابن رواحه را .\r\nابن ابى الحديد گويد : محدثان اتفاق دارند كه زيد بن حارثه فرماندهء اول سپاه بوده است و شيعه اين سخن را انكار مىكند و مىگويد : جعفر بن ابى طالب به عنوان نخستين فرمانده تعيين شده است و چنان‌چه جعفر كشته شود ، زيد و پس از كشته شدن او عبد اللّه بن رواحه فرماندهى را عهده‌دار مىگردد . آنها در اين باره رواياتى هم نقل مىكنند . من در اشعارى كه محمد بن اسحاق در كتاب مغازى خود آورده ، آن چه را كه گواه سخن شيعه باشد يافته‌ام . از جمله اشعارى كه آنها روايت مىكنند اين شعر حسان بن ثابت است :\r\n فلا يبعدن اللّه قتلى تتابعوا * بمؤته منهم ذو الجناحين جعفر\r\nو زيد و عبد اللّه حين تتابعوا * جميعا و اسياف المنية تقطر\r\nغداة غدوا بالمؤمنين يقودهم * الى الموت ميمون النقيبة ازهر\r\nاغر كضوء البدر من آل هاشم * ابى اذا سيم الدنية اصعر\r\nفطاعن حتى مال غير موسد * بمعترك فيه القنا متكسر \r\nپيغمبر ( ص ) به آنها فرمود كه به محل قتل حارث بروند و آنان را به اسلام فرا بخوانند تا اگر به دعوت پاسخ مثبت دادند ( فبها ) و گرنه از خداوند برايشان يارى طلبند . رسول خدا ( ص ) با آنها وداع گفت و به تقواى از خدا سفارش فرمود و گفت : به نام خدا نبرد آوريد و با دشمن خدا و دشمن خويش در شام پيكار كنيد . در آنجا مردانى را در صومعه‌ها خواهيد يافت كه از مردم كناره گرفته‌اند ، متعرض آنها نشويد و زن و كودك و سالخوردگان را نكشيد ، هيچ درختى را نبريد و هيچ بنايى را ويران نكنيد .\r\nچون سپاهيان از مدينه فاصله گرفتند ، دشمن از حركت آنها مطلع شد و براى جنگ با آنها بسيجيدند . شرحبيل بن عمرو در ميان آنان برخاست و بيشتر از يكصد هزار تن فراهم آورد و طلايه‌داران را فراروى خويش گسيل داشت . آنها به حركت خود ادامه دادند تا در معان از ديار شام فرود آمدند . به آنها خبر رسيد كه هرقل در مآب از ديار بلقاء به همراه يكصد هزار نفر از روم و يكصد هزار نفر از اعراب نصراتى از بكر و لخم و جذام و غير آنان ، فرود آمده‌اند . مسلمانان ، دو شب در معان درنگ كرده به بازجست در كار ايشان پرداختند كه آيا به رسول خدا ( ص ) پيغام فرستند و او را از شمار دشمنانشان آگاهى دهند تا او بديشان كمك فرستد و يا فرمان ديگرى صادر كند و آنان بنا بر فرمان جديد حركت كنند . عبد اللّه بن رواحه ، مسلمانان را تشجيع كرد و گفت : مردم ! شما براى\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nكارى برون آمده‌ايد كه آن را خوش نمىداريد ، در پى شهادت آمده‌ايد . و ما هرگز با دشمن به شمارهء افراد و نيرو و زيادى جنگ نكرده‌ايم ما جز با اين دين كه خداوند تعالى ما را بدان گرامى داشت ، با دشمن نجنگيديم . در اين جنگ يكى از دو نيكى است ، يا پيروزى و يا شهادت .\r\nحاضران گفتند : به خدا پسر رواحه درست مىگويد . آنگاه عازم نبرد شدند . در اين باره عبد اللّه بن رواحه مىسرايد :\r\n فرحنا و الجياد مسومات * تنفس فى مناخرها السموم\r\nاقامت ليلتين على معان * فاعقب بعد فترتها جموم\r\nفلا و ابى مآب لنأتينها * و لو كانت بها عرب و روم\r\nبذى لجب كأن البيض فيه * اذا برزت قوانسها النجوم \r\nچون به سر حدّ بلقاء رسيدند ، سپاهيان روم و عرب هرقل در يكى از روستاهاى بلقاء به نام مشارف ، كه به خاطر ساخته شدن شمشيرها مشرفى در آنجا بدين نام خوانده مىشد ، با آنها روبه‌رو گرديدند . مسلمانان در روستايى به نام مؤته موضع گرفتند و ميمنه و ميسرهء سپاه خويش را تعيين كردند . مردم با يكديگر به نبرد پرداختند . اميران نيز در آن روز پياده جنگيدند . زيد بن حارثه با پرچم رسول خدا ( ص ) به نبرد پرداخت و مسلمانان با او بر صفوف روميان زدند تا اين كه زيد با نيزه به شهادت رسيد . سپس جعفر بن ابى طالب رايت را به دست گرفت و به نبرد روى آورد . چون تنور جنگ گرم شد ، جعفر از اسب ابلق خويش پايين بيامد و آن را پى كرد ، او نخستين كسى بود كه در اسلام اسب خويش را پى كرد ، آنگاه به نبرد ادامه داد تا اين كه دست راستش قطع شد . سپس پرچم را به دست چپ گرفت و آن را هم قطع كردند و آنگاه پرچم را به سينه‌اش چسباند و آنچنان جنگيد تا كشته شد . رسول خدا ( ص ) دربارهء او فرمود : همانا خداوند به جاى دستان او ، دو بال در بهشت به وى عطا كند تا با فرشتگان به پرواز درآيد . روايت شده است كه بين سينه و شانهء جعفر جاى نود زخم ديده مىشد كه برخى زخم شمشير و برخى زخم نيزه بود . همچنين گفته شده است : در بدن او جاى هفتاد و دو زخم ، اعم از زخم شمشير و نيزه ، ديده شد و به روايت ديگر پنجاه زخم بر پيكر او وارد شد . گفته شده است كه يكى از روميان ضربتى بر پيكر او زد و وى را به دونيم كرد . در يك نيمهء بدن او سى و چند زخم بود . پس عبد اللّه بن رواحه رايت را گرفت و به پيش تاخت . اما اندكى ترديد به خرج داد . سپس گفت :\r\n اقسمت يا نفس لتنزلنه * طائعة او فلتكرهنه\r\nان اجلب الناس و شدوا لرنه * ما لى اراك تكرهين الجنة\r\nقد طالما قد كنت مطمئنه * هل انت الا نطفة فى شنّه \r\nاى نفس ! سوگند ياد كردم كه او را تسليم كنى ، چه مطيع باشد يا او را به اجبار به اين امر وادارى .\r\n\r\n","description":"","footnote":"","page_name":" 206 ","page_number":214},
  {"content":"\r\n\r\nاگر مردم فراهم آيند و بر بانگ آن استوار شوند ، نمىبينم تو را كه بهشت را ناخوش دارى .\r\nروزگارى سپرى شد در حالى كه تو مطمئن بودى آيا تو جز نطفه‌اى در پوستى خشك ( شكم ) هستى ؟ ! و نيز سرود :\r\n يا نفس الا تقتلى تموتى * هذا حمام الموت قد صليت\r\nو ما تمنيت فقد اعطيت * ان تفعلى فعلهما هديت \r\nاى نفس اگر نجنگى ، مىميرى اين كبوتر مرگ است كه اينك وارد گشته .\r\nآن چه خواسته بودى اينك داده شدى اگر تو نيز كردار آن دو ( جعفر و زيد ) را انجام دهى ، راه يافته‌اى .\r\nسپس از اسب فرود آمد . پسر عمويش پاره‌اى استخوان كه روى آن گوشت بود ، به دست وى رساند و گفت : كمر خويش با ( خوردن ) اين گوشت استوار دار و از آن نيرو بگير . سپس عبد اللّه در گوشه‌اى از سپاه صداى زد و خورد شنيد و به خود گفت : باز در دنيايى ؟ ! و گوشت را بر زمين انداخت و پيش تاخت و جنگيد تا آن كه كشته شد . پس از وى خالد بن وليد پرچم را به دست گرفت و مسلمانان را جمع كرد و بازگشتند . مسلمانان در چهره‌هايشان خاك مىپاشيدند و مىگفتند : اى گريزندگان ! در راه خدا گريختيد . رسول خدا ( ص ) فرمود : بلكه اينان هجوم‌برندگان هستند .\r\nحتى كار بدانجا رسيد كه چون يكى از اين سپاهيان به سوى خانواده‌اش برمىگشت و در مىزد ، خانواده‌اش از گشودن در به روى او امتناع مىكردند . گروهى از آنان نيز از روى شرم و خجلت در خانه‌هاى خود بماندند . هرگاه يكى از آنان از خانه‌اش بيرون مىآمد ، مردم بر او بانگ و فرياد مىزدند .\r\nاز كتاب المحاسن نقل است كه چون خبر كشته شدن جعفر بن ابى طالب را به پيغمبر ( ص ) رساندند ، آن حضرت بر اسماء دختر عميس همسر جعفر وارد شد و به او گفت : بچه‌ها كجايند ؟\r\nاسماء كودكانش را كه سه تن بودند ، عبد اللّه و عون و محمد را فرا خواند . پيامبر ( ص ) بر سر آنان دست كشيد . اسماء گفت : تو بر سر آنها دست مىكشى مثل اين كه بىپدر شده‌اند ! رسول خدا از خرد اين زن به شگفتى افتاد . پيغمبر ( ص ) فرمود : اسماء ! مگر ندانستى كه جعفر به شهادت رسيده است . اسماء به گريه افتاد . پيامبر ( ص ) به او فرمود : گريه مكن كه خداوند مرا آگهى داد كه در بهشت براى او دو بال از ياقوت سرخ است . اسماء گفت : اى رسول خدا ! اگر مردم جمع شوند و آنان را از فضيلت جعفر آگاه سازى فضل او به فراموشى سپرده نخواهد شد . رسول خدا ( ص ) از خرد او متعجب شد . سپس فرمود : براى خانوادهء جعفر طعام بفرستيد . و اين كار به مثابهء يك سنّت درآمد .\r\n\r\nغزوهء فتح مكه\r\nاين جنگ در ماه رمضان سال هشتم هجرى به وقوع پيوست و حادثه‌اى بود كه كار اسلام بدان\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nاستوارى گرفت و به نعمتى كه خداوند سبحان در اين جنگ بر پيامبرش ارزانى داشت ، دين قرار يافت . وعدهء فتح مكه پيش از اين در فرمايش خداوند به پيغمبر داده شده بود كه :    « إِذا جاءَ نَصْرُ اللَّه وَ الْفَتْح وَ رَأَيْت النَّاس يَدْخُلُون فِي دِين اللَّه أَفْواجاً »    « 250 » \r\nو نيز مدتهاى مديد پيش از اين فتح خداوند فرموده بود :\r\n « لَتَدْخُلُن الْمَسْجِدَ الْحَرام إِن شاءَ اللَّه آمِنِين مُحَلِّقِين رُؤُسَكُم وَ مُقَصِّرِين لا تَخافُون . . . »  « 251 » \r\nچشمها ( براى تحقق اين وعده ) خيره و گردنها كشيده شده بود . علت اين جنگ آن بود كه مردى بازرگان به نام مالك بن عباد از بنى حضرمى ، هم‌پيمان بنى بكر بن عبد مناف بن كنانه ، در دوران جاهليت بيرون شد و چون به وسط ديار خزاعه رسيد بر او حمله كردند و خود او را كشتند و مالش را به يغما بردند .\r\nبنى بكر بر مردى از خزاعه حمله بردند و او را كشتند و در برابر خزاعه نيز بر سه تن از بزرگان بنى بكر حمله برده آنها را كشتند . اين ماجرا پيش از اسلام رخ داده بود . با آمدن اسلام ميان آنها مانعى برقرار شد و مردم به اسلام پرداختند . چون بين رسول خدا ( ص ) و قريش صلح حديبيه به امضا رسيد ، خزاعه در پيمان رسول خدا ( ص ) جاى گرفتند و بنى بكر در پيمان قريش ، چنان كه اين مطلب پيش از اين هم ذكر شد . بنى بكر اين پيمان را به غنيمت شمردند . عده‌اى از آنها با سران قريش مذاكره كردند تا آنها را با سپاه و سلاح بر خزاعه يارى دهند تا كين سه نفرى را كه خزاعه از بنى بكر كشته شده بود ، بستانند . قريش به درخواست آنها پاسخ مثبت دادند و با آنها در وتير ، چاه خزاعه در پايين مكه ، وعده نهادند تا به طور ناشناس بر آنها حمله كنند . صفوان بن اميه و حويطب بن عبد العزى و عكرمة بن ابى جهل و سهيل بن عمرو در ميان آنان بودند . اينان و بنى بكر شبانه گرد آمدند و بر خزاعه ، كه در وتير بودند ، شبيخون زدند و بيست تن از آنان را كشتند . اين حادثه در ماه شعبان روى داد . قريش بر كارى كه كرد پشيمان شدند و دانستند كه اين نقض پيمانى بوده كه ميان ايشان و رسول خدا ( ص ) در روز حديبيه منعقد شده است .\r\nعمرو بن سالم خزاعى كعبى به همراه چهل مرد از خزاعه برون شد و نزد رسول خدا ( ص ) در مدينه آمد . پيغمبر ( ص ) در مسجد نشسته بود . عمرو در حالى كه ايستاده بود اين ابيات را مىخواند :\r\n لا هم انى ناشد محمدا * حلف ابينا و ابيك الا تلدا\r\nان قريشا اخلفوك الموعدا * و نقضوا ميثاقك المؤكدا\r\nهم بيتونا بالوتير هجدا * و قتلونا ركعا و سجدا \r\nخدايا همانا من محمد را به يارى مىخوانم ، كسى كه از ديرباز هم‌پيمان پدران ما بوده است .\r\n\r\n","description":"","footnote":" ( 250 ) نصر / 2 - 1 ؛ چون يارى خدا و پيروزى فراز آيد و مردم را بينى كه فوج‌فوج به دين خدا درمىآيند . . .  ( 251 ) فتح / 27 ؛ به مسجد الحرام داخل مىشويد . او چيزها مىدانست كه شما نمىدانستيد . و جز آن در همين نزديكى فتحى نصيب شما كرده بود . ","page_name":" 208 ","page_number":216},
  {"content":"\r\n\r\nهمانا قريش وعدهء خود را با تو ، خلاف كردند و پيمان استوار تو را شكستند . آنان شبانگاه در منطقه و تير ، بر ما شبيخون زدند ، در حالى كه ما شب‌زنده‌دار بوديم و به ركوع و سجود مشغول .\r\nتوضيح آن كه پيش از اسلام ميان خزاعه و عبد المطلب پيمانى منعقد بود و بيت اول نيز به همين نكته اشارت دارد . در اينجا ذكر پيمان نامه‌اى كه ميان عبد المطلب و خزاعه منعقد شده بود ، بىمناسبت نيست . اين پيمان يكى از آثار كهن عربى است كه عده‌اى آن را شناخته‌اند .\r\n\r\nصورت پيمان‌نامه‌اى كه عبد المطلب بن هاشم با خزاعه نگاشت\r\n: « باسمك اللهم . اين پيمان عبد المطلب بن هاشم با خزاعه است كه چون بزرگان و صاحب‌نظران آنها پيش وى آمدند ( منعقد شد ) ، غايب اينان بدانچه حاضران آنها گذرانده‌اند ، معترف مىشود به اين كه : ميان ما و شما عهدهاى خداوند و ميثاق اوست ، چيزهايى كه هرگز فراموش نمىشود . دست ما يكى و پيروزى يكى است تا هنگامى كه كوههاى بثير و حراء پابرجاست و تا هنگامى كه دريا موج مىزند . »\r\n\r\nنسخه‌اى ديگر از پيمان عبد المطلب و خزاعه\r\n: « باسمك اللهم ، اين نسخه‌اى است از آن چه عبد المطلب بن هاشم و مروان عمرو بن ربيعه از خزاعه با هم منعقد كردند ، آنها بر يارى دادن و مواسات يكديگر پيمان بستند تا هنگامى كه دريا موج مىزند ، پيمانى جامع ، بىآن كه سالخوردگان بر سالخوردگان و كهتران را بر كهتران و شاهد را بر غايب متفرق سازد . آنها با يكديگر عهد و پيمان بستند ، استوارترين عهد و محكم‌ترين پيمان كه نه زير پا نهاده شود و نه شكسته گردد تا گاهى كه خورشيد بر كوه بثير نور افشانى مىكند و شتر در بيابان ناله و تا زمانى كه دو كوه پابرجاست و انسانى در مكه زندگى مىكند ، پيمانى ابدى و با مدت دراز كه طلوع خورشيد بر استوارى آن بيفزايد و تاريكى شب آن را امتداد دهد . و عبد المطلب و فرزندانش و هر كه با اوست و مردان خزاعه يار و پشتيبان و همكار يكديگرند . پس بر عبد المطلب است كه به هر كسى كه از او پيروى مىكند ، يارى رساند و بر خزاعه است كه به عبد المطلب و فرزندانش و هر كه با اوست در برابر تمام عرب در خاور يا باختر يا در هر تپه و دشت يارى رساند و خداوند را بر اين پيمان كفيل گرفتند كه او به عنوان كفيل كافى است . »\r\nآنگاه پيغمبر ( ص ) برخاست و در حالى كه ردايش را مىكشيد ، مىفرمود : خزاعه را يارى نكرده‌ام اگر بدانچه خود را بدان يارى مىكنم ، مدد نرسانم . سپس بديل بن ورقاء خزاعى با عده‌اى از مردان خزاعه برون شدند و در مدينه به حضور رسول خدا ( ص ) رسيدند و او را از آن چه بديشان رسيده بود و نيز از همدستى قريش عليه خود آگاه كردند و به سوى مكه بازگشتند . قريش ، ابو سفيان را فرستاد تا تجديد پيمان كند و بر مدت بيفزايد . وى در راه بديل و همراهانش را ديد ، از او پرسيد : از كجا مىآيى ؟ ابو سفيان خيال كرد او خدمت پيامبر رفته است . بديل پاسخ داد : در اين بيابان به ميان خزاعه رفتم . ابو سفيان پرسيد : نزد محمد نرفتى ؟ بديل گفت : نه . چون بديل به راه خود ادامه داد ، ابو سفيان رو به سوى پشكل شتر او آورد و آن را شكست و در آن هستهء خرما ديد . گفت : به خدا\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nسوگند مىخورم كه بديل نزد محمد رفته بود .\r\nرسول خدا ( ص ) به مردم فرمود : گويى شما را با ابو سفيان مىبينم كه اينجا آمده تا پيمان را استوار بدارد و بر مدت آن بيفزايد .\r\nابو سفيان به مدينه درآمد و نزد دخترش ام حبيبه همسر پيغمبر ( ص ) رفت . چون رفت تا بر بستر رسول خدا ( ص ) بنشيند ، ام حبيبه آن را از زير او جمع كرد . ابو سفيان گفت : دخترم ! نمىدانم آيا به واسطهء رغبت به من از او گريزانى يا به رغبت او از من روى گردانى ؟ ام حبيبه گفت : اين بستر رسول خداست و تو نجس و مشركى . ابو سفيان گفت : دخترم ! پس از من به تو بدى خواهد رسيد . سپس به نزد رسول خدا ( ص ) رفت و گفت : من در صلح حديبيه حضور نداشتم پس پيمان را براى ما استوار كن و در مدت بيفزا . پيامبر ( ص ) پرسيد : آيا در ميان شما حادثه‌اى روى داده است ؟ ابو سفيان گفت : پناه بر خدا . پيامبر ( ص ) فرمود : ما بر مدت و صلح خويش پابرجاييم . ابو سفيان مجددا سخن خود را تكرار كرد ، اما پيامبر به او پاسخى نداد . ابو سفيان به ابو بكر گفت كه با رسول خدا ( ص ) سخن بگويد . ابو بكر گفت : من چنين كارى نمىكنم . آنگاه وى نزد عمر رفت و او با وى خشن‌تر برخورد كرد . سپس پيش على كه فاطمه و پسرش حسن كه در برابر مادرش چهار دست و پا راه مىرفت ، حضور داشتند ، روانه شد و گفت : على ! تو از تمام اين قوم به من خويشاوندى نزديك‌ترى دارى و من به خاطر كارى پيش تو آمده‌ام ، پس مرا چنان كه ناكام آمده‌ام نااميد و ناكام بازمگردان .\r\nپيش محمد از ما شفاعت كن . على گفت : رسول خدا ( ص ) عزم كارى را كرده كه ما نمىتوانيم دربارهء آن با او سخن بگوييم . ابو سفيان به فاطمه گفت : اى دختر محمد ! آيا تو مىتوانى به اين دو پسرت بفرمايى كه مرا در بين مردم پناه دهند تا پايان روزگار سرور عرب شوند ؟ فاطمه پاسخ داد :\r\nبچه‌هاى مرا نرسد كه كسى را در بين مردم پناه دهند و كسى بر رسول خدا ( ص ) پناه داده نشود .\r\nابو سفيان گفت : ابو الحسن ! من كارها را ، بر خود دشوار مىبينم . پس برايم خيرخواهى كن . على گفت : چيزى نمىدانم كه به تو سود دهد اما تو سرور بنى كنانه هستى بين مردم برخيز و طلب جوار كن . و سپس به ديار خويش بازگرد . ابو سفيان پرسيد : آيا به نظر تو اين كار سودى به حال من دارد ؟\r\nعلى گفت : فكر نمىكنم اما جز اين هم چاره‌اى سراغ ندارم .\r\nابو سفيان در مسجد به پا خاست و گفت : اى مردم من در ميان شما طلب جوار مىكنم . آنگاه سوار شتر خود شد و رفت . قريش از ابو سفيان پرسيد : چه خبر ؟ ابو سفيان گفت : رفتم با محمد سخن گفتم اما به خدا هيچ پاسخى به من نداد . سپس نزد پسر ابو قحافه رفتم و پيش او هم خيرى نديدم و آنگاه نزد پسر خطاب شدم و او را دشمن‌ترين آنان ديدم . بعد نزد على بن ابى طالب رفتم و او را نرم‌ترين آنان ديدم . وى به من راهى پيشنهاد كرد و من نيز پيشنهاد او را انجام دادم حال نمىدانم آن چه كرده‌ام آيا سودى به حال من دارد يا نه ؟ او به من گفت كه در بين مردم طلب جوار كنم . قريش پرسيدند : آيا محمد اين كار را اجازت داد ؟ گفت : نه . گفتند : على تو را بازى داده است . ( اين ماجرا را\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nطبرى در تاريخش نقل كرده است ) رسول خدا ( ص ) آماده شد و در آغاز كار خويش را پنهان كرد و گفت : خداوندا ! اخبار را بر قريش و جاسوسان ايشان پوشيده بدار تا ما ناگهانى به ديار آنها وارد شويم .\r\nآن حضرت فرمود تا راهها را فرو گرفتند . در هر راه جماعتى را گماشت تا كسانى را كه از اين راهها مىگذرند ، بشناسند و بديشان فرمود : اجازه ندهيد كسى كه نمىشناسيد از اين راه بگذرد مگر اين كه او را بازگردانيد . سپس عده‌اى را از حركت به مكه مطلع ساخت و با اين حال تصميم آن حضرت از اكثر افراد مخفى بود . برخى گفتند : او عزم مكه دارد و بعضى مىگفتند : او مىخواهد به هوازن ، برود و برخى هم مىگفتند : او قصد رفتن به ثقيف دارد .\r\nحاطب بن ابى بلتعه كه اهل مكه بود و در جنگ بدر با رسول خدا ( ص ) شركت داشت ، نامه‌اى به قريش نوشت و آنان را از آن چه اتفاق افتاده بود ، آگهى داد . ممكن است كه او به كل اين ماجرا پى برده باشد و يا اين كه حدس مىزده كه پيامبر به مكه مىخواهد حمله كند . او اين نامه را به زنى سيه‌چرده ، كه وارد مدينه شده بود و مردم را به خود خوش‌بين ساخته بود ، داد و جايزهء كلانى هم براى او تعيين كرد به اين شرط كه نامه را به قريشيان برساند . آن زن ، نامه را در ميان سر خود پنهان كرد و زلفهاى خود را بر آن پيچيد و از راهى جز راه اصلى عازم مكه شد . در اين هنگام بر رسول خدا ( ص ) وحى نازل شد و آن حضرت على را خواند و به او گفت : يكى از ياران من نامه‌اى به اهل مكه نگاشته و اخبار ما را به آنها گزارش كرده است . حال آن كه من از خداوند عز و جل خواسته بودم تا اخبار ما را بر آنها پوشيده و پنهان بدارد . نامه همراه زنى است سيه‌چرده كه از بيراهه حركت مىكند . شمشيرت را بردار و خود را به او برسان و نامه را از او بگير و آزادش كن . سپس زبير بن عوام را خواست و او را نيز همراه با على روانه كرد . آن دو به زن رسيدند و زبير پيشدستى كرد و از آن زن دربارهء نامه سؤال كرد . زن منكر شد و سوگند خورد كه چيزى همراه ندارد و گريست . زبير گفت : ابو الحسن به نظر من نامه‌اى با او نيست ما را نزد رسول خدا ( ص ) ببر تا بىگناهى وى را به او اطلاع دهيم . على به او پاسخ داد : رسول خدا ( ص ) به من مىفرمايد كه نامه با اوست و مرا به گرفتن نامه از اين زن دستور مىدهد آنگاه تو مىگويى نامه‌اى با او نيست . سپس شمشيرش را بيرون كشيد و به سوى زن پيش رفت و گفت : به خدا اگر نامه را بيرون نياورى ، برهنه‌ات مىكنم ( بازرسىات مىكنم ) و گردنت را مىزنم . زن گفت : صورتت را برگردان . على از او چهره برتافت .\r\nزن روبندش را گشود و نامه را از زير موهايش درآورد . على ( ع ) نامه را گرفت و به سوى رسول خدا ( ص ) شتافت .\r\nدكتر هيكل اين ماجرا را بسيار مختصر گفته و از امتياز على بر زبير كاسته است . وى چنين نقل كرده كه على و زبير زن را از مركوبش فرود آوردند و در خورجين او شروع به تفتيش كردند اما چيزى نيافتند . آنگاه على به زن هشدار داد كه اگر نامه را بيرون نياورد او را برهنه مىكند .\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nدكتر هيكل دربارهء پيشدستى زبير در بازجويى زن و بازگشت او و جواب على به وى سخنى به ميان نياورده است .\r\nپيامبر ( ص ) فرمود كه مردم را براى تجمع در مسجد ، بانگ زنند . مردم همه جمع شدند چنان كه مسجد پر شد . سپس پيغمبر ( ص ) بر فراز منبر رفت و در حالى كه نامه به دستش بود ، گفت : اى مردم ! من از خداوند خواسته بودم تا اخبار ما را از قريش پنهان بدارد و مردى از شما نامه‌اى به مكيان نگاشته و اخبار ما را به آنها گزارش كرده است . نويسندهء نامه خود برخيزد و گرنه وحى او را رسوا خواهد كرد . كسى برنخاست . پيامبر ( ص ) سخن خود را براى دومين بار تكرار كرد . اين مرتبه حاطب بن ابى بلتعه كه همانند تنهء درخت خرما در روزى توفانى بر خود مىلرزيد ، ايستاد و گفت : اى رسول خدا ! من صاحب اين نامه‌ام . من پس از اسلام آوردنم نفاق نورزيدم و پس از يقين آوردنم دودلى نشان ندادم . رسول خدا ( ص ) پرسيد : پس چرا اين نامه را نوشتى ؟ گفت : خانواده‌اى در مكه دارم ولى در آن ديار هيچ عشيره‌اى ندارم ، ترسيدم مبادا حادثه‌اى براى آنها اتفاق بيفتد . نامهء من به خاطر محافظت از آنها بوده و من پيمانى با ايشان دارم . اما اين كار از روى ترديدم در دين انجام نگرفته است . عمر گفت : اى رسول خدا ! اجازه بده او را بكشم كه نفاق ورزيده است . آن حضرت فرمود : حاطب از شركت‌كنندگان در جنگ بدر است ، باشد كه خداوند بر ايشان نظر كند و آنها را بيامرزد . او را از مسجد بيرون كنيد . مردم پشت او را گرفتند و از مسجد بيرونش كردند در حالى كه او به پيغمبر مىنگريست . پيامبر دستور داد او را بازگردانند و فرمود : تو را بخشيدم . از پروردگارت آمرزش بخواه و ديگر چنين كارى را تكرار مكن . در اين هنگام خداوند اين آيه را نازل فرمود :   « يا أَيُّهَا الَّذِين آمَنُوا لا تَتَّخِذُوا عَدُوِّي وَ عَدُوَّكُم أَوْلِياءَ   ( تا )  وَ إِلَيْك أَنَبْنا . »  « 252 » \r\nرسول خدا ( ص ) به اعراب پيرامون خود پيغام فرستاد . برخى از آنها به خدمت آن حضرت در مدينه آمدند و برخى ديگر در بين راه به آن حضرت پيوستند . پيغمبر ( ص ) عبد اللّه بن ام مكتوم ، و بنا به قولى كس ديگرى جز او را ، به جاى خود در مدينه گمارد و روز چهارشنبه دهم ماه رمضان پس از عصر به همراه ده هزار تن از مهاجران و انصار و كسانى كه از اعراب در راه به وى پيوسته بودند حركت كرد . اكثر آنها از اسلم و غفار و مزينه و جهينه و اشجع و سليم بودند . سليم هفت گروه و مزينه يك گروه بودند . شمار مهاجران هفتصد تن بود كه سيصد اسب به همراه خود داشتند . انصار چهار هزار نفر بودند و پانصد اسب داشتند . مزينه يك هزار و سه نفر بودند و يكصد اسب داشتند . اسلم چهار صد تن بودند و سى اسب داشتند و جهينه هشتصد تن بودند و بنا به روايتى شمار آنها به يك هزار و چهار صد تن مىرسيد . باقى ياران رسول خدا ( ص ) از ساير عرب از تميم و قيس و اسد و قبايل ديگر بودند .\r\n\r\n","description":"","footnote":" ( 252 ) ممتحنه / 4 - 1 . ","page_name":" 212 ","page_number":220},
  {"content":"\r\n\r\nچون رسول خدا ( ص ) به قديد رسيد ، لواها و رايتها را بست و آنها را در اختيار قبايل نهاد و سپس در مر الظهران ، در شب ، فرود آمد و به يارانش فرمود كه ده هزار آتش بيفروزند . خبر حركت پيامبر ( ص ) به قريش نرسيد . آنان از جنگ با پيغمبر ( ص ) احساس نگرانى مىكردند از اين رو ابو سفيان بن حرب و حكيم بن حزام و بديل بن ورقاء ، را براى كسب خبر گسيل داشتند . آنها چون سپاه پيامبر ( ص ) را ديدند ، دچار نگرانى شدند . عباس بن عبد المطلب در همين زمان به مدينه هجرت كرد و با پيامبر ( ص ) در سقيا برخورد . آن حضرت رو به مكه داشت . وى اهل و اثاثيه عباس را به مدينه فرستاد و خود او را دستور داد بازگردد . چون رسول خدا ( ص ) در مر الظهران فرود آمد ، عباس گفت : واى بر روز قريش ! به خدا اگر در سرزمين خود بر رسول خدا ( ص ) بشورند ، با ستيزه وارد ديار آنها خواهد شد و اين هلاك ابدى آنها خواهد بود . آنگاه بر استر سپيد رسول خدا ( ص ) سوار شد و گفت به سوى اراك روانه شو شايد هيزم‌شكن يا كسى را ديدم كه وارد مكه مىشود و آنان را از جايگاه رسول خدا ( ص ) آگاه سازد و آنان به سوى او درآيند و از او طلب امان كنند . او گويد : بيرون شدم و صداى ابو سفيان را شنيدم و گفتم : ابو حنظله ، گفت : ابو الفضل ، گفتم : بله ، گفت : بله ، پدر و مادرم به فدايت چه خبر ؟ گفتم : اين رسول خداست كه به همراه ده هزار تن از مسلمانان به سوى شما آمده است . گفت : چه دستور مىدهى ؟ گفتم : بر سرين اين استر سوار شو تا از رسول خدا ( ص ) برايت امان بگيرم . به خدا اگر او بر تو دست يابد گردنت را خواهد زد . او را پشت استر نشاندم و با او روانه شدم . هرگاه به يكى از آتشهاى مسلمانان مىرسيدم ، مىگفتند ، عموى رسول خدا بر استر رسول خدا سوار است . تا اين كه به آتش عمر بن خطاب رسيديم . او گفت : ابو سفيان ! سپاس خدا را كه بر تو بىهيچ عقد و پيمانى چيره گشت . آنگاه رو به جانب پيغمبر ( ص ) گذاشت و من استر را دواندم و از او جلو افتادم . عمر نزد رسول خدا ( ص ) آمد و گفت : اين ابو سفيان ، دشمن خداست كه خداوند بىهيچ عهد و پيمانى بر او چيره گشت . اجازه بده تا گردنش را بزنم . من گفتم : اى رسول خدا ! من او را پناه داده‌ام . سپس كنار آن حضرت نشستم و سرش را گرفتم و گفتم : به خدا قسم امروز كسى جز من او را نجات نخواهد داد . رسول خدا ( ص ) فرمود : برو او را امان داديم . صبح فردا او را پيش من آر . چون فردا شد او را پيش رسول خدا ( ص ) بردم . آن حضرت همين كه او را ديد ، فرمود : واى بر تو اى ابو سفيان ! آيا هنوز گاه آن نرسيده كه بدانى جز خداوند يكتا معبود ديگرى نيست ؟ ابو سفيان پاسخ داد : پدر و مادرم به قربانت ! تو چه حليم و كريم و خويش دوستى . به خدا سوگند اگر مىدانستم با خدا ، معبود ديگرى هم هست هرآينه از من كفايت مىكرد . پيغمبر ( ص ) پرسيد : آيا هنوز موقع آن فرا نرسيده كه بدانى من فرستادهء خدايم ؟ ابو سفيان پاسخ داد : در اين باره هنوز اندكى ترديد بجاست . عباس گويد به او گفتم : واى بر تو پيش از آن كه به خدا قسم گردنت را بزند ، شهادت حق را بگو . ابو سفيان شهادت گفت . رسول خدا ( ص ) فرمود : بازگرد و او را جلو كوه در تنگناى دره نگاهدار تا لشكريان خداوند بر او بگذرند . گفتم : اى رسول خدا ! ابو سفيان مردى\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nاست كه مباهات خوشايند اوست ، براى او امتيازى قرار ده تا در قومش ممتاز باشد . آن حضرت فرمود : هر كه به خانهء ابو سفيان درآيد ، در امان است ، و هر كه در مسجد الحرام درآيد در امان است و هر كه در خانهء خويش را ببندد در امان است . من بيرون آمدم و ابو سفيان را جلو كوه در تنگناى دره محبوس ساختم . قبايل مسلمان از كنار او گذر كردند . ابو سفيان مىپرسيد : عباس ! اينان كه بودند ؟\r\nپاسخ مىدادم : اين سليم بود . مىگفت : مرا با سليم چه كار ؟ قبيله‌اى ديگر بر او مىگذشت ، مىپرسيد : اينان كه بودند ؟ مىگفتم : اسلم . مىگفت : مرا با اسلم چه كار ؟ و جهينه بر او گذشت .\r\nمىپرسيد : اينها كه بودند ؟ مىگفتم : جهينه . مىگفت : مرا با جهينه چه كار ؟ تا اين كه رسول خدا ( ص ) در سپاه سبز ( كتيبهء خضراء ) خود سر رسيد . مهاجران و انصار در اين سپاه بودند و همگى زره به تن داشتند و جز چشمانشان پيدا نبود . ابو سفيان پرسيد : اينها كه هستند ؟ گفتم : اين رسول خداست با مهاجران و انصار . ابو سفيان گفت : ابو الفضل ! سلطنت برادرزاده‌ات بالا گرفته است ! گفتم : واى بر تو اين نبوت است . گفت : بسيار خوب . پس گفتم : اينك نزد قوم خويش برو و به آنان هشدار بده . ابو سفيان شتابان بيرون شد و به مكه رفت و در مسجد الحرام بانگ برداشت : اى جماعت قريش ! اين محمد است كه با آن چه شما بدان گردن ننهاديد به سوى شما آمده است .\r\nگفتند : ساكت باش ! ابو سفيان گفت : هر كه به خانهء من درآيد در امان است . گفتند : خانهء تو به داد ما نمىرسد . گفت : هر كه وارد مسجد الحرام شود در امان است ، و هر كه در خانهء خويش ببندد در امان است . همسرش هند دختر عتبه ، مادر معاويه ، به سوى او شتافت و ريش او را گرفت و فرياد زد : اى خاندان غالب ! اين پير خرف را بكشيد ! هان بجنگيد و از خود و ديارتان دفاع كنيد . ابو سفيان به او گفت : واى بر تو ! مسلمان شو و به خانه‌ات برو . او همچنين گفت : مبادا سخنان اين زن شما را بفريبد . محمد به سوى شما آمده است .\r\nيكى از كسانى كه در بين راه محمد ( ص ) را ديد پسر عمو و برادر رضاعىاش ابو سفيان بن حارث بن عبد المطلب كه نام او كنيه‌اش بود و برخى نام او را مغيره گفته‌اند ، بود . همچنين پسر عمهء آن حضرت عاتكه دختر عبد المطلب كه نامش عبد اللّه بن ابى اميه مخزومى كه از طرف پدر برادر ام سلمه بود ، آن حضرت را ديدار كرد . آن دو از آن حضرت اجازه ديدار خواستند اما پيغمبر ( ص ) از آنها اعراض كرد . ام سلمه گفت : اى رسول خدا ! اين دو پسر عمو و پسر عمه و داماد شمايند . رسول خدا ( ص ) پاسخ داد : مرا به اين دو نيازى نيست . پسر عمويم آبروى مرا برد ( وى آن حضرت را هجو مىكرد ) و پسر عمه و دامادم نيز همان كسى است كه در مكه چنان سخنى به من گفت ( وى به پيغمبر ( ص ) گفته بود : من به تو ايمان نمىآورم مگر اين كه نردبانى بگذارى و از آن به آسمان بر شوى و من تو را بنگرم و آنگاه تو يك مكتوب و چهار فرشته از آسمان بياورى كه گواهى دهند تو را خداوند به رسالت فرستاده است ) ام سلمه به او گفت : پسر عمو و پسر عمه‌ات دشمن‌ترين مردم با تو نبودند . ابو سفيان بن حارث گفت : به خدا ، يا او به من اجازه مىدهد يا اين كه دست اين دو كودك\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nخود را مىگيرم و به راه خود مىروم تا من و كودكانم از گرسنگى و تشنگى بميريم . دل پيامبر ( ص ) به حال آنها سوخت و به ايشان اجازهء ديدار داد . آنها بر پيامبر ( ص ) وارد شدند و اسلام آوردند . على ( ع ) به ابو سفيان بن حارث گفت : از روبه‌روى پيامبر درآ و سخنى را كه برادران يوسف به يوسف گفتند به او بگو كه به خدا سوگند كه خداوند تو را بر ما برگزيد . رسول خدا ( ص ) چون اين سخن را از زبان آنها شنيد فرمود : امروز بر شما نكوهشى نيست . . . ابو سفيان بن حارث در پوزش از آن چه در گذشته از او سر زده بود ، ابياتى سرود .\r\nرسول خدا ( ص ) به زبير فرمود كه از بالاى مكه بدانجا وارد شود و رايت خود را در حجون فرو كند . و نيز به خالد بن وليد دستور داد كه از پايين مكه به آن شهر وارد شود و آنها را از نبرد پرهيز داد مگر با كسانى كه خود آغاز نبرد كنند . خود رسول خدا ( ص ) از بالاى مكه وارد شهر شد . رايت به دست سعد بن عباده بود .\r\nشيخ مفيد نويسد : چون رسول خدا ( ص ) به سعد دستور داد با رايت وارد مكه شود ، سعد بناى خشونت با مكيان گذارد و كينهء نهفته خود را بر آنان آشكار ساخت . او وارد مكه شد در حالى كه مىگفت :\r\n اليوم يوم الملحمة * اليوم تسبى الحرمة \r\nامروز ، روز جنگ و پيكار است و حرمتها به كنارى افكنده شوند .\r\nعباس سخن سعد را شنيد و به پيغمبر ( ص ) گفت : اى رسول خدا ! مگر نمىشنوى سعد چه مىگويد ؟ من آسوده‌خاطر نيستم كه در قريش ( به خاطر اين سخن ) شورش و حمله در نگيرد .\r\nپيغمبر ( ص ) به على فرمود : خودت را به سعد برسان و رايت را از او بستان و تو با همان رايت وارد مكه بشو . على ( ع ) خود را به سعد رسانيد و رايت را از او گرفت سعد هم از دادن رايت خوددارى نكرد .\r\nطبرى آورده است : سعد چون وارد مكه مىشد اين بيت را مىخواند :\r\n اليوم يوم الملحمة * اليوم تستحل الحرمة \r\nامروز ، روز نبرد و جنگ است . امروز حرمتها جلال شمرده مىشوند .\r\nيكى از مهاجران سخن سعد را شنيد و گفت : اى رسول خدا ! بشنو سعد بن عباده چه مىگويد و ما آسوده خاطر نيستيم كه در قريش ( به خاطر اين سخن ) حمله‌اى درنگيرد . رسول خدا ( ص ) به على بن ابى طالب فرمود : خودت را به سعد برسان و رايت را از او بگير و تو با آن وارد مكه شو .\r\nدكتر هيكل بنا بر عادت خود ، اصلا ذكرى از دادن رايت به على ( ع ) به ميان نياورده است . صفوان بن اميه و عكرمة بن ابى جهل و سهيل بن عمرو عده‌اى را در خندمه ، كوهى در مكه ، گرد آوردند تا با مسلمانان بجنگند . حماس بن قيس از قبيلهء بنى بكر نيز پيش از ورود رسول خدا ( ص ) به مكه داشت سلاح خود را آماده مىكرد ، همسرش از او پرسيد : اين سلاح را براى چه آماده مىكنى ؟ گفت :\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nبراى محمد و يارانش . همسرش گفت : به خدا قسم چيزى را نمىبينم كه در برابر محمد و يارانش تاب آورد . حماس گفت : به خدا اميدوارم با تو ( شمشير ) به حساب آنان برسم . خالد بن وليد از طرف خندمه خواست وارد شود كه مانع او شدند و با وى به ستيز برخاستند خالد هم با آنها جنگيد و تارومارشان كرد . حماس نيز كه در ميان افراد دشمن بود ، گريخت و به خانه‌اش رفت و سپس به همسرش گفت : در را به رويم ببند . همسرش پرسيد : پس چه شد آن چه مىگفتى و كجا رفت آن همه مردانگى ؟ حماس در پاسخ وى اين اشعار را خواند :\r\n انك لو شهدت يوم الخندمة * اذ فر صفوان و فر عكرمة\r\nو بويزيد قائم كالمؤتمه * و استقبلتنا بالسيوف المسلمة\r\nيقطعن كل ساعد و جمجمة * ضربا فلا تسمع إلّا غمغمة\r\nلهم نهيت خلفنا و همهمه * لم تنطقى فى اللوم ادنى كلمه \r\nاگر تو نيز در روز « خندمه » بودى و فرار « صفوان » و عكرمه را مىديدى و نگاه مىكردى كه شمشيرهاى مسلمانان چطور سرها و بازوها را مىپراند و جز غريو مردان نبرده به گوش نمىرسد و مسلمانان بمانند شير در پى ما نعره مىكشند ، حتى يك كلمه هم در نكوهش من بر زبان نمىآوردى .\r\nرسول خدا ( ص ) از ناحيهء كداء در حالى كه سوار بر اشتر قصواى خود بود ، در آغاز روز جمعه قدم به مكه نهاد . آن حضرت از روى تواضع به درگاه خداوند تعالى سر خود را بر روى رحل ناقه نهاده بود سپس گفت : خداوند عيش ( واقعى ) عيش آخرت است . از آن حضرت پرسيدند : آيا در خانهء خودت فرود مىآيى ؟ فرمود : آيا عقيل براى ما خانه‌اى برجاى گذارده است ؟ سپس چادرى در ابطح زد و در آن سكونت گرفت . دو تن از همسران آن حضرت به نامهاى ام سلمه و ميمونه نيز با آن حضرت بودند . وى دستور داد عده‌اى را بكشند حتى اگر به پردهء كعبه پناه برده باشند . برخى گويند از اين عده شش تن مرد و چهار تن زن بودند و عده‌اى گويند اين فرمان شامل يازده مرد مىشد .\r\nمردانى كه بايد كشته مىشدند عبارت بودند از : عبد اللّه بن ابى سرح ، وى قبلا اسلام آورده بود اما مرتدّ و مشرك شد . وى به سوى عثمان كه برادر رضاعى او محسوب مىشد ، گريخت عثمان نيز او را پنهان كرد و سپس نزد رسول خدا ( ص ) آورد و براى او از آن حضرت امان خواست . پيغمبر ( ص ) زمان درازى سكوت كرد و سپس با عثمان موافقت كرد . چون عثمان با عبد اللّه از محضر پيغمبر ( ص ) خارج شدند ، آن حضرت فرمود : سكوت كردم تا شايد يكى از شما برخيزد و عبد اللّه را بكشد . يكى از انصار گفت : چرا به من اشاره نكردى ؟ فرمود : پيغمبر ، كسى را با اشاره نمىكشد .\r\nيكى ديگر از اين مردان عبد اللّه بن خطل بود . وى نيز قبلا مسلمان شده بود . روزى پيغمبر ( ص ) او را براى گردآورى صدقات به همراه غلامى مسلمان مأموريت داد . عبد اللّه به غلام گفت كه براى وى گوسفندى بكشد و غذايى فراهم آورد . چون بيدار شد و ديد غلام هنوز غذايى براى او تهيه نكرده ، بر او حمله برد و وى را كشت و خود مرتد و مشرك شد . وى شاعر بود و اشعارى در هجو\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nرسول خدا ( ص ) مىسرود . سعيد بن حريث مخزومى و ابو برزهء اسلمى در كشتن او شركت داشتند .\r\nحويرث بن نقيد نيز يكى ديگر از مردانى بود كه حكم قتلش به وسيلهء رسول خدا ( ص ) صادر شد .\r\nاين فرد پيامبر را در مكه آزار مىداد و سرانجام آزار مىداد و سرانجام به دست على بن ابى طالب ( ع ) كشته شد .\r\nمقيس بن صبابه نيز در زمرهء همان مردان بود . وى برادرى به نام هشام داشت كه يكى از انصار به اشتباه او را كشت ، زيرا گمان مىكرد كه او هم جزو دشمنان است . سپس پيغمبر ( ص ) ديهء برادر مقتول مقيس را به وى پرداخت اما مقيس بعدا به قاتل برادرش حمله برد و او را كشت و مرتد شد و به سوى قريش بازگشت . نميلة بن عبد اللّه يكى از افراد قوم مقيس ، وى را كشت .\r\nعكرمة بن ابى جهل نيز محكوم به مرگ شد . او به سوى يمن گريخت . اما همسرش ام حكيم ، دختر عمويش حارث بن هشام اسلام آورد و براى او از رسول خدا ( ص ) امان گرفت . پيغمبر ( ص ) او را امان داد . ام حكيم به جستجوى شوهرش پرداخت و او را پيدا كرد و نزد رسول خدا آورد و سرانجام عكرمه مسلمان شد .\r\nوحشى ، قاتل حمزه نيز محكوم به مرگ شد . براى او از آن حضرت امان خواستند و پيغمبر به دو امان داد و گفت : پيوسته روى خود را از نظر من پنهان دار . وحشى كه همواره در حال مستى به سر مىبرد ، سرانجام در حمص از دنيا رفت .\r\nكعب بن زهير بن ابى سلمى نيز به مرگ محكوم شد . وى رسول خدا ( ص ) را هجو مىكرد .\r\nبراى او از رسول خدا ( ص ) امان طلبيدند و پيغمبر ( ص ) هم او را امان داد . وى بعدا پيغمبر را در قصيدهء مشهور بانت سعاد خود ستود .\r\nهبار بن اسود نيز به حكم پيامبر ( ص ) محكوم به مرگ شد . وى كسى بود كه زينب دختر رسول خدا ( ص ) را ترسانده بود .\r\nحارث بن هشام برادر ابو جهل از پدر و زهير بن اميه و صفوان بن اميه نيز به مرگ محكوم شده بودند كه همگى اسلام آوردند و پيغمبر ( ص ) هم از آنها گذشت كرد .\r\nزنانى كه به مرگ محكوم شدند عبارت بودند از : هند ، دختر عتبه . وى اسلام آورد و با پيامبر ( ص ) بيعت كرد . دو كنيز عبد اللّه بن حنظل ، به نامهاى فرتنا و قريبه كه اشعار عبد اللّه در هجو رسول خدا ( ص ) را مىخواندند نيز محكوم به مرگ شدند . از اين دو قريبه كشته شد اما فرتنا گريخت .\r\nبراى فرتنا از رسول خدا ( ص ) امان خواستند و آن حضرت هم به وى امان داد . فرتنا تا روزگار خلافت عثمان زنده بود .\r\nساره ، كنيز عمرو بن هشام بن عبد المطلب نيز جزو محكومان بود كه در آن روز كشته شد . برخى گويند براى او از پيغمبر ( ص ) امان خواستند . وى در زمان خلافت عمر در ابطح زير پاى اسبش افتاد و كشته شد .\r\nپيغمبر ( ص ) رو به كعبه گذارد و حجر الاسود را استلام فرمود و همانطور كه بر اشترش نشسته\r\n\r\n","description":"","footnote":"","page_name":" 217 ","page_number":225},
  {"content":"\r\n\r\nبود به گرد كعبه طواف كرد . بنا بر روايتى اطراف خانهء كعبه سيصد و شصت بت بود كه هر يك به قبيله‌اى اختصاص داشت . آن حضرت هرگاه بر بتى مىگذشت ، با چوبدستى كه داشت به آن اشاره مىكرد و مىفرمود :  « جاءَ الْحَق وَ زَهَق الْباطِل إِن الْباطِل كان زَهُوقاً . »  آن حضرت از روبه‌رو به هيچ بتى اشاره نمىكرد مگر آن كه آن بت به پشت مىافتاد و يا از پشت به هيچ بتى اشاره نمىكرد جز اين كه بت از روى بر زمين سرنگون مىشد . بزرگ‌ترين بت ، هبل بود كه در برابر كعبه جاى داشت .\r\nدر روايتى آمده است : آن حضرت با كمانى كه در دست داشت ؛ به چشم هبل مىكوبيد و آيهء  « جاءَ الْحَق »  را مىخواند . سپس فرمود آن را بشكنند .\r\nمقام ( ابراهيم ) چسبيده به كعبه بود آن حضرت در پس آن ، دو ركعت نماز گزارد سپس دستور داد آن را در جاى خودش بگذارند . آنگاه در گوشه‌اى از مسجد بنشست و بلال را سراغ عثمان طلحه فرستاد تا كليد كعبه را بياورد . چون بلال كليد را آورد ، رسول خدا ( ص ) در كعبه را گشود و در آنجا دو ركعت نمازگزار و آنگاه در حالى كه كليد به دستش بود ، دو طرف در را گرفت و براى مردم به سخنرانى پرداخت و گفت : « لا إله الا اللّه وحده لا شريك له صدق وعده و نصر عبده و هزم الاحزاب وحده . » بدانيد كه هر خونى و مالى و افتخار موروثى كه در روزگار جاهليت بوده است ، زير پاهاى من نهاده شده مگر خادمى كعبه و سقايت ( آب دادن ) حاجيان . آنگاه فرمود : اى جماعت قريش ! خداوند باد و بروت جاهليت و نازش به پدرانتان را از شما دور ساخت . مردم همه از آدمند و آدم از خاك . آنگاه اين آيه را خواند :  « يا أَيُّهَا النَّاس إِنَّا خَلَقْناكُم مِن ذَكَرٍ وَ أُنْثى وَ جَعَلْناكُم شُعُوباً وَ قَبائِل لِتَعارَفُوا إِن أَكْرَمَكُم عِنْدَ اللَّه أَتْقاكُم »  . « 253 » \r\nاى جماعت قريش ! و اى اهل مكه ! من با شما چه كار كنم ؟ گفتند : تو برادرى گرامى و پسر برادرى بزرگوار هستى . پيغمبر ( ص ) فرمود : پس برويد كه شما آزاد هستيد .\r\nبدين ترتيب پيامبر ( ص ) آنها را آزاد كرد حال آن كه خداوند به وى اين فرصت را داده بود كه گردن آنها را بزند . به همين علت اين آزادشدگان به « طلقاء » موسوم شدند . سپس پيامبر ( ص ) عثمان بن طلحه را فراخواند و كليد كعبه را به دو سپرد و گفت : اى بنى طلحه اين كليد را بگيريد . اين كليد همواره پيش شماست و جز ستمگر كس ديگرى آن را از دست شما بيرون نخواهد كرد .\r\nخادمى كعبه پس از عثمان به برادرش شيبه رسيد و تا امروز نيز اين مقام در ميان آنها موروثى است . اينان معروف به بنى شيبه هستند و از تبار طلحة بن ابى طلحه عبدرى پرچمدار قريش در روز احد مىباشند كه به دست امير المؤمنين على ( ع ) كشته شد . آن حضرت سقايت ( آب دادن به حاجيان ) را به عباس بن عبد المطلب محوّل كرد . اين وظيفه قبلا بر عهدهء پدر عباس يعنى عبد المطلب بود و پس از عباس نيز فرزندش عبد اللّه آن را عهده‌دار گرديد . براى آب دادن حاجيان ، حوضهايى از\r\n\r\n","description":"","footnote":" ( 253 ) حجرات / 13 ؛ اى مردم ما شما را از مرد و زن بيافريديم و جماعتها و قبيله‌هايتان كرديم تا يكديگر را بشناسيد همانا گرامىترين شما در پيشگاه خدا پرهيزگارترين شماست . ","page_name":" 218 ","page_number":226},
  {"content":"\r\n\r\nپوست فراهم كرده بودند كه در آن آب گوارا و شيرين مىريختند و گاه نيز خرما و كشمش بدان مىافزودند و به حجاج مىنوشاندند .\r\nوقت نماز ظهر فرا رسيد و بلال بر پشت كعبه بانگ اذان سر داد . پيغمبر ( ص ) گروههايى را براى درهم شكستن بتهاى اطراف مكه فرستاد و آنها را درهم شكست . منادى آن حضرت فرياد زد :\r\n« هر كه به خدا و روز قيامت ايمان مىآورد ، بتى را در خانه‌اش رها نكند مگر آن كه آن را درهم شكند . آن حضرت به صفا درآمد و مشغول دعا و ذكر خداوند شد . انصار در ميان خود گفتند : آيا به نظر شما حال كه رسول خدا سرزمين و ديار خود را فتح كرده ، در آن مىماند ؟ »\r\nچون پيامبر ( ص ) از دعا كردن فراغ يافت فرمود : پناه بر خدا ! زندگى من با شما و مرگ با شماست . رسول خدا ( ص ) بر كوه صفا و بنا به قولى در مسجد الحرام نشست ، با زنان و مردان بيعت كرد . نحوهء بيعت آن حضرت اين بود كه مردان به يكتايى خداوند و رسالت پيغمبر ( ص ) و اطاعت از خدا و رسول تا آنجا كه برايشان ممكن بود ، شهادت مىدادند . مردم فوج‌فوج در دين خدا داخل مىگشتند . مردى نزد آن حضرت آمد و لرزه بر اندامش افتاد . پيغمبر ( ص ) خطاب به او فرمود : راحت باش ! من فرشته نيستم بلكه فرزند زنى از قريشم كه گوشت خشك شده مىخورد !\r\nچون كار بيعت با مردان به پايان رسيد ، آن حضرت با زنان بيعت كرد . بيعت وى با زنان دو گونه بود ؛ آن حضرت ظرف آبى روبه‌روى خود مىگذاشت و چون از زنان بيعت مىگرفت دست خود را در آب داخل ظرف فرو مىبرد و درمىآورد و سپس زنان هم دست خود را در آب فرو مىبردند . بيعت آن حضرت بدين ترتيب بود كه تنها به كلام اكتفا مىفرمود و اين از جمله امورى است كه نشان مىدهد اسلام در امور عمومى و مهم همچون بيعت ، ميان مرد و زن تفاوتى قايل نمىشود . سپس پيامبر ( ص ) آياتى را كه از شروط بيعت بود بر زنان مىخواند . گونهء ديگر بيعت آن حضرت با زنان چنان بود كه جامه‌اى روى دستش مىافكند و زنان با وى بيعت مىكردند بدين شرط كه به خدا شرك نورزند و دزدى و زنا نكنند و فرزندان خود را نكشند و بهتان نزنند و در كارهاى خير و صواب از او نافرمانى نكنند . اولاد خود را با زنده به گور كردن يا سقط نكشند و در مورد نوزادى كه به دنيا آمده دروغ نگويند و فقط فرزندان خود را به خويشتن ملحق سازند .\r\nاز ابن عباس ، در اين باره ، منقول است كه گفت : در آن دوران ، زن كودكى مىيافت و به شوهرش مىگفت كه اين فرزند من از توست . اين بهتان و افترايى بود كه آشكارا از جانب آنان مطرح مىشد .\r\nزيرا فرزند چون به دنيا مىآمد آن را آشكارا سقط مىكرد . بنا بر اين معنى اين آيات آن نيست كه زن از راه زنا بچه‌دار شود و آن را به شوهر منسوب سازد زيرا شرط نهى از زنا پيش از اين گذشت .\r\nمقصود از اين كه در كار خير و صواب پيامبر را سرپيچى نكنند ، آن است كه وى را در هر آن چه بديشان فرمود ، فرمان برند . برخى گفته‌اند منظور نهى آنان از شيون و زارى و پاره‌پاره كردن جامه و بريدن گيسوان و يقه دريدن و خراشيدن صورت و واى واى سر دادن است .\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nدر ميان زنانى كه بيعت كردند ، يكى هم هند دختر عتبه بود كه از ترس به طور ناشناس و در گوشه‌اى ايستاده بود . چون رسول خدا ( ص ) فرمود : به خدا شرك نورزند هند گفت : به خدا قسم تو از ما بيعتى مىگيرى كه از مردان نگرفتى و ما اين بيعت را به جا خواهيم آورد . چون پيامبر ( ص ) فرمود . و سرقت نكنند هند گفت : ابو سفيان مردى بخيل است و خرجى كه كفاف من و فرزندانم را بدهد به من عطا نمىكند و من به ناچار بىآن كه او متوجه شود از وى پول برمىدارم . پيغمبر ( ص ) فرمود : تو هند هستى ؟ گفت : من هند هستم . از آن چه گذشت عفو فرما كه خداوند تو را عفو فرمايد .\r\nپيغمبر ( ص ) فرمود : به اندازهء متعارف كه تو و فرزندانت را كفايت مىكند ، از او پول بردار . چون پيغمبر ( ص ) فرمود : و زنا نكنند ، هند گفت : آيا زن آزاد زنا مىكند ؟ برخى حاضران كه در روزگار جاهليت روابطى با هند داشتند ، لبخندى زدند . چون پيامبر ( ص ) فرمود : و فرزندان خود را نكشند ، هند گفت : آنها را در خردى پرورديم و چون بزرگ شدند تو در بدر به قتلشان رساندى . چون پيغمبر ( ص ) فرمود : و تو را در كارهاى خير و صواب نافرمانى نمىكنند هند گفت : ما در اين مجلس ننشستيم حال آن كه مىخواهيم تو را در كار خير و صواب سرپيچى كنيم .\r\nچون فرداى روز فتح مكه فرا رسيد ، رسول خدا ( ص ) بعد از ظهر به سخنرانى ايستاد و فرمود :\r\nخداوند مكه را در روزى كه آسمانها و زمين را خلقت فرمود ( شهر حرام ) قرار داد و اين شهر تا روز قيامت حرام است و براى من حلال نمىشود مگر در ساعتى از روز ، سپس دوباره مثل ديروز به حرمت خود بازمىگردد . پس حاضران اين سخن را به غايبان برسانند و چيزى از غنايم مكه براى ما روا نيست .\r\nصفوان بن اميه به جده گريخت تا از آنجا سوار شود و به يمن بگريزد . عمير بن وهب گفت : اى پيامبر خدا ! صفوان بن اميه سرور قوم خويش است ، او از تو گريخته تا خود را از راه دريا نجات دهد . پس درود خدا بر تو او را امان ده ! پيامبر ( ص ) فرمود : او در امان است . عمير گفت : چيزى به من بده تا نشانگر امان تو باشد . پيغمبر ( ص ) نيز عمامه‌اى را كه با آن وارد مكه شده بود به وى سپرد و عمير با آن روانه شد و خود را به صفوان رسانيد و به او گفت : اى صفوان ! پدر و مادرم به فدايت ، خدا را دربارهء خودت به يادت مىآورم مبادا خويشتن را هلاك كنى . اين امان رسول خداست . صفوان گفت : واى بر تو ! دور شو و با من سخن مگو ! عمير گفت : صفوان ! پدر و مادرم به فدايت . برترين و نكوكارترين و بردبارترين و بهترين مردم پسر عمهء توست . سرفرازى او سرفرازى تو و شرافت او شرافت تو و ملك او ملك توست . صفوان گفت : من از او بر خويشتن بيمناكم . عمير گفت : او شكيباتر و بزرگوارتر از اين است . عمير ، صفوان را پيش رسول خدا ( ص ) آورد . صفوان به آن حضرت گفت : اين مرد ( عمير ) ادعا مىكند كه تو مرا امان داده‌اى . پيغمبر ( ص ) فرمود : راست گفته است . صفوان گفت : دو ماه به من مهلت انتخاب بده . پيغمبر ( ص ) فرمود : تو براى انتخاب چهار ماه وقت دارى .\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nاين عمل غايت بردبارى و اخلاق و الا و حسن سياست پيامبر ( ص ) را به نمايش مىگذارد و از طرفى نهايت حسن وساطت عمير را نشان مىدهد .\r\nشيخ مفيد مىنويسد : على ( ع ) خبردار شد كه خواهرش ام هانى عده‌اى از بنى مخزوم را كه از بستگان شوهرش هبيرة بن ابى وهب مخزومى بودند ، در خانهء خود پناه داده است . از جملهء اين پناهندگان حارث بن هشام و قيس بن سائب بودند . على ( ع ) در حالى كه زره در بر كرده بود ، آهنگ خانه‌ام هانى را كرد و به آنها گفت : هر كه را پناه داده‌ايد بيرون فرستيد . پناهندگان از ترس على مثل هوبره اين سوى و آن سو خود را مخفى مىكردند . ام هانى به سوى على بيرون رفت . او كه على را نشناخته بود ، گفت : اى بندهء خدا ! من ام هانى دختر عموى رسول خدا و خواهر على بن ابى طالبم از خانه‌ام دور شو . على گفت : بيرونشان كنيد . ام هانى گفت : به خدا از تو پيش رسول خدا شكايت مىبرم . آنگاه على ، كلاه‌خودش را برداشت و ام هانى او را شناخت و به سوى او شتافت و در آغوشش گرفت و گفت : فدايت شوم ، سوگند خوردم كه از تو پيش رسول خدا شكايت كنم . على گفت : پيش او برو و سوگند خودت را اجرا كن . رسول خدا ( ص ) در قسمت بالاى وادى است .\r\nام هانى گويد : پيش رسول خدا ( ص ) رفتم . او در چادرى نشسته بود و داشت شست‌وشو مىكرد و فاطمه نيز او را پوشانده بود . چون سخن مرا شنيد ، فرمود : خوش آمدى ام هانى . گفتم : پدر و مادرم به فدايت امروز آمده‌ام تا از كارى كه از على بن ابى طالب ديدم پيش تو شكايت كنم . فرمود : هر كه را تو پناه دادى من نيز پناه دادم . فاطمه گفت : ام هانى آمدى تا از على شكايت كنى بدين خاطر كه دشمنان خدا و رسولش را ترسانده است . رسول خدا ( ص ) فرمود : خداوند تلاش على را پاس مىدارد و من به خاطر نسبتى كه‌ام هانى با على دارد هر كس را كه او پناه داده ، پناه دادم .\r\nام هانى اسلام آورد ، اما همسرش هبيرة بن ابى وهب مخزومى به طرف نجران گريخت . فتح مكه در روز جمعه بيستم ماه رمضان روى داد . ابن سعد در طبقات گويد : چون رسول خدا ( ص ) مكه را فتح كرد ، پانزده شب در آنجا اقامت گزيد و هر شب نمازها را دو ركعت دو ركعت مىخواند يعنى نماز را قصر مىكرد چون نيت اقامت نكرده بود .\r\nطبرى به سند خود روايت كرده است كه رسول خدا ( ص ) پس از فتح مكه پانزده شب در آن شهر بماند و طى اين مدت نماز را به قصر خواند . ابن سعد گويد : رسول خدا ( ص ) وقتى مكه را فتح كرد ، سعيد بن سعيد بن عاص بن اميه را بر آن شهر گماشت و چون خواست از آنجا به سوى طائف بيرون برود ، هبيرة بن شبل ثقفى را بر مكه گماشت و چون از طائف بازگشت و خواست به مدينه برود ، عتاب بن اسيد را بر مكه و بر حج گمارد . برخى ديگر نوشته‌اند رسول خدا ( ص ) عتاب را براى اقامهء نماز تعيين كرد و براى او روزى يك درهم مقرّرى معين ساخت . عتاب بيست و يك سال داشت .\r\nهمچنين معاذ بن جبل به مكيان سنن و فقه مىآموخت .\r\n\r\n","description":"","footnote":"","page_name":" 221 ","page_number":229},
  {"content":"\r\n\r\n\r\nيوم الغميصاء و عملكرد خالد در بنى جذيمه\r\nدر ماه شوال سال هشتم هجرى رسول خدا ( ص ) در زمانى كه در مكه اقامت داشت ، خالد بن وليد را به سوى بنى جذيمه بن عامر از كنانه روانه كرد تا آنان را به اسلام فرا بخواند . آن حضرت به خالد دستور جنگ نداده بود . خالد به همراه سيصد و پنجاه مرد از مهاجران و انصار كه عبد الرحمن بن عوف و بنى سليم هم در ميان آنان بودند حركت كرد و در غميصاء ، يكى از چاههاى بنى جذيمه ، اردو زدند . بنى جذيمه در روزگار جاهليت زنانى از بنى مغيره را صاحب شدند و عوف پدر عبد الرحمن ؛ و فاكه بن مغيره را كشتند . اين دو ( عوف و فاكه ) هر دو تاجر بودند و از يمن بازمىگشتند و تا در ديار بنى جذيمه فرود آمدند آنها ، آن دو را به قتل رساندند و اموالشان را گرفتند . عبد الرحمن نيز همراه پدرش بود و قاتل پدرش را كشت . چون اسلام آمد و رسول خدا ( ص ) خالد را به سوى بنى جذيمه فرستاد ، خالد از آنها پرسيد : شما كيستيد ؟ گفتند : ما مسلمان هستيم . خالد پرسيد : پس سلاح در دست شما براى چيست ؟ گفتند : ميان ما و قومى از عرب دشمنى برقرار است . ما ترسيديم كه مبادا شما همانها باشيد . خالد گفت : سلاح بر زمين گذاريد . مردى از بنى جذيمه كه جحدم نام داشت گفت : اى بنى جذيمه اين خالد است . به خدا اگر سلاح بر زمين گذاريد به بندتان مىگيرند و پس از اسارت گردنهايتان را مىزنند . به خدا قسم من هرگز سلاح خود بر زمين نمىگذارم . مسلمانان او را رها نكردند تا اين كه سلاحش را گرفتند و نيز ديگر افراد بنى جذيمه را نيز خلع سلاح كردند . خالد دستور داد آنان را كتف بسته بياورند سپس آنها را از دم تيغ گذراند و عده‌اى از آنها را كشت . برخى گويند خالد ، اسيران را در ميان يارانش پخش كرد و چون سپيده سر زد دستور داد آنها را بكشند .\r\nبنى سليم هر اسيرى را كه در دستشان بود كشتند . ولى انصار اسيران خود را فرستادند .\r\nطبرى و ابن هشام به اسناد خود روايت كرده‌اند كه ميان خالد بن وليد و عبد الرحمن بن عوف در اين باره مشاجره‌اى درگرفت . عبد الرحمن به او گفت : تو به آداب جاهليت در روزگار اسلام عمل كردى . خالد گفت : من كين پدرت را گرفتم . عبد الرحمن به او پاسخ داد : دروغ مىگويى چون من خود قاتل پدرم را كشتم اما تو كين عمويت فاكه بن مغيره را ستاندى . مشاجرهء آنها به جاى باريكى كشيد و چون رسول خدا ( ص ) از كار خالد آگاه شد ، دستانش را رو به آسمان گرفت و گفت : خدايا ! من از آن چه خالد كرد به سوى تو بيزارى مىجويم . سپس على بن ابى طالب ( ع ) را فرا خواند و به دو گفت : به سوى بنى جذيمه برو در كارشان بنگر و آداب جاهليت را زير پا بند .\r\nعلى ( ع ) به قصد آنان بيرون شد . وى مالى را كه رسول خدا ( ص ) به دو داده بود ، با خود برد و ديهء خون و اموال آنان را پرداخت و حتى بهاى ظرفى را كه سگ آنها در آن غذا مىخورد بديشان پرداخت نمود ، تا آنجا كه هيچ مال و خونى نماند كه او ديه آن را نداده باشد . با اين وجود مقدارى از آن مال باقى ماند . چون على ( ع ) از كار آنان فارغ شد ، پرسيد : آيا خون يا مالى مانده كه ديهء آن را به شما نداده باشم ؟ گفتند : نه . گفت : پس من باقى اين مال را احتياطا از جانب رسول خدا ( ص ) به\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nشما پرداخت مىكنم ، به ازاى آن چه كه نه او مىداند و نه شما . سپس به سوى رسول خدا ( ص ) بازگشت و آن حضرت را از كار خود آگاه ساخت . پيغمبر ( ص ) فرمود : به صواب و نيكى كار كردى سپس برخاست و رو به قبله ايستاد و دستانش را چنان بالا برد كه سفيدى زير بغلش آشكار شد و سه بار فرمود : خدايا ! من از آن چه خالد كرد به سوى تو بيزارى مىجويم .\r\n\r\nغزوهء حنين\r\nاين همان غزوهء هوازن است كه در سال هشتم هجرى روى داد . و حنين نام بيابانى است كه ميان آن و مكه ، سه شب فاصله است و در كنار ذى المجاز نزديك طائف مىباشد . علت در گرفتن اين جنگ آن بود كه چون خداوند متعال مكه را براى پيامبرش فتح كرد ، قبايل عرب به جز هوازن و ثقيف به اطاعت وى درآمدند . اين دو قبيله ، سركش و طغيانگر بودند . وقتى هوازن از فتح مكه آگاهى يافت ، بزرگ آنان مالك بن عوف نصرى كه سى سال داشت افراد قبيلهء خود را جمع كرد . تمام افراد قبيلهء ثقيف و همچنين قبايل نصر و جشم نيز به دعوت او گرد آمدند . اينان زمانى اجتماع كردند كه خبر خروج پيامبر ( ص ) از مدينه به اطلاع ايشان رسيده بود و آنها پنداشته بودند كه پيغمبر ( ص ) آهنگ آنان را كرده است . چون آگاه شدند كه پيامبر ( ص ) به مكه درآمده است ، پس از آن كه پيامبر نصف ماه در مكه اقامت گزيده بود ، خود را مهياى نبرد با آن حضرت كردند . آنان كه شمارشان - چنان كه در سيرهء نبويهء دحلان آمده است - سى هزار تن بود ، در حنين اردو زدند . مالك زنان و كودكان و اموال را نيز با ايشان راهى كرد . قبيلهء ثقيف دو رئيس داشت يكى قارب بن اسود و ديگرى ذو الخمار سبيع بن حارث . و در جشم پير سالخورده و كورى به نام دريد بن صمّه ، فرماندهى آنان را بر عهده داشت . دربارهء سن و سال دريد ، بالاترين رقمى را كه گفته‌اند دويست و كمترين رقمى را كه گفته‌اند يكصد و بيست سال است . مقصود آنان از فرمانده كردن دريد جز تيمّن به نظر او و آگاهى و خبرت وى در كار جنگ چيز ديگرى نبود . اما بيشتر مردم زير فرمان مالك بن عوف بودند . دريد در هودجى نشسته بود و او را مىبردند . چون در اوطاس ، محلى در نزديكى حنين ، فرود آمد پرسيد : در چه بيابانى هستيد ؟ گفتند : در اوطاس . گفت : براى تاختن اسب ميدان خوبى است ، نه كوهستانى و ناهموار و نه پست و پرخاك ، اما چرا صداى شتران و خران و گريهء كودكان و آواز گوسفندان و گاوان به گوشم مىرسد ؟ گفتند : مالك بن عوف اموال و زنان و فرزندان ايشان را به همراه آورده است . ( مالك با او توافق كرده بود كه با وى مخالفت نكند . دريد به او گفت : تو با مردى بزرگوار جنگ مىكنى كه عرب را به اطاعت درآورد و عجم از او بيمناك شد و يهود را از حجاز كوچانيد ) . از مالك پرسيد : چرا اين كار را كردى ؟ گفت : خواستم پشت هر مرد خانواده و دارايىاش را بگذارم تا ناچار شود از آنها دفاع كند . دريد دست بر روى دست زد و گفت : اين مرد گوسفندچرانى بيش نيست .\r\nاو را با جنگ چه كار ؟ اگر اين جنگ به سود تو باشد جز از نيزه و شمشير مردان بهره‌مند نخواهى\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nبود و اگر به زيان تو باشد به رسوايى اسير شدن زن و فرزند و از دست رفتن مال گرفتار خواهى شد . سپس پرسيد : كعب و كلاب چه كردند ؟ پاسخ دادند : هيچ يك از آنها در اين جنگ شركت نكردند . گفت : آنها كه نيرو و بهره داشتند ، نيامدند . اگر اين روز ، روز سربلندى و سرفرازى مىبود كعب و كلاب غايب نمىشدند و من هم دوست داشتم كه شما نيز كار اين دو طايفه را مىكرديد .\r\nاكنون كدام طايفه از شما در اين كار شركت كرده‌اند ؟ گفتند : عمرو بن عامر و عوف بن عامر . گفت :\r\nاين هر دو كودكان ( تازه‌كاران ) بنى عامرند نه سود مىرسانند و نه زيان . اى مالك ! تو با آوردن زنان و فرزندان « هوازن » در مقابل سينهء اسبها كارى نكرده‌اى . آنها را به جايگاهشان بازگردان و آنگاه با كمك سپاهيان سواره با مسلمانان نبرد كن ، تا اگر جنگ به سود تو پايان يافت آنان كه پشت سر هستند به تو بپيوندند و اگر جنگ به زيان تو انجام پذيرفت دارايى و خانواده‌ات در امان باشند . مالك گفت : هرگز چنين نكنم ، تو پير شده‌اى و عقلت هم فرتوت شده است . اى جماعت هوازن ! يا از من اطاعت كنيد يا بر اين شمشير تكيه مىكنم تا از پشتم به در آيد . در واقع مالك خوش نداشت كه از دريد بن صمه ، در اين باره نام يا نظرى باشد . هوازن گفتند : ما تو را فرمان مىبريم . دريد گفت : اين روزى است كه آن را نديده بودم و از يادم نرفته است سخن شاعر كه گفت :\r\n يا ليتنى فيها جذع * اخب فيها وضع\r\nاقود و طفاء الزمع * كانها ساه صدع \r\nاى كاش در آن زمان جوانى بودم كه در رفتن شتاب مىورزيدم و اسبى را كه موهاى پشت سمش بلند بود و چون بز كوهى ميانه خالى بود ، يدك مىكشيدم .\r\nرسول خدا ( ص ) از اجتماع هوازن براى جنگ با خود آگاهى يافت و آمادهء رويارويى با آنان گشت .\r\nبه آن حضرت گفته شد كه نزد صفوان بن اميه كه در آن هنگام مشرك بود و چنان كه گذشت پيامبر ( ص ) دو ماه به دو مهلت داده بود ، مقدارى سلاح است . پيغمبر ( ص ) به او فرمود : سلاح خودت را به ما عاريت مىدهى تا فردا به ديدار دشمن خويش برويم ؟ صفوان گفت : اى محمد آيا به زور مىخواهى آن را بگيرى ؟ فرمود : نه بلكه به عنوان عاريه از تو مىگيرم و اگر از بين رفت عوض آن را به تو مىدهم . گفت : در اين صورت اشكال ندارد . او به پيامبر ( ص ) يكصد زره با جنگ‌افزارهاى ديگرى كه به كار آن حضرت مىآمد ، داد . پيغمبر ( ص ) از او خواست كه وى را سلاحها نيز يارى كند . صفوان نيز پذيرفت . پيغمبر ( ص ) در مخاطباتش با صفوان ، وى را به كنيه مىخواند تا دل او را به دست آورد و از طرفى تدبير نيك خود را نمايان سازد . رسول خدا ( ص ) در روز شنبه سوم شوال به همراه دوازده هزار تن ، ده هزار تن از يارانش كه مكه را بديشان فتح كرده بود و دو هزار تن از مسلمانانى كه ( شهرشان ) فتح شده بود ، راهى حنين شد .\r\nابن سعد و مورخ ديگرى نويسند : ابو بكر گفت : امروز به خاطر كمى ياران خود چيره نمىشويم .\r\nبسيارى از مشركان كه شمارشان هشتاد تن بود و صفوان بن اميه و سهل بن عمرو نيز در ميان آنان\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nبودند ( چنان كه گذشت پيغمبر ( ص ) دو ماه به صفوان مهلت داده بود ) با پيامبر ( ص ) به راه افتادند .\r\nآن حضرت ، عتاب بن اسيد را بر مكه گمارد و عصر هر سه شنبه شب ، دهم شوال به حنين رسيد .\r\nمالك بن عوف سه تن از مردان خويش را به جاسوسى فرستاد تا اصحاب پيغمبر ( ص ) را زير نظر بگيرند آنها در حالى كه از ترس داشت بند از بندشان جدا مىشد به سوى او بازگشتند . مالك گفت :\r\nواى بر شما ! شما را چه مىشود ؟ گفتند : مردانى ديديم سپيدپوش و سوار بر اسبان ابلق . به خدا سوگند از ديدن آنها نتوانستيم خود را نگاه داريم و چنين شديم كه مىبينى .\r\nمالك به سخنان آنان وقعى ننهاد و دست از تصميم خود نكشيد . رسول خدا ( ص ) عبد اللّه بن ابى حدرد اسلمى را به سوى آنان روانه كرد . عبد اللّه وارد اردوگاه هوازن شد و در آنجا چرخى زد و از آنان براى پيغمبر ( ص ) خبر برد . حارث بن مالك گفت : ما در حالى كه هنوز با روزگار جاهليت چندان فاصله نگرفته بوديم ، با رسول خدا ( ص ) راهى حنين شديم . قريش و غير آنان را درخت سدر بزرگ و سر سبزى بود كه بدان ذات انواط مىگفتند . آنان سالانه يك بار به سوى آن درخت مىآمدند و سلاحهاى خويش را بر آن مىآويختند و در آنجا قربانى مىكردند . چون ما آن درخت را ديديم ، بانگ برآورديم كه اى رسول خدا ! چنان كه مشركان ذات انواط دارند ، براى ما هم ذات انواطى قرار ده . پيغمبر ( ص ) گفت : اللّه اكبر ! سخنى گفتيد مثل سخن قوم موسى كه اظهار داشتند : همچنان كه اينان بتهايى دارند ، براى ما هم بتى قرار ده . موسى در پاسخ آنان گفت : به راستى شما مردمى نادانيد . اين روش گذشتگان بود و البته شما هم به روش آنان مىرويد .\r\nچون شب فرا رسيد مالك بن عوف به افراد خويش پرداخت و مواضع آنها را در بيابان حنين تعيين كرد . آنها به پيشنهاد دريد بن صمه در تنگناها و پيچ و خمهاى وادى حنين كمين كردند . دريد به مالك گفت : براى تو كمينى قرار مىدهم كه اگر مسلمانان بر تو هجوم آوردند آنان از پشت ايشان بر آنها بتازند و تو با همراهان خويش بديشان حمله مىبرى و چنان‌چه تو بر آنان حمله كنى هيچ كس از مسلمانان جان به در نخواهند برد . همچنين وى به آنها گفت : چون مسلمانان را ديديد ، قبضه‌هاى شمشيرهايتان را بكشيد و آنگاه يكپارچه حمله كنيد .\r\nرسول خدا ( ص ) نيز ياران خود را سحرگاهان آماده كرد و آنها را به صف درآورد و لواها و پرچمها را به پرچمداران سپرد . لواى مهاجران به دست على بن ابى طالب و لواى ديگر به دست سعد بن ابى وقاص داده شد و انصار را دو لوا داد يكى لواى اوس كه اسيد بن حضير آن را حمل مىكرد و ديگر لواى خزرج كه با سعد بن عباده بود . ساير قبايل عرب نيز لواها و پرچمهايى داشتند . رسول خدا ( ص ) در حالى كه سوار بر استر سپيد خود ( دلدل ) بود و دو زره و مغفر و خود بر سر نهاده بود ، به همراه سپاه خويش در وادى حنين سرازير شد . جابر بن عبد اللّه انصارى گويد : داشتيم رو به وادى حنين مىرفتيم سپيده‌دمان وارد يكى از واديهاى تهامه شديم . اما دشمن زودتر از ما خود را بدانجا رسانيده و در دره‌ها و تنگناها و پيچ و خمها براى ما كمين زده بود . هنوز ما در حال پايين رفتن بوديم\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nكه ناگهان دشمن يكپارچه بر ما هجوم آورد و مسلمانان گريختند و هر يك ، بىتوجه به ديگرى ، به سويى رفتند . رسول خدا ( ص ) به سمت راست رفت و فرمود : اى مردم به سوى من بياييد ! من رسول خدا محمد بن عبد اللّه هستم . اما هيچ كس نزد آن حضرت نيامد .\r\nابن قتيبه در المعارف گويد : در روز حنين كسانى كه پس از فرار مسلمانان با رسول خدا ( ص ) پابرجا ماندند ، على بن ابى طالب و عباس بن عبد المطلب و فرزندش و فضل بن عباس بن عبد المطلب و ايمن بن عبيد ، فرزند ام ايمن آزاد كردهء رسول خدا ( ص ) و دايهء آن حضرت ، بودند . ايمن در آن روز كشته شد . همچنين ربيعة بن حارث بن عبد المطلب و اسامة بن زيد بن حارثه در كنار رسول خدا ( ص ) باقى ماندند . عباس بن عبد المطلب ( دربارهء آن روز ) اين ابيات را خواند :\r\n نصرنا رسول اللّه فى الحرب سبعة * و قد فر من قد فر منهم و اقشعوا\r\nو ثامننا لاقى الحمام بسيفه * بما مسه فى اللّه لا يتوجع \r\nهفت تن بوديم كه رسول خدا را در جنگ يارى داديم و كسانى از ( مسلمانان ) گريختند و پراكنده شدند .\r\nو هشتمين ما به شمشير خويش مرگ را به شمشير خويش بدانچه در راه خدا به دو رسيد ، بىدرد و ناله ، ديدار كرد . مقصود وى از هشتمين نفر ابن عبيد است .\r\nشيخ مفيد گويد : ( در جنگ حنين ) جز ده نفر در كنار پيامبر ( ص ) نبودند كه نه تن آنان منحصرا از بنى هاشم بودند و دهمين نفر ايمن بن ام ايمن بود . ايمن كشته شد و نه نفر هاشمى باقى ماندند . تا اين كه كسانى كه گريخته بودند يكايك بازگشتند و دوباره به هم پيوستند و بر مشركان حمله بردند .\r\nدر اين باره اين آيه نازل شد :   « وَ يَوْم حُنَيْن إِذْ أَعْجَبَتْكُم كَثْرَتُكُم فَلَم تُغْن عَنْكُم شَيْئاً وَ ضاقَت عَلَيْكُم الْأَرْض بِما رَحُبَت ثُم وَلَّيْتُم مُدْبِرِين ثُم أَنْزَل اللَّه سَكِينَتَه عَلى رَسُولِه وَ عَلَى الْمُؤْمِنِين وَ أَنْزَل جُنُوداً لَم تَرَوْها . »   « 254 » \r\nشيخ مفيد مىنويسد : مقصود از مؤمنين در اين آيه على ( ع ) و آن عده هاشمى مىباشد .\r\nممكن است مقصود كل مؤمنانى باشند كه پس از گريز ؛ دوباره بازگشتند .\r\nشيخ مفيد گويد : آنان هشت تن بودند و على ( ع ) نهمين آنان بود كه جلو چشم رسول خدا ( ص ) شمشير مىزد و عباس بن عبد المطلب ، سمت راست رسول خدا ( ص ) و فضل بن عباس ، سمت چپ آن حضرت شمشير مىزد و ابو سفيان بن حارث بن عبد المطلب . موقعى كه استر آن حضرت رميد ، زين استر را گرفته بود . باقى نيز گرداگرد آن حضرت بودند و نوفل بن حارث بن عبد المطلب و\r\n\r\n","description":"","footnote":" ( 254 ) توبه / 25 و 26 ؛ و نيز در روز حنين آنگاه كه انبوهى لشكرتان شما را به شگفت آورده بود ولى براى شما سودى نداشت و زمين با همهء فراخيش بر شما تنگ شد و بازگشتيد و به دشمن پشت كرديد . آنگاه خدا آرامش خويش را بر پيامبرش و بر مؤمنان نازل كرد و لشكريانى كه آنها را نمىديديد ، فرو فرستاد . ","page_name":" 226 ","page_number":234},
  {"content":"\r\n\r\nعبد اللّه بن زبير بن عبد المطلب و عتبه و معتّب فرزندان ابو لهب نيز آن حضرت را در خود گرفته بودند .\r\nشيخ مفيد گويد : جز اينان كه نام برديم ، باقى همه گريختند . ابن هشام گويد : نام ابو سفيان بن حارث مغيره بود . برخى نيز در ميان اين افراد از پسرى از ابو سفيان به نام جعفر ياد كرده‌اند وى گويد : برخى نيز قثم بن عباس را جزو همين عده شمرده‌اند و پسر ابو سفيان بن حارث را ياد نكرده‌اند .\r\nدر سيرهء حلبيه آمده است : خبر شكست مسلمانان به مكه رسيد و عده‌اى از مكيان از شنيدن اين خبر شاد شده زبان به شماتت گشودند . يكى از مكيان گفت : عرب به دين نياكانش بازمىگردد .\r\nدر همين كتاب همچنين در روايتى آمده است : چون مسلمانان در روز حنين از گرداگرد پيامبر ( ص ) متفرق شدند و گريختند جز چهار نفر در كنار آن حضرت نماندند ، سه تن از بنى هاشم و يكى از غير بنى هاشم . على بن ابى طالب ( ع ) و عباس جلو پيامبر ( ص ) نبرد مىكردند و ابو سفيان بن حارث زمام ( استر آن حضرت ) را به دست گرفته بود و ابن مسعود در طرف چپ آن حضرت جنگ مىكرد . هيچ كدام از مشركان به طرف رسول خدا ( ص ) نمىآمدند جز آن كه كشته مىشدند .\r\nآن چه در برخى كتابها آمده مبنى بر اين كه برخى كسان كه هيچ نشان شجاعت و پايمردى در جنگ از آنها به ظهور نرسيده در كنار پيامبر ( ص ) مانده بودند ، چه بسا از دسيسه‌هاى دسيسه‌گران باشد . پيغمبر ( ص ) به عباس كه آوازى رسا داشت فرمود تا بانگ بزند و مسلمانان را بخواند و عهد و پيمان را به ياد آنان آورد . عباس با آوازى بلند فرياد زد : اى اهل بيعت شجره ! اى اصحاب سورهء بقره ! به كجا مىگريزيد ؟ پيمانى را كه با رسول خدا ( ص ) بسته‌ايد به ياد آريد مسلمانان رو به گريز نهادند . شبى تاريك بود و رسول خدا ( ص ) در وادى بود و مشركان از دره‌ها و كناره‌ها و تنگناهاى وادى با شمشيرهاى آخته و عمودهاى آهنين و كارافزارهاى سخت جنگ خود ، به سوى آن حضرت برون مىآمدند . رسول خدا ( ص ) در تاريكى نيم‌نگاهى به مردم انداخت گويى ماه شب چهارده بود .\r\nسپس مسلمانان را بانگ داد و گفت : كجا رفت پيمانى كه با خدا بستيد ؟ اولين و آخرين نفر صداى پيامبر ( ص ) را شنيدند . هيچ كس آواز آن حضرت را نشنيد جز آن كه خود را بر زمين انداخت . آنان به همان جايى كه گريخته بودند ، بازگشتند و به دشمن رسيدند و با او در نبرد شدند .\r\nطبرى گويد : چون مردم گريختند و عده‌اى از جفاكاران مكه كه در ركاب رسول خدا ( ص ) بودند و فرار مسلمانان را نظاره مىكردند ، كينه‌اى را كه در دل نهان داشته بودند آشكار ساختند ابو سفيان بن حرب كه « ازلام » را در تيردان خود داشت ، گفت : اين فراريان تا لب دريا مىگريزند . و مردى ديگر گفت : بدانيد كه امروز سحر و جادو باطل شد . و سخنانى از اين دست .\r\nشيخ مفيد گويد : مالك بن عباده غافقى دربارهء پايدارى كسانى كه در كنار پيغمبر ( ص ) بماندند اين ابيات را سروده است :\r\n لم يواس النبى غير بنيها * شم عند السيوف يوم حنين \r\n\r\n","description":"","footnote":"","page_name":" 227 ","page_number":235},
  {"content":"\r\n\r\n هرب الناس غير تسعة رهط * فهم يهتفون بالناس اين\r\nثم قاموا مع النبى على المو * ت فآتوا زينا لنا غير شين\r\nو ثوى ايمن الامين من القو * م شهيدا فاعتاض قرة عين \r\nجز بنى هاشم هيچ كس ديگر فراروى شمشيرها در روز حنين با پيامبر ( ص ) همراهى نكردند ، مردم بجز نه گروه گريختند و بر مردم بانگ مىزدند : كجا ؟ سپس با پيامبر عليه مرگ برخاستند و براى زينت ما شدند نه باعث ننگ و عار . و ايمن ( بن ام ايمن ) كه امين به رازهاى دين بود شهيد شده در آنجا بماند و به جاى خوشيهاى اين دنيا ، روشنى چشم آن سرا را بگرفت .\r\nعباس بن عبد المطلب نيز در اين مقام اشعارى سروده كه پيش از اين دو بيت از آن به روايت ديگرى گذشت :\r\n نصرنا رسول اللّه فى الحرب تسعة * و قد فر من فر عنه فاقشعوا\r\nو قولى اذا ما الفضل شد بسيفه * على القوم اخرى يا بنى ليرجعوا\r\nو عاشرنا لاقى الحمام بنفسه * لما ناله فى اللّه لا يتوجع \r\nنه تن بوديم كه در جنگ رسول خدا را يارى كرديم و هرآينه گريختند آنان كه از رسول خدا ( ص ) گريختند و پراكنده شدند .\r\nو گفتهء من به ( پسرم ) فضل هنگامى كه با شمشير به دشمن سخت مىگرفت : كه اى پسرم ضربت ديگرى بزن تا بازگردند .\r\nو دهمين ما مرگ را ديدار كرد و از آن چه در راه خدا به او رسيده بود ، اظهار درد نمىكرد .\r\nمقصود وى از « دهمين نفر » ايمن بن ام ايمن است .\r\nشيخ مفيد در ارشاد گويد : مردى از هوازن با شترى سرخ‌موى رو آورد . وى نيزه‌اى بلند به دست داشت كه سر آن نيزه پرچمى بود و روياروى قوم راه مىپيمود و چون بر يكى از مسلمانان دست مىيافت او را بر زمين مىانداخت و چون مردم او را وامىنهادند پرچم خويش برمىافراشت و كسانى كه پشت او بودند به دنبالش مىآمدند . او رجز مىخواند و مىگفت :\r\n انا ابو جرول لا براح * حتى نبيح القوم او نباح \r\nمنم ابو جرول و ما از جاى خود بازنگرديم تا قوم ( مسلمانان ) را بكشيم يا خود كشته شويم .\r\nعلى ( ع ) در برابر او با مقاومت ايستاد و پاهاى شترش را به شمشير زد و ابو جرول را بر زمين انداخت و سپس با ضربتى كار او را تمام ساخت و آنگاه گفت :\r\n قد علم القوم لدى الصباح * انى فى الهيجاء ذو نطاح \r\nقوم دانستند كه من صبحگاهان در نبرد صاحب شاخم ( نيرويم ) .\r\nبا كشته شدن ابو جرول ، مشركان تار و مار شدند و گريختند . آنگاه مسلمانان به هم ملحق شدند و در برابر دشمن صف كشيدند . رسول خدا ( ص ) فرمود : خداوندا ! تو به اولين قريش عذاب و\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nشكنجه چشانيدى به آخرينشان هم بچشان .\r\nمسلمانان و مشركان با يكديگر به نبرد برخاستند . چون پيغمبر ( ص ) آنان را ديد ، پا در دو ركاب زين نهاد و ايستاد و بر ياران خود اشراف پيدا كرد و آنگاه گفت : اكنون تنور جنگ گرم شد :\r\n انا النبى لا كذب * انا ابن عبد المطلب \r\nمن بىدروغ پيامبرم ، من پسر عبد المطلبم .\r\nديرى نپاييد كه دشمن فورا پشت به ميدان كرد . اسيران را دست بسته نزد رسول خدا ( ص ) آوردند . هنگامى كه على ( ع ) ابو جرول را كشت و دشمن بواسطهء قتل او دچار شكست شدند ، مسلمانان در آنها شمشير گذاردند . على ( ع ) پيشاپيش ايشان بود تا اين كه چهل تن از افراد دشمن را بكشت پس از آن بود كه دشمن تار و مار شد و به اسارت درآمدند . مسلمانان هم چنان تا برآمدن روز سرگرم كشت و كشتار و گرفتن اسير بودند .\r\nربيعة بن رفيع ، خود را به دريد بن صمه رسانيد و مهار شترش را بگرفت . او فكر مىكرد كه دريد ، زن است چون در هودج نشسته بود اما ناگهان با مرد سالخوردهء كورى مواجه گشت كه او را به جا نياورد . دريد به او گفت : چه مىخواهى ؟ ربيعه گفت : تو را مىكشم . دريد گفت : كيستى ؟ گفت : من ربيعة بن رفيع سلمى هستم . سپس با شمشيرش ضربتى بر او وارد كرد اما كارگر نيفتاد . دريد به او گفت : مادرت تو را به بد سلاحى مجهز كرده . شمشير مرا كه در اسباب و اثاثيه است بردار و بدان ضربتى بزن كه بالاتر از استخوانها و پايين‌تر از دماغ باشد . من خود مردان را اين گونه به شمشير مىزدم . و چون بازگشتى مادرت را بگو كه دريد بن صمه را كشتى ، چه بسيار روزهايى كه من زنان ( قبيله ) تو را از گرفتارى نجات دادم .\r\nچون ربيعه به سوى مادر خويش بازگشت ، او را از قتل دريد آگاه ساخت . مادرش گفت : به خدا سه مادر تو ( مادرش و دو جده‌اش ) را آزاد كرده بود . همچنين گفته‌اند كه دريد در روز اوطاس كشته شد .\r\nابن اسحاق گويد : چون مشركان هزيمت شدند ، به طائف درآمدند . مالك بن عوف نيز همراه اين گروه بود . برخى از آنها در اوطاس اردو زدند و عده‌اى ديگر به سمت نخله روى كردند .\r\nسپس اسيران حنين و اموال آنها را در پيش رسول خدا ( ص ) گرد آوردند . آن حضرت فرمود تا اسيران و اموال را به جعرانه ببرند و در آنجا نگاه دارند و تقسيم آنها را تا بازگشت از حصار طائف به تأخير انداخت .\r\nدكتر محمد حسين هيكل مصرى در كتاب حيات محمد ( ص ) بنا بر عادت مألوف خويش در انكار حق على ( ع ) به دليلى كه جز خداوند كسى آن را نمىداند ، در اين غزوه هيچ نامى از على ( ع ) به ميان نمىآورد ، چه رسد به اين كه به آن حضرت جهاد و كارى نسبت دهد . او در اين كتاب نمىنويسد كه لواى مهاجران با على بوده بلكه در اين باره تنها به ذكر اين مطلب اكتفا مىورزد كه علم هر قبيله‌اى\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nجلو هر قبيله بود . او همچنين نام على را جزو كسانى كه وقتى مسلمانان پا به فرار گذاردند ، با پيامبر ( ص ) به پايمردى پرداختند ، ذكر نمىكند و تنها مىنويسد : محمد در جاى خويش بايستاد در حالى كه گروهى از مهاجران و انصار و خاندانش دور او را گرفته بودند . با اين كه شما دانستيد كه با خاندان آن حضرت كسى به جز ايمن و يا به قول برخى اسامه و بنا به گفتهء ديگر ابن مسعود نبود ، و آن چه غير اين روايت شده هيچ پايه و اساسى ندارد . با اين وجود دكتر هيكل سرانجام نام آنها را ذكر مىكند اما نام على را كه با شمشير پيشاروى پيغمبر ( ص ) به جنگ مشغول بوده را نمىآورد . و به راستى آيا ممكن است كه على اين گونه نباشد حتى اگر روايتى هم در اين باره وارد نشده باشد ؟\r\nآيا اين شيوه ، خود انكار حق على ( ع ) نيست ؟ به علاوه وقتى دكتر هيكل خبر ابو جرول را بازگو مىكند ، تنها به ذكر اين نكته اكتفا مىورزد كه هوازن از كمينگاههاى خود به زير آمدند در حالى كه يكى از آنها بر شترى سرخ‌موى نشسته و درفشى سياه كه بر سر نيزه‌اى بلند كرده بود به دست گرفته بود و هرگاه با مسلمانى روبه‌رو مىشد ، او را به نيزه زخمى مىكرد . دكتر هيكل در اين قسمت اصلا از كشته شدن اين مرد و پيروانش به دست على ( ع ) ياد نكرده و سخنى از اين كه چهل تن از مشركان به دست على كشته شدند ، به ميان نياورده است . نكته‌اى كه اظهار شگفتى از آن امكان‌ناپذير است اين سخن اوست كه در مورد اين جنگ مىگويد : محمد دچار حميّت شد و در پيشاپيش سيل مردان دشمن بر استر سپيد خويش نشست . اما سپس امر خدا فرود آمد ليكن ابو سفيان بن حارث بن عبد المطلب ، مهار استر آن حضرت را بگرفت و مانع پيشروى او شد » !\r\nوى با اين سخن در واقع تهور و عدم تعقل را به ساحت رسول خدا ( ص ) منتسب كرده است كه مىخواسته با استر خويش دست به حمله بزند آن هم با نه يا چهار تن از يارانش در برابر سى هزار تن مرد هوازنى . و از طرفى ابو سفيان بن حارث را مردى خردمندتر و آينده‌نگرتر از پيغمبر ( ص ) معرفى كرده كه مهار استر رسول خدا ( ص ) را گرفته و مانع حركت آن حضرت شده است . حال آن كه خوانندهء گرامى نيك مىداند كه ابو سفيان هنگامى كه استر پيامبر ( ص ) مىخواست برمد ، زين آن را گرفت و نگاه داشت .\r\n\r\nغزوهء اوطاس و طائف\r\nشيخ مفيد در ارشاد گويد : چون خداوند جمع مشركان را در روز حنين پراكنده ساخت ، آنان به دو فرقه تبديل شدند . اعراب و تابعانشان راه اوطاس را در پيش گرفتند و ثقيف و پيروانشان راه طائف را . رسول خدا ( ص ) ابو عامر اشعرى را به همراه گروهى كه ابو موسى اشعرى هم در ميان آنها بود ، به اوطاس روانه داشت و ابو سفيان صخر بن حرب را به طائف فرستاد . ابو عامر با درفش پيش رفت و جنگيد تا كشته شد . مسلمانان به ابو موسى گفتند : تو عموزادهء فرماندهى و او اينك كشته شد .\r\nبنابراين تو درفش را بگير و در زير آن پيكار كن . ابو موسى درفش را بگرفت و به نبرد پرداخت . او و\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nمسلمانان كارزار كردند تا اين كه خداوند آنها را به پيروزى رساند .\r\nاما ابو سفيان ( صخر بن حرب ) ، او با ثقيف روياروى شد ثقيف بر صورت او زد و وى گريخت و به نزد پيامبر ( ص ) بازگشت و گفت : مرا با گروهى فرستادى كه با اتكاى بديشان بلا را نتوان دفع و سختى را نتوان رفع كرد ، كسانى از هذيل و اعراب كه از ( مشكل ) من گرهى نگشودند . پيغمبر ( ص ) سكوت اختيار كرد . ( حال آن كه اين ابو سفيانى بود كه از هزيمت مسلمانان در روز حنين غبطه مىخورد و براى پيروزى آنان در طايف هيچ تلاشى نكرده بود . )\r\nشيخ مفيد گويد : آنگاه پيامبر ( ص ) شخصا به سوى طايف رفت و چند روزى آنجا را محاصره كرد و على ( ع ) را به همراه سپاهى روانه داشت و به وى فرمود : هر چه مىيابد لگدمال كند و هر بتى را كه مىبيند درهم شكند . على ( ع ) بيرون شد و به راه افتاد تا اين كه سپاهى از خثعم كه شمار زيادى همراه آنان بودند ، وى را ديدند . در اين هنگام مردى از خثعم به نام شهاب ، در هواى گرگ و ميش صبح ، آشكار شد و گفت : آيا هماوردى هست ؟ امير المؤمنين ( ع ) فرمود : چه كسى براى مبارزه با او مىشتابد ؟ هيچ كس برنخاست . آن حضرت خود به مصاف او شتافت . ابو العاص بن ربيع همسر زينب دختر پيغمبر ( ص ) از جا جست و گفت : اى امير آيا تو از پس او برمىآيى ؟ آن حضرت گفت :\r\nنه اما اگر كشته شدم تو فرماندهء مسلمانان باش . على ( ع ) در حالى كه اين بيت را مىخواند به نبرد آن فرد رفت :\r\n ان على كل رئيس حقا * ان يروى الصعدة او يدقا \r\nهر سرى را حقى است يا نيزه را سيراب گرداند يا . . .\r\nسپس ضربتى بر آن مرد زد و او را كشت و در آن سپاه تاختن آغازيد تا اين كه بتها را شكست و به سوى رسول خدا ( ص ) كه اهل طائف را محاصره كرده بود ، بازگشت . چون پيامبر ( ص ) على را بديد به خاطر اين پيروزى آواز تكبير سر داد و دست على را گرفت و با او خلوت كرد و با او ديرى به نجوا پرداخت .\r\nشيخ مفيد گويد : عبد الرحمن بن سيابه و اجلح ، هر دو از ابو زبير ، از جابر بن عبد اللّه انصارى روايت كرده‌اند كه وقتى رسول خدا ( ص ) در روز طائف با على خلوت كرد يكى از مهاجران بيامد و گفت :\r\nتنها با او به نجوا مىپردازى و خلوت مىكنى ؟ رسول خدا ( ص ) فرمود : من با او نجوا نگفتم بلكه خداوند نجوا گفت . آن مرد بازگشت در حالى كه مىگفت : مثل همان كه پيش از حديبيه به ما گفتى « اگر خدا خواهد ايمن و آسوده وارد مسجد الحرام مىشويد » اما وارد نشديم و از ورود بدان بازداشته شديم . پيامبر ( ص ) او را ندا داد و گفت : من به شما نگفته بودم كه همين امسال به مسجد الحرام وارد مىشويد .\r\nسپس شيخ مفيد گويد : از دژ طائف ، نافع بن غيلان بن متعب در سپاهى از ثقيف برون آمد .\r\nعلى ( ع ) با آنان در وادى وج برخورد كرد و نافع را كشت و مشركان هزيمت يافتند و هراسى بر آنها\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nمستولى شد تا آنجا كه گروهى نزد پيامبر ( ص ) آمده اسلام آوردند . محاصره طائف به وسيله پيغمبر ( ص ) ده روز و اندى به طول انجاميد . حركت پيغمبر ( ص ) به طائف از حنين بود . ولى دكتر هيكل از غزوه اوطاس و كشته شدن شهاب و نافع و شكسته شدن بتها و ساير وقايعى كه در اين جنگ به وقوع پيوست ، سخنى به ميان نياورده است .\r\nطبرى روايت كرده است كه رسول خدا ( ص ) بىدرنگ پس از جنگ حنين ، بدين جنگ روى آورد و در طائف فرود آمد . آن حضرت پانزده روز در طائف بماند و با اهل طائف جنگيد . ثقيف از پس دژ با مسلمانان در جنگ شدند و كسى از آنان براى جنگ با مسلمين به رويارويى نيامدند . آدميانى كه اطراف آنها بودند همگى اسلام آوردند و هيأتهاى آنان نزد پيامبر مىآمدند . سپس آن حضرت بازگشت و جز پانزده روز آنجا را محاصره نكرد و از وفد هوازن دربارهء مالك بن عوف ، رئيس و فرماندهء خود در جنگ حنين ، جويا شد . گفتند كه او در طائف است ، مالك وقتى در روز حنين هزيمت يافت به قبيلهء ثقيف در طائف پناهنده شده بود ، آن حضرت گفت : به دو آگهى دهيد كه اگر مسلمان شده پيش من آيد مال و عيال او را به وى بازپس دهم و يكصد شتر به دو عطا كنم . سخن پيامبر ( ص ) را به آگاهى مالك رساندند و او پنهانى و با هراس از ثقيف كه مبادا از اين امر مطلع شوند و او را دربند كنند ، به سوى پيامبر ( ص ) در حركت شد و پيامبر ( ص ) را در جعرانه ديدار كرد . آن حضرت نيز اهل و عيال او را به دو بازگرداند و يكصد شتر به وى ارزانى داشت . مالك اسلام آورد و پيغمبر ( ص ) هم او را بر قومش و بر كسانى كه از قبايل اطراف طايف اسلام آورده بودند ، گماشت .\r\nچون پيغمبر ( ص ) ، همچنان كه گذشت ، از محاصرهء طائف بازگشت ، به جعرانه درآمد . اموال و اسيران در اين مكان بودند . ابن سعد گويد : شمار اسيران شش هزار تن و شمار شتران بيست و چهار هزار نفر و شمار گوسفندان بيش از چهل هزار و همچنين چهار هزار اوقيه نقره جزو اموال بود .\r\nرسول خدا ( ص ) خواستار اسيران شد . و ابتدا به تقسيم اموال كرد و براى تأليف قلوب نخست به سالار مردم پرداخت . آن حضرت به ابو سفيان چهل اوقيه نقره و يكصد شتر داد . ابو سفيان گفت :\r\nپسرم ؟ پيامبر فرمود : به دو نيز همانند ابو سفيان بدهيد . ابو سفيان گفت : فرزندم معاويه ؟ فرمود : به دو نيز همچنان دهيد . و به حكيم بن حزام يكصد شتر داد . حكيم مجددا يكصد شتر ديگر طلب كرد و پيامبر ( ص ) فرمود : يكصد شتر ديگر به دو داد . و به نضير « 255 »  بن حارث بن كلاة و اسيد بن جاريه ثقفى و حارث بن هشام و صفوان بن اميه و قيس بن عدى و سهيل بن عمرو و حويطب بن عبد العزى و الاقرع بن حابس و عينية بن حصن و مالك بن عوف ، هر كدام يكصد شتر داد و به علاء بن حارثه ثقفى و مخرمة بن نوفل و سعيد بن يربوع و عثمان بن وهب و هشام بن عمرو عامرى ، هر كدام پنجاه شتر و به عباس بن مرداس چهل شتر عطا كرد .\r\n\r\n","description":"","footnote":" ( 255 ) نضير ( با ياء ) برادر نضر ( بدون ياء ) است كه در جنگ بدر گفتيم كه با . . . كشته شد . ماوردى و غير او در كتاب اعلام النبوة بر اين مطلب تصريح كرده اما در برخى جاها از كتابش اين اسم را بدون ياء ( نضر ) ضبط كرده كه اشتباه است . ","page_name":" 232 ","page_number":240},
  {"content":"\r\n\r\nطبرى گويد : آن حضرت به ابن مرداس شتران را عطا كرد اما مرداس از شتران به خشم آمد و دربارهء ( اين تقسيم‌بندى ) زبان به عتاب پيغمبر ( ص ) گشود و اشعارى در اين باره سرود .\r\nشيخ مفيد گويد : سخن ابن مرداس به گوش پيامبر ( ص ) رسيد و آن حضرت گفت : على ! برخيز و زبانش را كوتاه كن . عباس بن مرداس گفت : به خدا قسم اين سخن بر من گران‌تر از روز خثعم آمد ، هنگامى پيامبر و اصحابش به ديار ما گام نهادند ، پس على دست مرا بگرفت و با خود برد ، دلم مىخواست يكى مرا از دست او رهايى مىداد . گفتم : على آيا تو زبان مرا مىبرى ؟ گفت : من تو را در همان كارى مىبرم كه بدان مأمور شده‌ام . او همچنان مرا مىبرد تا به جايگاه شتران رسيديم . به من گفت : بين چهل تا صد شتر بشمار . گفتم : پدر و مادرم فداى تو باد ! چه كريم و بردبار و داناييد شما ! گفت : رسول خدا تو را چهل شتر عطا كرد و با مهاجر نيت قرار داد . اگر خواهى چهل شتر برگير و اگر خواهى يكصد شتر و با كسانى باش كه يكصد شتر دارا شدند . گفتم : تو راهنمايىام كن . گفت : من به تو مىگويم هر آن چه پيامبر ( ص ) به تو داد برگير و بدان خرسند باش . گفتم : چنين كنم .\r\nاما دكتر هيكل اين سخنان را به على اسناد نداده و تنها بر اين اكتفا ورزيده است كه پيامبر فرمود : او را ببريد و زبانش را از من كوتاه كنيد و تا جايى كه خرسند شود به دو ( شتر ) دهيد و اين كوتاه كردن زبان او بود .\r\nچون رسول خدا ( ص ) غنايم به دست آمده از جنگ حنين را تنها به قريش اختصاص داد و براى تأليف قلوب آنان همه را به تمام و كمال به افرادى همچون ابو سفيان و فرزندش معاويه و عكرمة بن ابى جهل و صفوان بن اميه و حارث بن هشام و سهيل بن عمرو و زهير بن ابى اميه و هشام بن مغيره و اقرع بن حابس و عينية بن حصن عطا كرد و به انصار هيچ چيز و بنا به قولى چيز اندكى داد ، گروهى از آنان بر سر خشم آمده در اين باره گفت‌وگو كردند و گفتند : رسول خدا ( ص ) چشمش به قومش افتاده است . پيامبر از اين سخن مطلع شد و آنان را گرد آورد . على هم در پى بىآن حضرت بيامد و در وسط اصحاب بنشست . پيغمبر ( ص ) حمد و ثناى خدا را گفت و آنگاه فرمود : اى جماعت انصار ! اين چه سخنى است كه از جانب شما به آگهى من رسيده و چه گلايه‌اى است كه از من مىكنيد ؟ من از شما پرسشى دارم مرا جواب گوييد ؛ آيا شما گمراه نبوديد و خداوند شما را به وسيلهء من هدايت نكرد ؟ آيا شما بر پرتگاهى از آتش نبوديد و خداوند به واسطهء من نجاتتان نداد ؟ آيا شمارتان اندك نبود و خداوند به خاطر من شما را بسيار نگردانيد ؟ و تهيدست نبوديد و خداوند به خاطر من بىنيازتان نكرد ؟ و دشمن يكديگر نبوديد و خداوند به وسيلهء من ميان دلهاى شما الفت برقرار نكرد ؟ گفتند : چرا اى رسول خدا و اين فضل و منت براى خدا و رسول اوست .\r\nآنگاه رسول خدا ( ص ) اندكى خاموش ماند و سپس فرمود : چرا به من نمىگوييد چه گفته‌اى داريد ؟ گفتند : پدر و مادرمان فدايت چه پاسخى داريم كه با تو بگوييم ؟ ما تو را گفتيم كه فضل و\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nمنت و نعمت تو راست بر ما . پيغمبر ( ص ) فرمود : شما مىتوانستيد بگوييد و اگر هم بر زبان مىآورديد راست گفته بوديد . شما مىتوانستيد بگوييد : تو تكذيب شده پيش ما بيامدى و ما تو را تصديق كرديم ، بىيار و ياور بودى و ما تو را يارى رسانديم ، رانده شده بودى و ما پناهت داديم ، ترسان بودى و ما ايمنت داشتيم ، فقير بودى و ما به تو به مواسات رفتار كرديم .\r\nدر اين هنگام بانگ زارى انصار به هوا خاست و پيران و سران آنها به سوى پيامبر ( ص ) بيامدند و دست و پاى آن حضرت را بوسه دادند و سپس گفتند : به خدا و از خدا و به رسول خدا و از او خوشنوديم و اين اموال ما پيش روى تو ، آنها را بر قوم خويش بخش كن . و هر كس از ما كه چنين سخنانى گفت ، بدون خشم سينه و كينهء دل بوده است ، ولى اينها گمان بردند كه بر آنها خشم برده شده و مورد كوتاهى قرار گرفته‌اند . اينك از گناهانشان توبه كردند تو هم اى رسول خدا براى ايشان آمرزش بخواه .\r\nرسول خدا ( ص ) فرمود : خداوندا ! انصار و فرزندان انصار و فرزندان فرزندان انصار را بيامرز . اى جماعت انصار ! آيا دوست نداريد كه مردم از اينجا با گوسفند و شتر بروند و شما كه رسول خدا ( ص ) در سهم شماست ، بازگرديد ؟ گفتند : چرا دوست داريم . پيغمبر ( ص ) فرمود : در اين صورت انصار يار و ياور و محرم من هستند . اگر مردم همه از راهى گسترده بروند و انصار از تنگناى ، همانا من به راه انصار مىروم .\r\nاين عبارت نشانگر نهايت حسن سياست و پيوست دلها از سوى پيغمبر ( ص ) است . وفد هوازن به همراه چهارده مرد كه ابو ثروان يا ابو برقان ، عموى رضاعى رسول خدا ( ص ) نيز در ميان آنها بود ، به رياست زهير بن صرد نزد آن حضرت آمدند . ورود آنان پس از تقسيم غنايم بود . آنها اسلام آوردند و پيامبر را از مسلمان شدن ساير افراد آگهى دادند . عموى رضاعى آن حضرت به وى عرض كرد : اى رسول خدا ! اين زنان اسير ، عمّه‌ها و خاله‌ها و پرستارهاى تواند ، همانها كه تو را در كودكى سرپرستى كرده‌اند . ما تو را در دامان خويش پرورديم و از پستانهاى ( زنان ) خويش به تو شير داديم . من تو را در ميان خويش شيرخواره ديدم و هيچ شيرخواره‌اى را بهتر از تو نديدم و تو را از شير گرفته بديدم و هيچ ( كودك ) از شير گرفته‌اى را برتر از تو نديدم ، سپس تو را در جوانى ديدم و هيچ جوانى را بهتر از تو نديدم . خصلتهاى نيك در تو كمال يافته است و با اين ترتيب ما اصل و عشيرت توايم . پس بر ما منت گذار كه خداوند بر تو منت نهد .\r\nزهير بن صرد نيز گفت : اى رسول خدا ! ما اصل و عشيرتيم و در اين آغلها عمه‌ها و خاله‌هاى تو اسيرند . اگر ما حارث بن ابى شمر « 256 »  يا نعمان بن منذر « 257 »  را شير داده بوديم و سپس كه تو بر ما وارد ساختى آنان بر ما فرود مىآوردند ، به فضل و كرم آنها اميدوار بوديم . رسول خدا ( ص ) فرمود :\r\n\r\n","description":"","footnote":" ( 256 ) از پادشاهان غسانى شام .  ( 257 ) پادشاه حيره در عراق . ","page_name":" 234 ","page_number":242},
  {"content":"\r\n\r\nبهترين سخن راست‌ترين آن است . آيا فرزندان و زنان شما در نظرتان محبوب‌ترند يا مالهايتان ؟\r\nآنها پاسخ دادند : ما را ميان اموال ما و شرف ما مخيّر ساختى و ما هيچ چيز را با شرف خويش برابر نمىكنيم پس فرزندان و زنان ما را به ما بازگردان . پيغمبر ( ص ) فرمود : آن چه متعلق به من و بنى عبد المطلب است شما را باد و من دربارهء ( بقيه ) از مردم پرسش خواهم كرد .\r\nمهاجران و انصار گفتند : آن چه متعلق به ماست به رسول خدا ( ص ) تعلق دارد . اقرع بن حابس گفت : اما من و بنى تميم از حق خويش نمىگذريم . عيينة بن حصن نيز گفت : اما من و بنى فزاره از حق خود چشم نمىپوشيم ، و عباس بن مرداس گفت : من و بنو سليم هم نمىگذريم . بنو سليم گفتند :\r\nآن چه از آن ماست متعلق به رسول خداست . عباس بن مرداس گفت : شما مرا خوار كرديد . رسول خدا ( ص ) به كسانى كه از بازپس دادن حق خود ابا ورزيده بودند ، فرمود : اين جماعت در حالى كه به اسلام گرويده‌اند آمدند . من در مورد اسيران ايشان درنگ كردم و آنها را مخيّر ساختم ولى آنها زنان و فرزندانشان را با چيزى برابر نكردند . پس هر كه از اينان چيزى دارد و مايل است آن را بازگرداند ، پس فرستد و هر كه دوست ندارد ، آن چه از اينان برداشته بازپس دهد و بر ماست كه شش شتر به او دهيم . گفتند : راضى و تسليم هستيم . آنگاه مسلمانان زنان و فرزندان آنها را بازپس دادند .\r\nرسول خدا ( ص ) در شب پنج شنبه ، پانزدهم ذى القعده به جعرانه رسيده بود . او سيزده شب در آنجا بماند و شب چهار شنبه ، دوازده روز مانده به پايان ماه ذى القعده شبانه از آنجا بيرون آمد و براى گزاردن حج عمره ، احرام بست و وارد مكه شد و طواف و سعى كرد و موهاى سرش را تراشيد و همان شب به جعرانه بازگشت و در آنجا بيتوته كرد و سپس در روز پنج شنبه به مدينه بازگشت .\r\nملاحظه مىشود كه در جنگهاى مهم پيامبر ( ص ) كه زد و خورد در آنها صورت پذيرفت و آنها عبارت‌اند از : بدر و احد و خندق و خيبر و حنين ، شمار مسلمانان يك سوم شمار مشركان بوده است .\r\nدر جنگ بدر مشركان نهصد و پنجاه نفر و شمار مسلمين سيصد و سيزده تن و در جنگ احد مشركان سه هزار نفر و مسلمانان هفتصد تن و در خندق مشركان ده هزار نفر و مسلمانان سه هزار تن بودند ، و در خيبر شمار مسلمانان هزار و چهار صد نفر بود و تعداد يهوديان از سوى مورخان ذكر نگشته است .\r\nاما دقت بيانگر آن است كه يهوديان ، به خاطر وجود قلعه‌هاى فراوان در خيبر ، و نيز وجود همراهانشان از قبيلهء بنى نضير ، بسيار فراوان بودند . و در حنين مشركان سى هزار و مسلمانان دوازده هزار نفر بودند . با اين وجود در تمام ميدانها پيروزى از آن مسلمين بوده حتى در نبرد احد ، زيرا در اين جنگ اخير شكست مسلمانان به خاطر سرپيچى از فرمان پيامبر ( ص ) بوده و در تمام جنگها هم پيروزى بسته به جهاد على و پايمرديهاى او بوده است .\r\n\r\nغزوهء تبوك\r\nاين غزوه در ماه رجب سال نهم هجرى روى داد . علت وقوع اين غزوه آن بود كه به پيامبر ( ص ) خبر\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nرسيد كه روم در شام سپاه فراوانى تجهيز كرده و هرقل هزينه سپاه خويش را براى يك سال پرداخته و قبايل لخم و جذام و عامله و غسان را نيز با خويش همراه ساخته است . آنان پيشقراولان خود را تا بلقاء پيش فرستادند . آن حضرت ( ص ) كم اتفاق مىافتاد كه آهنگ رفتن به غزوه‌اى بكند جز آن كه هدف خود را مىپوشاند مگر در غزوهء تبوك . در اين جنگ پيامبر ( ص ) به خاطر بعد سفر و گرماى سخت و فراوانى دشمن ، قصد خود را با اصحاب در ميان گذارد و آنان را آگهى داد تا آمادهء نبرد شوند . وى مردم را به خروج از مدينه فرا خواند و به مكه و قبايل عرب كس فرستاد و آنها را دعوت كرد و به صدقه فرمانشان داد . آنان صدقات فراوانى با خويش بياوردند و در راه خداوند تجهيزات فراهم كردند و اين كار در زمانى بود كه مردم در عسرت بودند و هوا هم بسيار گرم و مدينه هم دچار كمبود شده بود . زمانى كه ميوه‌ها رسيدند ، مردم به ماندن تمايل پيدا كردند به همين علت اين سپاه را سپاه عسرت نام دادند .\r\nطبرى گويد : پيامبر ( ص ) مسلمانان را به مهيا شدن امر فرمود و آنان را آگهى داد كه به قصد روم مىرود . مسلمانان به رغم بىميلى خود از اين جنگ ، آماده شدند به علاوه آن كه آنها نام روم و جنگ با ايشان را كارى سترگ مىپنداشتند . هفت نفر كه مردمى نيازمند بودند ، از آن حضرت درخواست مركوب كردند اما وى به آنها پاسخ داد كه من چيزى ندارم تا شما را بدان وسيله سوار كنم . آنها گريان از پيش پيامبر ( ص ) بازگشتند . اين هفت تن را بكّائين ( گريه كنندگان ) نام نهادند و دربارهء آنان اين آيه نازل شد :  « لَيْس عَلَى الضُّعَفاءِ وَ لا عَلَى الْمَرْضى وَ لا عَلَى الَّذِين لا يَجِدُون ما يُنْفِقُون حَرَج إِذا نَصَحُوا لِلَّه وَ رَسُولِه  . . .  وَ لا عَلَى الَّذِين إِذا ما أَتَوْك لِتَحْمِلَهُم قُلْت لا أَجِدُ ما أَحْمِلُكُم عَلَيْه تَوَلَّوْا وَ أَعْيُنُهُم تَفِيض مِن الدَّمْع حَزَناً أَلَّا يَجِدُوا ما يُنْفِقُون . »  « 258 » \r\nهشتاد تن از اعراب نيز به خدمت آن حضرت آمده عذر و بهانه آوردند اما او عذر و بهانه آنان را نپذيرفت . هشتاد و چند نفر از منافقان نيز بدون هيچ دليل و علتى از پيوستن به سپاه آن حضرت امتناع ورزيدند . گفته‌اند كه آنها دربارهء نپيوستن خود به سپاه پيغمبر ( ص ) از آن حضرت كسب اجازه كردند و آن حضرت هم بديشان اجازه داد و اين آيه نازل شد :  « وَ جاءَ الْمُعَذِّرُون مِن الْأَعْراب لِيُؤْذَن لَهُم وَ قَعَدَ الَّذِين كَذَبُوا اللَّه وَ رَسُولَه سَيُصِيب الَّذِين كَفَرُوا مِنْهُم عَذاب أَلِيم . »  « 259 » \r\nمراد از « المعذرون » مقصران هستند كه بىآن كه عذرى داشته باشند ، از آمدن انصراف جستند .\r\nهمچنين گفته‌اند : « المعذرون » كسانى بوده‌اند كه عذر داشته‌اند . تنى چند از مسلمانان نيز بدون آن\r\n\r\n","description":"","footnote":" ( 258 ) توبه / 90 - 92 ؛ بر ناتوانان و بيماران و بر آنان كه چيزى ندارند تا در راه خدا هزينه كنند حرجى نيست اگر بر خدا و رسولش خيرانديشى كنند ، . . . و نه بر آنان كه بيابندت تا سوارشان كنى و تو گويى من چيزى ندارم تا شما را بدان سوار كنم ، برگردند در حالى كه ديدگانشان اشكبار است و غمگينند كه چرا چيزى ندارند تا هزينه كنند .  ( 259 ) توبه / 90 ؛ بهانه‌جويان عرب آمدند تا بديشان اذن ماندن داده شود و كسانى كه به خدا و رسولش دروغ گفتند ، بازنشستند اما به زودى كافرانشان را عذابى دردناك مىرسد . ","page_name":" 236 ","page_number":244},
  {"content":"\r\n\r\nكه اصلا شك و ترديدى داشته باشند ، از رفتن بازماندند . يكى از اينان ابو خيثمه سالمى بود . او پس از آن كه رسول خدا ( ص ) چند روزى در گرما راه سپرد ، پيش خانواده‌اش بازگشت . او دو زن خويش را بيافت كه هر كدام در سايه‌بان خود در باغ بودند و سايه‌بان خويش را آب‌پاشى كرده و آب خنك و خوراك براى وى فراهم ساخته‌اند . او بر در سايه‌بانها ايستاد و به زنان خويش و آن چه كرده بودند ، نگريست و گفت : رسول خدا در آفتاب و باد باشد و ابو خيثمه در سايه‌بانهاى خنك و آب سرد و در كنار زنانى زيبا ؟ ! اين انصاف نيست . سپس گفت : به خدا قسم به سايه‌بان هيچ يك از شما وارد نمىشوم تا مگر به رسول خدا ( ص ) برسم . براى من توشه فراهم آريد . زنان وى چنان كردند و آنگاه شتر خود را سوار شد و بيرون آمد تا در تبوك به رسول خدا ( ص ) رسيد . مسلمانان گفتند : اى رسول خدا سوارى از راه مىرسد . فرمود : ابو خيثمه باشد . گفتند : به خدا كه خود ابو خيثمه است . رسول خدا ( ص ) وى را تحسين گفت و براى او دعاى خير كرد .\r\nطبرى گويد : ابن اسحاق گفت : رسول خدا ( ص ) على بن ابى طالب را در ميان اهل و خانوادهء خود به جانشينى خويش گماشت و به وى دستور داد كه پيش آنها بماند و سباع بن عرفطه غفارى را نيز بر مدينه تعيين كرد .\r\nابن هشام گويد : آن حضرت ، محمد بن مسلمه انصارى را بر مدينه گماشت و على بن ابى طالب را بر اهل و خاندان خويش و دستور داد در بين آنها بماند . در اين هنگام منافقان دربارهء على ( ع ) به بدگويى پرداخته گفتند : پيغمبر ( ص ) ، على را از پس خويش بر جاى ننهاده مگر به دليل اين كه از وى گران خاطر بوده و مىخواسته است او را كوچك كند . چون منافقان اين شايعه را رواج دادند ، على سلاح خويش برداشت و از مدينه بيرون آمد تا به رسول خدا ( ص ) كه در جرف فرود آمده بود ، رسيد و عرض كرد : اى رسول خدا ! منافقان گمان كرده‌اند و مىگويند كه از من گران خاطر بوده‌اى و از روى بىاعتنايى مرا در مدينه وانهاده‌اى ؟ ! پيغمبر ( ص ) فرمود : دروغ گفته‌اند ، بلكه تو را به منظور حفظ و حراست آن چه پشت سر گذاشتم ، در مدينه بگماشتم . بازگرد و جانشين من در ميان خانواده‌ام و خانوادهء خود باش . اى على ! مگر خشنود نيستى كه نسبت به من همان مقام و منزلت را داشته باشى كه هارون نسبت به موسى داشت جز آن كه بعد از من پيامبرى نيست ؟ آنگاه على به مدينه بازگشت .\r\nاما شيخ مفيد گفته است هيچ ذكر نكرده‌اند كه كسى جز على ( ع ) جانشين پيامبر ( ص ) بر مدينه بوده است و اين سخن ، ظاهر و موافق با اعتبار است . پيامبر ( ص ) هيچ كس را در ولايت بر مدينه شريك على قرار نداد آن هم با شجاعت و لياقتى كه در على وجود داشت . وقتى پيامبر ( ص ) چنان كه دانستى در بيشتر غزوه‌هايش ابن ام مكتوم نابينا را بر مدينه به جانشينى خويش مىگمارد و تنها به او اكتفا مىكند ، آيا در على ( ع ) چنان لياقت و شايستگى نيست كه او را به جانشينى خود بگمارد ؟ از اين گذشته روايت نقل شده در نام كسى كه از سوى پيغمبر ( ص ) به جانشينى تعيين شد مضطرب\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nاست ؛ در جايى نام محمد بن مسلمه آمده و در جايى سباع بن عرفطه و در سيرهء حلبيه هم از ابن ام مكتوم براى اين مقام ياد شده است . از عبد اللّه بن عبد البر حكايت كرده‌اند كه گفت : ثابت شده است كه پيغمبر ( ص ) فقط على بن ابى طالب را به جانشينى خود در مدينه تعيين كرد . پيغمبر ( ص ) بدين دليل على را به همراه خود نبرد كه خداوند وى را آگهى داده بود كه جنگى براى آنها پيشامد نمىكند .\r\nبنا بر اين ماندن على ( ع ) در مدينه اهميت بيشترى داشت چون پيغمبر ( ص ) از ناحيهء منافقان و اعراب ، كه بسيارى از آنها كشته شده بودند ، نسبت به مدينه احساس بيم و خطر مىكرد . و اين مسأله‌اى روشن و آشكار است .\r\nشيخ مفيد گويد : چون پيامبر ( ص ) آهنگ خروج از مدينه كرد ، امير المؤمنين ( ع ) را در خاندان و فرزندان و همسران و مهاجران به جانشينى خويش بگماشت و به دو فرمود : على ! ( كار ) مدينه سامان نگيرد جز با من يا تو . چون آن حضرت از سوء قصدهاى اعراب و بسيارى از مكيان و قبايل اطراف مكه كه با آنها جنگيده و خونشان را ريخته بود آگاهى داشت ، از اين رو ترسيد كه مبادا وقتى از مدينه دور شود و به بلاد روم يا حدود آن برسد ، اين دشمنان مدينه را خواهان شوند . بنا بر اين اگر كسى در مدينه به جانشينى آن حضرت نمىماند ، از تباهكاريها و مفسده‌جوييهاى دشمنان در خانهء هجرتش و زشتكارى نسبت به خاندان و بازماندگان احساس امنيت نمىكرد . آن حضرت ( ص ) پى برد كه براى ترساندن دشمن و نگاهبانى از دار الهجرة و پاسبانى از اهالى آن هيچ كس شايسته‌تر از على ( ع ) نيست . از اين رو على را به جانشينى خود گمارد . منافقان چون از جانشينى على به وسيلهء پيامبر ( ص ) آگهى يافتند ، بناى حسادت گذاشتند و مقام على بر آنان گران آمد و دانستند كه مدينه با وجود على ، حراست مىشود و دشمن در آن طمع نمىتواند ببندد . اين امر بر آنان ناگوار آمد . زيرا آنها ترجيح مىدادند كه على با پيغمبر ( ص ) روانه شود تا بتوانند به هنگام دورى پيامبر ( ص ) از مدينه و عدم وجود شخصى با شكوه و هيبت كه وظيفهء پاسبانى از آن شهر را بر عهده داشته باشد و با حضور خود رفاه و آسايش مردم را موجب شود ، مفسده‌جويى كنند و خرابى به بار آورند . برخى از اين منافقان نيز از سختى سفر به تكلف افتاده بودند . از اين رو نسبت به على شايعه‌پراكنى كردند و گفتند : پيامبر ( ص ) على را از روى اكرام و اجلال و مودت به جانشينى خود نگمارده بلكه از وى گران خاطر بوده است .\r\nآنان با اين شايعه ، على را در مظان بهتان قرار دادند ؛ حالى كه خود خلاف آن را مىدانستند . چون على ( ع ) از رواج اين شايعه مطلع شد و گفتهء آنان را تكذيب كرد لذا خود را به پيامبر ( ص ) رساند و آن حضرت را از سخن منافقان آگاه كرد . پيغمبر ( ص ) به او فرمود : برادر به جايگاه خويش بازگرد كه ( كار ) مدينه جز با من و تو راست نمىآيد . تو جانشين من در ميان اهل بيتم و خانهء هجرت و قومم هستى . آيا خشنود نيستى كه نسبت به من همان مقام و منزلت را داشته باشى كه هارون نسبت به قوم موسى داشت جز آن كه پس از من پيامبرى نيست ؟\r\nاگر خداوند مىدانست كه پيامبرش در اين جنگ نياز به ياران پيدا مىكند هرآينه به پيامبر اجازه\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nنمىداد كه على را از پس خود در مدينه وانهد اما به پيامبر فهماند كه مصلحت آن است كه على را جانشين خود گرداند و او را در دار الهجرة باقى گذارد .\r\nدكتر هيكل در اينجا تنها به ذكر اين سخن اكتفا كرده است كه پيغمبر ( ص ) على بن ابى طالب را بر خاندان خويش به جانشينى خود گمارد و به وى فرمود كه در ميان آنها بماند .\r\nرسول خدا ( ص ) به هر طايفه انصار و به هر قبيلهء عرب فرمان داد كه لوا يا رايتى برگيرد و در روز پنج شنبه كه حركت در اين روز را دوست مىداشت ، از مدينه خارج شد . آن حضرت با سى هزار نفر و ده هزار اسب راهى شد تا به تبوك رسيد .\r\nعبد اللّه بن ابى سلول ، با همپيمانان يهودى و منافق خود در ثنية الوداع اردو زده بود . ابن سعد و ابن هشام و ديگر سيره‌نويسان گفته‌اند : گفته مىشد كه اردوى آن حضرت كمتر از دو اردو نبود و چون حركت كرد عبد اللّه بن ابى و همراهانش از حركت خوددارى ورزيدند .\r\nنگارنده : اين مطلب را پيش از اين از شيخ مفيد نقل كرديم كه گفته بود : اكثر مسلمانان از همراهى رسول خدا ( ص ) خوددارى ورزيدند .\r\nابن هشام و طبرى گويند : عده‌اى از پيوستن به آن حضرت امتناع كردند تا جايى كه گفته شد ابو ذر نيز بازماند . شتر ابو ذر در آمدن كندى مىكرد . ابو ذر شترش را به باد نكوهش گرفت و چون ديد در رفتن كندى مىكند ، اثاثيه‌اش را برداشت و بر دوش خود افكند و در پى رسول خدا ( ص ) پياده به راه افتاد . رسول خدا ( ص ) در يكى از منازل فرود آمد . يكى از مسلمانان نگريست و گفت : اين مرد تنها از راه مىرسد . پيغمبر فرمود : ابو ذر باشد . چون نيك نگريستند گفتند : او ابو ذر است .\r\nپيغمبر ( ص ) فرمود : خدا ابو ذر را بيامرزد ، تنها مىرود و تنها مىميرد و تنها برانگيخته مىشود .\r\nگروهى از منافقان با رسول خدا ( ص ) كه رو به تبوك مىرفت ، راه مىپيمودند . يكى از آنها به ديگرى گفت : آيا خيال مىكنيد كه جنگ با بنى اصفر مثل جنگ با ديگران است ! به خدا گويى شما را مىبينم كه فردا در بند افتاده‌ايد ! مقصود او از اين گفته آن بود كه شايعه‌پراكنى كند و مؤمنان را بترساند . رسول خدا ( ص ) به عمار فرمود : پيش منافقان برو و دربارهء آن چه گفته‌اند از آنها بازخواست كن . اگر منكر شدند بگو چرا شما چنين و چنان گفتيد . منافقان پيش رسول خدا ( ص ) آمده زبان به عذر گشودند و برخى از آنها گفتند : ما فقط داشتيم شوخى مىكرديم . و دربارهء آنها اين آيه فرود آمد :\r\n « وَ لَئِن سَأَلْتَهُم لَيَقُولُن إِنَّما كُنَّا نَخُوض وَ نَلْعَب . . . »  « 260 » \r\nچون رسول خدا ( ص ) به تبوك رسيد ، يحنّه پسر رؤبه بزرگ « ايلة » نزد آن حضرت آمد و با رسول خدا ( ص ) مصالحه كرد و بدان حضرت جزيه داد . مردم جرباء و اذرح نيز خدمت آن حضرت\r\n\r\n","description":"","footnote":" ( 260 ) توبه / 65 ؛ « و اگر از ايشان بپرسى ( كه چرا چنين سخنى گفتيد ) پاسخ دهند كه ما مزاح و شوخى مىكرديم . . . » ","page_name":" 239 ","page_number":247},
  {"content":"\r\n\r\nرسيدند و به دو جزيه پرداختند . رسول خدا ( ص ) براى هر يك نامه‌اى نگاشت و اين نامه نزد ايشان است . آن حضرت ، خالد بن وليد را فراخواند و وى را به سوى اكيدر بن عبد الملك كندى فرمانرواى دومة الجندل ( جوف ) كه مسيحى بود ، فرستاد و به دو فرمود : تو اكيدر را زمانى خواهى ديد كه مشغول شكار كردن گاو است .\r\nچون خالد به دژ اكيدر رسيد ، شبى مهتابى و تابستانى بود و اكيدر با همسرش روى بام بودند . در اين هنگام گاوى را ديدند كه با شاخهاى خود به در قصر مىكوبد . زن اكيدر گفت : آيا تا كنون چنين شكارى ديده بودى ؟ اكيدر گفت : نه به خدا ! همسرش گفت : چه كسى از چنين شكارى دست برمىدارد ؟ اكيدر از بام به زير آمد و دستور داد اسبش را زين كنند . او به همراه تنى چند از اعضاى خانواده‌اش كه حسان برادرش نيز در ميان آنها بود ، حركت كردند .\r\nدر اين هنگام با سپاه رسول خدا ( ص ) روبه‌رو شدند . اكيدر به اسارت افتاد و دستگير شد اما برادرش حسان از تسليم شدن خوددارى ورزيد و پيكار كرد تا به قتل رسيد و ساير همراهان اكيدر گريختند . بر تن حسان ، قبايى از جنس ديباى زربفت بود . خالد آن را برداشت و براى رسول خدا ( ص ) فرستاد . مسلمانان به دست خويش آن قبا را لمس مىكردند و از آن اظهار تعجب مىنمودند . خالد ، اكيدر را نزد رسول خدا ( ص ) آورد . پيغمبر ( ص ) از ريختن خون او دست بازداشت و با وى بر پرداخت جزيه مصالحه كرد و آزادش ساخت . اكيدر به ديار خود بازگشت .\r\nرسول خدا ( ص ) ده شب و اندى و بنا به قول ديگر ، بيست شب در تبوك ماند و از آنجا جلوتر نرفت و سپس به مدينه برگشت . سه تن بىآن كه شك و يا نفاق ورزيده باشند از پيوستن به رسول خدا ( ص ) بازماندند . اينان عبارت بودند از : كعب بن مالك و مرارة بن ربيع و هلال بن اميه . چون پيامبر ( ص ) به مدينه بازگشت فرمود كه هيچ كس با اين سه تن گفت‌وگو نكند . مسلمانان از هم صحبت شدن با اين سه تن و حتى زنهايشان اجتناب مىكردند . پنج شب بدين منوال سپرى شد تا اين كه خداوند از گناه آنان درگذشت و اين همان است كه در آيهء زير آمده :  « وَ عَلَى الثَّلاثَةِ الَّذِين خُلِّفُوا حَتَّى إِذا ضاقَت عَلَيْهِم الْأَرْض بِما رَحُبَت وَ ضاقَت عَلَيْهِم أَنْفُسُهُم وَ ظَنُّوا أَن لا مَلْجَأَ مِن اللَّه إِلَّا إِلَيْه ثُم تاب عَلَيْهِم لِيَتُوبُوا إِن اللَّه هُوَ التَّوَّاب الرَّحِيم . »  « 261 » \r\nهمچنين منافقانى كه از همراهى آن حضرت بازنشسته بودند ، پيش وى آمدند و سوگند خوردند و عذر و بهانه آوردند ليكن رسول خدا ( ص ) آنها را رسوا كرد و نه خداوند و نه پيامبرش هيچ كدام عذر آنها را نپذيرفتند .\r\n\r\n","description":"","footnote":" ( 261 ) توبه / 118 ؛ و بر آن سه تن كه بازماندند تا آن كه زمين با فراخىاش بر ايشان تنگ شد و جانهايشان براى آنها تنگ آمد و دانستند كه پناهگاهى از خدا جز به سوى او نيست . پس خداوند برايشان توبه كرد تا آنها توبه كنند كه خداوند توبه‌پذيرندهء مهربان است . ","page_name":" 240 ","page_number":248},
  {"content":"\r\n\r\n\r\nماجراى افك\r\nبه هنگام ذكر غزوهء بنى مصطلق در همين جزء ، از ماجراى افك سخن گفتيم و بعدا هم در جزء سه قسمت يك ، مفصلا در اين باره گفت‌وگو خواهيم كرد و علت اين كه در اينجا بدان اشاره كرديم ، اين است كه كسى گمان نكند كه ما از توضيح مفصل اين ماجرا كوتاهى كرديم . ما وقتى كه غزوهء بنى مصطلق را بازگو مىكرديم توضيح ماجراى افك را فراموش كرديم و اينك در اينجا بدان توجه داريم .\r\n\r\nآيهء نجوا\r\nخداوند متعال در سورهء مجادله آيهء دوازدهم مىفرمايد :  « يا أَيُّهَا الَّذِين آمَنُوا إِذا ناجَيْتُم الرَّسُول فَقَدِّمُوا بَيْن يَدَيْ نَجْواكُم صَدَقَةً  . . .  وَ اللَّه خَبِيرٌ بِما تَعْمَلُون . »  « 262 » \r\nدر تفسير مجمع البيان آمده است : اين آيه دربارهء توانگران فرود آمد . زيرا آنان پيش پيامبر ( ص ) مىآمدند و مدت زيادى به گفت‌وگو با آن حضرت مىپرداختند . خداوند هم فرمود كه وقت گفت‌وگو با رسول خدا ( ص ) صدقه بپردازند . چون آنها چنين فرمانى ديدند دست از گفت‌وگو با پيغمبر ( ص ) كشيدند و سپس آيهء رخصت نازل شد . اين سخن از مقاتل بن حيان نقل شده است .\r\nامير المؤمنين فرمود : در كتاب خدا آيتى است كه هيچ كس پيش از من و پس از من بدان عمل نكرد و آن آيهء نجواست . مرا يك دينار بود كه به ده درهم فروختم و هرگاه مىخواستم با رسول خدا ( ص ) نجوا كنم ، قبلا درهمى مىدادم تا اين كه آيهء  « أَ أَشْفَقْتُم أَن تُقَدِّمُوا بَيْن يَدَيْ نَجْواكُم صَدَقات . . . »  « 263 »  آن آيه را نسخ كرد . اين آيه پيش از من و پس از من دربارهء هيچ كس ديگر نازل نشد . ابن عمر نيز گفته است : على بن ابى طالب را سه خصلت بود كه اگر يكى از آنها از آن من بود برايم محبوب‌تر از شتران سرخ‌موى بود . ( يكى ) ازدواج او با فاطمه ( دوم ) دادن رايت به دو در روز خيبر و ( سوم ) آيهء نجوا .\r\nمجاهد و قتاده گفته‌اند : اصحاب از رازگويى با پيامبر ( ص ) نهى شدند مگر وقتى كه صدقه دهند و هيچ كس جز على بن ابى طالب كه برترين درودها بر او باد ، با آن حضرت راز نگفت . وى دينارى به عنوان صدقه پيش فرستاد سپس آيهء رخصت نازل شد .\r\n\r\n","description":"","footnote":" ( 262 ) مجادله / 8 ؛ اى ايمان‌آورندگان ، هرگاه با رسول مناجات خواهيد كرد پيش از نجوا كردنتان صدقه‌اى بفرستيد . . . و خدا بدانچه مىكنيد آگاه است .  ( 263 ) مجادله / 12 ؛ آيا ترسيديد پيش از رازگويى خود صدقه‌هايى پيش فرستيد ؟ . . . ","page_name":" 241 ","page_number":249},
  {"content":"\r\n\r\n\r\nآيهء ولايت\r\nخداوند متعال در سورهء مائده آيهء 55 فرموده است :  « إِنَّما وَلِيُّكُم اللَّه وَ رَسُولُه وَ الَّذِين آمَنُوا الَّذِين يُقِيمُون الصَّلاةَ وَ يُؤْتُون الزَّكاةَ وَ هُم راكِعُون . »  « 264 » \r\nزكات به معنى صدقه است و عبارت « هم راكعون » جملهء حاليه است و منصوب و نبايد آن را عطف بر يقيمون الصلاة و يؤتون الزكات گرفت و از آن چنين نتيجه گرفت كه نماز مىخوانند و زكات مىدهند و ركوع مىكنند . زيرا اوّلا : اين امر مستلزم تكرار است چون ركوع در ضمن نماز آمده ثانيا : چنين برداشتى با نصوص و اقوال علما مخالفت دارد .\r\nمؤلف مجمع البيان به سند خود روايت كرده است كه ابو ذر گفت : روزى با پيامبر ( ص ) نماز ظهر مىگزاردم . گدايى در مسجد به خواهشگرى پرداخت اما كسى به دو چيزى نداد . آن گدا هم دست به سوى آسمان برداشت و گفت : خدايا شاهد باش كه من در مسجد رسول خدا ( ص ) خواهش كردم اما كسى چيزى نداد . على ( ع ) در حال ركوع بود كه با انگشت كوچك دست راست خويش كه در آن انگشترى مىكرد به آن گدا اشارت فرمود . گدا جلو آمد و انگشترى را از انگشت آن حضرت بيرون آورد . اين حادثه در برابر ديدگان رسول خدا ( ص ) اتفاق افتاد . چون پيامبر ( ص ) از نماز فارغ شد ، سر به سوى آسمان بلند كرد و گفت : پروردگارا ! برادرم موسى تو را خواهش كرد و گفت : رب اشرح لى صدرى . . . و اجعل لى وزيرا من اهل هارون اخى اشدد به ازرى ، پس تو قرآنى ناطق بر او فرو فرستادى كه بازوى تو را با برادرت نيرومند خواهيم كرد . خدايا و اينك من محمدم پيامبرت و برگزيده‌ات پس سينهء مرا نيز گشاده فرما و كارم را آسان گردان و وزيرى از خاندان خويش برايم قرار ده ، على را قرار بده و به دو پشتم را محكم فرما . ابو ذر گفت : به خدا هنوز پيامبر ( ص ) سخنش را تمام نكرده بود كه جبرئيل بر او فرود آمد و گفت : محمد ! بخوان  « إِنَّما وَلِيُّكُم اللَّه وَ رَسُولُه وَ الَّذِين آمَنُوا . . . » \r\nهمچنين طبرسى گويد : اين خبر را ابو اسحاق ثعلبى در تفسير خود عينا با همين اسناد روايت كرده است . و بازگويد : ابو بكر رازى در كتاب احكام القرآن بنا بر آن چه مغربى و رمانى و طبرى از او نقل كرده‌اند گفته است : اين آيه دربارهء على نازل شد در زمانى كه او در حال ركوع بود و انگشترى خويش را به صدقه داد و اين قول مجاهد و السدى و روايتى است كه از ابو جعفر ( امام باقر ( ع ) ) و ابو عبد اللّه ( امام صادق ( ع ) ) و تمام علماى اهل بيت ( ع ) نقل شده است .\r\nسپس پيغمبر ( ص ) به سوى مسجد بيرون آمد و مردم را ديد كه يا در حال قيام‌اند و يا در حال ركوع . چشمش به گدايى افتاد ، پرسيد : آيا كسى به تو چيزى داد ؟ گفت : آرى ، انگشترى از نقره كه اين كسى كه در حال قيام است به من ارزانى داشت و در آن هنگام ( كه اين انگشترى را به من داد )\r\n\r\n","description":"","footnote":" ( 264 ) همانا راهبر شما خدا و پيامبرش و مؤمنانى هستند كه نماز را بر پاى مىدارند و زكات مىدهند در حالى كه ركوع مىكنند . ","page_name":" 242 ","page_number":250},
  {"content":"\r\n\r\nدر حال ركوع بود . گدا با دست خويش به على بن ابى طالب اشاره كرد . پيغمبر ( ص ) تكبير گفت و حسان بن ثابت آغاز به سرودن اين ابيات كرد :\r\n ابا حسن تفديك نفسى و مهجتى * و كل بطىء فى الهدى و مسارع\r\nأ يذهب مدحيك المحبر ضائعا * و ما المدح فى جنب الاله بضائع\r\nفانت الذي اعطيت اذ كنت راكعا * زكات فدتك النفس يا خير راكع\r\nفانزل فيك اللّه خير ولاية * و ثبتها مثنى كتاب الشرائع \r\nاى ابو الحسن جان و روحم فداى تو باد و نيز جان و روح هر كه در رفتن كند و تند مىرود ، آيا مدح شادىبخش تو ، تباه مىشود حال آنكه مدح در كنار معبود تباه شونده نيست .\r\nتو هستى كه به هنگامى كه در ركوع بودى ، صدقه دادى ، جانم فدايت اى بهترين ركوع‌كننده .\r\nپس خداوند دربارهء تو بهترين ولايت را نازل گردانيد و آن را در كتاب شرايع ( قرآن ) ثبت فرمود .\r\n\r\nماجراى مسجد ضرار\r\nبنى عمرو بن عوف ، مسجد قبا را گرفتند و به رسول خدا ( ص ) پيغام داد كه نزد ايشان بيايد .\r\nپيامبر ( ص ) پيش آنها رفت و در مسجدشان نماز خواند . گروهى از منافقان از بنى غنم بن عوف بر آنان حسد ورزيده گفتند : ما مسجد بنا مىكنيم و خود در آن نماز مىگزاريم و در ميان ياران محمد حاضر نمىشويم . آنها دوازده يا پانزده نفر بودند و مسجد كه ساختند پهلو به پهلوى مسجد قبا بود .\r\nچون از كار ساخت مسجد فراغ يافتند ، نزد رسول خدا ( ص ) كه براى رفتن به تبوك آماده مىشد آمدند و گفتند : ما براى بيماران و ارزانيان و شبهاى زمستانى مسجدى بنا كرديم و دوست داريم پيش ما بيايى و براى ما در آن مسجد نماز بگزارى و براى ما بركت بخواهى . رسول خدا ( ص ) فرمود : اينك من آهنگ سفر دارم و اگر بازگشتم ، ان شاء اللّه ، نزد شما خواهم آمد .\r\nچون آن حضرت از تبوك برگشت اين آيه نازل شد :   « وَ الَّذِين اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْن الْمُؤْمِنِين وَ إِرْصاداً لِمَن حارَب اللَّه وَ رَسُولَه مِن قَبْل وَ لَيَحْلِفُن إِن أَرَدْنا إِلَّا الْحُسْنى وَ اللَّه يَشْهَدُ إِنَّهُم لَكاذِبُون لا تَقُم فِيه أَبَداً لَمَسْجِدٌ أُسِّس عَلَى التَّقْوى مِن أَوَّل يَوْم أَحَق أَن تَقُوم فِيه ، فِيه رِجال يُحِبُّون أَن يَتَطَهَّرُوا وَ اللَّه يُحِب الْمُطَّهِّرِين . »   « 265 » \r\nبا نزول اين آيه رسول خدا ( ص ) كس فرستاد تا آن مسجد را بسوزاند و ويران كند . مقصود\r\n\r\n","description":"","footnote":" ( 265 ) توبه / 107 - 108 ؛ و آنان كه مسجدى ساختند براى ضرر زدن و كفر ورزيدن و تفرقه انداختن و به منظور تهيه پايگاهى براى كسى كه پيش از اين با خدا و رسولش به جنگ ايستاده است و البته قسم مىخورند كه جز نيكى نخواسته‌ايم و خدا گواهى مىدهد كه آنان دروغگويانند . هرگز در آن مسجد به نماز نايست . البته مسجدى كه از آغاز بر اساس تقوا بنا شده سزاوارتر است كه در آن بايستى در آن مسجد مردانى هستند كه دوست دارند خود را پاك دارند و خداى هم پاكيزه‌جويان را دوست مىدارد . ","page_name":" 243 ","page_number":251},
  {"content":"\r\n\r\nخداوند از « و ارصادا لمن حارب اللّه و رسوله من قبل » ابو عامر راهب است كه در روزگار جاهليت رهبانيت گزيده و پوست در بر كرده بود . چون وى در مدينه خدمت پيغمبر ( ص ) آمد ، احزاب را بر ضد آن حضرت تشكيل داد و پس از فتح مكه به طائف گريخت و چون مردم طائف اسلام آوردند به شام رفت و به ديار روم وارد شد و كيش نصرانى گرفت و رسول خدا ( ص ) او را ابو عامر فاسق نام نهاد .\r\nاو به منافقان پيغام داد كه آماده شويد و مسجدى بسازيد . من پيش قيصر مىروم و با سپاهيانى از سوى او بازمىگردم و محمد را از مدينه بيرون مىرانم . منافقان چشم داشتند كه ابو عامر پيش آنها بيايد اما وى پيش از رسيدن به ديار روم درگذشت .\r\n\r\nسريّه‌هاى رسول خدا ( ص )\r\nدر سيرهء حلبيه آمده است : جنگهايى كه رسول خدا ( ص ) در آنها بود ، « غزوه » و آن چه كه آن حضرت در آنها شركت نداشته « سريه » ناميده مىشود . به شرط آن كه بيش از يك تن در آنها حضور داشته باشند و چنان چه آن حضرت فقط يك تن را گسيل مىداشت بدان « بعث » گفته مىشود . دانستيد كه رسول خدا ( ص ) داراى چهل و هفت سريه بوده است كه ذكر تمام آنها موجب تطويل مىگردد و از طرف ديگر چندان فايده‌اى هم ندارد . با اين وجود به برخى از اين سريّه‌ها اشاره مىكنيم :\r\n\r\nسريّه حمزة بن عبد المطلب\r\nاين سريه در ماه رمضان ، هفت ماه گذشته از هجرت رخ داد . پيغمبر ( ص ) او را به همراه سى تن از مهاجران فرستاد تا جلو كاروان قريش را كه از شام مىآمد ، بگيرند . در اين كاروان ابو جهل به همراه سيصد يا صد و سى نفر حضور داشت . پيغمبر ( ص ) به امر حمزه لوايى سپيد بست و اين نخستين لوايى بود كه در اسلام بسته شد . حمزه به راه افتاد تا به ساحل سيف البحر رسيد و در آنجا به كاروان برخورد . چون هر دو گروه براى جنگ با يكديگر صف‌آرايى كردند ، مجدى بن عمرو جهنى كه هم‌پيمان هر دو طرف بود ميان آنها حايل شد و بدين ترتيب جنگى درنگرفت .\r\n\r\nسريّهء عبيدة بن حارث بن عبد المطلب\r\nآن حضرت ، عبيده را در ماه شوال هشت ماه پس از هجرت با شصت يا هشتاد سوار از مهاجران ، به سوى وادى رابغ در ده ميلى جحفه فرستاد . وظيفه آنها اين بود كه جلو كاروان قريش را بگيرند .\r\nابو سفيان يا عكرمة بن ابى جهل به همراه دويست تن با اين كاروان بودند . ميان آنان تيراندازى درگرفت اما شمشير نزدند و براى نبرد صف‌آرايى نكردند سپس طرفين به جايگاه خويش بازگشتند .\r\n\r\n","description":"","footnote":"","page_name":" 244 ","page_number":252},
  {"content":"\r\n\r\n\r\nسريّه قتل كعب بن اشرف يهودى\r\nاين سريه در چهاردهم ربيع الاول ، بيست و پنج ماه پس از هجرت ، روى داد . كعب شاعر بود و پيامبر ( ص ) و اصحابش را با شعر هجو مىكرد و مردم را با اشعار خويش بر ضد مسلمانان برمىانگيخت و آنان را مىآزرد . دربارهء وى اين آيه نازل شد :  « وَ لَتَسْمَعُن مِن الَّذِين أُوتُوا الْكِتاب مِن قَبْلِكُم وَ مِن الَّذِين أَشْرَكُوا أَذىً كَثِيراً . »  « 266 » \r\nچون جنگ بدر پيش آمد ، كعب به حقارت و خوارى افتاد و گفت : امروز زير زمين بهتر از روى آن است . او به مكه درآمد و بر كشتگان قريش گريست و مردم را با شعر برانگيخت . آنگاه به مدينه بيامد .\r\nپيغمبر ( ص ) فرمود : خدايا ! مرا از شرّ ابن الاشرف به خاطر بديهايى كه ظاهر گردانيده و اشعارى كه سروده است ، آسوده فرماى آنگاه گفت : چه كسى مرا از ابن الاشرف آسوده مىسازد ؟ او مرا بيازرد . محمد بن مسلمه گفت : من تو را از جانب او آسوده سازم و او را مىكشم .\r\nخانهء كعب در « غوالى » بود . محمد بن مسلمه با چهار تن ديگر از اوس كه ابو نائله سلكان بن سلامه ، برادر رضاعى كعب نيز در ميان آنها بود ، گرد آمدند . آنها گفتند : اى رسول خدا ! ما را اجازت فرما تا برخى سخنان ( خلاف واقع ) بگوييم . پيامبر ( ص ) فرمود : بگوييد ابو نائله پيش كعب رفت اما كعب او را نشناخت و از وى هراسيد . او گفت : من ابو نائله‌ام آمده‌ام تا با تو بگويم كه ورود اين مرد بر ما بلايى بود ، زيرا عرب به جنگ ما برخاستند و از ما جدايى گزيدند ، ما مىخواهيم از او كناره گيريم و عده‌اى از مردان قومم همراه من هستند كه با من نظر موافق دارند . اكنون به همراه اينان نزد تو آمده‌ام تا از تو خوراك و خرما بخريم . كعب از گفته‌هاى ابو نائله آرام گرفت و گفت : هرگاه خواستى همراهانت را بياور . ابو نائله پس از آن كه با كعب قرارى گذاشت از پيش او بيرون آمد و همراهانش را از آن چه ميان او و كعب گذشته بود ، آگاه كرد . آنها در شبى مهتابى به سوى كعب آمدند تا به دژ رسيدند . ابو نائله نام او را فرياد زد ، كعب از جاى جست اما همسرش دامان او را گرفت و گفت : كجا مىروى ؟ تو مردى جنگجو هستى و جنگجويان در چنين وقتى پايين نمىروند . كعب كه تازه داماد بود گفت : قرارى دارم ، او برادرم ابو نائله است ، اگر مرا خواب ببيند بيدارم نمىكند .\r\nهمسرش گفت : به خدا قسم در صدايش شرّ را مىشناسم . كعب بر دست همسرش كوبيد و گفت :\r\nاگر جوانمرد را به مرگ هم دعوت كنند ، پاسخ مىدهد . سپس به سوى آنان فرو شد و ساعتى به گفت‌وگو نشست و خاطرش جمع شد و با آنان الفت گرفت . سپس ابو نائله موى او را به چنگ گرفت و گفت : دشمن خدا را بكشيد . آنها با شمشيرهايشان كعب را زدند اما شمشيرها كارگر نيفتاد و كعب به ابو نائله چسبيد . ابو نائله خنجرى باريك بيرون كشيد و آن را در زير ناف كعب فرو برد و تا زهار او\r\n\r\n","description":"","footnote":" ( 266 ) آل عمران / 186 ؛ قطعا از آنها كه پيش از شما به آنها كتاب داده شده ، خواهيد شنيد . ","page_name":" 245 ","page_number":253},
  {"content":"\r\n\r\nرا پاره كرد . كعب از اين ضربت چنان فريادى كشيد كه در تمام كوشكهاى يهوديان ناگهان آتش افروخته شد . سپس سر كعب را بريدند و با خود بردند . همچنين گفته‌اند كه يكى از اين عده نيزه‌اى در خاصرهء او فرو كرد و محمد بن مسلمه با شمشير ضربتى بر او زد و او را كشتند . چون كعب فرياد زد ، همسرش بانگ سر داد و دو بار گفت : اى آل قريظه و نضير ! يهوديان بيرون آمدند و از بيراهه به دنبال آن عده رفتند ولى نتوانستند آنها را بگيرند .\r\nيهوديان بيم زده شدند ، آنها نزد پيامبر ( ص ) آمده گفتند : سالار و سرور ما را با شبيخون كشتند .\r\nپيغمبر ( ص ) به ياد آنان آورد كه چگونه كعب مردم را بر ضد او مىشوراند و مسلمانان را مىآزرد . اين امر ترس و هراس يهود را بيشتر كرد . آنگاه آن حضرت ميان خود و ايشان قرارداد صلحى نگاشت .\r\nابن سعد در طبقات گويد : اين قرارداد پيش على بن ابى طالب بود .\r\n\r\nسريهء قتل سلام بن ابى الحقيق نضيرى در خيبر\r\nاين سريه در ماه رمضان سال ششم هجرى به وقوع پيوست . سلام بن ابى الحقيق بازرگانى از اهل حجاز بود . وى قبيلهء غطفان و عده‌اى از مشركان عرب را گرد آورد و سپاهى بزرگ براى جنگ با رسول خدا ( ص ) فراهم كرد . او پيامبر ( ص ) را مىآزرد چون اوس ، كعب بن اشرف را كشت ، خزرج درصدد برآمد ، در اقدام مشابهى يكى از دشمنان رسول خدا ( ص ) را به قتل برساند . از اين رو پيغمبر ( ص ) عبد اللّه بن عتيك را به همراه چهار نفر فرستاد تا سلام بن ابى الحقيق را بكشند . آنان به خيبر رفته كمين كردند ، چون سلام به خواب رفت و آرام گرفت ، آنها به خانه‌اش درآمدند و عبد اللّه بن عتيك را پيش فرستادند ( چون او به زبان يهودى آشنا بود و مىتوانست بدان تكلم كند . ) او خواست كه در را بگشايد و گفت : براى ابو رافع تحفه‌اى آورده‌ام . همسر ابو رافع در را گشود . آن پنج نفر بر ابو رافع وارد شدند و او را فقط به واسطهء سفيدىاش شناختند ، او را كه مثل جامه‌اى سپيد بود ، كشتند .\r\nبرخى نيز گفته‌اند قتل وى در نزديكى خيبر واقع شد . خورشيد فرو شده بود و مردم رفته بودند عبد اللّه به يارانش گفت : همين جا بنشينيد ، من مىروم . من روى خود را براى نگهبان مىپوشم شايد وارد شدم . وى نزديك در رسيد و جامه‌اش را روى چهره‌اش انداخت انگار كه حاجتى دارد ، نگهبان كه گمان مىكرد او از افراد قلعه است به دو گفت : عبد اللّه اگر مىخواهى به درون بيايى وارد شو من مىخواهم در را ببندم . عبد اللّه وارد شد و خود را پنهان كرد . نگهبان در را بست و كليدها را آويزان كرد . عبد اللّه گويد : « كليدها را گرفتم و در را گشودم . چون مردم سمره از پيش ابو رافع رفتند ، نزد او رفتم و او را ديدم كه در اتاقى تاريك در ميان خانواده‌اش ايستاده اما نمىدانستم كدامين ايشان است . گفتم : ابو رافع ! گفت : كيست ؟ به سمت صدا رفتم و او را با شمشير زدم اما كارگر نشد ، او فرياد كشيد و من از اتاق بيرون رفتم . سپس بازگشتم و گفتم : ابو رافع اين صداى\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nچه بود ؟ گفت : واى بر مادرت مردى در اتاق آمد و با شمشير مرا زد . ضربت ديگرى بر او زدم كه آن هم كارگر نشد . مجددا پيش او برگشتم و ديدمش كه به پشت افتاده است . شمشير را در شكمش فرو كردم و فشار دادم بطورى كه صداى استخوان را شنيدم . » در روايتى ديگر آمده است : « به طورى كه . . . او را در بستر شنيدم ، آنگاه خود را به پلكان رساندم و از آنجا افتادم و پايم شكست . »\r\nدر روايتى آمده است : « پايم در رفت و آن را با عمامه‌ام بستم . » همسر سلام فرياد كشيد و اهل خانه نيز بانگ سر دادند . آن پنج نفر خود را در جويى نهان كردند . حارث ابو زينب با سه هزار نفر در حالى كه آتش به دست گرفته بودند ، در تعقيب آنها روانه شدند . اما آنها را نديدند و بازگشتند . آن پنج نفر در نهانگاه خود بماندند تا جستجو تمام شد ، سپس بعد از آن كه از كشته شدن ابو رافع اطمينان حاصل كردند به مدينه برگشتند .\r\n\r\nسريهء ذات السلسله\r\nاين سريه را ذات السلاسل نيز خوانده‌اند . ابن شهرآشوب در مناقب گفته است كه سلاسل نام آبى بوده است .\r\nنام ديگر اين سريه را وادى الرمل ذكر كرده‌اند . شيخ مفيد در ارشاد از اين سريه در دو جا نام برده است : يكى پس از غزوهء قريظه و پيش از غزوه بنى مصطلق و ديگر پس از غزوهء تبوك . شيخ مفيد در نخستين جا گويد : در غزوهء وادى الرمل كه بدان غزوهء ذات السلسله نيز گويند ، از امير المؤمنين ( ع ) اعمالى بروز كرد كه علما آن را حفظ و فقها تدوين ، و اصحاب آثار و ناقلان اخبار آن را بازگو كرده‌اند . آنگاه مفيد به شرح اعمال على ( ع ) در اين غزوه پرداخته كه ما حصل آن چنين است : سيره‌نويسان گفته‌اند كه يك نفر اعرابى نزد پيامبر ( ص ) آمد و گفت : عده‌اى از اعراب گرد هم آمده‌اند تا در مدينه به تو شبيخون بزنند . پيامبر ( ص ) براى مردم خطبه‌اى ايراد كرد و آنان را در جريان كار گذاشت و پرسيد : كيست كه رهسپار وادى شود ؟ مردى از مهاجران برخاست و گفت :\r\nمن . پيامبر ( ص ) لوا را به دو داد و آن مرد با هفتصد تن راهى شد . وى صبحگاهان به دشمن رسيد و آنان را به پذيرش اسلام يا جنگ دعوت كرد . دشمنان به وى پاسخ دادند : پيش رفيق خود بازگرد كه ما نيرويى داريم كه تو را ياراى ايستادگى نيست . مرد مهاجر بازگشت . رسول خدا ( ص ) بار ديگر پرسيد : كيست كه رهسپار وادى شود ؟ باز مردى از مهاجران برخاست و گفت : من . پيغمبر ( ص ) رايت را به دو سپرد و آن مرد مهاجر به راه افتاد و سپس همچون دوست اولش بازگشت . رسول خدا ( ص ) پرسيد : على بن ابى طالب كجاست ؟ على گفت : من اينجا هستم . پيامبر ( ص ) فرمود : به وادى برو . گفت : اطاعت . على را دستارى بود كه تنها زمانى كه رسول خدا ( ص ) او را به مأموريتى سخت مىفرستاد آن را به سر خويش مىبست . وى آن دستار را از فاطمه خواست . فاطمه از روى دلسوزى بر او گريست . رسول خدا ( ص ) وارد شد و از فاطمه پرسيد : آيا مىترسى كه شوهرت كشته\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nشود ؟ اگر خدا بخواهد او كشته نخواهد شد . على گفت : اى رسول خدا بهشت را از من دريغ مدار .\r\nسپس با لوا بيرون شد و با دشمن در سحرگاه رويارو گرديد . على ماند تا صبح سر زد . وى با يارانش نماز صبح گزارد و صفوف آنها را آراست و بر شمشير خويش تكيه داد و به دشمن گفت : آى ! من فرستادهء رسول خدايم به شما كه بگوييد « لا إله الا اللّه و محمدا عبده و رسوله » و گرنه شما را با شمشير مىكشم . دشمنان گفتند : مثل دو دوست پيشينت بازگرد . على پاسخ داد : بازنمىگردم به خدا برنمىگردم مگر اين كه اسلام آوريد يا اين كه شما را با اين شمشيرم بكشم ، من على بن ابى طالب فرزند عبد المطلبم . دشمنان همين كه او را شناختند به اضطراب افتادند . سپس جسارت به خرج داده به جنگ وى درآمدند : على نيز با آنها به قتال پرداخت و شش يا هفت تن از آنها را كشت و مشركان هزيمت شدند و مسلمانان به پيروزى رسيدند و به غنايم دست يافتند . رسول خدا ( ص ) به مردم فرمود كه به استقبال على ( ع ) بروند . مسلمانان در معيّت رسول خدا ( ص ) دو صف براى على ترتيب دادند . همين كه على پيغمبر ( ص ) را ديد از اسب پياده شد و روى پاهاى پيامبر ( ص ) افتاد و آنها را بوسه داد . پيغمبر ( ص ) به او فرمود : سوار شو كه خداى متعال و پيغمبرش از تو خشنودند . على ( ع ) از شوق گريست و به خانه‌اش رفت سپس رسول خدا فرمود : اگر نمىترسيدم كه طايفه‌هايى از امت من آن چه را نصرانيان دربارهء عيسى گفته‌اند ، درباره‌ات بگويند ، امروز در مورد تو سخنى مىگفتم كه بر گروهى از مسلمانان نگذرى مگر آن كه خاك زير پايت را ( به تبرك ) برگيرند .\r\nشيخ مفيد گويد : بسيارى از سيره‌نويسان ذكر كرده‌اند كه سورهء « و العاديات ضبحا » در اين جنگ بر پيغمبر ( ص ) نازل شد .\r\nشيخ مفيد در جاى دوم از كتاب خود مىنويسد : سپس جنگ سلسله پيش آمد . جريان از اين قرار بود كه يك نفر اعرابى پيش پيامبر ( ص ) آمد ، آنگاه شيخ مفيد كلام اعرابى را همچنان كه پيش از اين ذكر شد نقل كرده و بياناتى آورده كه حاصل آن چنين است ، سپس جماعتى از اهل صفه برخاستند و ميانشان قرعه انداخته شد و قرعه به نام هشتاد نفر آنها و افرادى جز آنها خورد . آن حضرت يكى از مهاجران را فرا خواند و گفت : لواء را بگير و به سوى بنى سليم روانه شو . آنها نزديك حره هستند . آن مرد مهاجرى روانه شد تا اين كه نزديك جايگاه بنى سليم رسيد . ديار آنان سنگلاخ و پردرخت بود و خود دشمنان در پايين وادى بودند و راهى كه به پايين مىرفت سخت و دشوار بود . چون آن مرد مهاجر خواست پايين برود دشمنان به سوى او هجوم آورده او را هزيمت دادند و عدهء بسيارى از مسلمانان را از پاى درآوردند . پيامبر ( ص ) براى كس ديگرى از مهاجران لواء بست . دشمنان زير صخره‌ها و درختان در كمين وى نشستند و همين كه او خواست به دل وادى پايين بيايد به سوى او حمله كردند و هزيمتش دادند . اين امر موجب ناخرسندى رسول خدا ( ص ) شد . عمرو بن عاص گفت : اى رسول خدا مرا به سوى ايشان روانه دار كه جنگ ، نيرنگ است . شايد من بتوانم آنها را بفريبم . رسول خدا ( ص ) او را با جماعتى گسيل داشت . چون به وادى رسيد ،\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nدشمن بر وى تاخت و او را هزيمت داد و تنى چند از يارانش را كشت . سپس پيامبر ( ص ) على را خواست و لوايى براى او فراهم كرد و سپس فرمود : او را روانه داشتم ، تا زنده‌اى است بىآن كه بگريزد . سپس دستهايش را رو به آسمان گرفت و براى او دعا كرد و او را تا مسجد احزاب مشايعت فرمود . على بر اسبى سرخ و سپيد نشسته و به تن او دو برد يمانى بود و نيزه‌اى خطى به دست داشت . پيغمبر ( ص ) همچنين كسانى را كه قبلا بدين مأموريت اعزام كرده بود و نيز عمرو بن عاص را با على گسيل داشت . على با آنان به سمت عراق رفت و سپس از راهى سخت مسير خود را پى گرفت تا از دهانهء وادى بدانجا وارد شد . او شبها راه مىپيمود و روزها در كمين مىآسود . چون به وادى نزديك شد به يارانش فرمود كه تنگ شتران را ببندند و گفت : از اينجا حركت نكنيد و خود پيشاپيش آنها رفت و در گوشه‌اى ايستاد . چون عمرو بن عاص اين حالت را ديد در پيروزى ترديد نكرد و به فرستادهء نخستين گفت : من بدين سرزمين از على شناساترم . در اينجا كفتارها و گرگها از بنى سليم براى ما گران‌ترند پس با او گفت‌وگو كن كه اجازه دهد ما از وادى بالاتر رويم . او با على گفت‌وگو كرد و سخن را به طول داد اما على يك كلمه هم به وى پاسخ نگفت . او بازگشت و ماجرا را به همراهان اطلاع داد . عمرو بن عاص به دومين فرستاده گفت : تو بر او تواناترى پيش او برو و با وى سخن بگو . او نيز پيش على رفت . على ( ع ) همان كارى را كه با نفر اول كرده بود ، با او نيز بكرد . دومين فرستاده هم بازگشت و اصحاب را از آن چه گذشته بود ، آگهى داد . عمرو گفت : روا نيست كه ما جان خويش را تباه كنيم با ما به ميان وادى بياييد . اما كسى حرف او را نپذيرفت . چون سپيده سر زد ، على ( ع ) به دشمن كه در حال حمله بود ، سخت هجوم آورد و خداوند وى را بر آنها چيرگى بخشيد و سورهء « و العاديات ضبحا » نازل شد . آنگاه شيخ مفيد همان سخنانى را كه در تتمهء حديث سابق گفته بود ، در اينجا نيز ذكر كرده است .\r\nطبرسى در مجمع البيان مىنويسد : گفته‌اند سورهء ( و العاديات ) زمانى نازل شد كه پيامبر ( ص ) على را به جنگ ذات السلاسل فرستاد . على پس از آن كه تنى چند از صحابه بدين مأموريت اعزام شده و بازگشته بودند ، به اين نبرد فرستاده شد . در حديثى طولانى از ابو عبد اللّه ( ع ) آمده است كه فرمود :\r\nاين غزوه را ذات السلاسل خوانده‌اند چون على برخى از دشمنان را به اسارت گرفت و تعدادى را نيز بكشت و كتف اسرا را مثل زنجير به يكديگر بسته بود . برخى نيز ، چنان كه گذشت ، گفته‌اند كه سلاسل نام آبى بوده است .\r\nراوندى در كتاب الخرائج و على بن ابراهيم در تفسير خود و نويسندگان ديگر اين جنگ را به ترتيبى كه گفته شد ذكر كرده‌اند . در مناقب نوشتهء ابن شهر آشوب به هنگام ذكر غزوهء سلاسل از ابو القاسم بن شبل الوكيل و ابو الفتح حفار از امام صادق ( ع ) و مقاتل و زجاج و وكيع و ثورى و سدى و ابو صالح و ابن عباس نقل شده است كه پيغمبر ( ص ) يكى از مهاجران را با هفتصد تن روانهء اين جنگ كرد . چون او به سمت وادى رفت و خواست از بلندى به پايين رود دشمنان بر وى هجوم آورده\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nاو را هزيمت دادند و عدهء بسيارى از مسلمانان را كشتند . پيامبر ( ص ) يكى ديگر را مأموريت داد و او نيز شكست خورده بازگشت . عمرو بن عاص عرض كرد : اى رسول خدا ! مرا بفرست كه جنگ نيرنگ است باشد كه من آنها را بفريبم . رسول خدا ( ص ) نيز او را فرستاد . او هم شكست خورده بازگشت . در روايتى است كه پيامبر ( ص ) خالد را روانه داشت كه او هم شكست خورده برگشت .\r\nپيامبر ( ص ) ناراحت شد و على را فرا خواند و گفت : او را تا زنده و بىگريز روانه داشتم . آنگاه او را تا مسجد احزاب مشايعت فرمود . سپس اين روايت از اينجا تا آخر داستان را به نحوى كه در گذشته بدان پرداختيم ، نقل كرده است . سپس گويد : و يكى از روايات اهل بيت ( ع ) اين است كه گفته‌اند :\r\nچون على ( ع ) دريافت كه سپيده سر زده است گفت : سوار شويد ! خداوند در شما بركت قرار دهاد ! و خود بر فراز كوه آمد تا اين كه به سوى مشركان پايين رفت و بر آنان مشرف شد . على به همراهانش گفت : پوزه‌بند اسبانتان را رها كنيد . اسبان بوى ماده شنيدند و شيهه كشيدند . مشركان صداى شيههء اسبان را شنيدند و بگريختند .\r\nوى گويد : در روايت مقاتل و زجاج است كه على بر دشمن كه در حال حمله بودند ، هجوم آورد و گفت : آى ! من فرستادهء رسول خدايم به سوى شما تا بگوييد « لا إله الا اللّه و محمدا رسول اللّه » و گرنه شما را با شمشير مىكشم . گفتند : مثل آن سه نمايندهء قبل بازگرد تو ياراى مقابله با ما را ندارى . على گفت : من برنمىگردم . من على پسر ابو طالبم . دشمنان به هراس افتادند و هفت تن از نيرومندانشان به سوى او آمده زبان به خيرخواهى و نصيحتش گشودند و از او خواستار صلح شدند .\r\nعلى به آنها گفت : يا اسلام و يا مقاومت و نبرد . آن هفت تن يكى پس از ديگرى به رويارويى او درآمدند و نيرومندترينشان آخرينشان به نام سعد بن مالك عجلى ، رئيس دژ بود . على آنها را كشت و مشركان شكست خوردند و برخى از آنها به دژ داخل شدند و برخى زينهار خواستند و گروهى نيز اسلام آوردند و كليدهاى گنجينه‌ها را براى وى بياوردند . سيد حميرى در اين باره اشعارى سروده و در خصوص مرگ سخت مشركان در اين جنگ و فرار ابو حفص و عمر ، و كشته شدن عده‌اى از انصار سخن گفته است .\r\nدر سيرهء ابن هشام و طبقات نوشتهء ابن سعد و ساير سيره‌هاى متأخر از اين جنگ با كيفيتى كه بيان شد ، نقل نشده است اما آنها سريه عمرو بن عاص به ذات السلاسل را كه پشت وادى القرى بوده و بين آن تا مدينه ده ميل فاصله بوده است ، ذكر كرده‌اند . اين سريه در ماه جمادى الآخر سال هشتم هجرى روى داد . علت اين درگيرى آن بود كه به پيامبر ( ص ) خبر رسيد كه گروهى از قضاعه گرد هم آمده مىخواهند به اطراف آن حضرت نزديك شوند . پيامبر ( ص ) عمرو بن عاص را با سيصد تن بفرستاد . عمرو بن عاص از كثرت نيروهاى دشمن آگهى يافت و از آن حضرت نيروهاى كمكى طلبيد . پيغمبر ( ص ) نيز ابو عبيده را با دويست نفر به يارى وى گسيل داشت .\r\nبرخى علت نامگذارى اين غزوه به ذات السلاسل ، را چنين ذكر كرده‌اند كه چون عمرو مشركان را\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nمثل زنجير به يكديگر بسته بود ، بدين نام شهره شد و نيز گفته‌اند : چون در اين جنگ مشركان خود را با زنجير به يكديگر بسته بودند تا از ميدان نگريزند ، اين نام را بدان داده‌اند .\r\n\r\nسريه على بن ابى طالب ( ع ) به بنى سعد بن بكر در فدك\r\nاين سريه در سال ششم هجرى به وقوع پيوست . فدك چنان كه در معجم البلدان آمده است روستايى است كه از آن تا مدينه دو روز و به قولى سه روز راه است . در سيرهء حلبيه آمده است كه فدك روستايى است كه از آنجا تا مدينه شش شب فاصله است . مطابق قولى ديگر فاصله آن تا مدينه سه منزل است و اكنون خراب شده است .\r\nنگارنده : شايد قول درست همان باشد كه گفته است بين مدينه تا فدك شش شب فاصله است ، زيرا بعدا خواهيم آورد كه على ( ع ) بين خيبر و فدك به مكانى رسيد . اين عبارت حاكى از آن است كه فدك دور تر از خيبر به مدينه بوده است . پيش از اين نيز گذشت كه خيبر چهار منزل از مدينه فاصله داشت بنا بر اين چگونه مىتواند بين مدينه و فدك سه منزل يا دو روز و يا سه روز فاصله بوده باشد مگر اين كه مقصود گوينده از سه روز ، شبانه روز بوده كه در اين صورت روايت سه روز با روايت شش شب موافق مىباشد . در صحاح و قاموس نوشته شده است كه فدك جايى است در خيبر . شايد بدين اعتبار كه فدك مجاور خيبر قرار داشته اين تسامح را به خرج داده‌اند . مردم فدك از عرب بودند نه از يهود .\r\nقبلا گفته شد كه فدك پس از فتح خيبر در سال هفتم به صلح فتح شد . بنا بر اين ، اين سريه پيش از فتح خيبر به وقوع پيوسته است زيرا فتح خيبر در ماه جمادى الاول يا در محرم سال هفتم بوده و اين يكى ( فتح فدك ) در ماه شعبان سال ششم .\r\nعلت وقوع اين سريه آن بود كه به پيغمبر ( ص ) خبر رسيد كه بنى سعد مىخواهند لشكرى فراهم آورند و بدان يهود خيبر را امداد رسانند و در برابر يهوديان هم آنان را از خرماى خيبر برخوردار سازند . اين امر بايد پيش از محاصرهء خيبر صورت گرفته باشد . بدين ترتيب كه اهل خيبر وقتى سرنوشت قريظه و بنى نضير را در اثر پيمان‌شكنى ديدند ، به هراس افتادند و با اهل فدك چنين پيمانى منعقد كردند .\r\nپيامبر ( ص ) على را به همراه يكصد تن از مدينه روانه ساخت . او شبها راه مىپيمود و روزها پنهان مىشد تا اين كه به غمج ( آبگاهى ميان فدك و خيبر ) رسيد . در آنجا مردى را ديدند و از وى پرسيدند : كيستى ؟ پاسخ داد : من چيزى گم كرده‌ام و اكنون سعى مىكنم كه آن را پيدا كنم .\r\nپرسيدند : آيا از لشكر بنى سعد خبرى دارى ؟ گفت : من دربارهء آنها چيزى نمىدانم . مسلمانان بر او حمله كردند و او اعتراف كرد كه جاسوس بنى سعد است و آنان وى را به خيبر فرستاده‌اند تا خبر\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nيارى ايشان را به خيبريان برساند مشروط بر اين كه آنان را مثل ديگران از خرماى خيبر برخوردار سازند . از وى پرسيدند : اينك آن عده كجاىاند ؟ گفت : در حالى كه دويست تن را گرد آورده بودند ، از ايشان جدا شدم . گفتند : ما را ببر و جايگاه آنها را به ما نشان بده . مرد گفت : به اين شرط كه مرا امان دهيد . مسلمانان او را امان دادند . مرد آنها را به چراگاه چهارپايانشان برد . مسلمانان بدان جا حمله كردند و چوپانان به سوى افراد خود گريختند و لشكر بنى سعد پراكنده شدند . مرد گفت : مرا رها كنيد . على گفت : بايد به اردوگاهشان برسيم . مرد آنان را به اردوگاه بنى سعد برد اما در آنجا كسى را نديدند . مرد را آزاد كرده چهارپايان را كه پانصد شتر و دو هزار گوسپند بودند ، با خود آوردند .\r\nعلى ( ع ) از ميان اين چهارپايان شترى زايا به نام حفده براى پيامبر ( ص ) برگزيد و باقى را بر اصحاب خويش تقسيم كرد . آن چه گفته شد بنا بر نقل سيرهء حلبيه بود اما چنين مىنمايد كه على در آغاز خمس چهارپايان را استخراج كرده نه فقط شتر زايا را و آنگاه باقى چهارپايان را ميان اصحاب خويش تقسيم كرده است .\r\n\r\nسريه على بن ابى طالب ( ع ) به ديار طىء\r\nاين سريه در ماه ربيع الاول سال نهم هجرى روى داد . يكصد و پنجاه يا دويست مرد از انصار در اين سريه على را همراهى مىكردند . يكصد تن بر يك صد شتر و پنجاه تن بر پنجاه اسب سوار بودند .\r\nآنان براى نابود كردن بت طىء و حمله بر آنها حركت كردند . پرچمى سياه و لوايى سپيد در اين جنگ به دست على ( ع ) بود . در سيرهء حلبيه آمده است : نام بت ، « فلس » است و در سيرهء دحلان ذكر شده است كه « فلس » نام جايى است كه بت در آنجا بود . على بر محله‌هايى از عرب حمله كرد و بامدادان بر خاندان حاتم نيز هجوم برد . فلس را خراب كرد و به آتش سوزاند و در مخزن آن بت ، سه شمشير و سه زره بيافت و اسيران و چهارپايان و سيم و زر فراوان به غنيمت گرفت .\r\n\r\nسفانه دختر حاتم طايى\r\nدر ميان اسيران ، سفانه « 267 »  دختر حاتم طايى خواهر عدى بن حاتم نيز بود . وى زنى با وقار و خردمند بود . او گفت : اى رسول خدا ! پدر هلاك شد و آن كه مرا سرپرستى مىكرد ، ناپديد گشت پس بر ما منت‌گزار خدا بر تو منت گزارد . رسول خدا ( ص ) از او پرسيد : سرپرست تو كيست ؟ گفت : عدى بن حاتم . پيغمبر ( ص ) پرسيد : همان كه از خدا و رسولش گريزان است ؟\r\nعدى همين كه لشكر رسول خدا ( ص ) را ديده بود ، پا در ركاب گريز نهاده بود . سفانه روز دوم هم همين سخنان را بر زبان آورد . در روز سوم على ( ع ) به او پيشنهاد كرد كه برخيز و با رسول خدا\r\n\r\n","description":"","footnote":" ( 267 ) سفانه ( به سين مفتوحه و فاء مشدّده و نون مفتوحه ) در اصل به معنى درّه مىباشد . ","page_name":" 252 ","page_number":260},
  {"content":"\r\n\r\nهمان سخنان را بگو . سفّانه نيز همين كار را كرد و رسول خدا ( ص ) بر او منت نهاد . سفانه اسلام آورد و پيش برادرش عدى رفت و او را هم آورد . عدى اسلام اختيار كرد و اسلامش نيكو شد و در جرگهء ياران خاص على امير المؤمنين ( ع ) قرار گرفت .\r\nروايت كرده‌اند كه سفانه به پيغمبر ( ص ) گفت : محمد ! اگر صلاح بدانى دست از ما بدارى و قبايل عرب را به غم ما شاد نكنى كه من دختر سرور قومم هستم ، پدرم از عهد و پيمان حمايت مىكرد و گره صاحب مشكل را باز مىكرد و گرسنه را سير مىكرد و برهنه را مىپوشاند ، ميهمان را پذيرايى مىكرد و غذا مىخوراند و آشكارا سلام مىداد و هرگز حاجتمندى را بازنمىگرداند من دختر حاتم طايى هستم . رسول خدا ( ص ) به او فرمود : اى دختر ! آن چه گفتى واقعا صفت مؤمن است ، اگر پدرت مسلمان بود همانا بر او رحمت مىآورديم ، از او ( سفانه ) دست بداريد كه پدرش دوستدار مكارم اخلاق بود .\r\n\r\nنزول سورهء برائت\r\nشيخ طوسى در كتاب مصباح گويد : اين سوره در نخستين روز از ماه ذى حجه سال نهم هجرى واقع شد . وقتى سورهء برائت بر پيامبر ( ص ) نازل گرديد ، آن حضرت آن را به ابو بكر داد سپس بر پيغمبر ( ص ) نازل شد كه اين سوره را جز تو يا مردى از تو ، نبايد برساند . آنگاه رسول خدا ( ص ) على را روانه داشت . على خود را به ابو بكر رساند و آن سوره را از وى بگرفت .\r\nطبرى در تفسير خود گويد : احمد بن اسحاق از ابو حمد از اسرائيل از ابو اسحاق از زيد بن يثيغ حديث كرده است كه سورهء برائت نازل شد ، رسول خدا ( ص ) ابو بكر را با آن سوره فرستاد سپس على را روانه كرد . على آن سوره را از ابو بكر گرفت . چون ابو بكر بازگشت ، پرسيد : آيا دربارهء من چيزى نازل شده است ؟ پيامبر ( ص ) پاسخ داد : خير ليكن به من فرمان داده شد كه يا خودم آن را ابلاغ كنم و يا مردى از اهل بيتم . على ( ع ) به سوى مكه رهسپار شد و چهار شرط در آنجا برقرار كرد اين كه بعد از امسال هيچ مشركى قدم به مكه نگذارد و كسى برهنه گرد خانهء خدا طواف نكند و جز مسلمان هيچ كس وارد بهشت نمىگردد ، و ميان هر كس با رسول خدا پيمانى برقرار است ، آن پيمان تا سرآمد خودش همچنان به قوت خويش باقى است .\r\nحاكم در مستدرك با سند خود از ابن عباس نقل كرده است كه رسول خدا ( ص ) ابو بكر را فرستاد و به دو فرمود كه آن كلمات را بگويد . پس على به دنبال او روانه گشت . ابو بكر به يكى از راهها رسيده بود كه صداى بانگ ناقهء رسول خدا ( ص ) را شنيد ، با ترس و هراس بيرون شد خيال كرد او خود رسول خداست اما به ناگهان ديد على است . . . على فرياد زد كه خدا و رسولش از مشركان بيزارند ، پس چهار ماه در زمين بگرديد نبايد پس از امسال مشركى به حج آيد و برهنه‌اى گرد خانهء خدا بچرخد و جز مؤمن كس ديگر به بهشت وارد نشود .\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nوى همچنين به سند خود از زيد بن يثيغ نقل كرده است كه گفت : از على پرسيديم به چه چيز در حجه فرستاده شدى ؟ گفت : با چهار چيز اين كه جز نفس مؤمنه وارد بهشت نشود و گرد خانهء خدا شخص برهنه طواف نكند و بعد از امسال مؤمن و كافر در مسجد الحرام با هم اجتماع نكنند و هر كه با پيغمبر ( ص ) پيمانى بسته ، تا سرآمد آن ، پيمان بر قوت خود باقى است و هر كه با آن حضرت پيمان ندارد ، او را چهار ماه مهلت است .\r\nنسايى در خصائص به سند خود از سعد نقل كرده كه گفت : رسول خدا ( ص ) ، ابو بكر را با سورهء برائت روانه كرد ، او قسمتى از راه را رفته بود كه پيامبر ( ص ) على را فرستاد . على سورهء برائت را از ابو بكر گرفت و بدان جا رفت . ابو بكر دربارهء خود به گمان افتاد . رسول خدا ( ص ) فرمود : اين سوره را جز من يا مردى از ( خاندان ) من نبايد برساند .\r\nهمچنين نسايى به سند خود از انس نقل كرده است كه گفت : رسول خدا ( ص ) سورهء برائت را با ابو بكر فرستاد و سپس او را فراخواند و گفت : سزاوار نيست كه آن را جز مردى از خاندان من ابلاغ كند . آنگاه على را خواند و سورهء برائت را به او داد . وى همچنين به سند خود از زيد بن يثيغ ، از على نقل كرده است كه رسول خدا ( ص ) سورهء برائت را با ابو بكر براى مكيان فرستاد سپس على را در پى او روانه ساخت و به دو فرمود : نامه را از ابو بكر بگير و خود آن را براى مكيان ببر . على خود را به ابو بكر رساند و نامه را از او گرفت . ابو بكر دل‌شكسته بازگشت و به رسول خدا ( ص ) گفت . . .\r\nعلى ( ع ) در ذى الحليفه و به قولى در عرج و بنا به قولى ديگر در روحاء و در حالى كه بر عضباء ، ناقهء رسول خدا ( ص ) سوار بود به ابو بكر رسيد . مجلسى گفته است : مفسران و ناقلان اخبار اجماع كرده‌اند كه چون سورهء برائت نازل شد ، رسول خدا ( ص ) آن را به ابو بكر داد و سپس آن را از وى گرفت و به على بن ابى طالب تحويل داد . در اين باره اختلاف كرده‌اند كه على اين سوره را از ابو بكر گرفت و آن را بر مردم خواند و ابو بكر امير بر موسم بود و اصحاب ما روايت كرده‌اند كه پيغمبر ( ص ) على را بر موسم نيز به عنوان امير تعيين كرد .\r\nبرخى ديگر گفته‌اند : پيغمبر ( ص ) به على فرمود كه سورهء برائت را از ابو بكر بگيرد ، بنا بر اين عادت عرب كه جز خود يا يكى از نزديكانشان پيغام نمىرساند . در اين قول ، نظر است زيرا در اين باره خبرى وارد نشده و بر فرض هم كه چنين بوده ، اسلام آمد تا عادات جاهلى همچون عدم وراثت زنان و تفاخر به اجداد و آباء را از بين ببرد و اين فرمانى الهى بوده كه جز خود پيغمبر ( ص ) يا كسى كه همانند نفس اوست نبايد كس ديگرى اين مأموريت مهم را به انجام رساند .\r\n\r\nسريهء على بن ابى طالب ( ع ) به يمن\r\nابن سعد گويد : گفته‌اند اين سريه دو بار اتفاق افتاد يك بار در ماه رمضان سال دهم هجرى . گويند رسول خدا ( ص ) على ( ع ) را به يمن فرستاد و لوايى براى او بست و به دست خويش برايش عمامه\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nپيچيد و به وى فرمود : برو و به پشت سر خود نگاه نكن . چون به محدودهء آنها رسيدى با آنان پيكار مكن مگر اين كه آنها با تو به جنگ درآيند . مورخى ديگر افزوده است : و آنها را به گفتن « لا إله الا اللّه » دعوت كن ، اگر پذيرفتند به نماز گزاردن فرمانشان ده ، اگر پاسخ گفتند : جز اين از آنها چيزى مخواه . به خدا قسم اگر يك مرد به وسيلهء تو هدايت گردد براى تو بهتر از هر آن چيزى است كه خورشيد بر آن مىتابد يا غروب مىكند .\r\nابو داود و غير او از حديث على ( ع ) روايت كرده‌اند كه گفت : پيغمبر ( ص ) مرا به يمن فرستاد ، عرض كردم : اى رسول خدا ! مرا به سوى مردمى مىفرستى ، حال آن كه من جوانم و قضاوت خوب نمىدانم . پيغمبر دستش را بر سينه‌ام گذارد و فرمود : خداوندا زبانش را استوار دار ، قلبش را هدايت فرما ، و فرمود : على ! چون دو خصم نزد تو نشستند ميان آنها داورى مكن مگر آن كه سخن ديگرى را هم بشنوى ، اگر چنين كنى قضاوت كردن براى تو آشكار ( و آسان ) مىشود . على گفت : به خدا قسم در قضاوت كردن ميان دو تن ، هيچ‌گاه ترديد نكردم .\r\nابن سعد گويد : على به همراه سيصد سوار برون آمد . اين نخستين گروهى بود كه به اين بلاد وارد مىشدند و آن بلاد مذحج بود . اصحاب على متفرق شدند و هر كدام غنايم و اسيرانى بياوردند .\r\nعلى ( ع ) با جمع مذحج رويارو شد و آنها را به اسلام خواند ، اما آنها امتناع كردند و تير و سنگ انداختند . على ، اصحابش را به صف كرد و بر آنها هجوم برد و بيست نفر از آنها را كشت . آنها متفرق شدند و گريختند . على ( ع ) مسلمانان را از تعقيب فراريان بازداشت . سپس آنها را به اسلام خواند ، ايشان فورا پذيرفتند و گروهى از سران آنها دست بيعت با على ( ع ) دادند و گفتند : ما نمايندهء مردم خود هستيم و اين هم صدقات ماست . حق خدا را از آن بستان . على ( ع ) ، غنايم را جمع‌آورى كرد و خمس آنها را برداشت و باقى را بر يارانش بخش كرد سپس بازگشت و در مكه با پيامبر ( ص ) ديدار كرد . پيغمبر در سال دهم هجرى براى گزاردن حج وارد مكه شده بود . » اين همان حجة الوداع بود .\r\nنگارنده : سريهء ديگر على ( ع ) به يمن پيش از اين واقعه و در سال هشتم هجرى بوده است .\r\nپيغمبر ( ص ) ، على ( ع ) را پس از فتح مكه به همدان فرستاد . مردم همدان همگى در يك روز اسلام آوردند . على به پيغمبر ( ص ) نامه‌اى نوشت و اين خبر را به آگاهى آن حضرت رساند . پيغمبر ( ص ) به سجده افتاد و سپس نشست و گفت : سلام بر همدان . مردم يمن نيز در پى همدانيان اسلام آوردند .\r\nسخن ابن سعد نيز گفته است : گويند اين سريه دو بار اتفاق افتاده است ، دلالت مىكند كه اين امر نامحقق بوده است و همين كه برخى از مورخان اسلام آوردن همدان را در سال دهم ذكر كرده‌اند ، مؤيّد همين قول است . « و اللّه اعلم » ليكن ابن هشام در سيره‌اش اكيدا گفته است كه على ( ع ) دو بار لشكر به يمن كشيد . سپس وى گويد : ابو عمر المدنى گفت : رسول خدا ( ص ) ، على بن ابى طالب\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nرا به يمن فرستاد و خالد بن وليد را نيز در سپاهى ديگر روانه ساخت و فرمود : چنان‌چه به هم پيوستيد فرماندهء شما ، بايد على بن ابى طالب باشد .\r\nكلام شيخ مفيد در ارشاد حاكى از آن است كه فرستادن على به يمن براى آن بود كه خمس اموال آنها را بستاند و آن چه را كه مردم نجران موافقت كرده بودند بدهند مثل حلّه‌ها و طلاها و . . .\r\nبگيرد نه اين كه با آنها بجنگد . زيرا مردم يمن پيش از اين اسلام آورده بودند اما همراه كردن سپاه با آن حضرت با اين قول منافات دارد . شايد در توجيه اين امر بگويند كه پيامبر ( ص ) از بيم وقوع جنگ ، سپاهى همراه على فرستاد .\r\nدر سيرهء حلبيه آمده است : رسول خدا ( ص ) خالد بن وليد را به يمن براى مردم همدان فرستاده بود تا آنها را به اسلام دعوت كند . براء گفت : من از همراهان خالد بودم شش ماه در يمن مانديم و آنها را به اسلام خوانديم اما نپذيرفتند سپس رسول خدا ( ص ) على بن ابى طالب را فرستاد و به دو فرمود كه خالد را بازگرداند و خود جاى او را بگيرد . چون به همدانيان نزديك شديم آنها به سوى ما درآمدند . على با ما نماز گزارد و ما را به يك صف كرد سپس در برابر ما ايستاد و نامهء رسول خدا ( ص ) را براى همدانيان خواند . تمام آنها اسلام آوردند و على خبر اسلام آوردن آنها را براى رسول خدا ( ص ) نوشت . . . در سيرهء نبويه دحلان آمده است كه فرستادن على به سوى همدانيان در سال هشتم هجرى بوده و اين كه گفته‌اند در سال دهم هجرى بدانجا فرستاده شده ، نادرست است .\r\nبلكه وى در سال دهم به مذحج فرستاده شد .\r\n\r\nنگاهى اجمالى به جنگها و غزوات پيغمبر ( ص )\r\nاگر به آغاز نهضت اسلامى و فرجام آن بنگريم مىبينيم كه پيامبر ( ص ) نهضت خود را با جنگ آغاز نكرد و با تيغ و خونريزى بناى آن را استوار ننمود ، بلكه چنان كه خداوند متعال به دو فرموده بود ، با حكمت و موعظهء حسنه آن را آغازيد و ده سال پس از بعثت بدين شيوه در مكه دوام آورد . مردم به دلخواه خود و نه با اجبار ، بلكه از روى عقيده و اخلاص باطن و با علم به حقيقت اين دين و اعتراف به محاسن آن و پس از آن كه به فساد بت‌پرستى و قبح جاهليت پى برده بودند ، به اسلام گرويدند .\r\nهر كه به اسلام مىگرويد نه از روى ترس از مجازات بود و نه از روى طمع در مال و مقام بلكه بر عكس ، هر كس كه اسلام مىآورد مورد آزار و شكنجه و توهين و تبعيد و محروميت واقع مىشد .\r\nدشمنان و مخالفان اسلام در مبارزه با آن هيچ حجت و برهان و دليلى نداشتند و تنها سفسطه‌اى كه مىكردند اين بود كه مىگفتند آيا به ما مىگويى كه معبود پدران خود را رها كنيم ؟ ! آنها پيغمبر ( ص ) را به حال خود وانگذاشتند بلكه كوشيدند او را با مشكلات و انواع آزار و شكنجه رويارو سازند ، حتى او و تمام عشيره‌اش را اعم از مسلمان و كافر چهار سال در شعب تحت محاصره قرار دادند نه با آنها\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nخريدوفروش مىكردند و نه از آنها مشورت مىخواستند و نه با آنها ازدواج مىكردند و نه از آنها همسر مىگرفتند و هيچ معاشرت و مخالطتى با ايشان نداشتند ، حتى آنها بچه‌ها و سفيهان خود را به آزار پيغمبر ( ص ) گمارده بودند و كثافت بر جامهء آن حضرت مىريختند . آنها به اين اندازه هم بسنده نكردند ، و از عمويش ابو طالب خواستند كه وى را تحويل آنها بدهد تا خونش را بريزند و حتى شبانه براى كشتن او توطئه چيدند و خانه‌اش را به محاصره گرفتند كه خداوند از چنگ آنها نجاتش داد .\r\nپيامبر ( ص ) به غار رفت و سه روز در آنجا مخفى شد . مشركان اعلام كردند هر كس كه پيغمبر ( ص ) را بياورد يكصد شتر به عنوان جايزه به او مىدهند . سپس آنها به مسلمانانى كه در مكه مانده بودند ، توجه كرده به آزار و شكنجهء آنها دست گشودند و سعى كردند آنها را از دينشان بازگردانند . گروهى از مسلمانان پنهانى به حبشه مهاجرت كردند . مشركان عده‌اى را در پى آنها به حبشه فرستادند و هدايايى هم به آنها دادند تا با تقديم آن هدايا به پادشاه حبشه ، او را راضى به بازگرداندن مسلمانان كنند . پادشاه حبشه با شنيدن بلاغت قرآن و مترقى بودن تعاليم آن ، از پذيرفتن درخواست مشركان سرباززد و به آنها جواب منفى داد . پس از آن كه پيامبر ( ص ) در مدينه استقرار يافت ، مجبور به جنگ با مشركان شد تا بدين وسيله آزار و شر آنان را از سر خود و اصحابش كم كند .\r\nغزوهء بدر به خاطر گرفتن كاروان ( تجارى ) مشركان به وقوع پيوست . اين كاروان از چنگ مسلمانان به در شد و مشركان خود را آماده نبرد با پيغمبر ( ص ) كردند و خواستند در خانه و ديار پيامبر ( ص ) با وى مصاف دهند . پيامبر ( ص ) نيز به مقابلهء آنها برخاست و خداوند او را بر آنها چيره گردانيد . سپس مشركان در روز احد قصد دار الهجرهء آن حضرت را كردند و خواستند او و اصحابش را مستأصل سازند . پيامبر ( ص ) مجبور به مقابله با آنها شد . سپس آن حضرت در سال حديبيه عزم عمره كرد . مشركان او را از زيارت خانهء خدا كه معتقد به حرمت و تعظيم آن بودند ، بازداشتند .\r\nپيامبر ( ص ) با آنها عهدنامه‌اى منعقد كرد كه بيشتر به نفع آنها بود و با آنها مدارا كرد . اما مشركان عهد و پيمان خود را زير پا نهادند و بنى بكر متحدان خود را عليه خزاعه يارى دادند و آنها را از راه خيانت كشتند . پيغمبر براى فتح مكه به سوى آنان رهسپار شد و از كشتن مكيان نهى كرد ، و فرمان عفو عمومى صادر نمود و هيچ كس از اهل كتاب را مجبور نكرد كه دست از دين و آيين خود بشويد و به اسلام درآيد و در برابر همگان اعلام كرد كه در دين زور و اجبارى نيست و تنها از آنها خواست كه يا اسلام آورند و يا اين كه چيزى را كه هر سال براى آنها مقرر مىشود بپردازند . و هر چه از آن مسلمانان است متعلق به ايشان نيز هست و آن چه عليه مسلمانان است ، عليه آنها نيز مىباشد . آن حضرت همچنين با يهود حجاز نجنگيد مگر هنگامى كه آنها نقض پيمان كردند و درصدد كشتن آن حضرت برآمدند و عليه او با هم متحد شدند . بدين ترتيب ، سخن كسانى كه به قصد كاستن شأن و ارزش اسلام مىگويند اسلام بر شمشير و زور و خشونت استوار گرديده نه بر تبليغ ، باطل مىگردد .\r\nو اللّه الهادى .\r\n\r\n","description":"","footnote":"","page_name":" 257 ","page_number":265},
  {"content":"\r\n\r\n\r\nحجة الوداع\r\nاين واقعه در سال دهم هجرى بوده است . ابن هشام گويد : بدان حجة الوداع گفته‌اند چون پيامبر ( ص ) پس از آن ديگر حج نگزارد . و نيز گفته‌اند : چون پيغمبر ( ص ) در اين حج با مردم وداع گفت و آنها را از نزديك شدن اجلش آگاه گرداند .\r\nابن سعد در طبقات گويد : همين حج است كه مردم بدان حجة الوداع مىگويند و مسلمانان آن را حجة الاسلام مىنامند . ابن عباس خوش نمىداشت كه بدان حجة الوداع بگويند و خود مىگفت حجة الاسلام و آن حضرت از زمانى كه دعوت خود را آغاز كرده بود تا آن هنگام حج نگزارده بود .\r\nاگر وى مىگفت از زمان هجرت ، حج نگزارده بود ، سخن درستى بود زيرا آن حضرت پس از هجرت غير از اين بار ، حج نگزارده بود و در سال حديبيه قصد گزاردن عمره داشت كه مانع او شدند ، سپس آن حضرت عمرهء قضا به جا آورد و روز حنين هم حج عمره كرد و ديگر حج نگزارد . اما پيش از هجرت ، آن حضرت يقينا دو بار حج گزارده بود . اين دو حج به وقتى بود كه آن حضرت در عقبه با انصار دست بيعت داد . ابن سعد همين مطلب را به سند خود از مجاهد نقل كرده است . وى گفت :\r\nرسول خدا ( ص ) دو بار حج گزارد ؛ يك بار پيش از آن كه هجرت كند و ديگر بار پس از هجرت .\r\nدر سيرهء حلبيه آمده است كه آن حضرت پس از نبوت ، حج گزارد و پيش از هجرت سه بار و بنا به قولى دو بار حج كرد .\r\nابن اثير گويد : آن حضرت سالى يك بار ، پيش از هجرت ، حج مىگزارد . و ابن جوزى گويد :\r\nپيغمبر ( ص ) پيش از نبوت و بعد از آن ، حجهاى فراوانى گزارد كه شمار آن دانسته نيست . آن حضرت پيش از بعثت در عرفات مىايستاد و از آنجا به مزدلفه مىرفت بر خلاف قريش . اين توفيقى بود كه از جانب خدا به پيامبر عنايت گرديده بود ، زيرا قريش از حرم خارج نمىشدند و مىگفتند : چيزى از حل را بزرگ نشماريد ، آن چنان كه حرم را بزرگ مىشماريد كه عرب ، حرم شما را خوار مىپندارد آنها وقوف در عرفه و افاضه به سمت مزدلفه را انجام نمىدادند و اين كار را به ويژهء ديگر اعراب مىدانستند و تكليف حج در مدينه مقرر گرديد .\r\nشيخ مفيد مىنويسد : آنگاه رسول خدا ( ص ) تصميم گرفت به حج برود و تكليف الهى را كه بر او بود ، ادا كند . پس در ميان مردم بانگ حج در داد و دعوت آن حضرت به نقاط دوردست سرزمين اسلامى رسيد . مردم خود را آمادهء خروج با آن حضرت كردند و از اطراف و اكناف مدينه ، عدهء بسيارى بدان شهر درآمدند و آمادهء حركت شدند . پيغمبر ( ص ) در روز پنج شنبه يا روز شنبه بيست و پنجم ذىقعده به همراه مردم حركت كرد .\r\nدر سيرهء حلبيه آمده است : با پيغمبر ( ص ) چهل هزار و به قولى هفتاد هزار و به قولى نود هزار و به قولى يكصد و چهارده هزار و به قولى يكصد و بيست هزار و به قولى بيشتر از اين عدد ، بجز شمار مسلمانان مكى و يمنى كه با آن حضرت حج كردند ، با وى به راه افتادند .\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nابن سعد گويد : پيغمبر ( ص ) غسل كرده و روغن ماليده و با پاى پياده در حالى كه دو جامهء صحارى ( يك شلوار و يك ردا ) بر تن داشت به راه افتاد . نماز ظهر را در ذو الحليفه دو ركعت گزارد .\r\nنه همسر پيغمبر ( ص ) نيز با وى روانه شده بودند همهء آنها در كجاوه‌ها نشسته بودند دخترش فاطمه نيز با وى بود . قربانىاى گرفت و بر آن قلاده نهاد سپس مؤلف سيرهء حلبيه گويد : در مورد نوع حج آن حضرت اختلاف كرده‌اند . اهل مدينه مىگويند آن حضرت حج مفرده به جا آورد و در روايت ديگران آمده است آن حضرت با حج خود ، عمره را نيز به جا آورد . برخى نيز گويند : آن حضرت به قصد حج تمتع وارد مكه شد و عمره را نيز به جا آورد و سپس حجى نيز بدان افزود .\r\nنگارنده : قول صواب آن است كه حج پيامبر ( ص ) ، حج قرآن بوده و با بردن قربانى احرام بست و چون به ميل رسيد فرمود : « لبيك اللهم لبيك ، لا شريك لك لبيك ، ان الحمد و النعمة لك و الملك لا شريك لك . »\r\nشيخ مفيد گويد : آن حضرت به على ( ع ) نوشت كه از يمن به حج آيد ولى ننوشت كه عزم به جاى آوردن چه حجى دارد . او در حالى كه قربانى با خود داشت بيرون آمد و از ذو الحليفه احرام بست و مردم نيز با او احرام بستند و از ميلى كه در بيابان بود ، لبيك گفت و از مدينه تا مكه پيوسته تلبيه مىگفت تا آن كه به كراع الغمم رسيد . مردم ، پياده و سواره با او بودند . آنان كه پياده بودند خسته شدند و به آن حضرت شكايت بردند و از حضرتش خواستار كمك شدند . او فرمود كه اسبى براى آنها ندارد و آنها را دستور داد كه ميان خود را محكم ببندند و گاه تند و گاه آهسته راه بپيمايند . آنان چنين كردند و زمانى به استراحت پرداختند .\r\nدر سيرهء حلبيه آمده است : برخى نوشته‌اند كه در اين سفر حج شتر عايشه ، تندرو بود و بار عايشه سبك بود و شتر صفيه به خاطر سنگينى بار ، كندرو بود و از همين رو كاروان به تأخير راه مىپيمود .\r\nاز اين رو پيغمبر ( ص ) فرمود كه بار صفيه را بر شتر عايشه و بار عايشه را بر شتر صفيه بگذارند . لذا به عايشه فرمود : ام عبد اللّه ! بار تو سبك و شترت تندروست و بار صفيه سنگين و شترش كندروست و اين امر باعث كندى حركت ما مىشود . به همين خاطر ما بار تو را بر شتر او و بار او را بر شتر تو نهاديم . عايشه به دو گفت : تو ادعا مىكنى كه رسول خدايى ؟ ! پيامبر ( ص ) از او پرسيد : مگر تو در اين ترديد دارى كه من رسول خدايم ام عبد اللّه ؟ ! عايشه گفت : پس چرا به عدالت رفتار نمىكنى ؟ ! عايشه گفت : ابو بكر عصبانى بود و به صورتم سيلى نواخت . رسول خدا ( ص ) او را سرزنش كرد .\r\nابو بكر گفت : مگر نشنيدى چه گفت ؟ پيغمبر ( ص ) فرمود : او را رها كن زيرا زن پررشك بالاى بيابان را از پايين آن تشخيص نمىدهد .\r\nشيخ مفيد مىنويسد : على ( ع ) با همراهانش كه با وى به يمن رفته بودند ، حركت كرد . آن حضرت ، حلّه‌هايى كه از نجرانيان گرفته بود با خود بياورد .\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nچون رسول خدا ( ص ) از راه مدينه به مكه نزديك شد ، على ( ع ) هم از راه يمن بدانجا نزديك گشت . آن حضرت براى ديدن پيامبر ( ص ) از سپاه پيشى گرفت و مردى از سپاهيان را بر آنها گماشت و پيامبر ( ص ) را كه مشرف بر مكه بود ، ديدار كرد و به آن حضرت درود فرستاد و بدانچه در يمن كرده بود و آن چه از آنها ستانده بود ، آن حضرت را آگهى داد و گفت كه پيشاپيش سپاه ، شتاب جسته تا وى را ديدار كند . رسول خدا ( ص ) از آن چه على كرده و گفته بود خوش‌حال شد و از ديدار او شادمان گشت و پرسيد : چگونه عزم حج كردى ؟ على ( ع ) گفت : شما نوع حج خود را براى من ننوشتيد و من هم نمىدانستم به همين خاطر نيت خود را بسته به نيت شما گرداندم و گفتم : خداوندا من به همان قصد كه پيامبرت به حج آمده ، به حج آمدم و سى و چهار شتر براى قربانى با خويش آوردم . رسول خدا ( ص ) فرمود : اللّه اكبر ! من شصت و شش قربانى بياوردم و تو در حج و مناسك و قربانىام با من شريكى . پس بر احرامت بمان و به سوى سپاهت بازگرد و آنها را سريع‌تر بياور تا اگر خدا خواهد در مكه با هم باشيم .\r\nدر سيرهء ابن هشام آمده است : رسول خدا ( ص ) از على ( ع ) پرسيد : آيا با خود قربانى آورده‌اى ؟\r\nعلى گفت : نه . آنگاه پيامبر ( ص ) او را در قربانى خويش شريك گرداند و على بر احرام خويش بماند تا اين كه هر دو از حج فراغ يافتند و رسول خدا ( ص ) از جانب خود و على ، قربانى كرد . در سيرهء حلبيه نوشته شده است : مىتوان ميان اين قول و سخنى كه گفته‌اند على از يمن به مكه آمد و با او قربانى همراه بود چنين جمع كرد كه آمدن قربانيهاى على به تأخير افتاد و پيامبر ( ص ) هم او را در قربانى خويش شريك گردانيد . سپس وى نقل كرده است قربانىاى كه على ( ع ) از يمن آورده بود سى و هفت رأس بود و قربانى پيامبر ( ص ) شصت و سه رأس .\r\nابن هشام روايتى از ابن اسحاق آورده است كه مىگويد : چون على ( ع ) از يمن راهى شد تا رسول خدا ( ص ) را در مكه ديدار كند به شتاب به نزد رسول خدا ( ص ) روانه شد و بر سپاهيانى كه همراه او بودند ، مردى از اصحابش را به جانشينى خود گمارد . اين سپاهى ، به هر يك از مردانى كه از قومش بودند حله‌اى از اموال غنيمتى پوشاند . چون سپاه آن حضرت نزديك شد ، امام ( ع ) بيرون آمد تا آنها را بنگرد ناگهان با حله‌ها مواجه گرديد . به كسى كه او را به جاى خويش بر سپاه گماشته بود ، رو كرد و فرمود : واى بر تو ! اين چه وضعى است ؟ مرد گفت : اين حله را به تن آنها پوشاندم تا چون در ميان مردم درآيند بدان خود را زيبا كنند . على ( ع ) حله‌ها را از تن سپاهيان درآورد و در بارها بست .\r\nسپاه ، از كردار على ( ع ) ، پيش پيغمبر ( ص ) شكايت بردند . ابو سعيد خدرى گويد : مردم از على شكايت كردند . رسول خدا ( ص ) در ميان ما به سخنرانى برخاست ، شنيدم كه مىفرمود : مردم ! از على شكايت مكنيد ! به خدا قسم او در مورد خدا ، يا راه خدا سختگيرتر از آن است تا از وى شكايت شود .\r\nدر روايت شيخ مفيد آمده است : آنگاه رسول خدا ( ص ) به منادى فرمود كه در ميان مردم بانگ زند\r\n\r\n","description":"","footnote":"","page_name":" 260 ","page_number":268},
  {"content":"\r\n\r\nكه ( نيش ) زبان خود را از على بن ابى طالب برداريد كه او در مورد خداى عز و جل بسيار سختگير است و در دين خويش تن به سازش نمىدهد . مردم هم ديگر از سخن گفتن دربارهء على ( ع ) لب فرو بستند و به جايگاه او در نزد پيامبر ( ص ) پى بردند و دانستند كه آن حضرت از كسى كه بخواهد براى على سوسه بيايد ، چقدر خشمگين مىشود . شيخ مفيد گويد : على ( ع ) ، به تأسّى از رسول خدا ( ص ) بر احرام خويش باقى ماند ( پس حج آن دو حج قرآن بود ) .\r\nبسيارى از مسلمانان بدون بردن قربانى با پيغمبر ( ص ) حركت كرده بودند كه خداوند هم در مورد آنها فرمود :  « وَ أَتِمُّوا الْحَج وَ الْعُمْرَةَ لِلَّه . »  « 268 »  رسول خدا ( ص ) فرمود : تا روز قيامت عمره در حج داخل گرديد . آنگاه انگشتان يك دستش را در انگشتان دست ديگرش فرو كرد و فرمود : اگر در آغاز با آن چه در پايان روبه‌رو شدم ، مواجه مىگشتم قربانى نمىآوردم . سپس منادىاش را فرمود كه ندا دهد : هر كه قربانى با خود نياورده از احرام بيرون آيد و حج خود را به حساب عمره گذارد و هر كه از شما قربانى آورده بر احرام خود باقى بماند .\r\nتوضيح : حج سه گونه است : افراد ، قرآن ، تمتع . حج افراد و قرآن ، تكليف كسانى است كه نزديك مكه هستند ، و حج تمتع تكليف كسانى است كه از مكه دورند . كسى كه حج افراد مىكند نخست بايد حج و سپس عمره مفرده بگذارد . كسى هم كه حج قرآن مىكند همين وظيفه را دارد جز اين كه موقع احرام بايد قربانى هم ببرد . كسى كه حج تمتع مىگذارد اول عمره تمتع را به جاى مىآورد و آنگاه حج مىگذارد .\r\nبنا بر اين پيغمبر ( ص ) وقتى در حجة الوداع احرام بست ، حج قرآن به جاى آورد چون قربانى با خود آورده بود . على ( ع ) هم مانند رسول خدا ( ص ) احرام بسته بود و با خود قربانى آورده بود . بنا بر اين حج او هم قرآن بود . اكثر كسانى كه با پيامبر ( ص ) بودند ، موقع احرام قربانى با خود نياورده بودند و احرام حج بسته بودند . حج تمتع در آن روز واجب نشده بود . چون تكليف حج تمتع با نزول آيهء زير :  « وَ أَتِمُّوا الْحَج وَ الْعُمْرَةَ لِلَّه »  تا  « فَمَن تَمَتَّع بِالْعُمْرَةِ إِلَى الْحَج . . . »  « 269 »  واجب گشت ، رسول خدا ( ص ) به كسانى كه با خود قربانى همراه داشتند ، فرمود تا بر احرام خود باقى بمانند سپس براى حج احرام ببندند و گفت : تا روز قيامت عمره در حج داخل شد . بنا بر اين تكليف كسانى كه دور از مكه‌اند ، از جمله اهل مدينه ، حج تمتع است و آنها نبايد حج افراد يا قرآن به جاى آورند و تنها در اين سال بود كه كسانى كه قربانى با خود آورده بودند مىبايست حج قرآن به جاى آورند . معنى دخول عمره در حج هم اين است كه شخصى كه حج تمتع مىگزارد مناسكش مركب از دو عمل حج و عمره مىباشد كه بر خلاف حج افراد و قرآن به منزلهء يك چيز مىباشند . ولى كسى كه حج مفرده يا قرآن به جاى\r\n\r\n","description":"","footnote":" ( 268 ) بقره / 196 ؛ و حج و عمره را براى خدا به انجام رسانيد .  ( 269 ) بقره / 196 ؛ و حج و عمره را براى خدا به پايان ببريد . . . پس كسى كه به عمرهء تمتع حج محرم شود . ","page_name":" 261 ","page_number":269},
  {"content":"\r\n\r\nمىآورد ، دو كار مستقل از هم انجام مىدهد كه عبارت است از حج و عمرهء مفرده .\r\nدر روايتى آمده است كه سراقة بن مالك گفت : آيا تكليف حج تمتع را براى اين سال وضع كردى يا تا ابد اين گونه است ؟ آن حضرت انگشتان دو دستش را در هم داخل كرد و فرمود : تا ابد عمره در حج بدين گونه داخل گشت . ( اين روايت در سيرهء حلبيه آمده است . ) فرمايش پيامبر ( ص ) كه گفت :\r\nاگر در آغاز با آن چه در پايان روبه‌رو گشتم ، مواجه مىشدم هرگز قربانى نمىآوردم بدين معنى است كه اگر وقتى احرام مىبستم ، آن چه را كه امروز مىدانم دانسته بودم كه هر كه قربانى با خود بياورد حج تمتع نمىتواند بكند و حج او ، حج قرآن است هرگز قربانى با خود نمىآوردم و بدون آوردن قربانى احرام مىبستم تا حج من تمتع باشد . زيرا حج تمتع افضل از حج قرآن است . حاصل فرمايش پيامبر ( ص ) حاكى از پشيمانى آن حضرت در آوردن قربانى بوده كه به موجب آن ، حج او مبدل به حج قرآن گشت و از درك فضيلت حج تمتع بازماند .\r\nشيخ مفيد گويد : برخى مردم فرمان پيامبر ( ص ) را پذيرفتند و برخى ديگر به مخالفت برخاستند و مشاجراتى ميان اصحاب درگرفت . برخى مىگفتند : رسول اللّه ( ص ) ژوليده و خاك‌آلوده باشد و ما جامه در بر كنيم و با زنان خويش آميزش نماييم و روغن بماليم ؟ ! و برخى ديگر گفتند : خجالت نمىكشيد كه بيرون بياييد در حالى كه آب غسل از سرهايتان مىچكد و رسول خدا ( ص ) بر احرام باشد ؟ رسول خدا ( ص ) عمل مخالفان را در اين مورد تقبيح كرد و فرمود : اگر من قربانى نياورده بودم از احرام بيرون مىآمدم و حج خود را به حساب عمره مىگذاشتم پس هر كه قربانى نياورده از احرام بيرون آيد . عده‌اى بازگشتند و برخى ديگر همچنان بر مخالفت خود پايدار ماندند .\r\nنسايى در سنن به سند خود از براء نقل كرده است كه گفت : وقتى رسول خدا ( ص ) به على ( ع ) فرمود كه به يمن برود من نيز با وى بودم . چون على خدمت پيامبر ( ص ) رسيد گفت : رسول خدا ( ص ) به من فرمود : چه كردى ؟ گفتم : من به همان نيتى كه شما نيت كرده‌ايد ، قصد حج كردم .\r\nفرمود : من قربانى با خود آوردم و حج قرآن گزاردم . و به اصحابش فرمود : اگر در آغاز با آن چه در پايان روبه‌رو شدم ، مواجه گشته بودم همان كارى را مىكردم كه شما كرديد ولى من قربانى بياوردم و حج قرآن بگزاردم .\r\nمسلم در صحيح به سند خود از عايشه نقل كرده است كه گفت : رسول خدا ( ص ) چهارم يا پنجم ذى حجه وارد ( مكه ) شد . على نزد آن حضرت آمد و ديد كه خشمگين است ، پرسيد : چه كسى شما را به خشم آورده كه خدا در دوزخش وارد كند ؟ فرمود : مگر نفهميدى كه من دستورى به مردم دادم اما آنها در اجراى آن ترديد مىورزند حال آن كه من در آغاز كار با آن چه در پايان بدان روبه‌رو شدم مواجه مىگشتم ، هرگز با خود قربانى نمىآوردم و قربانى مىخريدم و سپس مثل آنها از احرام بيرون مىآمدم .\r\nچون پيامبر ( ص ) خواست وارد مكه شود ، غسل كرد و روز از بالاى مكه ، از كداء ، وارد آن شهر\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nشد و خيمه‌هايش را در ابطح برپا كرد و به حركت خود ادامه داد تا به باب « بنى شيبه » كه امروز معروف به « باب السلام » است ، رسيد . آنگاه وارد مسجد شد و هفت بار به گرد خانهء خدا طواف كرد و سپس پشت مقام دو ركعت نماز گزارد و آنگاه سعى بين صفا و مروه را از پس آن انجام داد و سپس به مكان خويش بازگشت . يك روز پيش از ترويه ، بعد از ظهر در مكه خطبه ايراد كرد و سپس در روز ترويه به طرف منى حركت كرد و شب در آنجا ماند و فردا صبح به سوى عرفات رفت و در آنجا ماند و فرمود : تمام عرفات يك موقف است مگر بطن عرنه . براى مردم در عرفات خطبه خواند كه خطبهء آن حضرت در بخش خطب نقل مىشود . چون خورشيد غروب كرد ، در حركت شد و تازان حركت كرد و چون به دره‌اى مىرسيد نيك مىراند تا آن كه به مزدلفه رسيد . نماز مغرب و عشا را با يك اذان و دو اقامه خواند و شب را در همان جا ماند . چون سحر شد به ضعيفان اعم از كودكان و زنان ، رخصت داد كه پيش از گله‌هاى مردم حركت كنند . چون سپيده سر زد ، نماز صبح را اقامه كرد سپس بر مركوب خويش نشست و بر ( كوه ) قزح ايستاد و فرمود : تمام مزدلفه يك موقف است مگر بطن محسّر . آنگاه پيش از طلوع آفتاب حركت كرد و چون به محسر رسيد ، بار بنهاد و آنگاه به منى درآمد و رمى جمره كرد و سپس قربانى نحر كرد و سرش را تراشيد و اندكى از موى شارب و گونه‌اش را گرفت و ناخنهايش را كوتاه كرد و دستور داد موى و ناخنش را كه چيده بود ، در خاك كنند .\r\nدر طبقات ابن سعد هم همين مطالب آمده است و در روايت ديگرى از ابن سعد نقل شده است :\r\nاصحاب آن حضرت به گرد وى حلقه زده بودند و مىخواستند هر موى او در دست يكى باشد .\r\nمؤلف سيرهء حلبيه مىنويسد : پيغمبر ( ص ) با دست مبارك خود شصت و سه رأس از قربانيها را نحر كرد . اين قربانيها همان بودند كه پيامبر ( ص ) با خود از يمن آورده بود و آنگاه به على ( ع ) فرمود كه باقى قربانيها را نحر كند . بدين وسيله صد رأس قربانى نحر شد . شايد باقى قربانيها همان بودند كه على ( ع ) از يمن با خود آورده بود . همين مؤلف گويد : از ابن عباس نقل است كه گفت :\r\nپيامبر ( ص ) در حجة الوداع يكصد قربانى با خود آورده بود كه سى رأس از آنها را خود قربانى كرد و به على ( ع ) فرمود كه باقى را قربانى كند و نيز به وى فرمود : گوشت و پوست و . . . آن را در ميان مردم تقسيم كن و حتى يكى از آنها را به سلاخ هم نسپار و براى ما پاره‌اى از گوشت يكى از شترها برگير و آن را در ديگى بگذار تا از گوشت آن بخوريم و از آب آن نيز تناول كنيم . على ( ع ) نيز چنين كرد . آنگاه پيامبر ( ص ) در منى در بعد از ظهر روز عيد ، براى مردم خطبه ايراد كرد و فرمود : بدانيد كه زمان به شكل خود در روزى كه خداوند آسمانها و زمين را خلق كرد ، برگشت . « 270 »  سال ، دوازده ماه است چهار ماه از آن ماه‌هاى حرام مىباشد كه سه تا از آنها پياپى مىباشند و عبارت‌اند از : ذىقعده و ذى حجه و محرم و رجب مضر ، « 271 »  كه ( اين ماه اخير ) ميان جمادى و شعبان واقع است . سپس\r\n\r\n","description":"","footnote":" ( 270 - 271 ) توضيح اين عبارات در صفحات آينده خواهد آمد . ( مؤلف )  ( 270 - 271 ) توضيح اين عبارات در صفحات آينده خواهد آمد . ( مؤلف ) ","page_name":" 263 ","page_number":271},
  {"content":"\r\n\r\nفرمود : خون و مال و عرض شما بر شما حرام است ، مثل حرمت همين روز و همين ماه و همين شهر . و پروردگارتان را ديدار خواهيد كرد و او از كارهايتان پرسش خواهد كرد ، مبادا پس از من به گمراهى برگرديد و گردن يكديگر را بزنيد ، حاضران به غايبان آگهى دهند چه بسا برخى كسان كه اين گفته به آنها اطلاع داده مىشود از بعضى كسان كه آن را شنيدند آن را بيشتر مورد رعايت و محافظت قرار دهند . آيا پيام خود را رساندم ؟ برخى جواب دادند : آرى همين‌گونه است . برخى كسان كه اين گفته به آنها مىرسد از بعضى كسان كه آن را شنيدند ، بيشتر آن را محافظت خواهند كرد . به هنگام نقل خطبه آن حضرت ( ص ) ، اين خطبه را با تفصيل بيشترى نقل خواهيم كرد .\r\nآنگاه منادى آن حضرت در منى ندا داد كه اين ايام ، ايام خورد و نوش است بنا بر اين كسى نبايد روزه بگيرد .\r\n\r\nخبر غدير خم\r\nچون رسول خدا ( ص ) مناسك خود را ادا كرد به سوى مدينه عزم بازگشت كرد و در روز هجدهم ماه ذى حجه سال دهم هجرى به جايى معروف به غدير خم رسيد . اين محل نزديك جحفه در ناحيهء رابغ است . شيخ مفيد در ارشاد مىنويسد : اينجا محل خوبى براى فرود آمدن نبود چون نه آب داشت و نه چراگاه . اما پيغمبر ( ص ) در آنجا فرود آمد و مسلمانان هم با وى فرود آمدند . شيخ گويد : علت فرود آمدن پيغمبر ( ص ) در اين محل آن بود كه بر وى قرآن نازل شده و بر وى مقرر داشته بود كه امير المؤمنين على بن ابى طالب ( ع ) را به عنوان خليفهء بعد از خود در ميان مردم منصوب سازد . پيش از اين بازهم وحى در اين باره بر وى نازل شده بود اما وقت اعلان اين امر تعيين نگشته بود ، لذا پيغمبر ( ص ) اعلان آن را به وقتى موكول كرده بود كه در آن خاطرش از اختلافات مردم در مورد على ( ع ) آسوده باشد . خداوند عز و جل مىدانست كه چنان‌چه پيامبر ( ص ) از غدير خم بگذرد . بسيارى از مردم از وى جدا شده به سوى شهر و بيابان خود روى مىنهند از اين رو خواست آنها را گرد آورد تا نص بر على ( ع ) را بشنوند و حجت بر آنها تمام گردد . خداوند متعال به پيامبر ( ص ) وحى كرد :  « يا أَيُّهَا الرَّسُول بَلِّغ ما أُنْزِل إِلَيْك مِن رَبِّك ، وَ إِن لَم تَفْعَل فَما بَلَّغْت رِسالَتَه وَ اللَّه يَعْصِمُك مِن النَّاس . »  « 272 » \r\nمقصود از « بلغ ما انزل اليك من ربك » استخلاف على ( ع ) و نص بر امامت اوست . و با عبارت « و ان لم تفعل فما بلغت رسالته الخ » بر تكليف آن حضرت در اين باره تأكيد شده و او را از تأخير در اين باره بيم داده و به وى ضمانت داده است كه او را در حمايت خويش مىگيرد . پيغمبر ( ص ) در\r\n\r\n","description":"","footnote":" ( 272 ) مائده / 67 ؛ اى پيامبر ، آن چه از پروردگارت به تو نازل شده ( به مردم ) برسان ، اگر نكنى پيام وى را نرسانيده‌اى خدا تو را از مردم حفظ مىكند . . . ","page_name":" 264 ","page_number":272},
  {"content":"\r\n\r\nاين محل فرود آمد و مسلمانها هم اطراف او از مركوبهاى خود پياده شدند . روز بسيار گرمى بود .\r\nپيغمبر ( ص ) دستور داد به طرف درختهاى بزرگ آن ناحيه بروند و در زير سايهء آنها قرار بگيرند . آنگاه فرمود جهاز شتران را گرد آورند و آنها را بر روى هم بگذارند سپس به منادى خويش فرمود كه در ميان ندا دهد : « الصلاة جامعة . » جهازها را در برابر او جمع كردند . اكثر حاضران رداى خويش را از شدت گرما بر پاهاى خود پيچيده بودند . چون همه گرد آمدند پيامبر ( ص ) بر روى جهازها رفت تا اين كه به آخرين آنها رسيد . سپس امير المؤمنين ( ع ) را خواند . آن حضرت هم با وى بالا رفت تا اين كه در جانب راست آن حضرت ايستاد . سپس پيامبر ( ص ) براى مردم سخنرانى كرد و خدا را ستود و بر او درود فرستاد و مردم را پندى بليغ داد و خبر نزديكى مرگ خويش را به مردم ابلاغ نمود و گفت :\r\nمن فرا خوانده شده‌ام و دير نيست كه پاسخ گويم ، وقت رفتن من از ميان شما فرا رسيده و من در ميان شما چيزى بر جاى مىگذارم كه اگر بدان چنگ آويزيد ، پس از من هرگز گمراه نمىشويد ، كتاب خدا و عترتم ، اهل بيتم . اين دو از هم جدا نشوند تا بر حوض بر من وارد گردند سپس با بانگ بلند خويش ندا داد . آيا من از شما به خودتان اولى نيستم ؟ گفتند : چرا هستى . آنگاه در حالى كه بازوى امير المؤمنين ( ع ) را گرفته بود آن را بالا برد تا آنجا كه سفيدى زير بغل آن حضرت نمودار شد و آنگاه با همان لحن فرياد زد :\r\n« هر كس كه من مولاى اويم ، اين على هم مولاى اوست . خداوندا ! هر كه او را دوست داشت با وى دوستى كن و با كسى كه با او به دشمنى برخاست ، دشمنى فرما ، كسى يارىاش كرد يارىاش كن و آن كه او را خوار و بىياور نهاد ، خوار و بىياورش بگذار . »\r\nهنگام ظهر بود . پيغمبر ( ص ) از جهاز فرود آمد و دو ركعت نماز گزارد . به هنگام زوال آفتاب مؤذنش را فرمود تا براى نماز ظهر اذان بگويد . نماز ظهر را با مسلمانان به جاى آورد و در چادرش نشست و به على ( ع ) فرمود كه در خيمه‌اش كه به ازاى خيمهء آن حضرت بود ، بنشيند و به مسلمانان دستور داد دسته دسته به خيمهء على ( ع ) بروند و اين مقام را به وى تهنيت بگويند و به او به عنوان امير مسلمانان درود فرستند . مردم همگى چنين كردند . پيغمبر ( ص ) همچنين به زنان خود و ديگر زنان مؤمنان كه همراه او بودند فرمود كه پيش على بروند و به او به عنوان امير مؤمنان درود فرستند . زنان چنين كردند . از جمله كسانى كه در تهنيت اين مقام به على ( ع ) بسيار اطناب ورزيد و خشنودى خود را از اين بابت نشان داد ، عمر بن خطاب بود . وى در ضمن سخنان خود گفت : مبارك باد بر تو ، اى على مولاى من و مولاى تمام مردان و زنان مؤمن گشتى .\r\nحسّان بن ثابت هم آمد و به رسول خدا ( ص ) عرض كرد : رسول خدا ! آيا رخصت مىدهى در اين مقام چيزى بگويم كه پسنديدهء خداوند باشد ؟ پيغمبر ( ص ) فرمود : بنام خدا بگو . حسان بر جاى بلندى ايستاد . مسلمانان براى شنيدن اشعار او سرك مىكشيدند . حسان چنين خواند :\r\n يناديهم يوم الغدير بينهم * نجم واسع بالرسول مناديا \r\n\r\n","description":"","footnote":"","page_name":" 265 ","page_number":273},
  {"content":"\r\n\r\n و قال فمن مولاكم و وليكم * فقالوا و لم يبدو هناك التعاميا\r\nالهك مولانا و انت ولينا * و لن تجدن منّا لك اليوم عاصيا\r\nفقال له قم يا على فاننى * رضيتك من بعدى اماما و هاديا\r\nفمن كنت مولاه فهذا وليه * فكونوا له انصار صدق مواليا\r\nهناك دعا اللهم وال وليه * و كن للذى عادى عليا معاديا \r\nروز غدير در ( محل ) خم واسع پيامبرشان به واسطهء رسولى بانگ زن ، مسلمانان را ندا داد .\r\nو فرمود : كيست مولا و ولىّ شما ؟ ( حاضران ) بىآن كه در آنجا ( اثر ) كورى ( و بىاطلاعى ) ظاهر گردد گفتند :\r\nمعبود تو مولاى ما و خود تو ولىّ ما هستى و امروز هيچ كس از ما را براى خود نافرمان نمىيابى .\r\nپس پيامبر به على فرمود : برخيز كه من تو را براى جانشينى و راهنمايى مردم پس از خويش انتخاب كردم .\r\nمن مولاى هر كس باشم على هم ولىّ اوست . پس شما اتباع راستين و دوستدار او باشيد .\r\nدر آنجا دعا كرد كه خدايا دوستدارش را يارى كن و با آن كه با على دشمنى مىكند ، دشمن باش .\r\nرسول خدا ( ص ) به حسان گفت : حسان ! همواره مؤيد به روح القدس باشى ، چقدر با زبانت ما را يارى دادى .\r\nدر كتاب اسباب النزول واحدى چنين آمده است : ابو سعيد محمد بن على صفار از حسن بن احمد مخلدى ، از محمد بن حمدون بن خالد ، از محمد بن ابراهيم خلوتى ، از حسن بن حماد سجاده ، از على بن عابس ، از اعمش و ابو حجاب ، از عطيه ، از ابو سعيد خدرى نقل كرده است كه گفت : آيهء  « يا أَيُّهَا الرَّسُول بَلِّغ . . . »  در روز غدير خم در مورد على بن ابى طالب ( ع ) نازل گرديد .\r\nدر مسند احمد بن حنبل ( جلد چهارم ) حديثى از براء بن عازب بدين صورت نقل شده است : ثنا عبد اللّه ثنى پدرم ثنا عفان ثنا حماد بن سلمه من على بن زيد از عدى بن ثابت از براء بن عازب كه گفت : با رسول خدا ( ص ) در سفرى بوديم . در غدير خم فرود آمديم . در ميان ما ندا داده شد كه « الصلاة جامعه . » زير درختى را براى رسول خدا ( ص ) جارو زدند . آن حضرت نماز ظهر را به جاى آورد و دست على ( ع ) را گرفت و فرمود : مگر نمىدانيد كه من به مؤمنان از خودشان سزاوارترم ؟\r\nگفتند : چرا مىدانيم . فرمود : مگر نمىدانيد كه من به هر مؤمنى از خودش سزاوارترم ؟ گفتند : چرا مىدانيم . آنگاه دست على را گرفت و فرمود : هر كس كه من مولاى اويم ، على هم مولاى اوست .\r\nخدايا هر كه او را دوست دارد ، دوست بدار و با هر كه با وى دشمنى مىكند ، دشمنى فرما .\r\nپس از اين ماجرا عمر ، به ديدار على آمد و گفت : مبارك باد بر تو اى پسر ابو طالب صبح و شب كردى در حالى كه مولاى هر مرد و زن مؤمنى هستى .\r\n\r\n","description":"","footnote":"","page_name":" 266 ","page_number":274},
  {"content":"\r\n\r\nعبد الرحمن گفت مانند همين روايت را هدبة بن خالد از حماد بن سلمه از على بن زيد از عدى بن ثابت از براء بن عازب از پيامبر ( ص ) براى ما حديث كرد .\r\nحاكم در مستدرك با چندين سند از ابو الطفيل از زيد بن ارقم روايت كرده است كه گفت : چون رسول خدا ( ص ) از حجة الوداع بازگشت و در غدير خم فرود آمد ، اشاره به جايى كه چندين درخت بود كرد . آنجا را جارو كردند . آن حضرت فرمود : خود را مىبينم كه فرا خوانده شده‌ام و پاسخ گفته‌ام .\r\nهمانا من در ميان شما دو چيز گرانبها بر جاى مىنهم كه يكى از آن دو از ديگرى بزرگ‌تر است كتاب خداى تعالى و عترتم را ، پس بنگريد كه پس از من با اين دو چگونه رفتار مىكنيد . اين دو از هم جدا نمىشوند تا اين كه بر سر حوض بر من وارد شوند . سپس فرمود : خداى عز و جل مولاى من و من مولاى هر مؤمنم . آنگاه دست على ( ع ) را گرفت و فرمود : هر كه را من مولاى اويم ، اين ( على ) هم ولى اوست خدايا با دوستدار او دوستى كن و با دشمنش دشمنى فرما . آنگاه وى تمام اين حديث را نقل كرده است . حاكم گويد اين حديث بنا به شرط شيخين ( مسلم و بخارى ) صحيح است حال آن كه آن دو تمام اين حديث را اخراج نكرده‌اند .\r\nذهبى در تلخيص المستدرك همين روايت را آورده ولى به دنبال آن چيزى نگفته است . حاكم گويد : شاهد اين حديث ، حديث سلمة بن كهيل از ابو الطفيل است كه آن هم بنا به شرط شيخين درست است . آنگاه وى اين حديث را به سند خود از ابو الطفيل عامر بن وائله نقل كرده است كه گفت : از زيد بن ارقم شنيده است كه مىگفت : رسول خدا ( ص ) ميان مكه و مدينه در كنار پنج درخت بزرگ ، فرود آمد . مردم زير درختها را جارو كردند . سپس رسول خدا ( ص ) عصرگاهان ( در ميان مردم ) رفت و نماز گزارد و به سخنرانى ايستاد و خدا را ستود و بر او درود فرستاد به گفتن پند و موعظت پرداخت و آنگاه فرمود : هر چه خدا خواهد ، مىگويد . سپس گفت : اى مردم ! همانا من در شما دو چيز باقى مىگذارم كه اگر از آنها پيروى كنيد هرگز گمراه نمىشويد . اين دو ، كتاب خدا و اهل بيتم ، عترتم مىباشند . سپس سه بار پرسيد : آيا مىدانيد كه من به مؤمنان از خود ايشان سزاوارترم ؟ گفتند : آرى . آنگاه رسول خدا ( ص ) فرمود : هر كه را من مولاى اويم ، على هم مولاى اوست .\r\nدر تاريخ ابن كثير آمده است كه حافظ ابو يعلى موصلى و حسن بن سفيان از هدبه ، از حماد بن سلمه ، از على بن زيد و ابو هارون ، از عدى بن ثابت ، از براء نقل كردند كه گفت : در حجة الوداع همراه رسول خدا ( ص ) بوديم . چون به غدير خم رسيديم زير دو درخت را براى آن حضرت جارو زدند و در ميان مردم بانگ داده شد « الصلاة جامعة » رسول خدا ( ص ) ، على ( ع ) را فرا خواند و دستش را گرفت و او را از جانب راستش بلند كرد و پرسيد : مگر من از هر كس به خودش سزاوارتر نيستم ؟\r\nگفتند : چرا . فرمود : اين ( على ) مولاى هر كسى است كه من مولاى اويم خدايا با دوستدارش دوستى كن و با دشمنش دشمنى فرما . سپس عمر بن خطاب ، على را ديدار كرد و به دو گفت : مباركت\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nباشد ، صبح كردى و شب را به سر آوردى در حالى كه مولاى تمام مردان و زنان مؤمن شدى .\r\nدر سيرهء حلبيه آمده است : چون رسول خدا ( ص ) به محلى ميان مكه و مدينه موسوم به غدير خم در نزديكى رابغ رسيد ، يارانش را جمع كرد و براى آنها خطبه خواند و فرمود : . . . اى مردم ! من نيز بشرم ، نزديك است كه پيك پروردگارم به من رسد و پاسخش گويم . . . سپس بر تمسك به كتاب خدا مسلمانان را تشويق كرد و آنها را به اهل بيتش سفارش كرد و فرمود : من در ميان شما دو چيز گرانبها باقى مىگذارم كتاب خدا و عترتم ، اهل بيتم اين دو از هم جدا نمىشوند تا در حوض بر من وارد شوند . وى همچنين وقتى كه به كرّات از مردم پرسيد كه مگر من از شما به خودتان سزاوارتر نيستم و آنها جواب مثبت مىدادند ، دست على ( ع ) را بالا برد و در حق او فرمود : هر كس كه من مولاى اويم ، على هم مولاى اوست . خدايا با دوستدارش دوستى كن و با دشمنش دشمنى فرما . هر كس كه او را دوست مىدارد ، دوستش بدار و هر كس كه او را مبغوض مىدارد ، مبغوضش بدار ، يارى كن ياريگر او را و كمك كن مددكار او را و خوار بگذار هر كس را كه او را خوار گذاشت و حق را با او بچرخان هر جا كه على ( ع ) چرخيد . مؤلف سيره گويد : اين حديث ، صحيح است و با سندهاى صحيح و حسن وارد شده است . وى گويد : بايد به كسانى امثال ابو داود و ابو حاتم رازى كه صحت اين حديث را نفى كرده‌اند و يا سخن برخى ديگر كه گفته‌اند عبارت : « اللهم وال من والاه الخ . » ، در اين حديث جعلى و مردود است ، توجه نكرد . زيرا اين حديث از طرق مختلف نقل شده و ذهبى بسيارى از آنها را صحيح دانسته است .\r\nدر روايت ذكر شده كه على ( ع ) به سخنرانى ايستاد و خداى را ثنا و ستايش گفت و آنگاه فرمود :\r\nكسانى را كه در روز غدير حضور داشتند ، به خدا سوگند مىدهم كه برخيزند . كسانى كه مىگويند اين واقعه را به من گفته‌اند يا خبر داده‌اند ( خود حضور نداشتند ) از جا برنخيزند بلكه كسانى برخيزند كه به گوشهاى خود شنيدند و قلبشان آن چه را كه شنيده‌اند حفظ كرده است . هفده صحابى از جاى خود برخاستند و در روايتى آمده است كه سى صحابه از جاى خود بلند شدند . در معجم الكبير آمده است شانزده تن و در روايتى دوازده تن ذكر شده است . آنگاه على ( ع ) به آنها فرمود : آن چه را كه شنيدند ، بيان كنيد . آنها هم همين حديث را بر زبان آوردند .\r\nابن كثير شامى در تاريخش نوشته است : ابو جعفر محمد بن جرير طبرى ، مؤلف تفسير و تاريخ ، به كار حديث غدير ، توجه نشان داد و دو مجلد ترتيب داد كه در آنها طرق و الفاظ اين حديث را گرد آورد . همچنين حافظ كبير ابو القاسم بن عساكر احاديث فراوانى در مورد خطبه غدير آورده است . وى گويد : نسايى در سنن از محمد بن مثنى ، از يحيى بن حماد ، از ابو معاويه ، از اعمش ، از حبيب بن ابى ثابت ، از ابو الطفيل ، از زيد بن ارقم روايت كرده است كه گفت : چون رسول خدا ( ص ) از حجة الوداع بازگشت و در غدير خم فرود آمد به چندين درخت اشاره فرمود و آنها را جارو زدند سپس فرمود : مىبينم كه فرا خوانده شده‌ام و پاسخ گفته‌ام . من در شما دو چيز گرانبها باقى مىگذارم\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nكتاب خدا و عترتم اهل بيتم را بنگريد كه پس از من با آنها چه مىكنيد . اين دو هرگز از هم جدا نمىشوند تا اين كه در حوض بر من وارد شوند . سپس فرمود : خدا مولاى من است و من ولىّ هر مؤمنم . سپس دست على ( ع ) را گرفت و گفت : هر كه را كه من مولاى اويم اين ( على ) هم ولى اوست . خدايا با دوستدارش دوستى كن و با دشمنش ، دشمنى فرما . به زيد گفتم : آيا خودت اين گفته را از رسول خدا ( ص ) شنيدى ؟ گفت : كسى در آن درختستان نبود مگر آن كه آن حضرت را به چشم خويش ديد و سخنش را به گوش خود شنيد .\r\nاستاد ما ابو عبد اللّه ذهبى گويد : اين حديث صحيح است . ابن ماجد گويد : على بن محمد از ابو الحسين ، از حماد بن سلمة ، از على بن زيد بن جدعان ، از عدى بن ثابت ، از براء بن عازب نقل كرد كه گفت : در حجة الوداع با رسول خدا ( ص ) بوديم كه در راه فرود آمد و دستور داد بانگ « الصلاة جامعه » سر دهند . سپس دست على ( ع ) را گرفت و فرمود : مگر من از مؤمنان به خودشان سزاوارتر نيستم ؟ گفتند : چرا . فرمود : پس اين ( على ) ولى هر كسى است كه من مولاى اويم . خداوندا با دوستدارش دوستى كن و با دشمنش دشمنى فرما .\r\nهمين حديث را عبد الرزاق از معمر ، از على بن زيد بن جدعان ، از عدى ، از براء نقل كرده است .\r\nاز عبد اللّه بن امام احمد در مسند پدرش به چند سند از سعيد بن وهب و از يزيد بن يثيغ نقل شده است كه گفت : على ( ع ) مردم را در رحبه سوگند داد كه هر كس شنيد رسول خدا ( ص ) در روز غدير خم چه فرمود ، بپاخيزد . شش تن از كنار سعيد و شش تن از كنار زيد برخاستند و گواهى دادند كه شنيدند رسول خدا ( ص ) در روز غدير خم به على ( ع ) فرمود : آيا رسول خدا به مؤمنان از خودشان سزاوارتر نيست ؟ گفتند : چرا . فرمود : خداوندا هر كس كه من مولاى اويم على هم مولاى اوست .\r\nخداوندا با دوستدارش دوستى كن و با دشمنش دشمنى فرما . و در برخى از روايات اين زيادت هم وارد شده است : هر كه يارىاش كرد ، يارىاش ده و هر كه بىياورش گذاشت ، خوارش بگذار .\r\nهمچنين در همان مسند از او در اين باره روايتى با چندين سند از عبد الرحمن بن ابى ليلى نقل شده كه در يكى از آنها آمده است : دوازده نفر بپاخاستند و گفتند : ما خود ديديم و شنيديم آنگاه كه پيامبر ( ص ) دست على ( ع ) را گرفت و فرمود : خدايا با دوستدارش دوستى كن و با دشمنش دشمنى فرما ، هر كه يارىاش داد ، يارىاش ده و هر كه بىياورش گذاشت ، خوار و بىياورش بگذار . اما فقط سه تن از شاهدان به پا برنخاستند . على ( ع ) هم بر آنها نفرين كرد و نفرينش هم كارگر افتاد .\r\nبازهم از وى به چند سند از گروهى كه ابو الطفيل هم جزو آنهاست ، نقل شده كه مىگويد :\r\nعلى ( ع ) مردم را در رحبه يعنى مسجد كوفه جمع كرد و گفت : هر كس كه گفتار رسول خدا ( ص ) را در غدير خم شنيد سوگند مىدهم كه برخيزد . عدهء زيادى برخاستند و گواهى دادند كه رسول خدا ( ص ) دست على را گرفت و از مردم پرسيد : آيا مىدانيد كه من به مؤمنان از خود آنها سزاوارترم ؟\r\nگفتند : مىدانيم رسول خدا . فرمود : هر كس كه من مولاى اويم ، على هم مولاى اوست . خدايا با\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nدوستدارش دوستى كن و با دشمنش ، دشمنى فرما . ابو الطفيل گويد : از مجلس بيرون آمدم در حالى كه در خود حالت خاصى احساس مىكردم . زيد بن ارقم را ديدم و به او گفتم : شنيدم على ( ع ) چنين و چنان مىگويد . گفت : انكار مكن من خود از رسول خدا ( ص ) شنيدم كه به على چنين گفت .\r\nامام احمد در مسند زيد بن ارقم چنين ذكر كرده است : از امام احمد به چند سند از زيد بن ارقم رواياتى نقل شده است در يكى از آنها آمده است : با رسول خدا ( ص ) در محلى به نام وادى خم فرود آمديم ، آن حضرت دستور به نماز داد و در گرما نماز خوانديم آنگاه براى ما خطبه ايراد كرد . رسول خدا ( ص ) با جامه‌اى كه بر روى درختى انداخته بود ، براى خود سايه‌بانى ساخته و خود را از تابش خورشيد محفوظ داشته بود . او فرمود : آيا مگر نمىدانيد - گواهى نمىدهيد - كه من از تمام مؤمنان به خودشان سزاوارترم ؟ گفتند : چرا . فرمود : پس هر كس كه من مولاى اويم ، على هم مولاى اوست . خدايا با دوستدارش دوستى كن و با دشمنش دشمنى فرما .\r\nابن كثير گويد : اين اسناد از راويانى بسيار خوب و ثقه ، بنا به شرط سنن ، تشكيل يافته است .\r\nوى همچنين روايات بسيارى با چندين سند از كتاب غدير خم ابن جرير آورده است . در يكى از اين احاديث چنين آمده كه رسول خدا ( ص ) فرمود : اى مردم ! من ولى شما هستم . گفتند : چنين است . آنگاه پيامبر ( ص ) دست على ( ع ) را بالا برد و فرمود : پس اين ( على ) ولىّ من و مودّى از جانب من است و خداوند دوستدار كسى است كه او را دوست بدارد و دشمن كسى است كه با وى دشمنى كند .\r\nآن چه قصد آن را داشتيم به نقل از تاريخ ابن كثير ، به پايان رسيد و گرچه در اين باره سخن به درازا كشيد . خلاصه آن كه حديث غدير ، مستفيض يا متواتر بوده و همين بس كه كسى مانند ابن جرير دو مجلد كتاب در اين باره فراهم كرده است .\r\n\r\nوفات پيامبر ( ص ) - سپاه اسامه\r\nابن اسحاق گويد : سپس رسول خدا ( ص ) ( از حج ) بازگشت و ايام باقى مانده از ماه ذى حجه و نيز ماه‌هاى محرم و صفر را در مدينه سپرى كرد . وى مردم را فرمود كه براى رفتن به شام بسيج شوند . آنگاه اسامة بن زيد بن حارثه را به فرماندهى اين سپاه گماشت و به وى دستور داد كه سواره بلقاء و داروم از ديار فلسطين را زير پا گذارد . مردم آماده شدند . نخستين مهاجران نيز با اسامه شدند .\r\nاين آخرين بسيجى بود كه از سوى پيامبر ( ص ) ترتيب داده شد . طبرى در تاريخ مىنويسد :\r\nپيغمبر ( ص ) به اسامه دستور داد كه به آبل الزيت ، يكى از بلنديهاى شام در قسمتى از اردن ، برود .\r\nابن سعد در طبقات مىنويسد : سريه اسامة بن زيد بن حارثه به طرف مردم ابنى يعنى سرزمين سراة در ناحيهء بلقاء بود . گفته‌اند چون روز دوشنبه ، چهار شب مانده به آخر صفر سال يازدهم هجرى فرا رسيد ، آن حضرت مردم را فرمود كه براى جنگ با روم آماده شوند . چون فردا شد ، آن حضرت\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nاسامة بن زيد را فرا خواند و به دو فرمود : به محل كشته شدن پدرت برو و آنجا را زير سم اسبان بگير . من تو را بر اين سپاه فرماندهى دادم . فردا صبح بر اهل ابنى بتاز و آنجا را بسوزان و سريع حركت كن تا از رسيدن اخبار ، پيشى بگيرى . اگر خداوند تو را چيرگى داد در ميان آنها كم بمان و راهنمايان را با خودت بياور و جاسوسان و پيشقراولان را پيشاپيش خود راهى كن . چون روز چهارشنبه فرا رسيد ، بيمارى رسول خدا ( ص ) آغاز گرديد . پيامبر ( ص ) تب كرد و سردرد گرفت . روز پنج‌شنبه به دست خويش لوايى براى اسامه بست و به او فرمود : به نام خدا در راه خدا جنگ كن و با كسانى كه به خدا كفر ورزيده‌اند پيكار كن .\r\nاسامه از مدينه بيرون آمد و در جرف اردو زد . همهء سران و سرشناسان نخستين مهاجران و انصار از جمله ابو بكر و عمر بن خطاب و ابو عبيدهء جراح و سعد بن وقاص و سعيد بن زيد و . . . در اين غزوه ، انتخاب شده بودند . عده‌اى به سخن درآمده گفتند : اين بچه ( اسامه ) را بر مهاجران نخستين مىگمارند ؟ ! رسول خدا ( ص ) سخت به خشم آمد و بيرون رفت . وى در حالى كه بر سر خود پارچه‌اى پيچيده بود ، بر منبر رفت و خدا را ستود و سپس فرمود : اى مردم ! اين چه سخنانى است كه دربارهء فرماندهى اسامه توسط من ، از سوى شما به من رسيده است ؟ به خدا قسم اگر به من در مورد فرمانده قرار دادن او طعنه مىزنيد ، پيش از اين هم دربارهء اين كه پدرش را فرمانده كرده بودم نيز طعنه مىزديد . حال آن كه به خدا قسم كه او شايستهء فرماندهى بود و پس از وى پسرش نيز از اين شايستگى برخوردار است .\r\nسپس از منبر پايين آمد و به خانه‌اش رفت . اين حادثه در روز شنبه دهم ربيع الاول واقع شد .\r\nبيمارى رسول خدا ( ص ) سنگين شد و پيوسته مىفرمود : سپاه اسامه را روانه كنيد .\r\nابن هشام در سيره‌اش مىنويسد كه رسول خدا ( ص ) متوجه شد كه مردم در روانه كردن سپاه اسامه كندى به خرج مىدهند . به همين سبب در حالى كه در بيمارى بود ، دستمال به سر پيچيده ، از خانه خارج شد و بر منبر نشست و فرمود : سپاه اسامه را روانه كنيد . سپس از منبر فرود آمد و مردم به دنبال فراهم كردن وسايل سفر و پيوستن به سپاه اسامه رفتند .\r\nابن سعد در روايت خود به سندش از عروة بن زبير نقل كرده است كه گفت : اسامه و يارانش داشتند آماده مىشدند . آنها در جرف اردو زده بودند . او به رسول خدا ( ص ) كه در حالت بيمارى بود شكايت برد ، آنگاه پيامبر ( ص ) در خويش راحتىيى احساس كرد پس در حالى كه سر خود را بسته بود ، بيرون آمد و سه بار فرمود : مردم ! سپاه اسامه را روانه كنيد .\r\nابن سعد به سند خود از ابو سعيد خدرى ، از پيامبر ( ص ) نقل كرده است كه فرمود : نزديك است فرا خوانده شوم و پاسخ گويم . همانا من در ميان شما دو چيز گرانبها بر جاى مىنهم كتاب خدا و عترتم را . كتاب خدا ريسمانى است كشيده شده از آسمان به زمين و عترتم اهل بيت من است و خداى لطيف و خبير مرا آگهى داد كه اين دو هرگز از هم جدا نمىشوند تا بر من در حوض وارد شوند . پس\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nبنگريد پس از من چگونه در مورد آنها عمل مىكنيد .\r\nشيخ مفيد در ارشاد مىنويسد : وقتى پيامبر ( ص ) از نزديكى مرگش ، كه قبلا آن را براى امت خود بيان كرده بود مطمئن شد ، پيوسته در ميان مسلمانان به سخنرانى مىايستاد و آنها را از فتنه و اختلاف پس از رفتنش برحذر مىداشت و همواره به آنها تأكيد مىكرد كه به سنتهاى وى تمسك كنند و بر آنها با يكديگر وحدت داشته باشند . مسلمانان را تشويق مىكرد كه به عترتش اقتدا كنند و آنها را اطاعت و يارى و پاسبانى نمايند و در امور دينى بديشان چنگ آويزند و از اختلاف و ارتداد پرهيزشان مىداد . از جمله مسائلى كه پيغمبر ( ص ) به مسلمانان تذكر داد روايتى است كه همه بر صدور آن اتفاق دارند . در اين روايت آمده است كه پيغمبر ( ص ) فرمود : اى مردم ! من شما را ترك مىكنم و شما در حوض بر من وارد مىشويد بدانيد كه من دربارهء ثقلين از شما پرسش خواهم كرد .\r\nمواظب باشيد كه پس از من با آنها چگونه رفتار مىكنيد . زيرا خداوند لطيف و خبير مرا آگهى داد كه اين دو از هم جدا نمىشوند تا مرا ملاقات كنند . من از پروردگارم چنين تقاضا كردم و او هم خواسته‌ام را روا كرد . بدانيد كه من اين دو چيز را در شما وانهادم : كتاب خدا و عترتم ، اهل بيتم را .\r\nاز آنها پيشى نگيريد كه دچار پراكندگى شويد و از آنها كوتاهى نكنيد كه به هلاكت مىافتيد و به آنها نياموزيد كه ايشان از شما داناترند . اى مردم ! نبينم پس از من به كفر بازگرديد و گردن يكديگر را بزنيد و مرا در سپاهى همچون سيل گران ديدار كنيد . هان بدانيد كه على بن ابى طالب برادر و وصىّ من است . او بعد از من بر تأويل قرآن مىجنگد چنان كه من بر تنزيل آن پيكار كردم .\r\nآن حضرت در هر مجلسى كه مىنشست اين سخن و يا نظاير آن را بر زبان مىآورد سپس براى اسامة بن زيد بن حارثه لواى فرماندهى را بست و به وى دستور داد كه با جمهور مردم به همان محل از بلاد روم رود كه پدرش كشته شده بود . آن حضرت در صدد شد كه عده‌اى از پيشگامان مهاجر و انصار را نيز به اين سپاه الحاق فرمايد تا در مدينه به هنگام وفاتش كسى نباشد كه در امر رياست اختلاف نورزد و در پيشى گرفتن براى امارت بر مردم طمع نكند و كار براى جانشين پس از او هموار گردد و ديگر كسى در گرفتن حق او به منازعه نپردازد . پيغمبر ( ص ) لواى امارت را بست و در حركت دادن اصحاب و راه انداختن اسامه از مدينه به اردوگاهش در جرف ، جديت نشان داد و مردم را به حركت و همراهى با او برانگيخت و از ملامتگرى و كندى كردن در همراهى اسامه بر حذر داشت . در لحظاتى كه پيامبر ( ص ) به اين امور اشتغال داشت ناگهان مرضى كه باعث وفات وى گرديد ، بر حضرتش عارض شد . چنان‌چه در علل و عوامل اين حوادث خوب تأمل كنيم و تنها با انصاف و به دور از شايبه‌هاى عقيدتى به آنها بنگريم ، مىتوان گفت كه پيغمبر ( ص ) با وجود اطمينان از نزديكى مرگش بواسطهء وحى يا غير آن و با وجود اشارتهاى علنى حضرتش به اين امر در خطبه‌اى كه در حجة الوداع ايراد كرد و ما نيز متذكر آن شديم كه در آن آمده بود : من نمىدانم شايد سال آينده شما را ديدار نكنم و نيز فرمايش آن حضرت در يكى ديگر از خطبه‌هايش كه بعدا خواهد\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nآمد فرمود : وقت آن رسيده كه از ميان شما بروم و نيز تأكيد وى بر وصيت به ( نگاهداشت حق ) ثقلين و اين فرمايش او كه گفت : جبرئيل هر سال يك بار قرآن را بر من عرضه مىداشت و امسال دو بار آن را بر من عرضه كرد و من اين كار را جز نشانه‌اى براى نزديكى مرگم نمىدانم و نيز اعتكاف بيست روزهء آن حضرت در اين سال بر خلاف قبل كه اعتكافش ده روزه بود ، اين قراين تصريحا يا تلويحا نشان مىدهند كه پيامبر ( ص ) به نزديك بودن اجلش آگاه بوده و بيمارى وى و شدت يافتن آن نيز مزيد بر علت شده است . با اين همه ، پيغمبر ( ص ) در تجهيز سپاه اسامه مىكوشد و مردم را به پيوستن بدان برمىانگيزد و اسامهء جوان را بر سران و سرشناسان مهاجر و انصار ، امارت مىدهد و شدت بيمارى و اطمينان از نزديك بودن مرگش وى را از تلاش در تجهيز سپاه اسامه بازنمىدارد .\r\nظاهر حال و تدبير درست چنين اقتضا مىكرد كه پيامبر ( ص ) در چنين شرايطى كه نگران مرگ خود بود ، سپاهى متشكل از بزرگان صحابه و جمهور مسلمين را روانه نسازد زيرا جبران حوادثى كه به هنگام وفات آن حضرت احتمال وقوع داشت و نيز تحكيم مسألهء خلافت در طول حياتش ، بسيار مهم‌تر از روانه داشتن سپاه براى جنگ با روميان بود . حتى در چنين حالتى روا نبود كه پيامبر ( ص ) سپاهيان را از مدينه بيرون بفرستد بلكه بايد آنها را در مدينه نگاه مىداشت تا آن شهر در برابر فتنه‌هايى كه مقارن با وفات وى رخ مىداد ، آماده و مهيا باشد . اين در حالى بود كه خود پيامبر ( ص ) به وقوع اين فتنه‌ها اشاره كرده و فرموده بود : « فتنه‌ها چونان پاره‌هاى شب تاريك روى آورده‌اند » ، خصوصا آن كه گروهى از اعراب در جاهاى مختلف همين كه از بيمارى آن حضرت مطلع شدند ، به ارتداد رفتند و يكى از آنها ادعاى نبوت كرد و بنا بر تصريح طبرى خبر اين حوادث به گوش پيغمبر ( ص ) رسيده بود . گذشته از اينها پيغمبر ( ص ) مؤيد به وحى بود و به خوش تدبيرى از ديگر مردمان ، متمايز بود .\r\nهمين كه مىبينيم با وجود آن همه تشويقها ، سپاه اسامه روانه نمىشود و همچنان در اردوگاه جرف مىماند تا پيامبر ( ص ) وفات مىيابد ، درمىيابيم كه در اين مسأله علتى بوده و روانه كردن اين سپاه يك مسأله معمولى براى جنگ با روم و فتح آن كشور نبوده است . حتى با قطع‌نظر از تمام اين مسائل ، مىبينيم كه ظاهر امر اقتضا مىكند كه پيغمبر ( ص ) در چنين شرايطى به خود و به بيمارى شديدش مشغول گردد نه به روانه كردن سپاهى براى جنگ كه مثل حمله دشمنان يا بروز حادثه‌اى كه تأخير در برابر آن پسنديده نيست ، از چنان فوريت و عجله‌اى برخوردار نمىباشد .\r\nابن سعد در طبقات به سند خود از ابو مويهبه آزاد كردهء رسول خدا ( ص ) از آن حضرت نقل كرده است كه آن حضرت در دل شب فرمودند : به من دستور داده شده كه براى اهل بقيع آمرزش بخواهم ، با من روانه شو . با او به راه افتادم تا آن كه به بقيع رسيد مدت درازى به آمرزشخواهى براى آنان پرداخت سپس فرمود : خوشا به حالتان به خاطر حالتى كه داشتيد در قياس با آن چه مردمان در آن‌اند ، فتنه‌ها مثل پاره‌هاى شب تاريك هجوم آورده‌اند پشت هم مىآيند ، آخرين آنها از\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nاولين آنها پيروى مىكند و آخرين آنها از نخستين آنها بدتر است . سپس فرمود : گنجينه‌هاى دنيا و جاودانگى و سپس بهشت را به من دادند مرا ميان آنها و ديدار پروردگارم و بهشت مخيّر كردند .\r\nگفتم : پدر و مادرم فدايت گنجينه‌هاى دنيا و جاودانگى و سپس بهشت را بگير . فرمود : من ديدار پروردگارم و بهشت را برگزيدم .\r\nشيخ مفيد گويد : چون پيامبر ( ص ) احساس بيمارى كرد ، دست على ( ع ) را گرفت و در حالى كه جماعتى او را دنبال مىكردند به طرف بقيع رفت و فرمود : مرا گفته‌اند كه براى اهل بقيع آمرزش بخواهم . همگان با پيامبر ( ص ) روانه شدند تا اين كه آن حضرت در ميان قبرها ايستاد و فرمود :\r\nسلام بر شما اى اهل قبور ! خوشا به حال شما به خاطر زمانى كه در آن بوديد در قياس با آن چه مردمان در آن‌اند . فتنه‌ها چونان پاره‌هاى شب تاريك روى آورده‌اند آخرين آنها تابع اولين آنهاست .\r\nسپس مدت درازى براى اهل بقيع طلب مغفرت كرد و رو به على ( ع ) كرد و فرمود : جبرئيل هر سال يك بار قرآن را بر من عرضه مىداشت ولى امسال دو بار عرضه كرد و من آن را فقط علامت حضور مرگم مىدانم . سپس فرمود : على ! مرا ميان گزينش گنجينه‌هاى دنيا و جاودانگى در آن يا بهشت مخيّر كردند و من ديدار پروردگارم و بهشت را برگزيدم . آن حضرت ( ص ) دههء آخر رمضان را به اعتكاف مىنشست اما چون سالى كه در آن جان داد فرا رسيد بيست روز اعتكاف گرفت .\r\nشيخ مفيد گويد : سپس پيغمبر ( ص ) به خانه‌اش بازگشت و سه روز تب‌زده در خانه ماند . آنگاه در حالى كه سرش را پيچيده بود و دست راستش را به امير المؤمنين ( ع ) و دست چپش را به فضل بن عباس تكيه داده بود ، راهى مسجد شد و بر فراز منبر نشست و سپس فرمود : مردم ! وقت آن رسيده كه از ميان شما رخت بربندم ، هر كه را نزد من وعده‌اى بود بيايد تا برايش برآورده سازم ، و هر كه را بر من وامى بود مرا بدان آگهى دهد . اى مردم ! ميان خود و هر كسى جز عمل و كردار چيز ديگرى وجود ندارد تا خداوند بدان خيرش دهد يا شرّى را از او بازدارد . اى مردم ! هيچ مدعى ادعا نكند و هيچ منت‌گذار منت ننهد به خدايى كه مرا به حق به پيامبرى فرستاد ، جز عمل با رحمت چيز ديگرى نجات‌بخش نيست ، اگر ( خدا را ) عصيان كرده بودم هرآينه سقوط مىكردم . خدايا ! آيا پيامت را رساندم ؟ آنگاه از منبر پايين آمد و با مردم نمازى سبك ( كوتاه ) گذارد و آنگاه به خانه‌اش رفت . در آن زمان آن حضرت در خانهء ام سلمه بود . يك يا دو روز در خانهء ام سلمه بود كه عايشه پيش ام سلمه آمد و از او خواست كه پيامبر ( ص ) را به خانهء وى انتقال دهد تا او از حضرتش پرستارى كند . عايشه از زبان پيامبر ( ص ) در اين باره اجازه گرفت و آنها به او اجازه دادند و در نتيجه پيغمبر ( ص ) را به اتاقى كه متعلق به عايشه بود ، انتقال دادند .\r\nطبرى به سند خود از عبيد اللّه بن عبد اللّه بن عتبه از عايشه نقل كرده است كه گفت : بيمارى رسول خدا ( ص ) شدت مىگرفت و پيوسته از خانهء اين همسرش به خانهء آن يكى مىگرديد . آن حضرت در خانهء ميمونه بود كه زنانش را طلبيد و از آنها اجازه خواست كه در خانهء من مورد پرستارى\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nقرار گيرد . زنانش به او اجازت دادند . رسول خدا ( ص ) با دو مرد كه يكى از آنها فضل بن عباس و ديگرى مردى بود ، از خانه بيرون آمد . پاهايش روى زمين كشيده مىشد . سرش را پيچيده بود تا اين كه وارد خانه‌ام شد . عبيد اللّه گويد : اين حديث را به نقل از عايشه براى عبد اللّه بن عباس نقل كردم ، از من پرسيد : آيا مىدانى آن مرد ديگر كه بود ؟ گفتم : نه . گفت : على بن ابى طالب بود ولى عايشه نمىتواند او را به نيكى ياد كند .\r\nحاكم در مستدرك به سند خود از گروهى از اصحاب از جمله عبيد اللّه بن عبد اللّه بن عتبه ، از عايشه نقل كرده است كه بيمارى رسول خدا ( ص ) كه به واسطهء آن از دنيا رفت در خانهء ميمونه آغاز شد . سپس آن حضرت در حالى كه سرش را پيچيده بود بر من وارد گشت . او را دو مرد در ميان گرفته بودند و پاهايش روى زمين كشيده مىشد طرف راستش عباس بود و طرف چپش مردى ديگر . عبيد اللّه گويد : ابن عباس به من گفت : مردى كه طرف چپ پيغمبر ( ص ) بود على است .\r\nبيمارى چند روزى به طول انجاميد و آن حضرت سنگين شد . بلال هنگام نماز صبح بيامد و رسول خدا ( ص ) غرق در بيمارىاش بود . بلال صدا زد : خدا بيامرزدتان نماز ! آنگاه رسول خدا ( ص ) با شنيدن صداى بلال ، شروع به گفتن اذان كرد .\r\nنگارنده : در اينجا روايات مختلفى نقل كرده‌اند كه آيا رسول خدا ( ص ) كسى را مأمور كرد تا با مردم نماز گزارد يا نه ؟ ابن هشام در سيره مىنويسد : وقتى بلال ، آن حضرت را به نماز فرا خواند ، فرمود : كسى را بگوييد كه با مردم نماز بگزارد . عبد اللّه بن زمعه بيرون آمد و ناگهان چشمش به عمر افتاد و به او گفت : برخيز و با مردم نماز بگزار . ابو بكر در آن هنگام غايب بود . چون عمر ، تكبير گفت رسول خدا ( ص ) صداى او را شنيد و به دنبال ابو بكر فرستاد . ابو بكر ، پس از آن كه عمر نماز را به اتمام رسانده بود ، آمد و با مردم نماز گزارد .\r\nطبرى از عايشه نقل كرده است كه پيغمبر ( ص ) فرمود : به ابو بكر بگوييد كه با مردم نماز بگزارد .\r\nعايشه گفت : او مردى رقيق القلب است . پيغمبر ( ص ) مجددا سخن خود را تكرار كرد و عايشه هم همان جواب را داد . لذا پيامبر ( ص ) خشمگين شد و فرمود : شما همان زنان همدم يوسف هستيد .\r\nآنگاه آن حضرت در حالى كه ميان دو مرد ايستاده بود و پاهايش روى زمين كشيده مىشد از خانه بيرون آمد . چون به ابو بكر نزديك شد ، ابو بكر عقب نشست اما پيامبر ( ص ) به او اشاره كرد كه در جاى خود بايست و خود در كنار ابو بكر نشست . عايشه نقل كرد كه ابو بكر به نماز پيامبر ( ص ) اقتدا كرده بود و مردم به نماز ابو بكر . ابن سعد و ديگر مورخان نيز همين روايت را نقل كرده‌اند .\r\nشيخ مفيد گويد : پيامبر ( ص ) فرمود : يكى از مسلمانان با مردم نماز بگزارد من مشغولم . عايشه گفت : به ابو بكر بگوييد برود و حفصه هم گفت : به عمر بگوييد برود . رسول خدا ( ص ) به آنها فرمود :\r\nكافى است . شما همان نديمكهاى يوسف هستيد و خود برخاست در حالى كه از شدت ضعف\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nنمىتوانست درست بايستد آنگاه دست على بن ابى طالب و فضل بن عباس را گرفت و بر آنها تكيه كرد . پاهايش از ضعف روى زمين كشيده مىشد . همين كه پيغمبر ( ص ) به مسجد رسيد ، ابو بكر را ديد كه به سوى محراب پيشى گرفته است لذا با دستش به او اشاره كرد كه عقب‌تر از وى بايستد و خود آن حضرت در جايگاه ابو بكر ايستاد و تكبير گفت و نمازى را كه ابو بكر شروع كرده بود ، از نو خواند و به نمازى كه ابو بكر خوانده بود ، اعتنايى نكرد .\r\nنگارنده : ما را با نظر اين مورخان ، كه در عقيده و نقل ( روايت ) با يكديگر اختلاف دارند ، چه‌كار ؟\r\nبرخى از آنها روايت مىكنند كه آن حضرت شخص خاصى را مأمور اين كار نكرده است و بعضى ديگر مىگويند : پيامبر ( ص ) در آغاز كسى را معين نفرمود اما بعدا وقتى شنيد عمر تكبير نماز را سر داده ، ابو بكر را فرستاد و مردم دو بار نماز صبح خواندند . پاره‌اى ديگر از مورخان مىنويسند پيامبر ( ص ) از همان آغاز ابو بكر را مأمور اين كار كرد .\r\nما را با اين اخبار متناقض چه‌كار ؟ اما اين نكته را شايان ذكر مىدانيم كه تمام اين اخبار در اين مسأله متفقند كه رسول خدا ( ص ) در حالت سخت بيمارى و ضعف به سمت مسجد حركت كرد . در حالى كه نمىتوانست روى پاى خود بايستد يا قدم از قدم بردارد و پاهايش روى زمين كشيده مىشد و نشسته نماز گزارد . اگر پيامبر ( ص ) با اين اعمال مىخواست ابو بكر را تأييد كند ، او را براى نماز تعيين كرده و مردم هم پشت او به نماز ايستاده بودند و اگر بيرون نمىآمد او را بيشتر تأييد كرده بود چون با آمدن آن حضرت به مسجد ، اين شبهه ايجاد مىشد كه شايد پيامبر ( ص ) از پيشنمازى ابو بكر راضى نيست .\r\nاقتداى مردم به ابو بكر و اقتداى او به پيامبر ( ص ) ، موجب آن است كه شخصى در آن واحد هم امام باشد و هم مأموم و اين امر در شرع جايز نيست . وانگهى چرا پيامبر ( ص ) نگذاشت كه امامت نماز تا به آخر با ابو بكر باشد ؟ !\r\nشيخ مفيد گويد : چون پيامبر ( ص ) سلام نماز را داد به سوى خانه‌اش رفت و ابو بكر و عمرو و گروهى از مسلمانان حاضر در مسجد را فرا خواند و سپس فرمود : مگر به شما نگفته بودم كه سپاه اسامه را روانه كنيد ؟ گفتند : چرا ، رسول خدا فرمود : پس چطور اجراى فرمان مرا به تأخير انداختيد ؟\r\nابو بكر گفت : من رفته بودم اما بازگشتم تا با شما تجديد ديدار كنم . عمر هم گفت : رسول خدا ! من نرفته بودم چون دوست نداشتم از شما تقاضاى مركوب بكنم . پيامبر ( ص ) فرمود : سپاه اسامه را روانه كنيد . او اين عبارت را سه بار بر زبان آورد و آنگاه از شدت دردى كه بر حضرتش عارض شده بود و همچنين از شدت اندوه ، بيهوش شد . مدتى در اين حالت گذشت . مسلمانان گريه سر دادند و فغان از همسران و فرزندان و زنان مسلمين و تمام كسانى كه حضور داشتند ، برخاست . رسول خدا ( ص ) به هوش آمد و به آنها نگريست و سپس فرمود : دوات و كتف ( استخوان شانهء شتر ) تا\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nمكتوبى براى شما بنويسم كه بعد از آن هرگز گمراه نشويد . سپس بيهوش شد . يكى از حاضران دوات و كتف طلبيد اما عمر گفت : برگرد ، او هذيان مىگويد ! مرد بازگشت و حاضران از اين جهت كه در حاضر كردن دوات و كتف سهل‌انگارى كرده بودند ، احساس پشيمانى كردند و به ملامت يكديگر پرداختند و گفتند : انا للّه و انا اليه راجعون . از مخالفت با رسول خدا ( ص ) بيمناك و نگران شديم . چون رسول خدا ( ص ) به هوش آمد يكى از حاضران از آن حضرت پرسيد : آيا برايتان دوات و كتف نياوريم ؟ فرمود : آيا بعد از آن حرفى كه زديد ؟ هرگز ! اما شما را سفارش مىكنم كه با اهل بيتم به نيكى رفتار كنيد . آنگاه صورتش را از آنها برگرداند و حاضران برخاستند .\r\nبخارى در جزء چهارم از صحيح در باب سخن بيمار كه مىگويد « از كنار من برخيزيد » از كتاب بيماران و طب به سند خود از عبيد اللّه بن عبد اللّه بن عباس نقل كرده است كه گفت : چون رسول خدا ( ص ) به حال احتضار افتاد ، در خانه عده‌اى از جمله عمر بن خطاب حضور داشتند . پيغمبر ( ص ) فرمود : بياييد برايتان مكتوبى بنويسم كه بعد از آن گمراه نشويد . عمر گفت : بيمارى بر پيامبر چيره گشته حال آن كه شما قرآن داريد . كتاب خدا ما را بس است . حاضران به اختلاف افتادند . برخى مشاجره مىكردند كه بگذاريد پيامبر برايتان مكتوبى بنويسد تا پس از آن گمراه نشويد و برخى همان سخنى را مىگفتند كه عمر گفته بود . چون بيهوده‌گويى و اختلاف در محضر پيامبر ( ص ) بسيار شد ، آن حضرت فرمود : برخيزيد . عبيد اللّه گويد : ابن عباس همواره مىگفت : فاجعهء بزرگ آن بود كه با اختلاف و بيهوده‌گويى خود بين رسول خدا ( ص ) و نوشتن آن نامه ، مانع شدند !\r\nابن سعد در طبقات به سند خود از عبيد اللّه بن عبد اللّه بن عتبة بن عباس همين روايت را نقل كرده جز اين كه در الفاظ حديث برخى اختلافات وجود دارد . وى روايت مىكند : رسول خدا ( ص ) در حال احتضار بود و در خانه عده‌اى از جمله عمر بن خطاب حضور داشتند . پيغمبر ( ص ) فرمود : بياييد مكتوبى برايتان بنويسم كه بعد از آن هرگز گمراه نشويد . عمر گفت : بيمارى بر رسول خدا غلبه كرده حال آن كه قرآن پيش شماست و كتاب خدا ما را بس است . حاضران با يكديگر به اختلاف پرداختند . برخى مىگفتند اجازه دهيد رسول خدا برايتان مكتوبى بنويسد و برخى نيز همان گفتهء عمر را بر زبان مىآوردند . چون بيهوده‌گويى و مشاجره زياد شد و رسول خدا ( ص ) را غمگين كردند ، فرمود : از كنار من برخيزيد آنگاه عبيد اللّه بن عبد اللّه گفت : ابن عباس همواره مىگفت : تمام فاجعه آن بود كه با بيهوده‌گويى و مشاجرهء خود مانع نوشتن آن نامه توسط رسول خدا ( ص ) شدند .\r\nبخارى در جزء سوم صحيح در باب مرض النبى ( ص ) به سند خود از سعيد بن جبير نقل كرده است كه گفت : ابن عباس مىگفت : روز پنجشنبه ؛ و چه پنجشنبه‌اى ؟ ! بيمارى رسول خدا ( ص ) بر آن حضرت چيرگى آورد آنگاه فرمود : بياييد مكتوبى برايتان بنويسم تا بعد از آن هرگز گمراه نشويد .\r\nآنها با هم در اين باره به تنازع پرداختند حال آن كه پيش هيچ پيامبرى تنازع زيبنده نيست . آنها گفتند : چه مىگويد آيا هذيان مىگويد ؟ از او دوباره پرسيدند خواستند به آن حضرت جواب دهند كه\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nفرمود : مرا واگذاريد ! حالتى كه در آنم براى من بسيار بهتر از آن چيزى است كه شما مرا بدان مىخوانيد و آنها را به سه چيز وصيت كرد ، فرمود : مشركان را از جزيرة العرب بيرون برانيد و از وفد همچنان كه من پذيرايى مىكردم ، پذيرايى كنيد و در مورد وصيت سوم سكوت كرد يا گفت : آن را فراموش كردم .\r\nطبرى در تاريخ همين روايت را به سند خود از سعيد بن جبير از ابن عباس نقل كرده جز آن كه آورده است : پيامبر ( ص ) فرمود : پس از من گمراه نشويد . و گفته است : رفتند تا براى وى ( دوات و كتف ) بياورند و گفت : عمدا از ذكر وصيت سوم خوددارى ورزيد يا گفت : فراموشش كرده‌ام .\r\nابن سعد در طبقات به سند خود از سعيد بن جبير از ابن عباس همانند اين روايت را نقل كرده جز اين كه گفته است و دوات و صحيفه‌اى بياوريد و گفت : مىخواستند آن چه را خواسته بود برايش بياورند ، و گفت : در مورد وصيت سوم سكوت كرد نفهميدم گفت : آن را فراموش كردم يا عمدا دربارهء آن چيزى نگفت .\r\nكسى كه در اين روايات تأمل مىكند در اين شكى ندارد كه محدثان عمدا در مورد وصيت سوم سكوت اختيار كرده‌اند نه از روى فراموشى و علت اين سكوت هم سياست بوده است كه موجب شد عمدا آن را نگويند يا خود را به فراموشى بزنند . و اصلا پيغمبر ( ص ) به خاطر همين وصيت بوده كه خواستار دوات و كتف شده است .\r\nبخارى در صحيح در اين قسمت به سند خود از عبيد اللّه بن عبد اللّه بن عتبة از ابن عباس نقل كرده كه رسول خدا ( ص ) در حال احتضار بود و عده‌اى در خانه حضور داشتند . پيامبر ( ص ) فرمود : بياييد برايتان مكتوبى بنويسم كه بعد از آن گمراه نشويد . يكى از حاضران گفت : بيمارى بر پيامبر ( ص ) چيره شده ، قرآن پيش شماست و ما را كتاب خدا كافى است . حاضران با يكديگر به اختلاف افتادند و به مشاجره پرداختند برخى مىگفتند : برايش دوات و كتف ببريد تا مكتوبى برايتان بنويسد كه بعد از آن گمراه نشويد و عده‌اى ديگر ، سخنى جز اين مىگفتند . چون بسيار اختلاف ورزيدند و سخنان بيهوده گفتند : رسول خدا ( ص ) فرمود : برخيزيد . عبيد اللّه گفت : ابن عباس مىگفت : فاجعهء بزرگ آن بود كه به خاطر اختلاف و بيهوده‌گويى بسيار خود نگذاشتند رسول خدا ( ص ) آن مكتوب را بنويسد .\r\nقسطلانى در كتاب ارشاد السارى نوشته است مقصود از « يكى از حاضران » در اين روايت همان عمر بن خطاب است .\r\nابن سعد در طبقات به سند خود از سعيد بن جبير ، از ابن عباس نقل كرده است كه گفت : پيامبر ( ص ) روز پنج شنبه بيمارىاش شدت يافت . آنگاه ابن عباس شروع به گريستن كرد و گفت : روز پنج شنبه و چه روز پنجشنبه‌اى ! ! بيمارى پيامبر ( ص ) شدت گرفت . آنگاه فرمود : دوات و صحيفه‌اى برايم بياوريد تا برايتان مكتوبى بنويسم كه بعد از آن هرگز گمراه نشويد . يكى از حاضران گفت :\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nپيامبر خدا هذيان مىگويد . به آن حضرت عرض شد : آيا آن چه را خواستى برايت نياوريم ؟ فرمود : آيا بعد از اين حرفى كه گفتيد ؟ لذا ديگر خواستار دوات و صحيفه نشد .\r\nابن سعد همچنين در طبقات به سند خود از جابر بن عبد اللّه انصارى نقل كرده است كه گفت :\r\nرسول خدا ( ص ) در آن بيمارىاش كه منجر به وفاتش شد دوات و صحيفه خواست تا براى امتش چيزى بنويسد كه نه خود گمراه شوند و نه به گمراهى اندازند در خانه بحث و مشاجره در گرفت و عمر بن خطاب سخنانى گفت و پيغمبر ( ص ) خواسته‌اش را رد كرد .\r\nابن سعد در همان كتاب به سند خود از سعيد بن جبير از ابن عباس نقل كرده است كه مىگفت :\r\nروز پنج‌شنبه ، عجب پنج‌شنبه‌اى ! ابن عباس اين سخن را مىگفت و من به اشكهايش كه مثل دانه‌هاى مرواريد بر گونه‌اش جارى بود ، مىنگريستم . او گفت : رسول خدا ( ص ) فرمود : كتف و دوات بياوريد تا برايتان مكتوبى بنويسم كه پس از آن هرگز گمراه نشويد . ( حاضران ) گفتند : رسول خدا هذيان مىگويد !\r\nطبرى همين روايت را در تاريخ خود به نقل از سعيد بن جبير از ابن عباس ، با اندك تفاوتى ، نقل كرده است . در اين روايت آمده است كه ابن عباس گفت : پنج شنبه ، عجب پنجشنبه‌اى ! سپس به اشكهايش نگاه كردم كه مثل دانه‌هاى مرواريد بر گونه‌هايش مىريخت آنگاه گفت : رسول خدا ( ص ) فرمود : برايم لوح و دوات يا كتف و دوات بياوريد تا برايتان مكتوبى بنويسم كه پس از آن گمراه نمىشويد . ( حاضران ) گفتند : رسول خدا هذيان مىگويد .\r\nابن سعد در طبقات به سند خود از عمر بن خطاب نقل كرده است كه گفت : در محضر پيامبر ( ص ) بوديم و ميان ما و زنان پرده‌اى بود . رسول خدا ( ص ) فرمود : مرا با آب ، هفت مشك بشوييد و صحيفه و دواتى برايم بياوريد تا مكتوبى برايتان بنويسم كه پس از آن هرگز گمراه نشويد . زنان گفتند : حاجت رسول خدا را برآورده سازيد . عمر گفت : به زنها گفتم خاموش ! شما زنان اوييد هرگاه كه بيمار گردد براى او گريه مىكنيد و چون بهبود يابد ، گردنش را مىگيريد . رسول خدا ( ص ) فرمود : اين زنها از شما بهترند .\r\nهمچنين ابن سعد به سند خود از جابر نقل كرده است كه گفت : پيغمبر ( ص ) به هنگام مرگ خواستار صحيفه‌اى شد تا براى امت خود چيزى بنويسد كه نه گمراه كنند و نه گمراه شوند . در محضر آن حضرت به مشاجره پرداختند تا اين كه وى خواسته‌اش را پس گرفت .\r\nوى همچنين به سند خود از عكرمة بن ابن عباس نقل كرده است كه پيامبر ( ص ) در بيمارىاش كه منجر به مرگ او شد ، فرمود : دوات و صحيفه‌اى برايم بياوريد تا برايتان مكتوبى بنويسم كه پس از آن تا ابد گمراه نشويد . عمر بن خطاب گفت : فلانى و فلانى را با شهرهاى روم چه كار ؟ رسول خدا مرده نيست تا آنها را فتح كنيم و چنانچه مرده باشد ، مثل بنى اسرائيل كه منتظر موسى شدند ، در انتظار او مىمانيم . زينب همسر پيامبر ( ص ) گفت : آيا نمىشنويد پيامبر از شما چه خواست ؟\r\n\r\n","description":"","footnote":"","page_name":" 279 ","page_number":287},
  {"content":"\r\n\r\nحاضران به مشاجره پرداختند و پيامبر ( ص ) فرمود : برخيزيد . . .\r\nطبرى در قسمتى از حديثى كه از ابن عباس روايت كرده ، آورده است : رسول خدا ( ص ) فرمود :\r\nعلى را پيش من فرستيد ، او را بخوانيد . عايشه گفت : كاش پى ابو بكر مىفرستادى . حفصه نيز گفت : كاش پى عمر مىفرستادى . همه پيش آن حضرت جمع شدند . رسول خدا ( ص ) فرمود :\r\nبازگرديد اگر مرا به شما نيازى بود به دنبالتان مىفرستم . آنها همه برگشتند . در آخر اين حديث نكته‌اى آمده است كه با آغاز آن تناسب ندارد .\r\nروايتى كه نقل كرده‌اند مبنى بر اين كه پيامبر بمرد در حالى كه سرش در دامن عايشه بود امكان ندارد كه درست باشد . چون معمولا در چنين شرايطى زنان به خاطر ضعف و بىتابىيى كه در خود دارند نمىتوانند عهده‌دار چنين امورى شوند و ممكن نيست كه على ( ع ) در چنين حالتى از پيامبر دور شده باشد و ( رسيدگى به ) آن حضرت را به عهدهء زنان گذاشته باشد . علت طرح اين نكته ، معروف و معلوم است .\r\nابن سعد تعدادى روايت نقل كرده مبنى بر اين كه آن حضرت در دامان على بن ابى طالب ( ع ) جان داد . آخرين آنها روايتى است كه به سند خود از ابو غطفان ، از ابن عباس نقل كرده است كه گفت :\r\nرسول خدا ( ص ) در حالى كه به سينهء على تكيه داده بود ، از دنيا رفت . گفتم : عروه از قول عايشه به من گفت كه عايشه گفته است رسول خدا ( ص ) در حالى كه ميان سينه و گردن من بود جان داد .\r\nابن عباس گفت : آيا معقول است ؟ ! به خدا سوگند رسول خدا ( ص ) در حالى كه به سينهء على تكيه داده بود جان داد و على و برادرم فضل او را غسل دادند و پدرم هم از حضور در مراسم غسل وى ، خوددارى ورزيد .\r\nحاكم در مستدرك روايتى آورده و آن را صحيح دانسته است . وى اين روايت را به سند خود از احمد بن حنبل ، به سندش از ام سلمه نقل كرده كه گفت : به خدايى كه به دو سوگند مىخورم على از نظر ديدار نزديك‌ترين مردم به رسول خدا ( ص ) بود .\r\nصبحگاهان پيش رسول خدا ( ص ) بازگشتيم ، آن حضرت پيوسته مىفرمود : على آمد ؟ على آمد ؟\r\nفاطمه گفت : گويا شما او را به دنبال كارى فرستاديد . لحظاتى بعد على آمد . ام سلمه گفت : خيال كردم پيامبر با على كارى دارد . از اتاق بيرون آمدم و كنار در نشستم و نزديك‌ترين كسان به در بودم .\r\nرسول خدا ( ص ) خود را روى على انداخت و با وى شروع به نجوا كرد . سپس در همان روز رسول خدا ( ص ) قبض روح شد . بنا بر اين على از نظر ديدار ، نزديك‌ترين كس به پيامبر ( ص ) بود .\r\nوفات آن حضرت چنان كه در ميان علماى اماميه مشهور است ، به هنگام زوال آفتاب روز دو شنبه بيست و هشتم صفر اتفاق افتاد . كلينى از علماى شيعه مىگويد : وفات پيامبر ( ص ) در دوازدهم ربيع الاول سال يازده هجرى به وقوع پيوست . شيخ مفيد در ارشاد و طبرسى در اعلام الورى سال وفات آن حضرت را سال دهم هجرى ذكر كرده‌اند .\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nطبرى در تاريخ مىنويسد : ميان علما خلافى نيست كه آن حضرت روز دو شنبه در ماه ربيع الاول از دنيا رفت . اما اين كه در چه ساعتى از آن روز بدرود حيات گفته اختلاف شده است . از فقهاى اهل حجاز نقل است كه آن حضرت در نيمروز دو شنبه دوم ماه ربيع جان داده است و واقدى گويد : روز دو شنبه دوازدهم ماه ربيع الاول از دنيا رفته است .\r\nابن سعد در طبقات گويد : آن حضرت در روز چهار شنبه دهم صفر سال يازدهم هجرى بيمار شد و سيزده شب در بستر بيمارى بود و روز دو شنبه دوم ماه ربيع الاول سال يازدهم هجرى بدرود حيات گفت . سپس وى روايت كرده است كه آن حضرت روز چهار شنبه بيست و نهم صفر سال يازدهم هجرى به بستر بيمارى افتاد و روز دوشنبه ، دوازدهم ربيع الاول از دنيا رفت .\r\nعمر آن حضرت شصت و سه سال بود . در چهل سالگى به پيغمبرى مبعوث شد و پس از بعثت سيزده سال در مكه زيست و بعد از هجرت ده سال در مدينه زندگى كرد .\r\nوقتى رسول خدا ( ص ) بدرود حيات گفت ، ابو بكر در خانه‌اش در سنج ، محلى بيرون از مدينه بود .\r\nطبرى و ابن سعد و مورخان ديگر نوشته‌اند : عمر گفت كه رسول خدا نمرده بلكه به سوى پروردگارش رفته چنان كه موسى بن عمران رفت و چهل شب از ميان آنها غايب گرديد و بعد از آن كه گفتند كه مرده است ، بازگشت . به خدا قسم رسول خدا ( ص ) بازمىگردد و دست و پاى كسانى را كه ادعا مىكنند مرده است ، قطع مىكند .\r\nدر روايت ابن سعد آمده است كه خود عمر و مغيرة بن شعبه ، بر پيامبر ( ص ) وارد گشتند و جامه از روى آن حضرت برگرفتند . عمر گفت : غش و بيهوشى رسول خدا چه سخت است . مغيره گفت : به خدا رسول خدا مرده است . عمر گفت : دروغ مىگويى او نمرده . . .\r\nابو بكر وقتى خبر رحلت آن حضرت را شنيد به مدينه آمد و داخل خانه پيامبر شد و پيكر آن حضرت را ديد و سپس از خانه بيرون آمد و گفت : مردم ! هر كه محمد را مىپرستيد ، محمد مرده است و آن كه خدا را مىپرستيد ، خداوند زنده است و نمرده . سپس اين آيه را برخواند :  « وَ ما مُحَمَّدٌ إِلَّا رَسُول قَدْ خَلَت مِن قَبْلِه الرُّسُل . . . »  « 273 » \r\nعمر گفت : وقتى ابو بكر اين آيه را خواند ، بر زمين افتادم و دانستم كه رسول خدا ( ص ) از دنيا رفته است . نظير همين گفتار به هنگام بيمارى رسول خدا ( ص ) ، زمانى كه آن حضرت خواستار دوات و صحيفه شد ، در حديثى كه قبلا از ابن سعد نقل كرديم بر زبان عمر جارى شده بود .\r\nمظنون اين است كه مرگ پيامبر ( ص ) بر عمر پوشيده نبود اما انگيزه‌اى كه موجب شد عمر در هر دو مورد چنين جمله‌اى به زبان آورد ، مقصودى سياسى بود . وى در نخستين جا ( بيمارى پيامبر ( ص ) ) مىخواست توجه مردم را از صحيفه و نوشتن مكتوب منصرف سازد و در دومين جا\r\n\r\n","description":"","footnote":" ( 273 ) آل عمران / 144 ؛ و محمد نيست مگر پيامبرى كه پيش از وى رسولان درگذشته‌اند . . . ","page_name":" 281 ","page_number":289},
  {"content":"\r\n\r\n( پس از رحلت پيامبر ( ص ) ) مىخواست مردم را از گفت‌وگو دربارهء مسألهء خلافت بازدارد و آنها را به چيزى سرگرم سازد تا ابو بكر برسد . ( و اللّه اعلم ) .\r\nابن سعد در طبقات روايت كرده است كه على بن ابى طالب و فضل بن عباس و اسامة بن زيد ، پيامبر ( ص ) را غسل دادند . در روايت ديگرى آمده است : على ، آن حضرت را غسل مىداد و فضل و اسامه پيكر مباركش را مىپوشاندند .\r\nدر روايت ديگرى گفته شده است : على او را مىشست و فضل در آغوشش گرفته بود و اسامه آن حضرت را برمىگرداند . در روايت ديگرى آمده است : على گفت : پيغمبر ( ص ) مرا وصيت فرمود كه جز من كس ديگرى او را غسل ندهد . بنا بر اين فضل و اسامه از پشت پرده و در حالى كه چشمانشان را با پارچه‌اى بسته بودند ، آب به دست من مىدادند .\r\nدر روايتى است كه على آن حضرت را غسل داد . او دستش را زير پيراهن ( پيامبر ( ص ) ) مىبرد و فضل جامه را بر پيكر آن حضرت نگاه مىداشت و بر دست على خرقه‌اى بود . ابن سعد روايات ديگرى جز اينها در اين مورد نقل كرده است .\r\nشيخ مفيد گويد : چون امير المؤمنين ( ع ) خواست پيغمبر ( ص ) را غسل دهد ، فضل بن عباس را طلبيد و به دو فرمود كه نخست چشمانش را ببندد و سپس به وى آب رساند تا آن حضرت را غسل دهد . آنگاه پيراهن پيامبر ( ص ) را از يقه تا ناف پاره كرد و خود عهده‌دار غسل و حنوط و تكفين وى شد . فضل به او آب مىداد و وى را در غسل دادن پيامبر ( ص ) يارى مىكرد . همين كه آن حضرت از كار غسل و تجهيز جنازهء پيامبر ( ص ) فارغ شد ، جلو ايستاد و به تنهايى و بىآن كه كسى با وى باشد ، بر پيكر آن حضرت نماز گزارد . در اين هنگام مسلمانان در مسجد بودند و با هم بحث مىكردند كه چه كسى براى نماز خواندن بر او جلو بايستد و كجا وى را به خاك بسپارند ؟ امير المؤمنين ( ع ) نزد آنها رفت و گفت : رسول خدا ، مرده و زنده ، امام و پيشواى ماست . آنگاه مردم دسته دسته بر وى وارد مىشدند و بدون امام ( پيشنماز ) بر پيكرش نماز مىگزاردند و برمىگشتند . و خداوند جان پيامبرى را در جايى نستاند جز آن كه همانجا را براى دفنش پسنديد و من او را در همان حجره‌اى كه بدرود حيات گفت به خاك مىسپارم . مسلمانان اين سخن را پذيرفتند و بدان رضايت دادند .\r\nابن هشام مىنويسد : نخست مردان ، سپس زنان و آنگاه كودكان بر جنازه‌اش نماز گزاردند . ابن عبد البر در استيعاب مىنويسد : على و عباس و بنى هاشم ( در آغاز ) بر وى نماز گزاردند . سپس آنها بيرون آمده ، مهاجران و آنگاه انصار و سپس مردم پاره‌پاره و بىآن كه كسى به عنوان پيشنماز داشته باشند ، بر آن حضرت نماز گزاردند و پس از مردم ، زنان و كودكان بر آن حضرت نماز خواندند . چون مسلمانان همه بر جنازهء حضرتش نماز گزاردند ، عباس بن عبد المطلب كسى را به سوى ابو عبيدة بن\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nجراح ، كه براى مكيان قبر مىكند و بنا بر عادت مكيان « 274 »  ضريح مىساخت ، فرستاد و يك نفر را هم به سوى زيد بن سهيل كه براى اهل مدينه قبر مىكند و لحد « 275 »  مىساخت ، فرستاد و آن دو را به نزد خود طلبيد و گفت : خدايا ! خودت براى پيغامبرت انتخاب كن . پس ابو طلحه زيد بن سهل را ديد . به او گفته شد : براى رسول خدا قبرى مهيا كن . زيد ، لحدى براى او حفر كرد . امير المؤمنين و عباس بن عبد المطلب و فضل بن عباس و اسامة بن زيد داخل شدند تا كار دفن رسول خدا ( ص ) را به انجام رسانند . انصار از پشت خانه فرياد زدند : تو را به خدا و حق امروزمان در مورد رسول خدا سوگند مىدهيم كه يكى از ما را وارد قبر رسول خدا كنى و ما را از حظ به خاك سپارى حضرتش بهره‌مند سازد . على گفت : اوس بن خولى ، وارد شود . اين اوس از جنگجويان بدر ، و مردى فاضل از بنى عوف از خزرج بود . چون داخل شد ، على به او فرمود در قبر فرو شو . اوس وارد قبر شد و امير مؤمنان ( ع ) ، رسول خدا ( ص ) را بر دستان او گذارد و وارد قبرش كرد . چون اوس ، رسول خدا ( ص ) را بر زمين نهاد ، به دو فرمود : بيرون شو . اوس بيرون آمد و على ( ع ) در قبر شد و روى رسول خدا ( ص ) را كنار زد و گونه‌اش را بر زمين به طرف قبله در سمت راستش ، نهاد . سپس بر وى آجر گذاشت و روى او خاك ريخت و قبرش را مربع ساخت و بر آن خشتى نهاد و به اندازهء يك وجب از زمين بلندترش ساخت . »\r\nروايت كرده‌اند كه قبر آن حضرت يك وجب و چهار انگشت از زمين بالاتر بود . ظاهر عبارت شيخ مفيد اين است كه دفن پيامبر ( ص ) در همان روزى بود كه وفات يافته بود . ابن هشام روايت كرده است كه آن حضرت ( ص ) روز دو شنبه درگذشت و روز سه شنبه غسل داده شد و روز چهارشنبه ، شبانه ، به خاك سپرده شد . ابن سعد نيز مثل همين روايت را نقل كرده جز قسمت غسل در روز سه‌شنبه . همچنين روايت كرده‌اند كه آن حضرت در روز دوشنبه هنگام غروب جان داد و در تاريكى به خاك سپرده شد و جز نزديكانش عهده‌دار كار او نشدند و در روايتى است كه پيغمبر ( ص ) در سحرگاه شب چهار شنبه به خاك سپرده شد و در روايت ديگرى است كه آن حضرت روز دو شنبه هنگام غروب خورشيد از دنيا رفت و روز سه شنبه هنگام غروب به خاك سپرده شد . شايد اين روايت با آن چه نقل كرده‌اند مبنى بر اين كه آن حضرت را يك شبانه روز پس از وفاتش رها كردند موافق باشد . روايت ابن هشام هم كه گفته است آن حضرت روز دوشنبه مرد و روز سه شنبه به خاك سپرده شد ، محمول بر آن است . نيز روايت شده است كه آن حضرت روز دو شنبه هنگام غروب بدرود حيات گفت و روز چهار شنبه به خاك سپرده شد . اين سخن با دفن آن حضرت در شب چهار شنبه منافات\r\n\r\n","description":"","footnote":" ( 274 ) ضريح آن است كه در زمين كنده مىشود و ميت را در ميان آن به خاك مىسپارند .  ( 275 ) لحد ، در زمينى كه قبر در آن است حفره‌اى مىكنند تا جايى كه به آخر قبر مىرسد ، سپس در سمت قبله به اندازه‌اى كه ميت در آن جاى بگيرد ، قسمتى را گود مىكنند و ميت را در آن مىنهند و با آجر و يا غير آن روى او را مىپوشانند و سپس بر آن خاك مىريزند . لحد بهتر از شكافتن است . ","page_name":" 283 ","page_number":291},
  {"content":"\r\n\r\nندارد زيرا كلمه « يوم » بر « ليله » و يا « ليله » بر « يوم » اطلاق مىشود .\r\nشيخ مفيد گويد : اكثر مردم به خاطر مشاجراتى كه در مورد خلافت ميان مهاجران و انصار صورت گرفت در مراسم به خاك‌سپارى آن حضرت شركت نداشتند و به همين خاطر اغلب آنها نتوانستند بر جنازهء آن حضرت نماز بگزارند .\r\nابن سعد در طبقات گويد : على ( ع ) بر قبر پيامبر ( ص ) آب پاشيد . ابن عبد البر در استيعاب نويسد :\r\nعلى ( ع ) ، قبر پيامبر ( ص ) را صاف كرد و بر آن آب پاشيد .\r\nتنى چند روايت كرده‌اند كه چون رسول خدا ( ص ) به خاك سپرده شد ، فاطمه ( س ) گفت : آيا دلهاتان اجازه داد كه بر پيكر رسول خدا ( ص ) خاك بريزيد . آنگاه از خاك قبر مبارك آن حضرت ، مشتى برداشت و بر ديدگانش نهاد و اين دو بيت را خواند :\r\n ما ذا علىّ من شم تربة احمد * ان لا يشم مدى الزمان غواليا\r\nصبت علىّ مصائب لو أنها * صبت على الايام عدن لياليا \r\nمرا چه شود از بوييدن تربت احمد ( ص ) كه در طول روزگاران غاليه‌ها بوييده نشوند ؟\r\nبر من مصايبى فرو ريخت كه اگر بر سر روزهاى ( تابناك ) مىباريد ، شب مىشدند .\r\nابن سعد گويد : هند دختر اثاثة بن عباد بن عبد المطلب بن عبد مناف ، خواهر مسطح بن اثاثه در سوگ آن حضرت اشعارى سرود . « 276 » \r\n\r\nنكته‌اى در كتاب دكتر هيكل\r\nدكتر هيكل در صفحات 60 - 61 و 62 از چاپ سوم كتاب خود حيات محمد ( ص ) مطالبى آورده كه نتيجتا علماى اسلام را وادار مىكند تا براى اقناع خاورشناسان با دقت و نزاهت فراوان به مباحث اسلامى اهتمام نشان دهند . وى گويد : به نظر من بهترين كار اقتضا مىكند كه ما ميان دو برههء مختلف از تاريخ اسلام تفاوت بگذاريم . اول : از آغاز اسلام تا كشته شدن عثمان ، دوم : از زمان كشته شدن عثمان تا آن هنگام كه باب اجتهاد بسته شد . در برههء نخست ، اتفاق و اتحاد مسلمانان به تمام و كمال برقرار بود و روايات اختلاف بر خلافت يا جنگ با مرتدان و يا فتوحات اتحاد آن را دستخوش دگرگونى ساخت ، اما پس از كشته شدن عثمان اختلاف ميان مسلمانان راه يافت و جنگهاى داخلى ميان على و معاويه درگرفت و انقلابهاى علنى و پنهانى استمرار پيدا كرد و تمايلات سياسى نقشى خطير در حيات سياسى مسلمانان بازى كرد .\r\nسپس دكتر هيكل مقايسه‌اى ميان خطبه‌اى از ابو بكر با خطبه‌اى از منصور به عمل آورده و گفته\r\n\r\n","description":"","footnote":" ( 276 ) در اينجا مؤلف محترم اشعارى از صفيه دختر عبد المطلب و حسان بن ثابت و ابو سفيان بن حارث بن عبد المطلب را در رثاى پيامبر ( ص ) ذكر كرده كه جهت اختصار از آوردن آنها خوددارى شد . ( مترجم ) ","page_name":" 284 ","page_number":292},
  {"content":"\r\n\r\nاست : كسى كه اين دو خطبه را با هم مقايسه مىكند ، درمىيابد كه چه تغيير بزرگى در پايه‌هاى اساسى حيات اسلامى ، در زمانى كمتر از دو قرن ، روى داده است . اين تغيير عبارت بوده است از انتقال خلافت از حالت شورا ميان مسلمانان به حكومت مطلقه .\r\nدكتر هيكل مىنويسد : برههء نخست ، برهه‌اى است كه در آن شالوده‌هاى درست حيات اسلامى بنيان گذاشته شد و تنها همين برهه است كه مىتوان بدانچه در آن روى داده اعتماد كرد چرا كه اين قواعد صحيح شناخته شده است . اما پس از اين برهه ، على رغم شكوفايى علم و دانش در روزگار امويان و بويژه روزگار عباسيان ، دست درازى به اين شالوده‌هاى اساسى و صحيح صورت گرفت به اين هدف كه بر جاى آنها قواعد بسيار ديگرى بياورند كه با روح اسلام در منافات است .\r\nزيرا بدين وسيله مىتوانستند اغراض و مقاصد سياسى و شعوبى خود را متحقق سازند . پارسيان و يهوديان و نصرانيانى كه تظاهر به اسلام مىكردند ، كسانى بودند كه اين قواعد جديد را ترويج مىدادند و از جعل احاديث به نام پيامبر ( ص ) فروگذار نمىكردند و از بستن چيزهاى دروغ به خلفاى اولين ، كه با سيرهء آنها هم هماهنگ نبود ، دريغ نمىورزيدند . اين برههء اخير را نمىتوان بدون پالايش از هواها ، شايستهء اعتماد دانست و بايد وقايعى را كه بر آنها اختلاف شده و با قرآن هم سازگارى ندارند ، مردود دانست . اما برههء صدر اسلام تا كشته شدن عثمان ، بر آن چه مستقيما از آن نقل شده ، شايان اعتماد است . ( سخنان دكتر هيكل در اين قسمت به تلخيص نقل شد . )\r\nنگارنده : اينكه دكتر هيكل قايل به جدايى بين برههء اول و برههء دوم شده و گفته است در برههء اول مسلمانان به تمام و كمال اتحاد داشته‌اند در روايات اختلاف بر خلافت اين اتحاد را دستخوش دگرگونى ساخت ، الخ و برههء دوم كه ميان مسلمانان اختلاف افتاد و جنگها به راه افتاد و تمايلات سياسى در آن داخل گرديد ، با توجه به برخى امور نادرست است :\r\nاول : در برههء نخست ، از آغاز آن ، اختلاف بر خلافت وجود داشت . على خود را به خلافت سزاوارتر مىدانست و در طول زندگى خويش پيوسته تظلم مىكرد و تمام بنى هاشم و نيز بسيارى ديگر بجز آنان ، همراه وى بودند . سعد نيز خلافت را براى خود مىخواست و دست بيعت نداد و در حوران سكنى گزيد و « جن » او را به تير مغيرة بن شعبه ، به قتل رساند ! طبرى مىنويسد : عمر به خانهء على درآمد . طلحه و زبير و گروهى از مردان مهاجران در خانهء على بودند . عمر گفت : به خدا سوگند خانه را بر شما مىسوزانم يا اين كه براى بيعت بيرون آييد . زبير با شمشير آخته بيرون آمد . . . خداوند مهيار را بيامرزد كه گفت :\r\n و كيف صبرتم الاجماع حجتكم * و الناس ما اتفقوا طوعا و لا اجتمعوا\r\nامر على بعيد عن مشورته * مستكره فيه و العباس يمنع\r\nو تدعيه قريش بالقرابه و ال * انصار لا خفض فيه و لا رفع \r\n\r\n","description":"","footnote":"","page_name":" 285 ","page_number":293},
  {"content":"\r\n\r\n فاى خلف كخلف كان بينكم * لو لا تلفق اخبار و لا تصطنع \r\nميان زهرا ( س ) و خليفهء اول بر سر فدك و بر سر ميراث ( پيامبر ( ص ) ) ، اختلاف روى داد . و فاطمه در حالى كه خواهان آن بود از دنيا رفت ، چنان كه بخارى آن را روايت كرده ابو بكر به نقل روايت « نحن معاشر الانبياء لا نورث » انفراد جست و زهرا و شوهرش و دوستانش هيچ كدام با وى بر اين حديث موافقت نكردند .\r\nدوم : تمايلات سياسى از روزى كه آدميزاد خلق شد ، وجود پيدا كرده و اختصاص به دوره‌اى خاص ندارد . بنا بر اين محدود كردن مسائل سياسى به بعد از قتل عثمان ، نظرى صواب نيست .\r\nسوم : وقتى خالد بن وليد ، مالك بن نويره را كشت و همسرش را به زنى گرفت ميان خليفهء اول و خالد اختلاف پديدار شد . به همين خاطر وقتى ابو بكر به خلافت مىرسد خالد فورا به او نمىگرايد و از طرفى ابو بكر هم به محض اين كه بر مسند خلافت تكيه مىزند ، خالد را از منصب فرماندهى سپاه بر كنار مىدارد . اينك آيا به نظر شما اين امر حاكى از اتفاق تام و كاملى است كه دكتر هيكل مدعى آن است ؟ !\r\nچهارم : از راه مقايسهء خطبه‌ها و سخنرانيها ، نمىتوان ميان اشخاص و رفتار آنها قضاوت كرد و اين بديهى است .\r\nپنجم : ادعاى دكتر هيكل مبنى بر اين كه حكومت اسلامى در زمانى كمتر از دو سده ، از حالت شورايى به حكومت مطلقه تبديل شد ، ناصواب است چرا كه عمر خود از طريق شورا به خلافت نرسيد بلكه به نص ابو بكر عهده‌دار خلافت شد .\r\nششم : سخن دكتر هيكل مبنى بر آن است كه برههء نخست ، همان برهه‌اى است كه بواسطهء وجود شناخت از قواعد صحيح حكومت اسلامى ، اعتمادكردنى است ، چندان درست نيست . در روزگار خلافت خليفه سوم از آغاز تا كشته شدن عثمان ، دست مروان در كار است تا آنجا كه سرانجام منجر به قتل عثمان مىگردد پس كدام قاعدهء صحيحى براى جامعه و حكومت اسلامى در كار بوده است ؟ همچنين يكى از برجسته‌ترين امهات مؤمنين شخصيتى است كه گرايشى به عثمان ندارد و او را ملقب بدان لقب مىكند و پيراهن پيامبر ( ص ) را بيرون مىآورد و به اميد اين كه خلافت به قوم و خويش تميمى او برسد ، چنان سخنى را بر زبان مىراند چنان كه وقتى عثمان كشته مىشود ، مىگويد : أيها ذا الاصبع و . . . كه اين سخنان دلالت بر همين طمع و اميد او دارد . همين زن و خويش او و زبير وى ( عثمان ) را در محاصره رها مىكنند و خود به مكه مىروند و يارىاش نمىرسانند و بر عكس عليه او مردم را مىشورانند . اما همين كه عثمان كشته شد ، به خونخواهى او به بصره آمدند . آيا اين حوادث همان قواعد صحيح جامعهء اسلامى است ؟ !\r\nهفتم : انقلابها و ناآراميها ويژهء برههء دوم نبود . زيرا برههء نخست پر از انقلابهاى فكرى آشكار و نهان بود و اين انقلابها مهم‌تر از انقلابها و ناآراميهاى جنگ است و جنگهاى داخلى و انقلابها را در\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nبرههء دوم پديد آوردند . شخص متأمل و منصف مىداند كه جامعهء اسلامى در برههء نخست همواره مبتنى بر قواعد صحيح نبوده و آن قواعد ، همان چيزهايى است كه جامعهء اسلامى را در زمان خلافت خليفهء سوم و نيز در ساير ادوار برههء دوم با تزلزل و سستى روبه‌رو ساخت تا آنجا كه مغول و سلاجقه و ديگران هم در حكمرانى طمع بستند ، چنان كه امير ابو فراس حمدانى گويد :\r\n حتى اذا اصبحت فى غير صاحبها * باتت تنازعها الذؤبان و الرخم \r\nتا آنجا كه چون ( به دست ) غير صاحب خود افتاد ، گرگها و جوجه‌ها هم براى ( گرفتن ) آن با يكديگر به ستيزه برخاستند .\r\nهشتم : ادعاى دكتر هيكل مبنى بر اين كه در برههء دوم ، به قواعد صحيح اسلام دست درازى آغاز گشت تا به مقاصد سياسى خود برسند ، سخن درستى است . در اين برهه امويها و عباسيها در جعل احاديثى از قول پيامبر ( ص ) در مذمت على و شيعيانش بسيار كوشيدند و در اين راه اموال هنگفتى بذل و بخشش كردند و ولايات عظيم را به كسانى كه آنها را صحابه مىگفتند و يا به ديگران سپردند تا آنجا كه براى آنها روايت كردند كه آيهء  « إِذا تَوَلَّى سَعى فِي الْأَرْض لِيُفْسِدَ فِيها وَ يُهْلِك الْحَرْث وَ النَّسْل . »  « 277 »  در حق على بن ابى طالب نازل شد . و حديث « فاطمة بضعة منى من اغضبها فقد اغضبنى » در مورد على هنگامى كه خواست دختر ابو جهل را به همسرى خود بگيرد ، وارد شده است ! آنها تا آنجا پيش رفتند كه نمىگذاشتند كسى نام يا كنيهء آن حضرت را بر خود بگذارد يا از او چيزى روايت كند . آنها كسانى را به منصب مفتىگرى گماردند و مردم به آرا و معيارهاى آنها عمل كردند و از مذهب اهل بيت و روايات آنها كه در واقع همسان مذهب رسول ( ص ) بود ، روىگردان شدند . بدينسان در قواعد صحيح اسلام ، خلل وارد شد .\r\nاما اين ادعا كه اين دست‌درازى براى اغراض شعوبىگرى بوده ، ادعايى نادرست است . كسانى كه قواعد صحيح اسلام را براى متحقق كردن اغراضى سياسى ، دستخوش تباهى قرار دادند تا به جاى آنها قواعدى مخالف با روح اسلام بنيان گزارند ، بنى اميه خالص و خلص و به تبع آنها بنى عباس بودند و در اين عرصه ، شعوبيه كمترين اثرى نداشتند . مضافا آن كه برخى از معاصران ما از بنى اميه بدين علت با بزرگى ياد مىكنند كه با افتخار بگويند كه دولت بنى اميه يك دولت عربى محض است .\r\nبا اين وجود ، حكومت بنى اميه از حكومت بنى عباس كه ايرانيان و تركها در آن دست داشتند ، در نظر اينان بهتر مىنمايد .\r\nنهم : ادعا كرده است ايرانيان اين قواعد را ترويج دادند الخ هنوز عده‌اى اين نوا را كه نغمه‌اى است شعرى ، سخيف و پوشالى ، سر مىدهند . اين نغمه را نخست شخصى سر داد و يكى ديگر آن را پى گرفت و آنگاه تعصب مذهبى و عداوت دينى و تبعيت از هواها ، در رواج آن كمك كرد و هيچ حقيقتى ندارد .\r\n\r\n","description":"","footnote":" ( 277 ) بقره / 205 ؛ و چون برود ، در زمين بكوشد ، تا در آن فساد كند و كشت و دام را نابود سازد . ","page_name":" 287 ","page_number":295},
  {"content":"\r\n\r\nمروجان اين نغمه و كسانى كه آن را به تزوير آراسته‌اند ، مىگويند : ايرانيان هنگامى كه كشورشان در روزگار خليفهء دوم فتح شد ، اسلام آوردند و به حب اهل بيت ( ع ) تظاهر كردند تا در اسلام ايجاد فساد كنند و از مسلمانان انتقام بگيرند . اين ادعا بىنهايت سخيف است . ايرانيانى كه در دوران فتوحات اسلامى به اسلام گرويدند ، اهل يك مذهب بودند . حتى در تمام بلاد اسلام ، از عرب گرفته تا ايرانى ، همه مردم از حيث اصول و فروع پيرو يك مذهب بودند . بلكه در زمان دولت اموى مسألهء علوى و عثمانى روى داد و در زمان حكومت عباسى بود كه نام سنّى و شيعه و مذاهب اربعه رواج يافت كه اين زمان مدت درازى عقب‌تر از دوران فتوحات اسلامى بود و ايرانيها در آن تأثيرى نداشتند هر چند كه اين تفرقه‌ها پس از آن كه در بلاد عرب رواج يافت ، در بلاد ايران هم وارد شده بود . اما در سرزمين ايران در آغاز فتوحات اسلامى ، مذاهب متعدد وجود نداشت و تازه پس از پيدايش اين مذاهب ، اكثريت مردم اين ديار مذهبى خلاف مذهب اهل بيت داشتند . در واقع مذهب اهل بيت از سدهء نهم هجرى به بعد ، يعنى در عهد صفويه ، در ايران رواج و انتشار يافت . با اين وجود هنوز هم مردم بخارا و افغان و نواحى ديگر ، پيرو مذاهبى مخالف با مذهب اهل بيت بودند . پس اين زمان موهومى كه به قواعد صحيح اسلام دست‌درازى شد تا به جاى آنها قواعد مخالف با روح اسلام را جايگزين كنند كه اغراض سياسى شعوبى را متحقق سازند ، كدام زمان بوده است ؟ ! سزاوارتر اين است كه گفته شود كسانى كه با قواعد صحيح اسلام به بازى و دست‌درازى پرداختند ، همان كسانى بودند كه پدران و فرزندان و برادران و طايفه‌شان در جنگ بدر و ديگر جنگهايى كه عليه اسلام به راه انداختند ، كشته شدند . آنها مىخواستند با شمشير اسلام و در زير لواى اسلام ، از اسلام انتقام بگيرند تا مگر بدين وسيله اغراض سياسى انتقامجويانه و نه شعوبىگرى خود را متحقق سازند .\r\nدهم : اين سخن كه يهوديان و مسيحيانى كه به اسلام تظاهر مىكردند ، اين قواعد جديد را رواج دادند ، بازهم نغمه‌اى است از فروع نغمهء گذشته .\r\nدر مورد يهود يكى آنها را به عبد اللّه بن سبا نسبت داده و گفته است عبد اللّه مردى يهودى بود كه اسلام آورد و سپس در حق على ادعاى الوهيت كرد و پيروانش را سبائيه مىنامند . اينان ادعا مىكنند كه عبد اللّه ، فتنهء عثمان را پديد آورد و چنين و چنان كرد . نادرستى اين سخن در بند ششم گذشت و دانستيد كه چه كسى فتنهء عثمان را پديد آورد و ابن سبا بسيار كمتر و كوچكتر از اين بود .\r\nدر مورد مسيحيان هم دكتر هيكل چيزى نگفته و ما نمىدانيم كه اين مسيحيان كه بوده‌اند تا دربارهء آنها اظهار نظر كنيم .\r\nيازدهم : اين سخن كه يهوديان و مسيحيان همان كسانى بودند كه اين قواعد جديد را رواج دادند و احاديثى از پيامبر ( ص ) جعل كردند و امورى را بر خلفاى اولين نسبت دادند كه با سيرهء آنها موافقت نداشت ، نيز نادرست است . كسانى كه اين قواعد جديد را در اسلام ترويج دادند و از جعل\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nاحاديث پيامبر ( ص ) اصلا فروگذار نكردند و از طرح ادعاهايى عليه پسر عمو و وصىّ آن حضرت ، كه اصلا با سيرهء وى سازگارى نداشت دريغ نورزيدند ، همانا بنى اميه بودند كه در اين راه اموال هنگفتى صرف كردند و ولايات عظيم را بدين خاطر به دست واليان سپردند و چنان كه در بند هشتم گفته شد ، بنى عباس نيز رويهء آنها را پى گرفتند و در اين ميانه نه ايرانيان و نه يهوديان و مسيحيانى كه تظاهر به اسلام مىكردند ، هيچ نقشى نداشتند .\r\nدوازدهم : اگر آن چه در برههء دوم تدوين شده ، بدون پالايش و بررسى ، قابل اعتماد نمىباشد لازم مىآيد كه بر آن چه در برههء نخست نقل كرده‌اند و دكتر هيكل تنها آنها را شايان اعتماد دانسته است ، نيز اعتماد نشود . زيرا آن چه در برههء نخست روى داده از طريق مردم برههء دوم براى ما نقل شده كه نمىتوان بدانچه آنها تدوين كرده‌اند ، اعتماد كرد . حال آن كه برههء نخست ، برههء تدوين نبوده و تازه اگر همچنين بوده ، رويدادهاى آن توسط مردم برههء دوم به دست ما رسيده است .\r\nسيزدهم : دربارهء آن چه دكتر هيكل به عنوان شرط اعتماد بر آن چه در برههء دوم تدوين شده ذكر كرده و خواستار بررسى و پالايش آنها از هواها شده ، جا دارد بپرسيم كه اين شرط كجا يافت مىشود تا از شخصى كه اين شرط در اوست پيروى كنيم ( هر كه ادعاى وصال ليلى را مىكند ) .\r\nچهاردهم : اين كه وى از صدر اسلام تا كشته شدن عثمان را ، بنا بر آن چه مستقيما از آن نقل مىشود ، قابل اعتماد مىداند معنى محصلى ندارد . زيرا كسانى كه مستقيما از او روايت كردند ، رواياتشان از طريق مردم برههء دوم به دست ما رسيده كه ( بنا بر گفتهء دكتر هيكل ) بر نقل آنها اعتماد نشايد كرد .\r\nدر كتاب دكتر هيكل در پنج موضع از يك صفحه ، اسم عامل كسرى بر يمن « بازان » ذكر شده كه در تمام كتب تاريخ و سيره « باذان » آمده است در مؤلف قاموس نيز بر اين نكته تصريح كرده است . اما دكتر هيكل در ص 476 از كتاب خود او را « دهان » ناميده است .\r\nپاره‌اى از سخنان پيامبر ( ص ) در خطب و وصايا و حكم و مواعظ و احكام و دعا : قاضى عياض در كتاب الشفا بتعريف حقوق المصطفى مىنويسد : اما فصاحت لسان و بلاغت قول در چنان محل و موضع والايى است كه از سلامت طبع و براعت تدبير و ايجاز مقطع و زيبايى لفظ و جزالت گفتار و صحت معانى و قلّت تكلف ناآگاه نيست . جوامع الكلم به دو داده شد و ويژهء بدايع الحكم گشت و سنت عرب را شناخت و هر امتى را به زبان خود آنها خطاب مىكرد و با كلمات خود آنها با ايشان به گفت‌وگو مىنشست تا آنجا كه بسيارى از اصحابش در بسيارى جاها از او خواستار شرح گفتار و تفسير سخنانش مىشدند .\r\n\r\n","description":"","footnote":"","page_name":" 289 ","page_number":297},
  {"content":"\r\n\r\n\r\nپاره‌اى از خطبه‌هاى پيامبر ( ص )\r\nرسول خدا ( ص ) هرگاه به خطبه مىايستاد ، چشمانش سرخ مىشد و صدايش را بالا مىبرد انگار كه بيم‌دهندهء سپاه است .\r\n\r\nخطبهء آن حضرت ، هنگامى كه مىخواست به جنگ تبوك برود\r\nدر تاريخ ابن كثير آمده است كه پيامبر ( ص ) چون به تبوك رسيد ، اين خطبه را ايراد كرد . آن حضرت پس از حمد و ثناى خداوند ، فرمود : « آيا مردم ! راست‌ترين سخن كتاب خدا و استوارترين ريسمان ، كلمه تقوا و بهترين كيشها ، كيش ابراهيم و بهترين سنتها ، سنت محمد ( ص ) و گرامىترين سخن ذكر خدا و نكوترين داستان ، قرآن و بهترين كارها استوارترين آنها و بدترين كارها نوترين آنها و نكوترين هدايت ، هدايت خدا و شريف‌ترين قتل ، قتل شهيدان و كورترين كورى ، گمراهى پس از هدايت است و بهترين كردارها آن است كه سود رساند و بهترين هدايت آن است كه پيروى شود و بدترين كورى ، كورى قلب است . و دست فرازين بهتر از دست زيرين است و آن چه اندك و كافى باشد بهتر از آن است كه زياد و بازدارنده باشد و بدترين پوزش ، زمانى است كه مرگ در رسد و بدترين ندامت ، پشيمانى روز قيامت است و از بزرگ‌ترين خطاها دروغ است ، و بهترين بىنيازى ، توانمندى نفس است و بهترين توشه ، تقواست و سر حكمت خداترسى است و بهترين چيزى كه در قلب يافت شود ، يقين است و مسكر از آتش است و خمر جمع گناهان است و زنان ، ريسمانهاى ابليسند و جوانى ، شعبه‌اى است از جنون . و بدترين كسبها ، رباست و بدترين خورشها خوردن مال يتيم است و سعادتمند كسى است كه از ( سرنوشت ) ديگرى پند گيرد و تيره‌بخت آن است كه در شكم مادرش تيره‌بخت است و سرنوشت هر يك از شما به جايى چهار ذراعى مىرسد و معيار عمل ، فرجامهاى آن مىباشد و هر آن چه دررسنده است ، نزديك است . و دشنام مؤمن ، ( از جملهء ) فسوق است و جنگ با او كفر و خوردن گوشتش معصيت است و حرمت مال و دارايىاش مثل حرمت خون اوست و هر كه از خداوند آمرزش خواهد ، خدا بيامرزدش و هر كه عفو كند خدا نيز او را عفو فرمايد و هر كه بر معصيت شكيبايى ورزد خداوند او را عوض دهد . »\r\n\r\nيكى ديگر از خطبه‌هاى آن حضرت\r\nمردم ! شما بر پشت ( بارهء ) سفريد و به تندى در حركت . ديديد كه شب و روز و مهر و ماه هر تازه‌اى را كهنه و هر دورى را نزديك مىسازند . پس بكوشيد تا از هلاكتگاهها دور شويد .\r\n\r\nخطبهء آن حضرت در منى\r\n« خداوند يارى فرمايد هر آن بنده‌اى را كه سخنم را گوش فرا داد و آن را در خود نهفت و به كسى\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nكه نشنيده بودش رساند . چه بسا حامل فقه به سوى كسى كه از او فقيه‌تر است . سه خصلت است كه قلب بندهء مسلمان بر آنها خيانت نورزد : عمل براى خدا ، و خيرخواهى براى پيشوايان مسلمانان ، و پيوستگى با جماعتشان . دعوت اينان ، از پس ايشان محيط است . مسلمانان ، برادران يكديگرند ، خونهاشان با هم يكى است و بر جز خود به مثابهء يك دست‌اند و كمترين آنها به ذمهء ايشان مىكوشد . »\r\n\r\nخطبهء آن حضرت در بيان ماه مبارك رمضان\r\n« مردم ! ماه رمضان با بركت و رحمت و مغفرت به سوى شما روى آورده ، ماه آن مبارك‌ترين ماههاست و روزهايش بهترين روزها و شبهايش بهترين شبها و ساعتهاش برترين ساعتها . در اين ماه به ضيافت خداوند فرا خوانده شديد و خداوند شما را جزو شايستگان ( برخوردارى از ) كرامتش قرار داد ، نفسهاتان در اين ماه تسبيح و خوابتان در آن عبادت و كردارتان در آن مقبول و دعايتان مستجاب است . با نيتهاى راست و دلهاى پاك از پروردگارتان بخواهيد كه شما را به روزه داشتن اين ( ماه ) و تلاوت كتابش ، توفيق دهد . پس بدبخت كسى است كه از آمرزش خداوند در اين ماه بىنصيب ماند . با گرسنگى و تشنگى خود ، گرسنگى قيامت و عطش آن روز به ياد آريد و بر فقيران و خاك‌نشينان خويش تصدق دهيد و بزرگانتان را احترام كنيد و به كهترانتان ، مهر ورزيد و با خويشان خود صلهء رحم كنيد و از آن چه نظر بدان روا نيست ديده و از آن چه شنيدنش روا نيست ، گوشهايتان را ببنديد و بر يتيمان مردم مهربانى ورزيد تا خداوند بر يتيمان شما مهربانى كند . از گناهانتان به درگاه خدا توبه كنيد و دستان خود را در اوقات نمازهايتان به دعا و خواهشگرى به سوى او بالا بريد كه اين اوقات بهترين ساعتهاست كه خداوند به ديدهء رحمت به بندگانش مىنگرد و چنانچه با او مناجات كنند ، پاسخشان مىدهد و اگر ندايش كنند لبيك گويدشان و جوابشان دهد اگر بخوانندش .\r\nمردم ! در اين ماه هر كه خويش خوش باشد ، همين ( خوش‌خويى ) برات صراط اوست در روزى كه قدمها در آن مىلغزند و هر كه بر آنان كه مالك اوست سبك بگيرد خداوند هم در حساب بر او سبك مىگيرد و هر كه در اين ماه جلو بدى خود را بگيرد ، خداوند هم روزى كه او را ديدار كند غضبش را از او بازمىدارد . هر كه در اين ماه با قوم و خويش خود صلهء رحم كند ، خداوند هم در روزى كه او را ديدار كند با رحمت خويش با او پيوست مىكند و هر كه در اين ماه نماز مستحبى بخواند ، خداوند برائت او را از آتش واجب مىدارد و هر كه در اين ماه فريضه‌اى به جاى آرد ، پاداش كسى را دارد كه هفتاد فريضه در ماه‌هاى ديگر به جاى آورده است و هر كه را در اين ماه نماز بسيار باشد ، خداوند ترازويش را در روزى كه ترازوها سبك مىشوند ، سنگين مىدارد و هر كه در اين ماه آيه‌اى از قرآن بخواند ، پاداش كسى را دارد كه قرآن را در غير اين ماه ختم كرده است . هشيار باشيد كه درهاى بهشت در اين ماه باز و گشاده است پس از خدا بخواهيد كه آنها را به روى شما نبندد و\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nدرهاى دوزخ بسته است ، از خدا بخواهيد كه آنها را بر شما نگشايد . شيطانها در اين ماه به زنجير بسته‌اند ، پس از پروردگارتان بخواهيد كه بر شما چيرگيشان ندهد . »\r\n\r\nخطبهء آن حضرت در حجة الوداع ، روز عيد در منى\r\nابن عبد ربه در العقد الفريد و حسن بن على بن شعبه حلبى در تحف العقول و همچنين برخى ديگر از نويسندگان ، متذكر اين خطبه شده‌اند :\r\n« سپاس خدا را ، او را سپاس مىگزاريم و از او يارى مىجوييم و به او بازمىگرديم و به خدا از بديهاى خويش و بدكرداريهاى خود پناه مىبريم . هر كه را كه خداوند راه نمايد او را گمراه كننده‌اى نباشد و هر كه را خدا از راه بگرداند او رهبرى ندارد . و گواهى دهم كه چيزى جز خدا شايسته پرستش نيست ، خدايى كه يكتاست و بىشريك و نيز گواهى دهم كه محمد بنده و فرستادهء خداست .\r\nبندگان خدا شما را به خداترسى و به كار بستن فرمانش توصيه مىكنم و آن چه را خوب است از خداوند در آغاز مىجويم و از آن پس مىگويم :\r\nمردم ! هر آن چه به شما مىگويم ، گوش گيريد كه واقعا نمىدانم شايد سال ديگر در اينجا شما را ديدار نكنم . مردم ! خون و آبروى شمايان بر يكديگر حرام است تا به پروردگار خود برسيد ، به مانند حرمت اين روز شما در اين شهر شما . آيا پيام خويش رساندم ؟ خداوندا تو خود شاهد باش .\r\nهر كه نزد او امانتى است ، بايد آن را به كسى كه نزدش سپرده بپردازد ، رباى جاهليت كه از آن دوره بر عهدهء كسى مانده ، ملغى است ، و نخستين ربايى كه از آن آغاز مىكنم رباى عباس بن عبد المطلب است ، هر خونى كه از دوران جاهليت به گردن كسى مانده ملغى است ، و نخستين خونى كه از آن مىگذرم خون عامر بن ربيعه پسر حارث بن عبد المطلب « 278 »  است .\r\nتمام رسم و رسوم مربوط به زمان جاهليت ملغى است جز دربانى و خدمت خانه كعبه و آب دادن ( سقايت ) حاجيان ، در قتل عمد قصاص است ، شبه عمد آن است كه كسى با عصا و سنگ كشته شود و در آن صد شتر ديه است و هر كه فزون خواهد به جاهليت گرديده است .\r\nمردم ! شيطان نوميد است كه در اين سرزمين مورد پرستش واقع شود اما رضا داده كه در جز پرستش از كارهاى خرد خود ، او را فرمان بريد .\r\nمردم ! پس انداختن حج از ماه ذى حجه فزون به كفر است و آنان كه كافرند بدان گمراهى كنند و در سالى آن را روا دانند و در سالى ناروا حال آن كه زمانه چرخيده تا بدان وضع رسيده كه در آن روز خداوند آسمانها و زمين را آفريده است « 279 »  ، و نيز شمارهء ماهها نزد خدا دوازده باشد در كتاب خدا\r\n\r\n","description":"","footnote":" ( 278 ) بنا به گفتهء ابن هشام ، حارث در بنى ليث پى دايه‌اى بود كه قبيلهء هذيل او را كشت .  ( 279 ) زمخشرى در الفائق و به تبع او ابن اثير در النهايه گويند : معنى اين فرمايش آن است كه مردم زمان جاهليت در محرم - مىجنگيدند و تحريم آن را به صفر مىانداختند و چون صفر مىرسيد تحريم آن را به ماه بعد موكول مىكردند و همين طور ادامه مىدادند تا سال تمام مىشد ، چون اسلام بيامد ، اين شيوه از بين رفت و سال به شكل نخستين خود بازگشت . ( در سيرهء حلبيه ) آمده است : مردم زمان جاهليت هر سال ده روز حج را به عقب مىانداختند و چون سى و سه سال مىگذشت ، دوباره حج به همان موقع اوليهء خود مىرسيد از اين رو پيامبر ( ص ) فرمود : ان الزمان قد استدار الخ ، زيرا اين حج در سالى انجام مىگرفت كه حج به وقت و موعد خود بازگشته بود ، ابن سعد در طبقات به سند خود از مجاهد نقل كرده است كه گفت :\r\nدر جاهليت مردم ، دو سال پياپى در يكى از ماهها حج مىكردند يعنى مثلا دو سال پياپى در محرم حج مىكردند و سپس دو سال پىدرپى در صفر و . . . و حج پيامبر ( ص ) با ذى حجه برخورد كرد لذا فرمود : هذا يوم الخ . ( مؤلف ) ","page_name":" 292 ","page_number":300},
  {"content":"\r\n\r\nو روزى كه آسمانها و زمين را آفريد . و چهار تا از آن ماهها حرام است ، سه‌تاى آنها پىدرپى و يكى تنهاست : ذىقعده و ذى حجه و محرم و رجب مضر « 280 »  كه ميان ماه جمادى و شعبان است . آيا پيام خويش رساندم ؟ خدايا تو خود شاهد باش .\r\nمردم ! زنان شما را بر شما حقى است و شما را نيز بر آنها حقى . حق شما بر ايشان اين است كه كسى را همبستر خود كه از آن شماست ننمايند و كسى را كه بد داريد در خانهء شما راه ندهند جز با اجازهء خود شما ، و هرزگى نكنند و اگر اين كار را كردند خدا به شما اجازه داده كه بر آنها سخت گيريد و بستر آنها را ترك كنيد و بزنيدشان اما نه بطورى كه سخت و آزار دهنده باشد و هرگاه بازايستادند و شما را اطاعت كردند ، بر شماست كه خوراك و پوشاك آنها را بدهيد ، به اندازه متعارف ، شما آنها را به عنوان امانت خدا برگرفتيد و به حكم كتاب خدا آنها را براى خويش حلال كرديد پس دربارهء زنان از خدا بترسيد و با ايشان خوب رفتار كنيد . آيا پيام خود رساندم ؟ خدايا تو خود شاهد باش .\r\nمردم ! مؤمنان با يكديگر برادرند ، مال برادر مؤمن بر ديگرى روا نيست مگر با رضايت او . آيا پيام خود رساندم ؟ خدايا تو خود شاهد باش . پس مبادا بعد از من راه كفر پيشه كنيد و گردن يكديگر را بزنيد كه من در ميان شما چيزى بر جاى نهادم كه اگر بدان بگرويد هرگز گمراه نشويد . كتاب خدا و عترتم ، خاندانم . آيا پيام خود رساندم ؟ خدايا تو خود شاهد باش .\r\nمردم ! پروردگار شما يكى است ، همه از آدم هستيد و آدم نيز از خاك ، و ارجمندترين شما در پيشگاه خداوند پرهيزگارترين شماست ، هيچ عربى را بر هيچ عجمى برترى نيست مگر به تقوا . آيا پيام خود رساندم ؟ گفتند : آرى . فرمود : پس حاضر به غايب برساند .\r\n« مردم ! خداوند به هر وارثى بهره‌اى از ميراث داده و وصيت در بيش از ثلث مال بر هيچ وارثى ، تنفيذ نشود . فرزند از آن فراش ( بستر ) است و بهرهء زناكار سنگ باشد . و هر كه خود را ( به دروغ ) به كسى جز پدر خويش بندد و يا وابسته به كسى جز آقاى خود معرفى كند ، لعنت خدا و فرشته‌ها و همهء مردم بر او باد و خداوند از او توبه و عوض نپذيرد ، و السلام عليكم و رحمة اللّه و بركاته . »\r\n\r\n","description":"","footnote":" ( 280 ) زمخشرى در الفائق مىنويسد : رجب را به مضر اضافه فرمود چون مردم آن را بزرگ مىداشتند . ( مؤلف ) ","page_name":" 293 ","page_number":301},
  {"content":"\r\n\r\nحاكم در مستدرك به سند خود از ابو امامه نقل كرده است كه گفت : رسول خدا ( ص ) در حالى كه سوار بر ناقهء جدعاء ( گوش بريدهء ) خود در حجة الوداع بود و براى مردم سخنرانى مىكرد ، فرمود :\r\n« مردم ! پروردگارتان را فرمان بريد و خمس خويش و زكات مالهايتان را بپردازيد ، و ماه ( رمضان ) تان را روزه بداريد و از صاحب امر خود اطاعت كنيد تا وارد بهشت پروردگارتان شويد . »\r\nحاكم اين حديث را بنا بر شرط مسلم ، صحيح دانسته است .\r\n\r\nسفارش رسول خدا ( ص ) به معاذ بن جبل هنگامى كه او را به يمن روانه كرد\r\nمعاذ ! كتاب خدا را به آنها بياموز ، آنها را به اخلاق نيك به خوبى مؤدب كن ، مردم را چه نيك باشند چه بد ، در جايگاهى كه دارند قرار بده . در غير مورد ترك حق نرمى و گذشت پيشه كن . بايد بيشترين انديشهء تو نماز باشد كه آن پس از اقرار به دين رأس اسلام است . خدا و روز قيامت را به مردم يادآورى كن و پشت هم موعظه بياور كه موعظه آنها را بر عمل بدانچه خداوند دوست مىدارد ، نيرومند مىسازد ، سپس آموزگاران در ميانشان پراكنده كن و از سرزنش هيچ سرزنشگرى مترس .\r\nتو را به تقواى خدا و راستگويى و وفاى به عهد و اداى امانت و ترك خيانت و نرم‌گويى و ابتداى به سلام و حفظ ( حقوق ) همسايه و مهربانى با يتيم و خوش‌كردارى و كوتاه كردن آرزو ، و دوست داشتن آخرت و هراس از حساب و فروخوردن خشم و فروتنى سفارش مىكنم . براى هر گناهى ، توبه‌اى بياور ، گناهان نهانى را توبهء نهانى و گناهان آشكارا را توبهء آشكارا . »\r\n\r\nويژگى بخرد و بىخرد\r\nفرمود : « صفت بخرد اين است كه در برابر كسى كه به او نادانى كند بردبار است و از كسى كه به او ستم كند گذشت دارد ، و براى زيردستش فروتن است و با زبردست خود در جستجوى كار خوب ، رقابت دارد . و چون خواهد سخن گويد ، نخست تدبر كند و چون خوب باشد بگويد و سود برد و اگر شر باشد مسكوت .\r\nفرمود : دانش را از مردم نربايند ولى دانشمندان ربوده شوند تا گاهى كه دانشمند نماند و مردم سروران نادانى بگيرند ، از آنها فتوا خواهند و آنان ندانسته فتوا دهند و گمراه باشند و گمراه كنند .\r\nفرمود : در نظر من رشك‌آورترين اولياى من از امتم مردى است سبكبار ، بهره‌مند از صلاحكارى ، در نهان پروردگارش را خوب بپرستد ، در ميان مردم گمنام است و روزىاش به اندازهء گذران است و بر آن شكيبا بماند و بميرد ، ارثش اندك باشد و مويه‌كنانش نيز اندك .\r\nفرمود : به مؤمن رنج و دردى نرسد و نه غمى گرچه ملال خاطرى باشد مگر اين كه خداوند بدان گناهانش را بپوشاند .\r\nفرمود : دنيا دست به دست مىگردد ، آن چه از دنيا كه از آن توست با هر ناتوانىات فرا چنگ تو\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nآيد و آن چه‌اش بر زيان توست با نيروى خويش نتوانى آن را پس برانى ، هر كه اميد از آن چه از دست رفته ببرد تنش در آسايش است و هر كه بدانچه خدايش قسمت كرده ، خشنود است چشمش روشن است .\r\nفرمود : خداوند دو آواز را ناخوش دارد : شيون كردن هنگام مصيبت ، و نىنواختن هنگام نعمت .\r\nفرمود : چهار چيز است كه در هر كه باشد در نور اعظم خداست : آن كه عصمت كارش شهادت به يگانگى خدا و رسالت من است ، و آن كه چون مصيبتى به دو رسد ، گويد : انا للّه و انا اليه راجعون ، و آن كه چون خوبى به او رسد گويد : الحمد للّه ، و آن كه چون به خطا افتد گويد : استغفر اللّه و اتوب اليه .\r\nفرمود : دانش ، گنجينه‌هاست و كليدهايش پرسش است . بپرسيد خدايتان رحمت كناد زيرا چهار كس اجر و مزد دارند : پرسش‌گر و سخنگو و شنونده و دوستدارشان .\r\nفرمود فضل علم نزد من از فضل عبادت محبوب‌تر است و برترين ( چيز ) دين شما ورع است .\r\nفرمود : بلاى بزرگ را پاداشى بزرگ باشد ، هرگاه خداوند بنده‌اى را دوست بدارد ، بلايش دهد پس هر كه دلش به بلا راضى است نزد خدا خشنودى دارد و هر كه خشمگين است خشمش براى خدا باشد .\r\nفرمود : سه چيز است كه در هر كس باشد خصال ايمان را كامل ساخته است ، كسى كه چون خشنود شد ، خشنودىاش او را در باطلى نبرد و چون خشمگين گشت ، خشمش او را از حق به در نبرد و چون قدرت يافت بدانچه حقش نبود دست نينداخت .\r\nفرمود : گفتارى نباشد جز با كردار ، و گفتار و كردارى نباشد جز با نيت و گفتار و كردار و نيتى نباشد مگر با اصابت به سنت ( پيامبر ( ص ) ) .\r\nفرمود : هر كه علم آموزد به اين قصد كه با نابخردان درافتد و يا به دانشمندان مباهات كند تا مردم را به خويش متوجه سازد تا او را بزرگ شمارند ، جايگاهش در دوزخ باد كه رياست جز براى خدا و شايستگان آن ، زيبنده نيست . و هر كه خود را در وضعى جز موضعى كه خداوند او را در آن قرار داده بگذارد ، خداوندش دشمن بدارد . و هر كه مردم را به خويش بخواند و بگويد من رئيس شما هستم و اين گونه نباشد ، خداوند به او نظر رحمت نمىكند تا از آن چه گفته بازگردد و از آن چه ادعا كرده ، به درگاه خدا توبه آورد .\r\nفرمود : آيا شما را به بهترين خويهاى دنيا و آخرت راهنمايى نكنم ؟ به هر كه از تو بريده بپيوند و به هر كه از تو دريغ كرده ببخش و از هر كه تو را ستم كرده بگذر .\r\nفرمود : اين دينى است كه براى خويش پسنديده‌اش داشتم و جز سخاوتمندى و حسن خلق چيز ديگرى آن را راست نياورد ، پس تا همراه دين هستيد به اين دو ارجمندش داريد .\r\nو فرمود : برترين شما در ديانت خوش‌خوترين شماست . و نيز فرمود : خوش‌خويى ، صاحبش را به\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nدرجهء روزه‌دار و نمازگزار مىرساند . پرسيدند : بهترين خصلتى كه به بنده داده شده اختيار كند و سالم بماند ، چون فتنه‌اى براى او پيش آيد ، به خدا پناه برد و دست و زبانش را نگاه دارد ، و چون فضيلتى ببيند ، آن را غنيمت شمارد . شرم و آزرم از او جدا نشود و حرص و آز از او آشكار نگردد . اين ده خصلت است كه بخرد بدانها شناخته گردد .\r\nو صفت بىخرد اين است كه با هر كس درآميزد به دو ستم كند ، بر زيردستش تجاوز كند و بر زبردستش گردنفرازى نمايد ، سخنش بىتدبر و انديشه است ، اگر سخن گويد ، مرتكب گناه شود و چون دم در كشد غافل گردد ، اگر فتنه‌اى بر او پديد آيد به سوى آن مىشتابد و آن فتنه او را هلاك كند ، و چون فضيلتى بيند ، رخ برتابد و كندى پيشه كند . از گناهان ديرينش نترسد و در آينده عمرش دست از گنهكارى نشويد ، از نيكى سستى كند و در انجام آن كندى به خرج دهد و بدان كه از دستش رفته و ضايع شده اعتنا ندارد . اين ده خصلت است در وصف نادانى كه از عقل بىنصيب گشته است . »\r\n\r\nجبر و اختيار\r\n« همانا كه خداوند ( نه به زور ) فرمانبردارى شود و نه مغلوب نافرمانى است ، و از سرپرستى بنده‌ها دست نكشيده ، ولى اوست توانايىبخش هر چه بنده‌ها را بر آن توانا كرده و اوست مالك هر ملكى كه بدانها داده . به راستى كه اگر همهء بنده‌ها پيوسته در طاعت خدا باشند مانع و جلوگيرى ندارد و اگر به نافرمانى كار كنند و خدا بخواهد ميان آنها و نافرمانى حائل شود ، تواند كرد و چنين نيست كه هر كه تواند ميان تو و كردار تو حايل شود و اين كار را نكرد و او كار خود را انجام داد او باشد كه وى را در آن كار درآورده باشد . »\r\n\r\nسخنان حكمت‌آميز و پندهاى كوتاه\r\nفرمود : « مرگ براى پندآموزى بس است ، و پرهيزگارى براى توانگرى بس است ، و عبادت براى كار بس است ، و رستاخيز به عنوان توقفگاه بس است و خدا به عنوان جزابخش . دو خصلت است كه هيچ كردار خوبى بالاتر از آن دو نيست : ايمان به خدا و سودرسانى به بندگان خدا ، و دو خصلت است كه هيچ كردار بدى برتر از آن دو نيست : شرك به خدا و زيان‌رسانى به بندگان خدا .\r\nاز او پرسيدند : كدامين اصحاب برتر است ؟ فرمود : كسى كه چون يادش كنى ، كمكت كند و چون از يادش برى تو را ياد كند . از او پرسيدند : بدترين مردم كيست ؟ فرمود : علما آنگاه كه فاسد شوند .\r\nفرمود : پروردگارم مرا به نه چيز سفارش كرد : اخلاص در نهان و آشكار ، عدل و داد در خشنودى و خشم ، ميانه‌روى در تنگدستى و توانگرى ، و اين كه از آن كه به من ستم كرد بگذرم و به كسى كه\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nبىنصيبم نمود ببخشم و به آن كه از من گسست بپيوندم ، و به اين كه خموشىام انديشه كردن باشد و گويائىام ذكر و نگاهم عبرت .\r\nفرمود : آنگاه كه كارگزارانتان نيكان شما باشند ، و توانگرانتان سخاوتمندان شما ، و كارتان در ميانتان به شورا باشد روى زمين شما را بهتر از درون آن باشد . و آنگاه كه بدهاى شما كارگزارانتان و توانگرانتان بخيلان شما و كارهايتان به دست زنانتان باشد ، درون زمين بهتر از روى آن است .\r\nفرمود : هر كه شام و بام كند و سه چيز را دارا باشد نعمت در دنيا بر او تمام است : هر كه در بام و شامش سلامت و تندرست باشد و آسوده‌خاطر و خوراك يك روز را دارد و اگر چهارمين را داشته باشد ، نعمت دنيا و آخرت كه همان ايمان است بر او تمام گردد .\r\nفرمود : رحم كنيد بر عزيزى كه خوار شده ، و توانگرى كه ندار شده و دانشمندى كه ( قدرش ) در روزگار نادانان تباه گشته است . چيست ؟ فرمود : خوش‌خويى . و باز فرمود : خوش‌خويى ، دوستى را استوار دارد . و نيز فرمود : نيكان شما ، خوش‌اخلاق‌ترين شمايند آنان كه الفت گيرند و الفت پذيرند .\r\nفرمود : علم ، دوست مؤمن و حلم ، وزير او و عقل ، رهنماى او و صبر ، فرماندهء سپاه او و نرمش ، پيشاهنگ او و نيكى ، برادر اوست . نژاد ( همگان ) از آدم است و خاندان از تقوا و مردانگى در اصلاح مال .\r\nفرمود : نزديك‌ترين شما فردا در رستاخيز ، راستگوترين شما و امانت پردازترينتان و باوفاترين و خوش‌خوترين و نزديك‌ترين شمايان است به مردم .\r\nفرمود : به شما خبر ندهم از آن كسانى كه در اخلاق به من ماننده‌ترند ؟ گفتند :\r\nچرا اى رسول خدا ! فرمود : خوش‌خوترين شما و بردبارترين و به خويشان خود نيكوكارترين و آنها كه در خشنودى و خشم بيشتر عدل و انصاف را از طرف خود رعايت مىكنند .\r\nفرمود : چگونه باشيد آن هنگام كه زنانتان فاسد شوند و جوانهايتان نابكار گردند و امر به معروف نكنيد و نهى از منكر ننماييد ؟ گفتند : مگر چنين حادثه‌اى اتفاق مىافتد اى رسول خدا ؟ ! فرمود : آرى و بدتر از آن ، چگونه باشيد آنگاه كه به منكر فرمان دهيد و از معروف جلوگيرى كنيد ؟ گفتند : اى رسول خدا چنين حادثه‌اى مگر اتفاق مىافتد ؟\r\nفرمود : آرى و بدتر از اين ، چگونه باشيد آنگاه كه معروف را منكر و ناپسند ببينيد و منكر را معروف ؟\r\nفرمود : دو گروه از امت من هستند كه چون نيك شوند امت من نيز نيك گردد . گفته شد . آنان چه كسانىاند ؟ فرمود : فقيهان و كارگزاران .\r\nفرمود : خدا را بندگانى است كه مردم در نيازمنديهاى خود بدانها پناه برند ، آنها كسانى هستند كه\r\n\r\n","description":"","footnote":"","page_name":" 297 ","page_number":305},
  {"content":"\r\n\r\nاز عذاب خدا در روز رستاخيز آسوده‌خاطرند . و فرمود : خداوند عده‌اى از بندگانش را به خاطر ( روا كردن ) حاجات بندگانش بيافريد ، اينها شيفتهء احسان‌اند و سخاوت را بزرگوارى دانند و خدا دوستدار خويهاى نيكوست .\r\nبه ابو ذر فرمود : كدام رشتهء ايمان محكم‌تر است ؟ گفت : خدا و رسولش داناترند . فرمود : دوستى كردن در راه خدا و دشمنى كردن در راه خدا و بغض براى خدا .\r\nفرمود : چهار چيز است كه بايد ملازم هر صاحبدل و عاقل امت من باشد . گفتند : آنها كدام‌اند ؟\r\nفرمود : گوش گرفتن دانش ، و حفظ آن ، و نشر آن و عمل بدان .\r\nفرمود : هر كه را خداوند از خوارى نافرمانيها به عزت طاعت انتقال دهد او را بىثروت ، توانگر ساخته و بىعشيره عزيز كرده و بىانيس آرامش بخشيده است . و هر كه از خدا بترسد ، خداوند همه چيز را از او بترساند . و هر كه از او نترسد ، خدا از هر چيزش بترساند . و هر كه از خدا به روزى اندك خشنود باشد ، خدا هم از او به كردار اندك خشنود گردد . و هر كه از طلب زندگى حلال شرم نكند كم‌خرج باشد و آسوده‌خاطر و عيالش در نعمت به سر برند . هر كه به دنيا بىرغبت باشد ، خدا حكمت را در دلش استوار دارد و زبانش را بدان گويا سازد ، و او را به عيوب دنيا بينا كند هم درد آن را بفهمد و هم دوايش را و او را سالم از دنيا به خانهء ( جاويد ) ابدى ببرد .\r\nفرمود : هر كه دوست دارد عزيزترين مردم باشد ، بايد از خدا بترسد . و هر كه دوست دارد قوىترين مردم باشد ، بايد بر خدا توكل كند . و هر كه دوست دارد توانگرترين مردم باشد ، بايد بدانچه در دست خداست مطمئن‌تر باشد از آن چه در دست خود اوست . سپس فرمود : آيا شما را از بدترين مردم خبر ندهم ؟ گفتند : چرا اى رسول خدا . فرمود : آن كه تنها فرود آيد ، و به كسى چيزى ندهد و بنده‌اش را تازيانه بزند . آيا شما را به بدتر از اين آگاه نكنم ؟ گفتند : چرا اى رسول خدا .\r\nفرمود : كسى كه لغزش را قبول نمىكند و معذرت را نمىپذيرد . سپس فرمود : آيا شما را به بدتر از اين خبر ندهم ؟ گفتند : چرا اى رسول خدا . فرمود : كسى كه اميد خيرش نمىرود و از شرش ايمن نيستند . سپس گفت : آيا شما را به بدتر از اين آگاه نگردانم ؟ گفتند : چرا اى رسول خدا . فرمود : آن كه مردم را دشمن مىدارد و مردم هم او را دشمن مىدارند . »\r\n\r\nگزيده‌هاى سخن آن حضرت از كتاب الشهاب نوشتهء بحرانى و از تحف العقول نوشتهء حسن بن شعبه حلبى و جز آن دو برخى از كلمات حكمت‌آميز كوتاه آن حضرت ( ص )\r\n:\r\nفرمود : « ارواح سپاهيان منظم‌اند ، روحهاى آشنا با يكديگر مؤلف‌اند و روحهاى ناآشنا مختلف .\r\nبيشتر اهل دوزخ ، متكبران‌اند . عاجل‌ترين شر ، عقوبت سركشى است . سريع‌ترين نيكى از نظر پاداش ، نكوكارى است . ناتوان‌ترين مردم كسى است كه از دعا كردن ناتوان است . بخيل‌ترين مردم آن كه در سلام گفتن بخل مىورزد . غيرت از ايمان است . برترين جهاد ، ( گفتن ) كلمهء حقى است در\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nبرابر سلطانى ستمگر . گراميداشت كتاب ( قرآن ) ختم كردن آن است . پاره‌اى از سخنان به حقيقت جادوست . در چهرهء ستايشگران ، خاك بپاشيد . بيمناك‌ترين چيز كه از آن بر امتم بيم دارم پيروى از هوا و طولانى بودن آرزوست . از ويران كنندهء خوشيها ( مرگ ) بسيار ياد كنيد . همانا من برانگيخته شدم تا اخلاق نيك را تمام گردانم . محبوب‌ترين شما به درگاه خدا ، خوش‌خوترين شماست . براى دنيايت تلاش كن چنان كه گويى تا ابد زندگى مىكنى و براى آخرتت كار كن چنان كه گويى فردا مىميرى . هرگاه يكى از شما كارى كرد ، آن را خوب و محكم انجام دهد . چنان‌چه كسى از شما حاجتى خواهد ، صبح زود به سوى ( روا كردن ) آن به درآيد و به طرف آن سرعت جويد و پنهانش دارد . چون بزرگ قومى نزد شما آمد ، او را گرامى بداريد . آن چه را ميان لحيه و پاهايت هست محافظت كن . من شهر علمم و على در آن است . بيشتر شكم سيرها در دنيا گرسنه‌ترين‌اند در روز رستاخيز . »\r\n\r\nكلمات حكمت‌آميز آن حضرت ( ص ) از غير كتاب الشهاب\r\nمحبوب‌ترين كارها در پيشگاه خدا ، دنباله‌دارترين آنهاست هر چند كه اندك باشد تحف العقول :\r\nچنان‌چه فاسق مردم سرورى يابد و رهبر مردم خوارترين آنها باشد و گرامىترين مرد فاسق ، بايد چشم انتظار بلا بود . ما جماعت انبياء مأموريم كه با مردم به اندازهء خردهاشان سخن بگوييم . تأنّى از خدا و عجله از شيطان است . دستها سه گونه‌اند : خواهشگر ، بخشش‌گر و ممسك ، پس بهترين دستها ، بخششگر است . امانت ، روزى جلب كند و خيانت فقر . چون فاجر ستوده شود ، عرش به لرزه درآيد و پروردگار خشمگين گردد . نشستن در مسجد و منتظر نماز بودن عبادت است تا زمانى كه حدثى نكند . پرسيدند : چه حدثى كند ؟ فرمود : غيبت كردن . چهار چيز از نشانه‌هاى شقاوت است :\r\nخشكى چشم ، قساوت قلب ، آز زياد در دنياخواهى و اصرار بر گناه . كامل‌ترين مؤمنان از نظر ايمان ، خوش‌خوترين آنهاست . به مدارا كردن با مردم مأمور شدم چنان كه به تبليغ رسالت مأمور گشتم .\r\nكتمان كارى را بر امور خويش يار بگيريد كه هر صاحب نعمتى ، مورد حسادت واقع شود . ايمان دو نيمه است ، نيمى در بردبارى و نيمى در سپاسگزارى . خوردن در ( كوچه و ) بازار دنائت است .\r\nمحبوب‌ترين بندگان خدا به درگاه خدا سودمندترين آنها به حال بندگانش و قيام‌كننده‌ترين آنها به حق او آنان كه نيكى و انجام آن محبوبهء ايشان باشد . عاجل‌ترين شرّ ، عقوبت سركشى است . كمترين چيز در آخر الزمان وجود برادرى قابل اعتماد يا درهمى از حلال است . خداوند دوست مىدارد كه چون بر بنده‌اى انعام كرد اثر نعمت خود را بر او ببيند و بينوايى و بينوايى نمايى را دشمن مىدارد .\r\nبدانيد كه بدترين امت من كسانىاند كه از بيم شرّشان مورد احترام قرار مىگيرند و بدانيد هر كس را كه مردم براى جلوگيرى از شرّش احترام كنند ، از من نيست .\r\nبه نيكى ، آزاده به بندگى گرفته مىشود . نيكى مرد به فرزندانش نيكى به پدرش است . به خويشان خود نيكى كنيد و لو با سلام دادن . به چهار چيز پيش از چهار چيز مبادرت كن : جوانىات\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nپيش از پيرى ، سلامتت پيش از بيمارى ، ثروتت پيش از ندارى و زندگىات پيش از مرگ . نيكى به پدر و مادر و صلهء رحم ، حساب را آسان مىگرداند ، بندهء بدى است آن كه دو چهره دارد ، به چهره‌اى روى مىآورد و به چهره‌اى پشت مىكند . بلا به سخن وابسته است . پسران نعمت و دختران حسنات هستند .\r\nسه چيز از مكارم اخلاق در دنيا و آخرت است : اين كه از كسى كه تو را ستم كرده بگذرى ، و با آن كه از تو بريده بپيوندى و بر آن كه بر تو نادانى ورزيده حلم پيشه كنى . سه چيز از حقايق ايمان است : ايثار بر فقراء و انصاف دادن به مردم از خويشتن ، و بذل علم به دانشجو . سه چيز حجابها را مىدرد و به پيشگاه خدا ختم مىشود : صداى سايش قلمهاى دانشمندان ( بر روى كاغذ ) و كوبش گامهاى مجاهدان و صداى عشوه‌گرى ( آوازه‌خوانى ) زنان شوهردار . سه چيز دل را سخت مىكند :\r\nشنيدن لهو و رفتن پى شكار و آمدن به خانهء سلطان .\r\nتمام تقوا در اين فرمايش الهى جمع شده است : « ان اللّه يأمر بالعدل و الاحسان . » دلها بر مهر كسى كه بدانها نيكى كند و بغض كسى كه بر آنها بدى روا دارد ، سرشته شده‌اند . عشق تو به چيزى كور و كرت مىكند . وطن‌دوستى از ايمان است . پيش از آن كه مورد محاسبه قرار گيريد از خويشتن حساب پس كشيد . دنيادوستى سرّ هر خطايى است . بهشت به سختيها و جهنم به شهوتها در پوشيده است . خوى خويش نيكو داريد و به همسايگان خود لطف كنيد و زنانتان را گرامى داريد تا بدون محاسبه وارد بهشت شويد . جنگ ، خدعه است . حكمت ، گمشدهء مؤمن است .\r\nدانش را از دهان مردان فراگيريد . خلف وعده ، ثلث نفاق است . حكمت ديگرى از آن حضرت كه از كتابى جز الشهاب نقل مىشود : بهترين كارها ، ميانه‌ترين آنهاست .\r\nبيماران خود را با صدقه درمان كنيد . دنيا زندان مؤمن و بهشت كافر است . دنيا كالاست و بهترين كالاى آن همسر شايسته است .\r\nتيزى زبان ، سرمايه است . خوش‌خويى خير دنيا و آخرت را برد . دورو در پيشگاه خدا ، ارج و آبرو ندارد .\r\nآسودگى انسان در نگاهداشت زبان است . خدا رحمت كند مردى را كه فرزندش را بر نكوكارى يارى داد . سرّ عقل ، مهرورزى به مردمان است . خدا رحمت كند آن را كه كسب پاكيزه داشت و به اعتدال خرج كرد و فضيلتى را تقديم نمود . رحمت كند خدا كسى را كه خير گفت و سود برد يا خاموش ماند جان سالم به در برد . سرّ حكمت ، ترس از خداست . رحم چون وصل شد و دوباره بريده شد خداوند بريده‌اش گرداند . ( و از تحف العقول ) سرّ عقل بعد از ايمان به خدا ، مدارا با مردم جز در ترك حق است .\r\nسخاوتمندان ، سروران مردم در دنيا هستند . سروران مردم در آخرت ، پرهيزگاران‌اند . راز تو اسير توست ، چون آن را بر زبان آوردى تو اسير او مىشوى . مسافرت كنيد تا سود ببريد . بدخلقى ، شوم\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nاست . سرور قوم ، خدمتگزار آنهاست . ساعتى در خدمت خانه بودن بهتر از عبادت هزار سال است .\r\nسفر ، پاره‌اى از عذاب است . خوشبخت كسى است كه از ( حال و روز ) ديگرى پند بياموزد .\r\nصلهء ارحام و خوش‌خويى ، فزونى در ايمان است . صله ارحام و خوش‌همسايگى كردن ، فزونى در اموال است . صله رحم بر عمر افزايد . دو گروه از امت من هستند كه چون راستى كنند كار امت راست شود و چون فساد كنند ، امت نيز به تباهى افتند : قاريان و اميران . سلامت و فراغت دو نعمت سپاس ناداشته‌اند . روزه‌دار در عبادت است هر چند كه بر بسترش خفته باشد تا وقتى كه از مسلمانى غيبت نكند .\r\nطلب علم بر هر مسلمان واجب است . خوش به حال كسى كه افزونيهاى مال خويش را انفاق كرد و افزونيهاى زبانش را نگاه داشت . خوش به حال كسى كه پرداختن به عيب خود او را از پرداختن به عيوب مردم بازداشت . ( و از تحف العقول ) خوش به حال كسى كه شهوت حاضر را براى وعده‌اى كه نديده است ، رها كرد .\r\nبر تو باد پيوستن به جماعت كه گرگ ( برهء ) دور افتاده را مىگيرد . براى دستيابى به حوائج ؛ آنها را كتمان كنيد كه هر صاحب نعمتى مورد حسادت واقع شود . بر شما باد خوش‌خويى كردن كه خوش‌خو بناگزير در بهشت باشد و شما را بر حذر مىدارم از بدخويى كه بدخو بناگزير در دوزخ باشد . در شگفتم از كسى كه تكبر مىورزد حال آن كه دو بار از مخرج بول ، خارج شده است . در شگفتم از كسى كه به مردن يقين دارد چگونه شادى مىكند . در شگفتم از كسى كه به آتش يقين دارد چگونه مىخندد .\r\nدر شگفتم از كسى كه به بهشت يقين دارد چگونه كارهاى نيكو نمىكند . در شگفتم از كسى كه به حساب ( آخرت ) يقين دارد چگونه كارهاى بد مىكند . در شگفتم از كسى كه دنيا و دگرگونيهاى آن را نسبت به اهلش مىبيند چگونه بدان مطمئن مىشود . در شگفتم از كسى كه به تقدير يقين دارد چگونه غمگين مىشود . در شگفتم از كسى كه از ترس بيمارى از خوراك پرهيز مىكند اما از ترس آتش از گناهان كناره نمىكند . بر شما باد ميانه‌روى كه هر قوم كه ميانه‌روى پيشه كردند به فقر دچار نيامدند . سرفرازى مؤمن در بىنيازى او از ديگران است . به سوى آن كه به طرف تو بازنمىگردد برگرد و به آن كه تو را هديه نمىدهد ، هديه بده . خانوادهء مرد اسيران اويند و محبوب‌ترين بندگان در پيشگاه خداوند خوش‌كردارترين آنها نسبت به اسيرانش است . دانا كسى است كه رفتارش ، گفتارش را تصديق كند . دانش‌اندوزى در كوچكى چون نقش است در سنگ . دانشمندان ، وارثان پيامبران‌اند .\r\n( و از تحف العقول ) شگفتا از مؤمن كه خداوند هر قضايى كه بر او پيش آورد چيزى نيست مگر خيرى براى او چه او را خوش آيد و چه ناخوش ، اگر او را گرفتار كند كفارهء گناهش است و اگر به دو ببخشد و گرامىاش دارد ، پاداشى بزرگ به او داده است .\r\nتوانگرى ( واقعى ) غناى نفس است . فضيلت عالم بر عابد مثل فضيلت ماه بر ديگر ستارگان است .\r\n\r\n","description":"","footnote":"","page_name":" 301 ","page_number":309},
  {"content":"\r\n\r\nحق را بگوييد و گرچه عليه خودتان باشد ( و از تحف العقول ) دانش را با نگارش به بند آريد . يا عالم باش يا متعلم ، يا شنونده يا دوستدار ( علم ) و ( شق ) پنجم مباش كه هلاك مىشوى . در فتنه ، چونان ابن لبون باش نه شيرى دارد كه بنوشند و نه پشتى كه سوارش شوند . زيادى خواب قلب را مىميراند و رخشندگى چهره را مىبرد . چگونه مؤمن هستى در حالى كه مردم از شرّ تو ايمن نيستند .\r\nچگونه مسلمان هستى در حالى كه مردم از شرّ تو در امان نيستند . چگونه پرهيزگار هستى در حالى كه مردم از آزار تو مىپرهيزند . چنان كه جزا مىدهى جزايت دهند . هر صاحب نعمتى ، مورد حسادت واقع است .\r\nاگر اين دين در ثريا بود مردانى از فارس ( ايران ) بدان دست مىيافتند . اگر كت گوسفندى هم به من پيشكش مىشد ، مىپذيرفتم . اگر به پاچهء گوسفندى دعوتم مىكردند ، هرآينه پاسخ مىگفتم .\r\nاگر كوهى بر كوهى ستم مىكرد ، هرآينه خداوند آن ( كوه ) ستمگر را از هم مىپاشيد . هر افتاده‌اى را يابنده‌اى هست . هيچ تنگدستى سخت‌تر از نادانى نيست . هيچ ثروتى سودمندتر از خرد نيست .\r\nهيچ عقلى چون تدبير نباشد . شب پنهان‌تر است براى عذاب . ( و از غير كتاب الشهاب ) در همراهى كسى كه براى تو همان را نمىخواهد كه براى خود مىخواهد ، خيرى نيست . ( و از تحف العقول ) كسى كه چيزى از او دزديده‌اند ، پيوسته در حال متهم كردن بىگناه است تا آنجا كه گناهش از دزد بزرگ‌تر مىشود . از ما نيست كسى كه مسلمانى را خيانت كند يا به او زيان رساند و يا بفريبدش . با برادرت جدال مكن و شوخى مكن و به او وعده‌اى نده كه آن را خلاف كنى .\r\nاصلاح مال ، از مردانگى است . هر كه گروهى را دوست بدارد با همانها محشور شود هر كه كار گروهى را دوست بدارد در عمل آنها شريك ايشان است . هر كه به همان مقدار دانايى خويش عمل كند خداوند آن چه را هم كه نمىداند به او ارث دهد . هر كه ستمگرى را بر ستمش يارى دهد خداوند همان ستمگر را بر او مسلط سازد . هر كه خود را در معرض تهمت قرار داد كسى را كه به او گمان بد برد ملامت نكند . هر كه را كار نيكى برايش كردند ، اگر تواند جبران كند و اگر نتواند ، سپاس گويد . هر كه گرسنه‌اى را در روز قحطى سير كند خداوند روز قيامت او را به بهشتى داخل كند كه جز كسى كه همان كار را كرده وارد آن نشده است . هر كه سپاس ( نعمت ) اندك نتواند بر ( نعمت ) بسيار نيز سپاس نگزارد . هر كه رضايت خدا را به بهاى ناخشنودى مردم خواستار شد ، خدا از او راضى گردد و مردم را از وى خشنود گرداند . هر كه رحم نكند مورد رحم هم واقع نشود . هر كه درست باشد ، با وى درستى كنند . هر كه ناراستى پيشه كند ، با او ناراستى ورزند . از جمله نتايج عدم مدارا ، عدم توفيق است . از نيكى اسلام مرد اين است كه چيزى كه به دو مربوط نباشد رها كند . هر كه همسايهء خويش بيازارد ، ملعون است . هر كه دو روزش با هم برابر باشند ، مغبون است . فقير نشد آن كه ميانه‌روى در پيش گرفت . بر امت خويش از فقر بيمناك نيستم ، بلكه از آن چه بر آنها مىترسم ، بد تدبيرى است . چيزى در ميزان ( الهى ) سنگين‌تر از خوى خوش نيست . پس از نهى از پرستش\r\n\r\n","description":"","footnote":"","page_name":" 302 ","page_number":310},
  {"content":"\r\n\r\nبتها از چيزى همانند خصومت با مردان و دشنام دادن به يكديگر نهى نشدم . دو گرسنه سيرىناپذيرند : جويندهء دانش و جويندهء دنيا . مؤمن كسى است كه مردم از دست و زبانش ايمن باشند . مدارا ، سر عقل است . مسلمان كسى است كه مردم از آزارش در امان باشند . مجالس ، به امانتدارى است . مسلمان آئينهء برادر مسلمانش است . انسان بر آن چه منع شده ، حريص است .\r\nمسلمان برادر مسلمان است نه ستمش مىكند و نه رسوايش مىنمايد . طرف مورد مشورت ، امين شمرده مىشود . زن شايسته چون كلاغ اعصم « 281 »  است . ( و از غير كتاب الشهاب ) مردى كه قدر خويشتن شناخت ، هلاك نشد . ( و از تحف العقول ) هر كه از روى ناآگاهى به مردم فتوا دهد فرشتگان آسمان و زمين لعنتش فرستند . هر كه خود را به تنگدستى زد ، تنگدست شد . مدارا با مردمان نيم ايمان و نرمش با آنان نيم زندگى است . هر كه به خدا و آخرت ايمان دارد بايد چون وعده داد به آن وفا كند . هر كه از روى ناآگاهى عمل كند ، فسادى كه مىكند بيشتر از كارهاى درست و صلاح اوست .\r\nهر كه كار زشتى را شيوع داد ، مثل آغازگر آن است و هر كه مؤمنى را به چيزى سرزنش نكرد ، نميرد تا همان كار را مرتكب شود ، نرمش در كارى نباشد ، جز آن كه آن را زيبا سازد و درشتى در كارى نباشد ، جز آن كه زشتش گرداند . هر كه از نرمخويى محروم شد از تمام نيكى بىنصيب ماند .\r\nهر كه فردا را از اجل خويش بشمرد ، در همراهى مرگ خطا كرده است . هر كه خشنودى مخلوق را به بهاى خشم خالق بجويد ، خداوند عز و جل همان مخلوق را بر وى مسلّط سازد . هر كه سلطانى را بدانچه خدا را به خشم مىآورد ، خشنود گرداند از دين خدا بيرون رفته است . هر كه در راه خدا دوست داشت و در راه خدا دشمنى كرد و در راه خدا بخشيد و در راه خدا منع كرد ، از اصفياء است .\r\nخواب دانا ، بهتر از پرستش نادان است . مردم ، معدنهايند مثل معادن طلا . مردم جاسوسهاى عيوبند از آنها برحذر باشيد . ستارگان ، امان آسمانيانند و اهل بيت من امان امّتم . ( و از تحف العقول ) نگاه محبت‌آميز فرزند به پدر و مادرش ، عبادت است . ثروت چه خوب ياورى است بر تقواى خدا .\r\nهلاك شد انسانى كه قدر خويش نشناخت و از حد خويش پا فراتر گذاشت . هديه دادن ، محبت مىآورد . هديه دادن ، كينه‌ها را ببرد . هديه سه گونه است : هديه‌اى تلافىجويانه ، هديه‌اى به منظور رشوت دادن و چاپلوسى كردن ، و هديه‌اى براى خدا .\r\n( از تحف العقول ) دوست داشتن مؤمن ، مؤمن ديگر را در راه خدا از بزرگ‌ترين شعبه‌هاى ايمان است .\r\nآسان‌گير باشيد و سخت‌گير نباشيد . ياد كردن مرگ ، به عنوان اندرز براى شما كافى است . آدمى پير مىشود و دو خصلت با او جوان مىگردند آز و طول آرزو . دست دهنده از دست بگير بهتر است .\r\n\r\n","description":"","footnote":" ( 281 ) كلاغ اعصم ( غراب اعصم ) پاهايش سرخ است و در منقار يا بالش پرى سپيد است و كنايه از كمياب بودن آن مىباشد . ","page_name":" 303 ","page_number":311},
  {"content":"\r\n\r\n( و از تحف العقول ) بر مردم روزگارى فراز آيد كه آدمى به آن چه از دينش تلف مىشود ، اگر دنيايش براى او سالم بماند ، باك ندارد . بر مردم زمانى پيش بيايد كه مردم در آن گرگهايى مىشوند ، پس هر كه گرگ نشود ، گرگها او را مىخورند . مؤمن بر هر خصلتى پرده اندازد ولى بر دروغ و خيانت پرده نيندازد . »\r\n\r\nسخنان جامع آن حضرت در آن چه مربوط به احكام شرعى است\r\nبه نقل از كتاب الشهاب و تحف العقول ، كه قبلا ذكر آنها گذشت ، هر آن چه را كه تذكر داده‌ايم از تحف العقول است و آن چه را كه متذكر نشده‌ايم از الشهاب :\r\n« اسلام ، خونريزى را ممنوع كرد . اسلام ، بلندى مىگيرد و چيزى بر آن برتر نشود . اعمال بسته به نيتهاست . اسلام ، ( مسائل ) پيش از خود را مىپوشاند . اذان ، جزم است . با پيش آمدن شبهه ، از اجراى حدود دست بازداريد . تأهل گزينيد كه براى شما روزىآورترند . يكى از حقوق ميهمان اين است كه برايش خلال آماده كنند . هر كه براى دفاع از مالش كشته شود ، شهيد است . ( غذا را ) با نمك شروع كن و با نمك ختم كن . شما را از ازدواج با زن احمق پرهيز مىدهم . چون خواستيد بخوابيد ، ظروف خود را نهان كنيد . ستون دين ، نماز است . اقرار عقلاء عليه خويش جايز است .\r\nخداوند همچنان كه نماز را بر شما واجب داشت زكات را هم مقرر كرد . پشت جنازه روان شويد نه جنازه پشت شما . از آن چه بىاهميت است ، براى حذر از آن چه كه مهم است ، دست بازداريد . چون سخنى از من پيش شما آيد آن را بر كتاب خدا عرضه داريد ، آن چه موافق آن بود بپذيريدش و آن چه مخالفش بود بر ديوارش بكوبيد .\r\nمتقين را ، متقين خوانند به خاطر اين كه چيزى را كه برايشان مهم نبود ، از بيم چيزى كه مهم بود ، فرو گذاشتند . احرام مرد در سرش و احرام زن در صورتش است . چون بدعت در امت من ظاهر گردد عالم بايد به علم خويش بنگرد پس هر آن كه عمل نكرده لعنت خدا بر او باد . آب از آب است .\r\nابراهيم مكه را حرام قرار داد و من مدينه را . چون آب به حد كر رسد ، خبث با خود نياورد . اجر مزدور را پيش از خشك شدن عرقش بدهيد . منفورترين شما در بارگاه خدا ، آنانند كه براى بدگويى كردن گام برمىدارند . بهترين كارها ، سخت‌ترين آنهاست . هنگام خواب ، چراغهايتان را خاموش كنيد . روز جمعه بسيار بر من درود فرستيد . جبرئيل سفارش زن را چنان به من كرد كه گمان بردم طلاق آنها جز به خاطر عملى زشت و آشكار روا نيست . نيكيهاى مردگان خود را ياد كنيد . هان ! هر كه خواهان شفاعت من باشد كريمهء خويش را به همسرى فاسق ندهد . هر زنى كه راضى به ازدواج با مردى فاسق شد ، خود او هم فاسق است . خوش ايمان‌ترين و گرامىاخلاق‌ترين مردمان ، پرلطف‌ترين كس به خانوادهء خويش است و من از شما به خانواده‌ام پرلطف‌ترم . پست‌ترين مردگانتان ، عزبها هستند . چون حاكم اجتهاد كرد و به خطا رفت او را يك اجر باشد و چون به صواب رفت دو اجر .\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nبرترين عبادت ، قرائت قرآن است . برترين صدقه ، صدقهء زبان است . برترين صدقه ، تلاش ( انسان ) نيازمند است . با ( خوردن ) سحرى بر گرفتن روزه يارى گيريد . از آن چه خداوند دربارهء آن سكوت كرده ، خاموشى گزينيد . شما را از سبزه‌اى كه در مزبله مىرويد پرهيز مىدهم . شما را از مثله كردن حتى نسبت به سگ هار ، پرهيز مىدهم . نزديك‌ترين حالت بنده به خدا هنگامى است كه در سجده است . چون روزه گرفتى بايد گوش و چشم و زبانت هم روزه بگيرند . از نانخور خويش آغاز كن .\r\nفاصلهء بين عبد و كفر ترك نماز است . خريدوفروش به خيار است تا زمانى كه در مجلس باشد .\r\nكينه بر مدعى است و سوگند بر آن كه انكار مىكند . از دوشيزه ( در انتخاب شوهر ) كسب اجازه مىكنند و اجازهء او سكوت اوست و بيوه زبانش از خواستش پرده برمىدارد . گاو مجزى از هفت ( گوسفند ) است . زير هر موى ، جنابتى است . ازدواج كنيد و زاد و ولد نماييد كه من به شما بر امتها در روز قيامت افتخار مىكنم . زن سياه زايا را به همسرى گير و با زن زيبايى كه نازاست ازدواج مكن . ميان صفوف را محكم كنيد . ازدواج كنيد و طلاق ندهيد كه عرش خداى رحمان از طلاق به لرزه درمىآيد . از پاىافزارهاى خويش در كنار درهاى مساجدتان ، مواظبت كنيد . خداوند از امت من از آن چه مردمش پديد آورده‌اند ، بگذرد . واجبات را بياموزيد و به مردم بياموزانيد كه آنها نصف دانش هستند . ازدواج كن و گرنه تو هم از برادران شياطين هستى . براى نطفه‌هاى خويش ( بهترين زن را ) بگزينيد . با صدقه دادن ، با خداوند تجارت كنيد . نه بخش روزى در تجارت است . بر روزهء خويش مهر تمام بزن كه خداوند تو را سير و سيراب گرداند .\r\nدر سه چيز گفتن دروغ نيكوست : نيرنگ در جنگ ، و وعده به همسرت ، و اصلاح ميان مردم .\r\nزمين براى من مسجد و خاكش طهور قرار داده شد . نجاست را از مساجد خويش دور كنيد . جهاد زن شوهردارى اوست . كودكان و ديوانگانتان را از مساجد خويش دور داريد . پوشاك طلا و حرير بر مردان امتم حرام و بر زنانشان حلال شد . حج شما روزى است كه حج مىكنيد . هر آن چه از مردهء مسلمان حرام است از زندهء او نيز حرام است . سنگ غضب ، گروى است بر خرابى خانه . حج ، همه‌اش ، عرفات است . حجگزار ژوليده‌موى و غبارآلوده است .\r\n( پوشش ) مردگان خويش را سبز كنيد كه سبزپوشان در روز رستاخيز چه اندك‌اند . پنج نماز را خداوند بر بندگانش واجب داشت . مناسك خويش را از من بگيريد . بهترين صفوف مردان اول آنها و بدترينش آخر آنهاست و بهترين صفوف زنان آخر آنها و بدترينش اول آنهاست . پنج فاسقه هستند كه در حل و حرم كشته شوند . خداوند آب را طهور قرار داد ، چيزى آن را نجس نكند مگر آن چه كه رنگ يا مزه يا بوى آن را تغيير دهد . بهترين نماز آدمى آن است كه در خانه‌اش خوانده مىشود . بجز نمازهاى واجب . خراج ، به ضمان است . « 282 »  يك درهم ربا نزد خدا گران‌تر از هفتاد زنا با محرم است .\r\n\r\n","description":"","footnote":" ( 282 ) يعنى هر كه معيوبى را بازگرداند ، منافع آن را مطالبه نمىكند . ( مؤلف ) ","page_name":" 305 ","page_number":313},
  {"content":"\r\n\r\nايام خون ديدنت از نماز دست بدار . آنچه تو را به شك مىاندازد به سوى آن چه به شكّت نمىاندازد رها كن . يك درهم صدقه برابر با ده درهم است . يك درهم قرض برابر هيجده درهم است . مردم را در غفلتهايشان بازگذاريد كه روزى يكديگر را مىدهند . خون حيض ، سياه و گرم است . بندگان خدا را واگذاريد كه از يكديگر مىخورند . خون جنين ، خون مادرش است . سوگند ، دعوى مدعى را باطل كند .\r\nاز امت من خطا و فراموشى و آن چه بدان مجبور شده‌اند ، برداشته شد . قلم از سه گروه برداشته شد : بچه ، ديوانه و خفته . امانت را به كسى كه تو را امين شمرده بازگردان و آن را كه در حق تو خيانت روا داشت ، خيانت مكن . دو ركعت نمازى كه مؤمن در دل شب مىخواند براى او بهتر است از دنيا و ما فيها . رضاع آن است كه گوشت رسته و استخوان استوارى گرفته باشد . رشوه ، عينا شرك به خداست .\r\nزكات اموال خود را بدهيد نمازتان را مىپذيريم . زكات فطره بر هر مرد و زنى واجب است .\r\nشارب خمر مانند پرستشگر بت است . بدترين محل دنيا بازارهاست و آنها ميدان ابليسند . بدترين كسبها ، كسب رباست .\r\nنماز گزاريد ، چنان كه مرا مىبينيد نماز مىگزارم . صدقهء نهان ، خشم پروردگار را فرو مىنشاند .\r\nصلهء ارحام كنيد و لو با سلام گرفتن بر ايشان . روزهء عيد حرام است . روزهء وصال حرام است .\r\nگرده‌هاى نان خويش كوچك كنيد كه در هر گرده‌اى بركتى است . در اين نماز ما ، چيزى از سخن آدميان درست نتواند بود . صاحب توشه ، اول مردم مىنوشد و آخر آنها وضو مىگيرد . نماز واجب ، بهتر از بيست حج است . نماز روز ، بىبانگ ( آهسته ) است . نماز شب دو دو است . نماز جماعت بيست و هفت برابر نماز فرادى است . ايستاده نماز بخوان و اگر نتوانستى نشسته نماز بگزار . نماز بهترين ( عبادت ) تعيين شده است هر كه خواهد كم بخواند و هر كه خواهد ، زياد . نماز ، ميزان هر كسى است كه وفا كرد و طلب وفا نمود . صلح ميان مسلمين جايز است مگر آن كه حلالى را حرام يا حرامى را حلال گردانيد .\r\nطلاق زن دو ، و عدهء او ( نيز ) دو حيض است . طواف ، نماز است مگر با اين فرق كه حرف زدن در آن حرام نشده است .\r\nبر هر جگر تشنه ، پاداشى است . خداى از امت من درگذشت آن چه را كه نفس آن به دو مىگويد تا زمانى كه به گفتهء نفس عمل نكرده است . به زنان ريسندگى بياموزيد و نوشتن ياد ندهيد . يك ساعت دادگرى بهتر از هفتاد سال عبادت است . به فرزندان خود شناگرى و تيراندازى بياموزيد . درفش ايمان ، نماز است . علت عذاب قبر ، بدگويى و غيبت و دروغگويى است . بر شما باد دعا كردن ميان اذان و اقامه كه مردود نمىشود . چشم ، بند نشيمنگاه است . عزل ( روش معروف پيشگيرى ) زنده بگور كردن نهانى است .\r\n\r\n","description":"","footnote":"","page_name":" 306 ","page_number":314},
  {"content":"\r\n\r\n( و از تحف العقول ) : عبادت ، هفتاد بخش است كه بهترين آن جستن ( روزى ) حلال باشد . غسل روز جمعه ، طهور است . غيبت يعنى از انسان چيزى بگويى كه شنيدن آن را ناخوش دارد . از جذامى بگريز همچنان كه از حيوان درنده مىگريزى . دادن افطارى به برادر روزه‌دارت بهتر از روزه‌هاى هفتاد برابرت باشد . در هر كار مشكل ، قرعه اندازيد . در هر چهل گوسفند چرنده ، زكات است .\r\nنخست فقه آنگاه تجارت .\r\nقرائت قرآن بهتر از ذكر خدا و ذكر ، بهتر از صدقه و صدقه ، بهتر از روزه و روزه ، سپر آتش است . در مورد فاسق آن چه را كه مردم مىدانند بگوييد كه فاسق را غيبتى نباشد . جنگ با مؤمن كفر و خوردن گوشتش معصيت است . ناخنهايتان را بچينيد . تهمت به زن شوهردار ، كردار صدساله را تباه مىكند . خواب قيلوله كنيد كه شيطان خواب قيلوله ندارد .\r\nهر چيز خشك ، پاك است . « 283 »  بزرگداشت مرده ، شتاب در تجهيز كردن آن است . هر مست‌كننده‌اى ، خمر است . هر فتوادهنده‌اى ضامن است . هر آن چه زكاتش را دادى گنج نباشد هر چند كه مدفون باشد و هر آن چه زكاتش را نپرداختى گنج است و گرچه ظاهر باشد . هر بدعتى گمراهى است و گمراهى راهش به آتش است . هر سخنى كه با « بسم اللّه » نيايد ، ابتر است . هر كلامى كه با « الحمد للّه » آغاز نشود ، دست بريده است . هر حسب و نسبى بريده گردد جز حسب و نسب من . هر مست‌كننده‌اى حرام است و آن چه فراوانش مست كند جرعه‌اى از آن هم حرام باشد .\r\nهر نوزادى بر فطرت ( الهى ) به دنيا آيد مگر آن كه پدر و مادرش او را يهودى و نصرانى و مجوس كنند . هر نيكى صدقه است و هر چيز تازه ، بدعت . هر ماهىيى كه داراى پوست ( فلس ) است ، بخور . نخست كفن آنگاه دين سپس وصيت و بعد ميراث . همتا آن است كه عفيف باشد و داراى فراخى .\r\nهر خانه را درى است و در قبر مرد از جلو پاهاست . خداى لعنت كند زنى را كه خال مىكوبد و زنى را كه طلب خالكوبى مىكند و زنى را كه دندان تيز مىكند و آن را كه اين كار را طلب مىكند و زنى را كه موى كسى را به موى ديگرى پيوند مىكند و آن كه طلب اين كار مىنمايد و زنى را كه موى چهره مىكند و آن را كه خواستار اين كار است . « 284 »  خدا يهود را لعنت كند چربى بر آنها حرام شد و آن را فروختند . هر كدام شما بايد روز جمعه خود را بيارايد و غسل كند و بوى خوش بزند .\r\nيگانگى براى من ظلم است . هر كه در مصيبت بانگ خويش بالا برد يا موى خود بچيند از ما نيست .\r\nمسلمان را بر مسلمان حقى است كه جلو غيبت از او را مىگيرد و چون عطسه كرد دعايش مىگويد « 285 »  و دعوتش را اجابت مىكند و جنازه‌اش را تشييع مىنمايد و پاسخ نامه‌اش را مىدهد .\r\n\r\n","description":"","footnote":" ( 283 ) يعنى نجس جز با وجود رطوبت نجس نمىكند . ( مؤلف )  ( 284 ) لعنت در اين روايت محمول بر تأكيد كراهت است به شرط آن كه در بعض موارد آن منجر به امر حرام مثل غش نشود .  ( 285 ) مثل « يرحمك اللّه . » ","page_name":" 307 ","page_number":315},
  {"content":"\r\n\r\nهر كدام شما در مضمضه و استنشاق مبالغت ورزد كه اين كار غفران است براى سخنانى كه بنده گفته و گريزانندهء شيطان باشد . اگر قرار بود دستور دهم كه كسى براى ديگرى سجده كند هرآينه زن را مىفرمود كه براى شوهرش سجده كند . از ما نيست كسى كه به دو فال بد زنند . عمل مؤمن چيزى نيست جز آن چه كه نيت كرده . بر زنان شركت در نماز جمعه و جماعت و نيز گفتن اذان و اقامه و عيادت از بيمار و هروله بين صفا و مروه و جهاد و استلام حجر و عهده‌دارى منصب قضا و تراشيدن مو در حج واجب نباشد . منفورترين چيز در پيشگاه خدا ، شكم پر است . شطرنج‌باز مثل بت‌پرست است . لحد از براى ما و شق از براى غير ماست . « 286 » \r\nطفره رفتن مسلمانى كه دستش ( در پرداخت قرض ) باز است ، ستم به مسلمان است . ملعون است ، ملعون است كسى كه ( حقوق ) نانخور خويش ضايع مىكند . هر كه مرد در حالى كه امام زمان خويش را نشناخت ، تحقيقا به مرگ جاهليت مرد . هر كه براى موى سر خويش فرق باز نكند ، خداوند با ارّهء آتشين براى او فرق بازخواهدكرد . « 287 »  هر كه به ( نماز ) جمعه‌ايد بايد غسل كند . هر كه عمدا نماز را ترك كند ذمهء خويش از او بردارم . هر كه دربارهء قرآن ، بدون آگاهى سخنى بگويد جايگاهش آتش است . هر كه را قيام ( نماز ) شب برايش ميسر شد ، بهشت از آن او شد . هر كدام از شما سنتى نكوبنيان گذارد پاداش آن و پاداش كسى كه بدان عمل كرده ، تا روز قيامت از آن اوست . و هر كه سنتى بد بنيان گذارد ، گناه آن و گناه كسى كه بدان عمل كرده ، تا روز رستخيز از آن اوست . هر كه فقيه مسلمانى را گرامى دارد روز قيامت خداى را ديدار كند در حالى كه از او خشنود است . هر كه هنگام مصيبت استرجاع كند خداوند مصيبتش را جبران نمايد . از هر كه علمى پرسش شد و آن را مخفى داشت خداوند بر دهان او لگامى آتشين نهد . هر كه در روز تابستان روزه بگيرد خداوند در روز تشنگى ( قيامت ) از شراب سر به مهر سيرابش كند . هر كه بر سر يتيم دست ( نوازش ) بكشد به اندازهء هر مويى كه بر بدن اوست ، حوريى تا روز قيامت براى او باشد . هر كه در پس هر نماز ، آيت الكرسى بخواند چيزى جز مرگ مانع ورود او به بهشت نشود . هر كه مىخوابد بايد وضو بگيرد . هر كس شارب خويش كوتاه نكند از ما نيست . هر كس گل خورد ، ملعون است . هر كه تنگدستى را فرصت دهد به ازاى هر روز او را صدقه‌اى باشد . هر كس كه نامم نزد او برده شود و بر من درود نفرستد خداى ( از رحمت خويش ) دورش كند . هر كه روزه‌اى بگيرد تا ريا كند شرك ورزيده است . هر كه ناخنهايش را روز جمعه بچيند ، سرانگشتانش از هم پاشيده نخواهد شد . هر كه بدانچه نمىداند فتوا دهد فرشتگان آسمان و زمين لعنتش كنند . هر كه خداوند خير او را بخواهد در دينش\r\n\r\n","description":"","footnote":" ( 286 ) لحد براى قبر بهتر از شق است .  ( 287 ) باز نكردن فرق براى مو ، مكروه است و لعنت بر انجام اين مكروه ، بيان شدت كراهت باشد . شايد مراد از فرق شانه كردن مو باشد كه اين قول ظاهرتر است زيرا شانه نكردن مو با نظافت منافات دارد . در تاج العروس آمده است : « فرق شعره بالمشط سرّحه . » ( مؤلف ) ","page_name":" 308 ","page_number":316},
  {"content":"\r\n\r\nفقيه گرداند . هر كه عقيق سرخ در انگشت كند خداوند عاقبت او را بر نكويى ختم فرمايد . هر كه پيش از غذا وضو بگيرد ( يعنى دستهايش را بشويد ) در راحت به سر برد و از بيمارى بدنش سلامت باشد . هر كه به خاندانم يك قيراط برساند خداوند در روز رستاخيز به يك قنطار تلافىاش كند . هر كه نداى مؤذن يا نداى علماء را پاسخ گويد روز قيامت زير پرچم من باشد . هر كه مديون به دين قومى شود حكم آنها را پذيرا گشته است . هر كه دربارهء مؤمن چيزى بگويد كه نه چشمهايش ديده و نه گوشهايش شنيده ، از زمرهء كسانى است كه دوست دارند زشتى در ميان ايمان‌آورندگان شايع شود و براى آنان شكنجه‌اى است دردناك . هر كه از برادر مؤمنش روايتى كند به قصد از بين بردن مردانگى و رسوا كردن او ، خداوند در چرك زخم دوزخيان نگاهش دارد . هر كه عمارتى ساخت به قصد ريا و سمعه خداوند روز قيامت او را بر گردنش برد در حالى كه گردنش شعله‌ور است ، در آتش بيفكندش . هر كه ماعون ( هر چه بدان سود برده و عاريت داده شود مثل تبر و تيشه و ديگ و . . . ) را از همسايه‌اش دريغ كند خداوند در روز رستاخيز خير خويش را از او دريغ فرمايد . هر كه پيش بدعتگذارى آيد و او را بزرگ بدارد ، اسلام را ويران كرده است . هر كه را كودكى است بايد خود نيز كودكى كند . هر كه دوست دارد مردم براى او بايستند خداوند جايگاهش را آتش قرار دهد . مؤمنان ، برادرانند و حامى خونهاى يكدگر و كوچك‌ترين آنها براى حفظ ذمهء ديگران مىكوشد و آنها عليه ديگران ( نامسلمانان ) يد واحده هستند . مسلمانان در گرو شرطهاى خويش‌اند . مسلمان به مال خويش سزاوار است هر جا كه آن را بيابد . دو كس كه يكديگر را لعنت كنند هرگز با يكديگر جمع نشوند . ( و از تحف العقول ) : ملعون است هر آن كه بار خويش بر دوش مردم اندازد .\r\nنيت آدمى ، رساتر از كردار اوست . مردم بر اموال خويش مسلّطاند . مردم در آسايش‌اند تا زمانى كه نمىدانند . نكاح ، سنت من است پس هر كه از سنتم برگشت از من نيست . واى بر بازرگانان امت من از قسم « نه به خدا » و « آرى به خدا » . واى بر صنعتگران امت من از فردا يا پس فردا ( گفتن ) .\r\nارث او ( خنثى ) را از نخستين آن چه كه از آن بول مىكند ، معين كنيد . امام را در وسط قرار دهيد و جاهاى خالى را پر كنيد ( مقصود در نماز جماعت است ) . فرزند از بستر است و براى زكار رحم باشد .\r\nملاك وقفها بر حسب چيزى است كه صاحبانش وقف كرده‌اند . دوستى ، بستگى است مثل پيوند نسب . بستگى از آن كسى است كه آزاد كرده .\r\nمردى با زنى خلوت نكند كه شيطان سومين آنها باشد . به آتش جز پروردگار آتش ، عذاب نكند .\r\nآدمى از محلى كه نشسته برنمىخيزد و ( دوباره ) همان جا نمىنشيند بلكه مىگويد جا باز كنيد . در نماز خويش به پشت توجه مكنيد كه كسى كه به پشت خود مىنگرد ، نمازش مقبول نيست . در نوافل اگر به فرائض خلل وارد كنند ، خيرى نيست . تجسس نكنيد اما تجسّس نماييد . « 288 »  هيچ مردى به كردار\r\n\r\n","description":"","footnote":" ( 288 ) تجسس يعنى جستجو از امور نهانى به قصد ايجاد شرّ ، و تجسس يعنى اين كه چيزى را به قصد خير جستجو كنى . ","page_name":" 309 ","page_number":317},
  {"content":"\r\n\r\nبد فرزندش و هيچ فرزندى به كردار بد پدرش بازخواست نشود . طاعتى براى مخلوق نباشد در ازاى معصيت خالق . رهبانيت در اسلام نباشد . دو تن به غير نفر سوم با يكديگر نجوا نكنند . براى مؤمن روا نيست كه با برادرش بيش از سه روز قهر كند و هر كه براى آشتى از ديگرى پيشى بگيرد ، به بهشت زودتر سبقت گرفته است . هيچ يك از شما كالاى برادرش را نگيرد چه شوخى چه جدى .\r\n( گرفتن ) مال مرد مسلمان حلال نيست مگر با رضايت او . فرشتگان در خانه‌اى كه در آن سگ باشد و يا زنى باشد كه مويش را باز كرده باشد و يا كاسه‌اى باشد كه در آن بول كنند ، وارد نمىشوند . از پوست و پى مفاصل مردار ، استفاده نكنند . نماز جز با پرداخت زكات پذيرفته نباشد . با بستگان خويش قطع رابطه مكن هر چند كه او از تو بريده باشد . هيچ زنى بهتر از دختر عمو نيست .\r\nنماز شب را ترك مكنيد كه مغبون كسى است كه از نماز شب محروم ماند . كسى را كه تقيه نيست دين نيست . مردگان را ناسزا مگوييد كه زندگان را آزار دهيد . در اسلام ، دشمنى و فال بد نباشد .\r\nوليمه نيست مگر در پنج چيز : در تولد نوزاد و ازدواج و ختنه و ساختن خانه و آمدن از حج . با باده‌گساران همنشينى مكن كه چون لعنت فرو آيد همه مجلس را در برمىگيرد . هيچ يك از شما از زنى كه برادرتان خواستگارى كرده ، خواستگارى نكند . سوگندى نيست مگر سوگند به نام اللّه . به كسى كه تو را خيانت كرده خيانت مكن كه تو هم مانند او شوى . ( در نماز ) آن كه در قرائت تواناتر است ، امامت شما را بر عهده گيرد . دست راست تو براى قسمتهاى بالاى بدن توست و دست چپ براى قسمتهاى پايين بدن تو . به عاق گويند هر كار كه خواهى بكن كه من تو را نمىآمرزم .\r\nچنان‌چه فرزند صالح باشد ، عاق پدر و مادر بر خود آنها لازم آيد همان گونه كه عاق آن دو بر فرزند ملازم مىآيد . »\r\n\r\nپاره‌اى از دعاهاى آن حضرت\r\nدعا در ماه رمضان پس از بجاى آوردن نماز واجب :\r\nاين دعا را كفعمى در مصباح از آن حضرت ( ص ) نقل كرده است . اين دعا شامل مضامينى عالى و دعاها و خواسته‌هايى جامع است :\r\n« اللهم ادخل على اهل القبور السرور ، اللهم اغن كل فقير ، اللهم اشبع كل جائع ، اللهم اكس كل عريان ، اللهم اقض دين كل مدين ، اللهم فرج عن كل مكروب ، اللهم ردّ كل غريب ، اللهم فك كل اسير ، اللهم اصلح كل فاسد من امور المسلمين ، اللهم اشف كل مريض ، اللهم سدّ فقرنا بغناك ، اللهم غير سوء حالنا بحسن حالك ، اللهم اقض عنّا الدّين ، و اغننا من الفقر ، انك على كل شىء قدير . »\r\n\r\n","description":"","footnote":"","page_name":" 310 ","page_number":318},
  {"content":"\r\n\r\n\r\nدعاى آن حضرت ( ص ) در روز جنگ بدر\r\nابن طاووس در مهج الدعوات اين دعا را ذكر كرده است :\r\n« اللهم انت ثقتى فى كل كرب ، و انت رجائى فى كل شدّة ، و انت لى فى كل امر نزل بىثقة وعدة ، كم من كرب يضعف عنه الفؤاد ، و تقل فيه الحيلة ، و يخذل فيه القريب ، و يشمت به العدوّ ، و تعيينى فيه الامور ، انزلته بك و شكوته اليك ، راغبا فيه اليك عمن سواك ، ففرجته و كشفته عنّى و كفيتنيه ، فانت ولىّ كل نعمة و صاحب كل حاجة ، و منتهى كل رغبة ، فلك الحمد كثيرا و لك المن فاضلا . »\r\n\r\nدعاى آن حضرت در روز جنگ احد\r\nابن طاووس در مهج الدعوات متذكر اين دعا شده و گفته است : آن را به اسناد خويش به محمد بن حسن صفار به اسنادش از امام صادق ( ع ) و از غير ايشان نقل كرديم كه گفت : در روز احد چون مردم از گرد پيامبر ( ص ) پراكنده شدند فرمود : « اللهم لك الحمد و اليك المشتكى ، و انت المستعان . »\r\nپس جبرئيل نازل شد و گفت : محمد ! همان دعا را كردى كه ابراهيم هنگامى كه در آتش افكنده شد و يونس زمانى كه در شكم ماهى شد بر زبان آوردند . وى گويد : رسول خدا ( ص ) چنين دعا مىكرد : « اللهم اجعلنى صبورا ، و اجعلنى شكورا ، و اجعلنى فى امانك . »\r\n\r\nدعاى آن حضرت ( ص ) در روز جنگ احزاب\r\nبه نقل از كتاب الدعاء تأليف حسين بن سعيد به اسنادش از ابو جعفر ( ع ) كه فرمود : دعاى پيغمبر ( ص ) در شب جنگ احزاب اين بود : « يا صريخ المكروبين ، و يا مجيب دعوة المضطرين ، اكشف عنّى همّى و غمّى و كربى ، فإنك تعلم حالى و حال اصحابى ، فاكفنى هول عدوى ، فانه لا يكشف ذلك غيرك . »\r\n\r\nدعايى كه به برخى از اصحابش آموخت تا بدان از شرّ دشمن در امان بمانند\r\nابن طاووس در مهج الدعوات متذكر اين دعا شده است :\r\nيا سامع كل صوت ، يا محيى النفوس بعد الموت ، يا من لا يعجل لانه لا يخاف الموت ، يا دائم الثبات ، يا مخرج النبات ، يا محيى العظام الرميم الدراسات . بسم اللّه ، اعتصمت باللّه ، و توكلت على الحى الذي لا يموت ، و رميت كل من يؤذينى بلا حول و لا قوة الا باللّه العلى العظيم . »\r\n\r\n","description":"","footnote":"","page_name":" 311 ","page_number":319},
  {"content":"\r\n\r\n\r\nدعاى آن حضرت ( ص ) براى پرداخت وام\r\nاين دعا را به على بن ابى طالب ( ع ) آموخت : « اللهم اغننى بحلالك عن حرامك ، و بفضلك عمّن سواك . »\r\n\r\nدعاى آن حضرت ( ص ) هرگاه نزد گروهى غذا مىخورد\r\nشيخ كلينى در كافى به سند خود از امام صادق ( ع ) نقل كرده است كه فرمود : رسول خدا ( ص ) هرگاه نزد خانواده‌اى غذا مىخورد به آنها مىفرمود : « طعم عندكم الصائمون ، و اكل طعامكم الابرار ، و صلّت عليكم الملائكة الاخيار . »\r\n\r\nدعاى آن حضرت ( ص ) به هنگامى كه غذا پيش رويش مىگذاشتند\r\nو نيز كلينى به سند خويش نقل كرده است كه چون غذا نزد آن حضرت مىگذاشتند ، مىفرمود :\r\n« سبحانك اللهم ما احسن ما تبتلينا ، سبحانك اللهم ما اكثر ما تعطينا ، سبحانك اللهم ما اكثر ما تعافينا ، اللهم اوسع علينا و على فقراء المؤمنين و المسلمين . »\r\nپايان و آخر دعوانا ان الحمد رب العالمين و صلى اللّه على محمد و آله الطاهرين\r\n\r\n\r\n","description":"","footnote":"","page_name":" 312 ","page_number":320}
  ]