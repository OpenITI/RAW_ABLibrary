[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nدورهء علوم و معارف اسلام\r\n1\r\nهو العليم\r\nالله شناسى\r\nجلد اول\r\nتأليف\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ق .\r\n3 ج . - ( دورهء علوم و معارف اسلام ؛ 1 )\r\nطبع أول : انتشارات علامهء طباطبائى ، 1417 ق .\r\nاين مجموعه شامل مباحث توحيد ذاتى و أسمائى و أفعالى درج 1 و 2 و 3 ، حقيقت ربط موجودات با پروردگار درج 1 و 2 و 3 ، \" لقاء الله \" و رسيدن به ذات خداوند با \" فناء \" درج 1 و 2 ، رد بر مكتب هاى انحرافى در مسألهء توحيد درج 3 ، و رسالهء الحاقيه در رد بر قسمتى از كتاب \" الأخبار الدخيلة \" و اثبات صحت دعاء وارد در ماه رجب درج 2 مى باشد .\r\nكتابنامه به صورت زيرنويس .\r\n1 . خدا و انسان . 2 . توحيد . 3 . وحدت وجود . 4 . رؤيت الهى . 5 . تفاسير ( سورهء نور . آيهء نور ) الف . عنوان . ب . فروست : علوم و معارف اسلام .\r\n217 BP\r\n42 / 297\r\nشابك معمولى 6 - 11 - 6533 - 964 ( جلد 1 )\r\nشابك زركوب 4 - 88 - 6533 - 964 ( جلد 1 )\r\nشابك معمولى 9 - 01 - 6533 - 964 ( دورهء 3 جلدى )\r\nشابك زركوب x - 06 - 6533 - 964 ( دورهء 3 جلدى )\r\nISBN 964 - 6533 - 11 - 6 ( VOL . 1 )\r\nISBN 964 - 6533 - 88 - 4 ( VOL . 1 )\r\nISBN 964 - 6533 - 01 - 9 ( 3 VOL . SET )\r\nISBN 964 - 6533 - 06 - x ( 3 VOL . SET )\r\nدورهء علوم و معارف اسلام ( 1 )\r\nالله شناسى جلد اول\r\nتأليف : حضرت علامه آية الله حاج سيد محمد حسين حسينى طهرانى قدس سره\r\nطبع چهارم : شعبان المعظم 1426 هجرى قمرى\r\nتعداد : 2500 نسخه\r\nليتوگرافى ، چاپ و صحافى : چاپخانهء دانشگاه مشهد\r\nناشر : انتشارات علامهء طباطبائى ، مشهد مقدس ، صندوق پستى 3559 - 91375\r\nتلفن : 8543684\r\nاين كتاب تحت إشراف \" مؤسسهء ترجمه و نشر دورهء علوم و معارف إسلام ، از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nفهرست\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" فهرست مطالب 1 ","page_number":7},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":8},
  {"content":"\r\n . \r\n","description":"","footnote":"","page_name":" فهرست مطالب 3 ","page_number":9},
  {"content":"\r\n . \r\n","description":"","footnote":"","page_name":" فهرست مطالب 4 ","page_number":10},
  {"content":"\r\n . \r\n","description":"","footnote":"","page_name":" فهرست مطالب 5 ","page_number":11},
  {"content":"\r\n . \r\n","description":"","footnote":"","page_name":" فهرست مطالب 6 ","page_number":12},
  {"content":"\r\n . \r\n","description":"","footnote":"","page_name":" فهرست مطالب 7 ","page_number":13},
  {"content":"\r\n . \r\n","description":"","footnote":"","page_name":" فهرست مطالب 8 ","page_number":14},
  {"content":"\r\n . \r\n","description":"","footnote":"","page_name":" فهرست مطالب 9 ","page_number":15},
  {"content":"\r\n . \r\n","description":"","footnote":"","page_name":" فهرست مطالب 10 ","page_number":16},
  {"content":"\r\n . \r\n","description":"","footnote":"","page_name":" فهرست مطالب 11 ","page_number":17},
  {"content":"\r\n . \r\n","description":"","footnote":"","page_name":" فهرست مطالب 12 ","page_number":18},
  {"content":"\r\n\r\nمقدمهء اولى\r\n\r\n","description":"","footnote":"","page_name":" 1 ","page_number":19},
  {"content":"\r\n . \r\n","description":"","footnote":"","page_name":" 2 ","page_number":20},
  {"content":"\r\n . \r\n","description":"","footnote":"","page_name":" 3 ","page_number":21},
  {"content":"\r\n . \r\n","description":"","footnote":"","page_name":" 4 ","page_number":22},
  {"content":"\r\n . \r\n","description":"","footnote":"","page_name":" 5 ","page_number":23},
  {"content":"\r\n . \r\n","description":"","footnote":"","page_name":" 6 ","page_number":24},
  {"content":"\r\n . \r\n","description":"","footnote":"","page_name":" 7 ","page_number":25},
  {"content":"\r\n . \r\n","description":"","footnote":"","page_name":" 8 ","page_number":26},
  {"content":"\r\n\r\n\r\n[ جلد اول 
  ]\r\n\r\nمقدمه اولى\r\nبسم الله الرّحمن الرّحيم\r\nحمد بىحدّ و سپاس بىعدّ ، اختصاص به ذات مقدّس حضرت حقّ جلّ و علا دارد كه كاخ هستى و جهان آفرينش را براى تكامل وجود انسان آفريد ، و انسان را براى عبادت ذات اقدس خود . « 1 »\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  « 2 » .\r\nو حقيقت عبادت ، بدون شناخت حقيقت عبوديّت و معرفت حاصل نشود . پس معرفت ذات او سبحانه و تعالى و اسماء حسنى و صفات عُلياى او ، از جمله علل غائيّه و نهائيّه پيدايش عالم تكوين است .\r\nو مقصد اقصى و هدف اسناى از معرفت ، خضوع و خشوع در مقابل حضرت حىّ قيّوم ، و صبغه عبوديّت به خود گرفتن ، و لباس ذلّ و مسكنتِ بندگى در قبال عزّ كبريائيّت او پوشيدن ، و تمام عوالم وجود را آيه و مرآت حقّ\r\n\r\n\r\n","description":"","footnote":"\r\n( 1 ) - در افاده اين معنى ، آياتى در قرآن كريم اجمالًا وارد است ؛ مثل آيه :  أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ .  ( صدر آيه 20 ، از سوره 31 : لقمان ) و آيه :  وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ  . ( صدر آيه 13 ، از سوره 45 : الجاثية ) و آيه :  وَ سَخَّرَ لَكُمُ الشَّمْسَ وَ الْقَمَرَ دائِبَيْنِ وَ سَخَّرَ لَكُمُ اللَّيْلَ وَ النَّهارَ  . ( آيه 33 ، از سوره 14 : إبراهيم ) و آيه :  هُوَ الَّذِي خَلَقَ لَكُمْ ما فِي الْأَرْضِ جَمِيعاً .  ( صدر آيه 29 ، از سوره 2 : البقرة ) . و در حديث قدسى آمده است : عَبْدى ! خَلَقْتُ الأشْياءَ لأجْلِكَ ؛ وَ خَلَقْتُكَ لأجْلى . ( كلمه الله ، ص 169 ، از مشارق أنوار اليقين حافظ رجب برسى )\r\n( 2 ) - آيه 56 ، از سوره 51 : الذّاريات\r\n","page_name":" 9 ","page_number":27},
  {"content":"\r\n\r\nديدن ، و از كريوه‌هاى خودمنشى بيرون آمدن و به ذروه اعلاى اقرار و اعتراف و فناء و اندكاك در وحدانيّت ذات حقّ رسيدن است .  وَ عَنَتِ الْوُجُوهُ لِلْحَيِّ الْقَيُّومِ وَ قَدْ خابَ مَنْ حَمَلَ ظُلْماً  . « 1 »\r\nو تحيّات زاكيات و صلوات مباركات بر انبياء عظام و فرشتگان ملأ اعلى باد كه با اعانت و يارى در ارسال وحى و تبليغ آن به بنى نوع انسان ، افراد بشر را از زندان سبعيّت و بهيميّت و شيطنت رهانيده ، و به طرق معرفت و شناخت عبوديّت وارد كرده ، و او را مستعدّ و قابل بهره‌بردارى از جميع مواهب الهيّه و تمتّعات سبحانيّه نموده‌اند .\r\nبالاخصّ سيّد رُسل و هادى سُبل و عقل كلّ ، بداية البدايات و نهاية النّهايات : حضرت مُحمّد بنِ عبدِ الله صلّى الله عليه و آله و سلّم ؛ و صِنو ، و شقيق ، و وصىّ ، و وزير ، و صِهر ، و ولىّ ، و برادر ، و خليفه‌اش : علىّ بن أبى طالب أمير المؤمنين كه گوى سبقت را از همگان ربوده ، و در مقام عزّ حضرت ذو الجلال نشسته ، و لواى حمد را بدست خود برافراشته ، و حائز مقام محمود و شفاعت كبرى شده‌اند .\r\nو بر اولاد طاهرين آنها ، ائمّه معصومين سلام الله عليهم أجمعين ؛ لا سيّما حضرت بقيّة الله فى الارضين حُجّة بنِ الحسنِ العسكرىّ أرواحنا فداه ، كه امام زنده ، و واسطه فيض ، و مفيض رحمت و وجود از عالم بالا ، و پخش آن به ماهيّات امكانيّه ، و توسيع نور رحمت الهيّه از مقام غيب الغيوب و كنز مخفىّ به شبكه‌هاى عالم كثرات ، به مقدار قابليّت و استعداد مىباشند .  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ .  « 2 »\r\n\r\n\r\n","description":"","footnote":"\r\n( 1 ) - آيه 111 ، از سوره 20 : طه\r\n( 2 ) - آيه 21 ، از سوره 15 : الحجر\r\n","page_name":" 10 ","page_number":28},
  {"content":"\r\n\r\n« و هيچ چيز وجود ندارد مگر آنكه خزينه‌هاى آن در نزد ما موجود مىباشد . و ما آن را فرود نمىآوريم مگر به اندازه معلوم و معيّن . » و برحسب اراده و مشيّت حق تعالى و تقدّس ، آن خزائن جُود و رحمت را به ذرّه ذرّه از ماهيّات عالم وجود ، نازل و به هر يك به قدر قوّه و اندازه مقرّره ، توزيع و معيّن داشته‌اند .\r\n مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ .  « 1 »\r\nبارى ، چون اين حقير ناچيز از زمان مراجعت از نجف اشرف كه در شهر شوّال المكرّم سنه يك‌هزار و سيصد و هفتاد و شش بود ، « 2 » تا به حال كه ماه ربيع الاوّل از سنه يك‌هزار و چهار صد هجريّه قمريّه است ، مدار بحث و گفتگوى خود را با برادران و عزيزان روحانى و سروران ايمانى ، بر اساس تفسير آيات قرآن و بحث و تنقيح روايات وارده از معصومين صلوات الله و سلامه عليهم أجمعين قرار داده و أحياناً با بحث‌هاى فلسفى و علمى از يك طرف و با مذاكرات ذوقى و عرفانى از طرف ديگر ، تطابق آيات الهيّه و اخبار نبويّه و حقائق ، چه از\r\n\r\n\r\n","description":"","footnote":"\r\n( 1 ) قسمتى از آيه 35 ، از سوره 24 : النّور\r\n( 2 ) - حقير در اين تاريخ به طهران براى زيارت مرقد مطهّر حضرت علىّ بن موسى الرّضا عليه آلافُ الثّناء مشرّف شدم كه پس از زيارت و ملاقات اساتيد سابق در حوزه قم و ديدار ارحام و اقرباء در آن ايّام كه فصل تابستان فرا رسيده بود ، دوباره به نجف اشرف مراجعت كنم ، زيرا خانه و أثاث البيت و جميع متعلّقات در نجف بود . امّا چون بنا شد در طهران اقامت كنم ، لهذا اين زمان را زمان مراجعت قرار دادم ؛ و گرنه پس از سپرى شدن تابستان باز به نجف مراجعت نمودم و در آنجا ماندم تا منزل به فروش رفت ، و زمان بازگشت به طهران در اواسط ماه جمادى الاولى يك‌هزار و سيصد و هفتاد و هفت هجريّه قمريّه بود . و از اين زمان رفتن به مسجد و درس و بحث مرتّب و پىدرپى ادامه داشت .\r\n","page_name":" 11 ","page_number":29},
  {"content":"\r\n\r\nناحيه استدلال فكرىّ و ذهنىّ و چه از ناحيه وجدان و مشاهده ضمير ، روشن و آشكارا مىشد .\r\nو بارها در ادوار مختلف ، دوره‌هائى از بحث‌ها در پيرامون مسئله توحيد و ولايت و معاد و تفسير بسيارى از قرآن كريم و بسيارى از مسائل فقهيّه و علميّه داشته‌ايم .\r\nو با وجود مراجعه بر تفاسير كه به سى دوره بالغ مىشد ، بيشتر از همه تفسير « الميزان فى تفسير القرآن » تأليف حضرت استادم : آية الله العظمى علّامه سيّد محمّد حسين طباطبائى تبريزى أمدَّ اللهُ فى ظلالهِ السّاميةِ موجب بحث و نظر قرار مىگرفت .\r\nو حقّاً اين تفسير در نزد حقير بسيار مُعجب و زيبا و عالى و لطيف است ، و در ميان سائر تفاسير جلوه خاصّى دارد . لذا در اوّل وهله بر آن شديم كه يك دوره تفسير قرآن به زبان پارسى و با قلم و انشاء سليس - نه بطور ترجمه - از « الميزان » كه حاوى جميع مطالب و نكات آن تفسير باشد تحرير شود ، تا برادران پارسى زبان از منابع حقائق اين تفسير استفاده شايان بنمايند .\r\nسپس از اين منظور ، به جهاتى انصراف حاصل شد ؛ و بنا بر آن گذارديم كه در هر يك از مباحث اعتقادى و احكام عبادى و مسائل اخلاقى و اجتماعى ، جدا جدا رساله‌اى بنگاريم كه در هر يك از آنها بطور مستوفى از آن موضوع و احكام وارده در آن ، بحث شود تا با مطالعه آن ، اشكالات و شبهات و سؤالات مرتفع گرديده و بطور واضح و روشن ، اطّلاعات كافى و وافى در جوانب آن مسئله را روشنگر باشد .\r\nمجموع اين رساله‌ها در حدود صد رساله مىشد ؛ مانند رساله اعجاز قرآن و اعجاز انبياء و رساله شفاعت ، و رساله ولايت ، و رساله امامت و\r\n\r\n","description":"","footnote":"","page_name":" 12 ","page_number":30},
  {"content":"\r\n\r\nزعامت ، و رساله نبوّت و رساله‌هاى جداگانه در احوال و سيره ائمّه معصومين سلام الله عليهم أجمعين ، و رساله برزخ و رساله قيامت ، و رساله حشر و قيام انسان عند الله ، و رساله ميزان ، و رساله صراط ، و رساله بردگى در اسلام ، و رساله نماز ، و رساله وجوب عينى و تعيينى نماز جمعه در هر زمان ، و رساله روزه ، و حجّ ، و جهاد و حكومت ، و رساله قرض‌الحسنه و ربا ، و مالكيّت و طرق مشروع و غير مشروع آن ، و رساله حقوق بطور كلّى ، و رساله حقوق زن ، و غير ذلك از مباحث دينى و علمى كه مورد نياز و احتياج مبرم جوانان امروز و نسل آينده ماست .\r\nولى مع الاسف با كثرت مشاغل علمى و شواغل اجتماعى كه بطور متفرّق و پراكنده مرا بدون اختيار به خود مشغول مىداشت ، انجام اين مهمّ جز چند رساله صورت نگرفت .\r\nليكن به طرز ديگرى كه شايد از نقطه نظر اهمّيّت نيز كمتر از آن طرز نبود ، خداوند مستعان عنايت فرمود تا همان مطالب قرآنى و تفسيرى و روائى و علمى و اجتماعى و تاريخى و اخلاقى ، به صورت يك دوره علوم و معارف اسلام بحث و گفتگو شود . و مباحث و مذاكرات ، تحرير و تدوين و به تدريج در دسترس إخوان عزيز قرار گيرد .\r\nاين دوره از علوم كه در قسمت اعتقاديّات شامل قسمت‌هاى الله‌شناسى و امام‌شناسى و معادشناسى است ، از سه موضوع مهمّ : مسئله توحيد و ولايت و معاد بحث مىكند .\r\nو در قسمت‌هاى احكام و مسائل شامل بحث در پيرامون قرآن ، و نماز ، و روزه ، و حجّ ، و مسجد ، و دعا ، و ربا ، و رويت هلال در شهر رمضان و لزوم اشتراك در آفاق نسبت به دخول شهر جديد ، و در پيرامون قضاء و جهاد و حكومت زن و تفسير آيه :  الرِّجالُ قَوَّامُونَ عَلَى النِّساءِ  ، و بعضى از احكام\r\n\r\n","description":"","footnote":"","page_name":" 13 ","page_number":31},
  {"content":"\r\n\r\nديگر است كه بيشتر آن مباحث تحرير و تدوين شده ، و ان‌شاءالله تعالى در دسترس مطالعه قرار خواهد گرفت .\r\nو اينك قسمت الله شناسى از اين دورهء علوم و معارف تحرير و تقديم مى گردد .\r\nاصل اين مباحث يك دوره تفسير آيه مباركهء :  اللَّهُ نُورُ السَّماواتِ وَ الْأَرْضِ  است كه تا  وَ اللَّهُ بِكُلِّ شَيْءٍ عَلِيمٌ  در ضمن ابحاثى مذاكره و تحرير شده است .\r\nدر اين مباحث از مسألهء توحيد ذاتى و اسمائى و افعالى ذات مقدس حضرت حق و كيفيت ژيدايش عالم آفرينش و ربط حادث به قديم و نزول نور وجود در مظاهر امكان و حقيقت ولايت و ربط موجودات به ذات بارى تعالى و لقاء الله و وصول به ذات مقدس او به فناء و اندكاك هستى مجازى عاريه‌اى در وجود مطلق و هستى اصلى و حقيقى بحث ميگردد\r\nاز حضرت ربّ ودود ، خداى منّان مسألت داريم كه ما را توفيق دهد تا در انجام اين مهمّ ساعى و كوشا بوده ، و از بذل جُهد و استفراغ وُسع دريغ ننموده ، و اين عمل ناچيز را به كرم و فضل خود قبول فرمايد ، و ما را تأييد و تسديد فرمايد .\r\nإلَهِى . . . وَ أَلْحِقْنَا بِعِبَادِكَ الَّذِينَ هُمْ بِالْبِدَارِ إلَيْكَ يُسَارِعُونَ ، وَ بَابَكَ عَلَى الدَّوَامِ يَطْرُقُونَ ، وَ إيَّاكَ فِى اللَّيْلِ وَ النَّهَارِ يَعْبُدُونَ ، وَ هُمْ مِنْ هَيْبَتِكَ مُشْفِقُونَ ؛ الَّذِينَ صَفَّيْتَ لَهُمُ الْمَشَارِبَ ، وَ بَلَّغْتَهُمُ الرَّغائِبَ ، وَ أَنْجَحْتَ لَهُمُ الْمَطَالِبَ ، وَ قَضَيْتَ لَهُمْ مِنْ فَضْلِكَ الْمَآرِبَ ، وَ مَلَأتَ لَهُمْ ضَمَائِرَهُمْ مِنْ حُبِّكَ ، وَ رَوَّيْتَهُمْ مِنْ صَافِى شِرْبِكَ ؛ فَبِكَ إلَى لَذِيذِ مُنَاجَاتِكَ وَصَلُوا ، وَ مِنْكَ أَقْصَى مَقَاصِدِهِمْ حَصَّلُوا « 1 » .\r\n\r\n\r\n","description":"","footnote":"\r\n( 1 ) - فقراتى از مناجات مريدين است ، كه از جمله مناجات خمس عشرة مىباشد كه منسوب به حضرت سجّاد عليه السّلام است . و مرحوم شيخ حرّ عاملى آن را در « صحيفه ثانيهء سجّاديّه » طبع سنگى ، ص 30 و 31 آورده است .\r\n","page_name":" 14 ","page_number":32},
  {"content":"\r\n\r\nبار پروردگارا ! راه خود را براى ما آسان كن ، به‌طورىكه غير از تو نبينيم و نشناسيم . و ذات و هستى ما را به مقام فنا برسان ، تا شائبه‌اى از انانيّت و استكبار در وجودمان نباشد ، و سراپا بنده محض و عبدِ رقّ تو بوده باشيم . بمحمّدٍ و آلهِ الطّاهرينَ ، و صلواتُكَ و تسليماتُكَ علَيهم أجمعينَ ، و السّلامُ علَينا و علَى عبادِ اللَّهِ الصّالحينَ ، و الحمد للّه ربّ العالمين .\r\nدر مورّخه ربيع المولود سنه 1400 قمريّه\r\nسيّد محمّد حسين حسينىّ طهرانىّ\r\n\r\n","description":"","footnote":"","page_name":" 15 ","page_number":33},
  {"content":"\r\n . \r\n","description":"","footnote":"","page_name":" 16 ","page_number":34},
  {"content":"\r\n\r\n\r\nمقدمه ثانيه\r\n\r\n","description":"","footnote":"","page_name":" 17 ","page_number":35},
  {"content":"\r\n . \r\n","description":"","footnote":"","page_name":" 18 ","page_number":36},
  {"content":"\r\n\r\nبسم الله الرّحمن الرّحيم\r\nدرود و تحيّت بر پيغمبر اكرم خاتم الانبياء و المرسلين محمّد ، و بر وصىّ والاتبار و اولاد امجاد او باد ؛ و لعنت و شتم و دورباش از رحمت حقّ بر دشمنان و معاندان و غصب‌كنندگان حقوقشان از زمان حاضر إلى يوم المعاد .\r\nهمان‌طورىكه در مقدّمه نخستين ملاحظه فرموديد ، حقير بر آن بود تا از ماه ربيع الاوّل سنه يك‌هزار و چهارصد هجريّه قمريّه شروع به تحرير و كتابت قسمت « الله‌شناسى » از دوره علوم و معارف اسلام بنمايد و مرتّباً مجلّدات آن را بحول و قوّه الهى منتشر سازد ، و پس از آن به سائر قسمتها از علوم و معارف كه شرح داده شده است مبادرت ورزد ؛ امّا خداوند اين چنين اراده نفرموده بود .\r\nحقير در همان سال ، بعد از دو ماه يعنى در روز بيست و ششم ماه جمادى الاولى به مهاجرت مشهد مقدّس ، و آستان‌بوسى و تكحيل كُحل و سرمه خاك پاى زوّار حضرت امام هشتم علىّ بن موسى عليهما و على آبائِهما و أولادِهما جميعُ صلواتِ اللهِ و ملائكته المُقرّبين و أنبيائِه المرسلين و عبادِه الصّالحين من الآنَ إلى قيام يوم الدّين ، موفّق آمدم ، و بار نياز خود را يكسره در اين عتبه ملائك پاسبان فرود آوردم ؛ و با كمال التماس به مقام قدس و طهارت و علوّ درجات آن حضرت از وى درخواست فقيرانه و عاجزانه نمودم كه من قادر بر تشخيص صلاح و فساد خود نيستم و راه صواب را از خطا نمىشناسم ؛ اينك با شفاعت و مدد شما از خداوند جلّتْ عظمتُه و عَلَتْ آلاؤُه مسألت دارم تا خودش دستم را بگيرد و از هزاهز و فتن آخرالزّمان برهاند و آنى به خود\r\n\r\n","description":"","footnote":"","page_name":" 19 ","page_number":37},
  {"content":"\r\n\r\nوامگذارد ؛ و اللهُ المُستعانُ .\r\nآن حضرت روحى فداه پذيرفتند ، و در مراقبت از هر گونه به نحو اتمّ و اكمل نه به مقدار گدائى من ، بل به قدر سلطنت و كرامت خويشتن مرحمت فرمودند .\r\nاز جمله آنچه به قلم تقدير آمده بود آن بود كه دوره الله‌شناسى پانزده سال به تعويق افتاد ؛ و اينك كه باز طالع ماه ربيع المولود از سنه يك‌هزار و چهارصد و پانزده هجريّه قمريّه سر بر آورده است ، موفّق به شروع آن شده‌ام ؛ حال تا كجا روح يارى دهد و قلم توانائى ، خدا داند و بس !\r\nحضرت مولى الموحّدين و سرور قلوب العاشقين أمير المؤمنين عليه السّلام مىفرمايد : عَرَفْتُ اللَّهَ سُبْحَانَهُ بِفَسْخِ الْعَزَائِمِ وَ حَلِّ الْعُقُودِ وَ نَقْضِ الْهِمَ . « 1 »\r\n« من خداوند سبحانه را شناختم به گسستن تصميمها و اراده‌هائى كه انسان درباره بجا آوردن كارى كه مىخواهد بجاى بياورد پيدا مىكند ، و به گسيختن و پاره نمودن نيّتها و جزمهائى كه انسان دارد ، و به شكستن همّتها و قصدهائى كه انسان در خود بوجود آورده است . »\r\nروزى حقير به محضر مبارك استادمان حضرت آيت‌الله علّامه طباطبائى قدَّس اللهُ سرَّه الزّكيَّة معروض داشتم : بسيار اتّفاق مىافتد كه انسان اراده بجا آوردن فعل نيكى را دارد ، و اسباب و شرائط هم موافق آمده و موانع هم از\r\n\r\n\r\n","description":"","footnote":"\r\n( 1 ) - « نهج البلاغة » حكمت 250 ؛ و از طبع صبحى صالح - بيروت ، طبع دوّم ( سنه 1387 ) صفحه 511 ؛ و در صفحه 721 در شرح لغات گويد : الْعَزائِم : جَمعُ عَزيمَة ، وَ هى ما يُصَمِّمُ الإنسانُ علَى فِعلِهِ ؛ و فَسخُ العَزائِم : نَقضُها . العقُود : جَمعُ عَقْد بِمعنَى النّيَّةِ ، تَنعَقِدُ علَى فِعلِ أمرٍ .\r\n","page_name":" 20 ","page_number":38},
  {"content":"\r\n\r\nميان رخت بربسته است ؛ و در حسن فعل و نيكوئى آن كار هم ابداً شكّى ندارد ، و اهتمام مىكند براى انجام آن ، تا نزديك است به مرحله جزميّه و اراده قطعيّه برسد ناگهان بدون هيچ علّت و سببى خود انسان از تصميمش بر مىگردد و انصراف پيدا مىكند ! و سپس خودش هم متعجّب مىگردد كه چرا اين‌طور شد ؟ ! و اين مانع كه فقط برگشت نيّت من بود ، از چه راه پديدار گرديد ؟ ! و بالاخره فكرش به جائى نمىرسد .\r\nاستاد رضوان الله عليه در پاسخ فقط يك جمله افاده فرمودند كه : بله ، همين‌طور مىباشد كه مىگوئيد ! »\r\nحقير در به دو تحرير مباحث ، اراده داشت دوره الله‌شناسى را مقدّم بدارد بر جميع مباحث اعتقادى از مبحث امام‌شناسى و مبحث معادشناسى و سائر مباحث فلسفى و عرفانى و اخلاقى و علوم و فقه و تاريخ و تفسير ، زيرا الله مقدّم است بر عالم وجود به تقدّم تكوينى ؛ و بايد در وضع هم تحرير مطابق تكوين بوده باشد . امّا خداوند اراده نكرد و نخواست ، تا در اين مدّت پانزده سال بِحمدِه و منّتِه قسمت امام‌شناسى در هجده جلد ، و قسمت معادشناسى در ده جلد ، اين‌ها از دوره معارف ؛ و از دوره علوم در قسمت اخلاق و حكمت و عرفان : رساله سير و سلوك منسوب به بحر العلوم با مقدّمه و تعليقه حقير ، و رساله لبُّ اللُباب در سير و سلوك اولى الالباب ، و كتاب توحيد علمىّ و عينىّ ، و مهر تابان ، و روح مجرّد ؛ و در قسمت ابحاث تفسيرى : رساله بديعه ، و ترجمه رساله بديعه ، و رساله نوين ؛ و در قسمت ابحاث علمى و فقهى : رِسالَةٌ حَوْلَ مَسْأَلَةِ رُؤيَةِ الهِلالِ ، و كتاب وظيفه فرد مسلمان در احياى حكومت اسلام ، و كتاب ولايت فقيه در حكومت اسلام در چهار جلد ، و كتاب نور ملكوت قرآن در چهار جلد از دوره أنوار الملكوت ، و نامه پيش نويس قانون اساسى ، و كتاب نگرشى بر مقاله بسط و قبض تئوريك\r\n\r\n","description":"","footnote":"","page_name":" 21 ","page_number":39},
  {"content":"\r\n\r\nشريعت دكتر عبد الكريم سروش ، و رساله نكاحيّه : كاهش جمعيّت ، ضربه‌اى سهمگين بر پيكر مسلمين ؛ و در قسمت ابحاث تاريخى : لمعاتُ الحسين عليه السّلام ، و هديّه غديريّه : دو نامه سياه و سپيد را تحرير ، و أغلب آنها به طبع رسيده است . الان به حول و قوّهء خدا شروع در الله شناسى مى گردد ؛ وَ مَا تَوْفِيقِى إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ .\r\n\r\n","description":"","footnote":"","page_name":" 22 ","page_number":40},
  {"content":"\r\n\r\n\r\nمبحث اول و دوم : تفسير آيه نور\r\nاللَّهُ نُورُ السَّمَاوَاتِ وَالْأَرْضِ مَثَلُ نُورِهِ كَمِشْكَاةٍ فِيهَا مِصْبَاحٌ الْمِصْبَاحُ فِي زُجَاجَةٍ الزُّجَاجَةُ كَأَنَّهَا كَوْكَبٌ دُرِّيٌّ يُوقَدُ مِنْ شَجَرَةٍ مُبَارَكَةٍ زَيْتُونَةٍ لَا شَرْقِيَّةٍ وَلَا غَرْبِيَّةٍ يَكَادُ زَيْتُهَا يُضِيءُ وَلَوْ لَمْ تَمْسَسْهُ نَارٌ نُورٌ عَلَى نُورٍ يَهْدِي اللَّهُ لِنُورِهِ مَنْ يَشَاءُ وَيَضْرِبُ اللَّهُ الْأَمْثَالَ لِلنَّاسِ وَاللَّهُ بِكُلِّ شَيْءٍ عَلِيمٌ\r\n\r\n","description":"","footnote":"","page_name":" 23 ","page_number":41},
  {"content":"\r\n . \r\n","description":"","footnote":"","page_name":" 24 ","page_number":42},
  {"content":"\r\n\r\nأعوذُ بِاللَّهِ مِنَ الشَّيْطانِ الرَّجيم\r\nبِسْمِ اللَّهِ الرَّحْمَنِ الرَّحيم\r\nوَ صَلَّى اللَّهُ عَلَى سَيِّدِنا مُحَمَّدٍ وَ آلِهِ الطَّيِّبينَ الطّاهِرينَ\r\nوَ لَعْنَةُ اللَّهِ عَلَى أعْدائِهِمْ أجْمَعينَ مِنَ الآنَ إلَى قِيامِ يَوْمِ الدّينِ\r\nوَ لا حَوْلَ وَ لا قُوَّةَ إلّا بِاللَّهِ الْعَليِّ الْعَظيم\r\nقالَ اللَّهُ الْحَكيمُ فى كِتابِهِ الْكَريم :\r\n اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ   وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ . \r\n فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ . \r\n رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ . \r\n لِيَجْزِيَهُمُ اللَّهُ أَحْسَنَ ما عَمِلُوا وَ يَزِيدَهُمْ مِنْ فَضْلِهِ وَ اللَّهُ يَرْزُقُ مَنْ يَشاءُ بِغَيْرِ حِسابٍ . \r\n( آيه سى و پنجم تا سى و هشتم از سورهء مباركهء نور : بيست و چهارمين سوره از قرآن كريم )\r\n\r\n","description":"","footnote":"","page_name":" 25 ","page_number":43},
  {"content":"\r\n\r\n« خداوند نور آسمانها و زمين است . مَثَل نور او مانند چراغدان درونى ديوار بدون منفذ مىباشد كه در آن چراغ بوده باشد . آن چراغ در داخل شيشه و حبابى است ( كه بر روى آن گذارده شده است ) و آن حبابِ آبگينه‌اى گويا همچون ستاره‌اى درخشان است .\r\nآن چراغ برافروخته مىشود از مادّهء زيتونىِ درخت بركت داده‌شدهء زيتون ، كه نه نسبت با مشرق دارد و نه با مغرب . ( بلكه در ميان بيابان در زير آسمان در حال اعتدال از خورشيد و هوا و زمين بهره مىگيرد . )\r\nبه قدرى آن روغن زيتون كه مادّهء برافروختگى اين چراغ مىباشد ، درخشنده و پرلمعان و نورافزاست كه اگر آتش‌گيرانه‌اى با آن تماسّ حاصل نكند باز هم شعله‌ور است .\r\nآن حباب نور ديگرى است افزون بر روى نور چراغ . خداوند با نور خودش هدايت مىكند مؤمنانى را كه بخواهد ( به منزلگه قرب خود برساند ) و مثل‌هائى براى مردم مىزند ؛ و خداوند به تمام چيزها بسيار داناست .\r\nآن چراغ - يا آن مؤمنان هدايت‌شدهء به نور خدا - در خانه‌هائى هستند كه خداوند به آنها اجازه داده است كه داراى رفعت معنوى گرديده ، و در آنها اسم خدا بر دلها برده شود .\r\nبطور مستمرّ و مداوم در آن خانه‌ها صبحگاهان و شامگاهان تسبيح خداوند را مىنمايند مردانى كه ايشان را باز نمىدارد از ياد خدا نه تجارتى و نه خريدوفروشى ، و باز نمىدارد از بر پا داشتن نماز و دادن زكات ؛ چرا كه در حالى هستند كه مىترسند از روزى كه در آن ، دلها و چشمهاى بصيرت واژگون گردد .\r\nاين بدان سبب است كه خداوند به بهترين اعمال نيكوئى كه بجا آورده‌اند ايشان را جزا دهد ، و از فضل خود نيز بر آنان زيادتى بخشد ؛ و خداوند به\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nهر كس كه بخواهد ، بدون حساب روزى مىدهد » .\r\n\r\nتفسير علامه طباطبايى از آيه مباركه نور\r\nحضرت استادنا الاعظم علّامه آية الله طباطبائى قدّس الله سرّه در تفسير اين آيات و آيات بعد كه راجع به كفّار مىباشد در « بيان » خود فرموده‌اند :\r\n« اين آيات متضمّن مقايسهء ميان مؤمنين به حقيقت ايمان و ميان كفّار مىباشد . مؤمنين را از كفّار بدين‌گونه تميز مىدهد كه ايشان بواسطهء اعمال صالحهء خود به نورى از پروردگارشان هدايت مىشوند كه نتيجه‌اش معرفت خداوند سبحانه مىباشد . و آن نور آنان را به بهترين جزاء و فضل از خداى تعالى سلوك مىدهد ، در آن روز كه از دلها و چشمهايشان پرده برداشته مىشود . و كافران را ، اعمالشان سلوك نمىدهد مگر به سوى سرابى كه اصلًا حقيقتى را در بر ندارد . و آنها در ظلماتى كه بعضى از ظلمتها بالاى بعضى ديگر از آن بوده ، و كافران در آن منغمر شده‌اند ، به سر مىبرند . و خداوند براى ايشان نورى قرار نداده است و بنابراين آنان داراى نورى نخواهند بود .\r\nخداوند سبحانه حقيقت اين نور را بيان نموده است كه خداوند يك نور عامّى دارد كه بدان ، آسمانها و زمين نور مىگيرند . و بواسطهء آن نور مىباشد كه آنها در عالم وجود ، پس از آنكه ظاهر نبوده‌اند ظهور پيدا مىكنند .\r\nو از آنجا كه مبيّن است كه ظهور چيزى بواسطهء چيز ديگرى ، لازمه‌اش آن مىباشد كه آن چيز دگرِ ظاهركننده ، خود به خود ظاهر باشد ؛ لهذا آن چيز كه به ذات خود ظاهر باشد و ديگرى را نيز ظاهر نمايد نور است و بس . ( الظّاهِرُ بِذاتِهِ الْمُظْهِرُ لِغَيْرِهِ هُوَ النّورُ . )\r\nبنابراين ، خداى تعالى نور است كه به اشراق آن نور بر آسمانها و زمين ، آنها ظهور پيدا مىكنند ؛ همچنان‌كه به اشراق انوار حسّيّه بر اجسام مادّيّه و طبيعيّه ، براى حسّ ما آنها ظهور پيدا مىنمايند . مگر آنكه در اين ميان تفاوتى وجود دارد ، و آن اينست كه ظهور اشياء بواسطهء نور خداوندى ، عين وجود آنها\r\n\r\n","description":"","footnote":"","page_name":" 27 ","page_number":45},
  {"content":"\r\n\r\nمىباشد ؛ و امّا ظهور اجسام مادّيّهء طبيعيّه بواسطهء انوار حسّيّه ، غير اصل وجودشان است .\r\nو خداوند يك نور خاصّى دارد كه بدان مؤمنين نور مىگيرند و بواسطهء اعمال صالحه شان هدايت مىشوند ، و آن عبارت است از نور معرفت كه بواسطهء آن دلها و چشمهايشان در روزى كه دلها و چشمها دگرگون مىشود استناره مىنمايند ، و بواسطهء آنست كه به سعادت خالدهء خود راه مىيابند . و در آن روز با شهود عيانى مشاهده مىكنند آنچه را كه در دنيا از آنان پنهان بوده است .\r\nخداوند متعال اين نور را مثال زده است به چراغى كه در زير شيشه و حبابى قرار دارد ؛ و در مشكاتى ( چراغدان ديوارى بدون منفذ ) قرار دارد ، و از روغنى كه در نهايت صافى مىباشد مشتعل مىگردد . و بنابراين حباب و شيشهء روى آن چراغ به‌طورى تلألؤ مىكند كه تو گوئى ستاره‌اى است رخشنده ، و لهذا نورى را بر نورى مىافزايد .\r\nآن چراغ در خانه‌هاى عبادتى قرار داده شده است كه در آنها مردانى هستند از مؤمنان كه تجارت و بيع آنان را از ذكر خدا و عبادت به خود مشغول نمىكند و پيوسته تسبيح و تقديس خدا را بجا مىآورند .\r\nبنابراين ، اين معنى عبارت مىباشد از صفت و احوال مؤمنينى كه خداوند آنان را از نور معرفت خود كه درپى آمد آن سعادت خالده است ، مكرّم و مجلّل داشته است . و بر كافران حرام نموده است و ايشان را در ظلمتهائى كه قدرت بر ديدن ندارند يله و واگذارده است . و على هذا آنان را كه به پروردگارشان مشغول شده‌اند و از عَرَض زندگى دُنيوى ، با نورداده‌شدهء از جانب خدا اعراض نموده‌اند ، تخصيص داده است ؛ و الله يفعل ما يشاء له الملك و إليه المصير . »\r\n\r\n","description":"","footnote":"","page_name":" 28 ","page_number":46},
  {"content":"\r\n\r\nو در تفسير آيه :  اللَّهُ نُورُ السَّماواتِ وَ الْأَرْضِ  تا آخر آن فرموده‌اند :\r\n« مشكاة بنا بر آنچه را كه راغب و غير او ذكر كرده‌اند عبارت است از كُوَّةٌ غَيْرُ نافِذَةٍ ( شكاف و دريچهء داخل ديوار كه منفذ ندارد ) و از مادّهء « كَوَّ » مىباشد . و آن چيزى است كه در داخل ديوار اطاق درست مىكنند تا بعضى از اثاثيه را مثل چراغ و غيره در آن بگذارند ، و آن غير از فانوس مىباشد .\r\nو دُرّىّ از كواكب به ستاره بزرگى گويند كه نورش زياد باشد . و در آسمان بيشتر از چند ستاره وجود ندارد . و إيقاد شعله‌ور ساختن است . و زَيْت روغنى است كه از دانهء زيتون مىگيرند .\r\nو در تفسير  اللَّهُ نُورُ السَّماواتِ وَ الْأَرْضِ  بايد گفت : لفظ نور داراى معنى معروفى است . و آن عبارت مىباشد از آنچه كه بواسطهء آن ، چيزهاى مادّيّه و طبيعيّه در مقابل ديدگان ما ظهور پيدا مىكنند . بنابراين اشياء خارجيّه با نور ، ظاهرند ؛ امّا خود نور ، خود به خود براى ما ظهور دارد و مكشوف مىباشد . لهذا نور براى چشمها اوّلًا خودش ظاهر است و ثانياً غير خود از اشياء محسوسه را ظهور مىبخشد . اين اوّلين چيزى است كه بر او لفظ نور وضع شده است ، سپس تعميم داده شده به هر چيزى كه بوسيلهء آن محسوسى ادراك و منكشف گردد ؛ يا به طريق استعاره و يا به طريق حقيقت ثانويّه .\r\nروى اين بيان تمام حواسّ ظاهرى نور به شمار مىآيند ، و يا داراى نورى هستند كه محسوساتشان با آنها ظهور پيدا مىكنند ؛ مانند قوّهء شنوائى و بويائى و چشائى و بساوائى ( سمع و شمّ و ذوق و لمس ) و سپس آن را براى غير از محسوسات تعميم داده‌اند . و عقل را نور شمرده‌اند به علّت آنكه بواسطهء آن معقولات ظهور پيدا مىكند .\r\nتمام اين اشتقاقات بواسطهء تحليل معنى نور ظاهرى مُبصَر با ديدگان است كه به : ظاهر در ذات خويشتن ، و ظاهركنندهء غير خود ، منحلّ و منقسم\r\n\r\n","description":"","footnote":"","page_name":" 29 ","page_number":47},
  {"content":"\r\n\r\nمىشود .\r\nو از آنجائى كه اشياء با وجودشان ، خودشان را براى غيرشان ظاهر مىنمايند ، بنابراين خودشان مصداق تامّ نور مىباشند . و از آنجا كه وجود اشياء ممكنة الوجود به ايجاد خداى تعالى است ، بنابراين ذات خداوند متعال مصداق اتمّ نور مىباشد . و لهذا در آنجا وجود و نورى وجود دارد كه اشياء بدان متّصف مىگردند ، و آن عبارت است از وجود و نورى كه بطور استعاره از خداى تعالى اخذ نموده‌اند . و وجود و نورى وجود دارد كه به ذات خود قائم مىباشد و اشياء بواسطهء آنها استناره مىكنند ، و آن عبارت است از وجود و نور الله .\r\nبناءً على هذا خداى سبحانه نورى است كه آسمانها و زمين بواسطهء او ظهور پيدا مىكنند ، و اين همان معنى است كه از  اللَّهُ نُورُ السَّماواتِ وَ الْأَرْضِ  اراده شده است . زيرا در اينجا نور اضافه و نسبت به آسمانها و زمين پيدا كرده است ، و سپس حمل بر خدا ( اسم جلاله و الله ) شده است . و روى اين مبنى سزاوار است قول كسى كه مىگويد معنى اين است كه : الله منور السماوات و الارض . يعنى الله نوردهندهء آسمانها و زمين مىباشد . و عمدهء غرض او آنست كه مراد از نور در اينجا نور مستعار قائم به موجودات و وجودى كه حمل بر موجودات مىشود نيست ؛ تَعالَى اللَّهُ عَنْ ذَلِك وَ تَقَدَّسَ .\r\nو از اينجا استفاده مىشود كه خداى تعالى براى هيچ موجودى مجهول نمىباشد . به سبب آنكه هر چيزى كه براى خودش و يا براى غير خودش ظهور پيدا كند فقط بواسطهء ظهور دادن خداى تعالى امكان دارد ، و بنابراين حتماً مىبايست خداى تعالى در ذات خودش براى آن چيز پيش از آن چيز ، ظهور داشته باشد . و به سوى اين واقعيّت اشاره كرده است قول خداوند بعد از دو آيه :\r\n أَ لَمْ تَرَ أَنَّ اللَّهَ يُسَبِّحُ لَهُ مَنْ فِي السَّماواتِ وَ الْأَرْضِ وَ الطَّيْرُ \r\n\r\n","description":"","footnote":"","page_name":" 30 ","page_number":48},
  {"content":"\r\n\r\n صَافَّاتٍ كُلٌّ قَدْ عَلِمَ صَلاتَهُ وَ تَسْبِيحَهُ . \r\n« آيا نديدى كه تسبيح مىكنند براى خدا هر كس كه در آسمانها و زمين است ، و پرندگان در حال پرواز به‌طورىكه بالهاى خود را بدون حركت مىگشايند . تمام اين موجودات از كيفيّت نماز و تسبيحى كه براى خدا مىكنند علم و اطّلاع دارند . »\r\nزيرا تسبيح براى خدا و علم به تسبيح و علم به نماز ، با جهالت به كسى كه براى وى نماز مىخوانند و تسبيحش را مىنمايند معقول نمىباشد . و اين گفتار نظير قول خداست :\r\n وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ .  ( آيه 44 ، از سورهء 17 : أسرى )\r\n« و هيچيك از چيزها موجود نمىباشند مگر آنكه با حمد او تسبيحش را مىكنند ، و ليكن شما تسبيحشان را نمىفهميد ! »\r\nو در اين حقيقت ، بحث تامّى ان‌شاءالله خواهيم نمود .\r\nو محصّل كلام اين شد كه : مراد از نور در قول خداوند :  اللَّهُ نُورُ السَّماواتِ وَ الْأَرْضِ  نور اوست از جهت آنكه اشراق مىشود از آن نور عامّى كه بواسطهء آن هر چيزى استناره مىنمايد ؛ و آن مساوى است با وجود هر چيز ، و ظهور هر چيز براى خودش و براى غيرش ؛ و آن عبارت مىباشد از رحمت عامّهء الهيّه . »\r\nو در تفسير  مَثَلُ نُورِهِ  فرموده‌اند : « خداوند نور خودش را توصيف مىكند . و اضافهء نور به سوى ضميرى است كه راجع است به خداى تعالى . و ظاهرش آنست كه « اضافهء لاميّه » است و دليل است بر آنكه مراد ، وصف نورى كه الله باشد نيست ؛ بلكه نور مستعارى است كه وى افاضه مىكند . و از اين گذشته باز هم مراد ، نور عامّ مستعارى كه هر شىء بواسطهء آن ظهور پيدا مىكند\r\n\r\n","description":"","footnote":"","page_name":" 31 ","page_number":49},
  {"content":"\r\n\r\n( كه عبارت است از وجودى كه اشياء از آن مستفيض مىشوند و بدان متّصف مىگردند ) نمىباشد . و دليل ما بر اين ، كلام اوست پس از تتميم مثَل كه :  يَهْدِي اللَّهُ لِنُورِهِ مَنْ يَشاءُ  « خداوند بواسطهء نورش هر كس را كه بخواهد هدايت مىكند . » زيرا اگر مراد از آن نور عامّ بود ، اختصاص به چيزى غير از چيز دگر نداشت .\r\nبلكه آن عبارت مىباشد از نور خدا كه اختصاص به مؤمنينى دارد كه به حقيقت ايمان تلبّس دارند ، بنا بر آنچه كه از خود كلام الهى مستفاد مىشود .\r\nو خداوند در بقيّهء كلمات خود نور را به خودش نسبت داده است همان‌طور كه در قول او آمده است :\r\n يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ .  ( آيه 8 ، از سورهء 61 : صَفّ )\r\n« آن كافران مىخواهند نور خدا را با دهانهايشان خاموش كنند ، و خداوند تمام‌كنندهء نور خود است و اگرچه كافران ناپسند دارند . »\r\nو نيز در قول او آمده است :\r\n أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها .  ( آيه 122 ، از سورهء 6 : أنعام ) « و آيا كسى كه مرده بوده است پس ما وى را زنده كرديم و براى او نورى قرار داديم كه با آن نور در ميان مردم راه مىرود ، همانند كسى است كه مثَل او در تاريكيها مىباشد و از آن بيرون نمىشود ؟ ! »\r\nو نيز در قول او آمده است :  يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ .  ( آيه 28 ، از سورهء 57 : حديد ) « عطا مىكند شما را دو نصيب از رحمتش ، و قرار مىدهد براى شما نورى\r\n\r\n","description":"","footnote":"","page_name":" 32 ","page_number":50},
  {"content":"\r\n\r\nرا كه بوسيلهء آن راه مىرويد . »\r\nو نيز در قول او آمده است :\r\n أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ .  ( آيه 22 ، از سورهء 39 : زمر )\r\n« پس آيا كسى كه خداوند سينه‌اش را براى پذيرش اسلام گشوده است و بنابراين او با نورى است كه از پروردگارش به او داده شده ( مساوى است با كسى كه در ظلمات است و از آن بيرون نمىشود ) ؟ »\r\nاين همان نورى مىباشد كه خداوند براى بندگان مؤمنش قرار داده است تا از آن در طريق به سوى پروردگارشان استضائه نمايند ، و آن عبارت مىباشد از نور ايمان و نور معرفت .\r\nو مراد از نور ، قرآن نمىباشد به‌طورىكه بعضى گفته‌اند . زيرا آيه بيان حال همهء مؤمنين را مىكند قبل از نزول قرآن و بعد از نزول آن . علاوه بر اين ، اين نور وصف مؤمنين را مىنمايد كه بدان متّصف مىشوند ؛ همان‌طور كه اشاره به آن دارد كلام خدا :\r\n لَهُمْ أَجْرُهُمْ وَ نُورُهُمْ .  ( آيه 19 ، از سورهء 57 : حديد ) « از براى مؤمنين مىباشد مزدشان و نورشان . »\r\nو كلام خدا :  يَقُولُونَ رَبَّنا أَتْمِمْ لَنا نُورَنا .  ( آيه 8 ، از سورهء 66 : تحريم ) « مؤمنين مىگويند : بار پروردگارم ! نور ما را براى ما تمام گردان ! »\r\nو معلوم است كه قرآن صفت مؤمنين نمىباشد . و اگر به اعتبار معارفى كه از قرآن بدست مىآيد و منكشف مىگردد ملاحظه شود ، مرجعش به همان سخن ماست . »\r\nو در تفسير  كَمِشْكاةٍ فِيها مِصْباحٌ الْمِصْباحُ فِي زُجاجَةٍ  فرموده‌اند : »\r\nمُشبّهٌ به در اينجا مجموع كلام خدا از  كَمِشْكاةٍ فِيها مِصْباحٌ  است نه مجرّد\r\n\r\n","description":"","footnote":"","page_name":" 33 ","page_number":51},
  {"content":"\r\n\r\n كَمِشْكاةٍ ،  و گرنه معنى فاسد مىگشت . و اين‌گونه تعبير در تمثيلات قرآن بسيار مىباشد » .\r\nو در تفسير  الزُّجاجَةُ كَأَنَّها كَوْكَبٌ دُرِّيٌّ  فرموده‌اند : « تشبيه زجاجه ( حباب روى چراغ ) به كوكب درّىّ ( اختر تابناك ) از جهت ازدياد لمعان نور چراغ و اشراق او با تركيب حباب بر روى چراغ است كه بدين جهت شعله زياده مىشود ؛ به سبب آنكه چون بر روى شعلهء چراغ حباب بگذارند ، شعله ساكن مىشود و بواسطهء تموّج هواها و وزش بادها مضطرب نمىگردد . بنابراين آن چراغ به علّت تلألؤ نورش و ثبات و دوام اشراقش همچون يك ستارهء درخشان ، نوربخش و ضياءدهنده مىباشد . »\r\nدر تفسير  يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ   وَ لَوْ لَمْ تَمْسَسْهُ نارٌ  فرموده‌اند : « اين جمله خبر بعد از خبر مىباشد براى مصباح . يعنى مصباح شعله مىزند به‌طورىكه اشتعالش را از شجرهء مباركهء زيتون اخذ كرده است . يعنى اشتعالش از روغنى مىباشد كه از زيتون گرفته شده است .\r\nو مراد از آنكه اين درخت شرقى نيست و غربى نيست آنست كه در سمت شرقى ( بستان ) روئيده نشده است ، و در سمت غربى ( بستان ) نيز روئيده نشده است تا اينكه خورشيد بر آن در يكى از دو طرف روز بتابد و در طرف ديگر سايه‌اش بر آن برگردد تا بالنّتيجه ثمره‌اش پخته نشود و روغنى را كه از آن اخذ مىكنند صافى نباشد و لهذا روشنائيش ممتاز نگردد ؛ بلكه آن شجره در ميان بستان و در وسط آنست تا حظّ خود را از تابش خورشيد در تمام مدّت طول روز برگيرد ، و به جهت پختگىِ ثمره‌اش ، روغنش ممتاز و عالى شود .\r\nو دليل ما بر اين معنى اين فقره از قول خداست كه :  يَكادُ زَيْتُها يُضِيءُ   وَ لَوْ لَمْ تَمْسَسْهُ نارٌ  ، زيرا ظاهرش مىرساند كه مراد ، صفاى روغن و كمال\r\n\r\n","description":"","footnote":"","page_name":" 34 ","page_number":52},
  {"content":"\r\n\r\nاستعداد آنست براى اشتعال ؛ و اين متفرّع مىباشد بر آن دو صفت : نه شرقى و نه غربى بودن آن .\r\nو امّا گفتار بعضى از مفسّرين كه مراد از  لا شَرْقِيَّةٍ وَ لا غَرْبِيَّةٍ  آن است كه شجرهء زيتونى كه از درختهاى دنيا باشد نيست تا آنكه يا در مشرق و يا در مغرب برويد ، و همچنين گفتار بعضى از مفسّرين ديگر كه مراد آن است كه از شجرهء زيتون نواحى معموره كه در شرق مىرويد نمىباشد و از شجرهء غرب معموره نيز نيست بلكه از شجرهء شام است كه ميان شرق و غرب عالم است و زيتونش از بهترين اقسام زيتون مىباشد ؛ هيچ‌كدام از اين دو گفتار از سياق كلام فهميده نمىگردد . »\r\nو در تفسير  نُورٌ عَلى نُورٍ  فرموده‌اند : « خبر است براى مبتداى محذوف كه ضميرى باشد كه به نور زجاجهء مفهوم از سياق بازگشت مىكند . و معنى آن اين مىشود : نور زجاجهء مذكوره در كمال تلمّع خود ، نور عظيمى مىباشد بر نور عظيمى .\r\nو در معنى و مراد از بودن نور بر روى نور بعضى گفته‌اند : مراد تضاعف نور است نه تعدّد آن . بنابراين نبايد گفت : آن نور معيّنى يا غير معيّنى مىباشد در بالاى نور ديگرى مانند خود ، و نه آنكه آن نور مجموع دو نور است با وصف دوئيّت ؛ بلكه آن نور به سبب تضاعفش نور متضاعف غير محدودى مىباشد . و اين نوع تعبير در كلام ، تعبير شايع و رائجى است .\r\nو اين گفتار در معنى  نُورٌ عَلى نُورٍ  داراى فىالجمله جودتى است ، و اگرچه ارادهء تعدّد نور همچنين خالى از لطف و دقّت نمىباشد . چون نورى كه از مصباح طالع مىشود ، بالاصاله و بالحقيقه نسبتى به مصباح دارد ، و بالمجاز و الاستعارة نسبتى به زجاجه و حبابى كه بر روى چراغ است . و اين دو نور با تغاير دو نسبت متغايرند ، و با تعدّد دو نسبت متعدّد . و اگرچه به حسب\r\n\r\n","description":"","footnote":"","page_name":" 35 ","page_number":53},
  {"content":"\r\n\r\nحقيقت ، نورى در ميان نيست مگر از چراغ ، و حباب روى آن به هيچ وجه نورى ندارد ؛ امّا به حسب تعدّد ، نسبت نور زجاجه غير از نور مصباح است و آن نورى است كه قيام به مصباح دارد و از آن استمداد مىنمايد .\r\nو اين اعتبار بعينه جارى است در مُمثَّلٌ له يعنى در نور ايمان و معرفت . چرا كه نور ايمان و معرفت به حقّ متعال نورى است مستعار كه بر دلهاى مؤمنان تابيده است و مقتبس مىباشد از نور حقّ متعال ؛ به او قيام دارد و از آن استمداد مىنمايد .\r\nو محصّل كلام آن شد كه : ممثّلٌ له ، نور خداوند است كه بر قلوب مؤمنين اشراق مىكند ، و مثَل كه همان مُشبَّهٌ بِه بوده باشد ، نورى مىباشد كه از زجاجهء واقع بر روى مصباحى كه از روغن جَيّدِ صاف شعله‌ور شده است و در مشكاة قرار داده شده است نشأت گرفته است .\r\nبه جهت آنكه نور مصباحى كه از زجاجه اشراق مىكند و مشكاة آن را در خود جمع مىنمايد و منعكس مىكند ، در نهايت قوّت و جودت بر مستنيرين به آن اشراق مىكند .\r\n( بنابراين ، اگرچه مشكاة و چراغدان از نزد خود نورى ندارد ) امّا در اينجا در تنوير مصباح و زجاجه مدخليّتش بواسطهء آنست كه در بطن مشكات نور مجتمع مىشود و به فضاى اطاق منعكس مىگردد .\r\nو اعتبار بودن روغن چراغ از شجرهء زيتونهء لا شرقيّة و لا غربيّة ، براى دلالت بر پاكى و صافى روغن و نيكو بودن آنست كه در صفا و پاكى نور اشراق‌شدهء از شعلهء آن ، و در جودت نور و ضياء چراغ مؤثّر هستند . زيرا فقرهء  يَكادُ زَيْتُها يُضِيءُ   وَ لَوْ لَمْ تَمْسَسْهُ نارٌ  ( روغنش به‌طورى است كه اگر هم آتشى با آن تماسّ نگيرد باز هم درخشنده و نورافزاست . ) بر اين منظور دلالت دارد .\r\nو اعتبار بودن نور بر روى نور ، به جهت دلالت بر تضاعف نور مىباشد ،\r\n\r\n","description":"","footnote":"","page_name":" 36 ","page_number":54},
  {"content":"\r\n\r\nيا به جهت آنكه نور زجاجه در روشنائى و درخشش از نور مصباح مدد مىگيرد . »\r\nو در تفسير  يَهْدِي اللَّهُ لِنُورِهِ مَنْ يَشاءُ  فرموده‌اند : « جملهء استينافيّه مىباشد كه بدان اختصاص مؤمنين به نور معرفت و ايمان و حرمان غيرشان تعليل مىگردد .\r\nو بدين جهت از سياق معلوم مىشود كه مراد از كلام خدا  مَنْ يَشاءُ  قومى مىباشند كه خداوند ذكرشان را بعداً نموده است ، در گفتارش كه :  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  - تا آخر آيه . زيرا مراد از  مَنْ يَشاءُ *  خصوص مؤمنينى هستند كه به صفت كمال ايمان متّصف گرديده‌اند . » « 1 »\r\nو در تفسير  وَ يَزِيدُهُمْ مِنْ فَضْلِهِ *  فرموده‌اند : « فضل به معنى عطاء مىباشد . و اين آيه نصّ است در آنكه خداى تعالى به مؤمنين واقعى عطا مىنمايد از فضل خود آنچه را كه در ازاى اعمال صالحهء ايشان نيست . و واضح‌تر از اين قوله تعالى مىباشد در جاى ديگر :  لَهُمْ ما يَشاؤُنَ فِيها وَ لَدَيْنا مَزِيدٌ .  ( آيه 35 ، از سورهء 50 : ق ) « 2 » چون ظاهر اين آيه دلالت دارد بر آنكه اين زيادتى موعودى كه به آنها مىدهد امرى است بالاتر از آنچه خواسته‌ها و مشيّت ايشان به آن تعلّق مىگيرد .\r\nو اين در حالى است كه كلام خداى سبحان دلالت دارد بر آنكه اجر و پاداش آنها همانست كه خودشان مىخواهند و اراده دارند . زيرا مىفرمايد :\r\n  أُولئِكَ هُمُ الْمُتَّقُونَ * لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ .   ( آيه 34 ، از سورهء 39 : زمر )\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 15 ، ص 130 تا ص 135\r\n( 2 ) « از براى ايشانست در بهشت متّقيان آنچه را كه خودشان در آنجا بخواهند ؛ و در نزد ما زيادتى مىباشد كه به آنها عطا مىنمائيم . »\r\n","page_name":" 37 ","page_number":55},
  {"content":"\r\n\r\n« ايشانند آن كسانى كه تقوى پيشه گرفته‌اند . از براى آنانست آنچه را كه بخواهند در نزد پروردگارشان ؛ و آنست اى پيامبر ، پاداش احسان‌كنندگان ! »\r\nو نيز مىفرمايد :   أَمْ جَنَّةُ الْخُلْدِ الَّتِي وُعِدَ الْمُتَّقُونَ كانَتْ لَهُمْ جَزاءً وَ مَصِيراً * لَهُمْ فِيها ما يَشاؤُنَ خالِدِينَ .   ( آيه 15 و 16 ، از سورهء 25 : فرقان )\r\n« بلكه بهشت جاودان كه به مردمان متّقى وعده داده شده است ، پاداش و بازگشت آنان مىباشد . از براى ايشانست آنچه را كه بخواهند ، و پيوسته در آن مخلّد هستند . »\r\nو نيز مىفرمايد :  لَهُمْ فِيها ما يَشاؤُنَ كَذلِكَ يَجْزِي اللَّهُ الْمُتَّقِينَ .  ( آيه 31 ، از سورهء 16 : نحل )\r\n« از براى مؤمنين است در آن بهشت آنچه را كه بخواهند . آن‌طور است اى پيامبر ، كه خداوند متّقيان را پاداشى مىدهد . »\r\n( على هذا مؤمنين فقط به جزاى اعمال صالحهء خود كه مدّ نظر و در تحت اراده و مشيّت آنهاست مىرسند . ) و امّا اين زيادتى كه وراى جزاى اعمال است امرى مىباشد اعلى و اعظم از آنكه مشيّت انسان به آن تعلّق گيرد تا سعى و كوشش بتواند بدان راه يابد .\r\nو اين مسئله از شگفت‌انگيزترين امورى مىباشد كه قرآن به مؤمنين وعده مىدهد و آنان را بشارت مىبخشد . پس تا مىتوانى در اين امر مهمّ تدبّر كن . » « 1 »\r\n\r\nبحث فلسفى علامه در حقيقت مطلقه مشيّت خداوند و يخلق الله ما يشاء\r\nحضرت استاد علّامه قدّس الله سرّه در كشف حقيقت مطلقهء مشيّت پروردگار كه :  يَخْلُقُ اللَّهُ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ ،  كه آيه 45 ، از همين سورهء نور مىباشد در بحث مستقلّ فلسفى فرموده‌اند :\r\nما هيچ شكّ و ترديدى نداريم در آنكه آنچه را كه از موجودات\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 15 ، ص 140\r\n","page_name":" 38 ","page_number":56},
  {"content":"\r\n\r\nممكنة الوجود مىيابيم ، همه را معلول و منتهى به واجب تعالى مىبينيم . و بسيارى از آنها - مخصوصاً در مادّيّات - در تحقّق و وجودشان توقّف دارند بر شرائطى كه بدون آنها موجود نمىشوند . مثل انسان كه او پسر است ؛ وجودش متوقّف بر وجود پدر و مادر و شرائط ديگرى است كه آنها بسيارند ، از شرائط زمانيّه و مكانيّه .\r\nو از آنجا كه به ضرورت حكم عقل هر يك از آنچه را كه اين موجود بر آنها توقّف دارد جزء علّت تامّهء اوست ، لهذا حضرت واجب تعالى ، جزء علّت تامّهء اوست نه علّت تامّهء او به تنهائى .\r\nآرى ، واجب تعالى نسبت به مجموع عالم ، علّت تامّه مىباشد ؛ چرا كه عالم متوقّف بر چيزى غير از واجب نيست . و همچنين است صادر اوّل كه به دنبالش بقيّهء اجزاء مجموعهء عالم پديدار مىگردد . و امّا بقيّهء اجزاء عالم ، حق‌ّتعالى جزء علّت تامّهء آنها مىباشد . زيرا بالضّروره آنها توقّف دارند بر ماقبلشان از علّتها و از شرائط و مُعِدّاتى كه به آنها بستگى دارد .\r\nاين در صورتى است كه ما هر يك از اجزاء عالم را به خودى خود اعتبار نموده و پس از آن ، تنها آن را به واجب تعالى نسبت دهيم .\r\nو اين مسئله را با نظر دقيق‌ترى مىتوان سنجيد ، و آن اين است كه ارتباط وجودى در ميان هر چيز و ميان علّتهاى ممكنهء او و شروط و معدّات او كه ابداً راهى براى انكار آن نداريم ، حكم مىكند به گونه‌اى از اتّحاد و اتّصال ميان آنها . بنابراين هر يك جزء را كه در نظر بگيريم در وجودش بطور مطلق و منفصل نمىباشد ، بلكه در وجودِ با تعيّنش مقيّد است به جميع آنچه را كه به آنها ارتباط دارد ، و آن اجزاء در هويّت خود اتّصال به غير خود دارند .\r\nبنابراين ، فرد انسانى را كه ما در مثال متقدّم موجود مستقلّ مطلق و آزاد و رهائى اعتبار كرديم و بر اين اصل آن را متوقّف بر علل و شروط كثيره‌اى يافتيم كه\r\n\r\n","description":"","footnote":"","page_name":" 39 ","page_number":57},
  {"content":"\r\n\r\nواجب تعالى يكى از آنها بود ، برحسب اين نظر اخير بازگشت مىكند به هويّت مقيّده به جميع آنچه را كه در وجودش توقّف بر آنها داشت از علّتها و از شرائط غير واجب تعالى .\r\nو لهذا حقيقت زيد مثلًا همين نيست كه پس انسانى است ، بلكه به حكم ضرورت عقلى چيزى است كه حقيقتش : فلان ، پسر فلان مرد و فلان زن كه در آن زمان و آن مكان متولّد شده است و بر وجود او فلان چيز و فلان چيز تقدّم داشته است و فلان چيز و فلان چيز از ممكنات با او تقارن داشته است مىباشد .\r\nاينست حقيقت و هويّت زيد مثلًا . و به حكم عقل ضرورىّ هر موجودى كه حقيقتش اين‌طور باشد متوقّف بر هيچ چيز غير از واجب نمىتواند بوده باشد . پس واجب تعالى تنها علّت تامّهء او مىباشد كه بر هيچ چيز غير از آن توقّف ندارد ، و حاجتى به اراده و مشيّت غير از او ندارد .\r\nقدرت خداوند متعال نسبت به او مطلق است ، نه مشروط به شرط و مقيّد به قيد . و اين است گفتار خداوند متعال :  يَخْلُقُ اللَّهُ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ . \r\n« خداوند است فقط كه مىآفريند هر چه را كه بخواهد ؛ تحقيقاً خداوند بر هر چيز توانا مىباشد . » « 1 »\r\n\r\nبحث روايى علامه طباطبايى در تفسير آيه مباركه نور\r\nو حضرت استاد علّامه قدَّس اللهُ تربتَه از جمله در بحث روائى فرموده‌اند :\r\n« و در « توحيد » صدوق وارد است كه از حضرت امام جعفر صادق عليه السّلام روايت شده است كه چون از قول خداوند عزّ و جلّ :  اللَّهُ \r\n\r\n\r\n","description":"","footnote":"\r\n( 1 ) الميزان فى تفسير القرآن » ج 15 ، ص 149 و 150 ؛ و اين آيه ، آيه 45 ، از سورهء 24 : النّور مىباشد .\r\n","page_name":" 40 ","page_number":58},
  {"content":"\r\n\r\n نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ  سؤال نمودند فرمود : آن مثَلى مىباشد كه خدا براى ما زده است ؛ فَالنَّبِىُّ وَ الائِمَّةُ صَلَوَاتُ اللَّهِ عَلَيْهِمْ مِنْ دِلَالَاتِ اللَّهِ ، وَ آيَاتِهِ الَّتِى يُهْتَدَى بِهَا إلَى التَّوْحِيدِ وَ مَصَالِحِ الدِّينِ وَ شَرَائِعِ الْإسْلَامِ وَ السُّنَنِ وَ الْفَرَائِضِ . وَ لَا قُوَّةَ إلَّا بِاللَّهِ الْعَلِىِّ الْعَظِيمِ .\r\n« بنابراين پيغمبر و ائمّه صلوات الله عليهم از دلالتهاى خداوندى و آيات وى هستند ، آن دلالات و آياتى كه بدان مىتوان به سوى توحيد و مصالح دين و شرايع اسلام و سنن و فرائض راه جست . و هيچ قوّه‌اى موجود نمىباشد مگر به خداوند علىّ عظيم . »\r\nآنگاه فرموده‌اند : » من مىگويم : اين روايت از قبيل اشاره به بعضى از مصاديق است ، و از افضل مصاديق مىباشد كه عبارتند از پيامبر صلّى الله عليه و آله و سلّم و طاهرين از اهل بيت او عليهم السّلام ؛ و گرنه آيه با ظاهر خود ، غير ايشان از انبياء و اوصياء و اولياء را بواسطهء عموميّت خود شامل مىشود .\r\nبلى ! اين آيه عموميّت به جميع مؤمنين ندارد ، زيرا در توصيف مؤمنين صفاتى را اخذ نموده است كه شامل جميع نمىشود ؛ مثل قوله تعالى :  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  - الخ .\r\n« آن مؤمنين ، گروهى از مردانند كه نه تجارت و نه خريدوفروش ، ايشان را از ياد خدا باز نمىدارد - تا آخر آيه . »\r\nو در تفسير « الدّرّ المنثور » آمده است كه : ابن مَردويَه از أبو هريره از پيغمبر صلّى الله عليه و آله و سلّم روايت كرده است در معنى قول خدا  زَيْتُونَةٍ لا شَرْقِيَّةٍ وَ لا غَرْبِيَّةٍ  فرمود : قَلْبُ إبْرَاهِيمَ ؛ لَا يَهُودِىٌّ وَ لَا نَصْرَانِىٌّ . « مراد ، قلب حضرت إبراهيم مىباشد كه نه يهودى است و نه نصرانى . »\r\nمن مىگويم : اين روايت از قبيل ذكر بعضى از مصاديق است ، و مثل آن\r\n\r\n","description":"","footnote":"","page_name":" 41 ","page_number":59},
  {"content":"\r\n\r\nاز طريق شيعه از بعضى از ائمّهء اهل بيت عليهم السّلام وارد است .\r\nو نيز در « الدّرّ المنثور » با تخريج ابن مردويه از أنس به مالك و بُرَيدَه روايت كرده است كه گفتند : رسول اكرم صلّى الله عليه و آله و سلّم چون اين آيه را قرائت نمودند :  فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ  ، مردى برخاست و گفت : اى پيغمبر خدا ! كدام خانه‌هائى هستند اين خانه‌ها ؟ !\r\nفرمود : بُيُوتُ الانْبِيَاءِ . « خانه‌هاى پيغمبران . »\r\nدر اين حال أبو بكر به سوى رسول الله برخاست و گفت : يَا رَسُولَ اللَّهِ ! هَذَا الْبَيْتُ مِنْها ، لَبَيْتُ عَلِىٍّ وَ فَاطِمَةَ ؟ ! قَالَ : نَعَمْ ! مِنْ أَفَاضِلِه ! « اى رسول خدا ! اين بيت از آن بيوت مىباشد ، بيت علىّ و فاطمه ؟ ! فرمود : بلى ! اين بيت از جملهء با فضيلت‌ترين آن بيوت است ! « 1 »\r\nبارى ، اين اشارهء مختصرى بود از تفسير آيه مباركه ، كه بواسطهء تيمّن و تبرّك به كلام دُرر بار سيّدنا الاعظم و سندنا الاقوم : حضرة العلّامة الاكرم حشَره اللهُ مع المقرَّبينَ و المُخلَصينَ من أنبيائِه و أوليائِه المُعَظَّمين ، خامهء ما مبارك آمد .\r\n\r\nمعنى و مفاد ولايت خداوند\r\nو امّا تفصيل و شرح مطالب آن بزرگمرد كه از آيات استفاده مىگردد ، بدين گونه است كه :\r\n« الله » اسم جامع كمال از جمال و جلال الهى است كه در برگيرندهء همهء أسماء و صفات كلّيّه و جزئيّه مىباشد . و چون بحث ما در الله‌شناسى مىباشد بايد از اين كلمهء مباركهء جلاله از هر جهت بحث را استيفاء نمود تا تمام اطراف و جوانب مسئله روشن گردد : از نور ذات بحت و وجود صرف ، تا نور اسماء و صفات كلّيّه آن هم در مراتب و درجات متفاوته ، تا برسد به نور اسماء و\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 15 ، ص 152 و 153\r\n","page_name":" 42 ","page_number":60},
  {"content":"\r\n\r\nصفات جزئيّه ، تا هيولاى مُبهمه كه مادّهء كثيفهء قابلهء عروض اجناس و فصول و انواع مىباشد .\r\nبايد ديد : كيفيّت نزول قديم در حادث ، و كلّيّت در جزئيّت ، و انوار محضه در انوار مشوبهء به ظلمت ؛ و بطور كلّى الله در اسم و احديت در اسم واحديّت چگونه مىباشد .\r\nكيفيّت نزول نور مطلق در شبكه‌هاى تعيّن ، يكى پس از ديگرى چگونه است . معنى ولايت كلّيّه و مطلقه كه واحد است و از اختصاصات حضرت الله است ، كدام مىباشد .\r\nو براى بحث در اين مقام ، استمداد از آيه مباركهء نور بسيار حائز اهمّيّت است .\r\nخدا را سپاسگزاريم تا در مجلّد پنجم « امام‌شناسى » از دورهء علوم و معارف اسلام دربارهء ولايت به تمام شئونها بحث نموديم ، و از معنى لغوى آن گرفته تا موارد استعمال ، و كيفيّت ولايت و مُفاد و محتواى آن در وجود أقدس حضرت ختمى مرتبت و مقام مقدّس أمير المؤمنين و ائمّه عليهم‌ُالسّلامُ ، عليهم جميعاً صلواتُ اللهِ و سلامُ أنبيائِه المُرسلينَ و ملائِكتهِ المُقرّبينَ إلى يومِ الدّينِ ، بحثهاى كافى و وافى به عمل آمد . معلوم شد ولايت تكوينيّه و ولايت تشريعيّه چيستند .\r\nشايد بحث در ولايت و منكشف شدن آن ، از اهمّ مباحث و مطالب و مسائل اصول اعتقاديّه بوده باشد . شناخت ولىّ ( صاحب ولايت ) و آثار ولىّ و ولايت ، و شناخت كيفيّت موضوع مقام رحمت ، و افاضهء فيض از جانب حضرت ربّ فيّاض در ماهيّات امكانيّه بواسطهء نفس ولىّ ، و آياتى كه دراين‌باره در قرآن كريم آمده است ، و روايات مسلّمهء مُسندهء صحيحهء مرويّه از رسول اكرم صلّى الله عليه و آله و سلّم ، از اعظم و اكبر مسائل اصوليّه است .\r\n\r\n","description":"","footnote":"","page_name":" 43 ","page_number":61},
  {"content":"\r\n\r\nدانسته شد : تفسير و معنى و شأن نزول و آثار كريمهء شريفهء :\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  « 1 » چه مىباشد .\r\nو دانسته شد : معنى و محتواى فرمودهء رسول اكرم صلّى الله عليه و آله و سلّم : يا عَلِىُّ ! أَنْتَ وَلِىُّ كُلِّ مُؤْمِنٍ وَ مُؤْمِنَةٍ مِنْ بَعْدِى ، چيست .\r\n« اى علىّ ، تو ولىّ و صاحب اختيار و أولى در تصرّف به نفوس هر مرد مؤمن و هر زن مؤمنه بعد از من مىباشى ! »\r\nبه به از اين آيه مباركه ! نوربخش دلها ، و صفادهندهء فكرها ، و نيرودهندهء نفوس و جانها :  اللَّهُ نُورُ السَّماواتِ وَ الْأَرْضِ  كه در هجدهمين جزء از قرآن كريم آمده است .\r\nالله ، اسم جامع صفات كمال و منزّه از صفات نقص و عيب است كه در برگيرندهء صفات جماليّه و جلاليّه ، و داراى صرافت ذاتى ، و در حيات و علم و قدرت لا يتناهى مىباشد . نور آسمانها و زمين است . يعنى چه نور آسمانها و زمين ؟ ! آيا خدا نور حسّى است ، و آسمانها و زمين چيز ديگرند ؟ ! و اين نور محسوس كه در آسمانها و زمين مشاهده مىگردد خدا مىباشد ؟ ! بنابراين ، آن وقتى كه آسمانها و زمين وجود ندارد ، طبعاً خدائى هم نيست كه نور آسمانها و زمين باشد . پس خدا نيست . معنى و محصّل آيه در آن فرض چه خواهد شد ؟ !\r\nيا اينكه  اللَّهُ نُورُ السَّماواتِ وَ الْأَرْضِ  يعنى : اللَّهُ مُنَوِّرُ السَّمَاواتِ\r\n\r\n\r\n","description":"","footnote":"\r\n( 1 ) آيه 55 ، از سورهء 5 : المائدة : « اين است و جز اين نيست كه ولىّ شما خداوند است ، و رسول او ، و كسانى كه ايمان آورده‌اند كه اقامهء نماز مىكنند و ايتاء زكات مىنمايند در حالت ركوعشان . »\r\n","page_name":" 44 ","page_number":62},
  {"content":"\r\n\r\nوَ الارْضِ . « خدا نوردهندهء آسمانها و زمين مىباشد . » خودش و حقيقتش نور نيست ، نوردهنده است . يعنى نورى كه آسمانها و زمين دارند از جانب خداست . مُنوِّر يعنى نوردهنده .\r\n\r\nاعتقاد طوائف مسلمانان دربارهء اينكه خداوند نور آسمانها و زمين است\r\nدسته‌اى از عامّه قائلند به معنى اوّل ، و جمعى از خاصّه كه راه تأويل را گشوده‌اند قائلند به معنى دوّم . دستهء اوّلين معتقدند كه خدا جسم است و اشكالى ندارد كه واقعيّتش نور مادّى باشد . و دستهء دوّمين معتقدند كه خدا مادّه و مادّى نيست ، بنابراين نور آسمانها و زمين كه نور مادّى است نمىتواند خدا بوده باشد . لهذا در اينجا حتماً بايد آيه را تأويل نموده و لفظ نور را به معنى مُنوِّر گرفت تا از اين ورطه جان سالم به در برد كه قول به جسميّت خدا باشد ، كه مستلزم شرك و محدوديّت و امكان اوست ؛ و امّا نوردهنده اشكال ندارد ، چون خداوند خالق و مُوجِد همهء موجودات مجرّده و مادّيّه است و خلقت او و نور بخشى او آسمانها و زمين را به نور مادّى مستلزم اشكالى نيست و معنى معقول و شايسته از آن بدست مىآيد .\r\n\r\nوهّابيه و حنبليه معتقد به جسميّت خدا مىباشند\r\nاز ميان مسلمانان فقط طائفهء حنابله ( تابع أحمد بن حَنبَل ) معتقد به معناى اوّل هستند و بر آن اصرار مىورزند . ابن تيميّة ، حنبلى است و بر اين قول مجدّانه ايستادگى دارد و مىگويد : مراد و مفهوم از آيات قرآن در عبارات و الفاظ مستعملهء در آن ، همين معانى معروف و متفاهم مادّى و طبيعى و جسمى مىباشد . حمل الفاظ و كلمات آن را بر غير از اين نبايد جائز شمرد .\r\nوهّابيّه ( تابع محمّد بن عبد الوهّاب ) كه مذهبشان حنبلى مىباشد بر اين امر اصرار و ابرام دارند .\r\nحنابله مىگويند : مراد از عرش ، و كرسى ، و يَد ، و نور ، و استواء ، و نزول ، و مجىء ربّ و أمثال ذلك كه در قرآن كريم بسيار وارد شده و استعمال گرديده است ، مراد و مفاد آنها همين معانى مستعمله و متفاهمهء عرفيّه\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nمىباشد ؛ و به هيچ وجه من الوجوه جائز نيست اندك تصرّفى و تغييرى در آيات نمود و اين الفاظ و كلمات را به معانى دگرى وسيع‌تر و مجرّدتر حمل كرد .\r\nابن تيميّه صريحاً مىگفته است : مراد از نزول خدا همين نزول مشاهد و محسوس است . و در روايت نبويّه كه وارد است خدا شبهاى جمعه نزول مىكند ، يعنى همين گونه پائين آمدن .\r\nوى بر فراز منبر كه به خطبه خواندن مشغول بود و دربارهء همين معانى بحث مىنمود صريحاً گفت : نزول ، همين نزول مىباشد . و خداوند پائين مىآيد همچون پائين آمدن من ! اين طور ، ببينيد : در اين حال يك پلّه از آنجا كه بود پائين آمد و كيفيّت نزول خدا را محسوساً به مردم نشان داد .\r\n اللَّهُ نُورُ السَّماواتِ وَ الْأَرْضِ  يعنى خداوند همين نور محسوس مىباشد .\r\n الرَّحْمنُ عَلَى الْعَرْشِ اسْتَوى  « 1 » يعنى خداوند بر روى تخت خود استقرار يافت .\r\n وَسِعَ كُرْسِيُّهُ السَّماواتِ وَ الْأَرْضَ  « 2 » يعنى صندلى نشيمنگاه او به قدر آسمانها و زمين گسترده مىباشد .\r\n وَ جاءَ رَبُّكَ وَ الْمَلَكُ صَفًّا صَفًّا /  « 3 » يعنى در روز بازپسين ، پروردگار تو و فرشتگان ، در صفوف مرتّب دسته‌دسته مىآيند .\r\nاين طائفه مىگويند : عرش به معنى تخت سلطنت است ، و همان‌طور كه سلطان در هنگام حكم بر روى تخت فرمانفرمائى خويشتن مىنشيند و تكيه\r\n\r\n\r\n","description":"","footnote":"\r\n( 1 ) آيه 5 ، از سورهء 20 : طه\r\n( 2 ) آيه 255 ، از سورهء 2 : البقرة\r\n( 3 ) آيه 22 ، از سورهء 89 : الفجر\r\n","page_name":" 46 ","page_number":64},
  {"content":"\r\n\r\nمىزند و مستقرّ مىشود ، اين آيه هم مىرساند كه خداوند بر روى تخت خود ( البتّه در بزرگى و وسعت به‌اندازهء خود خدا ) استقرار پيدا كرد .\r\nو نشيمنگاهى كه خدا بر روى آن نشسته است ، در وسعت و گسترش به قدر آسمانها و زمين است .\r\nو خداوند كه پروردگار توست ، با صفوف ملائكه در روز قيامت صفّ اندر صفّ جلو مىآيند ، بعينه مانند جلو آمدن مردمان كه داراى پا مىباشند و آنها را يكايك بر مىدارند تا از نقطه‌اى به نقطهء ديگر انتقال پيدا مىكنند .\r\nو در آيه  يَدُ اللَّهِ فَوْقَ أَيْدِيهِمْ  « 1 » مىگويند : يعنى خداوند دستى دارد بسيار قوىتر و بزرگتر و قدرتمندتر از سائر دستها كه بر فراز آنها و در مقام اعلائى نسبت به آنها قرار دارد .\r\nاين جماعت عقيده دارند : خداوند را با چشم بصَر در دنيا نمىتوان ديد ، ولى در آخرت خدا ديده مىشود با همين چشمهاى ظاهرى حسّى كه مردم دارا هستند . خداوند با جسمى كه داراى چشم و گوش و دست و پا مىباشد به سوى مردم مىآيد مانند همين آمدنهاى معمولى ، و بر تخت حكومتش جلوس مىنمايد مانند همين جلوسهاى معمولى ؛ غاية الامر بزرگتر و عظيم‌تر و قدرتمندتر .\r\nامّا حكماى اسلام و فلاسفهء الهيّون أعلام همگى برآنند كه : الفاظ براى معنى عامّ وضع شده‌اند . و بطور كلّى در هر لسانى و در هر لغتى ، هر كلمه‌اى را كه بشر تا به حال وضع كرده است و يا از اين به بعد وضع خواهد كرد ، براى معانى عامّه مىباشد ؛ نه خصوصيّت آن معنى محدود حسّى و طبيعى و مادّى و مقيّد به فلان زمان و فلان مكان .\r\n\r\n\r\n","description":"","footnote":"\r\n( 1 ) آيه 10 ، از سورهء 48 : الفتح\r\n","page_name":" 47 ","page_number":65},
  {"content":"\r\n\r\nمثلًا لفظ « چراغ » را شما در نظر بگيريد . اين لفظ بر چراغ اطاق شما در شب فلان صدق مىكند بدون مدخليّت اطاق شما و شب فلان در تحقّق معنى چراغ . و لهذا مىنگريد كه اين لفظ بدون عنايت دگرى ، بر چراغ اطاق دوستتان در شب دگرى نيز صدق مىنمايد . از اينجا بدست مىآيد كه در مفهوم و معنى لفظ چراغ ، خصوصيّت اين زمان يا آن زمان و خصوصيّت اين مكان يا آن مكان دخالت نداشته ، و بر همهء مصاديق چراغ به يك نهج صادق است .\r\nو از اينجا وسعت مفهوم را قدرى گسترش مىدهيم ، مىبينيم كه در تحقّق معنى آن خصوص مِسين بودنِ روغن دان آن و يا بلورين بودن و يا از سفال و خزف بودن نيز مدخليّتى ندارد ؛ و به همهء آنها به يك سنخ ، اطلاق لفظ چراغ مىشود . بنابراين ، خصوصيّت ظروف چراغ دخالتى در مفهوم آن ندارد .\r\nدر زمان پيشين بر ظرفى كه درونش روغن بود و در آن فتيله‌اى قرار مىدادند و شيشه و حبابى بر روى شعلهء متصاعدهء از فتيله مىگذاردند ، چراغ صادق بود . بعداً كه بجاى روغنهاى شعله‌دهنده بالاخصّ روغن كرچك - كه به نام روغن چراغ معروف شد - و روغن زيتون ، نفت را مصرف كردند ، باز هم بدون اندك عنايتى در تغيير معنى چراغ ، لفظ چراغ را بر روى آن نهادند . و سپس هم كه چراغ گازى به بازار آمد ، به آن چراغ گفتند . و اينك كه چراغ برق سراسر عالم را فرا گرفته است ، به آن چراغ مىگويند . و پس از اين هم اگر چراغهاى مختلفى آسان‌تر و بهتر و با كاربرد بيشتر از نيروى الكتريسيته كشف گردد ، به آن چراغ خواهند گفت .\r\nتمام اين‌ها بدون اندك تصرّفى در معنى و موضوعٌ له لفظ چراغ مىباشد كه به همان عنايتهاى پيشين ، در موارد پسين استعمال نمودند .\r\nاز اينجا بدست مىآيد كه هيچيك از جميع اين خصوصيّتهاى متفاوته و اشكال مختلفه ، در معنى و مراد و مفهوم كلمهء چراغ مدخليّت ندارد ؛ و از اوّل\r\n\r\n","description":"","footnote":"","page_name":" 48 ","page_number":66},
  {"content":"\r\n\r\nلفظ چراغ براى معنى عامّى كه جميع اين‌ها را شامل گردد و بر نهج واحد صدق نمايد وضع گرديده بوده است .\r\nچراغ يعنى : چيزى كه در محفظه‌اى محدود ، محفوظ گرديده و براى روشنى دادن اشياء به كار مىبرند .\r\n\r\nمعنى نور : الظّاهِرُ بِذاتِهِ الْمُظْهِرُ لِغَيْرِهِ\r\nنو ر هم در اصلِ وضع لغت ، براى نور حسّى نمىباشد كه انحصار در انوار مدركهء با حسّ باصره داشته باشد . معنى نور چيزى است كه خود به خود ظاهر باشد ، و چيزهاى ديگر را ظاهر سازد .\r\nيكى از مصاديق آن ، نور محسوس مادّى و ظاهرى است مثل نور خورشيد و ماه و نور مصباح . زيرا اين نورها در وجود خودشان و در ذاتشان نياز به ظاهر كننده‌اى ندارند ؛ خود به خود ظاهرند . ما نور آفتاب و ماهتاب را با چيز دگرى نمىبينيم ، بلكه خود به خود روشن هستند ؛ امّا اشياء را بواسطهء آنها مشاهده مىكنيم . صحرا و دريا ، كوه و دشت ، باغ و راغ ، چيزهاى بسيارى كه در هر ساعت با آنها سروكار داريم را بايستى حتماً بواسطهء نور ادراك نمائيم . پس بر اين نور ظاهر النّورُ هُوَ الظّاهِرُ بِذاتِهِ ، الْمُظْهِرُ لِغَيْرِهِ صادق است ، و لهذا بدان نور مىگوئيم .\r\nو ليكن كلمهء نور انحصار در نور مادّى حسّى ندارد . نور فكرى ، نور عقلى ، نور نفسى ، نور قلبى ، نور عالم ملكوت ، نور اسماء و صفات الهيّه ، نور جمال و جلال ، نور ذات حقّ تعالى و تقدّس ؛ از أمثال نور مىباشند .\r\nشما حقيقةً مىگوئيد : فلان كس داراى فكرى نورانى ، يا عقلى نورانى ، يا نفسى نورانى ، و يا قلبى نورانى مىباشد ، بدون اندك تصرّف و تغيير در معنى نور . انوار عالم مثال و عالم عقل ، و نور صفت جمال يا صفت جلال حقّ متعال ، از مسائل واضحهء نزد عرفاست . نور ذات حقّ تعالى كه از همه عجيب‌تر مىباشد .\r\nبطور كلّى اهل عرفان براى صفات مختلفهء حقّ سبحانه و تقدّس انوارى را\r\n\r\n","description":"","footnote":"","page_name":" 49 ","page_number":67},
  {"content":"\r\n\r\nمعرّف مىشمرند ، كه از روشن‌ترين كه مانند نور مهتاب است شروع مىشود تا برسد به نور ذات كه سياه رنگ است .\r\nبنابراين اصل و قاعده ، ذات خداوند نور است . زيرا در خودى خود و در هويّت خويشتن محتاج به روشن كننده‌اى نيست ، و تمام ما سوا از عقل اوّل تا عقل دهم ، و از عالىترين اسم و صفت تا نازل‌ترين آنها ، همه و همه به نور خدا روشن مىشوند .\r\nخداوند أصل الوجود است و موجودات به ايجاد او موجود مىگردند ، و بنابراين هويّتش نور است كه : الظّاهِرُ بِنَفْسِهِ الْمُظْهِرُ لِغَيْرِهِ .\r\n اللَّهُ نُورُ السَّماواتِ وَ الْأَرْضِ  يعنى الله اصل وجود آسمانها و زمين است ، و اصل حقيقت و پيدايش آنها و به وجودآورندهء آنهاست .\r\nخداست اوّل ، و پس از آن موجودات . او محتاج به معرّف نيست ؛ و همهء موجودات نيازمند به معرّفى وى . اوست اصل وجود ، و بقيّهء موجودات به ايجاد او . اوست ظاهر به هويّت خود ، و بقيّه ظاهر به ظهور او . اوست نور ، و بقيّه مُنوَّر به نور او . اوست اصل حقيقت ، و بقيّه مجاز و عاريت .\r\nبحث در عموميّت موضوعٌ له لفظ براى معنى عامّ ، بحثى است نفيس ؛ و ما به حمد الله و حُسن توفيقه در معنى و حقيقت صراط در مجلس 51 تا 53 ، و در معنى و حقيقت ميزان در مجلس 54 و 55 از مجلّد 8 « معادشناسى » از دورهء علوم و معارف اسلام در پيرامون آن بحثى كافى نموده‌ايم\r\n\r\nمواردى كه در قرآن و اخبار ، به انوار معنويّه ، اطلاق نور شده است\r\nاطلاق لفظ نور در قرآن مجيد و اخبار ، به انوار معنويّه بسيار است و ما در اينجا فقط براى نمونه به ذكر چند مورد مبادرت مىورزيم . امّا در قرآن كريم :\r\n اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ \r\n\r\n","description":"","footnote":"","page_name":" 50 ","page_number":68},
  {"content":"\r\n\r\n أَصْحابُ النَّارِ هُمْ فِيها خالِدُونَ .  « 1 »\r\n« خداوند است وَلىّ و صاحب اختيار كسانى كه ايمان آورده‌اند . ايشان را از ظلمتها به سوى نور بيرون مىكشاند . و كسانى كه كافر شده‌اند اوليائشان طاغوت است . آن طواغيت ، آنان را از نور به سوى ظلمتها بيرون مىكشانند . و آنان مىباشند - اى پيامبر - مصاحبان و همنشينان آتش كه بطور جاودان در آن زيست مىكنند . »\r\nدر اين آيه نور اطلاق به هدايت ، و ظلمت اطلاق به كفر گرديده است .\r\n  يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَ يَعْفُوا عَنْ كَثِيرٍ قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ * يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ .   « 2 »\r\n« اى اهل كتاب ! تحقيقاً آمد بسوى شما ، پيامبر ما كه روشن مىكند براى شما بسيارى از آنچه را كه دأب و دَيدَن شما آن بود كه از كتاب تورات پنهان مىداشته‌ايد ، و از بسيارى چيزها هم اغماض مىكند .\r\nتحقيقاً آمد بسوى شما از جانب خداوند ، نور و كتاب آشكارى كه خداوند بدان نور و كتاب هدايت مىكند به سوى راههاى سلامت . و از ظلمتها به سوى عالم نور بيرون مىكشاند - با اذن و ارادهء خود - كسى را كه دنبال رضا و خشنودى خدا برود ؛ و ايشان را به سوى صراط مستقيم رهبرى مىنمايد . »\r\nدر اين آيه شريفه به قرآن مجيد كه خدا به پيغمبرش فرستاده است كلمهء نور اطلاق شده است :\r\n\r\n\r\n","description":"","footnote":"\r\n( 1 ) . آيه 257 ، از سورهء 2 : البقرة\r\n( 2 ) آيه 15 و 16 ، از سورهء 5 : المائدة\r\n","page_name":" 51 ","page_number":69},
  {"content":"\r\n\r\n وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  . « 1 »\r\n« و آن كس كه خداوند براى او نورى قرار نداده باشد ، او داراى نورى نمىباشد . »\r\nدر اين آيه نور به معنى چشم بصيرت اطلاق گرديده است .\r\n أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ أُولئِكَ فِي ضَلالٍ مُبِينٍ .  « 2 »\r\n« پس آيا كسى كه خداوند سينه‌اش را براى تلقّى اسلام گشوده است و لهذا داراى نورى از ناحيهء پروردگارش شده است ( مساوى مىباشد با غافلان سخت دل از ذكر خدا ) ؟ ! پس واى بر كسانى كه دلهايشان از ياد خدا قساوت و سختى پيدا كرده است ؛ ايشانند در گمراهى آشكارا ! »\r\nدر اين آيه به پذيرش و قبول اسلام نور اطلاق شده است ، در برابر سخت دلان منكر اسلام .\r\n\r\nمواردى كه در « نهج البلاغة » و اخبار ، لفظ نور در نور معنوى آمده است\r\nو امّا در اخبار :\r\nدر « نهج البلاغة » مولى الموحّدين أمير المؤمنين عليه أفضلُ صلواتِ المُصلّين آمده است :\r\nوَ نَوَّرَ فِى قَلْبِهِ الْيَقِينُ « 3 »\r\n\r\n\r\n","description":"","footnote":"\r\n( 1 ) آيه 40 ، از سورهء 24 : النّور\r\n( 2 ) آيه 22 ، از سورهء 39 : الزّمر\r\n( 3 ) حكمت 373 ، از « نهج البلاغة » طبع عيسى البابى الحلبىّ ؛ و از طبع مصر با تعليقهء شيخ محمّد عبده : ج 2 ، ص 225 : أيُّها الْمُؤْمِنونَ ! إنَّهُ مَنْ رَأَى عُدْواناً يُعْمَلُ بِهِ وَ مُنْكَراً يُدْعَى إلَيْهِ فَأنْكَرَهُ بِقَلْبِهِ فَقَدْ سَلِمَ وَ بَرِىَ ، وَ مَنْ أنْكَرَهُ بِلِسانِهِ فَقَدْ اجِرَ وَ هُوَ أفْضَلُ مِنْ صاحِبِهِ ، وَ مَنْ أنْكَرَهُ بِالسَّيْفِ لِتَكُونَ كَلِمَةُ اللَّهِ هِىَ الْعُلْيا وَ كَلِمَةُ الظّالِمينَ هىَ السُّفْلَى فَذَلِكَ الَّذى أصابَ سَبيلَ الْهُدَى وَ قامَ عَلَى الطَّريقِ وَ نَوَّرَ فى قَلْبِهِ الْيَقينُ .\r\n","page_name":" 52 ","page_number":70},
  {"content":"\r\n\r\n« و در دل آن مؤمن ، نور يقين ظهور كرده است . » أَحْىِ قَلْبَكَ بِالْمَوْعِظَةِ ، وَ أَمِتْهُ بِالزَّهَادَةِ ، وَ قَوِّهِ بِالْيَقِينِ ، وَ نَوِّرْهُ بِالْحِكْمَةِ ، وَ ذَلِّلْهُ بِذِكْرِ الْمَوْتِ ، وَ قَرِّرْهُ بِالْفَناءِ ، وَ بَصِّرْهُ فَجَائِعَ الدُّنْيَا ، وَ حَذِّرْهُ صَوْلَةَ الدَّهْرِ وَ فُحْشَ تَقَلُّبِ اللَّيَالِى وَ الايَّامِ « 1 » . « [ اى فرزندم حسن ! 
  ] دلت را با موعظه زنده گردان ، و با زهد بميران ، و با يقين قوّت بخش ، و با حكمت نورانى كن ، و با ياد مرگ ذليل گردان ، و با فناء تثبيت نما ، و به مصائب دنيا بصير گردان ، و از صولت روزگار و ناگوارى دگرگونى شبها و روزها برحذر بدار ! » وَ لَقَدْ كَانَ يُجَاوِرُ فِى كُلِّ سَنَةٍ بِحِرَاءَ ، فَأَرَاهُ وَ لَا يَرَاهُ غَيْرِى . وَ لَمْ يَجْمَعْ بَيْتٌ وَاحِدٌ يَوْمَئِذٍ فِى الإسْلَامِ غَيْرَ رَسُولِ اللَّهِ صَلَّى اللَّهُ عَلَيْهِ وَ آلِهِ وَ خَدِيجَةَ ؛ وَ أَنَا ثَالِثُهُمَ . أَرَى نُورَ الْوَحْىِ وَ الرِّسَالَةِ ، وَ أَشُمُّ رِيحَ النُّبُوَّةِ « 2 » .\r\n« و تحقيقاً رسول اكرم در هر سال در كوه حِراء مجاورت مىنمود . من وى را مىديدم و كسى غير از من او را نمىديد . و در آن عصر در تمام عالم خانه‌اى نبود كه با اسلام دور هم گرد آيند غير از رسول خدا صلّى الله عليه و آله و خديجه ؛ و من سوّمين آنها بودم . من نور وحى و رسالت را مىديدم و بوى نبوّت را مىبوئيدم » !\r\n\r\nاخبار و روايات وارده در « اوّلُ ما خَلَقَ اللهُ »\r\nروايات بسيارى از طريق خاصّه و عامّه وارد است مبنى بر اينكه اوّلين مخلوق خداوند نور مىباشد . همانطور كه وارد است كه أَوَّلُ مَا خَلَقَ اللَّه ،\r\n\r\n\r\n","description":"","footnote":"\r\n( 1 ) رسالهء 31 ، از « نهج البلاغة » ؛ و از طبع مصر با تعليقهء شيخ محمّد عبده : ج 2 ، ص 38 و 39 ؛ از جمله وصاياى حضرت است به حضرت امام حسن مجتبى عليه السّلام در محلّى به نام حاضِرين ، در هنگام مراجعت از صفّين .\r\n( 2 ) خطبهء 190 ، از « نهج البلاغة » ؛ و از طبع مصر با تعليقهء شيخ محمّد عبده : ج 1 ، ص 392\r\n","page_name":" 53 ","page_number":71},
  {"content":"\r\n\r\nروح است ، قلم است ، عقل است .\r\nعلّامهء مجلسىّ رضوان الله عليه روايت نموده است از حضرت ثامن الحجج عليه السّلام كه در مجلس مأمون در ضمن بحث طويلشان با عِمران صابى دربارهء بَدو خلقت فرمودند : وَ النُّورُ فِى هَذَا الْمَوْضِعِ أَوَّلُ فِعْلِ اللهِ الَّذِى هُوَ نُورُ السَّمَاوَاتِ وَ الارْضِ . « 1 » « و نور در اين موضع ، اوّلين فعل خداوند است ؛ آن خداوندى كه وى نور آسمانها و زمين است . »\r\nو از « غَوالى اللَّئالى » روايت نموده است كه پيغمبر صلّى الله عليه و آله فرموده‌اند : أَوَّلُ مَا خَلَقَ اللَّهُ نُورِى .\r\n« 2 » « نخستين چيزى را كه خدا آفريد ، نور من بوده است . »\r\nو در حديث ديگرى است كه رسول اكرم صلّى الله عليه و آله فرمودند : أَوَّلَ مَا خَلَقَ اللَّهُ الْعَقْلُ . « 3 » « نخستين چيزى كه خداوند خلق نموده است ، عقل است . »\r\nو از « خصال » با سند خود روايت كرده است از سِماعه كه گفت : من در محضر حضرت امام جعفر صادق عليه السّلام بودم و در نزد وى جمعى از مواليانش حضور داشتند ، و ذكر عقل و جهل به ميان آمد . - تا مىرسد به اينجا\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 10 ، باب مناظرات الرّضا و احتجاجاته ، ص 314 ، حديث اوّل\r\n( 2 ، 3 ) همان مصدر ، ج 1 ، باب حقيقة العقل و كيفيّته و به دو خلقه ، ص 97 ، حديث هفتم و حديث هشتم\r\n","page_name":" 54 ","page_number":72},
  {"content":"\r\n\r\nكه مىگويد : حضرت أبو عبد الله عليه السّلام گفتند : إنَّ اللَّهَ جَلَّ ثَنَاؤُهُ خَلَقَ الْعَقْلَ وَ هُوَ أَوَّلُ خَلْقٍ خَلَقَهُ مِنَ الرُّوحَانِيِّينَ عَنْ يَمِينِ الْعَرْشِ مِنْ نُورِهِ - إلخ . « 1 »\r\n« به درستى كه خداوند جلّ ثناؤه عقل را خلق كرد ؛ و آن اوّلين مخلوقى مىباشد كه خداوند از يمين عرش خود ، از طائفهء روحانيّون از نور خودش خلقت نموده است . »\r\nو نظير اين عبارت و تعبير در حديث حضرت امام كاظم موسى بن جعفر عليهما السّلام مىباشد كه در ضمن حديث طويلى به هشام بن حكم فرموده‌اند : يَا هِشَامُ ! إنَّ اللَّهَ خَلَقَ الْعَقْلَ وَ هُوَ أَوَّلُ خَلْقٍ خَلَقَهُ اللَّهُ مِنَ الرُّوحَانِيِّينَ عَنْ يَمِينِ الْعَرْشِ مِنْ نُورِهِ « 2 » . و از عَبادة بن صامت روايت نموده است كه گفت : من از رسول خدا صلّى الله عليه و آله شنيدم كه مىگفت : إنَّ أَوَّلَ مَا خَلَقَ اللَّهُ الْقَلَمُ . فَقَالَ لَهُ : اكْتُبْ ! فَجَرَى بِمَا هُوَ كَائِنٌ إلَى الأبَدِ « 3 » .\r\n« اوّلين چيزى را كه خداوند آفريد قلم بوده است . پس به او گفت : بنويس ! بنابراين ، قلم به تمام مقدّرات و آنچه تا أبد به وقوع مىپيوندد به جريان افتاد . »\r\nو از معاوية بن قرّة از پدرش روايت است كه گفت : رسول خدا صلّى الله عليه و آله گفت :   « ن وَ الْقَلَمِ وَ ما يَسْطُرُونَ   » . قَالَ : لَوْحٌ مِنْ نُورٍ ، وَ قَلَمٌ مِنْ نُورٍ ، يَجْرِى بِمَا هُوَ كَائِنٌ إلَى يَوْمِ الْقِيَامَةِ . « 4 »\r\n\r\n\r\n","description":"","footnote":"\r\n( 1 و 2 ) همان مصدر ، ج 1 ، كتاب العقل و الجهل ، حديث هفتم ، ص 109 ؛ و حديث سىام ، ص 158\r\n( 3 و 4 ) همان مصدر ، ج 57 ، باب القلم و اللوح المحفوظ و الكتاب المبين ، ص 374 ، حديث 24 و 25\r\n","page_name":" 55 ","page_number":73},
  {"content":"\r\n\r\n  « ن وَ الْقَلَمِ وَ ما يَسْطُرُونَ   ، لوحى مىباشد از نور ، و قلمى از نور ، جارى مىگردد به آنچه به وجود مىآيد تا روز بازپسين . »\r\nعزيز الدّين نَسَفى گويد : « در حديث آمده است : أَوَّلُ مَا خَلَقَ اللَّهُ الْعَقْلُ . و ديگر آمده است : أَوَّلُ مَا خَلَقَ اللَّهُ الْقَلَمُ . و ديگر آمده است كه : أَوَّلُ مَا خَلَقَ اللَّهُ رُوحِى . و ديگر آمده است كه : أَوَّلُ مَا خَلَقَ اللَّهُ نُورِى . و مانند اين آمده است . « 1 »\r\nو در جاى ديگر گويد : « در حديث آمده است : أَوَّلُ مَا خَلَقَ اللَّهُ الْعَقْلُ . و ديگر آمده است كه : أَوَّلُ مَا خَلَقَ اللَّهُ الْقَلَمُ . و ديگر آمده است كه : أَوَّلُ مَا خَلَقَ اللَّهُ الْعَرْشُ . و مانند اين آمده است . » « 2 »\r\n\r\nنخست آفريدهء خدا ، حقيقت محمّديّه است\r\nو شيخ نجم الدّين رازى گويد : « بدانك مبدأ مخلوقات و موجودات ، ارواح انسانى بود ؛ و مبدأ ارواح انسانى روح پاك محمّدى بود عليه الصّلاة و السّلام ، چنانك فرمود : أَوَّلُ ما خَلَقَ اللَّهُ تَعَالَى رُوحِى ، و در روايتى ديگر : نورى . چون خواجه عليه الصّلاة و السّلام زبده و خلاصهء موجودات و ثمرهء شجرهء كائنات بود كه لَوْلَاكَ لَمَا خَلَقْتُ الافْلَاك ؛ مبدأ موجودات هم او آمد و جز چنين نبايد كه باشد ، زيرا كه آفرينش بر مثال شجره‌ايست و خواجه عليه الصّلاة و السّلام ثمرهء آن شجره ؛ و شجره به حقيقت از تخم ثمره باشد . » « 3 »\r\nو در جاى دگر گويد : « لطيفه‌اى سخت غريب روى مىنمايد ؛ آنك خواجه عليه الصّلاة و السّلام فرمود : أَوَّلُ مَا خَلَقَ اللَّهُ الْقَلَمُ ، أَوَّلُ مَا خَلَقَ اللَّهُ العَقْلُ ، أَوَّلُ مَا خَلَقَ اللَّهُ رُوحِى ؛ هر سه راست است و هر سه يكى است ، و\r\n\r\n\r\n","description":"","footnote":"\r\n( 1 و 2 ) « الإنسان الكامل » عزيز الدّين نسفى ، طبع طهران ، قسمت انستيتو ايران و فرانسه با تصحيح ماريژان موله ص 398 و ص 220\r\n( 3 ) « مرصاد العباد » بنگاه ترجمه و نشر كتاب ، ص 37\r\n","page_name":" 56 ","page_number":74},
  {"content":"\r\n\r\nبسيار خلق در اين سرگردانند تا اين چگونه است ؟ آنچ فرمود : أَوَّلُ مَا خَلَقَ اللَّهُ الْقَلَم ، آن قلم نه قلم ماست ، قلم خداست و قلم خداى مناسب عظمت و جلال او باشد ؛ و آن روح پاك محمّدى است و نور او . آن‌وقت كه حقّ تعالى آن روح را بيافريد و به نظر محبّت به دو نگريست ، حيا بر وى غالب شد . روح از حيا شَقّ يافت ، عقل يكى شِقّ او آمد . » « 1 »\r\nو در جاى ديگر گويد : « من نسبت خود از دنيا و آخرت و هشت بهشت آن روز بريدم كه نسب أٌنَّا مِنَ اللَّهِ درست كردم . لا جرم هر نسب كه به حدوث تعلّق دارد منقطع شود و نسب من باقى ماند ؛ كه كُلُّ حَسَبٍ وَ نَسَبٍ يَنْقَطِعُ إلَّا حَسَبِى وَ نَسَبِى ، و ديگران را مىفرمود :  فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ  . گوى اوّليّت و مسابقت در هر ميدان ، من ربوده‌ام .\r\nاگر در فطرت اوّلى بود ، اوّل نوباوه‌اى كه بر شجرهء فطرت پديد آمد من بودم ؛ كه أَوَّلُ مَا خَلَقَ اللَّهُ نُورِى . و اگر بر دشت قيامت باشد ، اوّل گوهر كه سر از صدف خاك برآرد من باشم ؛ أَنَا أَوَّلُ مَنْ تَنْشَقُّ عَنْهُ الارْضُ يَوْمَ الْقِيَامَة . اگر در مقام شفاعت‌جويى ، اوّل كسى كه غرقه‌گشتگان درياى معصيت را به شفاعت دستگيرى كند من باشم ؛ كه أَنَا أَوَّلُ شَافِعٍ وَ مُشَفَّع . و اگر به پيشروى و پيشوائى صراط گويى ، اوّل كسى كه قدم بر تيزناى صراط نهد من باشم ؛ كه أنَا أَوَّلُ مَنْ يَجُوزُ الصِّرَاطَ . و اگر به صاحب منصبى صدر جنّت خواهى ، اوّل كسى كه بر مشاهدهء او درِ بهشت گشايند من باشم ؛ كه أَنَا أَوَّلُ مَنْ يُفْتَحُ لَهُ أَبْوَابُ الْجَنَّة . و اگر به سرورى عاشقان و مقتدايى مشتاقان نگرى ، اوّل عاشقى صادق كه دولت وصال معشوق يابد من باشم ؛ كه أَنَا أَوَّلُ مَنْ يَتَجَلَّى لَهُ الرَّبُّ .\r\nاين طرفه كه اين‌همه من باشم و مرا خود من من نباشم ؛ أمّا أنَا فَلا أقولُ\r\n\r\n\r\n","description":"","footnote":"\r\n( 1 ) همان مصدر ، ص 51 و 52\r\n","page_name":" 57 ","page_number":75},
  {"content":"\r\n\r\nأنَا . بيت :\r\n چو آمد روى مهرويم ، كه باشم من كه من باشم * كه آنگه خوش بوم با او ، كه من بىخويشتن باشم\r\nمرا گر مايه‌اى بينى ، بدان كان مايه او باشد * برو گر سايه‌اى بينى ، بدان كان سايه من باشم « 1 » » \r\n« آنك شنوده‌اى كه محمّد را عليه السّلام سايه نبود ، ازينجاست كه او همه نور شده بود ؛ كه « يا أيها الناس قد جاءكم نور من ربكم » « 2 » و نور را سايه نباشد . چون خواجه عليه السّلام از سايهء خويش خلاص يافته بود ، همه عالم در پناه نور او گريختند ؛ كه ، آدَمُ وَ مَنْ دُونَهَ تَحْتَ لِوَائِى يَوْمَ الْقِيَامَةِ وَ لَا فَخْرَ . نور محمّدى خود اوّل سرحدّ وجود گرفته بود كه أَوَّلُ مَا خَلَقَ اللهُ نُورِى ، اكنون سرحدّ ابد بگرفت كه لَا نَبِىَّ بَعْدِى .\r\nبعد ازينكه آفتاب دولت محمّدى طلوع كرد ، ستارگان ولايت انبياء رخت برگرفتند . آيت شب اديان ديگر منسوخ گشت ، زيرا كه آيت  مالِكِ يَوْمِ الدِّينِ  آمد ، به روز اين را چراغى مى نبايد ؛ إذا طَلَعَ الصَّباحُ اسْتُغْنِىَ عَنِ الْمِصْباحِ . بيچاره آن نابينا كه با وجود اين همه نور از روشنائى محروم است . بيت :\r\n خورشيد برآمد اى نگارين ديرست * بر بنده اگر نتابد از ادبارست « 3 » \r\nو همچنين شيخ نجم الدّين رازى آورده است كه : » خَلَقْتُ الْمَلَائِكَةَ مِنْ نُورٍ . « 4 »\r\n\r\n\r\n","description":"","footnote":"\r\n( 1 ) « مرصاد العباد » ص 133 و 134\r\n( 2 ) اقتباس از ذيل آيه 15 ، از سورهء 5 : المائدة :  قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ . \r\n( 3 ) همان مصدر ، ص 134 ؛ و نيز ص 158 و 159\r\n( 4 ) رسالة « عشق و عقل » انتشارات بنگاه ترجمه و نشر كتاب ، طبع 2 ، ص 40 ؛ و در ص 111 در تعليقه گويد : « متّخذ است از « صحيح مسلم » كتاب زهد ، « مسند أحمد بن حنبل » ج 6 ، ص 158 و ص 168 ، به نقل از « المعجم المفهرس » .\r\n","page_name":" 58 ","page_number":76},
  {"content":"\r\n\r\nو ايضاً آورده است : » اين طائفه اصحاب ميمنه‌اند ، مشرب ايشان از عالم اعمالست ، معاد ايشان درجات جنّات نعيم باشد . مع‌هذا اين طائفه را به معرفت ذات و صفات خداوندى به حقيقت راه نيست ، كه به آفت حُجُب صفات روحانى نورانى هنوز گرفتارند ؛ كه إنَّ لِلَّهِ تَعَالَى سَبْعِينَ أَلْفَ حِجَابٍ مِنْ نُورٍ وَ ظُلْمَة « 1 » .\r\n\r\n\r\n","description":"","footnote":"\r\n( 1 ) اين روايت را در « مرصاد العباد » ص 101 و ص 311 ذكر نموده است . و ملّا عبد الرّزّاق كاشانى در شرح « منازل السّائرين » از انتشارات بيدار ، در ص 7 و ص 290 ؛ و معلّق كتاب در ص 415 ذكر كرده است .\r\nعلّامه محمّد بن محمود آملى در كتاب « نفائس الفنون » در ج 2 ، ص 59 و 60 آورده است :\r\n« فصل هشتم : در بيان مشاهدات انوار و مراتب آن » : قال الله تعالى :    ما كَذَبَ الْفُؤادُ ما رَأى * أَ فَتُمارُونَهُ عَلى ما يَرى * وَ لَقَدْ رَآهُ نَزْلَةً أُخْرى    . بدانكه چون آينهء دل به تدريج از تصرّف مصقلة ذكر صقالت يابد و زنگ طبيعت و ظلمت بشريّت ازو محو شود ، قابل ظهور انوار غيبىِ قوىتر بود . و آن انوار در بدايت حال كه هنوز خيال را درو تصرّفى باشد ، بر مثال شمعى و چراغ و مشعله و آتشها افروخته نمايد . و بعد از آن انوار علوى پديد آيد ، و در ابتدا به صورت كواكب خُرد و بعد از آن به صورت قمر پس به صورت شمس تا كه انوار مجرّد از محالّ ظاهر شود . و چون انوار بكلّى از حجب بيرون آيد و خيال را در آن مجال تصرّفى نماند ، الوان و اشكال صورت نبندد ، پس بىرنگى و شكلى و بىكيفيّت و هيئتى مشاهده افتد ؛ چه شكل و لون نور بواسطهء آلايش صفات بشرى بود كه نظر روح از پس حجاب خيال ادراك كند و چون با روحانيّتِ صرف افتد و از حجاب خيال بيرون آيد آن اشكال و الوان منتفى شود . و هر چند به حكم :  اللَّهُ نُورُ السَّماواتِ وَ الْأَرْضِ  مظهر انوار به جملگى حضرت پروردگار است و كثرت و قلّت آن بحسب صفاى قلب و صقالت آن از ظلمت بشريّت ، ليكن بواسطهء آنكه منشأ مشاهدهء آن متنوّع است لا جرم ظهور آن بحسب منشأ\r\n","page_name":" 59 ","page_number":77},
  {"content":"\r\n\r\nو جاى ديگر فرمود كه : حِجابُهُ النّورُ ؛ لَوْ كُشِفَتْ لَاحْرَقَتْ سُبُحاتُ وَجْهِهِ ما انْتَهَى إلَيْهِ بَصَرُهُ مِنْ خَلْقِهِ . « 1 »\r\nلا جرم با اين طائفه گفتند : زنهار تا عقلِ با عِقال را در ميدان تفكّر در ذات حقّ [ جلّ و جلا 
  ] جولان ندهيد كه نه حدّ وى است ؛ تَفَكَّرُوا فِى آلَاءِ اللَّهِ وَ لَا\r\n\r\n\r\n","description":"","footnote":"\r\nمختلف باشد .\r\nو از آن انوار هر آنچه به شكل امور سفلى نمايد چون بُروق و لوامع و لوائح و مشاعل و قناديل و مصابيح ، آن را انوار ارضى خوانند ؛ و هر آنچه به شكل اجرام علوى نمايد همچون كواكب و اقمار و شموس ، انوار سماوى .\r\nپس اگر منشأ مشاهدهء آن ، ذكر باشد به صورت برق نمايد ، و اگر منشأ مشاهدهء آن معرفت بود به صورت مشكات و قنديل نمايد .\r\nو از اينجاست كه حقّ تعالى فرمود :  اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ  يعنى مظهر انوار سماوى و ارضى حضرت آفريدگار است ، و نور عرفان او مر سالك را به صورت مشكات ظاهر شود . و اگر منشأ مشاهدهء آن ، روحانيّت بود كه بر سماوى قلب به قدر صقالت آن ظاهر شود ، به مثال كواكب و اقمار و شموس نمايد . مثلًا اگر آينهء دل به قدر كوكبى صافى باشد ، نور روح به مقدار آن كوكب مشاهده افتد ، و اگر آينهء دل تمام صافى شود ماه تمام بيند ، و اگر از كدورت بقيّه‌اى باشد ماه ناقص بيند ، و چون آينهء دل بكمال صفا گيرد و پذيراى نور روح شود ، بر مثال خورشيد مشاهده افتد ؛ و چندانكه صفا زيادتر ، خورشيد درخشنده‌تر شود . و اگر ماه و خورشيد به‌يك‌بار مشاهده افتد ، ماه دل بود كه از عكس نور روح منوّر شده باشد و خورشيد روح . و گاه بود كه پرتو انوار صفات حقّ عزّ و علا از پسِ حجب روحانى عكس بر آينهء دل اندازد ، به قدر صفاى آن . »\r\n( 1 ) در تعليقه در ص 110 آورده است : » مأخوذ از حديث نبوى ، « صحيح مسلم » باب إيمان ص 293 ؛ مقدّمهء كتاب ابن ماجه ، ص 13 ؛ « مسند أحمد » ج 4 ، ص 401 و ص 405 . اصل حديث چنين است : حِجابُهُ النّورُ لَوْ كَشَفَهُ لَاحْرَقَتْ سُبُحاتُ وَجْهِه . . . « أقول : اين روايت را نيز در « مرصاد العباد » ص 310 ذكر كرده است . و ايضاً معلّق كتاب « شرح المنازل » ص 7 ، در تعليقه آورده است\r\n","page_name":" 60 ","page_number":78},
  {"content":"\r\n\r\nتَتَفَكَّرُوا فِى ذَاتِ اللَّهِ ! « 1 »\r\nو همچنين در جاى دگر آورده است : « امّا آنچه فرموده است [ كه 
  ] ما هر كجا عقل بيشتر مىيابيم عشق بر وى ظريف‌تر و شريف‌تر و ثابت‌تر مىيابيم ؛ چنان كه سيّد كائنات [ صلوات الله عليه 
  ] عاقل‌ترين موجودات و عاشق‌ترين موجودات بود .\r\nبه حقيقت بدانكه نور عقل با كمال مرتبهء او ، در مثال مشكوة و زجاجهء دل و روغنِ زيتِ روح ؛ به مثابت صفاى زيت است كه  يَكادُ زَيْتُها يُضِيءُ  . و اگرچه زيت رُوحانيّت و صفاى آن كه نور عقل است ملائكه داشتند ؛ كه خُلِقَتِ الْمَلَائِكَةُ مِنْ نُورٍ و آن زيت بود كه قابل ناريّت نور الهى بود كه  وَ لَوْ لَمْ تَمْسَسْهُ نارٌ  ، و ليكن مشكاة جسد و زجاجهء دل و مصباح سرّ و فتيلهء خفىّ نداشتند ، كه قابل ناريّت نور الهى نشدند بىاين اسباب .\r\nو حيوانات [ را 
  ] اگرچه مشكاة جسد و زجاجهء دل بود امّا زيت روحانيّت و صفاى نور [ كه آن عقل است 
  ] نبود ، هم قابل نتوانستند آمدن [ كه 
  ] فَأَبَيْنَ أَن يَحْمِلْنَهَا وَ أَشْفَقْنَ مِنْها\r\n\r\nانسان كامل : كسى كه در او تمام شؤون آيه نور تجلّى دارد\r\nكمال استعداد قبول آن امانت كه به حقيقت نور فيض بىواسطه است ، انسان را دادند ؛ كه  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  . كه او را تنى مشكاة وار و دلى زجاجه صفت و زيت روح با صفاى عقل كه زجاجهء دل [ را 
  ] بدان‌چنان نورانى كرد كه  الزُّجاجَةُ كَأَنَّها كَوْكَبٌ دُرِّيٌّ  بداد ، و در زجاجهء دل مصباح سرّ و فتيلهء خفىّ بنهاد ، و به نار نور الهى بدين مجموعه كه آدم عبارت ازوست تجلّى كرد ؛ كه خُلِقَ آدَمُ فَتَجَلَّى فِيهِ مِصْبَاحٌ نهادِ او [ كه 
  ] قابل آن [ نار 
  ] نور الهى آمد ؛ كه  وَ حَمَلَهَا الْإِنْسانُ  .\r\n\r\n\r\n","description":"","footnote":"\r\n( 1 ) رسالة « عشق و عقل » ص 53 و 54\r\n","page_name":" 61 ","page_number":79},
  {"content":"\r\n\r\nپس هر مصباح كه زيت او صافىتر و صفاى او در نورانيّت بيشتر ، چون نار نور الهى به دو رسيد آن مصباح در نورانيّت  نُورٌ عَلى نُورٍ  كامل‌تر و ظريف‌تر .\r\nچون هيچ مصباح را در قبول نورانيّت ، آن كمال استعداد ندادند كه مصباح سيّد كائنات را صلّى الله عليه ، و زيت آن مصباح تمام‌تر و صفاى آن زيت كه عقل [ كامل 
  ] مىخوانيم كامل‌تر و [ ظريف‌تر 
  ] و لطيف‌تر بود ، لا جرم در قبول نور فيض بىواسطه به درجهء كمالِ  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  او رسيد و وِرد وقت او اين دعا بود كه هر بامداد بگفتى :\r\nاللَهُمَّ اجْعَلْ فِى قَلْبِى نُوراً وَ فِى سَمْعِى نُوراً وَ فِى بَصَرِى نُوراً وَ فِى لِسَانِى نُوراً ، وَ عَنْ يَمِينِى نُوراً وَ عَنْ يَسَارِى نُوراً وَ مِنْ فَوْقِى نُوراً وَ مِنْ تَحْتِى نُوراً وَ أَمَامِى نُوراً وَ خَلْفِى نوراً وَ اجْعَلْنِى نُوراً وَ أَعْظِمْ لِى نُوراً .\r\nو چون همهء وجود او آن نور بود ، حقّ تعالى او را نور خواند و فرمود [ كه :  قَدْ 
  ] جاءَكُمْ مِنَ اللَّهِ نُورٌ وَ كِتابٌ مُبِينٌ  . « 1 »\r\n\r\nدعاهائى كه در آنها به خداوند ، نور اطلاق شده است\r\nبالجمله در ادعيهء ما بسيار كلمهء نور بر ذات حقّ متعال اطلاق شده است ، در دعاى جوشن كبير وارد است :\r\nيَا نُورَ النُّورِ ، يَا مُنَوِّرَ النُّورِ ، يَا خَالِقَ النُّورِ ، يَا مُدَبِّرَ النُّورِ ، يَا مُقَدِّرَ النُّورِ ، يَا نُورَ كُلِّ نُورٍ ، يَا نُوراً قَبْلَ كُلِّ نُورٍ ، يَا نُوراً بَعْدَ كُلِّ نُورٍ ، يَا نُوراً فَوْقَ كُلِّ نُورٍ ، يَا نُوراً لَيْسَ كَمِثْلِهِ نُورٌ « 2 » .\r\n« اى نور نور ، اين نوردهندهء نور ، اى آفرينندهء نور ، اى تدبيركنندهء نور ، اى\r\n\r\n\r\n","description":"","footnote":"\r\n( 1 ) رسالة « عشق و عقل » ص 76 تا 78\r\n( 2 ) « مفاتيح الجنان » طبع اسلاميّه ( سنهء 1379 هجرى قمرى ) ص 93 ، به نقل از « بلد الامين » و « مصباح » كفعمى ، و آن مروى است از حضرت سيّد السّاجدين از پدرش از جدّ بزرگوارش حضرت رسول صلّى الله عليه و آله .\r\n","page_name":" 62 ","page_number":80},
  {"content":"\r\n\r\nاندازه‌زنندهء نور ، اى نور هر نور ، اى نور پيش از هر نور ، اى نور پس از هر نور ، اى نور بالاى هر نور ، اى نورى كه همانند آن نور نمىباشد . »\r\nو در مناجات شعبانيّه آمده است : إلَهِى هَبْ لِى كَمَالَ الانْقِطَاعِ إلَيْكَ ، وَ أَنِرْ أَبْصَارَ قُلُوبِنَا بِضِيَاءِ نَظَرِهَا إلَيْكَ ، حَتَّى تَخْرِقَ أَبْصَارُ الْقُلُوبِ حُجُبَ النُّورِ فَتَصِلَ إلَى مَعْدِنِ الْعَظَمَةِ ، وَ تَصِيرَ أَرْوَاحُنَا مُعَلَّقَةً بِعِزِّ قُدْسِكَ . « 1 »\r\n« بار خداوند ! به من عنايت فرما كمال و نهايت انقطاع به سوى خودت را ، و چشمان دلهايمان را به نور و درخشش نظرشان به سويت نورانى كن ، تا به جائى رسد كه چشمان دلهايمان حجابهاى نور را بشكافد و به معدن عظمت وصول يابد ، و روحهايمان به مقام عزّ قدس تو متعلّق گردد . »\r\nتا مىرسد به اينجا كه عرضه مىدارد :\r\nإلَهِى وَ أَلْحِقْنِى بِنُورِ عِزِّكَ الأبْهَجِ ، فَأَكُونَ لَكَ عَارِفاً وَ عَنْ سِوَاكَ مُنْحَرِفًا وَ مِنْكَ خَائِفاً مُرَاقِباً ، يَا ذَا الْجَلَالِ وَ الإكْرَامِ . « 2 »\r\n« بار خداوندا ! و مرا به بهجت‌انگيزترين نور مقام عزّتت ملحق گردان ، تا آنكه به تو عارف شوم و از ما سوايت منحرف گردم و پيوسته از تو در خوف و مراقبت باشم ، اى خداوند صاحب صفت جلال و صفت جمال ! » « 3 »\r\n\r\n\r\n","description":"","footnote":"\r\n( 1 و 2 ) همان مصدر ، ص 158 و 159 ، به نقل از ابن خالويه ، و او گفته است : حضرت أمير المؤمنين و امامان عليهم السّلام در ماه شعبان مىخوانده‌اند .\r\n( 3 ) تمثيل آيه مباركهء نور بر حالات مختلفهء نفس سالك إلى الله ، از زيباترين تمثيلات در اين مقام مىباشد . و چه شايسته است ما در اينجا عين عبارت استاد سلوك و عرفان آية الحقّ و الإيقان سيّد مهدىّ بحر العلوم را در رسالهء منسوب به ايشان نقل نمائيم . وى مىگويد :\r\n« و امّا آثار و فيوضات آن را سالك خود مىبيند . و از جملهء آثار ، حصول انوار است در قلب . و ابتدا به شكل چراغى است و بعد شعله و بعد كوكب و بعد قمر و بعد شمس ، و بعد فرومىگيرد و از لون و شكل عارى مىگردد . و بسيار به صورت برقى مىباشد . و گاه به صورت مشكاة و قنديل مىشود ، و اين دو اكثر از فعل و معرفت حاصل مىشود و سوابق از ذكر . و به مرتبهء اوّل اشاره فرموده است حضرت أبى جعفر عليه السّلام چنان كه ثقة الإسلام در « كافى » روايت كرده است كه حضرت در بيان اقسام قلوب فرموده : وَ قَلْبٌ أزْهَرُ أجْرَدُ . فَقُلْتُ : وَ ما الازْهَرُ ؟ فَقالَ فيهِ كَهَيْئَةِ السِّراجِ إلَى أنْ قالَ : وَ أمّا الْقَلْبُ الازْهَرُ فَقَلْبُ الْمُؤْمِنِ . و بعضى از اين مراتب را حضرت أمير المؤمنين عليه السّلام اشاره فرموده كه :\r\n","page_name":" 63 ","page_number":81},
  {"content":"\r\n\r\nو در دعاى شب عرفه آمده است : وَ بِاسْمِكَ السُّبُّوحِ الْقُدُّوسِ الْبُرْهَانِ الَّذِى هُوَ نُورٌ عَلَى كُلِّ نُورٍ ، وَ نُورٌ مِنْ نُورٍ يضِىءُ مِنْهُ كُلُّ نُورٍ ؛ إذَا بَلَغَ الارْضَ انْشَقَّتْ ، وَ إذَا بَلَغَ\r\n\r\n\r\n","description":"","footnote":"\r\nقَدْ أحْيَا قَلْبَهُ وَ أماتَ نَفْسَهُ حَتَّى دَقَّ جَليلُهُ وَ لَطُفَ غَليظُهُ وَ بَرَقَ لَهُ لامِعٌ كَثيرُ الْبَرْقِ . و يكى از بطون كريمهء اللَّهُ نُورُ السَّمَاوَاتِ وَ الارْضِ شرح اين مراحل است ؛ چه در اين احوال ، شخص انسانى مشكاتى مىگردد كه در آن زجاجه‌ايست كه قلب باشد ، و در آن زجاجه مصباحى است كه نور مذكور باشد ، و دل بعد از نشر آن مانند كوكب درّىّ مىشود ، افروخته شده است كه نور شجرهء مباركهء كثير النّفع كه نورانيّت و روحانيّت ذكر خداست كه نه از شرق حاصل شده و نه از غرب ، بلكه از راه باطن كه نه شرقى است و نه غربى هويدا گشته .  وَ لَوْ لَمْ تَمْسَسْهُ نارٌ  يعنى و اگر غافل از ذكر خدا نشود كه به نصّ  وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ  موجب مقارنت شيطان كه مخلوق از نار است  نُورٌ عَلى نُورٍ  بر نور آن مىافزايد تا همهء آن نور گردد . وَ هَذِهِ الزُّجاجَةُ  فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ  . و در بيان مَثَلُ نُورِهِ مىفرمايد كه :   يُسَبِّحُ لَهُ فِيها بِالْغُدُوِّ وَ الْآصالِ * رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ   . « [ 1 
  ] « رسالهء سير و سلوك منسوب به بحر العلوم » با مقدّمه و شرح سيّد محمّد حسين حسينى طهرانى ، انتشارات حكمت ، ص 194 تا ص 197 از طبع أوّل ، و از طبع دوّم : ص 205 تا ص 208 )\r\n- ( 1 ) - يعنى در بيان تحقّق و مصداق اين نور مىفرمايد كه رجالى هستند كه در آن بيوت هر صبح و شب خدا را تسبيح مىكنند . -\r\n","page_name":" 64 ","page_number":82},
  {"content":"\r\n\r\nالسَّمَاوَاتِ فُتِحَتْ ، وَ إذَا بَلَغَ الْعَرْشَ اهْتَزَّ « 1 » . « و من از تو مسألت مىكنم به اسمت كه سُبّوح ، قُدّوس ، و برهان است ؛ آن اسمى كه نور است بر هر نورى ، و نور است از نورى كه از آن هر نورى مىدرخشد ؛ چون به زمين برسد مىشكافد ، و چون به آسمانها برسد گشوده مىگردد ، و چون به عرش برسد به لرزه و تكان در مىآيد ! »\r\nو اين فقره پس از آن فقره مىباشد كه : أَسْأَلُكَ بِنُورِ وَجْهِكَ الْكَرِيمِ الَّذِى تَجَلَّيْتَ بِهِ لِلْجَبَلِ فَجَعَلْتَهُ دَكّاّ وَ خَرَّ مُوسَى صَعِقاً . « 2 »\r\n« من از تو مسألت دارم به نور وجه كريمت ، آن نورى كه با آن بر كوه تجلّى فرمودى و آن را شكافتى و خرد نمودى ، و موسى از دهشت ، بىهوش بر زمين افتاد ! »\r\nو در ذيل دعاى عرفه از جمله آمده است : أَنْتَ الَّذِى أَشْرَقْتَ الانْوَارَ فِى قُلُوبِ أَوْلِيَائِكَ حَتَّى عَرَفُوكَ وَ وَحَّدُوكَ . « 3 »\r\n« تو هستى كسى كه انوار در دلهاى اولياء خودت اشراق نمودى ، تا تو را شناختند و به يگانگى و وحدانيّت نهادند ! »\r\nمحمّد بن يعقوب كُلينى در « اصول كافى » بابى را منعقد نموده است در آنكه ائمّه عليهم السّلام نور خداوند عزّ و جلّ مىباشند ، و در آن شش روايت ذكر كرده است كه ما در اينجا دوتاى از آنها را مىآوريم :\r\nاوّل : با سند متّصل خود از أبو خالد كابلى روايت مىكند كه گفت :\r\n\r\n\r\n","description":"","footnote":"\r\n( 1 ) « : مفاتيح الجنان » ص 253 ، و در روايت ورودش را در شبهاى عرفه و شبهاى جمعه ذكر كرده‌اند\r\n( 2 و 3 ) همان مصدر ، ص 253 و ص 273\r\n","page_name":" 65 ","page_number":83},
  {"content":"\r\n\r\nپرسيدم از حضرت أبو جعفر امام محمّد باقر از قول خداى عزّ و جلّ :  فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا .  « 1 »\r\n« پس ايمان بياوريد به خدا و فرستادهء او و نورى كه ما فروفرستاده‌ايم . »\r\nفَقَالَ : يَا أَبَا خَالِدٍ ! النُّورُ وَ اللَّهِ نُورُ الائِمَّةِ مِنْ آلِ مُحَمَّدٍ صَلَّى اللَّهُ عَلَيْهِ وَ آلِهِ إلَى يَوْمِ الْقِيَامَةِ ؛ وَ هُمْ وَ اللَّهِ نُورُ اللَّهِ الَّذِى أَنْزَلَ ، وَ هُمْ وَ اللَّهِ نُورُ اللَّهِ فِى السَّمَاوَاتِ وَ فِى الارْضِ . وَ اللَّهِ يَا أَبَا خَالِدٍ ! لَنُورُ الإمَامِ فِى قُلُوبِ الْمُؤْمِنِينَ أَنْوَرُ مِنَ الشَّمْسِ الْمُضِيئَةِ بِالنَّهَارِ .\r\nوَ هُمْ وَ اللَّهِ يُنَوِّرُونَ قُلُوبَ الْمُؤْمِنينَ ، وَ يَحْجُبُ اللَّهُ عَزّ وَ جَلَّ نُورَهُمْ عَمَّنْ يَشاءُ فَتَظْلِمُ قُلُوبُهُمْ . وَ اللَّهِ يَا أَبَا خَالِدٍ ! لَا يُحِبُّنَا عَبْدٌ وَ يَتَوَلَّانَا حَتَّى يُطَهِّرَ اللَّهُ قَلْبَهُ ، وَ لَا يُطَهِّرُ اللَّهُ قَلْبَ عَبْدٍ حَتَّى يُسَلِّمَ لَنَا وَ يَكُونَ سِلْماً لَنَا ، فَإذَا كَانَ سِلْماً لَنَا سَلَّمَهُ اللَّهُ مِنْ شَدِيدِ الْحِسَابِ وَ آمَنَهُ مِنْ فَزَعِ يَوْمِ الْقِيَامَةِ الاكْبَرِ « 2 » .\r\n« پس فرمود : اى أبو خالد ! سوگند به خدا آن نور ، نور امامان از آل محمّد صلّى الله عليه و آله تا روز قيامت مىباشد . و ايشانند سوگند به خدا نورى كه خدا نازل نموده است . و ايشانند سوگند به خدا نور خدا در آسمانها و در زمين .\r\nاى أبو خالد ! سوگند به خدا نور امام در دلهاى مؤمنين از خورشيد تابناك در روز ، روشن‌تر است . و ايشانند سوگند به خدا كه دلهاى مؤمنين را نور مىبخشند . و خداوند عزّ و جلّ از هر كس كه بخواهد نورشان را محجوب مىكند و بنابراين دلهايشان تاريك مىشود .\r\n\r\n\r\n","description":"","footnote":"\r\n( 1 ) . صدر آيه 8 ، از سورهء 64 : التّغابن\r\n( 2 ) « اصول كافى » ج 1 ، كتاب الحجّة ، باب أنّ الائمّة عليهم السّلام نور الله عزّ و جلّ ، ص 194 ، حديث اوّل\r\n","page_name":" 66 ","page_number":84},
  {"content":"\r\n\r\nبه خدا سوگند اى أبو خالد ! بنده‌اى از بندگان خدا ما را دوست ندارد و ولايت ما را نمىپذيرد ، تا آنكه خداوند دلش را پاك نمايد ، و خداوند دل بنده‌اى را پاك نمىكند مگر آنكه امور خويشتن را به ما واگذار كند و با ما از در صلح و سلامت بيرون آيد ؛ و چون بنده‌اى با ما به مسالمت درآيد خداوند وى را از حساب شديد مصون مىدارد و از بزرگترين دهشت روز بازپسين در امن‌وامان نگه مىدارد » .\r\n\r\nتطبيق آيه نور بر خمسهء طيّبه\r\nدوّم : با سند متّصل ديگر خود روايت مىكند از صالح بن سهل همدانى كه گفت : حضرت امام جعفر صادق عليه السّلام فرمودند در تفسير قول خداى تعالى  : « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ  » فَاطِمَةُ عَلَيْهَا السَّلَامُ .  « فِيها مِصْباحٌ  » الْحَسَنُ .  « الْمِصْباحُ فِي زُجاجَةٍ  » الْحُسَيْنُ .  « الزُّجاجَةُ كَأَنَّها كَوْكَبٌ دُرِّيٌّ  » فَاطِمَةُ كَوْكَبٌ دُرِّىٌّ بَيْنَ نِسَاءِ أَهْلِ الدُّنيا .  « يُوقَدُ مِنْ شَجَرَةٍ مُبارَكَةٍ  » إبْرَاهِيمُ عَلَيْهِ السَّلَامُ .  « زَيْتُونَةٍ لا شَرْقِيَّةٍ وَ لا غَرْبِيَّةٍ  » لَا يَهُودِيَّةٍ وَ لَا نَصْرَانِيَّةٍ .  « يَكادُ زَيْتُها يُضِيءُ  » يَكَادُ الْعِلْمُ يَنْفَجِرُ بِهَا  « وَ لَوْ لَمْ تَمْسَسْهُ نارٌ  » .\r\n « نُورٌ عَلى نُورٍ  » إمَامٌ مِنهَا بَعْدَ إمَامٍ .  يَهْدِي اللَّهُ لِنُورِهِ مَنْ يَشاءُ  » يَهْدِى اللَّهُ لِلائِمَّةِ مَنْ يَشاء ؛  « وَ يَضْرِبُ اللَّهُ الْأَمْثالَ لِلنَّاسِ  * » .\r\nقُلْتُ :  « أَوْ كَظُلُماتٍ  » ؟ قَالَ : الاوَّلُ وَ صَاحِبُهُ  « يَغْشاهُ مَوْجٌ »  الثَّالِثُ  « مِنْ فَوْقِهِ مَوْجٌ  . . .  كَظُلُماتٍ »  الثَّانِى  « بَعْضُها فَوْقَ بَعْضٍ »  مُعَاوِيَةُ لَعَنَهُ اللَّهُ وَ فِتَنُ بَنِى أُمَيَّةَ  ؛ « إِذا أَخْرَجَ يَدَهُ »  الْمُؤْمِنُ فِى ظُلْمَةِ فِتْنَتِهِم  « لَمْ يَكَدْ يَراها  » .  « وَ مَنْ لَمْ يَجْعَلِ اللَّهُ لَهُ نُوراً  » إمَاماً مِنْ وُلْدِ فَاطِمَةَ عَلَيْهَا السَّلَامُ ،  « فَما لَهُ مِنْ نُورٍ  » إمَامٍ يَوْمَ الْقِيَامَةِ .\r\nوَ قَالَ فِى قَوْلِهِ :  « يَسْعى نُورُهُمْ بَيْنَ أَيْدِيهِمْ وَ بِأَيْمانِهِمْ  » : أَئِمَّةُ الْمُؤْمِنِينَ يَوْمَ الْقِيَامَةِ ، تَسْعَى بَيْنَ يَدَىِ الْمُؤْمِنِينَ وَ بِأَيْمَانِهِمْ حَتَّى يُنَزِّلُوهُمْ\r\n\r\n","description":"","footnote":"","page_name":" 67 ","page_number":85},
  {"content":"\r\n\r\nمَنَازِلَ أَهْلِ الْجَنَّة « 1 » .\r\n« در اين آيه مباركه ، مشكات فاطمه عليها السّلام است ؛ و در عبارتِ  فِيها مِصْباحٌ ،  مصباح حسن است ؛ و در عبارت  الْمِصْباحُ فِي زُجاجَةٍ  ، زجاجهء حُسين است ؛ و در عبارت  الزُّجاجَةُ كَأَنَّها كَوْكَبٌ دُرِّيٌّ  فاطمه ستاره‌اى تابناك مىباشد در ميان زنان اهل دنيا .\r\n يُوقَدُ مِنْ شَجَرَةٍ مُبارَكَةٍ  إبراهيم عليه السّلام است كه  زَيْتُونَةٍ لا شَرْقِيَّةٍ وَ لا غَرْبِيَّةٍ  نه يهودى مىباشد و نه نصرانى .  يَكادُ زَيْتُها يُضِيءُ  : نزديك است علم از آن منفجر گردد  وَ لَوْ لَمْ تَمْسَسْهُ نارٌ . \r\n نُورٌ عَلى نُورٍ :  امامى است از او پس از امامى . يَهْدِى اللَّهُ لِنُورِهِ مَن يَشاءُ : هدايت مىكند خدا به ائمّه هر كس را كه بخواهد .  وَ يَضْرِبُ اللَّهُ الْأَمْثالَ لِلنَّاسِ .  *\r\nراوى گويد : من عرض كردم :  أَوْ كَظُلُماتٍ  تفسيرش چه مىباشد ؟\r\nامام صادق عليه السّلام فرمودند : اوّلى و رفيقش ؛  يَغْشاهُ مَوْجٌ  سوّمى است .  مِنْ فَوْقِهِ  موج . . .  كَظُلُماتٍ  ثانى  بَعْضُها فَوْقَ بَعْضٍ  : معاويه لعنَه اللهُ مىباشد با فتنه‌هاى بنى اميّه .  إِذا أَخْرَجَ يَدَهُ  : ( هنگامى كه خارج كند دستش را ) مؤمن در تاريكى فتنه‌هايشان ،  لَمْ يَكَدْ يَراها  ( نزديك نيست كه آن را ببيند ) .  وَ مَنْ لَمْ يَجْعَلِ اللَّهُ لَهُ نُوراً  مراد از نُوراً امام است از اولاد فاطمه عليها السّلام ،  فَما لَهُ مِنْ نُورٍ  مراد از نُورٍ امام است در روز قيامت .\r\nو حضرت در تفسير آيه  يَسْعى نُورُهُمْ بَيْنَ أَيْدِيهِمْ وَ بِأَيْمانِهِمْ  « 2 » فرمودند : مراد از  نُورُهُمْ  امامان مؤمنين هستند در روز قيامت كه در مقابل مؤمنين و در جانب راستشان شتابان حركت مىكنند تا ايشان را در منزلگاههاى اهل\r\n\r\n\r\n","description":"","footnote":"\r\n( 1 ) همان مصدر ، ص 195 ، حديث پنجم\r\n( 2 ) قسمتى از آيه 12 ، از سوره 57 : الحديد\r\n","page_name":" 68 ","page_number":86},
  {"content":"\r\n\r\nبهشت وارد سازند . »\r\nكُلينى همين مضمون را با سند ديگر از علىّ بن جعفر عليه السّلام از برادرش موسى عليه السّلام روايت كرده است . « 1 »\r\n\r\nروايات وارده در خلقت ائمّه عليهم السّلام\r\nكلينى نيز در باب خلقت ابدان و ارواح و قلوب ائمّه عليهم السّلام چهار روايت ذكر كرده است و ما به ذكر يكى از آنها اكتفا مىنمائيم :\r\nوى با سند متّصل خود از محمّد بن مروان از حضرت امام جعفر صادق عليه السّلام روايت مىكند كه شنيدم آن حضرت مىفرمود : إنَّ اللَّهَ خَلَقَنَا مِنْ نُورِ عَظَمَتِهِ ، ثُمَّ صَوَّرَ خَلْقَنَا مِنْ طِينَةٍ مَخْزُونَةٍ مَكْنُونَهٍ مِنْ تَحْتِ الْعَرْشِ ، فَأَسْكَنَ ذَلِكَ النُّورَ فِيهِ ، فَكُنَّا نَحْنُ خَلْقاً وَ بَشَرًا نُورَانِيِّينَ لَمْ يَجْعَلْ لأحَدٍ فِى مِثْلِ الَّذِى خُلِقْنَا مِنْهُ نَصِيباً . وَ خَلَقَ أَرْوَاحَ شِيعَتنَا مِنْ طِينَتِنا ، وَ أَبْدَانَهُمْ مِنْ طِينَةٍ مَخْزُونَةٍ مَكْنُونَةٍ أَسْفَلَ فِى ذَلِكَ الطِّينَةِ ، وَ لَمْ يَجْعَلِ اللَّهُ لأحَدٍ فِى مِثْلِ الَّذِى خَلَقَهُمْ مِنْهُ نَصِيباً إلَّا لِلانْبِيَاءِ . وَ لِذَلِكَ صِرْنَا نَحْنُ وَ هُمْ : النَّاسَ ، وَ صَارَ سَائِرُ النَّاسِ هَمَجٌ لِلنَّارِ وَ إلَى النَّارِ . « 2 »\r\n« خداوند خلقت نمود ما را از نور عظمت خودش ، سپس تصوير آن خلقت را از خاك خزينهء پنهان از زير عرش خود قرار داد . پس آن نور را در آن سُكنى داد ، بنابراين ما آفريده‌اى و بشرى نورانى بوديم . براى هيچ كس در مثل آنچه كه ما را از آن آفريد نصيبى قرار نداد .\r\nو ارواح شيعيان ما را از طينت و خاك ما آفريد ، و بدنهاى شيعيان را از طينت و خاك خزينهء پنهان پائين‌تر از آن\r\n\r\n\r\n","description":"","footnote":"\r\n( 1 ) « اصول كافى » ج 1 ، كتاب الحجّة ، باب أنّ الائمّة عليهم السّلام نور الله عزّ و جلّ ، ص 195 ؛ و در تفسير « برهان » طبع سنگى ، ج 2 ، ص 735 ، اين روايت را از طريق عامّه از ابن مَغازلى شافعى در كتاب « مناقب » مرسلًا از علىّ بن جعفر روايت كرده است .\r\n( 2 ) همان مصدر ، باب خلق أبدان الائمّة و أرواحهم و قلوبهم عليهم السّلام ، ص 389 ، حديث دوّم\r\n","page_name":" 69 ","page_number":87},
  {"content":"\r\n\r\nطينت و سرشت خاكى . و براى احدى قرار نداد در مثل آنچه كه شيعيان را از آن آفريده است نصيبى مگر براى انبياء .\r\nو از اين روست كه ما و انبياء و شيعيان ما از آدميان محسوبند ؛ و امّا بقيّهء اصناف مردم ، اراذل و فرومايه هستند كه براى آتش مىباشند و به سوى آتش مىروند » .\r\n\r\nاصل طينت ائمّه عليهم السّلام نور است\r\nو كلينى نيز در باب مولد پيغمبر صلّى الله عليه و آله و وفات آن حضرت چهل روايت آورده است و ما در اينجا به ذكر سه تا از آنها اكتفا مىنمائيم :\r\n1 وى با سند متّصل خود از جابر بن يزيد روايت مىكند كه حضرت أبو جعفر امام محمّد باقر عليه السّلام به وى گفتند : يَا جَابِرُ ! إنَّ اللَّهَ أَوَّلُ مَا خَلَقَ ، خَلَقَ مُحَمَّدًا صَلَّى اللَّهُ عَلَيْهِ وَ آلِهِ وَ عِتْرَتَهُ الْهُدَاةَ الْمُهْتَدِينَ . فَكَانُوا أَشْبَاحَ نُورٍ بَيْنَ يَدَىِ اللَّهِ !\r\nقُلْتُ : وَ مَا الاشْبَاحُ ؟ !\r\nقَالَ : ظِلُّ النُّورِ ، أَبْدَانٌ نُورَانِيَّةٌ بِلَا أَرْوَاحٍ . وَ كَانَ مُؤَيَّدًا بِرُوحٍ وَاحِدَةٍ وَ هِىَ رُوحُ الْقُدُسِ . فَبِهِ كَانَ يَعْبُدُ اللَّهَ وَ عِتْرَتُهُ .\r\nوَ لِذَلِكَ خَلَقَهُمْ حُلَماءَ ، عُلَماءَ ، بَرَرَةً ، أَصْفِيَاءَ ؛ يَعْبُدُونَ اللَّهَ بِالصَّلَاةِ وَ الصَّوْمِ ، وَ السُّجُودِ ، وَ التَّسْبِيحِ ، وَ التَّهْلِيلِ ؛ وَ يُصَلُّونَ الصَّلَوَاتِ ، وَ يَحُجُّونَ ، وَ يَصُومُونَ « 1 » .\r\n« اى جابر ! خداوند اوّلين مخلوقى را كه آفريد ، محمّد صلّى الله عليه و آله و عترتش را آفريد ، كه جميعشان هدايت‌كننده و هدايت شده مىباشند . و لهذا آنان اشباح نور بودند در برابر خداوند .\r\n\r\n\r\n","description":"","footnote":"\r\n( 1 ) « اصول كافى » ج 1 ، كتاب الحجّة ، باب مولد النّبىّ صلّى الله عليه و آله و وفاته ، ص 442 ، حديث دهم\r\n","page_name":" 70 ","page_number":88},
  {"content":"\r\n\r\nمن گفتم : مراد از اشباح چه مىباشد ؟ !\r\nفرمود : سايهء نور ، بدنهاى نورانى بدون ارواح . و مؤيَّد بودند فقط به يك روح كه آن روح القُدُس بوده است . پس بوسيلهء آن سايهء نور ( بدن نورانى ) پيغمبر و عترت او خدا را عبادت مىنمودند .\r\nو بدين جهت است كه ايشان را حليمان ، عالمان ، پاكيزگان ، و برگزيدگان خلق نموده است . ايشان پيوسته حالشان اين‌طور است كه خدا را با نماز ، و روزه ، و سجده ، و تسبيح ، و تهليل عبادت مىكنند . آنها نمازها را مىخوانند ، و حجّ انجام مىدهند ، و روزه مىگيرند . »\r\n\r\nكيفيّت اشتقاق نور ائمّه عليهم السّلام از نور واحد\r\n2 - و او با سند متّصل خود از أحمد بن علىّ بن محمّد بن عبد الله بن عمر بن عليّ بن أبى طالب عليه السّلام از حضرت امام جعفر صادق عليه السّلام روايت مىكند كه وى گفت :\r\nإنَّ اللَّهَ كَانَ إذْ لَا كَانَ . فَخَلَقَ الْكَانَ وَ الْمَكَانَ . وَ خَلَقَ نُورَ الانْوَارِ الَّذِى نُوِّرَتْ مِنْهُ الانْوَارُ . وَ أَجْرَى فِيهِ مِنْ نُورِهِ الَّذِى نُوِّرَتْ مِنْهُ الانْوَارُ .\r\nوَ هُوَ النُّورُ الَّذِى خَلَقَ مِنْهُ مُحَمَّدًا وَ عَلِيّاً . فَلَمْ يَزَالَا نُورَيْنِ أَوَّلَيْنِ ، إذْ لَا شَىْءَ كُوِّنَ قَبْلَهُم . فَلَمْ يَزَالَا يَجْرِيَانِ طَاهِرَيْنِ مُطَهَّرَيْنِ فِى الاصْلَابِ الطَّاهِرَةِ حَتَّى افْتَرَقَا فِى أَطْهَرِ طَاهِرَيْنِ : فِى عَبْدِ اللَّهِ وَ أَبِى طَالِبٍ عَلَيْهِمُ السَّلَامُ . « 1 »\r\n« تحقيقاً خداوند بود زمانى كه هيچ نبود . پس كون و مكان را آفريد . و نور نورها را كه از آن ، نورها نشأت مىگيرد خلق نمود . و در آن به جريان انداخت نور خودش را كه از آن ، نورها پديدار مىشوند .\r\nو آن نور ، نورى بود كه از آن محمّد و علىّ را بيافريد . محمّد و علىّ\r\n\r\n\r\n","description":"","footnote":"\r\n( 1 ) همان مصدر ، ص 441 و 442 ، روايت نهم\r\n","page_name":" 71 ","page_number":89},
  {"content":"\r\n\r\nپيوسته و بطور مداوم دو نور نخستين بوده‌اند به جهت آنكه هيچ موجودى پيش از آنان تكوّن نيافت . اين دو نور هميشه در اصلاب طاهره با حفظ طهارت و پاكى باقى بودند تا در ميان دو تن از طاهرترين و پاك‌ترين مردمان : عبد الله و أبو طالب عليهم السّلام از همدگر جدا شدند . »\r\n3 - و او با سند متّصل خود نيز روايت مىكند از مُرازِم از حضرت امام جعفر صادق عليهم السّلام كه فرمود : قَالَ اللَّهُ تَبَارَكَ وَ تَعَالَى : يَا مُحَمَّدُ ! إنِّى خَلَقْتُكَ وَ عَلِيًّا نُوراً ، يَعْنِى رُوحاً بِلَا بَدَنٍ ، قَبْلَ أَنْ أَخْلُقَ سَمَاوَاتِى وَ أَرْضِى وَ عَرْشِى وَ بَحْرِى ، فَلَمْ تَزَلْ تُهَلِّلُنِى وَ تُمَجِّدُنِى .\r\nثُمَّ جَمَعْتُ رُوحَيْكُمَا فَجَعَلْتُهُمَا وَاحِدَةً ، فَكَانَتْ تُمَجِّدُنِى وَ تُقَدِّسُنِى وَ تُهَلِّلُنِى . ثُمَّ قَسَّمْتُهَا ثِنْتَيْنِ وَ قَسَّمْتُ الثِّنْتَيْنِ ثِنْتَيْنِ فَصَارَتْ أَرْبَعَةً : مُحَمَّدٌ وَاحِدٌ ، وَ عَلِىٌّ وَاحِدٌ ، وَ الْحَسَنُ وَ الْحُسَيْنُ ثِنْتَانِ .\r\nثُمَّ خَلَقَ اللَّهُ فَاطِمَةَ مِنْ نُورٍ ابْتَدَأَهَا رُوحاً بِلَا بَدَنٍ . ثُمَّ مَسَحَنَا بِيَمِينِه فَأَفْضَى « 1 » نُورَهُ فِينَا . « 2 »\r\n« خداوند تبارك و تعالى مىگويد : اى محمّد ! من تو را و علىّ را به صورت نورى آفريدم ، يعنى به صورت روحى بدون بدن ، پيش از آنكه آسمانهايم و زمينم و عرشم و دريايم را بيافرينم ، بنابراين تو پيوسته مرا تهليل مىگفتى و تمجيد مىنمودى !\r\nپس از آن ، روح شما دو تا را جمع كردم و يكى قرار دادم . اين روح واحد نيز پيوسته تمجيد و تقديس و تهليل مرا مىكرد . سپس آن روح را دو نيمه نمودم ، و هر نيمه‌اى را نيز به دو نيمه كردم ؛ چهار روح شد : محمّد يكى ، علىّ\r\n\r\n\r\n","description":"","footnote":"\r\n( 1 ) در بعضى نسخ فَأَضَاءَ آمده است . ( تعليقه )\r\n( 2 ) « اصول كافى » ج 1 ، ص 440 ، حديث سوّم\r\n","page_name":" 72 ","page_number":90},
  {"content":"\r\n\r\nيكى ، و حسن و حسين دو تا .\r\n\r\nحضرت فاطمة الزّهراء از رجال آيه نور و در بيوت آن هستند\r\nپس از آن خداوند فاطمه را آفريد از نورى كه به صورت روحى بدون بدن انشاء كرد . و سپس با دست راست قدرت خود ما را مسح نمود ، و بدين‌وسيله نورش را در ما كشانيد . »\r\nمگر ما در زيارت جامعهء كبيره نمىخوانيم : خَلَقَكُمُ اللَّهُ أَنْوَاراً فَجَعَلَكُمْ بِعَرْشِهِ مُحْدِقِينَ حَتَّى مَنَّ عَلَيْنَا بِكُمْ فَجَعَلَكُمْ فِى بُيُوتٍ أَذِنَ اللَّهُ أَن تُرْفَعَ وَ يُذْكَرَ فِيهَا اسْمُهُ . « 1 »\r\n« خداوند شما را با ماهيّت نور آفريد . پس چنان شما را قرار داد تا پيوسته گرداگرد عرش او دور بزنيد و احاطه كنيد ، تا آنكه بواسطهء شما بر ما منّت گذارد و شما را در خانه‌هائى قرار داد كه خدا اجازه داده است رفيع المنزله باشد و اسم خدا در آن خانه‌ها برده شود . »\r\nو در تفسير « نور الثّقلين » « 2 » با سند متّصل خود از جابر از حضرت أبو جعفر الباقر عليه السّلام آورده است كه در تفسير قول الله عزّ و جلّ :  فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ  فرموده‌اند :\r\nهِىَ بُيُوتُ الانْبِيَاءِ ، وَ بَيْتُ عَلِىٍّ مِنْهَ . « آن بيوت عبارتند از بيوت پيغمبران ، و بيت علىّ از زمرهء آن بيوت است . »\r\nو در تفسير « برهان » « 3 » از شيخ حافظ رجب بُرسى روايت است كه گفت : ابن عبّاس روايت كرده است كه من در مسجد رسول الله صلّى الله عليه و آله\r\n\r\n\r\n","description":"","footnote":"\r\n( 1 ) « مفاتيح الجنان » ص 547 ، از شيخ صدوق در « فقيه » و « عيون » از موسى بن عبد الله نخعىّ از حضرت امام علىّ النّقىّ عليه السّلام\r\n( 2 ) تأليف شيخ عبد علىّ بن جمعة عروسى حويزى ، جلد سوّم ، ص 607\r\n( 3 ) تأليف سيّد هاشم بحرانى ، طبع سنگى ، ج 2 ، ص 737\r\n","page_name":" 73 ","page_number":91},
  {"content":"\r\n\r\nبودم كه قارى قرائت كرد :\r\n فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ . \r\nمن عرض كردم : اى رسول خدا ! مراد از اين بيوت ، چه خانه‌هائى مىباشند ؟ !\r\nرسول خدا صلّى الله عليه و آله فرمود : بُيُوتُ الانْبِيَاءِ عَلَيْهِمُ السَّلَامُ ، وَ أَوْمَى بِيَدِهِ إلَى بَيْتِ فَاطِمَةَ الزَّهْرَاءِ صَلَوَاتُ اللَّهِ عَلَيْهَا ابْنَتِهِ .\r\n« مراد بيوت پيغمبران عليهم السّلام است ، و با دستش اشاره كرد به سوى بيت فاطمة الزّهراء صلوات الله عليها دختر خودش . »\r\nبارى ، از اين مباحث ، خوب روشن شد معنى نور خدا و حقّيّت و عظمت مقام ولايت كه عين توحيد است ، و نيز طريق افاضهء نور از مقام وحدت حضرت ربوبيّت كه عين نور و أصل الجود و الوجود است ، و طلوع آن در مصباح و استمداد مصباح از  زَيْتُونَةٍ لا شَرْقِيَّةٍ وَ لا غَرْبِيَّةٍ  ، و تلألؤ آن در زجاجه ، و انعكاس آن در مشكات ، و حفظ و حراست مشكات از نور ، و افاضه و پخش كردن نور را در فضاى اطاق ، و بهره‌مندى مردم بواسطهء آن در فضاى متلألئ و درخشان آن هر يك به نوبهء خود .\r\nو معلوم شد سرّ ولايت و امامت كه معدن و منبع نور مىباشد . و نيز معلوم شد كيفيّت اتّحاد و وحدت انوار خمسهء طيّبه كه از جملهء آنان مقام اقدس و اعظم حضرت بىبى فاطمهء زهرا سلام الله عليها مىباشد ، كه چگونه نور آن مقام معظّم از مناشى و مبادى عالم ايجاد و نشئهء حيات در دو سلسلهء تكوين و تشريع است . و با آنكه ذكوريّت و اناثيّت در عوالم تجرّد نيست و حقيقت ولايت ، ولايت الله است ، و آن واحد است ؛ مع‌ذلك به مناسبت ملاحظهء نشأة كثرت آن حضرت را با اسم رجال نام برده و در بيوت رفيعهء انوار وحى و الهام و\r\n\r\n","description":"","footnote":"","page_name":" 74 ","page_number":92},
  {"content":"\r\n\r\nذكر خدا قرار داده است .\r\nبه هر حال شايد ذكر نور جلال آن حضرت در اخبار و آثار ، به ملاحظهء اناثيّت در عالم كثرات باشد كه ديدهء هر بيننده را مىبندد و نمىگذارد به مقام نور جمال وى كه جمال الله است مطّلع شوند . آن نور جمال خدائى ازلى ابدى سرمدى چنان مىدرخشد كه هر چشم ناتوان را كور مىكند ؛ و لهذا نور جلال ، حجاب نور جمال مىشود . و هنگام عبور و مرور آن سرور عالميان و سيّدهء نساء جهانيان از صحراى محشر كبرى فرياد غُضُّوا أبْصَارَكُمْ ( ببنديد چشمهايتان را ) از فرشتگان قدس ، فضاى عرصات را فرا مىگيرد ، و آن معدن ولايت و كان امامت با چادرى كه هزاران هزار حجزَه ( ريشه و دستگيرانه براى تمسّك ) دارد عبور مىكند ، و هر شيعه خودش را به يك ريشه و حُجزه مىبندد و متّصل مىكند . تا مىآيد و مىآيد تا در مقام عرض در آن موقف عظيم الهى درحالىكه در كف دست راستش سر بريدهء فرزندش حسين و در كف دست چپش پيراهن خون‌آلود اوست عرض مىكند : خداوندا ! حسين من در راه تو داد هر چه را داشت ، اين سرش و اين پيرهنش ! جزاى او چيست ! ؟\r\nفوراً از جانب خدا ، رضوان پاسدار بهشت و مالك خازن جهنّم ، دو كليد بهشت و دوزخ را در دو كف دست بىبى مىگذارند و مىگويند : خدا مىگويد : حسينت هر چه داشت به ما داد ، ما هم هر چه داريم به او مىدهيم ؛ اينك بگير اين دو كليد را و به بهشت ببر دوستان را و به جهنّم درافكن دشمنان را كه اين موقف ، موقف عدل من است .\r\n وَ لَها جَلالٌ لَيْسَ فَوْقَ جَلالِهَا جَلالٌ ، * إلّا جَلالُ اللَّهِ جَلَّ جَلالُهُ . ( 1 )\r\nوَ لَها نَوالٌ لَيْسَ فَوْقَ نَوالِهَا نَوالٌ ، * إلّا نَوالُ اللَّهِ عَمَّ نَوالُهُ . ( 2 ) \r\n1 - و او داراى جلالى است كه برتر از آن جلال ، جلالى متصوّر نمىباشد مگر جلال خداوند ؛ به به ! چقدر جليل است جلال خداوند .\r\n\r\n","description":"","footnote":"","page_name":" 75 ","page_number":93},
  {"content":"\r\n\r\n2 - و او داراى عطا و كرمى است كه برتر از آن عطا و كرم ، عطا و كرمى متصوّر نمىباشد مگر عطا و كرم خداوند ؛ به به ! چقدر عطا و كرم خداوند گسترده است .\r\n مِشْكَاةُ نورِ اللَّهِ جَلَّ جَلالُهُ * زَيْتونَةٌ عَمَّ الْوَرَى بَرَكاتُها ( 1 )\r\nهىَ قُطْبُ دائِرَةِ الْوُجودِ وَ نُقْطَةٌ * لَمّا تَنَزَّلَتْ أكْثَرَتْ كَثَراتُها ( 2 )\r\nهىَ أحْمَدُ الثّانِى وَ أحْمَدُ عَصْرِها * هىَ عُنْصُرُ التَّوْحيدِ فى عَرَصاتِها ( 3 ) \r\n1 - او مشكات نور خدا جلّ جلاله مىباشد ، و زيتونه‌ايست كه بركات آن به جميع مردم عالم رسيده است .\r\n2 - او قطب دائرهء وجود مىباشد ، و نقطه‌اى است كه چون از وحدتش تنزّل كرده است ، كثرات وجودى او در عالم كثرت به وجود آمده است .\r\n3 - او أحمد دوّمين مىباشد ، و مورد ستايش‌ترينِ اهل عصر خود . اوست عنصر توحيد در معارك و عرصات مسابقهء توحيد .\r\n\r\n","description":"","footnote":"","page_name":" 76 ","page_number":94},
  {"content":"\r\n\r\n\r\nمبحث سوم و چهارم : خدا را مىتوان ديد\r\nخدا را ميتوان ديد\r\nو تفسير آيهء مباركه :\r\nسنريهم ءايتنا فى الأفاق و فى أنفسهم حتى يتبين لهم أنه الحق اولم يكف بربك أنه على كل شىء شهيد\r\nألا إنهم فى مرية من لقاء ربهم ألا إنه بكل شىء محيط\r\n\r\n","description":"","footnote":"","page_name":" 77 ","page_number":95},
  {"content":"\r\n . \r\n","description":"","footnote":"","page_name":" 78 ","page_number":96},
  {"content":"\r\n\r\nأعوذُ بِاللَّهِ مِنَ الشَّيْطانِ الرَّجيم\r\nبِسْمِ اللَّهِ الرَّحْمَنِ الرَّحيم\r\nوَ صَلَّى اللَّهُ عَلَى سَيِّدِنا مُحَمَّدٍ وَ آلِهِ الطَّيِّبينَ الطّاهِرينَ\r\nوَ لَعْنَةُ اللَّهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لا حَوْلَ وَ لا قُوَّةَ إلّا بِاللَّهِ الْعَليِّ الْعَظيم\r\n\r\nآيه : سَنُرِيهِمْ آيَاتِنَا فِى الآفَاقِ وَ فِى أَنفُسِهِمْ\r\nقالَ اللَّهُ الْحَكيمُ فى كِتابِهِ الْكَريم :\r\n  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ * أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ .  \r\n( آيه پنجاه و سوّم و پنجاه و چهارم ، از سورهء فصّلت : چهل و يكمين سوره از قرآن كريم )\r\n« به زودى ما آيات خودمان را به ايشان در موجودات نواحى جهان و در وجود خودشان نشان خواهيم داد تا براى آنان روشن شود كه : نشان داده شده ( آيه‌اى كه نشان ماست ) حقّ است .\r\nآيا براى پروردگارت اين كفايت نمىكند كه او بر هر چيز شاهد و حاضر و ناظر مىباشد ؟ !\r\nآگاه باش كه ايشان در لقاء و ديدار پروردگارشان در شكّ و ترديد بسر مىبرند !\r\nآگاه باش كه تحقيقاً او بر تمام چيزها محيط مىباشد ! »\r\n\r\n","description":"","footnote":"","page_name":" 79 ","page_number":97},
  {"content":"\r\n\r\nاين بود ترجمهء آيتين مباركتين .\r\n\r\nضمير « أَنَّهُ الْحَقُّ » بر مىگردد به مقدّر مأخوذ از « سَنُرِيهِمْ آيَاتِنَا »\r\nو امّا در شرح بالنّسبه تفصيلى آنها بايد ديد اوّلًا مرجع ضمير  « أَنَّهُ الْحَقُّ  * » چه مىباشد ؟ !\r\nبه نظر حقير ، اين ضمير راجع است به مقدّر مستفاد از فعل « نُرِى » و آن عبارتست از مُرَى ( آيه از لحاظ آيه و مرآت بودن براى ضمير « نا » ) . « مُرَى » « 1 » چيست ؟ آيات حقّ كه نشان‌دهندهء حقّ هستند .\r\nزيرا از جهت بلاغت قرآن و از جهت انسجام تتمّهء آيه و آيه بعد ، محملى غير از اين نمىتواند داشته باشد . نمىتواند مرجعش « آيَاتِنَا » باشد ، زيرا « آيات » جمع مؤنّث مجازى است و ضمير مفرد مذكّر غائب نمىتواند بر آن برگردد . و نيز نمىتواند مُضاف‌ٌإليه آن يعنى لفظ « نَا » باشد . زيرا مرجع ضمير مذكّر غائب بايد اسم جنس مذكّر غائب باشد ؛ و ضمير « نَا » ضمير جمع متكلّم مع الغير است .\r\nو نيز نمىتواند به « قرآن » برگردد ، به‌طورىكه بعضى گفته‌اند و دليل آورده‌اند آيه قبلى را :\r\n قُلْ أَ رَأَيْتُمْ إِنْ كانَ مِنْ عِنْدِ اللَّهِ ثُمَّ كَفَرْتُمْ بِهِ مَنْ أَضَلُّ مِمَّنْ هُوَ فِي شِقاقٍ بَعِيدٍ . \r\n« بگو اى پيغمبر ما : شما به من خبر دهيد كه اگر اين كتاب الهى از ناحيهء خداوند بوده باشد و در آن صورت شما بدان كفر ورزيد ، كدام كس گمراه‌تر\r\n\r\n\r\n","description":"","footnote":"\r\n( 1 ) مُرَى اسم مفعول از باب أرَى يُرى است از باب إفعال . زيرا اسم فاعل آن مُرْئِى و اسم مفعول آن مُرْأَى مىآيد . همزه را به جهت تخفيف بعد از نقل حركتش به ما قبل آن حذف مىنمايند ، مُرِى و مُرَى مىگردد . و امّا مَرْئِىّ اسم مفعول از باب رَأَى يَرَى است كه اسم فاعلش راءٍ و اسم مفعولش مَرْئِىٌّ آيد . اسم مفعول در اصل مَرْءُوىٌ بوده است ، إعلال مَرْمِىٌّ را حاصل كرد مَرْئِىٌّ شد . رَأَى يَرَى متعدّى به يك مفعول و أرَى يُرِى متعدّى به دو مفعول مىباشد\r\n","page_name":" 80 ","page_number":98},
  {"content":"\r\n\r\nمىباشد از آن‌كس كه او در شقاق و سرسختىِ مخالفت و گسيختگىِ دور و درازى به سر مىبرد ؟ ! »\r\nزيرا اين معنى اگرچه با آيات آفاقيّه ملائم باشد ، با آيات انفسيّه نياز به تأويل و توجيه دارد . علاوه بر اين با تتمّهء آيه و آيه بعدى ملائم در نمىآيد .\r\nو نيز نمىتواند به « رسول الله » برگردد ، زيرا رسول الله در كلام نيست مگر به اعتبار توجيه آنكه : چون انكار قرآن مساوق مىباشد با انكار رسول الله ، لهذا در اينجا رسول الله به عنوان « حقّ » ، مساوق با قرآن آمده است ؛ و اين‌گونه توجيه خالى از تكلّف نيست .\r\nو نيز نمىتواند به « الله » و يا « توحيد » برگردد كه نتيجه و ما حصل انكار مشركين ، رسول خدا و قرآن را ، انكار خدا و يا وحدانيّت اوست . زيرا اين رجوع نيز بايد به معونهء تأويل تحقّق پذيرد ، و اين‌گونه تأويل ، قرآن را از سلاست و عذوبت اسقاط مىدهد .\r\nاين چند مورد رجوع ضميرى را كه ما در اينجا ذكر كرديم ، موارد پسنديده و تقريباً پذيرفته‌شدهء نزد صاحب تفسير « مجمع البيان » : شيخ طَبْرِسىّ ، و قاضى بيضاوى ، و استادنا الاكرم علّامهء طباطبائى قدّس الله أسرارهم مىباشد . گرچه در نزد حضرت علّامه وجه دگرى هم ذكر شده است كه با احتمال حقير قريب مىباشد ، و ليكن در تفاسير ديگر در بسيارى از آنها مطالبى به چشم مىخورد كه موجب دهشت و اعجاب است .\r\nامّا ارجاع ضمير به لفظ مقدّر « مُرَى » از دو جهت اقرب است :\r\nاوّل آنكه : اين‌گونه ارجاع در لغت عرب شيوع دارد ، و در قرآن مجيد هم آمده است :  اعْدِلُوا هُوَ أَقْرَبُ لِلتَّقْوى  . « 1 » « عدالت را پيشه گيريد كه عدالت به\r\n\r\n\r\n","description":"","footnote":"\r\n( 1 ) آيه 8 ، از سورهء 5 : المائدة\r\n","page_name":" 81 ","page_number":99},
  {"content":"\r\n\r\nتقوى نزديكتر است . »\r\nدر اينجا مشاهده مىنمائيم كه ضمير « هُوَ » مرجع لفظى در آيه ندارد ، و لهذا حتماً بايد به لفظ تقديرى مستفاد از « اعْدِلُوا » كه فعل امر جمع مذكّر مىباشد ارجاع داد ، و آن لفظ « عدل » است .\r\nدر اينجا از جهت سياق و مفهوم بسيار روشن است كه بايد به كلمهء « عدل » برگردد . زيرا وقتى گفتيم : عدالت نمائيد ، و بدون فاصله در همان عبارت گفتيم : شش آن ، به تقوى نزديكتر است ، فوراً به ذهن متبادر مىشود كه عدالت پيشه ساختن كه مصدر  « اعْدِلُوا »  است به تقوى نزديكتر مىباشد .\r\nدوّم آنكه : در آيه مورد بحث كه مىفرمايد : « ما آياتمان را در آفاق و انفس به آنها نشان مىدهيم تا برايشان مبيّن گردد كه آن است حقّ . » فوراً به ذهن مىآيد كه : « نشان داده شده » حقّ مىباشد . و آن عبارتست از لفظ « مُرَى » اسم مفعول از فعل « نُرِى » ؛ يعنى  « آياتِنا »  .\r\nبايد دانست : در اينجا نكته‌اى است عظيم و شاهدى قويم براى توحيد حقّ متعال . و آن اين است كه : حقّ عبارت مىباشد از  « آياتِنا »  ( آياتِ اضافه‌شدهء به « نَا » ) يعنى آيات و علائم و نشانه‌هائى كه خداوند در آفاق و نفوس قرار داده است براى توحيد مقام خود .\r\n\r\nخداوند در آيات آفاقى و انفسى ظهور دارد و ليكن مردم در لقاى او شكّ دارند\r\nجميع موجودات ما سوى الله ، آيات خدا هستند ؛ خواه در جهان خارج از نفس بنىآدم ، و خواه در نفوس بنىآدم . لهذا هيچيك از مخلوقات ، وجود استقلالى ندارند ؛ بلكه همگى آيات و نشانه‌ها و آئينه‌ها و مرائى جمال‌نماى ذات اقدس حقّ مىباشند . و چون اين آيه‌ها و آئينه‌ها ابداً جنبهء خودنمائى ندارند بلكه همه شان خدانما هستند ، بنابراين در هر يك يك از آنها مىتوان خدا را ديد . زيرا آيه بِما هىَ آيه فقط جهت ارائهء صاحب آيه مىباشد ، و خود را به هيچ وجه من الوجوه نشان نمىدهد . آئينهء صاف بدون رنگ و زنگار و بدون\r\n\r\n","description":"","footnote":"","page_name":" 82 ","page_number":100},
  {"content":"\r\n\r\nموج ، عين صورت انسان را نشان مىدهد ؛ اگر چيزى را در آن تغيير دهد ، آئينه خراب است و عنوان حكايت ندارد و قيمت ندارد .\r\nعلىهذا آئينهء صاف و آب صاف و هواى روشن صاف كه عنوان حكايت دارند بقدرى آيتيّت در آنها قوىّ مىباشد كه تو گوئى : آئينه و آب و هوائى نيست ، هر چه هست موجودات برابر آئينه و داخل آب و مُشاهَد در ماوراى نور و هوا هستند . يعنى آيه عين صاحب آيه است . و اگر آيه را به نظر آيتيّت بنگريم ، درست خواهيم ديد : غير از ذو الآية چيزى نيست .\r\nهر چه هست خود خداست و غير از حقّ چيزى وجود ندارد . تمام آفاق و انفس آياتى هستند كه در ماوراى آنها غير از وجود « نا » و « الله » و « حقّ » موجودى وجود ندارد .\r\nدر عالم وجود غير از « الله » وجودى نيست . همه آيه او هستند ، يعنى هيچ . و اوست ذو الآية ، يعنى همه چيز . و ذو الآية كه حقّ است در اين عبارت ، آفاق و انفس است . پس آفاق و انفس ، حقّ است .\r\nاين آيه مىفهماند كه حقيقت آفاق و انفس ، وجود حقّ متعال است و آنها شيئيّتى ما بإزاء خود ندارند ؛ چون به عنوان آيه و علامت و نشانه گرفته شده‌اند . و بالنّتيجه حقّ متعال عبارتست از واقعيّت و حقيقت آفاق و انفس . در هر چيزى كه بنگرى خداست . چيزها بسيارند و خدا يكى است . در عوالم وجود غير از خدا موجودى نيست . تعيّنات و إنّيّات و ماهيّات امور عدميّه و باطله مىباشند ، وجود اقدس حقّ واحد است كه در آفاق و انفس ظهور نموده و تجلّى پيدا كرده است .\r\nكلمهء مباركهء لا إلَهَ إلّا اللَّهُ كه كلمهء توحيد و به معنى وحدت دادن و وحدت بخشيدن است ، مرجعش به كلمهء لا مَوْجودَ سِوَى اللَّهِ مىباشد كه نفى هر گونه تعيّنى را از ذات حقّ تعالى مىنمايد .\r\n\r\n","description":"","footnote":"","page_name":" 83 ","page_number":101},
  {"content":"\r\n\r\nدليل و شاهد بر اين گفتار تتمّهء آيه است كه :\r\n أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ . \r\n« آيا براى پروردگار تو آن بس نيست كه او بر هر چيز حاضر و ناظر و شاهد مىباشد ؟ ! » يعنى در تمام وجودهاى آفاقيّه و انفسيّه و در يكايك از اشياء كه مىتوان بدان نام شىء و چيز را نهاد خداوند با وجود خودش حاضر و شاهد است ، نه آنكه خود جاى دگر و چيز دگر باشد و مجرّد علمش را براى تقدير و تحكيم موجودات گسيل دارد .\r\nو از اين تتمّه ، شگفت‌انگيزتر آيه بعد است :\r\n أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ . \r\n« آگاه باش كه آنها در ديدار و ملاقات پروردگارشان در شكّ و ترديد هستند . آگاه باش كه او تحقيقاً و حقيقةً بر هر چيز محيط مىباشد . »\r\nچرا اين تتمّه اعجاب‌آورتر است ؟ براى آنكه مىفرمايد : مردم در لقاى خداوندشان شكّ دارند در حالتى كه او در آفاق و در انفس است ، و واقعيّت آفاق و انفس ، خودِ خداست كه به آيات و علائم مختلف نشان داده شده است . پس با وجود آنكه او در آفاق و انفس مشهود و مورد زيارت و لقاء مىباشد ، و مردم جهان در هر چيز از نواحى آن و در هر نفسى از نفوسشان اوّل چشمشان به خدا مىافتد و او را مىنگرند و ديدار مىنمايند ؛ چرا با اين وضوح و بداهت و رويت ، در وى شكّ دارند ؟ !\r\nسپس مىفرمايد : خدا بر هر چيزى احاطه دارد ، نه تنها احاطهء علميّهء حضوريّه يا حصوليّه بلكه احاطهء وجوديّه و احاطهء مَعِيّه كه با هر آيه و نشانه در آفاق و انفس ، اوّل وجود خود خدا هست و احاطهء بر آن دارد ، و سپس آن آيه با تعيّن و تشخّص خود ثانياً و بالعرض و المجاز خودنمائى مىكند .\r\nاوّل خداست و پس از آن موجودات . سابق اوست و مسبوق غير او . قائم\r\n\r\n","description":"","footnote":"","page_name":" 84 ","page_number":102},
  {"content":"\r\n\r\nاوست و ما يتقوّمُ به غير او . ظاهر اوست و ظهور اشياء به او .\r\nاو نور است و غير او منوّر به نور او . و اگر اشياء با نور خودشان مىتوانستند خدا را نشان بدهند ، اشياء جايشان را با خدا عوض كرده ، خدا شده بودند و خدا مخلوق ، اشياء در سلسلهء اعلى مراتب علل و خدا معلول . خداوند متّكى به غير نمىتواند بوده باشد ، نه در اصل خلقت و نه در ظهور و آيتيّت . پس هو الحقّ يعنى : اوست موجود اصيل در همهء مراتب وجود ، از اصل وجود و از ظهور در مراتب وجود .\r\n\r\nخدا را با خدا ، نه با غير او ، مىتوان شناخت\r\nو چون دانستيم كه خدا اصل نور و مبدأ ظهور و اصالت وجود و تحقّق در آفاق و در انفس مىباشد ، اينك بايد ديد : چگونه انسان مىتواند بدين خداى معرفت پيدا كند ؟ ! اگر بخواهد با غير او معرفت به او حاصل نمايد ، اينكه صحيح نيست . چون غير از خدا ظهورش با خداست ، خدا به او ظهور داده است تا او ظاهر گرديده است ؛ آن وقت چگونه امكان دارد با معرفت به آنكه ظهورش از خداست پى برد به خود خدا كه ظاهركنندهء آن چيز مىباشد ؟ !\r\nچراغى كه در اين مسجد روشن است خودش فى حدّ نفسه روشن است ، و بقيّهء اشيائى كه در اين مسجد روشن است ، به نور چراغ روشن است نه به نور خود . نور چراغ افتاده به تاريكيها و چيزهاى موجود تاريك ، آنها را روشن نموده است . ما بايد براى آنكه چراغ را ببينيم و چراغ را بشناسيم ، خودِ آن را ببينيم نه نورى را كه از چراغ به اشياء افتاده است . ما با رويت نور مترشّح از چراغ كه به زمين افتاده و به اين شىء و آن شىء پرتو افكنده است نمىتوانيم خود چراغ را رويت نمائيم . چراغ را بايد با خود چراغ ديد ، نه با چيزهاى ظلمانى و تاريكى كه از چراغ نور گرفته و روشن شده‌اند .\r\nاين مسئله ، مسأله‌اى مهمّ است . پس خدا را بايد بوسيلهء خود خدا شناخت نه با غير خدا كه بنيان وجودش و تار و پود حقيقتش و ظهورش از\r\n\r\n","description":"","footnote":"","page_name":" 85 ","page_number":103},
  {"content":"\r\n\r\nخداوند بوده است .\r\nدر اينجا يك مسألهء ديگر عرض وجود مىكند ، و آن اين مىباشد كه چگونه خدا را با خود خدا بشناسد ؟ اين‌همه اخبارى را كه دلالت مىكند انسان نمىتواند خدا را بشناسد ، انسان به ذات خدا نمىتواند پى ببرد ، چه بايد كرد ؟\r\nخدا را از آثار خدا مىتوان شناخت ، آن هم معرفت اجماليّه نه تفصيليّه . زمين ، آسمان ، سبزه ، آب ، از ذرّه تا كهكشان ، از پشّه تا فيل خدانما هستند . اين‌ها چون آيت خداوندى مىباشند ، هر يك به قدر گسترش وجودى خويشتن خدا را نشان مىدهند . قرآن هم دعوت به رجوع به آثار مىنمايد .\r\nو از اينجاست كه تَفَكَّرُوا فِى آلاءِ اللَّهِ ؛ وَ لَا تَتَفَكَّرُوا فِى ذَاتِ اللَّه « 1 »\r\n\r\n\r\n","description":"","footnote":"\r\n( 1 ) شيخ نجم الدّين رازى در رسالهء « عشق و عقل » در ص 53 و 54 پس از بحثى دربارهء صالحان محجوب از نور خدا فرموده است : اين طائفه ، اصحاب ميمنه‌اند . مشرب ايشان از عالم أعمال است ، معاد ايشان درجات جنّات نعيم باشد ؛ مع‌هذا اين طائفه را به معرفت ذات و صفات خداوندى به حقيقت راه نيست كه به آفت حُجُب صفات روحانى نورانى هنوز گرفتارند ؛ كه إنَّ لِلَّهِ تَعالَى سَبْعينَ ألْفَ حِجابٍ مِنْ نورٍ وَ ظُلْمَةٍ . و جاى ديگر فرموده كه : « حِجابُهُ النّورُ ، لَوْ كُشِفَتْ لَاحْرَقَتْ سُبُحاتُ وَجْهِهِ ما انْتَهَى إلَيْهِ بَصَرُهُ مِنْ خَلْقِهِ . لا جرم با اين طائفه گفتند : زنهار تا عقلِ با عقال را در ميدان تفكّر در ذات حقّ [ جلّ و علا 
  ] جولان ندهيد كه نه حدّ وى است ؛ تَفَكَّروا فى آلاءِ اللَّهِ وَ لا تَتَفَكَّروا فى ذاتِ اللَّهِ . معلّق كتاب در ص 109 در تعليقات گفته است : اين حديث به چند صورت روايت شده است ، از جمله : تَفَكَّروا فى خَلْقِ اللَّهِ وَ لا تَفَكَّروا فِى اللَّهِ فَتَهْلِكوا تَفَكَّروا فى آلاءِ اللَّهِ وَ لا تَفَكَّروا فى اللَّهِ . ( « جامع الصّغير » ج 1 ، ص 131 ؛ « كنوز الحقائق » ص 52 ) تَفَكَّروا فى كُلِّ شَىْءٍ وَ لا تَفَكَّروا فى ذاتِ اللَّهِ ؛ فَإنَّ بَيْنَ السَّماءِ السّابِعَةِ إلَى كُرْسيِّهِ سَبْعَةُ آلَافِ نورٍ وَ هُوَ فَوْقَ ذَلِكَ . ( « جامع الصّغير » ، ج 1 ، ص 131 ) تَفَكَّروا فى الْخَلْقِ وَ لا تَتَفَكَّروا فى الْخالِقِ . ( « قصص الانبياء » ثعلبى - طبع مصر ، ص 10 ؛ « جامع الصّغير » ج ، 1 ص 131 ) أقول : اين روايت را ملّا عبد الرّزّاق كاشانى نيز در كتاب « شرح منازل السّائرين » از انتشارات بيدار ، ص 63 ، ذكر نموده است\r\n","page_name":" 86 ","page_number":104},
  {"content":"\r\n\r\nنشأت گرفته است . « تفكّر كنيد در نعمتهاى خداوند ؛ و تفكّر منمائيد در ذات خداوند ! »\r\nاز طرف ديگر داريم كه خدا را با موجودات نمىتوان شناخت ؛ خدا را بايد با خود خدا شناخت . و روايات بسيارى هم در اين باب آمده است كه انسان مىتواند به خود خدا معرفت پيدا نمايد .\r\nأمير المؤمنين عليه السّلام خطبه مىخواند . يكى سؤال كرد : يَا أَمِيرَ الْمُؤْمِنينَ ! هَلْ رَأَيْتَ رَبَّكَ ؟ ! « اى امير مؤمنان ! آيا تو پروردگارت را ديده‌اى ؟ ! »\r\nفرمود : كَيْفَ أَعْبُدُ رَبّاً لَمْ أَرَهُ ؟ ! « من چگونه بپرستم پروردگارى را كه او را نديده باشم ؟ »\r\nسپس براى توضيح مطلب مىفرمايد : لَا تَرَاهُ الْعُيُونُ بِمُشَاهَدَةِ الأبْصَارِ ؛ وَ لَكِنْ تَرَاهُ الْقُلُوبُ بِحَقَائِقِ الإيمَانِ .\r\n« خدا را چشمها با مشاهده و رؤيت بصرى نمىبينند ، و ليكن دلها او را با حقائق ايمان مىبينند . »\r\nدر آيات كريمهء قرآنيّه ، بيش از بيست مورد داريم كه دلالت دارد بر آنكه بشر به شرف لقاء خدا مىرسد و وى را ملاقات مىكند\r\n\r\nاعتقاد علماء راجع به دو دسته از اخبار رؤيت پروردگار\r\nميان اين دو دسته از اخبار ، علماء دچار مشكله‌اى شده‌اند و مىگويند : حلّ اين مسئله را چطور مىتوان نمود ؟ !\r\nدسته‌اى بر آن شده‌اند كه اخبارى كه دلالت دارد بر عدم امكان رؤيت و\r\n\r\n","description":"","footnote":"","page_name":" 87 ","page_number":105},
  {"content":"\r\n\r\nادراك او و معرفت به او درست مىباشد ؛ بنىآدم به‌هيچ‌وجه من الوجوه راهى به معرفت ندارد ، نه معرفت اجماليّه و نه تفصيليّه . مخلوق كجا و خالق كجا ؟ أيْنَ التُّرابُ وَ رَبُّ الارْبابِ ! ؟ « خاك را چه مناسبت با پروردگار پرورش دهندگان » ؟ !\r\n\r\nابيات رفيعهء شبسترى در عدم امكان شناخت خدا از غير خدا\r\nچون عارف بزرگ خراسان : أمير حسينىّ هَرَوىّ در سنهء 717 هجرت ، از عارف بزرگ شبستر : شيخ محمود شبسترى سؤال مىكند كه :\r\n كدامين فكر ، ما را شرط راه است ؟ * چرا گه طاعت و گاهى گناه است \r\n؟ وى در پاسخ وى مىگويد\r\n : در آلا فكر كردن شرط راهست * ولى در ذات حقّ محض گناه است\r\nبود در ذات حقّ انديشه باطل * محال محض دان تحصيل حاصل\r\nچو آيات است روشن گشته از ذات * نگردد ذات او روشن ز آيات\r\nهمه عالم ز نور اوست پيدا * كجا او گردد از عالم هويدا\r\nنگنجد نور ذات اندر مظاهر * كه سبحات جلالش هست قاهر\r\nرها كن عقل را با عشق مىباش * كه تاب خور ندارد چشم خفّاش\r\nدر آن موضع كه نور حقّ دليل است * چه جاى گفتگوى جبرئيل است\r\nفرشته گرچه دارد قرب درگاه * نگنجد در مقام لى مَعَ اللَّه\r\nچو نور او ملك را پر بسوزد * خرد را جمله پا و سر بسوزد\r\nبود نور خرد در ذات انور * بسان چشم سر در چشمهء خور\r\nچو مُبصَر با بصر نزديك گردد * بصر از درك او تاريك گردد\r\nسياهى گر ببينى نور ذات است * به تاريكى درون آب حيات است\r\nسيه جز قابض نور بصر نيست * نظر بگذار كاين جاى نظر نيست\r\nچه نسبت خاك را با عالم پاك * كه ادراك است عجز از درك ادراك\r\nسيه‌روئى ز ممكن در دو عالم * جدا هرگز نشد و اللهُ أعلم\r\nسوادُ الوجه فى الدّارَين درويش * سواد اعظم آمد بىكم‌وبيش \r\n\r\n","description":"","footnote":"","page_name":" 88 ","page_number":106},
  {"content":"\r\n\r\n چه مىگويم كه هست اين نكته باريك * شب روشن ميان روز تاريك \r\n« 1 »\r\n\r\n\r\n","description":"","footnote":"\r\n( 1 ) « گلشن راز » نجم الدّين محمود بن عبد الكريم شبسترى ، با خطّ عماد اردبيلى ، انتشارات كتابخانهء احمدى - شيراز ، 1333 شمسى ، ص 11 تا ص 13 . آية الله علّامهء كبير حاج شيخ آقابزرگ طهرانى ( قدّه ) در « الذّريعة » ج 18 ، ص 226 و 227 آورده‌اند : 130 : « گلشن راز » :\r\nمنظوم فارسى از شيخ عارف سعد الدّين محمود شبسترى صاحب « مرآة المحقّقين » كه در « كشف الظّنون » تصريح نموده است كه آن از كتب شيعه مىباشد ، و از براى آن چهار شرح ذكر كرده است . و آن ، جواب هفده سؤال منظوم است كه به سوى وى از خراسان ، سيّد أمير حسين [ حسينى - صح 
  ] هَروى : خليفة بهاء الدّين زكريّا مَلتانى : خليفة شهاب الدّين سهروردى فرستاده است . اوّل سؤالها اينست : ز اهل دانش و ارباب معنى سؤالى دارم اندر باب معنى اوّل « گلشن راز » اينست\r\n بنام آنكه جان را فكرت آموخت * چراغ دل به نور جان برافروخت \r\nو در آن مىباشد گفتارش\r\n نشان ناشناسى ناسپاسى است * شناسائىّ حقّ در خودشناسى است [ 1 
  ] \r\nو در اواخر آن وجه تسميه‌اش را بدين‌گونه ذكر كرده است :\r\n از آن گلشن گرفتم شمّه‌اى باز * نهادم نام او را « گلشن راز » \r\nو در تاريخش گفته است :\r\n گذشته هيفده از هفتصد سال * ز هجرت ناگهان در ماه شوّال ( 717 ) \r\nو آخرين بيت آن اين است\r\n بنام خويش كردم ختم [ و 
  ] پايان * الهى عاقبت « محمود » گردان \r\nو نيز با شرحش : « مفاتيح الإعجاز » طبع شده است . و شروح ديگرى هم دارد كه بالغ بر يازده شرح مىباشد ؛ از آنهاست تعليقات خواجه عبد الرّحيم خلوتى ( دانشمندان آذربايجان : 142 ) . آن شروح را ميرزا حسن شفيع‌زادهء شبسترى در كتاب كبيرش كه در شرح حال شبسترى تأليف كرده است ذكر نموده است .\r\n« گلشن راز » ترجمه‌اى دارد به زبان آلمانى كه در سنهء 1254 ( مطابق با سنهء 1838 ميلادى ) بطبع رسيده است . و ترجمه‌اى هم به تركى بطور منظوم ، و همچنين تخميسى به فارسى دارد . و يك بيت آن را محمّد بن محمود دهدار به نام « مرآة الحقآئق » شرح كرده است . و شروح دگرى براى بعضى از ابياتش منفرداً ذكر شده است . نسخه‌هاى خطّى آن شايع مىباشد ؛ قديم‌ترين از آنها را كه من اطّلاع پيدا نمودم نزد مهدى بيانى است كه در طهران و تاريخش سنهء 754 است ، و ( ادبيّات : 109 د ) تاريخش نيمهء رجب 830 ، و ( دانشگاه : 1930 ) ربيع الاوّل 835 ، و ( مجلس : 966 ) كه كتابت آن در سنهء 858 بوده است .\r\n- ( 1 ) - در « گلشن راز » اين‌طور است : شناسائىّ حق در حق‌شناسى است -\r\n","page_name":" 89 ","page_number":107},
  {"content":"\r\n\r\n« هر چه انسان بدود ، راه رود ، تفكّر نمايد ، به جائى نمىرسد و شاهد آن ، اخباريست كه در اينجا ذكر شده است . و أخبارى را كه مىگويد : انسان خدا را مىبيند و معرفت به خدا حاصل مىكند ، آنها را بايد بر معنى مجازى حمل نمود . خدا را ببينيد يعنى : نعمتهاى خدا را ، مخلوقات عينيّهء خدا را ، ملائكهء خدا را ، رضوان خدا را ، مقامات بهشتى را ، حور و قصور جنّت را .\r\nدستهء دگر كه معتقدند خدا را مىتوان ديد ، رواياتى را كه وارد شده است : خدا را نمىتوان ديد ، حمل مىكنند بر عدم امكان رويت با چشم سر نه با چشم دل ؛ با ديدهء بصر نه با ديدهء بصيرت . بنابراين ، محمل آن أخبار مبيّن است .\r\nانسان به حقائق ايمان ، خدا را مىبيند . آيات قرآن هم صراحت بر اين معنى دارد . و بالحقيقه صراحت و دلالت دارد ؛ مجاز هم نيست . چرا خداوند مجازگوئى كند ؟ راه حقيقت‌گوئى بر خدا مگر بسته است كه بيايد بيشتر از بيست مورد دعوت به لقاى خود نمايد ؛ و مرادش لقاى سيب و گلابى ، انگور و رطب ، حوريّه و غلمان ، و  جَنَّاتٍ تَجْرِي مِنْ تَحْتِهَا الْأَنْهارُ  * بوده باشد ؟\r\nو در اين صورت كه رؤيت و لقاى خدا امكان‌پذير ، بلكه در خارج جنبهء وقوع و تحقّق به خود بگيرد ؛ آن أخبارى را كه دلالت مىكند بر عدم امكان رويت و معرفت ، بايد حمل كنيم بر درجات معرفت غير تامّه ، درجات معرفتهاى\r\n\r\n","description":"","footnote":"","page_name":" 90 ","page_number":108},
  {"content":"\r\n\r\nجزئيّه‌اى كه براى مردم پيدا مىشود ، مثل معرفت به ذات و حقيقت از روى شبحى و صورتى كه تصوّر مىكنند و از آن مىخواهند به كيفيّت و كمّيّت و شكل و شمائل خدا پى ببرند . اين‌ها را آيه براى خداى ذو الآية قرار مىدهند .\r\nما براى محاكمه ميان اين دو دسته و بيان حقّ مطلب به حول و قوّهء الهى ، ناچار از بيان مقدّمه‌اى مىباشيم . آن مقدّمه گرچه يك قانون علمى و يك قاعدهء حِكمى و فلسفى است ، امّا سعى مىشود تا سرحدّ امكان با بيانى ساده ارائه شود تا براى عموم سهل التّناول گردد :\r\nهر موجودى كه علم و معرفت پيدا كند به موجود ديگر ، حتماً بايد از آن موجود ، در اين موجود چيزى بوده باشد . ما مىبينيم در اين جهان موجودات كثيره‌اى هستند . انسان هست . حيوان هست . حيوان به صورتها و أشكال و آثار و خواصّ مختلف وجود دارد . گاو هست . گوسپند هست . شتر هست . كبوتر هست . اردك و مرغابى هست . اين‌ها همه با هم اختلاف دارند .\r\nدرخت هست . سنگ هست . آب هست . اين‌ها همه موجودات مختلفه و كثيره‌اى مىباشند و لازمهء كثرت ، اختلاف و افتراقى است كه در ميانشان برقرار مىباشد . درخت از حيوان جداست ، چون با آن اختلاف و افتراق دارد ، و گرنه همه يك چيز بودند . زيد غير از عمرو است . پدر غير از پسر است . اگر عين هم بودند در جميع جهات ، دو تا نبودند ؛ يكى بودند . اين مقدّمه مسلّم ، و جاى گفتگو ندارد .\r\nاينك بايد ديد پس از آنكه در گيتى و جهان هستى اين كثرات وجود دارند ، چگونه امكان دارد چيزى در آن ، علم و معرفت حاصل نمايد به چيز ديگر ؟ ! مثلًا گوسپند مطّلع مىشود كه اينجا گاو هست . شتر مىفهمد كه اسب حيوانى است كه با او دشمن نمىباشد . روباه مىداند كه شير دشمن اوست .\r\n\r\n","description":"","footnote":"","page_name":" 91 ","page_number":109},
  {"content":"\r\n\r\nگوسفند ادراك دارد كه گرگ دشمن اوست ؛ و هكذا نسبت به جميع اصناف حيوان .\r\nانسان موجوداتى را مىشناسد : درخت را مىشناسد ، حيوان را مىشناسد ، افراد ديگرِ همنوعان خود را مىشناسد . با آنكه آنها از انسان جدا هستند و اختلاف و افتراقشان امرى است بديهى ، چگونه ممكن است انسان ، علم و معرفت به آنها پيدا كند ؟\r\n\r\nقاعدة : لا يَعْرِفُ شَىْء شَيْئاً إلّا بِما هُوَ فيهِ مِنْهُ\r\nقاعده‌اى دارند حكماى ارجمند ؛ و آن اين مىباشد كه : لا يَعْرِفُ شَىْءٌ شَيْئاً إلّا بِما هُوَ فيهِ مِنْهُ .\r\n« هيچ چيز علم و اطّلاع حاصل نمىنمايد به چيز ديگرى مگر بواسطهء آن جهتى كه از آن چيز در اين چيز وجود دارد . » مثلًا بنده كه علم پيدا مىكنم به وجود حيوانى ، مثلًا گوسپندى ؛ چقدر مىتوانم معرفت پيدا نمايم به آن گوسفند ؟ ! به همان مقدارى كه از گوسفند در ذات من وجود دارد . از گوسفند در ذات من چه چيز هست ؟ حيوانيّت ، حسّاسيّت ، حركت بالاراده ، جسميّت ، جوهريّت ، و آثار و خواصّ و لوازم آنها ( مثلًا قوّهء غاذيه ، ناميه ، دافعه ، مولّده ، و أمثال ذلك ) و ادراك جزئيّات ، و حسّ مشترك ، و شناخت دوست و دشمن ( از جلب منافع و دفع مضارّ متناسب با خود ) . اين‌ها امورى مىباشند كه بالاشتراك ، ميان بنده و ميان گوسپند بالسّويّه قسمت شده‌اند و هر كدام مشتركاً از اين خواصّ و آثار بهره برداشت نموده‌ايم .\r\nامّا به آن خصيصه‌ها يعنى آن خصوصيّات و مميّزاتى كه او را از من جدا كرده است ، محال است علم حاصل نمايم . زيرا در صورت فرض علم من به گوسفند ، چه در « ما به الاشتراك » با آن ، و چه دربارهء « ما به الامتياز » آن ؛ در آن فرض ، من عين گوسفند خواهم بود و گوسفند نيز عين من ؛ و اين « خُلف » مىباشد .\r\n\r\n","description":"","footnote":"","page_name":" 92 ","page_number":110},
  {"content":"\r\n\r\nراه علم و اطّلاع و عرفان هر موجودى به موجود دگر ، تنها در اشتراكات است نه در امتيازات . راه علم و عرفان فقط در مشتركات مفتوح مىباشد ، و در متميّزات مسدود ؛ و الّا بايد ما عين او و او عين ما ، و همهء موجودات عين همهء موجودات بوده باشند . يعنى اگر راه علم و معرفت به تمام جزئيّات و جميع كثرات باز باشد ، تمام موجودات ضرورةً بايد يك موجود باشند .\r\nاسب ، گاو ، شتر ، گوسپند ، پرندگان و خزندگان و حيوانات دريائى و جمادات و نباتات و طائفهء جنّيان و قبيلهء فرشتگان بايد موجود واحدى بوده باشند ، و اختلاف در ميان نباشد ؛ أسماء از ميان برداشته گردد ، و اسم واحدى بر جميعشان اطلاق شود .\r\nحال بايد ديد : اينك كه ما اراده داريم خداوند را بشناسيم ، خدا چيست كه ما وى را بشناسيم ؟ ! ما كجا و او كجا ؟ ! ما مخلوقيم ، او خالق . ما مرزوقيم ، او رازق . ما معلوميم ، او عالم . ما مقدوريم ، او قادر . ما محكوميم ، او حاكم . ما مملوكيم ، او مالك . وَ هَلُمَّ جَرّاً .\r\nخداوند ما را ايجاد كرده ، بدن داده ، فكر و عقل داده ، روح و روان داده ؛ تمام اين‌ها پديده‌هائى از ناحيهء خداست . و خدا در ذات خودش ظاهر است و به ما ظهور داده است . امّا اين ظهور به ظهور خود او مىباشد .\r\nما چه اندازه قدرت داريم خدا را شناسائى نماييم ؟ ! به آن مقدارى كه از خدا در ذات ما موجود مىباشد . چه مقدار از ذات خدا در ما موجود است ؟ ! چه مقدار از نور خدا ؟ ! چه مقدار از ظهور خدا ؟ ! چه مقدار از علم خدا ؟ ! چه مقدار از قدرت خدا ؟ ! چه مقدار از حيات خدا ! ؟\r\n\r\nقابليّت انسان در آفرينش ، نامتناهى است\r\nخداوند ما را در  أَحْسَنِ تَقْوِيمٍ  « 1 » نيكوترين قوام ) خلق فرموده است ، و\r\n\r\n\r\n","description":"","footnote":"\r\n( 1 ) متّخذ است از آيه 4 ، از سورهء 95 : التّين :  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ \r\n","page_name":" 93 ","page_number":111},
  {"content":"\r\n\r\nاز جميع اسماء حُسنى و صفات عُلياى خود به وديعت نهاده است . و نفس ما را هيولانى ( يعنى قابليّت صرفه براى هر گونه فعليّت متصوّره در طريق رشد و كمال و تخلّق به أسماء و صفات خود ) قرار داده است . و از جهت استعداد و امكان ترقّى و تكامل و صعود از مدارج و معارج يقين و وصول به عرفان و توحيد و فناء در ذات اقدس و بقاء در صفات مقدّسش ، نامتناهى آفريده است . يعنى همان‌طور كه در ذات و اسماء و صفات و افعال ، خودش نامتناهى است ذاتاً و وجوداً و فعليّةً ، ما را نامتناهى قرار داده است قابليّةً و ايجاداً و استعداداً .\r\nبنابراين ، از جهت امكان و استعداد ، ترقّى به اوج درجات صفات و اسماء حضرتش براى ما مقدور مىباشد ، و امكان تخلّق به جميع آنها موجود است . امّا از جهت فعليّت و تحقّق آن قابليّت و تمركز آن مدار حيات و صفات و افعال ، منوط به حركت و جهاد با نفس و طىّ راه و سبيل إلى الله مىباشد .\r\nاگر ما در راه بُعد و دورى از حضرت او منغمر گرديم ، و در هواى نفس امّارهء به سوء قدم زنيم ، و نظر به طبيعت و كثرت و أدنَى العوالم داشته باشيم ، و به آن نور وجود و بساطت در اطلاق و تجرّد اصلًا توجّهى نداشته باشيم ، و پيوسته در راه جدائى و تفرقه گام برداريم ؛ در اين صورت ما خدا را خيلى كم شناخته‌ايم ، و آن استعدادها را در زير سرپوش جهالت و حماقت و تكاهل ضايع ساخته‌ايم . زيرا از ربط خود با خدايمان بهره نبرده‌ايم .\r\nامّا اگر بشر از اين درجه برتر آيد ، و نگاهى به عالم واسعى بنمايد و از كثرات آن و موجودات مختلفهء متفرّقهء متشتّته و متبدّله ، قدرى به اصلاح خود پردازد ؛ به همان مقدار خدا را شناخته است . زيرا خداوند علىّ أعلى به مثابهء خورشيدى است كه طلوع كرده ، تمام عوالم را روشن نموده است ؛ اگر سرمان را پائين بيندازيم فقط نور خورشيدى را كه در اين طاقچه و آن طاقچه و در اين باغ و آن راغ است مشاهده مىنمائيم ، امّا اگر قدرى بيائيم بالاتر و از برابر ابرها\r\n\r\n","description":"","footnote":"","page_name":" 94 ","page_number":112},
  {"content":"\r\n\r\nتماشا كنيم ، نور خورشيد را واضح‌تر و گسترده‌تر مىبينيم ، تمام افق را منوّر مىيابيم . اگر از آنجا برويم بالاتر مىتوانيم نورش را كه به قرص زمين افكنده است بنگريم . اگر از آنجا بالاتر برويم مىتوانيم بعضى از كرات ديگر را كه جزو منظومهء شمسى هستند نظاره كنيم . و اگر از آنجا بالاتر برويم تا نزديك قرص خورشيد بشويم ، در هر طبقه‌اى كه نزديكتر مىگرديم ، از نور خورشيد و خواصّ آن بيشتر مطّلع و آگاه و بهره‌مند مىشويم .\r\nانسان هم ، چون موجودى است كه آئينهء تمام‌نماى صفات جمال و جلال خداوندى است ، و ظهور تامّ و مظهر اتمّ حضرت قدس او مىباشد ، قابليّت كشش و سير را دارد . كشش و سير وى كدام است ؟ عبور از موجودات تفرقه‌انگيز ، از هواجس نفسانىِ باطل آئين ، از خيالات مُموّهه و پندارهاى مُشوّههء دوركنندهء از عالم قرب . غير از اين چيزى نمىباشد .\r\nانسان بايد سرش را از كاه و آخور كه طويلهء بهائم است برتر كند ، از عالم ناسوت و مادّه و مادّه‌گرائى و أصالة الطّبيعه‌اى بگذرد ، به اين‌ها توجّه استقلالى ننمايد ، رويش را به عالم ملكوت متوجّه گرداند ، وجههء خَلقش را مندكّ در وجههء ربّى و ملكوتيش بنمايد ، و نداى :\r\nوجهت وجهى للذى فطر السماوات و الارض عالم الغيب و الشهادة حنيفا مسلما و ما أنا من المشركين ، إن صلاتى و نسكى و محياى و مماتى لله رب العالمين ، لا شريك له و بذلك أمرت و أنا من المسلمين . « 1 »\r\n\r\n\r\n","description":"","footnote":"\r\n( 1 ) اين فقره از دعا ، از جملهء ادعيهء سبعهء تكبيرات افتتاحيّهء نماز مىباشد كه آية الله سيّد محمّد كاظم يزدى أعلى الله مقامه در كتاب « العروة الوثقى » در باب صلاة ، فصل تكبيرة الإحرام ذكر نموده است . و اين دعاى مأثور از معصوم ، اقتباس از دو موضع از قرآن كريم مىباشد :\r\nاوّل از آيه 79 ، از سورهء 6 : الأنعام است كه حكايت از قول حضرت إبراهيم عليه السّلام مىكند كه به قومش گفت :  إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ . \r\nدوّم از آيه 162 و 163 ، از همين سوره كه خطاب خداوند است به پيغمبر اكرم كه به مشركين بگويد :   قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ * لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ  \r\n","page_name":" 95 ","page_number":113},
  {"content":"\r\n\r\nرا سر دهد ؛ آن‌وقت به هر اندازه‌اى كه وجههء دل به آن طرف متوجّه مىشود ، به عالم قدس كه همان عالم طهارت و تجرّد و پاكى و قدس است نزديك مىگردد ، به اسماء و صفات الهيّه متّصف مىشود ؛ تا جائى كه موفّق مىگردد به لقاء حقيقى پروردگار برسد و حقّاً و واقعاً عارف به خدا شود ، و نه تنها به لقاء و ديدار حضرتش نائل آيد بلكه سراسر وجودش تخلّق به اخلاق وى حاصل كند .\r\nكسانى كه مىگويند : انسان نمىتواند به خدا معرفت پيدا نمايد ، نمىتواند خدا را ديدار كند ، قادر نمىباشد به آن مقام منيع و آن ذِروهء رفيع راه يابد ؛ اين گفتار تا هنگامى صحيح است كه از او هستى و وجودى باقى مانده است . اين وجود ، مخلوق است ؛ مخلوق داراى تعيّن است و نمىتواند بر خالق كه لا تعيّن و غير متناهى مىباشد راه بيابد . انسان قادر نيست خدا را با تفكّر و انديشه بشناسد و ادراك نمايد . انديشه محدود است و خداوند لا حدّ . هر چه با تفكّر و قدرت عقليّه بخواهد خدا را در بر گيرد امكان‌پذير نمىباشد ، زيرا صورت تفكّريّهء او صورت تخيّليّه‌اى است كه ساخته و پرداخته و ويراستهء فكر وى مىباشد . و آن مخلوق ذهن اوست ؛ اين كجا و خدا كجا ؟\r\nبنابراين ، اخبارى كه دلالت دارد بر آنكه انسان نمىتواند خدا را بشناسد ، ناظر بدين معنى هستند . و اخبارى كه مىگويند : انسان مىتواند به شرف لقاى\r\n\r\n","description":"","footnote":"","page_name":" 96 ","page_number":114},
  {"content":"\r\n\r\nخدا برسد و معرفت به وى پيدا نمايد ، دلالت ندارند كه وصول و لقاء با فكر و انديشه بدست مىآيد ؛ بلكه با وجدان قلب و احساس دل . يعنى : از سطح فكر عبور كن ، از عقل هم بگذر ، از نفس هم تجاوز نما ، از قلب هم بيا بالاتر و برس به جائى كه يك ذرّه از وجود و هستى در خود نبينى ، محو شوى !\r\nآنجا ديگر فكرى ، و عقلى ، و نفسى ، و روحى ، و وجودى وجود ندارد . آنجا ادراك و شعورى صورت نمىبندد . در آنجا هيچ موجودى نيست . آنجا خداست فقطّ ، و خدا خود را مىشناسد . در آن وقت ، در صورتى انسان مىتواند خدا را بشناسد كه انسان ديگر انسان نباشد ، انسان وجود خود را در برابر ذات خدا ادراك ننمايد . اگر يك ذرّه ابراز وجود باشد آنجا نور پروردگار نمىباشد .\r\n\r\nامكان معرفت تامّه و لقاى حقيقيّهء خدا براى مقرّبان درگاه وى\r\nاين عالم ، عالم مقرّبين است كه از همه چيز بيرون آمده‌اند . هيچ چيز ديگر درشان نيست . يعنى ديگر وجود برايشان نيست . آنها وجود ندارند . زنده هستند به زندگى خدا ، مرده هستند از حيات خويشتن . آنان چيزى ندارند كه در مقابل خدا عرض اندام كنند . آنجا خداست . اين‌ها از همهء مراتب كثرات و تعيّنات خارج گرديده ، از حجابها عبور نموده ، از حجابهاى ظلمانى و حجابهاى نورانى گذشته‌اند\r\n\r\nديدار پيغمبر اكرم خدا را در شب معراج ، و وحىِ به او\r\nپيغمبر اكرم از كثرات عالم طبع ، و كثرات عالم برزخ ، و كثرات عالم عقل از همه - از هر كدام به تناسب خود - گذشته است . و از آنجا كه از نفس مَلَك هم - كه داراى تعيّن و حدّ است - فراتر است ، گذشته و به مقام  « قابَ قَوْسَيْنِ أَوْ أَدْنى »  رسيده است . در آنجا غير از خداوند هيچ نيست ، هيچ !\r\n. . .     وَ هُوَ بِالْأُفُقِ الْأَعْلى * ثُمَّ دَنا فَتَدَلَّى * فَكانَ قابَ قَوْسَيْنِ أَوْ أَدْنى * فَأَوْحى إِلى عَبْدِهِ ما أَوْحى .    \r\n   ما كَذَبَ الْفُؤادُ ما رَأى * أَ فَتُمارُونَهُ عَلى ما يَرى * وَ لَقَدْ رَآهُ نَزْلَةً   \r\n\r\n","description":"","footnote":"","page_name":" 97 ","page_number":115},
  {"content":"\r\n\r\n      أُخْرى * عِنْدَ سِدْرَةِ الْمُنْتَهى * عِنْدَها جَنَّةُ الْمَأْوى * إِذْ يَغْشَى السِّدْرَةَ ما يَغْشى * ما زاغَ الْبَصَرُ وَ ما طَغى * لَقَدْ رَأى مِنْ آياتِ رَبِّهِ الْكُبْرى .      \r\n     أَ فَرَأَيْتُمُ اللَّاتَ وَ الْعُزَّى * وَ مَناةَ الثَّالِثَةَ الْأُخْرى * أَ لَكُمُ الذَّكَرُ وَ لَهُ الْأُنْثى * تِلْكَ إِذاً قِسْمَةٌ ضِيزى * إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ إِنْ يَتَّبِعُونَ إِلَّا الظَّنَّ وَ ما تَهْوَى الْأَنْفُسُ وَ لَقَدْ جاءَهُمْ مِنْ رَبِّهِمُ الْهُدى .      « 1 »\r\n« ( سوگند به ستاره در زمانى كه پنهان مىشود ( غروب مىنمايد ) كه مصاحب شما ( كه رسول ماست ) نه در ارائهء غايت و مقصد به گمرهى در افتاده است ، و نه در راه و طريق آن دچار خبط و فساد گرديده است . و او از روى هواى خويشتن سخن نمىگويد . سخن الهامى قرآنى او نمىباشد جز وحى آسمانى كه به او وحى مىشود . آن وحى را به وى خداوند شديدُ القُوى تعلَيم نموده است . پيغمبر داراى قوّهء عقل و حَصافتى گرديد كه در نتيجه در تمام جهات وجوديش استوا يافت و بر عالم امر استيلا پيدا كرد . )\r\nو او در بالاترين افق و ناحيهء مقام عزّ ربوبى قرار گرفت . و پس از آن نزديكتر شد و خود را به حضرت ربّ العزّه درآويخت . و در نزديكترين مقام متصوّر كه به قدر دو نيمهء وَتَر كمان تا سر كمان ( دو ذراع ) بلكه نزديكتر از آن بود واقع گشت . پس در اين حال خداوند با خطاب شفاهى به بنده‌اش وحى كرد آنچه را كه وحى كرد .\r\nدل پيامبر آنچه را كه عياناً ديده است دروغ نمىگويد . آيا شما مشركين با او دربارهء جميع مشاهداتش به مجادله و ممارات و انكار خارج از حدّ برمىخيزيد ؟ ! پيامبر ، خدا را در فرود آمدن دگرش ، از مقام عزّت ديده است\r\n\r\n\r\n","description":"","footnote":"\r\n( 1 ) . آيات 7 تا 23 ، از سورهء 53 : النّجم\r\n","page_name":" 98 ","page_number":116},
  {"content":"\r\n\r\nدر پهلوى درخت سِدرَه كه منتهاى عوالم است . و در نزد آن درخت ، جنّة المأوى كه مقرّ و مسكن مردم متّقى مىباشد وجود دارد .\r\nپيامبر ديد خدا را در هنگامى كه درخت سِدره را پوشانيده بود آنچه كه بايد بپوشاند و آن را احاطه كند و فرا بگيرد . آنچه را كه چشم پيغمبر مشاهده نموده است ، ناشى از انحراف و كج‌بينى و ناشى از تجاوز و تعدّى نبوده است .\r\nهرآينه تحقيقاً پيغمبر بعضى از بزرگترين آيات پروردگارش را در آن حين نگريسته است .\r\nشما مشركين به من خبر دهيد و بگوئيد : آيا بت لات و عُزّى ، و مناة كه بت سيّمين ديگر مىباشد ؛ آيا اين‌ها كه مؤنّث و نمونهء فرشتگان آسمانى مؤنّث هستند ( و واسطهء فيض از خدا به زمين ) چگونه بايد خدا فرشتگانى از طائفهء نسوان داشته باشد و شما پسر و مرد داراى شخصيّت و اهمّيّت ؟ ! بنابراين اى پيامبر ! آن قسمت ، يك نوع تقسيم نادرست و ناهنجار و شكسته‌اى مىباشد ( كه خدا داراى قواى انفعاليّه و شما داراى قواى فعليّه بوده باشيد ) .\r\nاين بتها و أمثال بتها نمىباشند در حقيقت و واقع امر ، مگر اسم‌هائى بدون محتوى و بدون مسمّى كه شما و پدران شما اين نامها را به عنوان دارا بودن مسمّى و اثر ، بر روى آنها نهاده‌ايد ! خداوند بوسيلهء آنها قدرت و سلطه‌اى در عالم فرود نياورده است . اين مشركين پيروى نمىنمايند مگر از پندار و ظنّ و خيال خودشان ، و از آنچه را كه هواهاى نفوسشان مىطلبد ؛ با وجود آنكه از جانب پروردگارشان به‌سويشان هدايت ( قرآن ، رسالت ) آمده است . »\r\nترجمهء تحت اللفظى اين آيات كما هو المؤكّد المحقَّق ، بنا بر آن بود كه مراد از  « شَدِيدُ الْقُوى »  مقام اقدس ربوبى حضرت الله بوده باشد ؛ همچنان‌كه در آيه آمده است :\r\n\r\n","description":"","footnote":"","page_name":" 99 ","page_number":117},
  {"content":"\r\n\r\n إِنَّ اللَّهَ هُوَ الرَّزَّاقُ ذُو الْقُوَّةِ الْمَتِينُ .  « 1 »\r\n« تحقيقاً خدا روزىدهنده مىباشد ، كه داراى قوّت بوده و استوار و برقرار است . »\r\nو امّا بنا بر آنكه جبرائيل باشد ؛ همان‌طور كه در آيه آمده است :\r\n ذِي قُوَّةٍ عِنْدَ ذِي الْعَرْشِ مَكِينٍ .  « 2 »\r\n« جبرائيل ، صاحب قوّت است كه در نزد صاحب عرش تمكّن گزيده است . »\r\nدر اين فرض ، مراد از  « شَدِيدُ الْقُوى »  جبرئيل مىباشد ، و ضمائر در آيات بعدى :     ذُو مِرَّةٍ فَاسْتَوى * وَ هُوَ بِالْأُفُقِ الْأَعْلى * ثُمَّ دَنا فَتَدَلَّى * فَكانَ قابَ قَوْسَيْنِ أَوْ أَدْنى     ، همگى به او بر مىگردد . و ايضاً ضمير مفعول در  وَ لَقَدْ رَآهُ نَزْلَةً أُخْرى  به جبرئيل بازگشت مىكند .\r\nامّا ضمير  فَأَوْحى إِلى عَبْدِهِ ما أَوْحى  به خدا بر مىگردد ، و مراد از  ما كَذَبَ الْفُؤادُ ما رَأى  نيز رؤيت فؤاد رسول الله است حقيقت وحى مشافهى و ضمناً ديدار و لقاى حضرت پروردگار را .\r\nو بر هر يك از دو تقدير ، اين آيات وحى حضرت پروردگار را مشافهةً و حضوراً كه لازمه‌اش ديدار و ملاقات است مىرساند . غاية الامر در صورت نخستين ديگر عنوان جبرئيل كنار رفته است ، و تعليم وحى و دُنُوّ و آويختن به مقام عزّت حضرت حقّ و دنوّ و قرب و رويت در مرتبهء دگر ، همه و همه به خود خدا بازگشت مىنمايد كه رسول الله در شب معراج با چشم قلب خود خداوند را ديدار و زيارت نموده است\r\n\r\n\r\n","description":"","footnote":"\r\n( 1 ) . آيه 58 ، از سورهء 51 : الذّاريات\r\n( 2 ) آيه 20 ، از سورهء 81 : التّكوير\r\n","page_name":" 100 ","page_number":118},
  {"content":"\r\n\r\nدر تفاسير بحثى مفصّل در لقاء و زيارت شب معراج وارد شده است .\r\nحضرت استادنا الاكرم آية الله علّامهء طباطبائى قدّس اللهُ تُربته المُنيفة فرموده‌اند : « اين آيات وحى خداوندى را به پيغمبر اكرم صلّى الله عليه و آله تصديق مىنمايد و توصيف مىكند ، و ليكن در اين مقام روايات مستفيضه‌اى از ائمّهء أهل البيت عليهم السّلام هست كه نصّ است بر آنكه مراد از آيات ، بيان توصيف هر گونه وحيى نمىباشد ؛ بلكه مراد بيان وحى شفاهى است كه خداوند سبحانه به پيغمبرش صلّى الله عليه و آله در ليلة المعراج وحى فرستاده است .\r\nبنابراين ، اين آيات متضمّن بيان قصّهء معراج مىباشد . و ظاهر اين آيات از نوعى تأييد براى اثبات محتواى اين روايات ، خالى نيست . و از گفتار بعضى از صحابه مانند ابن عبّاس ، و أنس ، و أبو سعيد خُدرىّ و غيرهم بنا بر رواياتى كه از آنان نقل شده است ، نيز استفاده مىگردد . و بر اين نهج ، كلام مفسّرين جارى شده است و اگرچه در تفسير مفردات و جُمل اين آيات اختلافى شديد در ميانشان حكمفرما مىباشد . » « 1 »\r\nو در ذيل آيه :  ما كَذَبَ الْفُؤادُ ما رَأى  - تا مىرسند به اينجا كه مىگويند :\r\n« در اين آيه دليلى نمىتوان يافت بر آنكه متعلّق رؤيت ، الله سبحانه بوده است ، و او به پيامبر صلّى الله عليه و آله نشان داده شده است . بلكه مرئىّ و چيزِ نشان داده شده عبارت است از : افق اعلى ، دنوّ ، تَدلِّى ، و اينكه خدا به وى وحى نموده است .\r\nاين‌ها حقائقى مىباشند كه در آيات سابقه ذكر شده‌اند ، و اين‌ها آيات خدا هستند . و مؤيّد اين گفتار آنست كه خداى تعالى در نزول ديگر فرموده است :\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 19 ، ص 26\r\n","page_name":" 101 ","page_number":119},
  {"content":"\r\n\r\n  ما زاغَ الْبَصَرُ وَ ما طَغى * لَقَدْ رَأى مِنْ آياتِ رَبِّهِ الْكُبْرى .  \r\nعلاوه بر اين ، اگر دلالت آيه بر تعلّق رؤيت به خود خداى تعالى هم باشد اشكالى لازم نمىآيد ، به جهت آنكه اين ديدار ، ديدار دل مىباشد ، و ديدار دل غير از ديدار چشم است ؛ آن چشم حسّى كه به اجسام مىافتد و محال مىباشد كه به خداوند متعال تعلّق گيرد . و ما در آيه 143 از تفسير سورهء أعراف كلامى را راجع به رؤيت قلب ايراد نموده‌ايم . « « 1 » و « 2 »\r\nو در ذيل آيه :  وَ لَقَدْ رَآهُ نَزْلَةً أُخْرى  مىفرمايند : « چنين گفته‌اند كه : ضمير مستتر در قول خدا :  رَآهُ  به پيغمبر صلّى الله عليه و آله ، و ضمير مفعول به جبرئيل بر مىگردد . و بنابراين بايد اين نزول ، نزول جبرئيل بر پيغمبر\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 19 ، ص 29\r\n( 2 ) مؤلّف فقير گويد : در كتاب « نفائس الفنون » ج 2 ، ص 68 و 69 آورده است\r\n« فصل يازدهم ، در بيان وصول :\r\nبدانكه وصول به حضرت خداوندى نه از قبيل وصول جسم است به جسم ، يا وصول عرض به جسم ، يا علم به معلوم ، يا عقل به معقول ؛ تعالى اللهُ عن ذلك عُلوّاً كبيراً .\r\nو نيز وصول بدان حضرت از طرف بنده صورت نبندد بلكه آن ، از عنايت بىعلّت و تصرّف جذبات الوهيّت تواند بود . نبينى كه چون موسى در تكاپوى رؤيت گفت :  رَبِّ أَرِنِي أَنْظُرْ إِلَيْكَ  ، فرمود :  لَنْ تَرانِي ؟  ! امّا حضرت رسول صلّى الله عليه و آله و سلّم چون به حكم   سُبْحانَ الَّذِي أَسْرى بِعَبْدِهِ لَيْلًا   به خود بر بُراق عروج سوار گردانيد و از  قابَ قَوْسَيْنِ  گذرانيد و به مقام  أَوْ أَدْنى  رسانيد ، و هر چه لباس محمّدى صلّى الله عليه و آله به حكم  ما كانَ مُحَمَّدٌ أَبا أَحَدٍ مِنْ رِجالِكُمْ  از سر وجود بركشيد و به صورت رحمت بازپس فرستاد و به تشريف خطاب  وَ ما أَرْسَلْناكَ إِلَّا رَحْمَةً لِلْعالَمِينَ  مشرّف گردانيد ؛ هر كس كه بُراق قدرت از آشيانهء بشريّت به  سِدْرَةِ الْمُنْتَهى  روحانيّت نتواند دوانيد ، سر بر عتبهء حضرت او نهد و كمر مطاوعت او بر ميان بندد ؛ چه هر كه او را دريافت ، ما را يافت ؛  مَنْ يُطِعِ الرَّسُولَ فَقَدْ أَطاعَ اللَّهَ  . » تا آخر بيانى كه وى در اين فصل نموده است\r\n","page_name":" 102 ","page_number":120},
  {"content":"\r\n\r\nصلّى الله عليه و آله بوده باشد كه وى را به آسمانها عروج دهد .\r\n عِنْدَ سِدْرَةِ الْمُنْتَهى  ظرف است براى رؤيت نه براى نزلت . و مراد از رؤيت پيامبر وى را ، رؤيت او به صورت اصليّهء اوست .\r\nو معنى اين‌طور مىشود : جبرئيل بر پيغمبر صلّى الله عليه و آله در مرتبهء ديگرى نزول كرد و او را به سماوات عروج داد ، و براى آن حضرت صلّى الله عليه و آله در نزد  سِدْرَةِ الْمُنْتَهى  در صورت اصليّهء خود جلوه كرد .\r\n\r\nكيفيّت لقاء پيامبر ، خداوند را در ليلهء معراج\r\n\r\nآيات سورهء النّجم دلالت بر ديدار پيامبر ، خدا را در معراج دارد\r\nامّا از آنچه ما در اين باب گفتيم ، ظاهر شد صحّت ارجاع ضمير مفعول به خداوند متعال ؛ و مراد از رؤيت خدا ، رويت با قلب است ، و مراد به  نَزْلَةً أُخْرى  نزول پيغمبر مىباشد در نزد سدرة المنتهى در عروجش به سوى سماوات .\r\nبنابراين ، مُفاد آيه اين مىگردد كه پيغمبر اكرم صلّى الله عليه و آله در اثناء معراجش ، چون به سدرة المنتهى رسيد مرتبهء ديگرى نازل شد و خداوند را با قلب خود زيارت و ديدار كرد ؛ همچنان‌كه در نزول دگر وى را زيارت و ديدار نموده بود . » « 1 »\r\n\r\nبحث علّامهء طباطبائى دربارهء آيات سورهء النّجم روايات وارده در رؤيت پيغمبر ، خدا را در معراج\r\nو در ذيل  ما زاغَ الْبَصَرُ وَ ما طَغى  فرموده‌اند : « زَيْغ عبارت است از انحراف و ميل از حالت استقامت ، و طغيان عبارت است از تجاوز از حدّ در حين عمل . و زَيغ بَصَر عبارت است از ادراك بصر ، مُبصَر را بر خلاف آنچه آن هست ، و طغيان بصر ديدن آنست چيزى را كه داراى اصل و حقيقت نمىباشد . و مراد از چشم و بصر ، چشم پيغمبر است .\r\nو معنى آيه چنين مىگردد : پيغمبر صلّى الله عليه و آله نديده است آنچه را كه ديده است ، بر غير صفت اصلى خود ، و نديده است چيزى را كه واقعيّت\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 19 ، ص 31\r\n","page_name":" 103 ","page_number":121},
  {"content":"\r\n\r\nندارد ؛ بلكه ديده است در حالتى كه در ديدارش خطا نكرده است .\r\nو مراد از إبصار ، ديدار و زيارت رسول اكرم صلّى الله عليه و آله است خداوند را با قلبش نه با جوارح و اعضاء و چشمش . به جهت آنكه مراد از اين إبصار همانست كه خداوند در كلامش :  وَ لَقَدْ رَآهُ نَزْلَةً أُخْرى  قصد كرده است كه اشاره دارد به مماثلت اين رؤيت و ديدار با رؤيت و ديدار مرتبهء اوّل كه به آن اشاره فرمود در كلامش :   ما كَذَبَ الْفُؤادُ ما رَأى * أَ فَتُمارُونَهُ عَلى ما يَرى   . اين امر مهمّ را درست بفهم و غفلت مكن ! »\r\nو در ذيل  لَقَدْ رَأى مِنْ آياتِ رَبِّهِ الْكُبْرى  فرموده‌اند :  « مِنْ  از براى افادهء معنى « تبعيض » مىباشد . و معنى اين‌چنين مىگردد : من سوگند مىخورم كه پيغمبر بعضى از بزرگترين آيات پروردگارش را ديده است . و با اين ديدار ، مشاهده پروردگارش را با قلبش به اتمام رسانده است . زيرا مشاهدهء خداى تعالى با قلب ، فقط به مشاهدهء آيات او از جهت آنكه آيات او هستند - متحقّق مىگردد . چون آيه از جهت آيتيّتِ خود حكايت نمىكند مگر صاحب آيه را ؛ و به هيچ وجه من الوجوه از خودش چيزى را نشان نمىدهد و حكايت نمىنمايد ، و گرنه از آن جهت آيه نمىباشد .\r\nو امّا مشاهدهء ذات متعالى خداوند بدون توسّط آيه و تخلّل حجاب ، از امور مستحيله است . خداى تعالى مىگويد :\r\n وَ لا يُحِيطُونَ بِهِ عِلْماً .  ( آيه 110 ، از سورهء طه )\r\n« و نمىتوانند از جهت گسترش علم و دانش خودشان ، به ذات خداوند احاطه پيدا كنند . » « 1 »\r\nو در « بحث روائى » از جمله آورده‌اند : « در « تفسير قمّى » با إسناد خود\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 19 ، ص 32\r\n","page_name":" 104 ","page_number":122},
  {"content":"\r\n\r\nبه ابن سنان در ضمن حديثى وارد است : حضرت امام أبو عبد الله جعفرٌ الصّادق عليه السّلام گفته‌اند :\r\nوَ ذَلِكَ أَنَّهُ - يَعْنِى النَّبِىَّ صَلَّى اللَّهُ عَلَيْهِ وَ آلِهِ - أَقْرَبُ الْخَلْقِ إلَى اللَّهِ تَعَالَى ، وَ كَانَ بِالْمَكَانِ الَّذِى قَالَ لَهُ جَبْرَئِيلُ لَمَّا أُسْرِىَ بِهِ إلَى السَّمَاءِ : تَقَدَّمْ يَا مُحَمَّدُ ! فَقَدْ وَطَأْتَ مَوْطِئاً لَمْ يَطَأْهُ مَلَكٌ مُقَرَّبٌ وَ لَا نَبِىٌّ مُرْسَلٌ . وَ لَوْ لَا أَنَّ رُوحَهُ وَ نَفْسَهُ كَانَ مِنْ ذَلِكَ الْمَكَانِ لَمَا قَدَرَ أَنْ يَبْلُغَهُ .\r\nوَ كَانَ مِنَ اللَّهِ عَزّ وَ جَلَّ كَمَا قَالَ عَزّ وَ جَلَّ : قَابَ قَوْسَيْنِ أَوْ أَدْنَى ؛ أَىْ : بَلْ أَدْنَى .\r\n« و آن بدان جهت مىباشد كه پيغمبر صلّى الله عليه و آله نزديكترين خلق خداست به سوى خداى تعالى . و در مكان و موقعيّتى بوده است كه چون به آسمان سير داده شد ، جبرائيل به وى گفت : قدم پيش گذار اى محمّد ! چون به مكانى گام نهاده‌اى كه نه فرشتهء مقرّبى و نه پيامبر مرسلى در اين مقام گام ننهاده است . و اگر روح پيغمبر و نفس وى از آن مكان نبوده است نمىتوانسته است بدان مقام برسد .\r\nپيغمبر در آنجا به قدرى به خداوند نزديك بود كه خداى عزّ و جلّ مىگويد ؛ به قدر دو نيمهء وتر كمان تا سر كمان ( دو ذراع ) يا نزديكتر ؛ يعنى بلكه نزديكتر . »\r\nو در « مجمع » روايت شده است مرفوعاً از أنس كه رسول الله صلّى الله عليه و آله فرمود :  فَكانَ قابَ قَوْسَيْنِ  يعنى به قدر دو ذراع يا كمتر از دو ذراع .\r\nو در كتاب « توحيد » صدوق با إسناد خود به محمّد بن فضيل آورده است كه وى گفت : سَأَلْتُ أَبَا الْحَسَنِ عَلَيْهِ السَّلَامُ : هَلْ رَأَى رَسُولُ اللَّهِ صَلَّى اللَّهُ عَلَيْهِ وَ آلِهِ رَبَّهُ عَزّ وَ جَلَّ ؟ !\r\nفَقَالَ : نَعَمْ ! بِقَلْبِهِ رَآهُ ؛ أَ مَا سَمِعْتَ اللَّهَ عَزّ وَ جَلَّ يَقُولُ :  « ما كَذَبَ \r\n\r\n","description":"","footnote":"","page_name":" 105 ","page_number":123},
  {"content":"\r\n\r\n الْفُؤادُ ما رَأى  » ؟ لَمْ يَرَهُ بِالْبَصَرِ وَ لَكِنْ رَآهُ بِالْفُؤَادِ « 1 » .\r\n« من از حضرت امام موسى بن جعفر عليه السّلام پرسيدم : آيا رسول خدا صلّى الله عليه و آله پروردگار خود عزّ و جلّ راى ديده است ؟ !\r\nفرمود : بلى ! خداوند راى با دل خود ديد ؛ مگر نشنيده‌اى كه خداى عزّ و جلّ مىگويد : « دل دروغ نمىگويد آنچه راى كه ديده است . » ؟ وى راى با چشم نديده است و ليكن با دل ديده است . »\r\nو در تفسير « الدّرّ المنثور » وارد است كه عَبد بن حَميد و ابن منذر و ابن أبى حاتِم ، از محمّد بن كعب قَرظى از بعض اصحاب پيامبر صلّى الله عليه و آله و سلّم تخريج روايت كرده‌اند كه گفت :\r\nقَالُوا : يَا رَسُولَ اللَّهِ ! هَلْ رَأَيْتَ رَبَّكَ ؟ !\r\nقَالَ : لَمْ أَرَهُ بِعَيْنِى ؛ وَ رَأَيْتُهُ بِفُؤَادِي مَرَّتَيْنِ ، ثُمَّ تَلَا : ثُمَّ دَنَا فَتَدَلَّى .\r\n« گفتند : اى رسول خدا ! آيا پروردگارت راى ديده‌اى ؟ !\r\nگفت : آرى ! وى راى با چشم نديده‌ام ؛ و با قلبم ديده‌ام دو بار ، و پس از آن خواند اين آيه را :  ثُمَّ دَنا فَتَدَلَّى \r\n\r\n\r\n","description":"","footnote":"\r\n( 1 ) . در « اصول كافى » ج 1 ، در باب إبطال الرّوية ، ص 98 ، حديث 8 ، روايت كرده است از محمّد بن يحيى و غيره از أحمد بن محمّد بن عيسى از ابن أبى نصر از أبو الحسن الرّضا عليه السّلام قالَ : قالَ رَسولُ اللَّهِ صَلَّى اللَّهُ عَلَيْهِ وَ آلِهِ : لَمّا اسْرىَ بى إلَى السَّماءِ ، بَلَغَ بى جَبْرَئيلُ مَكاناً لَمْ يَطَأْهُ قَطُّ جَبْرَئيلُ . فَكُشِفَ لَهُ ؛ فَأراهُ اللَّهُ مِنْ نورِ عَظَمَتِهِ ما أحَبَّ .\r\n« حضرت امام رضا عليه السّلام گفتند : رسول خدا صلّى الله عليه و آله فرمود : چون مرا به سوى آسمان سير دادند ، جبرائيل مرا به مكانى رسانيد كه هيچ‌گاه خود جبرائيل بدانجا گام ننهاده بود . در اين حال براى پيامبر پرده برداشته شد و خداوند به او از نور عظمتش به مقدارى كه دوست داشت نشان داد » .\r\n","page_name":" 106 ","page_number":124},
  {"content":"\r\n\r\nحضرت علّامه قدّس سرّه مىگويند :\r\nأقول : اين معنى راى نسائى از أبو ذرّ - بنا بر روايت « الدّرّ المنثور » - روايت نموده است بدين عبارت :\r\nرَأَى رَسُولُ اللَّهِ صَلَّى اللَّهُ عَلَيْهِ وَ آلِهِ وَ سَلَّمَ رَبَّهُ بِقَلْبِهِ ، وَ لَمْ يَرَهُ بِبَصَرِهِ .\r\nو از « صحيح مسلم » و ترمذى و ابن مردويه ، از أبو ذرّ روايت مىباشد كه گفت : من از رسول خدا صلّى الله عليه و آله و سلّم پرسيدم : هَلْ رَأَيْتَ رَبَّكَ ؟ ! فَقَالَ : نُورَانِىٌّ أَرَاهُ . « 1 »\r\n« آيا پروردگارت راى ديده‌اى ؟ ! گفت : من او راى نورانى مشاهده مىنمايم . »\r\nأقول : « نُورَانِىّ » منسوب مىباشد به « نور » بر خلاف قياس ، مثل « جسمانىّ » در نسبت به « جسم » . و در قرائتى وارد است : « نورٌ إنِّى أَرَاهُ » با تنوين راء ، و كسرهء همزه ، و تشديد نون ، و پس از آن ياء متكلّم . ( نور است من مىبينم او را . ) و ظاهراً اين قول ، تصحيف است و اگرچه مؤيَّد مىباشد به\r\n\r\n\r\n","description":"","footnote":"\r\n( 1 ) در « اصول كافى » ج 1 ، باب إبطال الرّؤية ، ص 98 ، حديث 7 ، از أحمد بن إدريس از محمّد بن عبد الجبّار از صفوان بن يحيى از عاصم بن حُمَيد از أبو عبد الله عليه السّلام روايت كرده است كه گفت : ذاكَرْتُ أبا عَبْدِ اللَّهِ عَلَيْهِ السَّلامُ فيما يَرْوونَ مِنَ الرُّؤْيَةِ ؛ فَقالَ : الشَّمْسُ جُزْءٌ مِنْ سَبْعينَ جُزْآً مِنْ نورِ الْكُرْسىِّ ، وَ الْكُرْسىُّ جُزْءٌ مِنْ سَبْعينَ جُزْآً مِنْ نورِ الْعَرْشِ ، وَ الْعَرْشُ جُزْءٌ مِنْ سَبْعينَ جُزْآً مِنْ نورِ الْحِجابِ ، وَ الْحِجابُ جُزْءٌ مِنْ سَبْعينَ جُزْآً مِنْ نورِ السِّتْرِ ؛ فَإنْ كانوا صادِقينَ فَلْيَمْلُوا أعْيُنَهُمْ مِنَ الشَّمْسِ لَيْسَ دونَها سَحابٌ !\r\n« من با حضرت امام جعفر صادق عليه السّلام سخن به ميان آوردم راجع به آنچه راى كه در باب رؤيت روايت مىكنند ؛ حضرت فرمود : خورشيد يك جزء است از هفتاد جزء از نور كرسىّ ، و كرسىّ يك جزء است از هفتاد جزء از نور عرش ، و عرش يك جزء است از هفتاد جزء از نور حجاب ، و حجاب يك جزء است از هفتاد جزء نور سِتر ؛ پس اين متكلّمين اگر راست مىگويند ، چشمانشان راى پر كنند از نور خورشيد بدون آنكه ابرى در مقابل آن باشد » !\r\n","page_name":" 107 ","page_number":125},
  {"content":"\r\n\r\nروايت ديگرى از مسلم در صحيح خود ، و از ابن مردويه از أبو ذرّ كه گفت : من از رسول خدا صلّى الله عليه و آله و سلّم پرسيدم : هَلْ رَأَيْتَ رَبَّكَ ؟ !\r\nفرمود : رَأَيْتُ نُوراً !\r\n« آيا پروردگارت راى ديده‌اى ؟ ! فرمود : من نور راى ديده‌ام ! »\r\nو در هر صورت ، مراد از رؤيت ، رويت قلب است ، پس نه رؤيت ، رؤيت حسّى مىباشد ؛ و نه نور ، نور حسّى .\r\nو در « كافى » با إسناد خود از صَفوان بن يحيى روايت مىكند كه گفت : أبو قُرَّة محدّث از من تقاضا نمود تا وى راى بر حضرت امام أبو الحسن الرّضا عليه السّلام وارد كنم . من از حضرت امام دراين‌باره پرسيدم . حضرت اذن داد . أبو قرّه داخل شد و از حلال و حرام و احكام پرسيد .\r\nصفوان روايت راى ادامه مىدهد تا مىرسد به اينجا كه مىگويد : أبو قرّه گفت : خداوند مىفرمايد :  وَ لَقَدْ رَآهُ نَزْلَةً أُخْرى  ( پيامبر ، خدا راى در نزول ديگر ديده است . ) ؟ !\r\nحضرت امام رضا عليه السّلام گفتند : إنَّ بَعْدَ هَذِهِ الآيَةِ مَا يَدُلُّ عَلَى مَا رَأَى ؛ حَيْثُ قَالَ :  « ما كَذَبَ الْفُؤادُ ما رَأى  » . يَقُولُ : مَا كَذَبَ فُؤَادُ مُحَمَّدٍ مَا رَأَتْ عَيْنَاهُ .\r\nثُمَّ أَخْبَرَ بِمَا رَأَى فَقَالَ :  « لَقَدْ رَأى مِنْ آياتِ رَبِّهِ الْكُبْرى  » ؛ ا و آيات الله غير الله .\r\n« بعد از اين آيه گفتارى است كه دلالت دارد بر آنكه آنچه ديده است چه چيز مىباشد ؛ آنجا كه مىفرمايد : « دروغ نمىگويد آن قلب آنچه راى كه ديده است . » خداوند مىفرمايد : قلب محمّد دروغ نمىگويد دربارهء آنچه راى كه دو چشمانش ديده است .\r\nسپس خبر مىدهد به آنچه راى كه ديده است ، پس گفته است : « او تحقيقاً\r\n\r\n","description":"","footnote":"","page_name":" 108 ","page_number":126},
  {"content":"\r\n\r\nبعضى از بزرگترين آيات خدا راى مشاهده نموده است . » ؛ و آيات خدا غير از خود خدا مىباشند . »\r\nأقول : ظاهراً كلام امام عليه السّلام براى مُلزَم نمودن أبو قرّه وارد شده است . زيرا او مىخواسته است اثبات نمايد كه خداوند راى با چشم حسّ مىتوان ديد .\r\nحضرت وى راى الزام كردند كه رؤيت ، تعلّق به آيات الله گرفته است ، و آيات الله غير الله مىباشند . و اين منافات ندارد با آنكه رؤيت آيات از جهت آنكه آيات او هستند ، رويت او مىباشد ؛ و اگرچه آيات او غير او هستند .\r\nو اين رؤيت فقط انحصار به قلب دارد ، همان‌طور كه بسيارى از روآيات ، در اين معنى بيان شد .\r\nو در « تفسير قمّى » با إسناد خود به إسماعيل جُعْفى از حضرت امام أبو جعفر محمّدٌ الباقر عليه السّلام در ضمن بيان حديث طويلى وارد است كه :\r\nفَلَمَّا انْتَهَى بِهِ إلَى سِدْرَةِ الْمُنْتَهَى ، تَخَلَّفَ عَنْهُ جَبْرَئِيلُ . فَقَالَ رَسُولُ اللَّهِ صَلَّى اللَّهُ عَلَيْهِ وَ آلِهِ : فِى هَذَا الْمَوْضِعِ تَخْذُلُنِى ؟ !\r\nفَقَالَ : تَقَدَّمْ أَمَامَكَ ! فَوَ اللَّهِ لَقَدْ بَلَغْتَ مَبْلَغًا لَمْ يَبْلُغْهُ أَحَدٌ مِنْ خَلْقِ اللَّهِ قَبْلَكَ ! فَرَأَيْتُ مِنْ نُورِ رَبِّى ، وَ حَالَ بَيْنِى وَ بَيْنَهُ السُّبْحَةُ . « 1 »\r\nقُلْتُ : وَ مَا السُّبْحَةُ جُعِلْتُ فِدَاكَ ؟ ! فَأَوْمَى بِوَجْهِهِ إلَى الارْضِ وَ أَوْمَأَ بِيَدِهِ إلَى السَّمَاءِ وَ هُوَ يَقُولُ : جَلَالُ رَبِّى ! جَلَالُ رَبِّى ! ثَلَاثَ مَرَّاتٍ .\r\n« چون پيغمبر صلّى الله عليه و آله به سِدرة المنتهى رسيد ، جبرئيل از وى عقب ماند . رسول الله به وى گفت : آيا در اين موضع مرا تنها و بدون معين\r\n\r\n\r\n","description":"","footnote":"\r\n( 1 ) سُبحَةُ الله : جَلالُه ، ج : سُبَح . و سُبُحاتُ وَجهِ الله : أنوارُه ، أو ما يُسبَّح به من دلائلِ عظمتِه .\r\n","page_name":" 109 ","page_number":127},
  {"content":"\r\n\r\nوامىگذارى ؟ !\r\nجبرائيل گفت : به سمت جلو راه راى در پيش بگير ! قسم به خدا به جائى رسيده‌اى كه هيچ‌كس از خلق خدا قبل از تو نرسيده است ! پس من از نور پروردگارم ديدم ، و ميان من و او فقط « سُبْحه » فاصله افكند .\r\nمن گفتم : فدايت شوم ! مراد از « سُبْحه » چه چيز است ؟ ! حضرت با سرش اشاره به زمين كرد و با دستش به سوى آسمان و مىگفت : جلال پروردگارم ! جلال پروردگارم ! سه بار . »\r\nأقول : مراد از سُبحه ، جلال است همان‌طور كه در روايت ، تفسيرش وارد است . و سُبحه دلالت دارد بر تنزّه خداوند از مخلوقاتش ، و مرجعش به همان معنى اوّل است . و محصّل ذيل روايت آنست كه رسول اكرم صلّى الله عليه و آله پروردگارش راى با ديدار آياتش ديدار كرده است . « « 1 »\r\n\r\nگفتار بيضاوى در تفسير آيات معراج\r\nو قاضى بيضاوى در تفسير  ما كَذَبَ الْفُؤادُ ما رَأى  گفته است :\r\n« يعنى : آنچه راى كه رسول خدا با چشمش ديده است از صورت جبرائيل يا خداى تعالى - بنا بر آنچه خدا از وى حكايت كرده است - چشمش دروغ نگفته است . به جهت آنكه امور قدسيّه اوّلًا با قلب ادراك مىشوند ، و سپس از قلب به چشم انتقال پيدا مىنمايند .\r\nيا معنيش آنست كه : هنگامى كه قلبش او راى ديد نگفت : من تو راى نشناخته‌ام ؛ زيرا اگر اين‌طور گفته بود ، دروغ گفته بود . چون همان‌طورىكه با چشمش وى راى ديده بود ، با قلبش او راى شناخته بود .\r\nيا معنيش آنست كه : قلبش او راى تكذيب ننمود در آنچه او راى قلبش ديده بود . و معنى اين‌طور مىشود كه : آن رويت ، تخيّل كاذب نبوده است . و دليل بر\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 19 ، ص 34 تا ص 36\r\n","page_name":" 110 ","page_number":128},
  {"content":"\r\n\r\nاين آنست كه چون از حضرتش پرسيدند : هَلْ رَأَيْتَ رَبَّكَ ؟ ! « آيا پروردگارت راى ديده‌اى ؟ ! » فرمود : رَأَيْتُهُ بِفُؤَادِي ! « من وى راى با قلبم ديده‌ام ! » « 1 »\r\n« و در تفسير  عِنْدَ سِدْرَةِ الْمُنْتَهى  گفته است : » آنجائىكه علم خلائق و اعمالشان در آنجا پايان مىپذيرد . يا آنچه را كه از فراز آن پائين مىآيد و از زير آن بالا مىرود ، در آنجا پايان مىيابد . و شايد تشبيه آن به سِدرَه كه درخت « نَبْق » است به علّت آن باشد كه خلائق در سايهء آن درخت اجتماع مىنمايند . و در روايت مرفوعه‌اى وارد است كه آن در آسمان هفتم مىباشد . « « 2 »\r\nو در تفسير  أَ لَكُمُ الذَّكَرُ وَ لَهُ الْأُنْثى  گفته است : » إنكار گفتارشان است كه مىگويند : ملائكه دختران خدا هستند ، و در اطراف اين بتها زنهاى جنّيّه‌اى مسكن گزيده‌اند كه ايشان دختران خدا مىباشند ، يا هيكلهاى فرشتگان دختران خدا هستند . و اين عبارت ، مفعول دوّم است براى قول خدا :  أَ فَرَأَيْتُمْ . »  « 3 »\r\nدر « تفسير علىّ بن إبراهيم » از حضرت امام محمّد باقر عليه السّلام ديديم كه امام با صراحت مىفرمايد كه : در معراج ، جبرائيل به جائى رسيد كه تاب و توان پيش رفتن را نداشت و به پيامبر گفت : از اينجا به بعد محلّ سير اختصاصى تست !\r\n\r\nكلام جبرئيل : لَوْ دَنَوْتُ أَنْمُلَةً لَاحْتَرَقْتُ\r\nدر بسيارى از كتب عرفانيّه وارد است كه جبرائيل گفت : لَوْ دَنَوْتُ أَنْمُلَةً لَاحْتَرَقْتُ . « اگر از اينجا به بعد ، من به‌اندازهء يك بند انگشت نزديكتر شوم ، آتش مىگيرم . »\r\nاين حديث را شيخ نجم الدّين رازى در « مرصاد العباد » در چهار موضع ، « 4 »\r\n\r\n\r\n","description":"","footnote":"\r\n( 1 ) « تفسير بيضاوى » طبع دار الطّبع العامرة ، ج 2 ، ص 472 و 473\r\n( 2 و 3 ) همان مصدر ، ج 2 ، ص 473 و 474\r\n( 4 ) « مرصاد العباد » طبع بنگاه ترجمه و نشر كتاب ، شمارهء 389 ، صفحات 120 و 121 ، 184 ، 378 ، 381 .\r\n","page_name":" 111 ","page_number":129},
  {"content":"\r\n\r\nو در رسالهء « عشق و عقل » در سه موضع « 1 » ذكر نموده است . و معلِّق اين رساله گويد : « اين حديث در « مرصاد العباد » و « احاديث مثنوى » فروزانفر آمده است . در « مجمع البحرين » و « معجم المفهرس » در ذيل لغات دَنا ، دَنَوْتُ ، أنْمُلَة ، و حَرَقَ يافت نشد . « 2 » اين مضمون منسوب به جبرئيل است كه در شب معراج به حضرت رسول صلّى الله عليه و آله گفته است . مكرّر در اشعار مختلف بخصوص اشعار عرفاء آمده است . از جمله سعدى در « بوستان » فرمايد :\r\n اگر ذرّه‌اى موى برتر پرم * فروغ تجلّى بسوزد پرم » « 3 » \r\n\r\n\r\n","description":"","footnote":"\r\n( 1 ) رسالهء « عشق و عقل » طبع بنگاه ترجمه و نشر كتاب ، شمارهء 258 ، ص 118\r\n( 2 ) در « بحار الانوار » طبع حروفى ، ج 18 ، ص 382 ، به نقل از « مناقب » اين روايت را آورده است .\r\n( 3 ) « كلّيّات سعدى » محمّد على فروغى ، « بوستان » در ص 4 تا ص 6 ، در ستايش پيغمبر صلّى الله عليه و آله آورده است :\r\n كرِيمُ السَّجايا جميلُ الشِّيَم * نبىُّ البَرايا شفيعُ الامَم\r\nامام رسل پيشواى سبيل * امين خدا مهبط جبرئيل\r\nشفيع الورى خواجهء بعث و نشر * إمام الهدى صدر ديوان حشر\r\nكليمى كه چرخ فلك طور اوست * همه نورها پرتو نور اوست\r\nشفيعٌ مُطاعٌ نبىٌّ كريم * قسيمٌ جسيمٌ نسيمٌ وسيم\r\nيتيمى كه ناكرده قرآن درست * كتبخانهء چند ملّت بشست\r\nچو عزمش برآهيخت شمشير بيم * به معجز ميان قمر زد دونيم\r\nچو صيتش در افواه دنيا فتاد * تزلزل در ايوان كسرى فتاد\r\nبه لا قامت لات بشكست خُرد * به إعزاز دين آب عُزّى ببرد\r\nنه از لات و عُزّى برآورد گرد * كه تورات و انجيل منسوخ كرد\r\nشبى بر نشست از فلك برگذشت * به تمكين و جاه از ملك درگذشت\r\nچنان گرم در تيه قربت براند * كه بر سدره جبريل ازو بازماند\r\nبه دو گفت سالار بيت الحرام * كه اى حامل وحى برتر خرام\r\nچو در دوستى مخلصم يافتى * عنانم ز صحبت چرا تافتى ؟\r\nبگفتا فراتر مجالم نماند * بماندم كه نيروى بالم نماند\r\nاگر يك سر موى برتر پرم * فروغ تجلّى بسوزد پرم \r\nتا آنكه گويد\r\n : خدايا به حقّ بنى فاطمه * كه بر قولم ايمان كنم خاتمه\r\nاگر دعوتم ردّ كنى ور قبول * من و دست و دامان آل رسول\r\nچه كم گردد اى صدر فرخنده پى * ز قدر رفيعت بدرگاه حىّ\r\nكه باشند مشتى گدايان خيل * به مهمان دار السّلامت طفيل\r\nخدايت ثنا گفت و تبجيل كرد * زمين بوس قدر تو جبريل كرد\r\nبلند آسمان پيش قدرت خجل * تو مخلوق و آدم هنوز آب و گل\r\nتو اصل وجود آمدى از نخست * دگر هر چه موجود شد فرع تست\r\nندانم كدامين سخن گويمت * كه والاترى ز آنچه من گويمت\r\nترا عزّ لَوْلاكَ تمكين بس است * ثناى تو طه و يس بس است \r\n چه وصف كند سعدى نا تمام * عليك السلام اى نبىّ السّلام \r\n","page_name":" 112 ","page_number":130},
  {"content":"\r\n\r\nشيخ نجم الدّين در يك جا گويد : » جبرئيل و ميكائيل سپيد بازان شكارگاه ملكوت بودند ، صيد مرغانِ تقديس و تنزيه كردندى ؛ كه  وَ نَحْنُ نُسَبِّحُ بِحَمْدِكَ وَ نُقَدِّسُ لَكَ  . چون كار شكار به صفات جمال و جلال صمديّت رسيد ، پروبال فروگذاشتند و دست از صيد و صيّادى بداشتند ؛ كه لَوْ دَنَوْتُ أَنْمُلَةً لَاحْتَرَقْتُ ! بيت :\r\n مرغ كآنجا پريد پر بنهاد * ديو كآنجا رسيد سر بنهاد \r\nبا ايشان گفتند : ما صيّادى را در شكارگاه ازل به دام  « يُحِبُّهُمْ »  صيد كرده‌ايم ، بدين دامگاه خواهيم آورد :  إِنِّي جاعِلٌ فِي الْأَرْضِ خَلِيفَةً  ، تا با شما نمايد كه صيّادى چون كنند ! بيت :\r\n\r\n","description":"","footnote":"","page_name":" 113 ","page_number":131},
  {"content":"\r\n\r\n در بحر عميق غوطه خواهم خوردن * يا غرقه شدن يا گهرى آوردن\r\nكار تو مخاطره ست خواهم كردن * يا سرخ كنم روى ز تو يا گردن \r\nجمله گفتند : اگر اين صيّاد ، به صيّادى بر ما مسابقت نمايد و در اين ميدان گوىِ دعوى به چوگان معنى بربايد و كارى كند كه ما ندانيم كرد و شكارى كند كه ما نتوانيم كرد ، جمله كمر خدمت او بر ميان جان بنديم و سجود او را به دل و جان خرسنديم . « 1 » « - تا آخر مطالب نفيسهء او .\r\n\r\nلِى مَعَ اللَّهِ وَقْتٌ لَا يَسَعُنِى فِيهِ مَلَكٌ مُقَرَّبٌ وَ لَا نَبِىٌّ مُرْسَلٌ\r\nبارى ، اشاره بدين مقام استغراق و جامع الجمعى رسول الله صلّى الله عليه و آله و پيروان حقيقى او دارد - كه جبرئيل را توان آن نبود كه در آن داخل شود ، و دم از احتراق ذات خود در آنجا زد - روايت منقوله‌اى از پيغمبر خدا كه : لِى مَعَ اللَّهِ وَقْتٌ لَا يَسَعُنِى فِيهِ مَلَكٌ مُقَرَّبٌ وَ لَا نَبِىٌّ مُرْسَلٌ . « براى من در خلوتگاه با خدا ، وقت خاصّى است كه در آن هنگام نه فرشتهء مقرّبى و نه پيامبر مرسلى ، گنجايش صحبت و انس و برخورد مرا با خدا ندارند . » « 2 » و « 3 »\r\n\r\n\r\n","description":"","footnote":"\r\n( 1 ) « مرصاد العباد » ص 381 و 382\r\n( 2 ) و دلالت بر اين مقام دارد فقرهء زيارت جامعهء كبيره : فَبَلَغَ اللَّهُ بِكُمْ أشْرَفَ مَحَلِّ الْمُكَرَّمينَ وَ أعْلَى مَنازِلِ الْمُقَرَّبينَ وَ أرْفَعَ دَرَجاتِ الْمُرْسَلينَ ، حَيْثُ لا يَلْحَقُهُ لاحِقٌ وَ لا يَفوقُهُ فائِقٌ وَ لا يَسْبِقُهُ سابِقٌ وَ لا يَطْمَعُ فى إدْراكِهِ طامِعٌ ، حَتَّى لا يَبْقَى مَلَكٌ مُقَرَّبٌ وَ لا نَبىٌّ مُرْسَلٌ وَ لا صِدّيقٌ وَ لا شَهيدٌ وَ لا عالِمٌ وَ لا جاهِلٌ وَ لا دَنىٌّ وَ لا فاضِلٌ وَ لا مُؤْمِنٌ صالِحٌ وَ لا فاجِرٌ طالِحٌ وَ لا جَبّارٌ عَنيدٌ وَ لا شَيْطانٌ مَريدٌ وَ لا خَلْقٌ فيما بَيْنَ ذَلِكَ شَهيدٌ إلّا عَرَّفَهُمْ جَلالَةَ أمْرِكُمْ وَ عِظَمَ خَطَرِكُمْ وَ كِبَرَ شَأْنِكُمْ وَ تَمامَ نورِكُمْ وَ صِدْقَ مَقاعِدِكُمْ وَ ثَباتَ مَقامِكُمْ وَ شَرَفَ مَحَلِّكُمْ وَ مَنْزِلَتِكُمْ عِنْدَهُ وَ كَرامَتِكُمْ عَلَيْهِ وَ خاصَّتَكُمْ لَدَيْهِ وَ قُرْبَ مَنْزِلَتِكُمْ مِنْهُ . اين زيارت از جمله زيارتهاى مهمّه‌ايست كه در « مفاتيح الجنان » طبع اسلاميّه ( 1379 هجريّه قمريّه ) از ص 544 تا ص 550 وارد است ، و آن را از شيخ صدوق در « فقيه » و « عيون » از موسى بن عبد الله نخعى روايت كرده است\r\n( 3 ) در « كلّيّات ديوان حكيم نظامى گنجوى » طبع اميركبير ، در مواضع گوناگونى از معراج رسول اكرم صلّى الله عليه و آله و عدم توانائى همراهى فرشتگان با وى ياد كرده است ، از جمله در « مخزن الاسرار » كه با اين بيت افتتاح مىشود :\r\n بسم الله الرّحمن الرّحيم * هست كليد در گنج حكيم \r\nدر ص 18 گويد\r\n : همسفرانش سپر انداختند * بال شكستند و پر انداختند\r\nاو به تحيّر چو غريبان راه * حلقه زنان بر در آن بارگاه\r\nپرده‌نشينان كه درش داشتند * هودج او يك تنه بگذاشتند\r\nرفت بدان راه كه همره نبود * اين قدمش ز آن قدم آگه نبود\r\nهر كه جز او بر در آن راز ماند * او هم از آميزش خود بازماند \r\nو در « خسرو و شيرين » ص 410 گويد :\r\n چو بيرون رفت از آن ميدان خضرا * ركاب افشاند از صحرا به صحرا\r\nبدان پرّندگى طاوس اخضر * فكند از سرعتش هم بال و هم پر\r\nچو جبريل از ركابش باز پس گشت * عنان برزد ز ميكائيل بگذشت\r\nسرافيل آمد و بر پر نشاندش * به هودج خانهء رفرف رساندش\r\nز رفرف بر رف طوبى علم زد * وزآنجا بر سر سدره قدم زد\r\nجريده بر جريده نقش مىخواند * بيابان در بيابان رخش مىراند\r\nچو بنوشت آسمان را فرش بر فرش * به استقبالش آمد تارك عرش\r\nفرس بيرون جهاند از كلّ كونين * علم زد بر سرير قابَ قَوسَين\r\nقِدم برقع ز روى خويش برداشت * حجاب كائنات از پيش برداشت\r\nجهت را جعد بر جبهت شكستند * مكان را نيز برقع باز بستند\r\nمحمّد در مكان بىمكانى * پديد آمد نشان بىنشانى\r\nكلام سرمدى بىنقل بشنيد * خداوند جهان را بىجهت ديد \r\n","page_name":" 114 ","page_number":132},
  {"content":"\r\n\r\n\r\n\r\n","description":"","footnote":"\r\nو در كتاب « ليلى و مجنون » ص 434 گويد :\r\n بر طرّهء هفت بام عالم * نه طاس گذاشتى نه پرچم\r\nهم پرچم چرخ را گسستى * هم طاسك ماه را شكستى\r\nطاووس‌پران چرخ اخضر * هم بال فكنده با تو هم پر\r\nجبريل ز همرهيت مانده * اللهُ معك ز دور خوانده\r\nميكائيلت نشانده بر سر * و آورده به خواجه تاج ديگر\r\nاسرافيلت فتاده در پاى * هم نيم رهت بمانده بر جاى\r\nرفرف كه شده رفيق راهت * برده به سرير سدره‌گاهت\r\nچون از سر سدره بر گذشتى * اوراق حدوث در نوشتى\r\nرفتى ز بساط هفت فرشى * تا طارم تنگبار عرشى\r\nسبّوح زنان عرش پايه * از نور تو عرش كرده سايه\r\nاز حجلهء عرش بر پريدى * هفتاد حجاب را دريدى\r\nتنها شدى از گرانى رخت * هم تاج گذاشتىّ و هم تخت\r\nبازار جهت به هم شكستى * از زحمت تحت و فوق رستى\r\nخرگاه برون زدى ز كونين * در خيمهء خاص قابَ قَوسَين\r\nهم حضرت ذو الجلال ديدى * هم سرّ كلام حقّ شنيدى\r\nاز غايت وهم و غور ادراك * هم ديدن و هم شنودنِ پاك\r\nدرخواستى آنچه بود كامت * درخواسته خاص شد به نامت \r\nو در ديوان « هفت پيكر » ص 606 و 607 گويد\r\n هم رفيقش ز تركتاز افتاد * هم براقش ز پويه باز افتاد\r\nمنزل آنجا رساند كز دورى * ديد در جبرئيل دستورى\r\nسر برون زد ز مهد ميكائيل * به رصدگاه صور إسرافيل\r\nگشت از آن تخت نيز رخت گراى * رفرف و سدره هر دو مانده به جاى\r\nهمرهان را به نيمه ره بگذاشت * راه درياى بيخودى ( بىرهى ) برداشت\r\nقطره بر قطره ز آن محيط گذشت * قُطر بر قُطر هر چه بود نوشت \r\n","page_name":" 115 ","page_number":133},
  {"content":"\r\n\r\n\r\n\r\n","description":"","footnote":"\r\n چون درآمد به ساق عرش فراز * نردبان ساخت از كمند نياز\r\nسر برون زد ز عرش نورانى * در خطرگاه سرّ سبحانى\r\nحيرتش چون خطرپذيرى كرد * رحمت آمد لگام گيرى كرد\r\nقابَ قَوسَين او در آن اثنا * از دَنا رفت سوى أَوْ أَدْنَى\r\nچون حجاب هزار نور دريد * ديده در نور بىحجاب رسيد\r\nگامى از بود خود فراتر شد * تا خدا ديدنش ميسّر شد\r\nديد معبود خويش را به درست * ديده از هر چه ديده ( غير ) بشست \r\n","page_name":" 116 ","page_number":134},
  {"content":"\r\n\r\nدر اينجاست كه نيز شيخ نجم الدّين مىگويد :\r\n» . . . امّا آدم ، بيضهء سيمرغ قاف عزّت است . و آن سيمرغ ، خليفهء من و سلطان شماست ؛ پيش بيضهء گِل مُهرهء او سجده كنيد ؛ كه  اسْجُدُوا لِآدَمَ .  * درين بيضه به چشم حقارتِ  أَ تَجْعَلُ فِيها مَنْ يُفْسِدُ فِيها  منگريد كه درو  « إِنِّي أَعْلَمُ ما لا تَعْلَمُونَ  » تعبيه شده است . تا هنوز در بيضه است سجدهء او غنيمت شمريد كه چون از بيضه پرواز كند ، طيران او در عالمِ لِى مَعَ اللَّهِ وَقْتٌ لَا يَسَعُنِى فِيهِ مَلَكٌ مُقَرَّبٌ [ وَ لَا نَبِىٌّ مُرْسَلٌ 
  ] باشد . به دست شما جز تحسّر و تحيّرِ لَوْ دَنَوْتُ أَنْمُلَةً لَاحْتَرَقْتُ بنماند و ورد وقت شما اين بود :\r\nشعر :\r\n آن مرغكِ من كه بود زرّين بالش * آيا كه كجا پريد و چون شد حالش\r\nاز دست زمانه خاك بر سر باشم * پرواز چرا نكردم از دنبالش \r\n( خ ل ) » « 1 »\r\n\r\n\r\n","description":"","footnote":"\r\n( 1 ) « رسالهء عشق و عقل » ص 84 ؛ و معلّق رساله در ص 119 گويد : » حديث معروفى است كه صوفيّه بدان استناد مىكنند .\r\nمؤلّف « اللؤلؤ المرصوع » در ص 66 در ذيل اين حديث گويد : « يذكرهُ الصّوفيّةُ كثيراً و لم أرَ من نبّه عليه ، و معناه صحيح و فيه إيماءٌ إلى مقام الاستغراق باللقاءِ المُعبَّر عنه بالمحو و الفَناءِ . » مولانا در « مثنوى » به مضمون اين حديث اشاره فرموده است :\r\n","page_name":" 117 ","page_number":135},
  {"content":"\r\n\r\n\r\nهر چه غير خداست حجاب است ، و تا حجاب هست معرفت تامّه حاصل نخواهد گشت\r\nو محصّل مطلب آنست كه : تا از انسان يك ذرّه از انانيّت باقى است ، وى را به خلوتگاهِ محو و فناء و نيستى مطلق كه مساوق است با هستى مطلق راه\r\n\r\n\r\n","description":"","footnote":"\r\n لى مع الله وقت بود آن دم مرا * لا يسع فيه نبىٌّ مجتبى\r\nلا يسع فينا نبىٌّ مرسلٌ * و المَلَك و الرّوح أيضاً فاعقلوا \r\n( نقل از « احاديث مثنوى » ص 39 ، تدوين بديع الزّمان فروزانفر ) »\r\nو همچنين شيخ نجم الدّين در كتاب « مرصاد العباد » ص 134 و 135 گويد : » . . . و چون با حضرت عزّت افتادى ، سايهء آن حضرت بودى ؛ تا سرگشتگان تيه ضلالت چون خواستندى كه در حقّ گريزند در پناه دولت و مطاوعت او گريختندى ؛ كه  مَنْ يُطِعِ الرَّسُولَ فَقَدْ أَطاعَ اللَّهَ  [ 1 
  ] و هر وقت كه با خود افتادى ، از خود بگريختى و در سايهء حقّ گريختى ؛ لى مَعَ اللَّهِ وَقْتٌ لا يَسَعُنى فيهِ مَلَكٌ مُقَرَّبٌ وَ لا نَبىٌّ مُرْسَلٌ . بيت :\r\n چون سايه دويدم ز پيش روزى چند * وز سايهء او به سايهء او خرسند\r\nامروز چو آفتاب معلومم شد * كو سايه بر اين كار نخواهد افكند \r\nخواجه اگرچه آفتاب عالميان بود امّا سايه‌پروردِ أبيتُ عِنْدَ رَبّى بود . نواله از خوان يُطْعِمُنى مىخورد ، شراب از جام يَسْقينى مىنوشيد . جمال الدّين عبد الرّزّاق گويد :\r\n خوان تو أبيتُ عِنْدَ رَبّى * خوابى تو وَ لا يَنامُ قَلْبى\r\nاى كرده به زير پاى ، كونين * بگذشته ز حدّ قابَ قَوسَين\r\nخاك قدم تو اهل عالم * زير عَلَم تو نسل آدم\r\nطاوس ملائكه بَريدت * سرخيل مقرّبان مريدت\r\nچون نيست بضاعتى ز طاعت * از ما گنه و ز تو شفاعت \r\nو در ص 481 گويد : » و علم باطن ، معرفت آن معانى است كه بىواسطهء جبرئيل از غيب الغيب ، در مقام  أَوْ أَدْنى  ، در حالت لى مَعَ اللَّهِ وَقْتٌ زقّهء جان خواجه عليه الصّلاة مىكردند ؛ كه  فَأَوْحى إِلى عَبْدِهِ ما أَوْحى  [ 2 
  ] و از ولايت نبوّت ، جرعهء آن جامهاى مالامال بر سنّت كرام ، بر جان و جگر سوختگان عالم طلب مىريختند .\r\n- ( 1 ) - صدر آيه 80 ، از سورهء 4 : النّساء - - ( 2 ) - آيه 10 ، از سورهء 53 : النّجم -\r\n","page_name":" 118 ","page_number":136},
  {"content":"\r\n\r\nنمىدهند . آنجا مقامى است كه اختصاص به ذات و هستى خدا دارد . و خداوند غيور است ؛ و لازمهء غيرت ، دورباش زدن است بر هر كس كه در وى از بقاياى شخصيّت و انانيّتش ذرّه‌اى هنوز مانده است\r\n تا بود يك ذرّه باقى از وجود * كى شود صاف از كدر ، جام شهود \r\nمسئله ، مسأله‌اى است خيلى شگفت‌انگيز . بايد از غير خدا گذشت تا به خدا رسيد . هر چه غير خدا مىباشد حجاب است . و تا آن حجاب باقى باشد معرفت كامل حاصل نخواهد شد . معرفت‌هاى حاصله ، معرفتهاى جزئيّه و ناقصه است . تماشاى مخلوقات الهى از كوه و سنگ ، خاك و دشت ، مرغ و چارپا و أمثال ذلك ، معرفت جزئى مىباشد و معرفت كلّى نيست ؛ آن مهمّ است و عمدهء در مسئله و طىّ راه خطير و عظيم !\r\nآن مرد دانشمندى كه از روى قواعد رياضى بدست مىآورد كه قرآن معجزه مىباشد به دليلِ سبك و سياق آيات ، كه آيات جهادش چنين است ، آيات صلاة و صومش چنان ، و با ترسيم محاسبهء كامپيوترى به اثبات مىرساند كه اين‌گونه عبارات و الفاظ را به هم پيوستن و در قالب جملات و مطالبى ريختن از عهدهء بشر خارج مىباشد ، و بدون دخالت امر غيبى و اعجاز آسمانى مستحيل است كسى را توانائى چنين پديده‌اى بوده باشد ؛ اين هم يك نوع معرفت است به قرآن ، ولى با معرفت حقيقيّهء آن دو هزار فرسنگ فاصله دارد ! دو هزار حجاب در ميان دارد ! اين معرفت كجا و ورود در حقائق و بواطن قرآن و شناخت تفسير و تأويل و كيفيّت تطبيق آيات آن بر مصاديق آن كجا ؟ !\r\n أُولئِكَ يُنادَوْنَ مِنْ مَكانٍ بَعِيدٍ .  « 1 »\r\n« صدائى كه به گوش آنان مىرسد ، از راه دور و درازى مىباشد . »\r\n\r\n\r\n","description":"","footnote":"\r\n( 1 ) ذيل آيه 44 ، از سوره 41 : فصّلت\r\n","page_name":" 119 ","page_number":137},
  {"content":"\r\n\r\nاين‌ها معرفت قانع‌كننده نيست ، و الّا شما به هر آيه‌اى از اين كتاب الهى توجّه كنيد خدا را نشان مىدهد ؛ امّا فرق است ميان ديدن كسى كه چشمانش باز است و كسى كه چشمانش بسته است . بايد دنبال بينائى چشم رفت .\r\nاگر كسى ديدگانش بسته باشد ، نه آنكه راه جميع علوم به دو بسته است ، بلكه از راه سائر حواسّ خود از سامعه و شامّه و لامسه و ذائقه به بسيارى از چيزها پى مىبرد و علم و اطّلاع پيدا مىنمايد ؛ ولى ميان او و كسى كه قوّهء باصره‌اش خللى ندارد و داراى دو ديدهء روشن مىباشد ، از زمين تا آسمان تفاوت وجود دارد .\r\nخدا با غير خدا جمع نمىشود تا وقتىكه در ذهن انسان آرزوهاى باطله ، نيّتهاى مسمومه و اهداف نفسانيّهء شيطانيّه و اغراض مادّيّه از حبّ جاه و فرزند و مال و مآل و غيرها بوده باشد .\r\n\r\nابيات حكيمانهء مجنون راجع به معشوقه‌اش ليلى\r\nقَيس بن مُلوَّح عامرى ابياتى راجع به عشق و محبّت دختر عمويش : لَيلَى عامِريَّه سروده است كه حقيقةً حاوى يك كتاب حكمت در ظرائف و دقائق عقلانى و يك كتاب عرفان در اسرار و رموز شهودى راه وصول به محبوب است . گرچه به صورت ظاهر دربارهء عشق مجازى مىباشد ، و ليكن در واقع حاوى نكات عاليهء كلّيّهء عامّه‌ايست كه دربارهء هر عاشق صادقى صدق مىكند . و مخصوصاً راجع به عشق به خداوند متعال ، بطور شگفت‌انگيزى از اسرار سلوك إلى الله و وصول إلى الله و فناى در ذات اقدس وى پرده بر مىدارد ، و سرّ اعظم حجابهاى معنوى را روشن مىسازد ، و دقيق‌ترين طرق مُوصلهء به مقام اقدس و حضرت مقدّسش را ارائه مىدهد .\r\nقيس بن مُلوّح كه نزد عامّه به مجنون نام‌گذارى شده است مىگويد :\r\n تَمَنَّيْتُ مِنْ لَيْلَى عَلَى الْبُعْدِ نَظْرَةً * لِيُطْفَى جَوًى بَيْنَ الْحَشا وَ الاضالِعِ \r\n\r\n","description":"","footnote":"","page_name":" 120 ","page_number":138},
  {"content":"\r\n\r\nمن آرزو كردم فقط يك بار ، آن هم فقط از مكان دور و بعيدى به ليلى نظر اندازم و وى را ببينم . چرا اين تمنّا و آرزو را نمودم ؟ براى آنكه آتشها و حرارتهائى كه در اثر فراق ليلى تمام اعضاء درون شكم مرا و اجزاء سينهء مرا فراگرفته بود ، و پيوسته در التهاب آن مىسوختم و مىگداختم و ذوب مىگرديدم ؛ خاموش شود و قدرى تسكين يابد و آرامشى پيدا كنم .\r\n فَقالَتْ نِساءُ الْحَىِّ تَطْمَعُ أنْ تَرَى * بِعَيْنَيْكَ لَيْلَى مُتْ بِداءِ الْمَطامِعِ \r\nرفتم در قبيله ليلى براى تحصيل مطلوبم و يافتن مرادم و بدست آوردن مقصودم . چون از زنهاى قبيله ليلى ، مكان و محلّ او را جويا شدم ، ناگهان چنان آب سردى بر سرم ريختند كه مرا خشك زده ، متحيّر و مبهوت در روى زمين ميخ‌خوب كردند .\r\nآنها به من گفتند : اصلًا تو چه مىگوئى ؟ ! چرا نمرده بودى زودتر از اين ، تا اين تمنّا را نموده باشى ؟ ! سزاوار بود - و حقّ بود اين سزاوار بودن - كه تو قبل از اين به جهت درد اين مطامعت مرده بودى و به چنين خيال و آرزو و پندار ، بدين مقام مقدّسِ عشق ليلى گام نمىنهادى ! تو مىخواهى بوسيلهء اين دو چشم بزهكارت و با اين دو ديدهء هوس باز و هوس بارت ليلى را نظر كنى\r\n وَ كَيْفَ تَرَى لَيْلَى بِعَيْنٍ تَرَى بِها * سِواها وَ ما طَهَّرْتَها بِالْمَدامِعِ \r\nتو چگونه قدرت آن را دارى كه ليلى را ببينى با چشمانى كه با آن ، به غير او نظر افكنده‌اى ؛ و آن چشمان را با اشك و سوز و آهِ نظر به غير ليلى ، تطهير ننموده‌اى ؟ ! آرى ! اين ديدگان ناظر به ما سواى ليلى قابليّت نظر به وى را ندارد ، و توان و قدرت و كشش ديدار او را ندارد ، و الّا به يك نظره ، جمال ليلى او را كور مىنمايد و بنياد هستيش را درهم مىكوبد و خاكسترش را به باد فنا پخش\r\n\r\n","description":"","footnote":"","page_name":" 121 ","page_number":139},
  {"content":"\r\n\r\nمىسازد . چون نظر به جُز او انداخته‌اى ، بايد آن‌قدر از آن اشتباه و خطا گريه كنى تا مجارى ديدگانت با اشك روانت پاك گردد و شستشو شود ؛ و اين گريهء پاك‌كننده ، و اين سوز و نياز و آه و ناله ، در حكم صيقل براى ديدگانت قرار گيرد .\r\n وَ تَلْتَذُّ مِنْها بِالْحَديثِ وَ قَدْ جَرَى * حَديثُ سِواها فى خُروقِ الْمَسامِعِ « 1 » \r\nتو مىخواهى از شب‌نشينى و منادمت و مسامرت و گفتگوى با ليلى لذّت ببرى ، و با مكالمت و محاضرت با وى و با الفاظ شيرين و عبارات دلنشين و لطائف نمكين او غرق در ابتهاج و سرور گردى ؛ در حالتى كه سخن غير ليلى به گوش تو خورده است ، و كلام جُز او چكّش صماخ را بر روى سندان استخوان آن كوبيده است ، و در راهها و طرق ورود گفتگو ، در گوشت گفتار ما سواى او طنين افكنده و امواج آن هنوز در آن مجارى جريان دارد .\r\nهر كس بخواهد ليلى را ببيند نمىتواند غير ليلى را ببيند ، و اگر بخواهد سخن ليلى را بشنود نمىتواند سخن غير ليلى را بشنود .\r\nهر كس بخواهد به شرف لقاء و ديدار خدا مشرّف گردد نمىتواند آن را با\r\n\r\n\r\n","description":"","footnote":"\r\n( 1 ) « ديوان قيس بن مُلوّح عامرى » مشهور به مجنون ليلاى عامريّه ، طبع بمبئى ، ص 109 ؛ آية الله ملّا أحمد نراقى أعلى الله درجته : دائى اعلاى مادرى حقير ، در كتاب « خزائن » ص 130 ، اين چهار بيت را از مجنون عامرى حكايت نموده است ولى دو بيت اوّلش را بدين عبارت ذكر كرده است :\r\n و إذ رُمتُ من ليلى عن البعد نظرةً * لُاطفى بها نارَ الحَشا و الاضالعِ\r\nتقولُ نساءُ الحىّ تَطمعُ أن تَرَى * محاسنَ ليلى مُتْ بداءِ المطامعِ \r\nو همچنين شيخ بهاء الدّين عامِلى در « كشكول » از طبع سنگى ، ص 610 ، ستون دست راست ؛ و از طبع مصر با تحقيق طاهر أحمد الزّاوى ، دار إحياء الكتب العربيّة : ج 2 ، ص 230 ذكر كرده است و فرموده است : « يُنسب إلى المجنون » .\r\n","page_name":" 122 ","page_number":140},
  {"content":"\r\n\r\nصحبت اغيار و دشمنان خدا و مقاصد غير الهيّه و منويّات غير سبحانيّه و آمال دنيّه دنيويّه جمع نمايد . و به حكم امتناع اجتماع ضدّين كه مرجعش به اجتماع نقيضين مىباشد ، تا آن از ميان نرود اين پا در ميدان نخواهد گذارد .\r\n منظر دل نيست جاى صحبت اغيار * ديو چو بيرون رود فرشته در آيد « 1 » \r\n\r\nجَلَّ جَنابُ الْحَقِّ عَنْ أنْ يَكونَ شَريعَةً لِكُلِّ وارِدٍ\r\nبو علىّ بن سينا ، « نَمَط نهم » از « اشارات » خود را در مقامات العارفين قرار داده است و در اواخر آن گويد « : إشارَةٌ : جَلَّ جَنابُ الْحَقِّ عَنْ أنْ يَكونَ شَريعَةً لِكُلِّ وارِدٍ ، أوْ يَطَّلِعَ عَلَيْهِ إلّا واحِداً بَعْدَ واحِدٍ . وَ لذَلِكَ فَإنَّ ما اشْتَمَلَ عَلَيْهِ هَذا الْفَنُّ ضُحْكَةٌ لِلْمُغَفَّلِ عِبْرَةٌ لِلْمُحَصِّلِ ؛ فَمَنْ سَمِعَهُ فَاشْمَأَزَّ عَنْهُ فَلْيَتَّهِمْ نَفْسَهُ ، لَعَلَّها\r\n\r\n\r\n","description":"","footnote":"\r\n( 1 ) در « ديوان حافظ » طبع پژمان ، مطبعهء بروخيم ( سنهء 1318 ) ص 84 غزل 187 بدين گونه مىباشد :\r\n بر سر آنم كه گر ز دست برآيد * دست بكارى زنم كه غصّه سر آيد\r\nمنظر دل نيست جاى صحبت اضداد [ 1 
  ] * ديو چو بيرون رود فرشته در آيد\r\nصحبت حكّام ، ظلمتِ شبِ يلداست * نور ز خورشيد خواه بو كه برآيد\r\nبر در ارباب بىمروّت دنيا * چند نشينى كه خواجه كى بدر آيد\r\nترك گدائى مكن كه گنج بيابى * از نظر رهروى كه بر گذر آيد\r\nصالح و طالح متاع خويش نمودند * تا كه قبول افتد و چه در نظر آيد\r\nبلبل عاشق تو عمر خواه كه آخر * باغ شود سبز و سرخ گل به برآيد [ 2 
  ]\r\nغفلت حافظ درين سراچه عجب نيست * هر كه به ميخانه رفت بىخبر آيد \r\n- ( 1 ) خلوت دل نيست جاى صحبت اغيار ( تعليقه ) -\r\n- ( 2 ) دو بيت معروف ذيل در اين غزل است :\r\n بگذرد اين روزگار تلخ‌تر از زهر * بار دگر روزگار چون شكر آيد\r\nصبر و ظفر هر دو دوستان قديمند * بر اثر صبر نوبت ظفر آيد \r\nولى ابيات مذكور در نسخ قديمه ديده نمىشود . ( تعليقه ) -\r\n","page_name":" 123 ","page_number":141},
  {"content":"\r\n\r\nلا تُناسِبُهُ ؛ وَ كُلٌّ مُيَسَّرٌ لِما خُلِقَ لَهُ . » « 1 »\r\n« بزرگتر است جناب حقّ از اينكه راه و آبشخوار براى هر شخص واردى قرار گيرد ، و يا آنكه بر وى اطّلاع حاصل نمايد مگر يك نفر پس از نفر دگر . و بدين جهت مىباشد كه آنچه را كه اين فنّ بر آن اشتمال دارد ، اسباب مسخره و خندهء شخص سفيه و نافهم ، و عبرت براى شخص پىجو و فهيم است . بنابراين ، كسى كه بر مطالب آن مطّلع گردد ، و اشمئزاز پيدا نمايد بايد خودش را متّهم كند ، به علّت عدم تناسب نفس وى با اين فنّ ؛ هر كس آسان و موافق است با چيزى كه براى آن آفريده شده است ( هر كسى را بهر كارى ساختند ) » .\r\n\r\nاشعار إبراهيم بن أدهم دربارهء محبّت و عشق به خداوند\r\nشيخ بهاء الدّين عامِلى حكايت كرده است كه در روايت وارد است : إبراهيم بن أدهَم در طواف بود ، جوانى أمرد را كه موى در صورت نداشت و زيباچهره بود ديدار كرد . شروع كرد به نگاه كردن به او و پس از آن روى از وى برگردانيد و در ميان طواف‌كنندگان متوارى شد .\r\nچون به خلوت آمد ، از علّت اين نگاه سؤال نمودند و به او گفتند : ما تا به حال از تو سابقه نداشته‌ايم كه در سيماى جوان امردى نظر كنى !\r\nگفت : او پسر من است ، و من او را در خراسان گذارده بودم . چون به جوانى رسيد ، از آنجا بيرون شده دنبال من مىگردد . من ترسيدم كه وى مرا از ذكر پروردگارم باز بدارد و حذر كردم كه اگر او مرا بشناسد ، من با او انس بگيرم . و سپس إبراهيم اين اشعار را انشاد نمود :\r\n هَجَرْتُ الْخَلْقَ طُرّاً فى هَواكا * وَ أيْتَمْتُ الْعيالَ لِكَىْ أراكا ( 1 ) \r\n\r\n\r\n","description":"","footnote":"\r\n( 1 ) « شرح اشارات » خواجه نصير الدّين طوسى ، طبع سنگى رحلى ، هفت ورق به آخر آن مانده ، و عبارت « كُلٌّ مُيَسَّرٌ لِما خُلِقَ لَهُ » حديث نبوى است كه عرفا در كتبشان بدان استشهاد مىجويند ، از جمله عزيز الدّين نَسَفى در كتاب « الإنسان الكامل » ص 214 .\r\n","page_name":" 124 ","page_number":142},
  {"content":"\r\n\r\n فَلَوْ قَطَّعْتَنى فى الْحُبِّ إرْباً * لَما حَنَّ الْفُؤَادُ إلَى سِواكا ( 2 ) « 1 » \r\n* * *\r\n احِبُّ التُّقَى وَ النَّفْسُ تَطْلُبُ غَيْرَهُ * وَ إنّى وَ إيّاها لَمُصْطَرِعانِ ( 3 )\r\nفَيَوْمٌ لَها مِنّى وَ يَوْمٌ اذِلُّها * كِلانا عَلَى الايّامِ مُعْتَرِكانِ ( 4 ) « 2 » \r\n1 - من در راه ميل و هواى تو از جميع خلائق كناره گرفتم ؛ و براى ديدار و لقاى تو عيالم را يتيم نمودم .\r\n2 - بنابراين ، اگر تو دربارهء محبّتت مرا قطعه قطعه كنى ، ناله و آه دل من به\r\n\r\n\r\n","description":"","footnote":"\r\n( 1 ) در كتاب « نفائس الفنون فى عرائس العيون » طبع اسلاميّه ، ج 2 ، ص 28 اين داستان را بدين عبارت ذكر كرده است :\r\n« و علامتى ديگر از براى محبّت آن است كه از موانع وصول خود اگر فرزند بود ، برحذر باشد ؛ چنان كه گويند : إبراهيم أدهم ( ره ) وقتى در راه حجّ با رفيقى عقد موافقت و مصاحبت كرد ، و از جانبين شرط رفت كه هر كه از منكرات يكديگر مشاهده كنند باز نپوشند . چون به مكّه رسيدند ناگهان عمارتى مزيّن ديدند و پسرى صاحب جمال درو نشسته . ابراهيم درو نگريست و نظر مكرّر گردانيد . رفيقش او را بدان مؤاخذه كرد . إبراهيم آب از چشم آورد و گفت : ذاك ولدى فارقتُهُ و هو صغير ، فالآنَ لمّا رأيتُهُ عرفتُهُ . « آن پسر ، فرزند من است كه در حال كودكى من از او مفارقت كرده‌ام ، و اينك چون او را ديدم شناختم . » رفيقش گفت : اخبِرهُ عنك ؟ ! « من وى را از آمدن تو مطّلع بگردانم ؟ ! »\r\nإبراهيم گفت : لا ! فإنّ ذلك شىءٌ تركناهُ للّه فلا نَعودُ فيه ! « نه ! زيرا كه آن پسر چيزى مىباشد كه ما از وى براى خدا چشم پوشيده‌ايم ، پس ديگر بدان بازگشت نمىنمائيم ! » و اين دو بيت انشا كرد :\r\n هجرتُ الخلقَ طُرّاً فى هواكا * و أيتَمتُ العيالَ لكى أراكا\r\nو لو قَطّعتَ إرباً ثُمّ إرباً * لما حنّ الفؤادُ إلى سواكا \r\n( 2 ) « كشكول » طبع سنگى ، جلد پنجم ، ص 496 ، ستون راست ؛ و ايضاً در « طرائق الحقائق » طبع حروفى ، جلد دوّم ، ص 119 ، از شيخ بهائى نقل كرده است .\r\n","page_name":" 125 ","page_number":143},
  {"content":"\r\n\r\nسوى غير تو بلند نمىشود .\r\n* * * 3 من تقوى را دوست مىدارم و نفس من غير آن را مىپسندد ، و من با نفسم دراين‌باره پيوسته در كُشتى گيرى بسر مىبريم .\r\n4 - بنابراين ، يك روز آن بر من غالب است و يك روز من او را رام مىسازم ؛ هر دوتاى ما در مدّت گذراندن ايّام ، يكدگر را به خاك در مىافكنيم .\r\nبنا بر آنچه گفته شد ، ابيات « هَجَرْتُ الْخَلْقَ طُرّاً فى هَواكا » از إبراهيم أدهم مىباشد و اينكه در منابر به حضرت سيّد الشّهداء عليه السّلام نسبت مىدهند زبان حال است نه زبان قال .\r\n\r\nبيان حال سيّد الشّهداء عليه السّلام در خلوت با محبوب\r\nعالىترين اسوه و الگوى فناى در ذات حقّ تعالى آن امام معصوم بود - روحى و أرواحُ العالَمينَ فداه - كه نه تنها در روز عاشورا از هر چه بود گذشت ، بلكه نفس مقدّسش در راه خدا اين‌طور بود . سيّد الشّهداء عليه السّلام در روز عاشورا سيّد الشّهداء نشد ؛ قبلًا هم همين‌طور بود ، نفسش اين‌گونه بود . روز عاشورا روز تجلّى و ظهور بود ، روز انكشاف بود كه بر اهل عوالم و خلائق روشن كرد آنچه را كه بايد روشن نمايد .\r\nچه خوب ناصر الدّين شاه قاجار دراين‌باره سروده است :\r\n عشقبازى كار هر شيّاد نيست * اين شكارِ دام هر صيّاد نيست\r\nعشق از معشوقه اوّل سر زند * تا به عاشق جلوهء ديگر كند\r\nتا به حدّى بگذرد هستى ازو * سر زند صد شورش و مستى ازو\r\nطالب اين مُدّعَا خواهى اگر * بر حسين و كربلايش كن نظر\r\nروز عاشورا شه دنياى عشق * كرد رو به جانب سلطان عشق\r\nبارالها اين سرم اين پيكرم * اين علمدار رشيد اين اكبرم \r\n\r\n","description":"","footnote":"","page_name":" 126 ","page_number":144},
  {"content":"\r\n\r\n اين سُكينه اين رقيّه اين رباب * اين تنِ عريان ميان آفتاب\r\nاين من و اين ذكر يا رب يا ربم * اين من و اين ناله‌هاى زينبم\r\nپس خطاب آمد ز حقّ كاى شاه عشق * اى حسين اى يكّه‌تاز راه عشق\r\nگر تو بر ما عاشقى اى محترم * پرده برچين من ز تو عاشق ترم\r\nهر چه از دست داده‌اى در راه ما * مرحبا صد مرحبا خود هم بيا\r\nخود بيا كه مىكشم من ناز تو * عرش و فرشم جمله پاانداز تو\r\nخود بيا كه من خريدار توام * مشترى بر جنس بازار توام\r\nليك خود تنها ميا در بزم يار * خود بيا و اصغرت را هم بيار\r\nخوش بود در بزم ياران بلبلى * خاصه در منقار او باشد گلى\r\nخود تو بلبل ، گل علىّ أصغرت * زودتر بشتاب سوى داورت \r\nمورّخ و دانشمند معاصر جناب حجّة الإسلام حاج شيخ محمّد شريف رازى أمدّ الله فى عمره الشّريف كه حقير سابقه ارادت و اخلاص پنجاه‌ساله با حضرتش دارم ، دربارهء تشرّف او به حرم مبارك سيّد الشّهداء عليه السّلام مىگويد اشعارى كه اكثر اهل منبر بدان متوسّل مىشوند ، سروده اوست در هنگام دخول به حائر شريف كه بَداهةً تقديم نموده است :\r\n گر دعوت دوست مىشنيدم آن روز * من گوى مراد مىربودم آن روز\r\nآن روز بود كه روز هَل مِن ناصر * اىكاش كه ناصر تو بودم آن روز \r\nپس صيحه‌اى زده بيهوش مىگردد . او را به هوش مىآورند و اين اشعار را سروده و مىگريد :\r\n تو كيستى كه گرفتى به هر دلى وطنى * كه نه در انجمنى نى برون ز انجمنى\r\nمحمّدى نه ، علىّ نه ، حسن نه پس تو كه‌اى * كه جلوه‌ها بنمودى چو گل به هر چمنى \r\n\r\n","description":"","footnote":"","page_name":" 127 ","page_number":145},
  {"content":"\r\n\r\n به خلق مثل محمّد به خوى مثل علىّ * به روى از همهء خلق ، خلقت حسنى\r\nهمان حسين غريبى كه روز عاشورا * جهان مصالحه كردى به كهنه پيرهنى \r\nتا آخر قصيده‌اش . « 1 »\r\n\r\nعظمت اوج عرفانى سيّد الشّهداء عليه السّلام ، بيان وَ هُوَ بِالافُقِ الاعْلَى مىباشد\r\nاين شاعران قصيده سرا خواسته‌اند همان حالت « لى مع الله » حضرت سيّد الشّهداء عليه السّلام را بيان كنند ؛ در آن حالات خوش و اوقات عظيمه كه نه فرشتهء مقرّبى و نه پيامبر مرسلى را گنجايش آن مقام ، و تحمّل و تاب آن رموز\r\n\r\n\r\n","description":"","footnote":"\r\n( 1 ) « اختران فروزان رى و طهران » يا « تذكرة المقابر فى أحوال المفاخر » ص 129 ؛ و همچنين گفته است :\r\n« چندين بار مسافرت به اعتاب عاليات نمود . و در موقع تشرّف به حرم مطهّر أمير المؤمنين علىّ بن أبى طالب عليه الصّلاة و السّلام از صميم قلب اين دو بيت را سرود :\r\n إسكندر و من ، اى شه معبود صفات * بر گرد جهان صرف نموديم اوقات\r\nبر همّت من كجا رسد همّت او * من خاك در تو جستم او آب حيات « \r\nو در ص 130 گفته است : « و در وقت تشرّف به آستان ملك پاسبان سرير ارتضاء حضرت علىّ بن موسى عليه آلاف التّحيّة و الثّناء با اخلاص تمام اين دو بيت را سرود و تقديم آن آستان عرش‌سان نمود :\r\n در طوس ، حريم كبريا مىبينم * بىپرده تجلّى خدا مىبينم\r\nدر كفش‌كَن حريم پور موسى * موساى كليم با عصا مىبينم \r\nو در ص 131 گفته است : « آن مرحوم داراى اطّلاعات علمى و فرهنگى و ادبى و ذوقى و قريحه شاعرانه بوده ، و به مضمون كلامُ الملوكِ ملوكُ الكلام ، اشعار و غزليّاتش أشعارُ الملوكِ ملوكُ الاشعار بوده است . ديوان شعرش مطبوع و به خطّ شكسته زيبا و نفيس كه مطرّز به طلا و ميناست در كتابخانهء نفيس ملك كه شعبه‌اى از كتابخانه آستان قدس رضوى در طهران است موجود و به شماره 6004 مضبوط است . »\r\n","page_name":" 128 ","page_number":146},
  {"content":"\r\n\r\nعاليهء عرفانى تا آن سرحدّ نبوده است .\r\nببينيد : حجّة الإسلام تبريزى شيخ محمّد تقى نيّر ، چگونه با تعابير حسنه و اشارتهاى بديعه و لطائف مليحهء خود مىخواهد گوشه‌اى از حالات آن امام هُمام و سرور و پيشواى از خود برون‌آمدگان و به محبوب پيوستگان را براى ما روشن كند . وى در بيان حال آن يكّه‌تاز ميدان عشق سرمدى و محبوب ازلى و مقصود و مراد سرمدى ، اين‌طور شرح مىدهد :\r\n تا خبر دارم از او ، بىخبر از خويشتنم * با وجودش ز من آواز نيايد كه منم\r\nپيرهن گو همه پُر باش ز پيكان بلا * كه وجودم همه او گشت من اين پيرهنم\r\nباش يكدم كه كنم پيرهن شوق قبا * اى كمان كِش كه زنى ناوُكِ پيكان به تنم\r\nعشق را روزِ بهار است كجا شد رضوان * تا بَرَد لاله به دامن سوى خُلد از چمنم\r\nروز عهد است بكِش اسپرم اى عقل ز پيش * تا تصوّر نكند خصم كه پيمان شكنم\r\nمىنيايد به كفن راست تنِ كشتهء عشق * خصمِ دون بيهده‌گو باز ندوزد كفنم\r\nهاتفم مىدهد از غيب ندا شمر كجاست * گو شتابى كه به ياد آمده عهد كُهنم\r\nسخت دلتنگ شدم ، همّتى اى شهپر تير * بشكن اين دام بِكش باز به سوى وطنم \r\n\r\n","description":"","footnote":"","page_name":" 129 ","page_number":147},
  {"content":"\r\n\r\n دايهء عشق ز بس داده مرا خون جگر * مىدمد آبلهء زخم كنون از بدنم\r\nگوىِ مَطلَع چه عجب گر برم از فارِس فارْس * تا به مدح تو شها نيّر شيرين سخنم « 1 » \r\nبأَبِى أَنْتَ وَ أُمِّى وَ نَفْسِى يَا أَبَا عَبْدِ اللَّهِ ؛ أَشْهَدُ لَقَدِ اقْشَعَرَّتْ لِدِمائِكُمْ أَظِلَّةُ الْعَرْشِ مَعَ أَظِلَّةِ الْخَلائِقِ ، وَ بَكَتْكُمُ السَّمَاءُ وَ الارْضُ وَ سُكَّانُ الْجِنَانِ وَ الْبَرِّ وَ الْبَحْرِ ، صَلَّى اللَّهُ عَلَيْكَ عَدَدَ مَا فِى عِلْمِ اللَّهِ . « 2 » « پدرم و مادرم و جانم فدايت گردد اى أبا عبد الله ! سوگند به خدا كه تحقيقاً براى خونهاى شما اشباح عرش خدا با اشباح خلائق به لرزه افتادند . و براى خاطر شما آسمان و زمين و ساكنان بهشت و خشكى و دريا گريستند . صلوات خدا بر تو باد به تعداد آنچه در علم خدا وجود دارد . »\r\nاز اين فقرهء زيارت استفاده مىشود كه اشباح عرش و اشباح خلائق تاب و تحمّل كشيدن آن واقعه را نداشتند كه به لرزه درآمدند ، و همچنين آسمان و زمين و بهشتيان و صحرا و دريا تاب آن را نداشتند كه به گريه افتادند . پس به تعداد مخلوقاتى كه در علم خداوند وجود دارد بر تو سلام و صلوات باد ؛ كه همه اظهار عجز به درگاه تو نموده و در تحيّر و تحسّر غوطه‌ور شدند .\r\n آسمان بار امانت نتوانست كشيد * قرعهء فال به نام من ديوانه زدند \r\n.\r\n\r\n\r\n","description":"","footnote":"\r\n( 1 ) ديوان « آتشكده » حجّة الإسلام نيّر طاب ثراه ، طبع چهارم ، ص 123 : زبان حال از قول حضرت أبى عبد الله عليه السّلام در قتلگاه .\r\n( 2 ) « مفاتيح الجنان » طبع اسلاميّه ( 1379 قمريّه ) ص 439 ؛ از جملهء زيارت حضرت سيّد الشّهداء عليه السّلام كه در شش وقت : اوّل رجب و نيمه رجب و نيمه شعبان روزها و شبهاى آنها بجاى آورده مىشود ( بنا بر روايت امام جعفر صادق عليه السّلام از كتب مفيد و سيّد ابن طاوس و شهيد ) .\r\n","page_name":" 130 ","page_number":148},
  {"content":"\r\n\r\n\r\nمبحث پنجم تا هشتم : خداوند عاشق ما سوى ، و ما سوى عاشق اوست\r\n\r\nتفسير آيه : يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ\r\n\r\n","description":"","footnote":"","page_name":" 131 ","page_number":149},
  {"content":"\r\n . \r\n","description":"","footnote":"","page_name":" 132 ","page_number":150},
  {"content":"\r\n\r\nأعوذُ بِاللَّهِ مِنَ الشَّيْطانِ الرَّجيم\r\nبِسْمِ اللَّهِ الرَّحْمَنِ الرَّحيم\r\nوَ صَلَّى اللَّهُ عَلَى سَيِّدِنا مُحَمَّدٍ وَ آلِهِ الطَّيِّبينَ الطّاهِرينَ\r\nوَ لَعْنَةُ اللَّهِ عَلَى أعْدائِهِمْ أجْمَعينَ مِنَ الآنَ إلَى قِيامِ يَوْمِ الدّينِ\r\nوَ لا حَوْلَ وَ لا قُوَّةَ إلّا بِاللَّهِ الْعَليِّ الْعَظيم\r\nقالَ اللَّهُ الْحَكيمُ فى كِتابِهِ الْكَريم :\r\n يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ . \r\n( آيه ششم ، از سوره انشقاق : هشتاد و چهارمين سوره از قرآن كريم )\r\n« اى انسان ! تحقيقاً تو با سختى و تعب خودت را به سوى پروردگارت مىكشانى ، و سپس وى را ملاقات خواهى نمود . »\r\nحضرت استادنا الاعظم آية الحقّ و العرفان علّامه طباطبائى أعلى الله مقامه در تفسير اين كريمه مباركه فرموده‌اند » :\r\nراغب اصفهانى گويد : كَدْح به معنى سعى كردن و سختى را متحمّل شدن مىباشد - انتهى . پس در آن معنى سير منطوى است . و گفته شده است : كدح به معنى به زحمت افتادن در كار مىباشد به‌طورىكه كار در نفس انسان اثر بگذارد - انتهى . و بنابراين ، كدح متضمّن معنى سير است به دليل تعدّى آن به إِلَى . پس على هذا بر هر تقدير در كدح معنى سير وجود دارد .\r\nو فَمُلقِيهِ عطف است بر كَادِحٌ . و خداوند به‌واسطه عبارت ملاقات با وى\r\n\r\n","description":"","footnote":"","page_name":" 133 ","page_number":151},
  {"content":"\r\n\r\nبيان كرده است كه غايت و نهايت و مقصود اين سير و سعى و مشقّت ، اوست سبحانه و تعالى از جهت آنكه ربوبيّت از آن اوست . يعنى انسان از آنجا كه عبدى است مربوب و مملوك و مورد تدبير ، سير و سعى دارد به سوى خداوند سبحانه از آنجا كه او ربّ اوست و مالك و مدبّر امور او . زيرا عبد و بنده از جهت خود براى خود اراده و عملى ندارد . لهذا برعهده اوست كه اراده نكند و كارى را انجام ندهد مگر آنچه را كه ربّ او و مولا و آقاى او اراده كرده است و وى را بدان امر نموده است . بنابراين بنده هميشه از كيفيّت اراده و عملش مورد بازپرسى قرار خواهد گرفت .\r\nو از اينجا روشن مىشود اوّلًا گفتار او :  إِنَّكَ كادِحٌ إِلى رَبِّكَ  متضمّن حجّتى است بر معاد . به علّت آنكه دانستى ربوبيّت تمام نمىشود مگر با عبوديّت ، و عبوديّت تمام نمىشود مگر با مسؤوليّت ، و مسؤوليّت تمام نمىشود مگر با رجوع و حساب بر اعمال ، و حساب تمام نمىشود مگر با جزاء .\r\nو ثاني اً مراد از ملاقات خدا ، منتهى گشتن بدانجائى مىباشد كه حكمى جز حكم او نافذ نيست بدون آنكه حاجبى از پروردگارش وى را محجوب دارد .\r\nو ثالثاً مراد از مخاطب در آيه انسان است از جهت انسانيّت او . بنابراين ، مراد از آن جنس انسان است ، و اين بدان جهت مىباشد كه ربوبيّت وى براى تمام انسانها عموميّت دارد . « 1 »\r\nاعاظم از حكماى اسلام به ثبوت رسانيده‌اند كه ميان حضرت ربّ العزّه و ميان آفريدگانش يك نوع جذب و انجذابى وجود دارد كه از آن تعبير به عشق مىكنند .\r\n\r\n\r\n","description":"","footnote":"\r\n( 1 ) « الميزان فى تفسير القرآن » ج 20 ، ص 360\r\n","page_name":" 134 ","page_number":152},
  {"content":"\r\n\r\nعشق خدا به مخلوقاتش آنها را به وجود آورده است ، و به هر يك از آنها طبق استعدادهاى مختلف و ماهيّات متفاوت لباس هستى و بقا پوشانيده ، و به صفات خود به هر كدام متناسب با خودشان متّصف نموده است . اين عشق است كه عالم را بر سر پا نموده است ، و اين حركت را از افلاك گرفته تا زمين‌نشينان و از ذَرّه تا دُرّه ، موجود و به سوى او در تكاپو انداخته است .\r\nزندگى و حيات و عيش و حركت ما سوى الله هم به‌واسطه عشقى است كه خدا در فطرت و نهادشان گذاشته است . و بنابراين هر موجودى از موجودات امكانيّه بر اساس و أصل عشق به معشوق خود حيات و روزگارشان را ادامه مىدهند ، و داستان تجاذب ( جذب و انجذاب ) در بين تمام موجودات سفلى و عوالم علوى برقرار مىباشد .\r\nاين تجاذب كه در هر موجودى به نحوه‌اى خاصّ وجود دارد ، موجب حركت به سوى مبدأ اعلى در مدارج و معارجِ متفاوت شده است كه مِنْ دونِ حِجابٍ و مِنْ وَراء حجاب همگى عاشق او و به سمت او به جنبش آمده و به سير و راه افتاده‌اند . غاية الامر موجودات ضعيفه و ماهيّات سِفليّه به‌واسطه محدوديّت وجودشان در مياه راه گرفتار قواى شديدتر از خود شده ، در همان‌جا فانى مىشوند . و بطور الأقرب فالأقرب هر موجود عالى غايت سير موجود و معلول دانى است تا برسد به ذات حقّ و صادر مطلق كه اوّلين موجود لا يتناهى و عظيم در عوالم است ، و در او فانى مىشود ؛ و تعاشق ميان حقّ سبحانه و تعالى و ميان او تحقّق مىپذيرد .\r\nدر اين كريمه شريفه ، از حركت انسان به سمت اين محبوب ذو الجمال و معشوق صاحب جلال كه مقصود نهائى و مقصد اصلى است به عنوان كَدْح تعبير گرديده شده است .\r\nيعنى انسان كه اشرف مخلوقات است استعداداً ، بايد خود را به فناى تامّ\r\n\r\n","description":"","footnote":"","page_name":" 135 ","page_number":153},
  {"content":"\r\n\r\nبرساند فعليّةً . آنان كه رسانيدند كه رسانيدند ؛ و آنان كه استعداد خود را ضايع كرده و نتوانسته‌اند در حرم امن و امان وى استقرار يابند و از موانع و خطرات قرقگاه حريم وى عبور كنند نيز بالاخره در تجلّيات جلاليّهء او در مواقف حساب ، وى را ديدار و ملاقات خواهند نمود ، و به معشوق و محبوب حقيقى خود از پس پردهء هزار حجاب خواهند رسيد و خواهند فهميد كه اوست محبوب و معشوقشان ؛ غاية الامر ايشان در عالم دنيّه دنيويّه شهوات با چشمان رمد آلوده خود او را نگريسته‌اند و اينك هم از پس پرده و حجاب به ملاقات خدا مىرسند .\r\n\r\nكلام شيخ بهائى راجع به « رسالهء عشق » أبو على سينا\r\nشيخ بهاء الدّين عامِلى در كشكول خود گويد :\r\nشيخ الرّئيس أبو على سينا رساله‌اى دارد در بيان عشق « 1 » به اسم « رسالة عشق » و در آنجا مقال خود را گسترش داده است كه عشق اختصاص به نوع انسان ندارد بلكه در جميع موجودات از فلكيّات و عنصريّات و مواليد ثلاث ( معدنيّات و نباتات و حيوان ) بطور غريزه و سرشت در\r\n\r\n\r\n","description":"","footnote":"\r\n( 1 ) عشق به معنى دوستى مفرط است و آن را از مادّهء عَشَقَة گرفته‌اند . عشقه گياهى است كه به ساق درخت انگور مىپيچد و تمام وجودش را به آن مىچسباند و پيوند مىزند و در نتيجه مايع حياتى درخت رَز را مىمكد و درخت خشك مىشود . اين گياه كه آن را لَبْلاب و يا سِرِيشْلَه گويند تخم ندارد كه از زمين برويد بلكه خود به خود در تاكستان پيدا مىشود و سر و ته آن به درخت انگور چسبيده است . اگر قطعه‌اى از آن جدا شود و به درخت انگور دگرى برسد فوراً به آن مىچسبد و سريعاً رشد مىكند و آن را نيز مىخشكاند . براى انهدام يك رزستان كافى است كه يك دانه عشقه را در آنجا روى زمين بيندازند ، اين گياه به سرعت توليد مثل نموده و انگورها را خشك مىنمايد . باغبانان از اين گياه وحشت دارند و اگر قطعه‌اى از آن را در تاكستان ببينند فوراً آن را قطع ، و آتش مىزنند تا يك تكّه آن هم بر روى زمين باقى نماند .\r\n","page_name":" 136 ","page_number":154},
  {"content":"\r\n\r\nماهيّتشان « 1 » قرار داده شده است . « - انتهى كلام شيخ بهائى ( ره ) .\r\nابتداى رساله با اين عبارت شروع مىشود :\r\nبِاسْمِكَ اللَهُمَّ وَ بِحَمْدِكَ ، سَأَلْتَ أسْعَدَكَ اللَّهُ يا عَبْدَ اللَّهِ الْفَقيهَ الْمُعْصِرىَّ ! أنْ أجْمَعَ لَكَ رِسالَةً تَتَضَمَّنُ إيضاحَ الْقَوْلِ فى الْعِشْقِ عَلَى سَبيلِ الإيجازِ فَأجَبْتُكَ - الخ .\r\nاين رساله را در هفت فصل ترتيب داده است :\r\nاوّل : در ذكر سريان عشق در هر يك از هويّات . دوّم : در ذكر عشق در جواهر بسيطهء غير حَيّه ، مثل هيولى و صورت و معادن و جميع جمادات . سوّم : در ذكر عشق در موجودات و اشيائى كه داراى قوّهء تغذيه دهنده مىباشند ، از جهت اين قوّه . چهارم : در ذكر وجود عشق در موجودات حيوانيّه از جهت آنكه داراى قوّهء حيوانيّه هستند . پنجم : در ذكر عشق در ظُرَفاء و جوانمردان در برابر زيبا رويان . ششم : در ذكر عشق در نفوس الهيّه . و هفتم : در خاتمه فصول كه جمع‌بندى و نتيجه گيرى مىكند .\r\nاين رساله ، رساله برهانى است و مطالعه‌اش براى اهل نظر مفيد مىباشد . در فصل پنجم كه در « عشق ظُرَفاء و فِتيان « 2 » لِلأوْجُهِ الحِسان » است ( عشق مردم كيّس و زيرك و نيكوهيئت ، و عشق جوانمردان به صورتهاى جميل ) مطلب را گسترش داده است و به حديث نبوىّ صلّى الله عليه و آله و\r\n\r\n\r\n","description":"","footnote":"\r\n( 1 ) عرفاء به ماهيّت ، عين ثابت گفته‌اند ، و تعيّن هم گفته‌اند ؛ و در اخبار به نام طينت كه به معنى سرشت است آمده است .\r\n( 2 ) ظُرَفاء جمع ظريف است . ظَرُفَ - ظَرْفاً و ظَرافَةً : كانَ كَيِّساً حَسَنَ الهَيْئة ، كانَ ذَكيّاً بارعاً ، فهو ظريف ؛ ج : ظُرَفاء و ظِراف و ظُرُف و ظُرُوف و ظَريفون .\r\nو فِتْيان جمع فَتَى است ، و هو الشّابّ الحَدَث ، السَّخىُّ الكريم ؛ ج : فِتْيان و فِتْيَة و فِتْوَة و فُتُوّ و فُتِىّ و فِتِىّ .\r\n","page_name":" 137 ","page_number":155},
  {"content":"\r\n\r\nسلّم : اطْلُبُوا الْحَوَائِجَ عِنْدَ حِسَانِ الْوُجُوهِ « 1 » « حوائج خود را از زيبا رويان طلب كنيد . » استدلال نموده است ، و موارد حلال و موارد حرام را عقلًا و شرعاً برشمرده است و روشن ساخته است كه شرع انور اسلام بر اساس برهان عقلى ، راه تعشّق مذموم را مسدود كرده و راه تعشّق ممدوح را مفتوح نموده است . « 2 »\r\n\r\n« رسالهء عشق » بو علىّ : خداوند و جميع موجودات امكانيّه صاحب عشق هستند\r\nو در بحث عشق نفوس الهيّه نيز مطلب را گسترش مىدهد تا مىرساند به اينجا كه مىگويد :\r\n» اكنون معلوم شد كه علّت اولى داراست جميع خيرات را ، و براى او امكانى هم موجود نيست . پس علّت اولى ( خداوند ) خير مطلق است هم برحسب حاقّ ذات خود و هم به اضافهء بسوى جميع موجودات . زيرا كه اوست سبب اوّل براى بقاء و قوام ممكنات و آنها شائق و عاشقند به كمالات علّت اولى . و اوست كه از جميع جهات و به تمام حيثيّات خير مطلق است .\r\nو ما از پيش گفتيم : كسى كه ادراك نمايد خيرى را ، قهراً عاشق آن خير است . پس علّت اولى معشوق است براى نفوس متألّهه ، و آن نفوس اعمّ از آنكه\r\n\r\n\r\n","description":"","footnote":"\r\n( 1 ) - در « مكاتيب الرّسول » ج 2 ، ص 614 به نقل از « كنز العمّال » آورده است : كِتابُهُ صَلَّى اللَّهُ عَلَيْهِ وَ آلِهِ وَ سَلَّمَ إلَى عُمّالِهِ : إذا أبْرَدْتُمْ إلَىَّ بَريداً فَأبْرِدوهُ فَابْعَثوهُ حَسَنَ الْوَجْهِ حَسَنَ الاسْمِ .\r\n( 2 ) ملّاى رومى در مثنوى خود ، ج 1 ، ص 7 ( از طبع ميرخانى ) راجع به عشق مذموم گفته است :\r\n عشقهائى كز پى رنگى بود * عشق نبود عاقبت ننگى بود \r\nو دربارهء عشق ممدوح گفته است :\r\n عشقِ آن زنده گزين كو باقى است * وز شراب جان‌فزايت ساقى است\r\nعشق آن بگزين كه جمله انبياء * يافتند از عشق وى كار و كيا\r\nتو مگو ما را بدان شه بار نيست * با كريمان كارها دشوار نيست \r\n","page_name":" 138 ","page_number":156},
  {"content":"\r\n\r\nبشرى باشد يا مَلَكى ، چون كمالاتشان به آن است كه برحسب توانائى خود تصوّر معقولات نمايند ( به جهت تشبّه به ذات خير مطلق ) و براى آنكه صادر شود از آنها افعال عدالت از قبيل فضائل بشريّه و مثال تحريك نفوس مَلكيّه براى جواهر عِلويّه كه طلب‌كننده‌اند بقاء موجودات عالم كون و فساد را ( به جهت تشبّه به ذات خير مطلق ) و براى تقرّب به او و استفادهء كمال و فضيلت از جناب او ؛ پس معلوم و روشن گرديد كه خير مطلق معشوق اين نفوس است ، و اين نفوس هم به‌واسطه نسبت و تشبّه به او و عشق به جناب او موسوم‌اند به « نفوس مُتألّهه » و اين عشق در نفوسى كه متّصف به صفت تألُّه مىباشند ثابت و غير زائل است .\r\nتا مىرسد به اينجا كه مىگويد :\r\n« پس معلوم شد وجود حقّ كه خير محض است معشوق حقيقى است براى نفوس ملكى و بشرى . »\r\nو در بحث خاتمه فصول مىگويد :\r\n« مىخواهيم در اين خاتمه كه نتيجه فصول است چند مطلب بيان نمائيم :\r\nمطلب اوّل - همان‌طور كه از پيش گفتيم - آن است كه كلّيّه موجودات عالم ، عاشق و شائقند به خير مطلق به عشق « 1 » غريزى . و خير مطلق هم تجلّى\r\n\r\n\r\n","description":"","footnote":"\r\n( 1 ) - معلِّق و مترجم رساله دراين‌باره آورده است : » مراتب محبّت را ادبا و اهل ذوق به اين ترتيب بيان كرده‌اند : نام نخستين مرتبه دوستى هَوَى است . پس از آن علاقه است كه عبارت باشد از محبّتى كه ملازم و غير منفكّ از قلب عاشق است . مرتبه سوّم را كَلَف ناميده‌اند ، مقصود از آن شدّت محبّت است . مرتبه چهارم عشق است و آن زائد بر مقدار حبّ است . پنجم شَعَف است ( با عين مهمله ) كه آن عبارت است از احراق قلب به‌واسطه ازدياد محبّت . مرتبه ششم شَغَف است ( با غين معجمه ) يعنى محبّت چنان ازدياد پيدا كند كه برسد به غلاف قلب . هفتم جَوَى است كه آن عبارت است از هَوى و محبّت باطن .\r\nهشتم تَيْم است كه محبّت عاشق برسد به آن مرتبه كه از معشوق ظاهرى دورى جويد و طالب ديدار معشوق حقيقى گردد . مرتبه نهم را تَبْل گفته‌اند ( با فتحهء تا و سكون با ) و آن وقتى است كه از شدّت عشق مريض و ناتوان گردد . مرتبه دهم را تَدْلِيَه گويند ( با فتحهء تا و سكون دال ) و آن عبارت از رفتن عقل مىباشد .\r\nمرتبه يازدهم هُيُوم ( با ضمّة ها و يا ) و آن آخرين مرتبه‌ايست كه عاشق فانى در معشوق شود و به غير از او كسى ديگر را نبيند ؛ راجع به اين مرتبه است كه شاعر مىگويد : « در هر چه نظر كردم سيماى تو مىبينم » ، يا بايزيد است كه مىگويد : ليسَ فى جُبَّتى إلّا اللهُ . و أمير المؤمنين عليه السّلام فرمود : ما رَأَيْتُ شَيْئاً إلّا وَ قَدْ رَأَيْتُ اللَّهَ فيهِ أوْ مَعَهُ .\r\n","page_name":" 139 ","page_number":157},
  {"content":"\r\n\r\n« كننده است به عشّاق خود و ليكن تجلّيات برحسب مراتب موجودات متفاوت است ؛ زيرا كه هر مقدار به خير مطلق نزديكتر باشند تجلّيات آنها زيادتر است ، و هر قدر از قرب به حقّ دور تر تجلّيات كمتر .\r\nمطلب دوّم آنست كه خير مطلق و علّت اولى ، نظر به آن وجود و بخشش ذاتى خود مائل است كه كلّيّهء موجودات از تجلّياتش مستفيض و برخوردار شوند .\r\nمطلب سوّم آنست كه هستى تمام موجودات بواسطهء تجلّياتِ خير مطلق است .\r\nاين مطلب كه به نحو اجمال معلوم گرديد ، اكنون مىگوئيم كه در وجود هر يك از موجودات عشق غريزى است براى تحصيل كمال خود و كمال آنها عبارت از همان خيريّت است كه از پيش گفتيم .\r\nپس آن چيزى كه سبب حصول خيريّت مىشود ، آن معشوق حقيقىِ تمام موجودات است كه ما از او به علّت اولى تعبير نموديم . پس ثابت شد كه\r\n\r\n","description":"","footnote":"","page_name":" 140 ","page_number":158},
  {"content":"\r\n\r\nعلّت اولى معشوق تمام موجودات است و اگر بعضى هم از شناسائى به او محروم باشند و عارف به وجود او نبودند ، اين عدم عرفان سلب عشق غريزى را از موجودات نمىكند . زيرا عموم متوجّه كمال ذاتى خود مىباشند و حقيقت كمال هم كه خيريّت مطلقه شد همان علّت اولى است كه بر حسب ذات متجلّى است به تمام موجودات ؛ چه اگر بذاته محجوب از تجلّى باشد لازم آيد كه شناخته نشود و هيچيك از موجودات به فيض وجود او نائل نگردند .\r\nو اگر تجلّى خير اوّل هم به توسّط تأثير غير باشد ، بايد آن ذاتى كه متعالى و منزّه از جميع نقائص است محلّ تأثير غير واقع شود و اين محال است ؛ بلكه خير اوّل بر حسب ذات متجلّى است و محجوب بودن بعضى از ذوات از تجلّى خير اوّل بواسطهء قصور و ضعف خود آنهاست .\r\nبه عبارت ديگر : نقص و عيب در قابل است نه آنكه بخل از طرف فاعل باشد ؛ و گرنه ذات او بر حسب ذات ، صريح در تجلّى است . »\r\n\r\nبيان عشق در نفوس متألّهه ، از « رسالهء عشق » ابن سينا\r\nتا مىرسد به اينجا كه مىگويد :\r\n« دوّم موجودى كه قابل تجلّيات حقّ مىباشد نفوس الهيّه‌اند . هر چند در به دو امر به مفاد  عَلَّمَهُ شَدِيدُ الْقُوى  به توسّط عقل فعّال از مقام قوّه به فعل آمده و مقام تصوّرات و رتبهء تعقّلات به مدد او بوده ، و ليكن پس از اينكه به سرحدّ فعليّت برسيد و مقام قرب به حقّ را واجد گرديد ، از آن هم برتر و بالاتر شد . در اين مقام است كه ملك مقرّب الهى گفت : لَوْ دَنَوْتُ أَنْمُلَةً لَاحْتَرَقْتُ . »\r\nتا مىرسد به اينجا كه مىگويد :\r\n» پس واضح و معلوم گرديد كه تجلّيات الهى و خير مطلق سبب ايجاد موجودات و علّت وجود آنهاست ؛ چه اگر تجلّى الهى نبود هيچ موجودى مخلّع به خِلعت وجود نمىگرديد . و حقّ تعالى بواسطهء وجودش عاشق است\r\n\r\n","description":"","footnote":"","page_name":" 141 ","page_number":159},
  {"content":"\r\n\r\nبه وجود تمام معلولات ، زيرا كه كلّيّهء معلولات همان طورى كه بيان كرديم پرتو تجلّيات اوست ، و چون عشق به علّت اولى فاضل‌ترين عشقهاست ، پس معشوق حقيقى او آن است كه نائل شود تجلّى او را . و اين تجلّى حقيقى مطلوب نفوس متألّهه است ، و خود اين‌ها هم معشوقهاى علّت اولى مىباشند .\r\nو در كلمات ائمّه معصومين صلوات الله عليهم أجمعين ديده شده است كه مىفرمايند : خداى تعالى فرموده : هر يك از بندگان من كه داراى فلان اوصاف باشند و عاشق من شوند ، من هم عاشق آنها مىشوم ؛ به‌واسطه آنكه حكمت الهى اقتضا نمىكند مهمل و معطّل گذاشتن چيزى كه از جمله فواضل و فضائل در وجود اوست هر چند به نهايت فضيلت هم نباشد . پس خير مطلق عاشق است به آن حكمت ذاتى خويش ، به كسانى كه نائل شوند به كمالات او هر چند نرسند به آن غايت قصوى و درجات بىانتها . . . وَ إذا بَلَغْنا هَذا الْمَبْلَغَ فَلْنَخْتِمِ الرِّسالَةَ ، وَ الْحَمْدُ لِلَّهِ رَبِّ الْعالَمينَ . « « 1 »\r\n\r\nاثبات صدر المتألّهين ، سريان عشق را در جميع موجودات به وجه احسن\r\nمرحوم صدر المتألّهين قدّس اللهُ نفسه الشّريفة در مبحث عشق ، مطلب را بسيار جالب‌تر و عميق‌تر از شيخ الرّئيس گسترش داده است .\r\nوى در طىّ عنوان : « الْفَصْلُ 15 : فى إثْباتِ أنَّ جَميعَ الْمَوْجوداتِ عاشِقَةٌ لِلَّهِ سُبْحانَهُ مُشْتاقَةٌ إلَى لِقائِهِ وَ الْوُصولِ إلَى دارِ كَرامَتِهِ » اثبات نموده است كه خداوند سبحانه براى هر يك از موجودات عقليّه و نفسيّه و حسّيّه و\r\n\r\n\r\n","description":"","footnote":"\r\n( 1 ) « رسالهء عشق » را با بيست و دو رسالهء دگر ، انتشارات بيدار بلده طيّبه قم به نام « رسائل الشّيخ الرّئيس أبى علىّ الحسين بن عبد الله بن سينا » ( ج 1 ) طبع كرده است ، و « رسالهء عشق » صفحات 373 إلى 397 آن را استيعاب نموده است . و آن را خطيب شهير سيّد ضياء الدّين درّى با سه رسالهء ديگر از شيخ ترجمه نموده ، با نام « الفوائد الدّرّيّة » ، و چاپخانه و كتابخانهء مركزى در سال 1318 شمسى طبع نموده است كه ترجمه « رسالهء عشق » كه در اين مجموعه مىباشد ، مجموعاً سى صفحه است .\r\n","page_name":" 142 ","page_number":160},
  {"content":"\r\n\r\nطبيعيّه كمالى مقرّر داشته است ، و براى وصول بدان كمال و حركت به سوى تتميم آن ، عشق و شوق را در آنان تركيز داده است . عشق بدون شوق اختصاص به مفارقات عقليّه دارد كه آنها از جميع جهات فعليّت دارند ؛ و امّا در غير مفارقات عقليّه از سائر اعيان موجودات كه خالى از فقد كمال نمىباشند و در آنها قوّه و استعداد وجود دارد ، عشق و شوق ارادى برحسب آنها و يا طبيعى برحسب آنها بنا بر تفاوت درجات در هر يك از اين دو صنف به وديعت نهاده است .\r\nتا مىرسد به اينجا كه مىگويد :\r\n» و تو مىدانى كه اثبات عشق در چيزى بدون حيات و شعور در آن ، مجرّد نامگذارى عشق است بدون مسمّاى آن . و ما در سِفْر اوّل در مباحث علّت و معلول مبرهن ساختيم عشقِ هيولى را به صورت ، به وجه قياسى حِكَمى ، به طريقى كه زياده از آن تصوّر ندارد .\r\nو همچنين گذشت اثبات حيات و شعور در جميع موجودات ، و آنست عمده مطلب در اين باب . و نه براى شيخ الرّئيس و نه براى احدى از كسانى كه از وى متأخّر بوده‌اند تا امروز كه ما در آن زيست مىكنيم ، اين مطلب گشوده نشده و كشف آن ميسور نگرديده است مگر براى اهل مكاشفه از « صوفيّه » . به جهت آنكه براى ايشان به مشاهدهء وجدان و تتبّع انوار كتاب و سنّت ، ظاهر و هويدا گشته است كه تمامى اشياء حَىٌّ و ناطقٌ و ذاكرٌ للّه ، مُسبِّحٌ ساجدٌ لَه ( زنده و گويا و ذاكر به ذكر خدا و تسبيح نماينده و سجده‌كننده او ) بوده و هستند ؛ همان طورى كه قرآن بدان ناطق مىباشد ، در قوله :\r\n وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  . « 1 »\r\n\r\n\r\n","description":"","footnote":"\r\n( 1 ) قسمتى از آيه 44 ، از سوره 17 : الإسراء\r\n","page_name":" 143 ","page_number":161},
  {"content":"\r\n\r\n« و هيچ يك از موجودات نيستند مگر آنكه با حمد او تسبيح مىكنند و ليكن شما تسبيحشان را نمىفهميد ! »\r\nو قوله :\r\n وَ لِلَّهِ يَسْجُدُ مَنْ فِي السَّماواتِ وَ الْأَرْضِ  . « 1 »\r\n« و آنچه در آسمانها و زمين مىباشد ، خصوصاً براى خداوند سجده مىنمايد . »\r\nو ما به حمد الله اين حقيقت را هم با برهان و هم با ايمان ، هر دوتائى شناخته‌ايم . و اين امرى است كه خداوند به فضل و حسن توفيقش به ما اختصاص داده است .\r\nزيرا آنچه نظر « شيخ » كه از اعظم فلاسفه در اين دوره اسلاميّه است ، به آن بالغ گرديده است در اثبات عشق در بسائط غير حَيّه ، آنست كه در آن رساله ذكر كرده است كه : بسائط غير حيّه بر سه گونه‌اند : هيولاى حقيقيّه ، و صورت كه امكان قيام به تنهائى ندارد ، و أعراض . »\r\n\r\nردّ صدر المتألّهين بر شيخ الرّئيس دربارهء عشق در بسائط غير حيّه\r\nدر اينجا صدر المتألّهين عين عبارت شيخ را تا يك صفحه و نيم ذكر كرده است و نتيجه گيرى نموده است كه شيخ تلازم ميان هيولى و صورت را به عشق تعبير نموده است ، و ما به‌واسطه اثبات حيات و شعور در بسائط غير حيّه اثبات مىكنيم وجود عشق را در آنها . و آنچه را كه شيخ ذكر كرده است در غايت ضعف است ؛ چرا كه براى احدى از اذكياء پنهان نمىباشد كه گفتار وى اثبات معنى عشق را در اين بسائط ننموده است مگر به طريق تشبيه . « 2 »\r\nصاحب « أسفار أربعه » كلام را ادامه مىدهد تا مىرسد به اينجا كه :\r\n\r\n\r\n","description":"","footnote":"\r\n( 1 ) صدر آيه 15 ، از سوره 13 : الرّعد\r\n( 2 ) « اسفار اربعه » طبع حروفى ، ج 7 ، ص 148 تا ص 155\r\n","page_name":" 144 ","page_number":162},
  {"content":"\r\n\r\nالْفَصْلُ 16 : فى بَيانِ طَريقٍ آخَرَ فى سَرَيانِ مَعْنَى الْعِشْقِ فى كُلِّ الأشْياءِ . « در بيان طريق ديگرى در سريان معنى عشق در تمامى اشياء . » « 1 »\r\nو پس از اتمام آن بحث مىرسد به :\r\nالْفَصْلُ 17 : فى بَيانِ أنَّ الْمَعْشوقَ الْحَقيقىَّ لِجَميعِ الْمَوْجوداتِ وَ إنْ كانَ شَيْئاً واحِداً فى الْمالِ وَ هُوَ نَيْلُ الْخَيْرِ الْمُطْلَقِ وَ الْجَمالِ الاكْمَلِ ، إلّا أنَّ لِكُلِّ واحِدٍ مِنْ أصْنافِ الْمَوْجوداتِ مَعْشوقًا خاصًّا قَريباً يَتَوَسَّلُ بِعِشْقِهِ إلَى ذَلِكَ الْمَعْشوقِ الْعامِّ . « در بيان آنكه معشوق حقيقى براى جميع موجودات و اگرچه در مآل چيز واحدى مىباشد ، و آن عبارت است از نيل به خير مطلق و جمال اكمل ؛ مگر اينكه براى هر يك يك از اصناف موجودات معشوق خاصّ نزديكى است كه با توسّل به عشق او به سوى آن معشوق عامّ در تكاپو مىباشد . » « 2 »\r\nدر اين بحث نيز صدر المتألّهين پس از شرح و توضيح و بيان و استدلال شافى و وافى و پس از بيان « فصل 18 » مطلب را مىرساند به :\r\nالْفَصْلُ 19 : فى ذِكْرِ عِشْقِ الظُّرَفاءِ وَ الفتيانِ لِلأوْجُهِ الْحِسانِ . « در ذكر عشق مردم زيرك و با فطانت و درايت و در ذكر عشق جوانان و جوانمردان به چهره‌هاى زيبا و جمالهاى نيكو و دل آرا . »\r\nكه شاهد مطلب ما از بيان آن عشق عمومى در موجودات به ذات اقدس حقّ متعال ، همين فقره از آن عشق مىباشد به ذات اقدس حضرت او جلّ و علا سبحانه و تعالى شأنُه .\r\n\r\nصدر المتألّهين : تعلّق عشق به جسم و جسمانيّات محال است\r\nپس از ذكر تعريفهاى مختلفى كه براى عشق نموده است ، اثبات مىكند\r\n\r\n\r\n","description":"","footnote":"\r\n( 1 و 2 ) همان مصدر ج 7 ، ص 158 و ص 160\r\n","page_name":" 145 ","page_number":163},
  {"content":"\r\n\r\nكه اصولًا عشق ، به جسم و صورت و شكل و شمائل تعلّق نمىگيرد بلكه فقط تعلّق آن به نفس مىباشد ، و امكان ندارد كه متعلّق عشق مادّه و يا امر مادّى محسوس باشد ؛ فقط و فقط متعلّق آن امرى است معنوى و لهذا اگر عاشق به معشوق برسد : به جسم او ، به صورت او ، به تمام شئون طبيعيّهء او ، باز هم عشق او تسكين پيدا نمىكند مگر آنكه روحش به روح معشوق و اصل شود و در آن مضمحلّ و مندكّ گردد .\r\nوى مىگويد : » بعضى گفته‌اند : عشق عبارت مىباشد از افراط شوق به اتّحاد ؛ و اين گفتار اگرچه پسنديده است و ليكن گفتارى است مجمل كه نياز به تفصيل دارد ، به جهت آنكه اين اتّحاد از كداميك از اقسام اتّحاد مىباشد ؟ چون اتّحاد گاهى ميان دو جسم پيدا مىشود به‌واسطه اختلاط و امتزاج ، و اين گونه راجع به نفوس تصوّر ندارد .\r\nاز اين كه بگذريم ، اگر فرض كنيم اتّصال ميان دو بدن عاشق و معشوق در حال خواب يا غفلت و فراموشى تحقّق پذيرد « 1 » ، بطور يقين براى ما علم حاصل مىشود كه مقصود بدست نمىآيد ؛ به جهت آنكه عشق همان‌طور كه گذشت از صفات نفوس است نه از صفات اجرام . بلكه آنچه صحيح و متصوّر مىباشد از معنى اتّحاد همان چيزى است كه ما در مباحث عقل و معقول بيان نموده‌ايم از اتّحاد نفس عاقله به صورت عقل بالفعل و اتّحاد نفس حسّاسه به صورت محسوس بالفعل .\r\nبنابراين معنى ، صحيح است صيرورت نفس عاشقه براى كسى ، متّحد\r\n\r\n\r\n","description":"","footnote":"\r\n( 1 ) حكيم سبزوارى فرموده است : اين قيد به جهت آن مىباشد كه در حال انفكاك اتّصال جسمانى از اتّصال روحانى ، حقيقت حال منكشف مىگردد كه كداميك از آنها مقصود هستند . ( تعليقه )\r\n","page_name":" 146 ","page_number":164},
  {"content":"\r\n\r\nگردد به صورت معشوقش و اين حاصل مىشود بعد از تكرّر مشاهدات « 1 » و توارد انظار و شدّت فكر در اشكال و شمائل وى تا صورت معشوق تدريجاً در ذات عاشق حاضر و متمثّل گردد . و اين از حقائقى مىباشد كه ما راهش را توضيح ، و طريقش را محقّق داشته‌ايم به‌طورىكه براى احدى از مردمان زكىّ و پاك جاى انكار در آن باقى نمانده است .\r\nو در بعضى از حكايتهاى عشّاق امورى واقع شده است كه دلالت دارد بر اين مطلب ؛ همان‌طور كه از مجنون عامِرىّ روايت شده است در همان عهدى كه مستغرق در عشق ليلى بود ، آن‌چنان بود كه حبيبه او نزد وى مىآمد و وى را ندا مىنمود :\r\nيا مَجْنونُ ! أنَا لَيْلَى . « اى مجنون ! من ليلى مىباشم . »\r\nوى به او التفات نمىكرد و مىگفت :\r\nلى عَنْكِ غِنًى بِعِشْقِكِ ! « 2 » « من آن‌قدر در عشق تو مستغرق شده‌ام كه نيازى به مصاحبت و مؤانست با تو ندارم ! »\r\nبه سبب آنكه عشق در حقيقت همان صورت حاصله مىباشد ؛ و آن صورت معشوق است بالذّات ، نه امر خارجى كه صاحب آن صورت باشد مگر بالعرض .\r\nهمان‌طور كه معلوم بالذّات همان صورت علميّه مىباشد نه آنچه كه از\r\n\r\n\r\n","description":"","footnote":"\r\n( 1 ) حكيم سبزوارى فرموده است : يعنى اتّحاد گرچه به مشاهده يك بار حاصل مىشود ليكن نياز به حصول ملكه اتّحاد است ، چون اتّحاد اثر جميع اين صور مىباشد بر همهء مدركات وى . ( تعليقه )\r\n( 2 ) حضرت آقاى حاج سيّد هاشم حدّاد روحى فداه بدين عبارت مىفرمودند كه مجنون به او مىگفت : دَعى نفسَكِ عنّى ! فإنّ فيكِ غنىً عَنْكِ ! « واگذار مرا از خودت ! زيرا آنچه در تست مرا از تو مستغنى كرده است ! »\r\n","page_name":" 147 ","page_number":165},
  {"content":"\r\n\r\nتصوّر خارج است .\r\nو هنگامى كه روشن شد و به برهان رسيد اتّحاد عاقل با صورت معقول و اتّحاد جوهر حاسّه با صورت محسوس - به‌طورىكه سابقاً گذشت تمام اين‌ها در وقت استحضار شديد و مشاهدهء قويّه تحقّق مىگيرد - بنابراين درست مىشود اتّحاد نفس عاشق با صورت معشوق او به طورى كه پس از آن نيازى به حضور جسم وى و استفاده از شخص وى در ميان باقى نمىماند ؛ همچنان‌كه شاعرى گفته است :\r\n أنَا مَنْ أهْوَى وَ مَنْ أهْوَى أنا * نَحْنُ روحانِ حَلَلْنَا بَدَنَا ( 1 ) « 1 » \r\n\r\n\r\n","description":"","footnote":"\r\n( 1 ) حكيم سبزوارى قدّس الله نفسه در تعليقه آورده است : « چه بسا توهّم مىشود كه سزاوار بود اين طور گفته شود : نحن روح واحد حلّ بدنَيْن . « ما يك روح هستيم كه در دو بدن وارد شده است . »\r\nو جواب آن مىباشد كه : وى مىخواهد بگويد : ما دو نفر ، ازآنجائىكه متّحد هستيم ، در هر يك از دو بدن كه يكى از ما تحقّق پيدا كند ديگرى هم تحقّق پيدا نموده است . بنابراين ، شما گمان نكنيد كه در بدن من فقط روح من وارد شده است ، بلكه روح او نيز وارد شده است زيرا روح من روح اوست . و در بدن او همچنين مپنداريد فقط روح او وارد شده است ، بلكه روح من هم ايضاً وارد شده است ، به جهت آنكه روح او روح من است . و از طرف ديگر ما دو روح مىباشيم به وصف دوئيّت ، در صورتى كه در بدن وارد شده باشيم بدون ملاحظهء ذات روحانيّهء ما . « - انتهى كلام حكيم سبزوارى .\r\nدر كتاب « نفائس الفنون » طبع اسلاميّه ، ج 2 ، ص 26 و 27 آورده است كه : « جنيد گفت : المحبّةُ دخولُ صفاتِ المُحَبِّ على البدنِ من المُحِبِّ . و سرّ فَإذا أحْبَبْتُهُ كُنْتُ لَهُ سَمْعاً وَ بَصَراً » از اينجا معلوم گردد كه حقيقتِ شعر :\r\n أنا من أهوَى و من أهوَى أنا * نحن روحان حللنا بدنا\r\nفإذا أبصرتَنى أبصرتَه * و إذا أبصرتَه أبصرتَنا \r\nروشن شود ؛ و هر چند محبّت را سببى معيّن نيست :\r\n إنّ المحبَّةَ أمرُها عجبٌ * تُلقَى عليك و ما لها سببٌ \r\n« به درستى كه امر محبّت شگفت‌آور است ؛ بر تو افكنده مىشود بدون آنكه سببى داشته باشد » .\r\n","page_name":" 148 ","page_number":166},
  {"content":"\r\n\r\n « فإذا أبْصَرْتَنى أبْصَرْتَهُ * وَ إذا أبْصَرْتَهُ أبْصَرْتَنَا ( 2 ) \r\n1 - من كسى هستم كه هواى او را دارم ، و كسى كه هواى او را دارم من است ؛ ما دو تا روح مىباشيم كه در يك بدن وارد شده‌ايم .\r\n2 - پس هنگامى كه تو مرا ببينى او را ديده‌اى ؛ و هنگامى كه او را ببينى ما را ديدار كرده‌اى !\r\n\r\nاتّصال واقعى ميان دو جسم محال است ؛ تعشّق ميان دو جسم محال است\r\nعلى هذا نبايد پنهان باشد كه اتّحاد در بين دو چيز تصوّر ندارد مگر همان‌طورىكه ما تحقيق آن را نموده‌ايم ؛ و آن از خواصّ امور روحانيّه و احوال نفسانيّه مىباشد . و امّا اجسام و جسمانيّات ابداً امكان ندارد در ميانشان اتّحاد برقرار شود ، بلكه آنچه كه متحقّق مىشود مجرّد مجاورت و ممازجت و تماسّ مىباشد لا غير . بلكه قول محقّق آنست كه اصولًا در اين عالم وصالى پيدا نمىشود و در اين نشئه ، ذاتى به ذات ديگر نمىرسد ابداً ، به دو جهت :\r\nجهت اوّل : چون در حال و امرِ جسم واحدى تحقيق به عمل بياوريم معلوم مىگردد كه آن جسم در وجود و تحقّقش مشوب مىباشد به فقدان و غيبت . زيرا هر جزئى از اجزاء آن پنهان و مفقود است از جزء ديگرى كه پهلوى آن است و از آن مفارقت دارد . بنابراين ، اين اتّصال در ميان اجزائش عين انفصال است ، الّا آنكه چون در ميان آن اجزاء جسم مباينى و يا فضائى خالى وجود ندارد ، و همچنين سطحى در خلالشان پديدار نمىگردد مىگويند آن متّصلِ واحد است . و وحدت آن وحدت خالص از كثرت نمىباشد . پس زمانى كه حال جسم در حدّ ذات خود اين‌چنين باشد و عدم حضور و وحدت از\r\n\r\n","description":"","footnote":"","page_name":" 149 ","page_number":167},
  {"content":"\r\n\r\nذاتيّاتش باشد چگونه امكان دارد با چيز ديگرى متّحد شود و يا وصال ميان آن و ميان چيز ديگر برقرار گردد ؟\r\nجهت دوّم : با قطع نظر از آنچه ذكر نموديم ممكن نيست ميان دو جسم اتّصال صورت گيرد مگر به تلاقى دو سطح از آن دو تا . و سطح هم از حقيقت جسم و ذات آن خارج است . بنابراين امكان‌پذير نيست وصول چيزى از محبّ به جسمى كه از معشوق مىباشد . زيرا آن چيز يا نفس اوست ، يا جسم او ، يا عرضى از عوارض نفس او يا بدن او . سيّمى محال است به جهت استحاله انتقال عرض . و دويّمى نيز محال است به جهت استحاله تداخل ميان دو جسم . و تلاقى با اطراف و كناره‌هاى جسم هم دردى را دوا نمىنمايد ؛ نه طالب وصال را كه عليل است شفا مىبخشد ، و نه تشنگىاش را فرومىنشاند .\r\nامّا اوّل ، آن نيز محال است ؛ بعلّت آنكه نفسى از نفوس اگر فرض شود اتّصال آن به بدنى ، حتماً بايد نفس خود آن بدن بوده باشد ، و در اين صورت لازم مىآيد آنكه بدن واحد داراى دو نفس باشد و آن ممتنع است .\r\nو بدين سبب كه مطلوب ، اتّحاد با صورت روحانيّه است نه جسمانيّه ، « 1 » اگر فرض شود كه براى عاشق ميسور گردد غايت تمنّاى او كه عبارت باشد از نزديكى به معشوقش و حضور در مجلس صحبت و گفتارش و مجالست با وى بدون حضور احدى ، اگر تمام اين‌ها ميسّر و امكان‌پذير گردد و مجلس را نيز از اغيار فارغ كنند ، عاشق تمنّاى معانقه و بوسيدن مىنمايد ، اگر آن هم ميسّر و\r\n\r\n\r\n","description":"","footnote":"\r\n( 1 ) حكيم سبزوارى ( قدّه ) در تعليقه آورده است :\r\n« يعنى به سبب آنكه مطلوب همان اتّحاد با صورت روحانيّه است ( آن صورتى كه در نفس طالب به نحو تمكّن و استقامت مىباشد ، بلكه مطلوب ، نفس طالب است لا غير ) اين نحوه وصولها گوارا نمىباشد و فائده‌اى نمىبخشد ، زيرا كه مقصود بالذّات نيستند\r\n","page_name":" 150 ","page_number":168},
  {"content":"\r\n\r\nممكن گردد عاشق تمنّاى دخول در لحاف واحد و التزام به بدن معشوق با جميع جوارح و اعضاء بدنش بيشتر از آنكه سزاوار باشد مىنمايد ؛ مع‌ذلك كلّه شوق به حال خود باقى و حرقت و سوزش نفس همان‌طور كه بوده است برقرار خواهد ماند . بلكه شوق و اضطراب رو به فزونى مىگذارد همچنان‌كه گويندهء عشّاق گفته است :\r\n أُعانِقُهَا وَ النَّفْسُ بَعْدُ مَشوقَةٌ * إلَيْها وَ هَلْ بَعْدَ الْعِناقِ تَدانى ( 1 )\r\nوَ ألْثَمُ فاها كَىْ تَزولَ حَرارَتى * فَيَزْدادُ مَا ألْقَى مِنَ الْهَيَجانِ ( 2 )\r\nكَأنَّ فُؤادِى لَيْسَ يُشْفَى غَليلُهُ * سِوَى أنْ يُرَى الرّوحانِ يَتَّحِدانِ ( 3 ) \r\n1 - من با محبوبه‌ام معانقه مىنمايم ، و ليكن نفس من پس از معانقه باز اشتياق به سوى او دارد ؛ و مگر امكان دارد از معانقه هم چيزى نزديكتر به او باشد ( كه من شوق آن را دارم ؟ ! )\r\n2 - و دهانش را بوسه مىزنم تا حرارت من تسكين يابد ؛ امّا در اثر اين برخورد هيجان درونيم زياده مىگردد .\r\n3 - گويا غليان آتش قلب مرا هيچ چيز چاره نمىنمايد مگر آنكه ديده شود كه دو تا روح يكى شده‌اند .\r\nدر عالم اجسام چيزى وجود ندارد كه نفس اشتياق به آن داشته باشد\r\nو سبب لِمّىِ اين مسئله آن مىباشد كه در حقيقت ، محبوب ، استخوان نيست گوشت نيست و چيز دگر از أجزاء موجوده در بدن نيست ، بلكه بطور كلّى در عالم اجسام چيزى وجود ندارد كه نفس اشتياق به آن داشته باشد و هواى آن را در سر بپروراند ؛ آنچه هست صورت معنوى و روحانى مىباشد كه در غير اين عالم موجود است . » « 1 »\r\nبارى ، اين مطالب ذكر شد تا دانسته شود عظمت روح و نفس انسان ، و\r\n\r\n\r\n","description":"","footnote":"\r\n( 1 ) « اسفار اربعه » ج 7 ، ص 171 تا ص 179\r\n","page_name":" 151 ","page_number":169},
  {"content":"\r\n\r\nآنكه هر چه هست ازوست و به هر مقام و درجه‌اى كه نائل گردد اوست . بدن جز كالبدى براى انجام اوامر و نواهى نفس نيست . عشق ، روح مىورزد . عاشق ، روح مىشود ؛ به معشوق حقيقى و صادر نخستين كه مجرّد صرف مىباشد . روح داراى قوّهء هيولانى و استعداد بسيط غير متناهى است كه به شرف لقاء خدا مشرّف مىگردد و با وى مكالمه مىنمايد و كليم الله مىشود . انسان بايد قدر و قيمت خود را بداند و اين گوهر نفيس را اسير و بندهء بدن و خواسته‌هاى شهوانى و مادّى ننمايد ، و قوّهء ناطقه را در حدّ قوّهء حيوانيّه و بهيميّه سقوط ندهد ، و عشق به زيبا رويان عالم تجرّد را به عشق گرفتاران و آلودگان عالم طبيعت تبديل ننمايد كه در نتيجه به خسرانى عظيم دچار مىشود .\r\n\r\nتجرّد نفس ، موجب بقاى او و فناى در ذات خداست\r\nصدر المتألّهين در مبحث عظمت و تجرّد و نورانيّت نفس مىفرمايد :\r\n« بدان : اين مسئله بسيار دقيقةُ المَسلك و بعيدةُ الغَور مىباشد . و ازين روست كه در شناخت آن بين فلاسفه سابق اختلاف افتاده است . و سرّش آن مىباشد كه نفس انسان در هويّتش داراى مقام معلومى و صاحب درجهء معيّنى در عالم وجود ، مثل سائر موجودات طبيعيّه و نفسيّه و عقليّه كه هر يك از آنها داراى مقامى معلوم هستند نمىباشد .\r\nبلكه نفس انسانى صاحب مقامات و درجات متفاوته و نشآت سابقه و لاحقه‌اى است ، و آن در هر مقام و عالمى داراى صورت دگرى است ؛ همان‌طور كه گفته شده است :\r\n لَقَدْ صارَ قَلْبى قابِلًا كُلَّ صورَةٍ * فَمَرْعى لِغَزْلانٍ وَ دَيْراً لِرُهْبان « 1 » \r\n\r\n\r\n","description":"","footnote":"\r\n( 1 ) حكيم سبزوارى ( قدّه ) در تعليقه آورده است :\r\n« يعنى به سبب لطافت و سادگى آن از الوان ، متصوّر مىگردد به تمام صورتهائى كه بدانها توجّه مىنمايد ؛ چه آنكه از جنس صورتهاى مترتّبه طوليّه حاصله براى او بواسطهء حركت جوهريّه و عرَضيّه باشد ، يا از صورتهاى ذهنيّه غير مترتّبه به ترتيب طبيعى باشد .\r\nبناءً على هذا مَرعىً لِغَزْلان ( چراگاه آهوان ) به اعتبار نشئهء سابقهء حيوانيّه است ، و دَيراً لِرُهبان ( خانقاه رهبانان تارك دنيا ) به اعتبار نشئهء لاحقه عقليّه است . يا اوّل هنگامى بوده است كه خيالش مصروف در امتعه دنيا از أنعام و كشت و غيرهما بوده است ، و دوّم وقتى كه متذكّر خداوند متعال و ملائكهء مقرّبين و پاكان برگزيده بارگاه او بوده است .\r\nو تعبير به غزال به جهت وحشى بودن آن ، اشاره مىباشد به آنكه شهوات وى مادامىكه شكسته نشده است مانند حيوانات وحشى تربيت نشده و تعليم نديده است ، و ليكن ممكن است كه قلب انسان چراگاه حيوانات انسيّه گردد به بودنش مقهور و مسخّر تحت اشاره عقل به توجّه به سوى خداى تعالى ، بلكه امكان دارد خلاصى و رهائى او به ذبح حيوانيّتش با هَدْى و قربانى فى سبيل الله :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ  . و ممكن است مراد آن باشد كه گاهى قلب آدمى چراگاه محبوبه‌هاى آهو چشمانِ نيكوسيما مىگردد »\r\n","page_name":" 152 ","page_number":170},
  {"content":"\r\n\r\n« هرآينه تحقيقاً قلب من قابليّت پذيرش هر گونه صورتى را داشت ؛ پس گاهى چراگاه آهوان گرديد ، و گاهى دير رهبانان و زاهدان تارك دنيا . »\r\nو چيزى كه شأن و حالش اين‌چنين مىباشد ، فهميدن حقيقتش صعب و دانستن هويّتش مشكل است . و آنچه را كه قوم و جماعت فلاسفه از حقيقت نفس ادراك نمودند ، نيست مگر چيزهائى از ملازمات وجود نفس از جهت بدن و عوارض ادراكيّه و تحريكيّه بدن ؛ و از احوال نفس چيزى را متفطّن نگرديده‌اند مگر از جهت ملحقات آن از ادراك و تحريك . و اين دو امر از چيزهائى هستند كه جميع حيوانات در آن شركت دارند .\r\nو امّا آنچه زياده بر اين از حقيقت نفس فهميده شود كه عبارت باشد از تجرّد آن و بقاء آن پس از انقطاع تصرّفش از اين بدن ، پس آن شناخته مىشود از اينكه نفس محلّ علوم است . و اينكه علم منقسم نمىگردد ، و محلّ غير منقسم\r\n\r\n","description":"","footnote":"","page_name":" 153 ","page_number":171},
  {"content":"\r\n\r\nنيز غير منقسم مىباشد ؛ بنابراين ، نفس بسيطة الذّات است . و هر چيزى كه ذاتش بسيط باشد قابل فناء نيست ، و گرنه لازم مىآيد تركّب او از قوّهء وجود و عدم ، و فعليّت وجود و عدم ؛ و اين لازمه‌اش خلف است .\r\nاين بود نهايت معرفت ايشان به نفس ، يا استدلالى قريب به اين . و كسى كه گمان كند وى بدين مقدار حقيقت نفس را شناخته است ، تحقيقاً از شخص صاحب ورمى ، چاقى و فربهى خواسته است . »\r\nدر اينجا صاحب « اسفار » مطالب خود را به انحاء مختلفه در تعريف و شناخت نفس بيان مىكند ، « 1 » و ليكن چون اينك ما در صدد بيان اثبات تجرّد نفس نمىباشيم از ذكر آن خوددارى مىنمائيم .\r\nبالجمله بايد چشم را از ديدن غير ليلى پاك كرد و گوش را از طنين و آواى جز او شستشو داد تا وى اذن نظاره به چهره و استماع سخنانش را بدهد .\r\nخدايا چه‌كار بايد كرد ؟ ! راه چاره كدام است ؟ ! بالجمله و محصّل كلام اميدى و روزنه‌اى يافت مىشود يا بايد مأيوس بود ؟ ! زنان قبيلهء ليلى مىگويند : آقاجان ! برو چشمت را تطهير كن ! گوشت را پاك كن ! تطهير چشم به گريه است در شبهاى تار از فراق محبوب ازل و ابد ؛ و تطهير گوش به نگهدارى آن است از شنيدن سخنان تفرقه‌انگيز كه معشوق و محبوب را خوشايند نمىباشد .\r\nپاك كردن چشم عَنْ كُلِّ ما لا يُحِلُّ اللَّهُ النَّظَر إلَيْهِ و پاك كردن گوش عَنْ كُلِّ ما لا يُحِلُّ اللَّهُ الاسْتِماعَ إلَيْهِ . ( به هر چه خدا حلال نمىداند نگاه مكن ، و به هر چه خدا حلال نمىداند گوش فرا مدار ! )\r\nمگر در اخبار نداريم كه خداوند علىّ اعلى هيچ چشمى را بيشتر از چشم گريان دوست ندارد ، و در روز قيامت همهء چشمها گريانند مگر آن چشمى كه از\r\n\r\n\r\n","description":"","footnote":"\r\n( 1 ) « اسفار اربعه » ج 8 ، باب 7 ، فصل 3 ، ص 343 و 344 .\r\n","page_name":" 154 ","page_number":172},
  {"content":"\r\n\r\nعذاب خدا در نيمه‌هاى شب گريان باشد ؟\r\nاين گريه براى چيست ؟ براى نظره‌ها و نگاههائى كه به غير خدا افتاده است . براى شستشوى جرمها و كثافاتى مىباشد كه چشم بصر و چشم بصيرت را فراگرفته و نظر به ليلى بدون آن تطهير و لاىروبى و شستشو امكان‌پذير نمىباشد . پس شستشو ، راه است و طريق به مقصد .\r\nبعد از اينكه اين راه طىّ شد ، انسان مىرود بالاتر تا اينكه بايد با خدا ، خدا را بشناسد . آنجا ديگر خداست و غير از او نيست . همهء مراتب طىّ شده و اين شخصِ گريه كرده ، ديدگانش پاكيزه شده و نِساءِ حَىّ ( زنان قبيله ) هم وى را ملامت نمىكنند . مىرود ، مىرود ، نزد ليلى مىرود . ديگر عشقش مادّى نيست . عشق مجازى نمىباشد . ليلى بدن نيست ؛ روح است و نفس مجرّد است . در اين صورت اگر ليلى در مشرق عالم باشد و مجنون در مغرب عالم ، با هم ارتباط دارند . خوب ادراك مىكند : امروز سر ليلى درد مىكند ، ليلى خواب است ، ليلى بيدار است ، ليلى مريض است ، ليلى سالم است . . .\r\nبسيارى از عاشقان از اصحاب رسول اكرم صلّى الله عليه و آله و اصحاب ائمّهء معصومين صلوات الله عليهم اين‌چنين بوده‌اند . اوَيس يَمانىّ قَرَنىّ اين‌گونه بوده است . اصولًا وجدانشان ادراك مىكرد منويّات مواليان خودشان را . وجودشان مىفهميد مصالح و مفاسد خود را كه خواستهء سروران و سيّدان و سالارانشان بود . دندان پيغمبر در روز احُد شكست ، در همان روز و همان ساعت دندان اويس هم در يمن شكست .\r\n\r\nفرياد مجنون هنگام فَصْد ، از نيشتر خوردن بر رگ ليلى\r\nگويند : وقتى خواستند مجنون را فصد كنند ( رگ زنند ) فريادش بلند شد كه نه از جهت آنكه من از نيشتر نگرانم ، بلكه مىترسم از اينكه اين نيشتر به رگ ليلى بخورد ، و شما كه در اينجا مرا فصد مىكنيد دست ليلى را در ديار و بلاد خودش فصد كنيد\r\n\r\n","description":"","footnote":"","page_name":" 155 ","page_number":173},
  {"content":"\r\n\r\n ! گفت مجنون من نمىترسم ز نيش * صبر من از كوه سنگين است بيش\r\nمنبلم « 1 » بىزخم ناسايد تنم * عاشقم بر زخمها بر مىتنم\r\nليك از ليلى وجود من پُر است * اين صدف پر از صفات آن دُر است\r\nترسم اى فصّاد اگر فصدم كنى * نيش را ناگاه بر ليلى زنى\r\nداند آن عقلى كه او دل روشنى است * در ميان ليلى و من فرق نيست\r\nمن كيم ليلىّ و ليلى كيست من * ما يكى روحيم اندر دو بدن « 2 » \r\n\r\nخدا را با خدا بايد شناخت ؛ « آفتاب آمد دليل آفتاب »\r\nخداوند سبحانه و تعالى شأنه نور است و ظاهر ، و همهء موجودات را او به ظهور رسانيده است . انسان مىخواهد برسد به او ؛ اينكه مخلوق است و ظهور ، كجا و كى و چگونه امكان دارد به ظاهر برسد ؟ وقتى از اظهارِ ظهور رفع يد نمايد ، متّصل بشود به شعاع و برگردد به مبدأ نور . برگردد به خورشيد ، و برود در ذات خورشيد . آنجا ديگر شعاع نيست . خورشيد ، خورشيد است . و لهذا ذات خورشيد را غير از خورشيد ، موجودى نمىتواند بشناسد .\r\nما هر چه خورشيد را تعريف و تمجيد و تحميد و تحسين نمائيم ، كجا حقيقتش را توانسته‌ايم بازگو كنيم ؟ كجا خورشيد را خواهيم ديد ؟ كجا گرماى خورشيد را ادراك مىكنيم ؟ كجا از عظمت خورشيد و نفس خورشيد و كيفيّت و كمّيّت آن اطّلاعى پيدا مىكنيم ؟ ما ميليونها فرسنگ از خورشيد دوريم كه فىالجمله حرارتى از آن به ما مىرسد . وقتى بخواهيم خورشيد را نگاه كنيم بايد با شيشهء سياه رنگى آن را مشاهده كنيم تا از پشت حجاب سياه و تاريك فقط بتوانيم قرص آن را ملاحظه نمائيم\r\n\r\n\r\n","description":"","footnote":"\r\n( 1 ) . مَنبَل : كاهل و بيكاره\r\n( 2 ) از ملّا محمّد بلخى رومى صاحب كتاب « مثنوى » در ج 5 ، ص 472 ، سطر 14 ، از طبع ميرخانى .\r\n","page_name":" 156 ","page_number":174},
  {"content":"\r\n\r\nمعرفت ما به خورشيد همين مقدار است . چه كسى قدرت آن را دارد كه خورشيد را پيدا كند و عارف و شناساى او گردد ؟ آن كس كه از اينجا برخيزد و برود در درون خورشيد ذوب شود و محو شود و از ذرّات وجود و هستى او گردى هم نماند ، او خورشيد را شناخته است . افسوس كه در آنجا « او » پيدا نمىشود و عبارت و لفظ « او » در ذات خورشيد راه ندارد .\r\n مدح تو حيف است با زندانيان * گويم اندر مجمع روحانيان\r\nمدح ، تعريف است و تخريق حجاب * فارغ است از مدح و تعريف آفتاب\r\nمادح خورشيد مدّاح خود است * كه دو چشمم روشن و نامُرمَد است « 1 »\r\nذمّ خورشيد جهان ذمّ خود است * كه دو چشمم كور و تاريك و بد است « 2 » \r\nو در جاى دگر مىگويد :\r\n عاشقى پيداست از زارىّ دل * نيست بيمارى چو بيمارىّ دل\r\nعلّت عاشق ز علّتها جداست * عشق ، اصطرلاب اسرار خداست\r\nآفتاب آمد دليل آفتاب « 3 » * گر دليلت بايد از وى رو متاب \r\n\r\n\r\n","description":"","footnote":"\r\n( 1 ) يعنى غير رَمَددار ، رَمَد مرضى است در چشم كه با آن ماه را پيوسته با هاله مىبيند .\r\n( 2 ) « مثنوى » طبع آقا ميرزا محمود ، اوائل دفتر پنجم ، ص 429 ، سطر 4 و 5\r\n( 3 ) اشارتست به حديث عَرَفْتُ رَبّى بِرَبّى ، و همچنين يَا مَنْ دَلَّ عَلَى ذاتِهِ بِذاتِهِ . يعنى : « شناختم پروردگار خودم را به پروردگار خودم . » و نيز « اى كسى كه دلالت مىكند بر ذات خود به ذات خود ! » ( تعليقه )\r\n","page_name":" 157 ","page_number":175},
  {"content":"\r\n\r\n از وى ار سايه نشانى مىدهد * شمس هر دم نور جانى مىدهد\r\nسايه خواب آرد ترا همچون سمر « 1 » * چون بزايد شمس ، انشقّ القَمر\r\nخود غريبى در جهان چون شمس نيست * شمس جان باقيئى كش أمس « 2 » نيست « 3 » \r\n\r\n« عاشقان ، كشتگان معشوقند »\r\nشيخ مصلح الدّين سعدى شيرازى گويد :\r\n« عاكفان كعبهء جلالش به تقصير عبادت معترف ؛ كه ما عَبَدْناكَ حَقَّ عِبادَتِكَ ، و واصفان حِليهء جمالش به تحيّر منسوب ؛ كه ما عَرَفْناكَ حَقَّ مَعْرِفَتِكَ ! « 4 »\r\n\r\n\r\n","description":"","footnote":"\r\n( 1 ) سَمَر : افسانه\r\n( 2 ) أمْس : روز گذشته .\r\n( 3 ) « مثنوى » طبع ميرزا محمودى ، ج 1 ، ص 4 ، سطر 12 و سطر 16 و 17\r\n( 4 ) سمعانى در كتاب « رَوح الارواح فى شرح أسماءِ المَلِك الفتّاح « در ص 54 گويد : » . . . و ملائكهء ملوك مىآيند صومعه‌هاى عبادت را آتش در زده ، خرمنهاى تقديس و تسبيح را بر بادِ بىنيازى بر داده و مىگويند : ما عبَدْناك حقَّ عبادتِك . عارفان و موحّدان مىآيند دست‌افشانان كه ما عَرفْناك حقَّ معرفتِك . «\r\nو در ص 596 گويد : » آنكه فريشتگان‌اند مىگويند : ما عبَدْناك حقَّ عبادتِك ، آن سرمايه به باد دادن است ؛ و آنكه آدميان گفتند : ما عرَفْناك حقَّ معرفتِك ، و آن خرمن خود را آتش در زدن است . «\r\nو نجيب مائل هروى در تعليقهء خود در ص 697 مىنويسد :\r\n« ما عبَدْناك حقَّ عبادتِك : علاء الدّولهء سمنانى مىنويسد : يكى از مسائل اصول كه مختلف است ميان امام أبو حنيفه و امام شافعى آنست كه أبو حنيفه مىگويد : ما عبَدْناك حقَّ عبادتِك و لكن عرَفْناك حقَّ معرفتِك ، و شافعى مىگويد : ما عبَدْناك حقَّ عبادتِك أى ما عرَفْناك حقَّ معرفتِك . ( چهل مجلس ، ص 156 - 157 ) . »\r\nو علاء الدّولهء سمنانى در العروة خود ص 83 و 84 گويد :\r\n» و همچنين همهء عارفان همين گفته‌اند . امّا آنكه امام اعظم أبو حنيفه كوفى گفته : سبحانَك ما عبَدْناك حقَّ عبادتِك و ما شكَرْناك حقَّ شُكْرِك ، و لكن عرَفْناك حقَّ معرفتِك ؛ همين معنى دارد\r\n","page_name":" 158 ","page_number":176},
  {"content":"\r\n\r\n « گر كسى وصف او ز من پرسد * بىدل از بىنشان چه گويد باز\r\nعاشقان ، كشتگان معشوقند * برنيايد ز كشتگان آواز \r\nيكى از صاحبدلان سر به جيب مراقبت فروبرده بود و در بحر مكاشفت مستغرق شده ، حالى كه از اين معامله باز آمد يكى از دوستان گفت : ازين بستان كه بودى ما را چه تحفه كرامت كردى ؟\r\nگفت : به خاطر داشتم كه چون به درخت گل رسم ، دامنى پر كنم هديّهء اصحاب را ! چون برسيدم ، بوى گلم چنان مست كرد كه دامنم از دست برفت !\r\n اى مرغ سحر عشق ز پروانه بياموز * كان سوخته را جان شد و آواز نيامد\r\nاين مدّعيان در طلبش بىخبرانند * كآنرا كه خبر شد خبرى باز نيامد \r\n* * *\r\n اى برتر از خيال و قياس و گمان و وهم * وز هر چه گفته‌اند و شنيديم و خوانده‌ايم\r\nمجلس تمام گشت و به آخر رسيد عمر * ما همچنان در اوّل وصف تو مانده‌ايم « 1 » \r\n\r\n\r\n","description":"","footnote":"\r\n( 1 ) - از روى دو نسخه ، يكى : قديمىترين نسخه مطبوع است كه با « بوستان » به خطّ على أكبر تفرشى در شهر شعبان المعظّم 1260 هجرى قمرى در عهد سلطنت محمّد شاه قاجار نوشته شده و به طبع رسيده است . اين نسخه صفحه شمار ندارد . دوّمى : از « كلّيّات سعدى » كه به اهتمام آقاى محمّد على فروغى گرد آمده و از جمله « گلستان » اوست . و ما اين سخن را از ص 3 آن ، در اينجا ذكر نموديم .\r\n","page_name":" 159 ","page_number":177},
  {"content":"\r\n\r\n وَ كُلٌّ يَدَّعى وَصْلًا بِلَيْلَى * وَ لَيْلَى لا تُقِرُّ لَهُمْ بِذاكا ( 1 )\r\nإذا جَرَتِ الدُّموعُ عَلَى الْخُدودِ * تَبَيَّنَ مَنْ بَكَى مِمَّنْ تَباكا ( 2 ) \r\n1 - و هر كسى ادّعا مىكند كه به وصال ليلى نائل آمده است ؛ امّا ليلى اقرار گفتار آنان را نمىكند . 2 - زمانى كه اشكها بر گونه‌ها جريان يابد ، روشن مىشود كه گريه‌كننده كيست و آن‌كس كه خود را شبيه به گريه‌كننده نموده است كيست !\r\nدر « مفاتيح الإعجاز » بالمناسبه اين رباعى را ذكر نموده است :\r\n رخ دلدار را نقاب توئى * چهره يار را حجاب توئى\r\nبه تو پوشيده است مهر رخش * ابر بر روى آفتاب توئى « 1 » \r\nبالجمله اين‌گونه معرفت به خدا كه از اثر پى به مؤثّر و از خلقت پى به خالق مىتوان برد معرفتى است اجمالى نه تفصيلى ، معرفتى است دور و مِنْ وَراءِ حجاب نه نزديك و بدون پرده . اين معرفتِ ضُعفاء و عَجَزه مىباشد ، نه معرفت مردان راه قوىّ الإرادة و عظيم الهمّه .\r\nاين معرفت ، معرفت از پِشك شتر به خود شتر ، از پشك الاغ بر خود الاغ است ؛ اين كجا و معرفت به او پس از مجاهدات و رنجها و خون دلها در مدّت عمرى دراز كجا !\r\n\r\nكلام أمير المؤمنين عليه السّلام : الْبَعْرَةُ تَدُلُّ عَلَى الْبَعِيرِ ، وَ الرَّوْثَةُ تَدُلُّ عَلَى الْحَمِيرِ\r\nاز « جامع الاخبار » ، مجلسىّ رضوان الله عليه حكايت نموده است :\r\nسُئِلَ أَمِيرُ الْمُؤْمِنينَ عَلَيْهِ السَّلَامُ عَنْ إثْبَاتِ الصَّانِعِ ، فَقَالَ : الْبَعْرَةُ تَدُلُّ عَلَى الْبَعِيرِ ، وَ الرَّوْثَةُ تَدُلُّ عَلَى الْحَمِيرِ ، وَ آثَارُ الْقَدَمِ تَدُلُّ\r\n\r\n\r\n","description":"","footnote":"\r\n( 1 ) « مفاتيح الإعجاز » در شرح « گلشن راز » شيخ محمّد لاهيجى ، ص 110\r\n","page_name":" 160 ","page_number":178},
  {"content":"\r\n\r\nعَلَى الْمَسِيرِ . فَهَيْكَلٌ عِلْوِىٌّ بِهَذِهِ اللَّطَافَةِ وَ مَرْكَزٌ سِفْلِىٌّ بِهَذِهِ الْكَثَافَةِ كَيْفَ لَا يَدُلَّانِ عَلَى اللَّطِيفِ الْخَبِيرِ ؟ ! « 1 »\r\n« از حضرت ، از اثبات آفريدگار جهان چون پرسيدند ، در پاسخ گفت : پِشك شتر مىفهماند كه از اينجا شترى عبور كرده است ، و فضولات الاغ مىفهماند كه از اينجا خرهائى عبور نموده‌اند ، و علامت جاى پاى آدمى مىفهماند كه از اينجا انسانى ( رو به اين طرف يا رو به آن طرف ) راه را طىّ كرده است ؛ پس چگونه اين بنيان استوار بالا بدين لطافت ، و اين مركز پائين بدين كثافت « 2 » دلالتى بر خداوند لطيف خبير ندارند ؟ ! »\r\nو همچنين از « جامع الاخبار » حكايت نموده است :\r\nسُئِلَ أمِيرُ الْمُؤْمِنِين صَلَوَاتُ اللَّهِ عَلَيْهِ : مَا الدَّلِيلُ عَلَى إثْبَاتِ الصَّانِعِ ؟ !\r\nقَالَ : ثَلَاثَةُ أَشْيَاءَ : تَحْوِيلُ الْحَالِ ، وَ ضَعْفُ الارْكَانِ ، وَ نَقْضُ الْهِمَّةِ . « 3 »\r\n« از حضرت عليه السّلام پرسيدند : دليل بر اثبات صانع چيست ؟ ! گفتند : سه چيز : تغيير احوال آدمى ، و سستى اركان و اعضاء انسانى ، و شكسته شدن تصميم و عزم و همّتى كه بنىآدم در انجام كارهاى خود دارند . »\r\nو ايضاً از « توحيد » صدوق ، از ابن ادريس از پدرش از ابن هاشم از ابن أبى عُمير از هِشام بن سالم روايت نموده است كه گفت : سُئِلَ أَبُو عَبْدِ اللَّهِ عَلَيْه السَّلَامُ فَقِيلَ لَهُ : بِمَ عَرَفْتَ رَبَّكَ ؟ !\r\nقَالَ : بِفَسْخِ الْعَزْمِ وَ نَقْضِ الْهَمِّ ؛ عَزَمْتُ فَفَسَخَ عَزْمِى وَ هَمَمْتُ فَنَقَضَ هَمِّى ! « 4 »\r\n\r\n\r\n","description":"","footnote":"\r\n( 1 و 2 ) « بحار الانوار » ، علّامه شيخ الإسلام : ملّا محمّد باقر مجلسى رضوان الله عليه ، طبع مطبعهء حيدرى ، ج 3 ، كتاب توحيد ، ص 55 ، روايت 27 و 29\r\n( 3 ) كثيف در لغت عرب يعنى انبوه و متراكم و درهم ( م )\r\n( 4 ) « بحار الانوار » طبع حيدرى ، ج 3 ، باب 3 : « إثبات الصّانع و الاستدلال بعجائب صنعه على وجوده و علمه و قدرته و سائر صفاته » ص 49 ، حديث 21 .\r\n","page_name":" 161 ","page_number":179},
  {"content":"\r\n\r\n« از حضرت امام أبو عبد الله جعفر بن محمّد الصّادق عليهما السّلام چون پرسيده شد : به چه چيز پروردگارت را شناختى ؟ !\r\nفرمود : به حلّ كردن و باز كردن تصميم و عزم ، و به شكستن قصد و اراده ؛ من تصميم گرفتم كارى انجام دهم تصميم مرا باز كرد و از ميان برداشت ؛ و قصد كردم براى عملى ، او قصد مرا شكست ! »\r\nاين‌گونه معرفت كه در منطق به آن برهان « إنِّى » گويند ، معرفت است از معلول به علّت ، از مخلوق به خالق ، از مصنوع به صانع .\r\n\r\nاكتفا كردن به « دينُ العجائز » موجب خسران و ندامت و حسرت است\r\nبه آن پيرزن گفتند : خدا را از چه راه شناخته‌اى ؟ ! گفت : از اين چرخهء ريسندگىام ! زيرا چون دست به سوى آن مىبرم و دستهء آن را به گردش در مىآورم ، آن حركت مىكند و نخها را مىريسد و مبدّل به ريسمان مىنمايد . و چون دست برمىدارم ، آن مىايستد و متوقّف مىگردد ، پشمها و پنبه‌ها به حال خود باقى مىماند ، ديگر نه رشته‌اى رشته مىشود و نه ريسمانى تهيّه مىگردد !\r\nاز آنجا دانستم كه اين افلاك و ستارگان ثابت و سيّار و اين خورشيد و ماه و اين زمين و اين دستگاه آفرينش ، آفريننده‌اى دارد كه اگر وقتى بخواهد توقّف كند تمام جهان هستى به ديار عدم مىروند ؛ و چون در هر لحظه بدان ، نيرو از جانب صاحب نيرو مىرسد ، لهذا بر قرار و بر دوام مىباشند .\r\n خبر دارى كه سيّاحان افلاك * چرا گردند گرد مركز خاك\r\nدر اين محرابگه معبودشان كيست * وزين آمد شدن مقصودشان چيست\r\nچه مىخواهند از اين محمل كشيدن * چه مىجويند ازين منزل بريدن\r\nچرا اين ثابت است آن منقلب نام * كه گفت اين را بجُنب آن را بيارام\r\nمرا بر سرّ گردون رهبرى نيست * جز آن كاين نقش دانم سرسرى نيست\r\nاز اين گردنده گنبدهاى پرنور * بجز گردش چه شايد ديدن از دور\r\nبلى در طبع هر داننده‌اى هست * كه با گردنده گرداننده‌اى هست \r\n\r\n","description":"","footnote":"","page_name":" 162 ","page_number":180},
  {"content":"\r\n\r\n از آن چرخه كه گرداند زن پير * قياس چرخ گردنده از آن گير « 1 » \r\nاز اينجاست كه گفته‌اند : وَ عَلَيْكُمْ بِدينِ الْعَجائِز ! « بر شما باد به دين پيرزنان ! » ولى بالاخره بدانيد كه شما مرد هستيد آن هم مرد جوان با اراده ؛ اگر به دين عجائز اكتفا كنيد خسران و و بال و ندامتى گريبان‌گيرتان مىگردد كه نه تنها در دنيا بلكه در عوالم پسين ، حسرت زده و متحيّر و مبهوتتان مىگرداند\r\n\r\nاشعار بلند پايهء شبسترى در لزوم حركت به سمت خداوند\r\nعارف عاليقدر مفخر شيعهء اثنا عشريّه : شيخ محمود بن عبد الكريم نجم الدّين شبسترى كه از معاريف عرفاى قرن هفتم هجرى ماست تغمّده الله بأعلى درجات رضوانه در اين مقام مىفرمايد :\r\n تو از عالم همين لفظى شنيدى * بيا برگو كه از عالم چه ديدى ؟\r\nچه دانستى ز صورت يا ز معنى ؟ * چه باشد آخرت چونست دُنيا ؟\r\nبگو سيمرغ و كوه قاف چبود ؟ * بهشت و دوزخ و أعراف چبود ؟\r\nكدام است آن جهان كو نيست پيدا * كه يك روزش بود يك سال اينجا ؟\r\nهمين نبود جهان آخر كه ديدى * نه ما لا تُبْصِرونْ آخر شنيدى ؟\r\nبيا بنما كه جابُلقا كدام است * جهان شهر جابُلسا كدام است « 2 »\r\nمشارق با مغارب هم بينديش * چه اين عالم ندارد جز يكى بيش\r\nبيان مثلهن ز اب 2 ن عباس * شنو پس خويشتن را نيك بشناس\r\nتو در خوابىّ و اين ديدن خيال است * هر آنچه ديده‌اى از وى مثال است\r\nبه صبح حشر چون گردى تو بيدار * بدانى كان همه وهم است و پندار \r\n\r\n\r\n","description":"","footnote":"\r\n( 1 ) « كلّيّات حكيم نظامى گنجوى » طبع انتشارات اميركبير ، قسمت « خسرو و شيرين » ص 123 و 124 ، در تحت عنوان « استدلال نظر و توفيق شناخت » ؛ قصيده‌ايست مفصّل ، و ما چند بيتى از آن را انتخاب نموديم .\r\n( 2 ) در طبع حروفى كتابخانه طهورى با تصحيح دكتر صمد موحّد اين‌طور آمده است : جهان را شهر جابلسا چه نام است ؟ ( م )\r\n","page_name":" 163 ","page_number":181},
  {"content":"\r\n\r\n چه برخيزد خيال چشم احوَل * زمين و آسمان گردد مبدّل\r\nچه خورشيد جهان « 1 » بنمايدت چهر * نماند نور ناهيد و مه و مهر\r\nفتد يك تاب از آن بر سنگ‌خاره * شود چون پشم رنگين پاره پاره\r\nبدان اكنون كه كردن مىتوانى * چه نتوانى چه سود آنگه كه دانى\r\nچه مىگويم حديث عالم دل * ترا سر در نشيب و پاى در گل\r\nجهان آنِ تو و تو مانده عاجز * ز تو محروم‌تر كس ديد هرگز ؟\r\nچو محبوسان به يك منزل نشسته * بدست عجز ، پاى خويش بسته\r\nنشستى چون زنان در كوى ادبار * نمىدارى ز جهل خويشتن عار\r\nدليران جهان آغشته در خون * تو سر پوشيده ننهى پاى بيرون\r\nچه كردى فهم از اين « دين العجائز » * كه بر خود جهل مىدارى تو جائز ؟\r\nزنان چون ناقصات عقل و دينند * چرا مردان ره ايشان گزينند ؟\r\nاگر مردى برون آى و نظر كن * هر آنچ آيد به پيشت زان گذر كن\r\nمياسا يك زمان اندر مراحل * مشو موقوف همراه رواحل « 2 »\r\nخليل‌آسا برو حق را طلب كن * شبى را روز و روزى را به شب كن\r\nستاره با مه و خورشيد اكبر * بود حسّ و خيال و عقل انور\r\nبگردان زان همه اى راهرو روى * هميشه لا احِبُّ الآفِلينْ گوى\r\nو يا چون موسى عمران در اين راه * برو تا بشنوى إنّى أنَا الله\r\nترا تا كوه هستى پيش باقى است * جواب لفظ أرنى ، لَنْ تَرانى است\r\nحقيقت كهربا ، ذات تو كاه است * اگر كوه توئى نبود چه راه است ؟\r\nتجلّى گر رسد بر كوه هستى * شود چون خاك ره ، هستى ز پستى\r\nگدائى گردد از يك جذبه شاهى * به يك لحظه دهد كوهى به كاهى \r\n\r\n\r\n","description":"","footnote":"\r\n( 1 ) در طبع كتابخانه طهورى : چو خورشيد عيان\r\n( 2 ) در طبع كتابخانه طهورى : همراه و رواحل\r\n","page_name":" 164 ","page_number":182},
  {"content":"\r\n\r\n برو اندر پى خواجه به أسْرَى * تفرّج كن همه آيات كُبرى\r\nبرون آى از سراى امّ هانى * بگو مطلق حديث مَن رَآني\r\nگذارى كن ز كاف كُنج كونين * نشين بر قاف قرب قابَ قوسَين\r\nدهد حق مر ترا از آنچه خواهى « 1 » * نمايندت همه أشياء كَما هى « 2 » \r\nمرحوم شيخ در اين ابيات مختصر تمام راههاى خودپرستى را مسدود فرموده و راه خداپرستى را به طور مكشوف بيان فرموده است ، و لهذا چون مقام ما و كتاب ما دربارهء « الله‌شناسى » مىباشد مناسب ديد اين أشعار آورده شود .\r\n\r\nشرح « مفاتيح الإعجاز » در اشعار « گلشن راز »\r\nولى از لحاظ آنكه بعضى از آن ابيات نياز به شرح و تفصيل دارد و از زمان شيخ تا به حال شرحى بهتر و روشن‌تر و جانفزاتر و دل‌انگيزتر از شرح عارف عاليقدر ما : شيخ محمّد بن يحيى بن علىّ جيلانىّ لاهيجى نوشته نشده است ، و با وجود آنكه از آن شرح تا به حال كه سنه 1415 هجريّه قمريّه است پانصد و سى و هشت سال مىگذرد « 3 » هنوز آن شرح زنده و مورد بحث و استفاده و\r\n\r\n\r\n","description":"","footnote":"\r\n( 1 ) در طبع كتابخانهء طهورى : دهد حق مر ترا هر چ آن بخواهى\r\n( 2 ) « گلشن راز » با خطّ نستعليق آقاى عماد اردبيلى ، انتشارات كتابخانه احمدى شيراز ، ص 16 تا ص 19\r\n( 3 ) زيرا چنان كه دانستيم « گلشن راز » را مرحوم شيخ در سنهء 717 به نظم در آورده است ، و شرحش را مرحوم لاهيجى چنان كه در « مفاتيح الإعجاز » مطبوع با مقدّمه آقاى كيوان سميعى ، انتشارات محمودى ، ص 2 مسطور مىباشد ، در سنه هشتصد و هفتاد و هفت ( 877 ) شروع بدان نموده است . بنابراين ، از نظم « گلشن » 698 سال يعنى قريب هفت قرن تمام و از شرحش 538 سال منقضى گرديده است .\r\nدر « الذّريعة إلى تصانيف الشّيعة » ج 21 ، ص 301 آورده است :\r\n« مفاتيح الإعجاز فى شرح گلشن راز » ، از شمس الدّين محمّد متخلّص به « أسيرى » لاهيجى نور بخشى است كه داراى اجازه از سيّد محمّد نوربخش ( ياد شده در ج 9 ، ص 76 ) بوده است . ما اشاره به برخى از شروح « گلشن راز » در ج 13 ، ص 268 تا ص 271 نموده‌ايم .\r\n","page_name":" 165 ","page_number":183},
  {"content":"\r\n\r\nمراجعهء أعلام فنّ مىباشد ؛ بسيار ضرورى و لازم ديد تا عين عبارات آن را در تبيين مقاصد شيخ بياورد . زيرا از جهت متانت كلام ، و استوارى برهان ، و انشاء سليس و دلنشين و شواهد روائيّه ، و لطائف ذوقيّه شعريّه در درجهء اعلاى از استحكام به نظر رسيده است .\r\nو لهذا اينك شروع مىكنيم به شرح ، و أحياناً بعضى از يادداشتهاى لازم چنانچه به نظر آيد در تعليقهء آن آورده مىشود ؛ بحول الله و قوّته وَ لا حَوْلَ وَ لا قُوَّةَ إلّا بِاللَّهِ الْعَليّ الْعَظيم .\r\nشيخ محمّد لاهيجى مىفرمايد :\r\n» چون حقّ به جميع اشياء و اعيان متجلّى است ، و علم و حيات لازم ذات الهىاند ، و هرجا كه ملزوم باشد البتّه لازم خواهد بود ؛ پس هرجا كه وجود\r\n\r\n\r\n","description":"","footnote":"\r\nلاهيجى اين شرح را در روز دوشنبه 19 ذوالحجّة سنهء 877 شروع كرده است ؛ و مكرّراً به طبع رسيده است ، از جمله در بمبئى سنهء 1301 ؛ و اوّل آن اين مىباشد : « باسمِك الاعظمِ الشّاملِ فيضُه المُقدّسُ لكُلّ موجودٍ . . . اى محمود به هر شأنى و اى معبود به هر مكانى » . نُسخ خطّيّهء آن شايع است . قديمىترين آنها برحسب اطّلاعى كه من حاصل نموده‌ام در قاهره ( دار الكتب 7 م تصوّف فارسى ) كتابتش 885 ، و در طهران ( مجلس 1117 ) كتابتش 900 ، و نسخهء ديگر نزد سلطان القرّائى در طهران و كتابتش در سنهء 901 مىباشد .\r\n( پس از طبع أوّل كتاب « الله‌شناسى » ، طبع جديدى از كتاب « مفاتيح الإعجاز » ملاحظه شد كه متن اصلى آن براساس نسخه‌اى كه تا كنون قديمىترين نسخه شناخته شده و متعلّق به سال 882 هجرى است و به شمارهء 351 در كتابخانهء مسجد گوهرشاد مشهد مقدّس موجود مىباشد فراهم گرديده است . كاتب آن ، آن را در شهر « مكّه » كتابت نموده و در شهر « زبيد » يمن در حضور شارح مقابله و تصحيح كرده است .\r\nدر طبع حاضر « الله‌شناسى » قسمتهاى نقل شده از اين كتاب ، با اين طبع - كه توسّط انتشارات زوّار به انجام رسيده است - نيز مقابله و بعضى از موارد اختلاف آن در تعليقه با عنوان نسخهء « ز » ذكر شده است - م ) .\r\n","page_name":" 166 ","page_number":184},
  {"content":"\r\n\r\nباشد حيات و علم هم باشد .\r\nفأمّا غايةُ ما فى الباب آنست كه اگر محلّى را كه مجلاى آن تجلّى است اعتدالى كه موجب ظهور حيات و علم است نباشد ، آن صفات در وى مخفى بماند ؛ همچو شخصى مُغمى عليه . « 1 »\r\nپس همهء اشياء را علم و حيات باشد ، و هر چه را حيات باشد البتّه نفس خواهد بود . و مقرّر است كه هر نفس كه هست ، بالضّروره - به قوّه يا به فعل - مُدرك هستى خود است ، و آن مستلزم ادراك هستى مطلق است كه عامّ روشن‌تر از خاصّ است . يعنى همهء عالم از ذات خود به قوّه يا به فعل آگاهند ، و از آنجا كه از ذات خود آگاهند راه به درگاه حضرت إله برده‌اند ، چو ذات حقّ به صورت همه متجلّى و ظاهر است .\r\n نطق آب و نطق خاك و نطق گل * هست محسوس حواس اهل دل\r\nفلسفى كآن منكر حَنّانه است * از حواس اوليا بيگانه است \r\nچون هر چه هست مظهر و مراياى وجه‌الله‌اند و به صورتِ همه اوست كه ظهور نموده و در حجاب تعيّنات مخفى گشته است ، مىفرمايد كه : متن :\r\n به زير پردهء هر ذرّه پنهان * جمال جانفزاى روى جانان \r\nاز عجائب شئونات الهى آن است كه در عين ظهور مخفىّ ، و در عين خفا ظاهر مىنمايد . و با وجود آنكه به غير او هيچ نيست و اوست كه عين همهء اشياء شده ، تعيّنات و تشخّصات ، پردهء جمال آن حضرت گشته‌اند و در زير پردهء هر ذرّه‌اى از ذرّات دو عالم ، جمال جانفزاى آن محبوب حقيقى پنهان شده ، به صورت همه جلوه‌گرى مىكند و به رنگ همه بر مىآيد . عربيّةٌ :\r\n بَدَتْ بِاحْتِجابٍ وَ اخْتَفَتْ بِمَظاهِرٍ * عَلَى صِبَغِ التَّلْوينِ فى كُلِّ بَرْزَةِ « 2 » \r\n\r\n\r\n","description":"","footnote":"\r\n( 1 ) يعنى كسى كه بىهوش شده است\r\n( 2 ) « در تمام بروز و ظهورهاى موجود در عالم ، وى با رنگهاى گوناگون درحالىكه خود را پنهان داشته بود ظاهر شد ، و در حالى كه خود را در مظاهر نشان داده بود پنهان گرديد . »\r\nاين بيت ، دويست و چهل و ششمين بيت از تائيّه كبراى ابن الفارض است كه مجموعاً 761 بيت مىباشد و به نام « نظم السّلوك » معروف است . و در ص 70 از مجموعهء « ديوان كامل ابن الفارض » طبع دار صادر - دار بيروت ( سنهء 1382 هجريّه قمريّه ) موجود است . و دو بيت قبل از اين بيت بدين گونه است :\r\n فكُلٌّ صَبا منهم إلى وصف لبسِها * بصورةِ حُسنٍ لاحَ فى حُسْنِ صورةِ\r\nو ما ذاك إلّا أن بَدتْ بمظاهرٍ * فظنّوا سواها و هْىَ فيها تجلّتِ \r\n","page_name":" 167 ","page_number":185},
  {"content":"\r\n\r\n خورشيد به ذرّه چون نهان است * چون ذرّه به نور خود عيان است\r\nحيف است كه مهر روى جانان * مستور به پردهء جهان است\r\nاز بهر چه نور عالم آرا * در ظلمت اين و آن نهان است\r\nخورشيد رُخش به جلوه آمد * ذرّات جهان نمودِ آن است \r\nفَسُبْحانَهُ وَ تَعالَى ؛ ما ظَهَرَ فى مَظْهَرٍ إلّا وَ احْتَجَبَ بِهِ . « 1 »\r\n\r\nمراتب ظهورات خداوند در عوالم ، غير متناهى است\r\n[ قاعِدَةٌ فى أنَّ مَراتِبَ ظُهورِ الْحَقِّ غَيْرُ مُتَناهيَةٍ : 
  ]\r\nچون در تفكّر آلاء به بيان صدور كثرت از وحدت و ظهور وحدت در كثرت اشارتى فرموده ، اكنون جهت تنبيه غافلان و تشويق طالبان ترتيب مقدّمه‌اى كه موقوفٌ عليه معرفت تامّه است نموده مىفرمايد كه : قاعدةٌ :\r\nاين قاعده اشارتست به آنكه مراتب ظهورات الهى بىغايت است ، و معرفت حقيقى وقتى ميسّر شود كه اطّلاع كشفى برين مراتب كلّيّه حاصل گردد ، و بداند كه عالم منحصر به اين عالم شهادت نيست ، و اين عالم در جنب عوالم غيبيّه معنويّه نمودارى بيش نيست ، و حقّ را در هر يكى از عوالم ، تجلّى و ظهورى ديگر است ؛ و از اين جهت فرمود كه : متن\r\n\r\n\r\n","description":"","footnote":"\r\n( 1 ) « پس مقدّس و منزّه است او از تحقّق وجودش به اشياء ممكنه ، و بالاست از تشبيه ؛ او در مظهرى از مظاهر ، ظهور ننمود مگر آنكه به‌واسطه خود آن مظهر - و در آن مظهر - پنهان گشت . »\r\n","page_name":" 168 ","page_number":186},
  {"content":"\r\n\r\n تو از عالم همين لفظى شنيدى * بيا برگو كه از عالم چه ديدى ؟ ! \r\nمىفرمايد كه : از عالم كه مىگويند ، تو همين لفظى شنيدى و ندانسته‌اى كه عالم بسيار است . زيرا گفته شد كه : عالَم آنست كه به او چيزى دانسته شود ، و بدين معنى اشتقاق عالَم اظهر آنست كه از عِلْم است . پس تسميه موجودات به عالم بواسطهء آن است كه وسيله و آلت ادراك حقّ مىگردند همچو خاتم كه اسم چيزى است كه به آن ختم مىكنند .\r\nو به اين معنى اطلاق عالم بر مجموع اشياء موجوده توان نمود ، و به هر مرتبه‌اى بلكه به هر فردى نيز توان نمود ؛ چو هر يكى آلت و وسيله ادراك حقّ مىشوند . و از اين جهت مىفرمايد كه : بيا و بگو كه از عالم چه ديدى ؟ ! و به كدام ازين عوالم رسيده‌اى ؟ ! چو عوالمِ غير محسوس بسيار است ؛ و كثرت عوالم در أخبار آمده است ؛ و اشاره به تفصيل آن نموده مىفرمايد : متن :\r\n چه دانستى ز صورت يا ز معنى ؟ * چه باشد آخرت چونست دنيا ؟ ! \r\nمىفرمايد كه از عالم صورت و معنى كه مىگويند ، چه دانسته‌اى ؟ ! بدان كه آنچه ادراك آن به حواسّ ظاهره مىتوان نمود صورت است و آنچه ادراك آن به حواسّ ظاهره نتوان نمود معنى است ، و غيب و شهادت نيز مىگويند .\r\nو دنيا عبارتست از اين عالم كه نفس انسانى در او به بدن متعلّق است و بوسيلهء آلات بدنى كسب اخلاق و أعمال مىنمايند « 1 » از سيّئات و حسنات . و اين را نشئهء أُولى نيز مىخوانند . و آخرت عالمى است كه بعد از مفارقت بدن ، در آنجا مجازات اين اخلاق و أعمال مىيابد ؛ إنْ خَيْراً فَخَيْرٌ وَ إنْ شَرًّا فَشَرٌّ . « 2 »\r\n\r\n\r\n","description":"","footnote":"\r\n( 1 ) نسخهء « ز » : مىنمايد .\r\n( 2 ) ابن مالك در الفيّهء خود در باب كان آورده است :\r\n و يَحذِفونها و يبقون الخبر * و بعدَ إنْ و لَو كثيراً ذا اشتهر \r\nيعنى : « در بسيارى از اوقات كان را با اسمش حذف مىكنند و خبرش را باقى مىگذارند ، و اين عمل در مورد إن و لو شرطيّتين بسيار اشتهار دارد . »\r\nشارح الفيّه : ملّا جلال سيوطى در اينجا مىگويد : مثل قول او : « المرءُ مَجزىٌّ بعمله ، إنْ خيراً فخيرٌ . » أى : إن كان عملُهُ خيراً .\r\nو أبو طالب در حاشيه گويد : و در بعضى از كتب « النّاسُ مَجْزيّونَ بِأعْمالِهِمْ » وارد است ، و گفته شده است : اين قول ، حديث است . ( « النّهجة المرضيّة » خطّ عبد الرّحيم ، ص 55 )\r\n","page_name":" 169 ","page_number":187},
  {"content":"\r\n\r\nو به مقتضاى كَلِّمُوا النَّاسَ عَلَى قَدْرِ عُقُولِهِم « 1 » ايمائى به حقيقت آن در اثناى ابيات خواهد شد ان‌شاءالله تعالى .\r\nچون غرض ، تحصيل « 2 » طالب است به دانستن آنچه به حسّ و عقل كما يَنبَغى ادراك آن ميسّر نيست و موقوف تصفيهء قلب است فرمود كه : متن :\r\n\r\n« سيمرغ » ذات واحد مطلق و « كوه قاف » حقيقت انسانى است\r\n بگو سيمرغ و كوه قاف چبود ؟ * بهشت و دوزخ و أعراف چبود ؟ \r\nبدان كه در سيمرغ حكايات بسيار به حسب تأويل گفته‌اند ، فأمّا آنچه به خاطر فقير مىآيد آن است كه سيمرغ عبارت از ذات واحد مطلق است ، و قاف كه مقرّ اوست عبارت از حقيقت انسانى است كه مظهر تامّ آن حقيقت است و\r\n\r\n\r\n","description":"","footnote":"\r\n( 1 ) بدين عبارت روايتى در حديث شيعه وارد نشده است . آنچه هست عبارت زير است : نَحْنُ - إنّا - مَعاشِرَ الانْبياءِ امِرْنا أنْ نُكَلِّمَ النّاسَ عَلَى قَدْرِ عُقولِهِمْ . ( « المحجّة البيضاء » ج 1 ، ص 122 ؛ « تحف العقول » ص 37 ؛ « بحار الانوار » روضه ، ج 17 از طبع كمپانى ، ص 41 ، و از طبع حروفى : ج ، 77 ص 140 ، از « تحف العقول » ؛ و در « اصول كافى » ج 1 ، ص 23 روايت كاملترى وارد است . )\r\nآرى از طريق عامّه روايت مرسلهء نبويّه‌اى در « مرصاد العباد » طبع بنگاه ترجمه و نشر كتاب ، ص 15 آمده است . و در « احاديث مثنوى » در دو جا آمده است : اوّل ص 37 ، شماره 93 :\r\n پست مىگويم به اندازه عقول * عيب نبود اين بود كار رسول \r\nدوّم در ص 129 ، شماره 393 :\r\n رنگ و بو در پيش ما بس كاسد است * ليك تو پستى ، سخن كرديم پست \r\n( 2 ) نسخه « ز » : تحريص\r\n","page_name":" 170 ","page_number":188},
  {"content":"\r\n\r\nحقّ به تمامت اسماء و صفات به او متجلّى و ظاهر است .\r\nو آنچه گفته‌اند كه كوه قاف از غايت بزرگى گرد عالم برآمده و محيط عالم است ، در حقيقتِ انسانى آن معنى ظاهر است ، چو حقيقت او چنانچه بيانش گذشت مشتمل بر تمامت حقايق عالم است و أحديّةُ الجمع ظاهر و باطن واقع شده و منتخب و خلاصهء همهء عالم اوست . و هر كه به معرفت حقيقت انسانى رسيد به موجب مَنْ عَرَفَ نَفْسَهُ فَقَدْ عَرَفَ رَبَّهُ ، « 1 » رويت و شناخت حقّ آن كس را ميسّر است كه : مَنْ رَآنِي فَقَدْ رَأَى الْحَقَّ ؛ « 2 » چنانچه هر كه به كوه\r\n\r\n\r\n","description":"","footnote":"\r\n( 1 ) در تفسير « الميزان » ج 6 ، ص 182 در بحث روائى در ذيل آيه  يا أَيُّهَا الَّذِينَ آمَنُوا عَلَيْكُمْ أَنْفُسَكُمْ  آورده‌اند : » در « غُرر و دُرر » آمدى روايت شده است از أمير المؤمنين عليه السّلام كه فرمود : مَنْ عَرَفَ نَفْسَهُ عَرَفَ رَبَّهُ .\r\nأقول : و شيعه و عامّه از پيمبر هم روايت كرده‌اند . و آن حديثى است مشهور ؛ و بعضى از علماء گفته‌اند : تعليق به محال است و مفادش استحالهء معرفت نفس است به خاطر استحالهء احاطهء علميّه به خداوند سبحانه . و اين گفتار مردود است اوّلًا به قول پيمبر صلّى الله عليه و آله و سلّم در روايت دگر : أعْرَفُكُمْ بِنَفْسِهِ أعْرَفُكُمْ بِرَبِّه ؛ و ثانياً به اينكه اين حديث در معنى عكس نقيض قول خداوند تعالى مىباشد كه :  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ » \r\nحضرت علّامه دربارهء اين حديث بحث جامعى فرموده‌اند ، و در ص 186 روايات كثيره‌اى دراين‌باره شاهد و دليل گرفته‌اند .\r\nو اين حديث ، نيز در « مرصاد العباد » طبع بنگاه ترجمه و نشر كتاب در ص 3 ، و 174 ، و 185 ، و 413 ، و 535 آمده است\r\n( 2 ) . در كتاب « احاديث مثنوى » طبع دوّم ، ص 62 و 63 گويد :\r\n چون مرا ديدى خدا را ديده‌يى * گرد كعبه صدق برگرديده‌يى \r\nمستفاد است از مضمون اين حديث :\r\nمَنْ رَآني فَقَدْ رَأَى الْحَقَّ . ( « بخارى » ج 4 ، ص 135 ؛ « مسلم » ج 7 ، ص 54 ؛ « كنوز الحقائق » ص 125 ) مَنْ رَآني فَقَدْ رَأَى الْحَقَّ ، فَإنَّ الشَّيْطانَ لا يُتَراءى بى . ( « جامع صغير » ج 2 ، ص 170 )\r\n","page_name":" 171 ","page_number":189},
  {"content":"\r\n\r\nقاف رسيد به سيمرغ مىرسد . شعر :\r\n گرنه آن حسن در تجلّى بود * آن أنا الحقّ كه گفت « 1 » سُبحانى ؟ « 2 »\r\nكه تواند به غير او گفتن * لَيْسَ فى جُبَّتى « 3 » كه مىخوانى ؟\r\nهر چه هستى است در تو موجود است * خويشتن را مگر نمىدانى ؟ \r\n\r\nبهشت و دوزخ را مظاهرى در جميع عوالم الهى موجود مىباشد\r\nبدانكه بهشت و دوزخ را مظاهر در جميع عوالم الهى هست ، زيرا كه\r\n\r\n\r\n","description":"","footnote":"\r\n( 1 ) « نسخهء « ز » و « ديوان أوحدى » : گفت و سبحانى\r\n( 2 ) رَوح الارواح فى شرح أسماءِ الملك الفتّاح » سمعانى در ص 129 و ص 132 گويد : » بايزيد نعره مىزد : سُبحانى ما أعظمَ شأنى . و همو مىگفت : سُبحانى سُبحانى .\r\n« و علاء الدّولهء سمنانى در « العروة لاهل الخلوة و الجلوة » در ص 94 گويد : » امّا بدانكه تجلّى صورى چون تمام مىشود كه بعد از آن تجلّى ديگر نمىبيند ، ختم آن بر صورت خود مىبيند و فنابخش باشد و أنا الحقّ و سبحانى بىاختيار بر زبان آورد . »\r\nو شيخ نجم الدّين رازى در كتاب « عشق و عقل » در ص 89 گويد : « و چون تنه از بيضهء وجود برآورد ، پاى وى در بيضه مانده اين نوا زند كه : سبحانى ما أعظمَ شأنى »\r\n( 3 ) . سعيد الدّين فرغانى در « مشارق الدّرارى » ص 634 گويد : » مگر همچنان كه كسى به كمال تخلّق و تحقّق به اسماى الهى به مقام جمع وجودى مىرسد و در آن بحر غرق مىگردد ، پس به زبان جمع الهى أنا الحقّ و سُبحانى و ليسَ فى الجُبّة سِوى الله نعره مىزند .\r\n« و در « سيرهء حلبيّه » ج 1 ، ص 290 گويد : » و مِن ثَمّ ذكر القاضى عياض فى « الشّفاء » : أنّ مَن ادّعَى حُلولَ البارى فى أحد الاشخاص كان كافراً بإجماع المسلمين . و قولُ بعض العارفين و هو أبو يزيدَ البَسطامىّ : سُبحانى ما أعظمَ شأنى ، و قوله : إنّى أنا اللهُ لا الهَ الّا أنا فاعبُدْنى ، و قوله : و أنا ربّى الاعلى ، و قوله : أنا الحقّ و هو أنا و أنا هو ؛ ليس مِن دعوى الحلول فى شىء » .\r\n","page_name":" 172 ","page_number":190},
  {"content":"\r\n\r\n« شكّ نيست كه ايشان را اعيان كه صور علميّه‌اند در علم الهى هست و در عالم روحانى پيش از وجود جسمانى نيز وجود دارند . و اخراج آدم و حوّا از بهشت اشاره بدان است . و دوزخ را نيز وجود در اين عالم روحانى هست زيرا كه عالم روحانى مثال است آن چيز را كه در حضرت علميّه است . و احاديثى كه دلالت بر وجود ايشان مىكند بسيار هست . و حضرت رسالت عليه الصّلاة و السّلام اثبات وجود ايشان در دار دنيا فرموده كه : الدُّنْيَا سِجْنُ الْمُؤْمِنِ وَ جَنَّةُ الْكَافِر « 1 » . و در آيه كريمه مىفرمايد كه :  وَ إِنَّ جَهَنَّمَ لَمُحِيطَةٌ بِالْكافِرِينَ  « 2 » * و باز اثبات وجود ايشان در برزخ مثالى فرموده كه : الْقَبْرُ رَوْضَةٌ مِنْ رِيَاضِ الْجَنَّةِ أَوْ حُفْرَةٌ مِنْ حُفَرِ النِّيرَانِ « 3 » . در عالم انسانى كه منتخب همه است نيز وجود دارند ؛ زيرا\r\n\r\n\r\n","description":"","footnote":"\r\n( 1 ) - در « مرصاد العباد » ص 126 قسمت اوّل اين روايت را آورده است ، و در ص 598 در توضيحات آن گويد : اين حديث در « ترك الإطناب » ص 76 ؛ و شرح فارسى « شهاب » ص 75 ؛ و « احاديث مثنوى » ص 11 آمده است .\r\n( 2 ) ذيل آيه 49 ، از سوره 9 : التّوبه ؛ و آيه 54 ، از سوره 29 : العنكبوت\r\n( 3 ) اين روايت را ملّا صدرا در تفسير سورهء الطّارق ، طبع انتشارات بيدار ، ص 320 آورده است و گفته است : و ممّا يدُلّ على البرزخ قولهُ صلّى الله عليه و آله : الْقَبْرُ رَوْضَةٌ مِنْ رياضِ الْجَنَّةِ أوْ حُفْرَةٌ مِنْ حُفَرِ النّيرانِ . و در تعليقه ، معلّق آن آورده است : » ترمذى ، كتاب صفة القيامة ، باب 26 ، ج 4 ، ص 640 » .\r\nو همچنين در « بحار الانوار » طبع حروفى ، ج 6 ، ص 205 ؛ و « سفينة البحار » طبع سنگى ، ج 2 ، ص 395 آورده‌اند .\r\nو نيز در همين مجلّد از « بحار » باب أحوال البرزخ و القبر ، ص 218 ، حديث 13 ، نقلًا از « امالى » آورده است : فيما كتب أمير المؤمنين عليه السّلام لمحمّد بن أبى بكر : يا عِبادَ اللَّهِ - تا آنكه بعد از سه سطر مىفرمايد : وَ الْقَبْرُ رَوْضَةٌ مِنْ رياضِ الْجَنَّةِ أوْ حُفْرَةٌ مِنْ حُفَرِ النّارِ .\r\nو در « احاديث مثنوى » ص 140 ، تحت شمارهء 433 اين بيت را از مولانا آورده است :\r\n گورها يكسان به پيش چشم ما * روضه و حفره به پيش انبيا \r\n","page_name":" 173 ","page_number":191},
  {"content":"\r\n\r\nكه مرتبهء روح و دل و كمالات ايشان عين نعيم است ، و مقام نفس و هوا و مقتضيات ايشان نفس جحيم . و آخر مراتب مظاهر ايشان در دار آخرت است كه عالم مُجازات است ، و در احاديث و قرآن مجيد اخبار ازين عالم در بسيار محلها فرموده است .\r\nو امام محمّد غزالى در « مضنونٌ به على غير أهله » « 1 » مىفرمايد كه : أبو علىّ كه از عظماءِ فلاسفه است فرموده است كه : مىتواند بود كه حضرت عزّت عَزّ شأنُه نفس فلكى را اين قوّت داده باشد كه هر چه در عالم مواليد\r\n\r\n\r\n","description":"","footnote":"\r\nو گفته است : » اشاره است به حديث ذيل :\r\nإنَّما الْقَبْرُ رَوْضَةٌ مِنْ رياضِ الْجَنَّةِ أوْ حُفْرَةٌ مِنْ حُفَرِ النّارِ . ( « جامع صغير » ج 1 ، ص 62 )\r\n« و همچنين ملّا صدرا در « تفسير سوره سجده » انتشارات بيدار ، ص 89 گويد :\r\n« و قد انتَهى الكلامُ إلى ما عجز عن دركه جمهورُ الانام ؛ اللهمّ اجْعَل هذه الكلماتِ محروسةً عن ملاحظة النّاقصينَ ، و اسْتُرها عن أعين المغرورين ، و اجْعَل لاصحاب القلوب الصّافية نصيبًا وافراً من دركها ، و رغبةً تامّةً فى حفظها ثمّ فى صونها عن الاغيار ، ليكونَ مستقرُّ هذه المعانى صدورَ الاحرار الّتى هى قبور الاسرار لتكونَ فى روضة من رياض الجِنان ، و لا تجْعَلها فى بطون الاشرار كَيْلا يكونَ فى حفرة من حُفر النّيران ، و هم الظّاهريّونَ الّذين زيّنوا ظواهرَهم بالنّقوش المزخرفة و الاقوال المزيّنة المليحة الحُلوة كالاطعمة و الحلاوات ، و أهملوا بواطنَهم بل أحشَوها بالنّفاق و الجهل و الاستكبار عن الحقّ و الحقائق كبطون الفجّار و قبور الكفّار .\r\n همچو گور كافران ، بيرون حُلَل * و اندرون قهر خدا عزّ و جلّ \r\nاللهمّ اجْعَل قبرَنا روضةً من رياض الجِنان و لا تجْعَلها حُفرةً من حُفر النّيران . « - انتهى كلام ملّا صدرا .\r\nو أيضاً غزالى در « المضنونُ به على غير أهله » ص 79 ، در هامش ج 2 « الإنسان الكامل » جيلى طبع اوّل آورده است .\r\n( 1 ) در دو طبع آن كه در هامش « الإنسان الكامل » جيلى طبع شده است تفحّص به عمل آمد و چنين عبارتى يافت نشد .\r\n","page_name":" 174 ","page_number":192},
  {"content":"\r\n\r\n( سفليّات ) از اشخاص و اقوال و اعمال و اخلاق و حركات و سكنات واقع باشد ، صور مناسبهء هر يكى چنانچه در شريعت غرّاء معيّن شده و اسماء آن در نصوص وارد است ، در آن نفس فلكى باشد ؛ كه نفس انسانى چون از بدن عنصرى قطع تعلّق كند به بدنى كه لايق آن عالم داشته باشد ، صور اعمال و اخلاق و اوصاف و اقوال كه در اين عالم از او صادر شده باشد همه را مشاهده نمايد . « 1 »\r\n\r\nادلّهء مثبتهء وجود بهشت و دوزخ در عوالم بعد از عالم دنيا\r\nو مخبر صادق كه حضرت پيغمبر است صلّى الله عليه و آله و سلّم خبر داده از حور و قصور و رضوان و اثمار و انهار ، و باز ضدّ آن از مار و عقرب و آتش و مالك ؛ پس چون مخالف عقل نيست و مخبر صادق از آن إخبار فرموده ، جزم است كه آن چنان است . و اين نسبت با شخصى است كه خواهد كه ادراك اين معنى به طريق عقل نمايد ، و إلّا ارباب تصفيه و أهل القلوب به عين بصيرت مشاهده مىنمايند كه هر چه حضرت نبىّ از آن إخبار كرده‌اند همه بيان واقع است ، و به حكم مُوتُوا قَبْلَ أَنْ تَمُوتُوا « 2 » هر چه بعد از موت طبيعى خواهد بود امروز به سبب موت اختيارى بر ايشان ظاهر شده و همه را به عين اليقين مشاهده نموده‌اند و شكّ از باطن ايشان برخاسته است\r\n . زينهار اى جان من صد زينهار * نيك كن پيوسته دست از بد بدار \r\n\r\n\r\n","description":"","footnote":"\r\n( 1 ) ما در بحث « معادشناسى » از دورهء علوم و معارف اسلام ، اين گونه احتمال را تضعيف نموده‌ايم و به وجهى أحسن معاد جسمانى عنصرى را به اثبات رسانيده‌ايم .\r\n( 2 ) « مرصاد العباد » ص 359 و ص 364 و ص 386 ؛ و « عروه » سمنانى ص 87 ؛ و در « احاديث مثنوى » ص 116 گويد : «\r\n اى خنك آن را كه پيش از مرگ مُرد * يعنى او از اصل اين رَز بوى برد \r\nاشاره است به حديث موتوا قَبْلَ أنْ تَموتوا كه صوفيّه آن را نقل مىكنند . و مؤلّف « اللؤلؤ المرصوع » به نقل از ابن حجر آن را حديث نمىشمارد . »\r\nو در « حدائق الحقائق » طبع سوّم ، ص 479 گويد : و به مقتضاى موتوا قَبْلَ أنْ تَموتوا\r\n","page_name":" 175 ","page_number":193},
  {"content":"\r\n\r\n زانكه هر چه اينجا كنى از نيك و بد * مونست خواهد شدن اندر لحد \r\nكه الْقَبْرُ صَنْدُوقُ الْعَمَلِ « 1 » .\r\nو أعراف جمع عُرف است و عرف مكان مرتفع را مىگويند كه بر جوانب مشرف باشد و اين مرتبهء سابقان است كه فرمود :   وَ السَّابِقُونَ السَّابِقُونَ * أُولئِكَ الْمُقَرَّبُونَ   . « 2 »\r\nو ايشان كاملانىاند كه به مقام جمع الجمع رسيده‌اند كه مقام بقاء بالله است ؛ و حقّ را در هر شيئى متجلّى به صفتى مىبينند كه آن شىء مظهر آن صفت است ؛ و اين مقام إشراف است بر اطراف ، زيرا كه هر چيز را چنانچه هست مىبينند و مىدانند ، كه :  وَ عَلَى الْأَعْرافِ رِجالٌ يَعْرِفُونَ كُلًّا بِسِيماهُمْ  . « 3 »\r\n ما طبيبانيم و شاگردان حقّ * بحر قُلزم ديد ما را فَانفَلَق « 4 » \r\n\r\n\r\n","description":"","footnote":"\r\n( 1 ) « ديوان منسوب به أمير المؤمنين عليه السّلام » طبع سنگى :\r\n يا مَنْ بِدُنْياهُ اشْتَغَلْ * قَدْ غَرَّهُ طولُ الامَلْ\r\nالْمَوْتُ يَأْتى بَغْتَةً * وَ الْقَبْرُ صَنْدوقُ الْعَمَلْ \r\nو در طبع و تنقيح و تصحيح عبد العزيز الكرم نيز در ص 105 وارد است . و در « ديوان الشّعر المنسوب إلى أميرالمؤمنين عليه‌السّلام » عبد العزيز سيّد الاهل ، ص 113 ابيات زير را از حضرت آورده است :\r\n غَرَّ جَهولًا أمَلُه * يَموتُ مَن جا أجَلُهْ\r\nوَ مَنْ دَنا مِنْ حَتْفِهِ * لَمْ تُغْنِ عَنْهُ حيَلُهْ\r\nوَ ما بَقاءُ آخِرٍ * قَدْ غابَ عَنْهُ أوَّلُه ؟\r\nوَ الْمَرْءُ لا يَصْحَبُهُ * فى الْقَبْرِ إلّا عَمَلُهْ \r\n( 2 ) آيه 10 و 11 ، از سوره 56 : الواقعة\r\n( 3 ) قسمتى از آيه 46 ، از سوره 7 : الاعراف\r\n( 4 ) اشاره است به آيه 63 از سوره 26 : الشّعراء :  فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ فَانْفَلَقَ . . .  ( م )\r\n","page_name":" 176 ","page_number":194},
  {"content":"\r\n\r\n آن طبيبانِ طبيعت ديگرند * كه به دل از راه نبضى بنگرند\r\nما به دل بىواسطه خوش بنگريم * كز فراست ما به عالىمنظريم \r\nچون اشارت به بعضى از عوالم غيبيّه فرموده ، به عبارتى ديگر مىفرمايد : متن :\r\n كدام است آن جهان كو نيست پيدا * كه يك روزش بود يك سال اينجا ؟ \r\n\r\nعوالم خمسه : لاهوت ، جبروت ، ملكوت ، مُلك و ناسوت\r\nبدانكه عوالم كلّيّه پنج است :\r\nاوّل : عالم ذات كه آن را لاهوت ، و هويّت غيبيّه ، و غيب مجهول و غيب الغيوب ، و عين الجمع ، و حقيقة الحقائق ، و مقام أو أدنَى ، و غاية الغايات ، و نهاية النّهايات ، و احديّت مىگويند .\r\nدويّم : عالم صفات كه جبروت ، و برزخ البَرازخ ، و برزخيّت اولى ، و مجمع البحرين و قابَ قَوسَين ، و مُحيط الاعيان و واحديّت ، و عَما مىخوانند .\r\nسيّم : عالم ملكوت كه عالم ارواح ، و عالم أفعال ، و عالم امر ، و عالم ربوبيّت ، و عالم غيب ، و باطن مىخوانند .\r\nچهارم : عالم مُلك كه عالم شهادت ، و عالم ظاهر ، و عالم آثار ، و خَلق ، و محسوس گفته‌اند .\r\nپنجم : عالم ناسوت كه كون جامع ، و علّت غائيّه ، و آخر التّنزّلات ، و مَجلَى الكُلّ ناميده‌اند .\r\nو از اين پنج عوالم ، سه عالم اوّل داخل غيب‌اند زيرا كه از ادراك حواسّ بيرون‌اند . و دو عالم آخر داخل شهادتند چو محسوس به حواس‌ّاند . شيخ مىفرمايد كه : « كدام است آن جهان كو نيست پيدا ؟ » يعنى محسوس نيست و از حواسّ غائب است كه يك روزِ آنجا يعنى آن جهان ، يك سال اين جهان است .\r\n\r\n","description":"","footnote":"","page_name":" 177 ","page_number":195},
  {"content":"\r\n\r\nو اين عالم اشاره به برزخ مثالى است كه حدّ فاصل است ميان غيب و شهادت ، و به حسب برزخيّت جامع أحكام هر دو عالم است كه ظاهر و باطن است . و در اين عالم جسمانى تقيّد به زمان و مكان و كوتاهى و درازى و ماه و سال بواسطهء كثافت است ؛ و هر چند كثافت كمتر باشد تقيّد و ملاحظهء بُعدِ ميان مبدأ و معاد و ازل و أبد كمتر است و ظهور علم و انكشاف معلومات و حقايق امور زياده است .\r\nفلهذا يك روز عالم برزخ يك سال اينجاست ، و يك روز عالم ربوبيّت هزار سال اينجاست ؛ كه  إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ  . « 1 » و يك روز عالم الوهيّت پنجاه هزار سال اينجاست ؛ كه  تَعْرُجُ الْمَلائِكَةُ وَ الرُّوحُ إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  . « 2 » شعر :\r\n پيش ما صد سال و يك ساعت يكى است * كه دراز و كوته از ما منفكى است\r\nآن دراز و كوتهى در جسمها است * آن دراز و كوته اندر جان كجاست\r\nاز ره و منزل ز كوتاه و دراز * دل چه داند كوست مست و دلنواز\r\nآن دراز و كوته اوصاف تن است * رفتن ارواح ، ديگر رفتن است \r\nو چون در حضرت احديّت ذات ، تعيّن و تقيّد را راه نيست - چو كثرات اعتبارى نيز در آن حضرت منتفى است - تقدّم ذات احديّت بر واحديّت كه منشأ تعيّنات و نِسَب است معبّر به سنهء سَرمَدىّ است .\r\n\r\n\r\n","description":"","footnote":"\r\n( 1 ) قسمتى از آيه 47 ، از سوره 23 : الحجّ\r\n( 2 ) آيه 4 ، از سوره 70 : المعارج\r\n","page_name":" 178 ","page_number":196},
  {"content":"\r\n\r\nو در بعضى نسخه چنين يافته شد : « كه يك روزش بود پنجاه اينجا » . آن جهان اشاره به عالم الوهيّت باشد و از پنجاه ، پنجاه هزار سال مراد باشد ؛ كه :  فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  . « 1 »\r\nچون اشاره به عوالمى فرمود كه مُدرك به حواسّ نمىگردد و هر كس را بر آن راه نيست ، به جهت تأكيد تصديق مستمع مىفرمايد : متن :\r\n همين نبود جهان آخر كه ديدى * نه ما لَا تُبْصِرونْ آخر شنيدى ؟ \r\nيعنى عالم همين عالم شهادت و محسوس نيست كه مىبينى ، بلكه عالمها بالاتر از ادراك حواسّ بسيار است اگرچه از روى كلّيّت منحصر در عوالم سه‌گانه است كه گذشت مىفرمايد كه : نه در كلام الهى شنيدى كه :  وَ ما لا تُبْصِرُونَ ؟  يعنى آن عالمهائى كه به چشم سر ديده نمىشود . و در كلام الله قسم به اين دو عالم ياد فرموده كه :   فَلا أُقْسِمُ بِما تُبْصِرُونَ * وَ ما لا تُبْصِرُونَ   « 2 » كه عالم ظاهر و باطن و غيب و شهادت باشد كه مشتمل بر عوالم پنج‌گانهء مذكوره است ، چنانچه بيانش گذشت . و عالم لاهوت اصل « 3 » همهء آن عالمهاست ؛ و اين عالم نسبت با آن عوالم مثل ذرّه‌اى است در بيابان ، و قطره‌اى با بحر بىپايان .\r\nچون نشأهء انسانى و شأن جامعيّت كمال او مقتضى « 4 » آنست كه او را بر تمامت مراتب موجودات اطّلاعى حاصل باشد و به حكم  وَ عَلَّمَ آدَمَ الْأَسْماءَ كُلَّها  « 5 » أسماءِ همهء مسمّيات را بداند ، فرمود كه : متن\r\n\r\nجابُلْقا عالم مثال در مشرق ارواح ، و جابُلْسا عالم مثال در مغرب است\r\n بيا بنما كه جابُلقا كدام است * جهان شهر جابُلسا كدام است ؟ \r\n\r\n\r\n","description":"","footnote":"\r\n( 1 ) قسمتى از آيه 4 ، از سوره 70 : المعارج\r\n( 2 ) آيه 38 و 39 ، از سوره 69 : الحاقّة\r\n( 3 ) نسخهء « ز » و طبع سنگى : گذشت ، و اصل\r\n( 4 ) نسخهء « ز » و طبع سنگى : چون شأن جامعيّت كمال انسانى مقتضى\r\n( 5 ) - صدر آيه 31 ، از سوره 2 : البقرة\r\n","page_name":" 179 ","page_number":197},
  {"content":"\r\n\r\nدر قصص و تواريخ مذكور است كه جابلقا شهرى است در غايت بزرگى در مشرق ، و جابلسا نيز شهرى است به غايت بزرگ و عظيم در مغرب در مقابل جابلقا . و ارباب تأويل در اين باب سخنان بسيار گفته‌اند ، و آنچه بر خاطر اين فقير قرار گرفته - بىتقليد غيرى - به طريق اشاره دو چيز است :\r\nيكى آنكه : جابلقا عالم مثالى است كه در جانب مشرق ارواح واقع است كه برزخ است ميان غيب و شهادت و مشتمل است بر صور عالم ؛ پس هرآينه شهرى باشد در غايت بزرگى . و جابلسا عالم مثال و عالم برزخ است كه ارواح بعد از مفارقت نشئهء دنيويّه در آنجا باشند ، و صور جميع اعمال و اخلاق و افعال حسنه و سيّئه كه در نشئهء دنيا كسب كرده‌اند - چنانچه در احاديث و آيات وارد است - در آنجا باشند . و اين برزخ در جانب مغرب اجسام واقع است و هرآينه شهرى است در غايت بزرگى و در مقابل جابلقا است .\r\nو خلق شهر جابلقا ألطف و اصفايند ، زيرا كه خلق شهر جابلسا به حسب اعمال و اخلاق رديّه كه در نشئه دنيويّه كسب كرده‌اند بيشتر آنست كه مصوّر به صور مظلمه باشند .\r\nو اكثر خلايق را تصوّر آنست كه اين هر دو برزخ يكى است ؛ فأمّا بايد دانست كه برزخى كه بعد از مفارقت نشئه دنيا ، ارواح در او خواهند بود غير از برزخى است كه ميان ارواح مجرّده و اجسام واقع است . زيرا كه مراتب تنزّلات وجود و معارج او دورى است ؛ چو اتّصال نقطه اخير به نقطه اوّل جز در حركت دورى متصوّر نيست . و آن برزخى كه قبل از نشئهء دنيوى است ، از مراتب تنزّلات اوست « 1 » و او را نسبت با نشئهء دنيا اوّليّت است ؛ و آن برزخى كه بعد از نشئه دنيويّه است ، از مراتب معارج است و او را نسبت با نشأهء دنيوى آخريّت است\r\n\r\n\r\n","description":"","footnote":"\r\n( 1 ) . نسخهء « ز » : است\r\n","page_name":" 180 ","page_number":198},
  {"content":"\r\n\r\nديگر آنكه صورى كه لاحق ارواح در برزخ اخير مىشوند صور اعمال و نتائج افعال و اخلاق و ملكات است كه در نشئه دنيوى حاصل شده ، به خلاف صور برزخ اوّل . پس هر يكى غير آن ديگر باشد . فأمّا در اينكه هر دو عالم روحانيند و جوهر نورانى غير مادّيند و مشتمل بر مثال صور عالمند مشترك باشند .\r\nو شيخ داود قيصرى نقل مىكند كه : شيخ محيى الدّين أعرابى « 1 » قُدّس سرُّه در « فتوحات » تصريح كرده است كه البتّه برزخ اخير غير برزخ اوّل است . و تسميهء اوّل به « غيب امكانى » و اخير به « غيب محالى » فرموده‌اند بواسطهء آنكه هر صورت كه در برزخ اوّل است ممكن است كه در شهادت ظاهر شود ؛ و صورى كه در برزخ اخيرند ممتنع است كه رجوع به شهادت كنند مگر در آخرت .\r\nو از اهل مكاشفات بسيارند كه صور برزخ اوّل بر ايشان ظاهر مىشود و مىدانند كه در عالم از حوادث چه واقع مىشود ؛ فأمّا بر احوال موتى كم كس از مكاشفان مطّلع مىشوند .\r\n\r\nجابلقا مجمع البحرين الوهيّت و امكان ، و جابلسا تعيّن نشأهء انسانى است\r\nو معنى دوّم آنكه : شهر جابلقا مرتبهء الهيّه كه مجمع البحرين وجوب و امكان است باشد كه صور اعيان جميع اشياء از مراتب كلّيّه و جزويّه و لطائف و كثايف و اعمال و افعال و حركات و سكنات در اوست ، و محيط است بما كانَ و ما يكونُ . و در مشرق است زيرا كه در يَلى مرتبه ذات « 2 » است و فاصله بينهما نيست ، و شموس و اقمار و نجوم اسماء و صفات و اعيان از مشرق ذات طلوع نموده و تابان گشته‌اند .\r\nو شهر جابلسا نشأهء انسانى است كه مجلاى جميع حقايق اسماء الهيّه و حقايق كونيّه است ؛ هر چه از مشرق ذات طلوع كرده ، در مغرب تعيّن انسانى\r\n\r\n\r\n","description":"","footnote":"\r\n( 1 ) نسخهء « ز » : عربى\r\n( 2 ) يعنى : « در پهلو و كنار مرتبهء ذات است . »\r\n","page_name":" 181 ","page_number":199},
  {"content":"\r\n\r\nغروب نموده و در صورت او مخفى گشته است . شعر :\r\n با مغربى مغارب أسرار گشته‌ايم * بىمغربى مشارق انوار گشته‌ايم « 1 » \r\nو اين دو سواد اعظم‌اند در مقابل يكديگر ، و خلق هر دو را به حقيقت نهايتى نيست .\r\nچون هر عالمى را مشرقى و مغربى است بلكه هر مرتبه و هر فردى از افراد موجودات را ، فرمود كه : متن :\r\n مشارق با مغارب هم بينديش * چو اين عالم ندارد از يكى بيش \r\nبدانكه عالم الوهيّت نسبت با عالم ربوبيّت مشرقى است كه فيض از او به عالم ربوبيّت مىرسد . و عالم ربوبيّت نسبت با برزخ مثالى مشرقى است ، و برزخ مثالى نسبت با شهادت مشرقى است كه فيض از هر يكى به ما تحت خود مىرسد . و باز هر عالمى از عوالم و هر مرتبه‌اى از مراتب و هر فردى از افراد مشرقى است كه آفتابِ اسمى از اسماء الهيّه از او طالع شده ، و به اعتبار ديگر مغربى است كه در تعيّن او نور آن اسم مختفى گشته است . و دل انسانى به حسب جامعيّتِ مظهريّت ، صد مشرق و صد هزار مشرق بيش دارد ، كه تمامت نجوم اسماء الهى از آن مشارق تابان مىشوند ؛ و باز در مقابل هر يكى مغربى است . و عجائب و غرائب دل انسانى را غير از سالكانى كه اهل تصفيه‌اند مشاهده نمىتوانند نمود . شعر :\r\n عالم دل را نشانى ديگر است * برّ و بحر و كار و شانى ديگر است\r\nصد هزاران آسمان و آفتاب * مشترىّ و تير و زهره ماهتاب\r\nهر يكى تابنده‌تر از ديگرى * نور هر يك در گذشته از ثَرى\r\nهر يكى را برج ديگر منزل است * اين كسى داند كه از اهل دل است \r\n\r\n\r\n","description":"","footnote":"\r\n( 1 ) نسخهء « ز » و « ديوان مغربى » : بوده‌ايم\r\n","page_name":" 182 ","page_number":200},
  {"content":"\r\n\r\n\r\nجمع آوردن مشارق و مغارب در قرآن اشاره است به عدم انحصار عوالم در عالم ظاهر\r\nشيخ مىفرمايد كه در مشارق و مغارب انديشه و تأمّل نما كه در قرآن مجيد واقع شده كه :  فَلا أُقْسِمُ بِرَبِّ الْمَشارِقِ وَ الْمَغارِبِ  « 1 » ، يعنى حضرت حقّ قسم ياد مىفرمايد به خداى مشارق و مغارب ؛ مشارق و مغارب جمع است و حال آنكه اين عالم كه عالم محسوس است يكى بيش ندارد يعنى يك مشرق دارد و يك مغرب كه هر يكى در جهتىاند .\r\nو از اينجا معلوم نما كه عالم منحصر در اين عالم ظاهر نيست و عوالم لطيفهء غير محسوسه هستند و در هر يكى آسمان و آفتاب و كواكب هستند ؛ بلكه آن عوالم و آن آسمان و كواكب اصلند ؛ چو آنها مؤثّرند و اين‌ها متأثّر . شعر :\r\n آسمانها است در ولايت جان * كارفرماى آسمان جهان \r\nچون اكثر خلايق از حقيقت امر غافلند و از معرفت شئونات و تجلّيات الهى بىبهره ، و بنا بر عدم استعداد فطرى قابليّت شنودن و دريافتن آن ندارند مىفرمايد كه : متن :\r\n بيان مِثْلَهُنَّ ز ابن عبّاس * شنو پس خويشتن را نيك بشناس \r\nسلطان المفسّرين عبد الله بن عبّاس رضى الله عنهما فرموده است :\r\nلَوْ ذَكَرْتُ تَفْسيرَ قَوْلِ اللَّهِ تَعالَى :  اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ ،  « 2 » لَرَجَمونى أوْ قالوا : إنَّهُ كافِرٌ .\r\nيعنى اگر من كه ابن عبّاسم تفسير اين آيه و اسرارى كه از اين آيه معلوم دارم بگويم ، « لَرَجَمونى » البتّه مرا سنگسار مىكنند ؛ و اگر سنگسار نكنند بگويند كه من كافرم .\r\nچون شيخ فرمود كه تو همين لفظ عالم بيش نشنوده‌اى و از اين عوالمى كه در قاعدهء مذكوره ذكر رفت خبر ندارى ، و عالم منحصر به محسوسات نيست و عوالم لطيفه بسيارند ؛ به استشهاد آن مىفرمايد كه : « بيان مِثْلَهُنَّ ز ابن عبّاس »\r\n\r\n\r\n","description":"","footnote":"\r\n( 1 ) » صدر آيه 40 ، از سوره 70 : المعارج\r\n( 2 ) صدر آيه 12 ، از سوره 65 : الطّلاق\r\n","page_name":" 183 ","page_number":201},
  {"content":"\r\n\r\nيعنى آنچه ابن عباس در آيه  مِثْلَهُنَّ  فرموده كه من اگر تفسير آيه بگويم مرا بكشند ، نيك بشنو و خويشتن را نيكو بشناس كه آنچه حقيقت امر است تو نمىدانى ! و بنا بر عدم قابليّت اگر عارف و اصل محقّق از سخنان حقايق و مكشوفات چيزى اظهار نمايد ، اكثر خلايق إلى « 1 » ماشاءالله همه به طعن و انكار او برخيزند ، بلكه به كفر و قتل او فتوى دهند و اين را ديندارى و مسلمانى تصوّر نمايند .\r\nنقل است كه سلطان بايزيد بسطامى را ( قدّس سرّه ) دوازده نوبت از بسطام بيرون كردند كه او مُلحد و زنديق است ، و هر بار كه از بسطام بيرون مىرفت مىفرمود كه : خوشا شهرى كه ملحدش بايزيد باشد . و اكنون همه مريد و معتقد گور آن بزرگند ؛ زيرا كه تا در حالت حيات صورى بودند خلق را مناسبتى با ايشان نبود ، اكنون كه روح بزرگوارش به عالم علوى پيوسته و در قبرش به غير از سنگ و خاك نيست و خلق را از جهت كثافت و جهل مناسبتى با سنگ و كلوخ هست ، مريد گور اويند .\r\nاگر انصاف دارى در معنى اين آيه ملاحظه كن كه حضرت عزّت عزَّشأنُه و عظُم سلطانُه مىفرمايد كه :\r\n يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِهِ يَسْتَهْزِؤُنَ .  « 2 »\r\nشعر :\r\n ديده اين شاهان ز عامه خوف جان * كين گُرُه كورند و شاهان بىنشان\r\nانبيا را گفته قومِ راه گم * از سَفَه : إِنَّا تَطَيَّرْنَا بِكُمْ « 3 » \r\n\r\n\r\n","description":"","footnote":"\r\n( 1 ) نسخهء « ز » : إلّا\r\n( 2 ) آيه 30 ، از سوره 36 : يس : « اى حسرت و ندامت ! كجائى تو كه بر بندگان خداوند فرود بيائى ! به سوى ايشان هيچيك از پيغمبران نيامدند مگر آنكه به آنان استهزاء نمودند . »\r\n( 3 ) قسمتى از آيه 18 ، از سوره 36 : يس : « اهل قريه انطاكيّه به آن دو پيامبر مرسل و به آن شخص سوّم كه به مددشان آمده بود گفتند : ما به وجود شما فال بد مىزنيم ! »\r\n","page_name":" 184 ","page_number":202},
  {"content":"\r\n\r\n\r\nدوازده بار بايزيد را به جرم الحاد ، از بسطام بيرون كردند\r\n زرّ خالص را و زرگر را خطر * باشد از قلّاب خاين بيشتر \r\nچون هستى عالم ، ظلّ وجود حقيقى است ، و توهّم غيريّتِ حقيقىِ وجود عالم خيال باطل است ، و هر كه پندار غيريّت دارد اسير خواب غفلت است ؛ فرمود كه : متن :\r\n تو در خوابىّ و اين ديدن خيال است * هر آنچه ديده‌اى از وى مثال است \r\nيعنى همچنان‌كه شخص در خواب ، صورتى چند بيند كه مطابق واقع نباشد و در خواب پندارد كه آنها محقّق‌الوجودند و نداند كه آنها صور خياليّه‌اند كه در خارج وجود ندارند ، تو كه عالم را وجود حقيقى مىپندارى در خواب غفلتى و نمىدانى كه وجود عالم را غير ديدن ، خيال باطل است ؛ و هر چه تو ديده‌اى بالحقيقه عكس و مثال وجود حقّ است كه از آئينه اعيان ممكنه نموده شده است و غير حقّ را وجود نيست . شعر :\r\n اين نقشها كه هست ، سراسر نمايش است * اندر نظر چو صورت بسيار آمده\r\nعالم ، مثال ذات و ظلال صفات اوست * نقش دوئى چو صورت پندار آمده \r\nچون در قيامت هر چه مخفى است ، به حكم  يَوْمَ تُبْلَى السَّرائِرُ  « 1 » ظاهر خواهد شد ، فرمود كه : متن\r\n به صبح حشر چون گردى تو بيدار * بدانى كآن همه وهم است و پندار \r\nچون به حكم النَّاسُ نِيَام « 2 » فرمود كه : تو در خواب پندارى ، بيدارى از اين خواب غفلت به مرگست كه فَإذَا مَاتُوا انْتَبَهُوا « 3 » . و حشر به معنى جمع است\r\n\r\n\r\n","description":"","footnote":"\r\n( 1 ) آيه 9 ، از سوره 86 : الطّارق\r\n( 2 و 3 ) « شرح منازل السّائرين » انتشارات بيدار ، ص 34 ، باب اليقظة : كَما قالَ عَلَيْهِ السَّلامُ : النّاسُ نيامٌ ؛ و « مرصاد العباد » ص 468 ، تعليقه 7 : النّاسُ نيامٌ فَإذا ماتوا انْتَبَهوا .\r\n","page_name":" 185 ","page_number":203},
  {"content":"\r\n\r\n\r\nدر حشر معلوم شود كه غير از حقّ تعالى همه سراب بوده‌اند\r\n( حَشَرْتُهم أى : جَمعتُهم ) و مراد به اين حشر ، موت ارادى است ؛ كه مَنْ مَاتَ فَقَدْ قَامَتْ قِيَامَتُهُ ؛ « 1 » يعنى به صبح حشر كه موت ارادى است چون از خواب\r\n\r\n\r\n","description":"","footnote":"\r\nو در ص 660 در توضيحش آورده است كه : « روايتى است كه در « زهر الآداب » به حضرت رسول [ صلّى الله عليه و آله و سلّم 
  ] و در « شرح تعريف » به حضرت علىّ [ عليه السّلام 
  ] منسوب است . ر ك : « احاديث مثنوى » ص 81 . »\r\nو در « الإنسان الكامل » عزيز الدّين نسفى در دو جا آمده است : ص 271 و ص 426 ؛ و در « احاديث مثنوى » نيز در دو جا : اوّل در ص 81 ، شماره 222\r\n اين جهان وهم است ، اندر ظنّ مايست * گر رود در خواب دستى باك نيست \r\nمناسب است با مضمون اين روايت : النّاسُ نيامٌ فَإذا ماتوا انْتَبَهوا . كه در « زهر الآداب » طبع مصر ، ج 1 ، ص 60 منسوب به حضرت رسول صلّى الله عليه و آله ؛ و در « شرح تعريف » ج 3 ، ص 98 منسوب است به مولاى متّقيان علىّ عليه السّلام » .\r\n« و دوّم در ص 141 ، شماره : 438\r\n تا برآيد ناگهان صبح اجل * وارهد از ظلمت ظنّ و دغل \r\nمستفاد است از مضمون روايت الناسُ نيامٌ فَإذا ماتوا انْتَبَهوا . كه شرحش در ذيل شماره 222 مذكور است »\r\n( 1 ) صدر المتألّهين در « تفسير سوره سجده » انتشارات بيدار ، ص 87 و 88 ، در ضمن تفسير آيه  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ  ( آيه 11 از سوره 32 : السّجده ) فرموده است : « . . . تفارق و جدايى بين آن دو ( خلق و أمر ) موت انسان كبير و قيامت كبرى است :   لا أُقْسِمُ بِيَوْمِ الْقِيامَةِ   ( آيه 1 ، از سوره 75 : القيامة ) ، همان‌طور كه افتراق ميان روح انسان و بدنش موت اين عالم صغير و قيامت صغرى است به لحاظ كلام رسول الله صلّى الله عليه و آله : مَنْ ماتَ فَقَدْ قامَتْ قيامَتُهُ . »\r\nو در « إحياء العلوم » از طبع دار الكتب العربيّة الكبرى ، ج 4 ، ص 423 از أنس از رسول الله آورده است كه فرمود : فَمَنْ ماتَ قامَتْ قِيامَتُهُ .\r\nو نيز حجّة الإسلام غزالى در كتاب « المضنونُ به على غير أهله » در ص 79 ، كه در هامش جلد دوّم كتاب « الإنسان الكامل » شيخ عبد الكريم جيلىّ طبع شده است ( از طبع اوّل مطبعهء ازهريّهء مصريّه ، سنهء 1316 هجريّهء قمريّه ) ذكر كرده است\r\n","page_name":" 186 ","page_number":204},
  {"content":"\r\n\r\nغفلت بيدار گردى ، تعيّنات « 1 » و كثرات برخيزد و آنچه متفرّق مىنمود و موجب غفلت و تخيّلات فاسده مىگشت مجتمع گردد و توحيد ظاهر شود ، و بدانى « 2 » كه وجود واحد بوده كه به سبب كثرت مظاهر كثير مىنموده است و آنها كه تو تصوّر غيريّت كرده بودى و ايشان را حقيقى « 3 » پنداشتى همه وهم و پندار بوده و غير حقّ را وجودى نيست .\r\nچون تعيّنات و كثرات از جهت ظلمتِ عدميّت معبّر به شب است ، از موت كه فناى تعيّن است تعبير به صبح نموده زيرا كه برزخ است ميان شب كثرت و روز وحدت .\r\nو در اصطلاحات صوفيّه برانگيخته شدن به حيات طيّبه قلبيّه بعد از موت ارادى ، مسمّى به قيامت وسطى است ؛ كه :\r\n أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ  « 4 » يعنى : مَيْتاً بِالْجَهْلِ ، فَأَحْيَيْناهُ بِالْعِلْمِ وَ الْمَعارِفِ .\r\nچون حشر عبارت از اجتماع متفرّقات است كه بعد از محو كثرات ظاهر مىگردد فرمود كه : متن :\r\n چو برخيزد خيال چشم أحول * زمين و آسمان گردد مبدّل \r\nيعنى به صبح حشر كه عبارت از وصول سالك است به مقام توحيد كه كونين در نظر او به نور وحدانيّت محو و منطمس گردد وَ لا يَبْقَى إلّا الْحَىُّ الْقَيّومُ ، خيال چشم احول كه وجود موجودات را غير وجود حقّ ديدن است ( مثل احول كه يكى را دو مىبيند ) از پيش ديدهء او آن خيال غيريّت برخيزد و\r\n\r\n\r\n","description":"","footnote":"\r\n( 1 ) نسخهء « ز » : گردى و تعيّنات\r\n( 2 ) نسخهء « ز » : شود ، بدانى\r\n( 3 ) نسخهء « ز » : حقيقى\r\n( 4 ) آيه 122 ، از سوره 6 : الانعام\r\n","page_name":" 187 ","page_number":205},
  {"content":"\r\n\r\nيقين بداند كه همه وجودِ حقّ است و وجودات « 1 » موجودات كه به حقيقت ، نمودِ بىبود است ، خيال و وهم و پندار است ، و زمين و آسمان مبدّل گردد :\r\n يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ  . « 2 »\r\nيعنى زمين و آسمان باشد فأمّا نه آن زمين و آسمان اوّل باشد ؛ زيرا كه آن خيال كه در شب عمر به خواب غفلت مىديد كه غير است ، به صبح حشر ، نمود كه همه عين بوده و غيريّت ، خيال چشم احول است . شعر :\r\n بوديم يكى ، دو مىنموديم * نابود شد آن نمود در بود\r\nچون سايه به آفتاب پيوست * از ظلمت بودِ خود بياسود\r\nچون سوخته شد تمام هيزم * پيدا نشود از آن سپس دود \r\nچون ظهور نور تجلّى وحدت موجب اختفاى ظلمت كثرت است فرمود كه : متن :\r\n چو خورشيد جهان « 3 » بنمايدت چهر * نماند نور ناهيد و مه و مهر \r\nيعنى چون تجلّى ذات احدى كه خورشيد عيان عبارت از اوست در آيينه قلب سليم سالك حق‌ّبين رخ نمايد ، در تاب نور قاهر او نور زهره و ماه و آفتاب نماند و همه به ظلمت‌آباد عدم باز گردند ؛ كه    إِذَا الشَّمْسُ كُوِّرَتْ * وَ إِذَا النُّجُومُ انْكَدَرَتْ .    « 4 » و هيچ‌كدام را نورى و وجودى نماند . و چون اين قيامت كه نسبت با سالك عارف واقع است جلوه‌گرىِ قيامت كبرى است ، هرآينه علامات آن در اينجا بالتّمام به ظهور پيوندد و انوار وجود خيالى مجازى ممكنات كه مىنمود ، در تاب نور تجلّى ذاتى الهى محو مطلق گردد و به ظهور حقّ به صفت اطلاقى قيامت قائم گردد ، و غير حقّ نماند و آنچه نسبت با\r\n\r\n\r\n","description":"","footnote":"\r\n( 1 ) نسخه « ز » : وجود\r\n( 2 ) آيه 48 ، از سوره 14 : إبراهيم\r\n( 3 ) نسخه « ز » : عيان\r\n( 4 ) آيه 1 و 2 ، از سوره 81 : التّكوير\r\n","page_name":" 188 ","page_number":206},
  {"content":"\r\n\r\nديگران نسيه است نسبت با وى نقد گردد . شعر :\r\n هركه گويد كو قيامت اى صنم * خويشتن بنما قيامت نك منم\r\nاين قيامت زان قيامت كى كم است * آن قيامت زخم و اين چون مرهم است \r\nچون قيام قيامت كه مقتضاى اسم قهّار و مُعيد است ظهور نيستى است در هستى ؛ كه :  كُلُّ مَنْ عَلَيْها فانٍ  « 1 » فرمود كه : متن :\r\n فتد يك تاب از آن بر سنگ‌خاره * شود چون پشم رنگين پاره پاره \r\nيعنى يك تاب از آن نور تجلّى ذات كه خورشيد عيان است بر سنگ‌خاره افتد ، يعنى سنگ سخت از سنگهاى كوه آفاقى و « 2 » انفسى بلكه هر دو ، از هيبت آن تاب تجلّى و غلبه نور قاهر الهى ، سنگ‌خاره همچون پشم رنگين پاره پاره شود و محو و متلاشى گردد ؛ كه :  وَ تَكُونُ الْجِبالُ كَالْعِهْنِ الْمَنْفُوشِ  . « 3 » شعر :\r\n صارَ دَكّاّ مِنْهُ وَ انْشَقَّ الْجَبَلْ * هَلْ رَأَيْتُمْ مِنْ جَبَلْ رَقْصَ الْجَمَلْ ؟ ! « 4 » \r\nچون تحصيل كمالات حقيقى و معارف يقينى كه مقصود ايجاد است بجز در اين نشئه ميسّر نيست ، فرمود كه : متن\r\n\r\nتحريص و ترغيب به مكاشفات و تجلّيات و سَيَران به عوالم لطيفه\r\n بدان اكنون كه كردن مىتوانى * چو نتوانى چه سود آنگه كه دانى \r\nچون شيخ در اين ابيات كه مىآيد تحريص و ترغيب به مراتب قلبيّه و\r\n\r\n\r\n","description":"","footnote":"\r\n( 1 ) آيه 26 ، از سوره 55 : الرّحمن\r\n( 2 ) نسخهء « ز » : يا\r\n( 3 ) آيه 5 ، از سوره 101 : القارعه\r\n( 4 ) « از آن تجلّى و نظر ، كوه پاره گشت و منشقّ گرديد ؛ و آيا شما از كوه رقصيدن شتر را ديده‌ايد ؟ ! »\r\n","page_name":" 189 ","page_number":207},
  {"content":"\r\n\r\nمكاشفات و مشاهدات و تجلّيات و فناء و سَيَران و عروج به افلاك و عوالم لطيفه مىفرمايد ، مقدّمه‌اى ذكر كرده مىشود كه طالب صادق را وسيله تحصيل آن معانى و موجب زيادتى فهم و ادراك آن چنانچه واقع است باشد :\r\nبدانكه انسان را به‌واسطه جامعيّتى كه در اصل فطرت دارد قابليّت آن هست كه به طريق تصفيه و تجليه حقايق امور بر او مكشوف گردد ، و عروج و سيران و طيران در افلاك و عوالم لطيفه ملكوتى و جبروتى نمايد ، و در مراتب تجلّيات آثارى و افعالى و اسمائى و صفاتى و ذاتى به ديده بصيرت مشاهده جمال با كمال حضرت ذو الجلالى « 1 » نمايد ، و هستى مجازى و تعيّن سالك در پرتو تجلّيات ذات احديّت فانى و محو مطلق گردد ، و بعد از فناء فى الله متّصف به بقاء بالله گشته ، حقّ را به حقّ ببيند و بداند ؛ و مقصود آفرينش كه معرفت است او را حاصل شود . شعر :\r\n اگر دمى بگُذارى هواى نااهلى * ببينى آنچه نبى ديد و آنچه ديد ولىّ \r\nو حصول اين معانى موقوف به مقدّمات و اسباب چند است :\r\nاوّل آنكه طلب راهنمائى كند كه به ارشاد كاملى سلوك راه حقّ چنانچه وظيفه ارباب طريقت است نموده باشد ، و به مراتب كمالات معنويّه كه اجمالًا گفته شد وصول يافته و آن كامل بنا بر اشاره الهى اجازه نموده باشد كه آن سالك ارشاد طالبان حقّ بفرمايد ، و آن كامل نيز از كاملى ديگر مجاز باشد ، همچنين مُعَنعَن « 2 » تا به حضرت رسالت عليه الصّلاة و السّلام رسد . شعر\r\n\r\n\r\n","description":"","footnote":"\r\n( 1 ) نسخهء « ز » : ذو الجلال\r\n( 2 ) در لزوم استاد كامل براى سير عوالم ربوبى ، شرعاً و عقلًا و وجداناً شواهد و ادلّه بقدرى است كه مجال ، گشايش مقال را ندارد . و امّا لزوم اين استاد به طور مُعنعن ( يكى پس از ديگرى تا به رسول الله برسد ) نه ثبوتاً و نه اثباتاً دليلى براى آن قيام ننموده است ؛ گرچه سلاسل متصوّفه بدين امر اهمّيّتى تمام مىدهند و آن را از لوازم لا ينفكّ سلوك مىشمرند ولى گفتارشان متّكى به اصل متين و اساس رصينى نمىباشد . بهترين نمونه و شاهد ، عرفان و سلوك آية الحقّ و الحقيقة و سند القرآن و السّنّة : آية الله آخوند ملّا حسين‌قلى دَرْجَزينى شَوَندى همدانى أعلى الله درجاته السّامية مىباشد ، كه او عرفان را از استادش : آية الله آقا سيّد على شوشترى اخذ كرده است ، و او از مرد جولا ؛ و مرد جولا از چه كسى گرفته است به هيچ وجه معلوم نيست .\r\nجناب محترم فاضل مكرّم آيةالله‌زاده مرحوم قاضى : حاج سيّد محمّد حسن طباطبائى قاضى أدام الله ظلّه در شرح حال مرحوم والدشان قاضى بزرگ مرقوم داشته‌اند :\r\nمن از پدرم پرسيدم : شما عرفان را از كه اخذ كرده‌ايد ؟ فرمودند : از مرحوم آقا سيّد أحمد كربلائى طهرانى . عرض كردم : او از چه كس اخذ كرده است ؟ فرمودند : از مرحوم آخوند ملّا حسين‌قلى همدانى . عرض كردم : او از چه كس ؟ فرمودند : از آقا سيّد على شوشترى . عرض كردم : او از چه كس ؟ فرمودند : از همان مرد جولا . عرض كردم : او از چه كس ؟ با تغيّر فرمودند : من چه مىدانم ؟ ! تو مىخواهى براى من سلسله درست بكنى ؟ !\r\n","page_name":" 190 ","page_number":208},
  {"content":"\r\n\r\n راه دور است و پرآفت اى پسر * راهرو را مىببايد راهبر\r\nگر تو بىرهبر فرود آيى به راه * گر همه شيرى ، فروافتى به چاه\r\nكور هرگز كى تواند رفت راست ؟ * بىعصاكش كور را رفتن خطاست\r\nگر تو گوئى نيست پيرى آشكار * تو طلب كن در هزار اندر هزار\r\nزانكه گر پيرى نباشد در جهان * نه زمين بر جاى ماند نه مكان\r\nگر نباشد در جهان قطب زمان « 1 » * كى تواند گشت بىقطب آسمان\r\nگر ترا درد است پير آيد پديد * قفل دردت را پديد آيد كليد \r\nو چون دست در دامن چنين پير كامل زند ، بايد كه اختيار خود را در اختيار پير محو گرداند و در حكم پير كالمَيِّتِ فى يدِ الغَسّال « 2 » باشد ، و به امر پير\r\n\r\n\r\n","description":"","footnote":"\r\n( 1 ) - « نسخهء « ز » و « مصيبت نامهء » عطّار : در زمين قطب جهان\r\n( 2 ) مانند جسد مرده در دست غسل‌دهنده » كه از هر طرف اراده نمايد او را گردش مىدهد .\r\n","page_name":" 191 ","page_number":209},
  {"content":"\r\n\r\nعلى الدّوام متوجّه حقّ باشد . و عادت به صدق اقوال و افعال نمايد . و از مشتهَيات و لذّات نفسانى إعراض كند و نفس را از رذائل اخلاق و نقائص أعمال مُزكَّى سازد . و به طاعات و عبادات بدنى به مقتضاى شرع شريف نبوىّ صلّى الله عليه و آله مشغول گردد ، و از افراط و تفريط مُجتنب باشد . و از هر چه مانع توجّه او به جانب حقّ باشد بكلّى روى بگرداند . و قلّت كلام و قلّت منام و ذكر به دوام و قلّت طعام را ورد و شعار خود سازد . و يك دم بيرون از امر پير نرود « 1 » .\r\nو چون اين مقدّمات و اسباب مرتّب گردانيد ، آينه دل سالك كه جام جهان‌نماى حقّ است به نور قدس و طهارت روشن ، و از زنگ « 2 » طبيعت مُصفَّى گردد .\r\nو چون از اين عالم سفلى ظلمانى قطع تعلّق نمايد ، روح او به پرواز و سير عالم علوى درآيد و عروج بر آسمانها و عرش و بالاى عرش حاصل شود ، و با روحانيّات و ملائكه مناسبات پيدا آيد ، و انوار الهى در دل پاك او تافتن گيرد ؛ و او را به ديده سِرّ ، لقاء الله كه غايت مقاصد و نهايت مرام است حاصل شود . شعر :\r\n چون تو ديدى پرتو آن آفتاب * تو نماندى باز شد آبى به آب\r\nقطره بودى گم شدى در بحر راز * مىنيابى اين زمان آن قطره باز\r\nگرچه گم گشتن نه كار هر كسى است * در فنا گم‌گشتگان چون من بسى است \r\nشيخ مىفرمايد كه : « بدان اكنون كه كردن مىتوانى » يعنى اين زمان كه سرمايه عمر عزيز و اسباب اين سير و سلوك مهيّا دارى ، بدانكه انسان را از چنين « 3 » كمالات مىتواند كه حاصل شود ؛ بلكه انسان فى نفس الامر به جهت همين مخلوق است . پس آن مقدّمات كه موقوفٌ عليه حصول اين كمالات است مرتّب گردان و اسباب آن را مهيّا ساز و مقصود آفرينش حاصل كن .\r\n« چو نتوانى چه سود آنگه كه دانى » ؛ يعنى آن زمان كه قوّت بدنى كه\r\n\r\n\r\n","description":"","footnote":"\r\n( 1 ) نسخهء « ز » : و يك قدم از امر پير بيرون ننهد\r\n( 2 ) . نسخهء « ز » : رنگ\r\n( 3 ) نسخهء « ز » : را چنين\r\n","page_name":" 192 ","page_number":210},
  {"content":"\r\n\r\n\r\nتا فرصت باقى مىباشد بايد دست به سلوك و راه عرفان زد .\r\nاسباب تحصيل اين مطلوب بُوَد به ضعف مبدّل شود ، و از سلوك و رياضت بازمانى ، و فرصت فوت شود و نتوانى كه به اداء حقوق اين مقدّمات عمل نمائى ، دانستن كه ترا تحصيل اين كمالات ميسّر بوده و تو حاصل نكرده‌اى هيچ فايده‌اى نخواهد داد الّا زيادتى حسرت و ندامت ! شعر :\r\n بود در اوّل همه بىحاصلى * كودكىّ و بىدلىّ و غافلى\r\nباز در اوسط همه بيگانگى * وز جوانى شعبه ديوانگى\r\nباز در آخر كه پيرى بود كار * تن خرف درمانده و جان گشته زار « 1 »\r\nچون ز اوّل تا به آخر غافليست * حاصل ما لا جرم بىحاصلى است \r\nو مىتواند بود كه مراد « چو نتوانى چه سود آنگه كه دانى » اين باشد كه چون روح انسانى از بدن مفارقت نمود و اسباب تحصيل كمال نماند و دانست كه آنچه مطلوب بود حاصل نكرده و تمنّا مىنمايد كه :  فَارْجِعْنا نَعْمَلْ صالِحاً إِنَّا مُوقِنُونَ  « 2 » ، آن زمان اين دانستن هيچ سودى ندارد غير از پشيمانى كه اين يك عذاب ديگر است .\r\nچون منبع اين مشاهدات و مكاشفات كه ذكر كرده شد دل انسانى است مىفرمايد كه : متن :\r\n چه مىگويم حديث عالم دل * ترا اى سر نشيب پاى در گل \r\nيعنى حديث عالم دل كه عروج به عوالم لطيفه و مشاهدهء انوار و تجلّيات الهى است با تو چه گويم كه سر نشيب شده ، از علوّ مراتب كمالات قلبى و روحى به أسفل السّافلين طبيعت افتاده و پاى سير و سلوك تو در گل لذّات جسمانى و مشتهيات نفسانى مانده است ، و مهروب را مطلوب و مطلوب را\r\n\r\n\r\n","description":"","footnote":"\r\n( 1 ) در نسخهء « منطق الطير » : جان خرف درمانده تن گشته نزار\r\n( 2 ) آيه 12 ، از سوره 32 : السّجده : « ( بار پروردگارا ! ما بصيرت پيدا نموديم و گوش فرا داديم ) پس ما را برگردان تا عمل صالح بجاى آوريم . تحقيقاً اينك ما بر مقام يقين استواريم ! »\r\n","page_name":" 193 ","page_number":211},
  {"content":"\r\n\r\nمهروب انگاشته و خود را مقيّد حصول مال و جاه گردانيده‌اى ، و از ادراك كمالات معنوى كه لذّات باقى حقيقىاند بالكلّ محرومى . شعر :\r\n اهل دل شو يا كه بنده اهل دل * ورنه همچون خر فرومانى به گل\r\nهر كه را دل نيست او بىبهره است * در جهان از بينوائى شهره است\r\nرو به اسفل دارد او چون گاو و خر * نيستش كارى بجز از خواب و خور\r\nحقّ همىگويد كه ايشان فى المثل * همچو گاوند و چو خر بل هُم أضَلّ « 1 » \r\nچون غرض از ايجاد عالم ، معرفت است و معرفت حقيقى جز انسان كامل را حاصل نيست ، پس عالم به طفيل انسان مخلوق شده باشد ؛ فلهذا فرمود كه : متن :\r\n\r\nانسان كه دنبال خودشناسى نرود ، محروم‌ترين خلائق است\r\n جهان آنِ تو و تو مانده عاجز * ز تو محروم‌تر كس ديد هرگز ؟ \r\nيعنى جهان از آن تست و به جهت تو جهان را آفريده‌اند تا همه آلات و اسباب تو باشند ، و تو را از براى معرفت خود آفريده‌اند ؛ كه يَا بْنَ آدَمَ ! خَلَقْتُ الأشْياءَ كُلَّهَا لأجْلِكَ وَ خَلَقْتُكَ لأجْلِى « 2 » . و تو به لذّات طبيعى گرفتار و پايبند\r\n\r\n\r\n","description":"","footnote":"\r\n( 1 ) اشاره است به آيه 179 از سوره 7 : الاعراف :  أُولئِكَ كَالْأَنْعامِ بَلْ هُمْ أَضَلُّ  ( م )\r\n( 2 ) - « الجواهر السّنيّة فى الأحاديث القدسيّة » شيخ حرّ عاملى ، طبع نجف اشرف ، ص 361 : قال [ أى الحافظ رجب البرسىّ 
  ] : و جاء فى الأحاديث القدسيّات : إنَّ اللَّهَ يَقولُ : عَبْدى ! خَلَقْتُ الأشْياءَ لأجْلِكَ وَ خَلَقْتُكَ لأجْلى ؛ وَهَبْتُكَ الدُّنْيا بِالْإحْسانِ وَ الآخِرَةَ بِالْإيمانِ . و در تفسير « حدائق الحقائق » تأليف معين الدّين فَراهى هَروى مشهور به ملّا مسكين ، طبع سوّم ، ص 378 و 379 آورده است :\r\n« لطيفهء جليله : زلَيخا چون درها را ببست ، يوسف نگاه كرد زليخا را آراسته ديد . سلام كرده ، روى از وى بگردانيد و به ديوار روى آورد ، و صورت خويش با زليخا بر ديوار منقوش ديد . چشم از آنجا برداشت و به سقف خانه انداخت ، همان صورت در نظر وى درآمد . چشم از آنجا برداشته بر زمين افكند ، همان صورت ديد ؛ متحيّر گشت . كذلك اى\r\n","page_name":" 194 ","page_number":212},
  {"content":"\r\n\r\n\r\n\r\n","description":"","footnote":"\r\nدرويش ! مجموع أطباق سماوات و أرضين از سقفِ فلكِ اطلس تا به فرشِ زمين مسدّس مبنىّ بر محبّت حضرت اقدس است جلّ و علا . زليخا را مقصود از بنا و تصويرِ آن قصر ، آن بود كه يوسف چون در آن قصر درآيد و به اطراف و جوانب آن نظر كند ، و در هر چه بيند ، همه جمال وى مشاهده كند و سلسله عشق و محبّت در حركت آيد . و مقصود از آفرينش اجرام عِلْوى و اجسام سفلى توجّه اين مشت خاك به جناب قدس آن حضرت بوده است ؛ يا بْنَ آدَمَ ! خَلَقْتُ الأشْياءَ كُلَّها لَكَ وَ خَلَقْتُكَ لأجْلى . و هر چه خلعت وجودش پوشانيده‌اند ، جام شهودش نوشانيده و آئينه جمال‌نماى ذات و صفات خود گردانيده تا عارف در هر چه نگاه كند همه حسن و جمال محبوب خود بيند ؛ چنانچه فقير تو گويد :\r\n گر گشائى ديده دل ، حسن او بينى همه * ور ببندى ديده بدبين ، نكو بينى همه\r\nآفتابى را كه اندر روزن دل تافته است * با همه ذرّات عالم روبرو بينى همه\r\nناظر حقّ باش در مرآت ذرّات وجود * تا در اين آئينه‌ها ديدار او بينى همه\r\nعكس روى است آنكه مىتابد ز آئينه نه روى * آينه بردار تا خود جمله رو بينى همه\r\nيك سر مو گر شود از عالم وحدت پديد * هر دو عالم كمتر از يك تار مو بينى همه\r\nاز گلستان معانى يك گلت نآمد بدست * بس كه در گلزار صورت رنگ و بو بينى همه\r\nباده وحدت به هر ظرفى نمىگنجد معين * نيست اين زان مى كه در خمّ و سبو بينى همه \r\n» و شيخ محيى الدّين عربى در « الفتوحات المكّيّة » ، طبع قديم در جلد سوّم ( ص 123 ) ، باب 333 را با اين عنوان گشوده است : فى معرفة مَنزلِ « خَلَقْتُ الأشْياءَ مِنْ أجْلِكَ\r\n","page_name":" 195 ","page_number":213},
  {"content":"\r\n\r\nشده و از تحصيل معرفت كه مخلوق براى آن گشته‌اى عاجز مانده و تابع نفس امّاره گشته ، نمىتوانى كه ترك دو روزه لذّت فانى نموده ، كمالات جاودانى كه در ضمن معرفت الهى است به دست آرى و خود را از حرمان ابدى خلاص نمائى !\r\nپس به‌واسطه اين دنائت همّت و عدم انقياد ، محروم‌تر از تو و بينواتر « 1 » از تو از موجودات كس نديده . زيرا كه باقى موجودات به جهت آنچه مخلوق شده‌اند از آن تجاوز ندارند و نمىدانند كه غير از آن كمالى كه ايشان دارند هست ، و به جهت عدم قابليّت ، از حرمان آن كمال كه از انسان مطلوب است معذورند ؛ تو « 2 » كه مىدانى و به جهت آن مخلوق شده‌اى فريفته و اسير لذّات بهيمى و تمتّعات نفسانى گشته و از مقصود دو جهانى باز مىمانى . شعر :\r\n اين چه نادانى است يك دم با خود آى * سود مىخواهى از اين سودا برآى\r\nگنج عالم دارى و كَدّ « 3 » مىكنى * خود كه كرد آنچه تو با خود مىكنى ؟\r\nپادشاهى ، از چه مىگردى گدا ؟ * گنجها دارى ، چرائى بينوا ؟ \r\nو چون از لذّات شهوانى و مشتهيات نفسانى خلاصى ندارد مىفرمايد كه : متن :\r\n چو محبوسان به يك منزل نشسته * بدست عجز ، پاى خويش بسته \r\nيعنى همچون كسى كه بند گران بر پاى وى نهاده باشند و از آنجائى كه\r\n\r\n\r\n","description":"","footnote":"\r\nوَ خَلَقْتُكَ مِنْ أجْلِى ؛ فَلا تَهْتِكْ ما خَلَقْتُ مِنْ أجْلى فيما خَلَقْتُ مِنْ أجْلِكَ » .\r\nو از طبع 1395 هجريّه ، در الجزء السّابع و العشرون ، باب السّتّون ، ص 358 گويد : و أنزل فى التّوراة : « يا بْنَ آدَمَ ! خَلَقْتُ الأشْياءَ مِنْ أجْلِكَ وَ خَلَقْتُكَ مِنْ أجْلى » .\r\n( 1 ) نسخهء « ز » : و واپس‌مانده‌تر\r\n( 2 ) نسخه « ز » : و تو\r\n( 3 ) در نسخه « أسرار الشّهود » : گَد ( يعنى گدائى )\r\n","page_name":" 196 ","page_number":214},
  {"content":"\r\n\r\nنشسته است نتواند كه بيرون رود ، تو در منزل تقليد و طبيعت و هواى نفس گرفتارى و از آن تجاوز نمىتوانى كرد . و پاى سير و سلوك خود به دست عجز بسته و پندارى كه از اين قيود خلاص نمىتوان شد . و از غايت فسردگى كه از برودت تقليد و هواى نفس در تو اثر كرده ، گوئيا همچو مرده اصلًا حرارت شوق و ذوق عشق « 1 » در تو نيست . شعر :\r\n زنده شو اين مردگى از خود ببر * گرم شو افسردگى از خود ببر\r\nآتشى از عشق او در دل‌فروز * خرمن تقليد را يكسر بسوز \r\nچون برودت طبع و هوا بر امزجهء زنان غالب است فرمود كه : متن :\r\n نشستى چون زنان در كوى إدبار * نمىدارى ز جهل خويشتن عار \r\nيعنى مانند زنان ، پشت به دولت معرفت كرده‌اى و روى توجّه به مقتضَيات طبيعت و هواى نفسانى آورده و كوى ادبار و بدبختى را منزل اقامت خود گردانيده ، و فريفته رنگ و بو گشته و به صورتِ ظاهر بازمانده‌اى ، و پاى سير در طلب كمالات معنوى بيرون نمىنهى و از جهل خود شرم ندارى . شعر :\r\n تا به كى همچون زنان اين راه و رسم و رنگ و بو ؟ * راه مردان « 2 » گير و با صاحبدلان دمساز شو\r\nچون زغن تا چند باشى بسته مردار تن * در هواى سير « 3 » جان يك لحظه در پرواز شو \r\n\r\nراه وصول به معرفت الله ، عبور از نفس‌پرستى است\r\nچون حصول كمالات وابسته مخالفت نفس و هواست فرمود كه : متن :\r\n دليران جهان آغشته در خون * تو سر پوشيده ننهى پاى بيرون \r\nيعنى طالبان قرب مولى كه سالكان راه طريقتند و از غايت شجاعتى كه دارند ، پيوسته با نفس امّاره خود كه به موجب أَعْدَى عَدُوِّكَ نَفْسُكَ الَّتِى بَيْنَ\r\n\r\n\r\n","description":"","footnote":"\r\n( 1 ) نسخهء « ز » : حرارت ذوق و شوق و عشق\r\n( 2 ) نسخهء « ز » : رندان\r\n( 3 ) نسخهء « ز » : سرّ\r\n","page_name":" 197 ","page_number":215},
  {"content":"\r\n\r\nجَنْبَيْكَ « 1 » دشمن دين است ، به محاربه و مقاتله مشغولند ، و دايم به حكم أَوْحَى اللَّهُ تَعَالَى إلَى مُوسَى عَلَيْهِ السَّلَامُ : إنْ أَرَدْتَ رِضَائِى فَخَالِفْ نَفْسَكَ ؛ إنِّى لَمْ أَخْلُقْ خَلْقاً يُنَازِعُنِى غَيْرَه « 2 » به مخالفت و جدال او راسخ و ثابت‌قدمند و يك لحظه از مكر او ايمن نيستند و از قهر و غضب او آغشته خون جگرند ؛ و تو پرده تقليد بر سر انداخته و چون زنان در خانه طبع و هوا ساكن گشته و پاى همّت در ميدان طلب نمىنهى و از اين چاه طبيعت به در نمىآئى . شعر :\r\n نفس دون را زير دستى تا به كى ؟ * شو مسلمان ، بت‌پرستى تا به كى ؟\r\nهمچو يوسف خوش برآ از قعر چاه * تا شوى در مصر عزّت پادشاه \r\n\r\nدر راه وصول به معرفة الله ، اقتصار به مجرّد تقليد مستحسن نيست\r\nچون در معرفة الله كه اصل جميع عقائد دينيّه است اقتصار به مجرّد تقليد مستحسن نيست ، فرمود كه : متن :\r\n چه كردى فهم از اين دين العجائز * كه بر خود جهل مىدارى تو جائز ؟ \r\nيعنى از حديث : وَ « 3 » عَلَيْكُمْ بِدينِ الْعَجائِز « 4 » چه فهم كرده‌اى كه بر خود\r\n\r\n\r\n","description":"","footnote":"\r\n( 1 ) اين حديث را در « بحار الانوار » طبع كمپانى ، ج 15 ، در جزء دوّم كه در اخلاق است ، در ص 40 از « عُدّة الدّاعى » نقل فرموده است . و مرحوم آية الله بحر العلوم در رسالهء منسوب به خود در ص 94 آورده است . و حقير در رساله « لبّ اللباب » كه تقرير درسهاى حضرت استاد علّامه مىباشد در ص 73 آورده‌ام . و در « حدائق الحقائق » ص 711 آورده است .\r\n( 2 ) « خداى تعالى به موسى على نبيّنا و آله و عليه السّلام وحى كرد : اگر رضاى مرا مىطلبى با نفس خودت مخالفت كن ! من آفريده‌اى را نيافريده‌ام كه با من بر سر نزاع درآيد غير از نفس . »\r\n( 3 ) در نسخهء « ز » : حرف « و » را ندارد\r\n( 4 ) . در « احاديث مثنوى » طبع دوّم ، ص 225 و 226 در تحت شماره 742 گويد : »\r\n هم در اوّل عجز خود را او بديد * مرده شد دين عجائز برگزيد \r\nاشاره بدين حديث است : عليكم بدين العجائز . ( « إحياء العلوم » ج 3 ، ص 57 ؛ و مؤلّف « اللؤلؤ المرصوع » ص 51 آن را موضوع شمرده است . رجوع كنيد به : « إتحاف\r\n","page_name":" 198 ","page_number":216},
  {"content":"\r\n\r\n\r\n\r\n","description":"","footnote":"\r\nالسّادة المتّقين » ج 7 ، ص 376 كه درباره اين حديث بحثى مفيد كرده و شواهدى بر صحّت آن آورده است . )\r\n« آية الله حاج شيخ محمّد حسين آل كاشف الغطاء ( ره ) در كتاب « الفردوس الاعلى » طبع سوّم ، ص 224 آورده است : و لعلّ هذا المراد من الكلمة المأثورة : « عليكم بدين العجائز » . و آية الله حاج سيّد محمّد على قاضى شهيد ( ره ) در تعليقه گويد :\r\n» مراد شيخنا از بودن اين كلمه « مأثورة » شايد آن باشد كه از بعضى از پيشينيان مأثور است ، نه آنكه بدين عبارت مأثور است از يكى از معصومين عليهم السّلام ؛ زيرا كه اين سخن از پيغمبر و يا اهل بيت معصومين او عليهم الصّلاة و السّلام مأثور نيست . و احدى از محدّثين از طريق اصحاب ما اماميّه و يا از طريق اهل سنّت در جوامع حديثيّه از آنان صلوات الله عليهم نقل نكرده است ؛ همان‌طور كه ما در بعضى از مجاميع خودمان دراين‌باره تحقيق به عمل آورده‌ايم .\r\nحافظ أبو الفضل محمّد بن طاهر بن أحمد مقدّسى در كتابش : « تذكرة الموضوعات » ص 40 ، ط 2 مصر ، سنه 1354 گفته است : عليكم بدين العجائز داراى اصلى نيست ؛ نه روايت صحيحه‌اى و نه روايت سقيمه‌اى راجع به آن وارد نشده است مگر از محمّد بن عبد الرّحمن بَيلَمانى به غير اين عبارت . او داراى نسخه‌اى بوده است و در نقل خبر متّهم بوده است .\r\nو جماعتى از علماء مانند شيخ بهائى و شاگردش فاضل جواد و فاضل مازندرانى معتقدند به آنكه اين كلمه از گفتار سفيان ثَورى از متصوّفه عامّه مىباشد . قوشْجى در « شرح تجريد » گفته است : عمرو بن عبيده چون ميان ايمان و كفر ، اثبات منزله‌اى نمود عجوزه‌اى گفت : خدا مىفرمايد :  هُوَ الَّذِي خَلَقَكُمْ فَمِنْكُمْ كافِرٌ وَ مِنْكُمْ مُؤْمِنٌ  و بر اين اساس ميان بندگانش قرار نداده است مگر كافر و مؤمن را . سفيان گفت : عليكم بدين العجائز .\r\nمحقّق قمّى ( قدّه ) صاحب « قوانين » گويد : آنچه مذكور مىباشد در ألسنه و مستفاد است از كلام محقّق بهائى ( قدّه ) در حاشيه « زبده » آن است كه اين سخن حكايتى است از چرخ دولاب او و دست باز داشتن از آن براى اظهار عقيده‌اش به وجود صانع محرّك أفلاك مدبّر عالم .\r\n","page_name":" 199 ","page_number":217},
  {"content":"\r\n\r\nجهل جائز مىدارى و در معرفت الهى سعى و اجتهاد نمىنمائى ؟ مگر كه چنين دانسته‌اى كه تفكّر در معرفت الله ممنوع است و قصد حضرت نبىّ صلّى الله عليه و آله و سلّم آن است كه چنانچه عجائز را قدرتى بر تفكّر و استدلال نيست شما نيز به دين ايشان باشيد ، به آن معنى كه طلب معرفت يقينى ننمائيد و اقتصار به مجرّد تقليد بكنيد ؛ و به‌واسطه اين فهم كج ، خذلان جهل به خود راه داده و در راه طلب به قدم سعى نمىروى ؟ !\r\nبدان كه به حقيقت ، معنى اين حديث آنست كه در جميع أحكام شرعيّه از مأمورات و منهيّات كه دين عبارت از اوست بايد كه به طريق انقياد و متابعت همچو عجايز باشند و به عقل و هواى نفس تصرّفى در آن ننمايند ، و بىضرورتْ تأويلى كه خلاف ظاهر باشد نكنند ، كه حكمت أحكام شرعيّه به مجرّد عقل دريافته نمىشود ؛ نه آنكه ترك تفكّر در معرفت الله نمايند و از طلب بازايستند و همچو عجايز در خانه تقليد محض ساكن شوند . شعر :\r\n آن دلى كو هست خالى از طلب * دائماً بادا پر از رنج و تعب\r\nآن سرى كو را هواى دوست نيست * زو مجو مغزى كه او جز پوست نيست\r\nجان كه جويايت نباشد كو به كو * مرده بىجان بود جانش مگو\r\nجان ندارد هر كه جوياى تو نيست * دل ندارد هر كه شيداى تو نيست \r\n\r\nمراد از « عَلَيْكُمْ بِدينِ الْعَجائِزِ » امر به انقياد محض است نه نهى از تفكّر در معرفة الله\r\nچون مراد از حديث نه آنست كه به مجرّد تقليد اكتفا مىبايد نمود ،\r\n\r\n\r\n","description":"","footnote":"\r\nو سيّد الحكماء سيّد داماد قدّس سرّه در « الرّواشح السّماويّة » ص 202 ، ط طهران ، از بعض علماء نقل كرده است كه عليكم بدين العجائز از موضوعات است . و از كتاب « البدر المنير » نقل است كه : اين لفظ داراى اصلى نمىباشد و ليكن ديلمى مرفوعاً روايت كرده است كه چون آخر الزّمان فرارسد و ميان آراء و أهواء اختلاف پيدا شود فَعَلَيْكُمْ بِدينِ أهْلِ الْباديَةِ وَ النِّساءِ ! قِفوا عَلَى ظَواهِرِ الشَّريعَةِ وَ إيّاكُمْ وَ التَّعَمُّقَ إلَى الْمَعانى الدَّقيقَةِ ! أى فإنّه لَيْسَ هناكَ مَن يَفهَمها - انتهى .\r\n","page_name":" 200 ","page_number":218},
  {"content":"\r\n\r\nفرمود كه : متن :\r\n زنان چون ناقصات عقل و دينند * چرا مردان ره ايشان گزينند ؟ \r\nچون در حديث حضرت پيغمبر صلّى الله عليه و آله و سلّم آمده است كه : هُنَّ نَاقِصَاتُ الْعَقْلِ وَ الدِّين « 1 » يعنى زنان در عقل و دين نقصان دارند ، پس\r\n\r\n\r\n","description":"","footnote":"\r\n( 1 ) « نهج البلاغة » در ضمن رساله 14 ، از باب رسائل ؛ و از طبع مصر ، مطبعهء عيسى البابى الحلبى ، با شرح شيخ محمّد عبده ، ج 2 ، ص 15 ، آورده است كه :\r\nوَ لا تَهيجُوا النِّساءَ بِأذًى وَ إنْ شَتَمْنَ أعْراضَكُمْ وَ سَبَبْنَ امَراءَكُمْ ! فَإنَّهُنَّ ضَعيفاتُ الْقُوَى وَ الانْفُسِ وَ الْعُقولِ . إنْ كُنّا لَنُؤْمَرُ بِالْكَفِّ عَنْهُنَّ وَ إنَّهُنَّ لَمُشْرِكاتٌ .\r\nو با لفظ فَإنَّهُنَّ ضِعافُ الْقُوَى وَ الانْفُسِ وَ الْعُقولِ در « فروع كافى » در كتاب جهاد از طبع سنگى ، ج 1 ، ص 338 ؛ و از طبع حروفى ، ج 5 ، ص 39 در ضمن روايت مفصّل ترى كه سيّد رضىّ مختار آن را در « نهج البلاغة » ذكر كرده است ، از حديث مالك بن أعيَن روايت نموده است كه او گفت : حَرَّضَ أميرُ الْمُؤْمِنِينَ صَلَواتُ اللَّهِ عَلَيْهِ النّاسَ بِصِفّينَ فَقالَ : إنَّ اللَّهَ عَزّ وَ جَلَّ دَلَّكُمْ عَلَى تِجارَةٍ تُنْجيكُمْ مِنْ عَذابٍ أليمٍ - تا پايان وصيّت و سفارش بر جهاد .\r\nو در « شرح نهج البلاغه » خوئى ، طبع حروفى ، ج 18 ، ص 166 آورده است كه در دو روايت « كافى » و نَصر بن مُزاحم : فَإنَّهُنَّ ضِعافُ الْقُوَى وَ الانْفُسِ وَ الْعُقولِ آمده است ، ولى در روايت طبرىّ فَإنَّهُنَّ ضِعافُ الْقُوَى وَ الانْفُسِ است و كلمه عقول را نياورده است .\r\nو در خطبه 78 از « نهج البلاغة » وارد است : و مِن خطبةٍ له عليه السّلام بعدَ حرب الجمل فى ذمّ النّساء :\r\nمَعاشِرَ النّاسِ ! إنَّ النِّساءَ نَواقِصُ الْإيمانِ ، نَواقِصُ الْحُظوظِ ، نَواقِصُ الْعُقولِ ؛ فَأمّا نُقْصانُ إيمانِهِنَّ فَقُعودُهُنَّ عَنِ الصَّلاةِ وَ الصّيامِ فى أيّامِ حَيْضِهِنَّ ، وَ أمّا نُقْصانُ حُظوظِهِنَّ فَمَواريثُهُنَّ عَلَى الانْصافِ مِنْ مَواريثِ الرِّجالِ ، وَ أمّا نُقْصانُ عُقولِهِنَّ فَشهَادَةُ امْرَأَتَيْنِ كَشَهادَةِ الرَّجُلِ الْواحِدِ ؛ فَاتَّقوا شِرارَ النِّساءِ وَ كونوا مِنْ خيارِهِنَّ عَلَى حَذَرٍ ، وَ لا تُطيعوهُنَّ فى الْمَعْروفِ حَتَّى لا يَطْمَعْنَ فى الْمُنْكَرِ .\r\nاين خطبه را در « نهج البلاغة » ج 1 ، ص 129 از طبع مصر با تعليقه شيخ محمّد عبده آورده است . و در « سفينة البحار » ج 2 ، ص 587 در مادّهء نَسَأ از كج نط 53 ( « بحار » ج 23 از\r\n","page_name":" 201 ","page_number":219},
  {"content":"\r\n\r\n« عَلَيْكُمْ بِدينِ الْعَجائِزِ مراد همين نباشد كه شما در دين تابع عجايز باشيد ، زيرا كه در دين ايشان را ناقص فرموده است ؛ بلكه مراد همانست كه در انقياد اوامر و نواهى و عدم تأويل به هواى نفس مثل عجايز باشيد ؛ و هر چه به عقل شما راست نباشد خود را در ادراك حقيقت آن قاصر دانيد ، كه كمال نبوّت اعلى از آن است كه هر كس را دسترسى به مقام حقايق « 1 » أحكام او باشد . شعر :\r\n چشم تو ادراك غيب آموخته * چشمهاى ديگران بر دوخته\r\nآن يكى ماهى همىبيند عيان * و آن يكى تاريك مىبيند جهان\r\nسالها گر ظنّ دوَد با پاى خويش * نگذرد ز اشكاف بينىهاى خويش \r\nچون اشارت فرمود كه زنان ناقصات دينند و مردان را طريق ايشان در تقليد قبول نمودن مناسب نيست ، و همچو ايشان در پس پرده تقليد متوارى نبايد بود ، اكنون مىفرمايد كه : متن :\r\n\r\nتا سالك از همه چيز نگذرد ، به مراد نخواهد رسيد\r\n اگر مردى برون آى و نظر كن * هر آنچ آيد به پيشت زان گذر كن \r\nيعنى اگر مردى و صفت زنان كه توارى در كنج تقليد و طبع است بر تو غالب نيست ، به جهت سفر عالم معنى و قرب حضرت مولى مهيّا شو و از مقام تقليد و طبع و هواى نفس كه موجب سكون و فسردگى است بيرون آى ، و در راه طلب هر چه از مراتب دنيا و عقبى پيش آيد و از حقّ خواهد كه ترا مشغول سازد از همه گذر كن و به هيچ مرتبه و منزلى از منازل توقّف مكن كه مجرّدان راه\r\n\r\n\r\n","description":"","footnote":"\r\nطبع كمپانى ، باب 59 ، ص 53 ) آورده است . و نيز آقا جمال الدّين خوانسارى در شرح « غُرَر الحِكم و دُرَر الكَلِم » آمدى ، ج 6 ، ص 2811 و 2812 به شماره 9877 ذكر نموده است .\r\nو در « حدائق الحقائق » ، طبع سوّم ، ص 438 ، ملّا مسكين گويد : » كيد زنان را عظيم خواند زيرا كه زن دام شيطان است : النِّساءُ حَبآئِلُ الشَّيْطان . و عقل وى با نقصان ناقِصاتُ الْعقلِ وَ الدّينِ آن ، مرد با كمال عقل در چنگ كيد و مكر وى اسير و ناتوان .\r\n( 1 ) نسخهء « ز » : به حقائق\r\n","page_name":" 202 ","page_number":220},
  {"content":"\r\n\r\nطريقت و پاكبازان كوى حقيقت فرموده‌اند كه همّت عالى سالك در راه طلب مىبايد كه چنان باشد كه اگر مراتب و مقامات تمامتِ كُمّل بر او عرض كنند به گوشه چشم نگاه بر آن ننمايد و از مطلوب حقيقى باز نماند . شعر :\r\n زانكه گر جائى نظر خواهى فكند * در كنار خويش سر خواهى فكند\r\nچيست زو بهتر ، بگو اى هيچ كس * تا بر آن دلشاد باشى يك نفس ؟\r\nمن نه شاهى خواهم و نه خسروى * آنچه مىخواهم من از تو هم توئى\r\nمرگ جان بادا دل درويش را * گر گزيند بر تو هرگز خويش را \r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ .  « 1 » چون ملاحظه اسباب و التفات به غير مطلوب موجب بُعد و حرمان است فرمود كه : متن :\r\n مياسا يك زمان اندر مراحل * مشو موقوف همراه « 2 » رواحل \r\nيعنى شوق و عشق سالك طالب صادق مىبايد كه به مرتبه‌اى باشد كه در هيچ منزلى از منازل كه ميان بنده و حقّ است كه قطع آن مىبايد نمود تا وصول به مقصد حقيقى حاصل شود ، يك زمان توقّف ننمايد و آسايش نفس در منازل ندهد ، و موقوف همراه « 3 » كاروانها نشود به جز شيخ كاملى كه مربّى او باشد كه بىاو سلوك طريق ميسّر نيست . و به هواى لقاى محبوب چنان مست و ديوانه باشد كه نه منزل داند و نه آسايش ، و نه كاروان خواهد و نه همراه ، و نه بدرقه جويد و نه دليل . شعر :\r\n پابرهنه مىروم در خار و سنگ * زانكه من حيرانم و بىخويش و دنگ\r\nتو مبين اين گامها را بر زمين * زانكه بر دل مىرود عاشق يقين \r\n\r\n\r\n","description":"","footnote":"\r\n( 1 ) صدر آيه 48 ، از سوره 4 : النّساء : « خداوند نمىآمرزد شركى را كه به او آورده شود ، و غير از آن را هر چه باشد ، براى هر كس كه بخواهد مىآمرزد . »\r\n( 2 و 3 ) و نسخهء « ز » : همراه و . »\r\n","page_name":" 203 ","page_number":221},
  {"content":"\r\n\r\n يك دمِ هجران برِ عاشق چو سال * وصلِ سالى متّصل ، پيشش خيال \r\nچون روشن‌دلى « 1 » به طريق متابعت نبىّ مىبايد كه باشد ، فرمود كه : متن :\r\n خليل‌آسا برو حقّ را طلب كن * شبى را روز و روزى را به شب كن \r\nيعنى در طلب حقّ همچو إبراهيم خليل عليه السّلام مقيّد به تقليد  إِنَّا وَجَدْنا آباءَنا  « 2 » مشو ، و به توجّه و طلب و ياد حقّ ، شب را روز و روز را شب كن . يعنى يك زمان از طلب حقّ غافل مباش و يك نظر ، چشم انتظار از راه طلب برمگردان . شعر :\r\n مرد بايد كز طلب وز انتظار * هر زمان صد جان كند بر وى نثار\r\nنى زمانى از طلب ساكن شود * نى دمى آسودنش ممكن شود\r\nگر فرواستد زمانى از طلب * مرتدى باشد در اين ره بىادب \r\nچون حجاب نورانى همچو حجاب ظلمانى مانع وصول است فرمود كه : متن :\r\n ستاره با مه و خورشيد اكبر * بود حسّ و خيال و عقل انور \r\nچون ترغيب و تحريص طالب سالك صادق كرده ، مىفرمايد « 3 » كه از مقام تقليد قدم فراتر مىبايد نهاد و به متابعت أنبياء عليهم السّلام سلوك راه إله مىبايد نمود تا از مكاشفات انبياء به‌واسطه حسن متابعت ايشان هر كس به قدر استعداد فطرى خود محظوظ گردند ، و چون به‌واسطه كمال عنايت الهى كه درباره أنبياء عليهم السّلام است و نفس قدسى كه ايشان دارند ظاهر ايشان عين باطن شده و هر چه اولياء به سعى و اجتهاد هر چه تمام‌تر به ديده سِرّ كه چشم بصيرت است از مراتب ولايت مشاهده مىنمايند انبياء عليهم السّلام به ديده سَر\r\n\r\n\r\n","description":"","footnote":"\r\n( 1 ) نسخهء « ز » : روش ولىّ\r\n( 2 ) قسمتى از آيه 23 ، از سوره 43 : الزّخرف : « ما پدرانمان را بر آن طريقه يافتيم\r\n( 3 ) . » نسخهء « ز » : صادق مىفرمايد\r\n","page_name":" 204 ","page_number":222},
  {"content":"\r\n\r\nكه چشم ظاهر است مشاهده نموده‌اند ، و بيان حالات و مكاشفات ايشان كما ينبغى اعلى از فهم و ادراك ماست\r\n\r\nشرائط و آداب سلوك راه خدا\r\nفَأمّا در بيان مقامات و مكاشفات و تجلّيات كه سالكان و مكاشفان را كه اولياءالله‌اند به متابعت انبياء عليهم السّلام به طريق رياضت و سلوك حاصل مىشود ، مقدّمه‌اى ذكر كرده مىآيد تا فهم معانى كه شيخ در اين ابيات به مناسبت روش هر نبىّ اشاره به آن مىفرمايد آسان گردد :\r\nبدانكه ولايت خاصّه كه كمال قرب است به حضرت حقّ به مرتبه‌اى كه اثنينيّت از ما بين مرتفع گردد و ولىّ بعد از فناء از خودى ، قائم به حقّ گردد ، جز به طريق تصفيه كه رياضت نفس است به مجاهدات و تجريد از علايق و كدورات بشرى و عوايق جسمانى و توجّه به حضرت حقّ و التزام خلوت و مواظبت به ذكر و طاعت و عزيمت و انقطاع و تبتّل از خلق حاصل نمىشود . و انبياء را عليهم‌السّلام بنا بر قُدس و نَزاهت كه دارند و زيادتى عنايت الهى كه درباره ايشانست ، جهت ارشاد احتياجى به غير حقّ نيست ، اگرچه گاهى ملَك نيز واسطه مىشود ؛ فأمّا اتّفاق ارباب طريقت است كه غير مجاذيب ، باقى اصناف اولياء را بىارشاد صاحب كمالى كه مرشد وى باشد ، وصول حقيقى « 1 » كه مقام ولايت است ميسّر نيست . شعر :\r\n پير ، ما لا بدّ به راه « 2 » آمد ترا * در همه كارى پناه آمد ترا\r\nاى خنك آن مرده كز خود رسته شد * در وجود زنده‌اى پيوسته شد\r\nهر كه شد در ظلّ صاحب دولتى * نَبوَدش در راه ، هرگز خجلتى \r\nچون انسان را جامعيّت جميع مراتب هست ، هرگه كه به طريق تصفيه كما ينبغى اشتغال نمايد و دل او - كه به حقيقت ، برزخ جامع وجوب و امكان است - به سبب ذكر و توجّه كلّى به مبدأ و رفع موانع به نور قدس منوّر گشته ،\r\n\r\n\r\n","description":"","footnote":"\r\n( 1 ) ، نسخهء « ز » : وصول به مقصد حقيقى\r\n( 2 ) در نسخهء « منطق الطير » : ما لا بدّ راه\r\n","page_name":" 205 ","page_number":223},
  {"content":"\r\n\r\nصفائى تامّ حاصل كند ، هر چه هست در او بنمايد و صور جميع اشياء از مادّيّات و مجرّدات در آن دل مكشوف گردد . و به‌واسطه صفا و مناسبت كه با عالم معنى حاصل كرده ، مجرّدات كه در عالم جسمانى صور حسّيّه ندارند مُشكَّل به أشكال محسوسات گشته ، بر او ظاهر شوند ؛ به مناسبتى كه ميان آن صورت و ايشان بوده باشد ؛ مثل جبرئيل كه به صورت دِحيَه و باقى صور بر حضرت پيغمبر صلّى الله عليه و آله و سلّم ظاهر مىشد . و حضرت حقّ گاه در عالم مثال ، متلبّس به لباس مظاهر حسّيّه بر او ظاهر شود ؛ و اين را در اصطلاح تأنيس مىخوانند كه عبارت از تجلّى حقّ است به صور مظاهر حسّيّه جهت تأنيس مريد مؤيّد به سبب « 1 » تزكيه و تصفيه ؛ و اين ابتداى تجلّيات القلوب است .\r\n\r\nتجلّيات عبارتند از : آثارى ، افعالى ، صفاتى ، ذاتى\r\nاكنون بدانكه تجلّى كه ظهور حقّ است بر ديده دل پاك سالك ، از روى كلّيّت به چهار نوع است : آثارى و أفعالى و صفاتى و ذاتى .\r\nآثارى آن است كه به صورت « 2 » جسمانيّات كه عالم شهادت است ، از بسائط عِلوى و سِفلى و مركّبات به هر صورت كه باشد حضرت « 3 » حقّ را بيند ، و در حين رويت جزم داند كه حضرت حقّ است ؛ آن را تجلّى آثارى مىخوانند . و از جميع تجلّيات ، اين تجلّى آثارى و تجلّيات صورى ، « 4 » يعنى در صورت انسان مشاهده نمودن ، أتمّ و اعلا است .\r\nو تجلّى أفعالى آن است كه حضرت حقّ به صفتى از صفات فعلى كه صفات ربوبيّت‌اند متجلّى شود . و اكثر آن است كه تجلّيات أفعال ، « 5 » متمثّل به\r\n\r\n\r\n","description":"","footnote":"\r\n( 1 ) نسخهء « ز » : مريد به سبب\r\n( 2 ) نسخه « ز » : صور\r\n( 3 ) نسخه « ز » : صورت كه حضرت\r\n( 4 ) نسخه « ز » : و از جميع تجليّات آثارى ، تجلّى صورى\r\n( 5 ) نسخه « ز » : أفعالى\r\n","page_name":" 206 ","page_number":224},
  {"content":"\r\n\r\nانوار متلوّنه نمايد ، يعنى حضرت حقّ را به صورت نور سبز و نور كبود و نور سرخ و نور زرد و نور سفيد بيند .\r\nو تجلّى صفاتى آن است كه حضرت حقّ به صفات سبعه ذاتيّه كه حيات و علم و قدرت و اراده و سمع و بصر و كلام است متجلّى شود . و گاه باشد كه در تجلّى صفاتى نور سياه نمايد ، يعنى حقّ را متمثّل به صورت نور سياه بيند .\r\nو تجلّى ذاتى آن است كه سالك در آن تجلّى ، فانى مطلق شود و علم و شعور و ادراك مطلقاً نماند .\r\nو تجلّيات مذكوره به حسب صفاء و اوقات مُتجلَّى عليه متفاوت است . اگر حضرت حقّ را مظهر خود بيند تجلّى كامل است ؛ « 1 » فأمّا اگر خود مظهر حقّ شود يعنى بيند كه خود ، حضرت حقّ است أتمّ و أكمل است ؛ زيرا كه تحقيق در ضمن اينست . « 2 » و در جميع مراتب تجلّيات مذكوره ، حضرت حقّ را ديدن ، يا خود مظهر حقّ شدن ، در طريق تصفيه واقع است . و شنيدن موسى عليه السّلام نداى  إِنِّي أَنَا اللَّهُ رَبُّ الْعالَمِينَ  « 3 » و حديث رَأَيْتُ رَبِّى فِى أَحْسَنِ صُورَةٍ « 4 » و مَنْ رَآنِي فَقَدْ رَأَى الْحَقَّ « 5 » شهود عدولند بر جواز تجلّيات .\r\n\r\nسالك پس از فناء در تجلّى ذاتى ، باقى به بقاء حقّ مىگردد\r\nو بقاء بالله كه به حسب حال ، كاملان و اصل را دست مىدهد آنست كه بعد\r\n\r\n\r\n","description":"","footnote":"\r\n( 1 ) نسخهء « ز » : حقّ را ببيند ، تجلّى است\r\n( 2 ) نسخهء « ز » : كه تحقّق در ضمن اين زياده است\r\n( 3 ) ذيل آيه 30 ، از سوره 28 : القصص : « من تحقيقاً خداوند مىباشم كه پروردگار جهانيان هستم . »\r\n( 4 ) در هامش جزء دوّم از « انسان كامل » عبد الكريم جيلى ، طبع 1316 - مطبعهء ازهريّهء مصريّه ، ص 61 كه « المضنون به على غير أهله » تصنيف غزالى طبع شده است ، آمده است : قالَ رَسولُ اللَّهِ صَلَّى اللَّهُ عَلَيْهِ وَ آلِهِ وَ سَلَّمَ : رَأَيْتُ رَبّى فى أحْسَنِ صورَةٍ .\r\n( 5 ) در تعليقه 2 ، از ص 171 از همين كتاب ، مصدر اين حديث ذكر شده است .\r\n","page_name":" 207 ","page_number":225},
  {"content":"\r\n\r\nاز فناء سالك در تجلّى ذاتى ، به بقاء حقّ باقى گردد و خود را مطلق بىتعيّن جسمانى و روحانى بيند ؛ و علم خود را محيط به همه ذرّات كائنات مشاهده نمايد ، و متّصف به جميع صفات الهى باشد ، و قيّوم و مدبّر عالم باشد ، و هيچ چيز غير خود نبيند ؛ و مراد به كمال توحيد عيانى اين است . شعر :\r\n آن كه سُبحانى همىگفت آن زمان * اين معانى گشته بود او را عيان\r\nهم ازين‌رو گفت آن بحر صفا * نيست اندر جُبّه‌ام الّا خدا\r\nآن أنا الحقّ گفت « 1 » اين معنى نمود * گر به صورت پيش تو دعوى نمود\r\nليسَ فى الدّارَين آن كو گفته است * دُرّ اين معنى چه نيكو سفته است\r\nچون نماند از توئى با تو اثر * بىگمان يا بى از اين معنى خبر « 2 » \r\nو آنچه سر حلقه سلطانان « 3 » جهان و واصلان با ايقان : شيخ أبى محمّد روزبهان و شيخ شمس الدّين محمّد الدَّيلمىّ قُدّس سرُّهما از واقعات خود\r\n\r\n\r\n","description":"","footnote":"\r\n( 1 ) نسخهء « ز » و « أسرار الشّهود » : كشف\r\n( 2 ) در تعليقه 2 ، از ص 172 از همين كتاب آمده است كه : سُبحانى ما أعظم شأنى گفتار بايزيد بسطامى است . و اينك گفته مىشود كه : در رساله « عشق و عقل » ص 89 ، شيخ نجم الدّين رازى گويد :\r\n« هنوز تنه وى در بيضه أنانيّت مانده ، اين بانگ كند كه : أَّنا الحقّ ؛ و چون تنه از بيضه وجود برآورد پاى وى در بيضه مانده ، اين نوا زنَد كه : سُبحانى ما أعظم شأنى . »\r\nو مصحّح كتاب در تعليقات خود در ص 113 گويد : « اين عبارت از سخنان بايزيد بسطامى است ( « كشف المحجوب » چاپ ژوكوفسكى ، لنينگراد سال 1926 ، ص 327 ) .\r\nعِراقى در « لمعات » اين سخن بايزيد را با سخن خود درآميخته است : « گاه عاشق را حلّه بهاء و كمال در پوشاند و به زيور حسن و جمال بيارايد ، تا چون در خود نظر كند همه رنگ معشوق بيند ؛ بلكه خود را همه او بيند ؛ گويد : سُبحانى ما أعظمَ شأنى ؛ مَن مِثلى و هل فى الدّارَين غيرى ؟ » ( « أشعّة اللمعات » جامى ، چاپ سنگى ص 54 و 55 » )\r\n( 3 ) نسخهء « ز » : آنچه شطّاحان\r\n","page_name":" 208 ","page_number":226},
  {"content":"\r\n\r\nنوشته‌اند همه از اين مراتب است كه خبر داده‌اند .\r\nو باز در مراتب تصفيه ، سالكان را معراج روحانى به بدن مثالى و گاه بىبدن حاصل مىشود چنانچه سالك مىبيند كه عروج به آسمانها گاه به ترتيب و گاه بىترتيب مىنمايد . و در هر آسمانى به حسب مناسبت كه در ميانه بوده باشد ، ارواح انبياء و اولياء و ملائكه مشاهده مىنمايد . و از آسمانها تا به عرش و از بالاى عرش سيران مىنمايد . و كيفيّات و كمّيّات مكشوفات اولياء كما ينبغى ، خارج از تحرير و تقرير است ، و برون از احاطه ادراك عقول است . عربيّةٌ :\r\n فَثَمَّ وَراءَ الْعَقْلِ « 1 » عِلْمٌ يَدِقُّ عَنْ * مَدارِكِ غاياتِ الْعُقولِ السَّليمَةِ « 2 »\r\nعقل اينجا ساكت آمد يا مضلّ * زانكه دل با اوست با خود نيست دل « 3 » \r\nبعد از تمهيد مقدّمه شروع به معنى بيت نموده مىگوئيم كه : « ستاره با مه و خورشيد اكبر » ، يعنى چون سالك مسافر سير إلى الله كرده و ضرورت او را\r\n\r\n\r\n","description":"","footnote":"\r\n( 1 ) نسخهء « ز » : النّقل\r\n( 2 ) بيت 675 از تائيّه كبراى ابن فارض است . و امّا در دو نسخه چاپى حقير كه اوّلى در 1372 هجريّه قمريّه در دار العلم ، و دوّمى در 1382 در دار صادر بيروت به طبع رسيده است بجاى لفظ « العقل » ، « النّقل » وارد است : فثَمّ وراءَ النّقل . و بنابراين ترجمه اين بيت چنين مىگردد : « پس در ماوراى علوم منقوله ، علمى وجود دارد كه از محلّ ادراك نهايت عقلهاى سليم دقيق‌تر است . » و اين مضمون مناسب است ، به خلاف آنكه اگر در نسخه « العقل » بوده باشد . چرا كه شيخ ابن فارض در بيت پيش از اين مىفرمايد :\r\n و لا تكُ مِمّن طَيَّشَتْهُ دروسُهُ * بحيثُ استقلَّتْ عقلَه و استقرَّتِ \r\n« و نبوده باش از آنان كه دروس او وى را سبك مغز و بدون هدف نموده ، به‌طورىكه اين دروس عقل او را ربوده و خود بجاى آن تمكّن يافته‌اند . » يعنى به‌طورىكه علوم منقوله هدف اصلى آنها شده و عقل را از دست داده و تا آخر عمر به قيل و قال گذرانيده و به عقل خود نيامده‌اند تا راه چاره بجويند\r\n( 3 ) نسخهء « ز » و طبع سنگى و « مثنوى معنوى » : زانكه دل با اوست يا خود اوست دل\r\n","page_name":" 209 ","page_number":227},
  {"content":"\r\n\r\nبر جميع « 1 » مراتب تنزّلات عبور بايد نمود تا به مقام اطلاق رسد و نقطهء اخيرهء دايره به اوّل متّصل گردد ؛ و چون سير او به عالم مثال كه عالم ملكوت و ربوبيّت است برسد ، قواى روحانيّات « 2 » را متمثّل به صور مثالات « 3 » كه مناسب صفاى سالك باشد مشاهده نمايد . و چون فرموده بود كه : « خليل‌آسا برو حقّ را طلب كن » اكنون به مناسبت روش حضرت إبراهيم عليه السّلام كه :\r\n  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ * فَلَمَّا جَنَّ عَلَيْهِ اللَّيْلُ رَأى كَوْكَباً   إلى آخر الآية . « 4 »\r\nشيخ مىفرمايد كه : اگر ستاره و ماه و خورشيد اكبر يعنى آفتاب كه بزرگتر است از كواكب و ماه مشاهده رود ، بدانكه آن كواكب ، « 5 » صورت متمثّله حسّ مشترك است كه قوّه اوّل است از قواى باطنه ؛ و ماه ، صورت متمثّله قوّه خيال است كه در مرتبه دوّم است از قواى باطنه ، و در استفاضه نور از عقل به مثابه قمر است نسبت با آفتاب ؛ و آفتاب صورت متمثّله عقل است ، و مناسبت بينهما ظاهر است ؛ چو قوّه عاقله سبب تنوير ظلمت جهل وجود انسانى است به نور علم .\r\nو سالك را در مشاهدهء اين صور مثالى دو حالت است : يكى آنكه در آن حين كه مىبيند مىداند كه همين آفتاب و ماه و ستاره است ، و اين محتاج تعبير\r\n\r\n\r\n","description":"","footnote":"\r\n( 1 ) نسخهء « ز » : إلى الله گردد ، ضرورتْ بر جميع\r\n( 2 ) نسخهء « ز » : قوا و روحانيّات\r\n( 3 ) نسخهء « ز » : صور و مثالات\r\n( 4 ) آيه 75 و 76 ، از سوره 6 : الانعام : « و اى پيمبر ! اين‌طور ما به إبراهيم ملكوت آسمانها و زمين را نشان مىدهيم ، و به جهت آنكه وى از صاحبان يقين باشد . پس چون شب او را فرا گرفت ستاره‌اى ديد . ( گفت : اينست پروردگار من ! پس چون آن ستاره غروب كرد گفت : من افول‌كنندگان را دوست نمىدارم\r\n( 5 ) » ) . نسخهء « ز » : كوكب\r\n","page_name":" 210 ","page_number":228},
  {"content":"\r\n\r\nاست ؛ يعنى از صورت او در گذشته نظر بر مآل او نمايند كه كدام معنى است كه متلبّس به اين صورت گشته .\r\nو حالت دوّم آنكه در حين رؤيت ايشان ، چنان مىداند كه اين ستاره يا آفتاب يا ماه ، حضرت حقّ است ؛ آن زمان داخل در تجلّيات آثارى باشد .\r\n\r\nسالك بايد از تجلّيات حسّى و خيالى و عقلى عبور نمايد\r\nو چون در آيه كريمه اشاره به معنى اوّل است و محتاج تعبير است فرمود : متن :\r\n بگردان زان همه اى راهرو روى * هميشه لا احبُّ الآفلين گوى \r\nيعنى در راه إله هر چه پيش مىآيد از مراتب حجاب نورانى ، از آن‌همه روى مىبايد گردانيد ؛ چنانچه از حجب ظلمانى روى گردانيده . و به متابعت حضرت إبراهيم عليه السّلام التفات به صور حواسّ و عقل نبايد نمود ، و متوجّه واحد مطلق بوده ، به هيچ مرتبه از مراتب تعيّنات مقيّد نبايد شد ؛ كه هر چه در قيد تعيّن است ، از وجهى كفر راه سالك است . و إعراض از همه به حكم  لا أُحِبُّ الْآفِلِينَ  مىبايد نمود ، زيرا كه صور مظاهر اسماء الهيّه را افول و انقراض « 1 » است و تا از سرحدّ محسوس و معقول در نمىگذرند همچو إبراهيم عليه السّلام ، مشاهده نور الانوار كه انوار محسوسه و معقوله تمام در او محو و مستهلك‌اند نمىتواند « 2 » نمود ؛ و تا به مرتبه اطلاقى و وحدت حقيقى نمىرسند ، از شرك اغيار خلاص نمىيابند و معرفت تامّه كه مطلوب است حاصل نمىشود و از حقّ محجوبند . شعر :\r\n بت‌پرستى چون بمانى در صور * بگذر از صورت برو معنى نگر\r\nهر كه او در ره به چيزى ماند باز * شد بتش آن چيز ، گو با بت بساز \r\nچون مشاهده ذات مطلق در مراتب تجلّيات اسماء و صفات آسان‌تر است فرمود كه : متن :\r\n\r\n\r\n","description":"","footnote":"\r\n( 1 ) نسخهء « ز » : انقراضى\r\n( 2 ) نسخهء « ز » : نمىتوانند\r\n","page_name":" 211 ","page_number":229},
  {"content":"\r\n\r\n و يا چون موسى عمران در اين راه * برو تا بشنوى إنّى أنا الله \r\nيعنى در سير و سلوك راه إله همچو إبراهيم خليل عليه السّلام روى از مظاهر گردانيده توجّه به عالم اطلاق كن ، و يا به حكم الطُّرُقُ إلَى اللهِ بِعَدَدِ أنْفاسِ الْخَلائِق « 1 » همچو موسى بن عمران عليه السّلام در اين راه حقّ چندان برو كه تجلّى حقّ در صور مظاهر حسّيّه مشاهده نمائى ؛ كه  نُودِيَ مِنْ شاطِئِ   الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّهُ رَبُّ الْعالَمِينَ .  « 2 »\r\nو بنا بر مقدّمه‌اى كه در بيان تجلّى گذشت معلوم مىشود كه اين تجلّى كه حضرت موسى را واقع شد از تجلّيات آثارى است . شعر :\r\n بشنود إنّى أنا الله چون كليم از هر درخت * هر كه او بر طور دل از بهر ميقات آمدست\r\nآيت حسن تو خواند جان ما از هر ورق * حال عارف برتر از كشف و كرامات آمدست \r\n\r\nتا هستى سالك باقى است ، تجلّى ذاتى حقّ محال است\r\nچون با وجود هستى مجازى و تعيّن سالك مشاهده ذات مطلق محال است فرمود كه : متن :\r\n ترا تا كوه هستى پيش باقى است * جواب لفظ أرنى ، لَنْ تَرانى است \r\n\r\n\r\n","description":"","footnote":"\r\n( 1 ) « راههاى به سوى خدا به تعداد نفس‌كشيدنهاى مخلوقات مىباشد . » و بعضى بعدد نفوسِ الخلائِق گفته‌اند ، يعنى : « به تعداد جانهاى مخلوقات » . و على كلّ تقدير ، اين عبارت مضمون حديثى نيست بلكه گفتار حكيمانه بعضى از حكماء مىباشد .\r\n( 2 ) قسمتى از آيه 30 ، از سوره 28 : القصص : « و چون موسى به سمت آتش آمد ، از كنار طرف راست وادى در زمين بدون سقفِ بركت داده شده به وى از درخت ندا آمد كه : اى موسى ! من هستم خداوند ، پروردگار عالميان » !\r\n","page_name":" 212 ","page_number":230},
  {"content":"\r\n\r\nچون حجاب ميان سالك و حقّ ، هستى موهوم سالك است مىفرمايد كه : تا كوه هستى تو پيش تو باقى است و توئىّ تو با تست ، البتّه حقّ محتجب پرده اسماء و صفات خواهد بود ؛ و با وجود اين حجب نورانى او را به حقيقت نتوان ديد . و در رويت البتّه رائى و مَرئى ملحوظ است ؛ و در انكشاف ذاتى اصلًا غير نمىماند ؛ كه و لا يَرَى اللهَ إلّا اللهُ . « 1 »\r\nو چون موسى عليه السّلام مشاهده حضرت حقّ در ملابس اسماء و صفات نموده بود لا جرم به اسم « كليمى » مخصوص بود ، و در مكالمه ، غيريّت مىبايد كه باشد ، و شوق موسى عليه السّلام زياده از آن بود كه به تجلّيات اسمائى قانع باشد ؛ گفت كه :  رَبِّ أَرِنِي أَنْظُرْ إِلَيْكَ  « 2 » يعنى ذات خود را به من نماى تا من در تو نظر كنم !  قالَ لَنْ تَرانِي  حضرت « 3 » جواب فرمود كه : هرگز تو ما را نبينى ! يعنى تا توئىّ تو باقيست من در حجاب توئىّ از تو محجوبم\r\n گفتم به هواى مهر رويت * شد جان و دلم چو ذرّه شيدا\r\nبردار ز رخ نقاب عزّت * بىپرده به ما جمال بنما \r\n\r\n\r\n","description":"","footnote":"\r\n( 1 ) « و نمىبيند خداوند را مگر خداوند . »\r\n( 2 ) قسمتى از آيه 143 ، از سوره 7 : الاعراف :  وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً فَلَمَّا أَفاقَ قالَ سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ . \r\n« و هنگامى كه آمد موسى براى ميعاد ما در وقت معيّن و پروردگارش با وى سخن گفت ، گفت : اى پروردگار من ! به من نشان بده تا به سوى تو نظر كنم ! پروردگار گفت : تو مرا نخواهى ديد ، و ليكن نظرى به كوه بيفكن ؛ پس اگر در سر جاى خودش مستقرّ بماند پس به زودى تو مرا خواهى ديد . و چون پروردگارش بر كوه جلوه نمود آن كوه را خرد ساخت و موسى مدهوش بر زمين افتاد . چون موسى از بيهوشى افاقه يافت گفت : خداوندا ! تو پاك و منزّه هستى ؛ من به سوى تو توبه آوردم ، و من اوّلين مؤمن مىباشم ! »\r\n( 3 ) نسخهء « ز » : حضرت عزّت\r\n","page_name":" 213 ","page_number":231},
  {"content":"\r\n\r\n بشنو سخن درست از ما « 1 » * هستىّ تو پرده رخ ماست\r\nاز پرده خود به كلّ برون آ * گفتند اگر تو مرد عشقى\r\nاز هستى خود چو نيست گشتى * از جمله حجابها گذشتى \r\nو در بعضى از نسخ چنين واقعست كه : « صَداى لفظ أرنى ، لن‌ترانى است » ، و صَدا به مناسبت كوه گفته باشد . و معنى آن باشد كه چون صَدا بازگشت آواز صاحب صوت است ، و صوت « أَرِنِى » در ديدنى « 2 » بُوَد كه مقرون به هستى موسى عليه السّلام باشد ، صداى بدون رويت به  « لَنْ تَرانِي  « 3 »  »  واقع شده باشد . « 4 » عربيّةٌ :\r\n وَ جانِبْ جَنابَ الْوَصْلِ هَيْهاتَ لَمْ يَكُنْ * وَ ها أنْتَ حَىٌّ ، إنْ تَكُنْ صادِقاً مُت\r\nهُوَ الْحُبُّ إنْ لَمْ تَقْضِ لَمْ تَقْضِ مَأْرَبًا * مِنَ الحُبِّ فَاخْتَرْ ذاكَ أوْ خَلِّ خُلَّتى « 5 » \r\n\r\n\r\n","description":"","footnote":"\r\n( 1 ) نسخهء « ز » : درست يارا\r\n( 2 ) نسخه « ز » و طبع سنگى : ديدن\r\n( 3 ) يعنى هيچ‌گاه مرا نخواهى ديد .\r\n( 4 ) نسخه « ز » و طبع سنگى : صدا به ردّ آن رؤيت به لَن تَرانِى واقع شد\r\n( 5 ) . اين دو بيت ، صد و يكمين و صد و دوّمين بيت از « نظم السّلوك » ابن فارض است كه از طبع دار العلم ( سنه 1372 ) در ص 93 ؛ و از طبع دار صادر ( سنه 1382 ) در ص 56 واقع مىباشد . و معنى آن اين‌طور است :\r\n« و از كنار آستانه وصل خود را كنار بكش ، هيهات ! امكان ندارد تا تو زنده باشى به وصال من برسى ! اگر تو در دعوى محبّتت صادق مىباشى ، پس بمير !\r\nاوست كان و معدن محبّت ؛ اگر نميرى ، به مراد و آرزويت نمىرسى و در محبّت ، تهيدستى خواهى بود ؛ پس يا مرگ را اختيار كن و يا دست از دوستى و خلّت با من بردار ! »\r\n","page_name":" 214 ","page_number":232},
  {"content":"\r\n\r\n\r\nاگر « كوه توئى » نباشد ميان تو و حقّ هيچ راه نيست\r\nچون حجاب تو از حقّ همين هستى تست و إلّا به حكم  وَ نَحْنُ أَقْرَبُ إِلَيْهِ مِنْكُمْ  « 1 » حقّ به تو از تو نزديكتر است ، فرمود كه : متن :\r\n حقيقت كهربا ، ذات تو كاه است * اگر كوه توئى نبود چه راه است ؟ \r\nيعنى حقيقت - كه حقّ مراد است - مثال كاه ربا است و ذات و هستى تو همچو كاه ، و جذب حقّ مر ترا و انجذاب تو به جانب او در غايت آسانى است ؛ فأمّا « كوه توئى » يعنى تعيّن تو سدّ راه وصول تو شده و مانع رجوع مقيّد به جانب مطلق گشته است ، و اگر كوه توئى نباشد ميان تو و حقّ هيچ راه نيست . شعر :\r\n قرب ، نى بالا و پستى رفتن است * قرب حقّ از هستى خود رستن است\r\nخويش را بگذار و بىخود شو درآ * اندرون بزم وصل جانفزا\r\nنيستى از خويش عين وصل اوست * بگذر از هستى ، دلت گر وصل‌جوست \r\nچون محو و انطماس هستى سالك عياناً و شهوداً جز به تجلّى الهى ميسّر نيست مىفرمايد كه : متن :\r\n تجلّى گر رسد بر كوه هستى * شود چون خاك ره ، هستى ز پستى \r\nيعنى اگر نور تجلّى ذاتى حقّ بر كوه هستى سالك بتابد ، ظلمت هستى او همچون خاك ره ، پست و ناچيز گردد و محو مطلق شود ؛ چه اقتضاى تجلّى ذاتى حقّ فناى مظاهر و كثرات است . شعر :\r\n هركه شد جوياى ديدار خدا * چون خدا آمد شود جوينده لا \r\n\r\n\r\n","description":"","footnote":"\r\n( 1 ) صدر آيه 85 ، از سوره 56 : الواقعة\r\n","page_name":" 215 ","page_number":233},
  {"content":"\r\n\r\n گرچه آن وصلت بقا اندر بقاست * ليك اوّل آن بقا اندر فناست\r\nسايهاى كه « 1 » بود جوياى نور * نيست گردد چون كند نورش ظهور \r\n هالك آمد « 2 » پيش وجهش هست و نيست * هستى اندر نيستى خود طُرفه‌ايست \r\n\r\nتجلّى ذاتى حقّ بر جبل ، و بىهوش افتادن حضرت موسى\r\nو معنى اين بيت اشاره به تتمّه آن آيه كريمه است كه :  قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً  . « 3 »\r\nيعنى چون حضرت موسى عليه السّلام طلب مشاهده جمال ذات نموده جواب\r\nگفتند كه : تو هرگز ما را نمىبينى ! يعنى با وجود هستى تو مشاهده ذات ممكن نيست . فأمّا تو كه موسائى نظر بر كوه كن ، اگر كوه بر جاى خود بماند تو آن زمان ما را ببينى ! چون حضرت حقّ تجلّى بر كوه نمود ، تاب عظمتِ آن تجلّى كوه را پاره پاره گردانيد و موسى بىهوش افتاد ؛ و اين است تجلّى ذاتى كه در مقدّمه ذكر رفت .\r\nو حقيقت سخن آنست كه : تمنّاى حضرت موسى مشاهده ذات احديّت را ، در عالم معنى بوده و آن كوه كه به چشم حضرت موسى مىنمود و حضرت حقّ بر آن تجلّى فرمود ، هستى موسى بود كه متمثّل به صورت آن كوه گشته بود ، فأمّا حضرت موسى كوه مىديد ، و ازاين‌جهت پاره پاره گشتن كوه سبب بيهوشى و فناى آن حضرت شد ؛ چون مقتضاى تجلّى ذاتى نيستى و فناى مظاهر باشد\r\n\r\n\r\n","description":"","footnote":"\r\n( 1 ) . نسخهء « ز » و « مثنوى معنوى » : سايه‌هايى كه\r\n( 2 ) نسخه « ز » و « مثنوى معنوى » : آيد\r\n( 3 ) در تعليقه 2 ، از ص 213 ، اين آيه و ترجمه‌اش ذكر شد\r\n","page_name":" 216 ","page_number":234},
  {"content":"\r\n\r\nپس حضرت موسى و ديگران را ديدن ذات حقّ ميسّر نباشد و حكم لَن تَرانِى مطلق باشد . فامّا در تنزّل ذات به مراتب اسماء و صفات ، مشاهده آن حضرت ميسّر است و به صورت شجرهء وادى أيمن بر موسى تجلّى فرمود و با موسى از پس پرده اسماء و صفات سخن گفت ؛ كه  وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ  . « 1 »\r\nاز اين سخنان معلوم شد كه كسانى كه گفته‌اند كه خدا را نمىتوان ديد ، از وجهى راست گفته‌اند ؛ يعنى من حيث الذّات . و آنها كه مىگويند كه مىتوان ديد هم راست مىگويند ؛ يعنى من حيث الاسماءِ و الصّفات .\r\n من چو او را ديده و ناديده‌ام * در ميان اين و آن شوريده‌ام \r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ .  « 2 »\r\n فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  . « 3 »\r\n  وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ .   « 4 »\r\n\r\nسلوك و رياضات ، به جهت استعداد يافتن براى جذبات الهيّه است\r\nبدانكه سلوك و رياضات و تصفيه ، به‌واسطه آن است كه مستعدّ جذبهء الهى شوند ؛ و الّا هيچ‌كس را به عمل ، وصول به آن حضرت ممكن نيست\r\n\r\n\r\n","description":"","footnote":"\r\n( 1 ) ؛ صدر آيه 143 ، از سوره 7 : الاعراف : « و هنگامى كه موسى براى ميعاد ما در وقت معيّن آمد و پروردگارش با او تكلّم كرد . »\r\n( 2 ) صدر آيه 103 ، از سوره 6 : الانعام : « او را چشمها ادراك نمىكند ، و اوست كه چشمها را ادراك مىكند ؛ ( و اوست خداوند لطيف خبير . ) »\r\n( 3 ) ذيل آيه 110 ، از سوره 18 : الكهف : « پس كسى كه اميد ديدار و لقاء خدا را داشته باشد ، پس بر او فرض است كه عمل صالح بجاى آورد و در عبادت خدا احدى را شريك قرار ندهد . »\r\n( 4 ) آيه 22 و 23 ، از سوره 75 : القيامه : « در آن روز چهره‌هائى بشّاش و با طراوت است كه به سوى پروردگارشان نظر مىكنند . »\r\n","page_name":" 217 ","page_number":235},
  {"content":"\r\n\r\nفلهذا فرمود كه : متن :\r\n گدايى گردد از يك جذبه شاهى * به يك لحظه دهد كوهى به كاهى \r\nيعنى : جَذْبَةٌ مِنْ جَذَباتِ الْحَقِّ تُوازى عَمَلَ الثَّقَلَيْن « 1 » چون رهبر سالك گردد ، از گدايى و تقيّد و محجوبى كه او را بود - به بركت آن جذبه - به سلطنت وصول حقيقى كه در ضمن فناء تجلّى ذاتى مندرج است برسد ، و به يك دم و يك ساعت كوه هستى را كه نسبت به او سدّ سكندر مىنمود و از آن تجاوز ميسّر نداشت و به‌واسطه آن گرفتار محنت هجران بود ، دست عطاى پادشاهانه گشوده به كاهى دهد ؛ يعنى هيچ وزن و مقدارش ننهد ؛ و از مرتبه\r\n\r\n\r\n","description":"","footnote":"\r\n( 1 ) « يك جذبه از جذبه‌هاى حقّ ، مساوى و موازى با عمل جنّ و انس مىباشد . » اين عبارت را شيخ نجم الدّين رازى در « مرصاد العباد » در چهار موضع ذكر كرده است . در سه موضع ( ص 212 و ص 225 و ص 511 ) بدون استناد به كسى ، براى مطلب خود شاهد آورده است . و در يك موضع ( ص 369 ) آن را استناد به پيغمبر داده است و گفته است : وَ قالَ النَّبىُّ صَلَّى اللَّهُ عَلَيْهِ [ وَ آلِهِ 
  ] وَ سَلَّمَ : جَذْبَةٌ مِنْ جَذَباتِ الْحَقِّ تُوازى عَمَلَ الثَّقَلَيْنِ . و ايضاً همين شيخ مؤلّف در رساله « عشق و عقل » ص 64 آن را بدون استناد به كسى ذكر نموده است . و تعليقه زننده بر اين كتاب ، در ص 109 گويد :\r\nاين كلام از سخنان أبو القاسم إبراهيم بن محمّد نصرآبادى است كه از اكابر متصوّفهء قرن چهارم ( متوفّى 372 ) مىباشد .\r\nجامى در شرح حال ابراهيم أدهم با مختصر اختلافى اين عبارت را آورده است : جذبةٌ من جَذباتِ الحقِّ تُربى عملَ الثّقلينِ . أبو سعيد أبو الخير نيز با تعبير « كما قال الشّيخ » اين عبارت را ذكر كرده است ( « أسرار التّوحيد » چاپ طهران ، ص 247 ) . مولانا جلال الدّين نيز در « مثنوى » فرموده است :\r\n اين چنين سيرى است مستثنى ز جنس * كآن فزود از اجتهاد جنّ و انس\r\nاين چنين جذبى است نى هر جذب عام * كه نهادش فضل أحمد و السّلام \r\n( نقل از كتاب « فيه ما فيه » به تصحيح فروزانفر ) . »\r\n","page_name":" 218 ","page_number":236},
  {"content":"\r\n\r\nمحبّى به مقام محبوبى رسد و بىمزاحمتِ غيريّت ، به ديدهء فَبِى يُبْصِرُ مشاهده مطلوب حقيقى نمايد . عربيّةٌ :\r\n وَ فِى سَكْرَةٍ مِنْها وَ لَوْ عُمْرَ ساعَةٍ * تَرَى الدَّهْرَ عَبْداً طائِعاً وَ لَكَ الْحُكْمُ \r\n« 1 » شعر :\r\n در اين دريا فكن خود را مگر درّى به دست آرى * كزين درياى بىپايان گهر بسيار برخيزد\r\nو گر موجيت بربايد چه دولت مر ترا زان به * كه عالم پيش حكم تو چه خدمتكار برخيزد \r\nچون حصول مراتب كمالات دو جهانى ، و وصول به اعلى مقامات ايقانى در متابعت حضرت ختم محمّدى عليه الصّلاة و السّلام است فرمود كه : متن :\r\n برو اندر پى خواجه به أسرى * تفرّج كن همه آيات كبرى \r\nمىفرمايد كه : در « پى خواجه » يعنى به متابعت خواجه كه حضرت رسالت پناه محمّدى است صلّى الله عليه و آله - زيرا كه خواجه حقيقى اوست و ديگران غلام و طفيل ذات أشرف اويند - به اسراء برو . و إسراء ، به شب بردن است . و اين اشاره بدان آيه كريمه است كه درباره معراج نازل است كه :\r\n  سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ  \r\n\r\n\r\n","description":"","footnote":"\r\n( 1 ) « ديوان ابن الفارض » طبع بيروت ( 1382 هجرى قمرى ) قصيده ميميّه كه ص 140 تا ص 143 آن را استيعاب نموده ، و با بيت :\r\n شَرِبنا على ذِكر الحبيبِ مُدامةً * سَكِرْنا بها من قبلِ أن يُخلقَ الكَرْمُ \r\nشروع مىشود و اين بيت ما ، سى و نهمين بيت از آن مىباشد و ترجمه بيت اين مىباشد :\r\n« و در يك بار مستى از وى ، گرچه فقط به درازاى يك ساعت باشد ، تو مىبينى كه روزگار بنده مطيع تو است ، و تو هستى كه فرمانده و آمر و ناهى مىباشى ! »\r\n","page_name":" 219 ","page_number":237},
  {"content":"\r\n\r\n  الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا إِنَّهُ هُوَ السَّمِيعُ الْبَصِيرُ   « 1 »\r\n\r\nمعراج رسول اكرم صلّى الله عليه و آله ليله المعراج\r\nو معراج حضرت رسالت صلّى الله عليه و آله مشهور است . و رفتن آن حضرت از مسجد الحرام تا به مسجد أقصى ثابت به اين آيه است كه ذكر رفت ، و از آنجا تا به آسمان به حديث لَمَّا عُرِجَ بِى إلَى السَّمَاءِ ، و از آنجا به باقى افلاك و به بهشت و عرش و بالاى عرش به خبر آحاد .\r\nيعنى تو نيز خود را از همه قيود صورى و معنوى خلاص كن تا به بركت متابعت حضرت رسالت صلّى الله عليه و آله به أفلاك و عرش و بالاى عرش عروج نمائى . و آيات كبرى كه « 2 » ظهورات الهى و تجلّيات جمالى و جلالى و فناء فى الله و بقاء بالله است تعرّج « 3 » كنى و مشاهده نمائى . و علم اليقين ، عين اليقين بلكه حقّ اليقين گردد .\r\nو از اين سخنان كه در اين ابيات سابق و لاحق شيخ مىفرمايد معلوم مىشود كه مراتب ولايت انبياء عليهم السّلام ، اوليا را حاصل مىشود به‌واسطه حسن متابعتى كه اولياء نسبت با انبياء دارند .\r\nبدانكه : معراج را اسبابى است ؛ بعضى از جانب حقّ است كه عنايت و جذبه است ، و بعضى از جانب عبد و آن كمال انقطاع است از خلق و توجّه تامّ به حضرت حقّ . و چون انسان مركّب القُوى و مدنىّ الطّبع است و او را در روز البتّه اختلاط با خلق مىباشد و چنان انقطاعى كه وسيله و سبب عروج باشد ، مگر أحياناً واقع شود به جهت آنكه عزلت از خلق داشته باشد ، و « إنَّهُ لَيُغَانُ عَلَى\r\n\r\n\r\n","description":"","footnote":"\r\n( 1 ) آيه 1 ، از سوره 17 : الإسراء : « پاك و منزّه است آن خدائى كه در شبى بنده‌اش را سير داد از مسجد الحرام تا مسجد اقصى ، آنجا كه ما اطراف و جوانبش را بركت داده‌ايم ، براى آنكه به آن بنده آيات خودمان را نشان بدهيم . حقّاً و تحقيقاً اوست يگانه شنوا ، و يگانه بينا » .\r\n( 2 ) نسخهء « ز » : را كه\r\n( 3 ) نسخه « ز » : تفرّج\r\n","page_name":" 220 ","page_number":238},
  {"content":"\r\n\r\nقَلْبِى ؛ وَ إنِّى لَاسْتَغْفِرُ اللَّهَ فِى كُلِّ يَوْمٍ سَبْعِينَ مَرَّةً - و فى روايةٍ : مِائَةَ مَرَّةٍ » « 1 »\r\n\r\n\r\n","description":"","footnote":"\r\n( 1 ) « شرح منازل السّائرين » ملّا عبد الرّزّاق كاشانى ، انتشارات بيدار ، ص 105 : وَ لِهَذا قالَ [ رسولُ اللهِ 
  ] صَلَّى اللَّهُ عَلَيْهِ وَ آلِهِ وَ سَلَّمَ : إنَّهُ لَيُغانُ عَلَى قَلْبى ؛ وَ إنّى لَاسْتَغْفِرُ اللَّهَ فى الْيَوْمِ سَبْعينَ مَرَّةً . و در تعليقه آورده است :\r\n« حسين بن سعيد در كتاب زهد ، باب توبه ، ص 73 از حضرت امام أبو عبد الله جعفرٌ الصّادق عليه السّلام روايت كرده كه فرمود : . . . وَ كانَ رَسولُ اللَّهِ صَلَّى اللَّهُ عَلَيْهِ وَ آلِهِ يَتوبُ إلَى اللَّهِ فى كُلِّ يَوْمٍ سَبْعينَ مَرَّةً مِنْ غَيْرِ ذَنْبٍ . و تِرمِذى در كتاب تفسير ، باب 48 ، ج 5 ، ص 283 از رسول اكرم صلّى الله عليه و آله تخريج حديث كرده است كه فرمود : إنّى لَاسْتَغْفِرُ اللَّهَ فى الْيَوْمِ سَبْعينَ مَرَّةً . و ابن ماجَه در كتاب الادب ، باب الاستغفار ، ج 2 ، ص 1254 تخريج حديث نموده است كه : إنّى لَاسْتَغْفِرُ اللَّهَ وَ أتوبُ إلَيْهِ فى الْيَوْمِ سَبْعينَ مَرَّةً .\r\nو بخارى در كتاب الدّعوات ، ج 8 ، ص 83 تخريج كرده است كه : وَ إنّى لَاسْتَغْفِرُ اللَّهَ وَ أتوبُ إلَيْهِ - خ فى الْيَوْمِ أكْثَرَ مِنْ سَبْعينَ مَرَّةً . ايضاً أحمد در « مسند » ج 2 ، ص 282 روايت نموده است . و مسلم در كتاب الذّكر ، باب الاستغفار ، ج 4 ، ص 2075 تخريج كرده است كه : إنَّه لَيُغانُ عَلَى قَلْبى ؛ وَ إنّى لَاسْتَغْفِرُ اللَّهَ فى الْيَوْمِ مِائَةَ مَرَّةٍ . »\r\nو در « مرصاد العباد » ص 257 گويد : » چنانك خواجه عليه الصّلوة در كمال مقام محبوبى و دولتِ  لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ  ، هنوز توبه را كار مىفرمود و مىگفت : إنَّهُ لَيُغانُ عَلَى قَلْبى ؛ وَ إنّى لَاسْتَغْفِرُ اللَّهَ فى كُلِّ يَوْمٍ سَبْعينَ مَرَّةً . و در ص 326 گويد : آنچ خواجه عليه السّلام مىفرمود : إنَّهُ لَيُغانُ عَلَى قَلْبى - تا آخر ، يعنى از اختلاط خلق و تبليغ رسالت و اشتغال به معاملات بشرى ، هر نفس وجودى مىزايد و ابر كردار در پيش آفتاب حقيقى مىآيد ؛ من به استغفار ، نفى آن وجود مىكنم روزى هفتاد بار . »\r\nو در ص 624 در تعليقه آورده است كه : » اين حديث در « كشف المحجوب » هُجْويرى و « صحيح مسلم » و « صحيح بخارى » موجود است . »\r\nو سمعانى در « رَوح الارواح » ص 412 با عبارت وَ إنَّهُ لَيُغانُ عَلَى قَلْبى ذكر نموده است . و معلّق آن : نجيب مايل هروى در ص 679 گفته است : » حديث نبوى است . ابن أثير در « نهايه » 3 / 403 ذيل مادّه غين به همين حديث استناد جسته و گفته است : الغين : الغيم .\r\n","page_name":" 221 ","page_number":239},
  {"content":"\r\n\r\nمصدّق اينست كه آدمى از حجب بشرى ، تمام خلاص نيست ، و چون در شب موانع صورى مرتفع است ، اكثر اين حالات و مشاهدات ، كاملان را در شب دست داده است ؛ كه :   سُبْحانَ الَّذِي أَسْرى بِعَبْدِهِ لَيْلًا   . و از اينجا اشاره  فَلَمَّا جَنَّ عَلَيْهِ اللَّيْلُ  كه در حكايت إبراهيم عليه السّلام آمده است معلوم مىشود . شعر :\r\n مىرهند ارواح هر شب زين قفس * فارغان ، نى حاكم و محكوم كس\r\nرفته در صحراى بىچون جانشان * روحشان آسوده و ابدانشان\r\nفارغان از حرص و از آز و هوس * مرغ‌وار از دام جسته وز قفس \r\nچون تعلّقات جسمانى و كدورات طبيعى مانع عروج و وصول سالك است فرمود كه : متن :\r\n برون آى از سراى امّ هانى * بگو مطلق حديث مَنْ رَآنِي \r\nامّ هانى دختر أبو طالب است كه عم‌زاده حضرت رسالت عليه الصّلوة و السّلام باشد . و امّ هانى كنيه است و نام او فاخْتَه بوده ، و هانى به همزهء بعد از نون است . و در شب معراج از خانه او كه متّصل حرم واقع است عروج نموده . و مشهور آن است كه معراج از خانه عائشه بوده است ، ولى چون مفسّران فرموده‌اند كه حضرت نبوى را عليه السّلام دو معراج بوده است : يكى جسمانى\r\n\r\n\r\n","description":"","footnote":"\r\nأراد ما يَغشاهُ مِن السّهو الّذى لا يخْلو منه البشر . لانّ قلبَه أبداً كان مشغولًا بالله تعالى ، فإنْ عَرض له وقتاً ما عارضٌ بشرىٌّ يَشغلُه ، من امور الامّة و الملّة و مَصالِحها ، عَدَّ ذلك ذنباً و تقصيراً فيَفزَع إلى الاستغفار . و ايضاً در « مختار الصّحاح » ذيل غين ؛ و در « الاصول العشرة » ص 88 ؛ و « لوائح » منسوب به عين القضاة ، ص 126 وارد است . و در « احاديث مثنوى » تحت شماره 425 اين بيت مولانا را آورده است :\r\n همچو پيغمبر ز گفتن وز نثار * توبه آرم روز من هفتاد بار \r\nو گفته است : ناظر است به حديث ذيل : وَ اللَّهِ إنّى لَاسْتَغْفِرُ اللَّهَ وَ أتوبُ إلَيهِ فى الْيَوْمِ سَبْعينَ مَرَّةً ، كه در « بخارى » و « مسند أحمد » و « جامع صغير » با اندك تفاوتى موجود است » .\r\n","page_name":" 222 ","page_number":240},
  {"content":"\r\n\r\nو ديگرى روحانى ، شايد كه آنچه جسمانى است از خانه عائشه بوده باشد و آنچه روحانى بوده از سراى امّ هانى .\r\nو عروج اولياء الله چون به روحانيّت و بدن مثالى است ، مناسب با معراج روحانى از سراى امّ هانى باشد . « 1 » و « سراى امّ هانى » نسبت با سالكان و اولياء ، خانه طبيعت است . يعنى از سراى طبع و هوى بيرون آى ! و از قيود هوى و هوس مجرّد ، و از تعلّقات جسمانى و روحانى منقطع شو ! و در مشاهده جمال مطلق فانى گشته و وارث كمال معنوى حضرت پيغمبر بوده ، به بقاى حقّ مطلق متحقّق شده ، حديث مَنْ رَآنِي فَقَدْ رَأَى الْحَقَّ بگو ؛ يعنى هر كه ما را ديد خدا را ديده است ! و اين اشاره به « بقاء بالله » است كه در مقدّمه‌اى كه در بيان تجلّيات و سير و طير ممهّد گشته ذكر كرده شده است . شعر :\r\n آنان كه گوى عشق ز ميدان ربوده‌اند * بنگر كه وقت كار چه جولان نموده‌اند\r\nهر لحظه ديده‌اند عيان حسن روى دوست * آئينه دل از قِبَل آن زدوده‌اند\r\nآن دم كه گفته‌اند أنا الحقّ ز بيخودى * زيشان مدان كه آن نَفَس ايشان نبوده‌اند \r\nچون سالكِ راه حقّ را تا زمانى كه به تعيّن جسمانى و روحانى مقيّد است ، وصول و عبور به « 2 » عالم اطلاق ميسّر نمىگردد ، مىفرمايد كه : متن :\r\n گذارى كن ز كاف كُنج كونين * نشين بر قاف قرب قابَ قَوسَين \r\nيعنى از عالم صورت و معنى ، و غيب و شهادت كه كونين مراد است\r\n\r\n\r\n","description":"","footnote":"\r\n( 1 ) ، نسخهء « ز » : مثالى است ، مناسبت با معراج روحانى كه از سراى أمّ هانى باشد ، دارد\r\n( 2 ) . نسخهء « ز » : وصول به\r\n","page_name":" 223 ","page_number":241},
  {"content":"\r\n\r\nبه موجب  فَاخْلَعْ نَعْلَيْكَ  « 1 » گذر كن و به هيچ مرتبه‌اى از مراتب عالمين توقّف مكن ، و در مقام قاب قوسين كه مقام واحديّت و الوهيّت است و محيط قوسين وجوب و امكان است و « مقام محمّدى » است متمكّن شو ، و مظهر ذات و صفات الهى گشته موجودات هر دو عالم را محكوم حكم خود بين و توجّه همه به جانب خويش مشاهده نماى . شعر :\r\n آدمى چون نور گيرد از خدا * هست مسجود ملايك ز اجتبا\r\nنيز مسجود كسى كو چون مَلَك * رسته باشد جانش از طغيان و شكّ \r\n\r\nمشاهده سالك آثار و احكام اسماء و صفات الهى را در نزد تحقّق به مقام واحديّت\r\nچون سالك را تحقّق به مقام واحديّت حاصل شود ، ذات و صفات جزئى وى ذات و صفات كلّى حقّ گردد و علم و اراده سالك عين علم و اراده او شود ، فلهذا فرمود كه : متن :\r\n دهد حقّ مر ترا هر چه كه خواهى * نمايندت همه اشيا كَما هى \r\nيعنى سالك چون در مقام تحقّق و اتّصاف به صفات الهى راه يافت ، هر چه مطلوب و مقصودش باشد هرآينه حاصل شود ، و آثار و احكام جميع اسماء و صفات الهى را در خود مشاهده نمايد ، و مَجْلَى الكُلّ و مَجمَع البَحرَينِ وجوب و امكان گردد و خود را همه بيند ، و به وراثتِ قائل اللَهُمَّ أَرِنَا الأشْياءَ كَمَا هِى « 2 » حقايق همه اشياء را چنانچه هست به وى نمايند ؛ و عارف حقيقى\r\n\r\n\r\n","description":"","footnote":"\r\n( 1 ) آيه 11 و 12 ، از سوره 2 0 : طه :   فَلَمَّا أَتاها نُودِيَ يا مُوسى * إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً   .\r\n« پس چون موسى به سوى آتش آمد به وى ندا رسيد : اى موسى ! من هستم تحقيقاً پروردگار تو ! پس دو نعل خود را از پا بيرون كن ! تو اينك در وادى مقدّسى كه نام آن وادى طُوى است مىباشى . »\r\n( 2 ) از جمله فقرات دعائى است كه در قنوت نمازهاى فريضه و نافله خوانده مىشود و أوّل فقره آن اينست : اللَهُمَّ ارْزُقْنى حُبَّكَ وَ حُبَّ ما تُحِبُّهُ وَ حُبَّ مَنْ يُحِبُّكَ وَ الْعَمَلَ الَّذى يُبَلِّغُنى إلَى حُبِّكَ وَ اجْعَلْ حُبَّكَ أَحَبَّ الأشْيَاءِ إلَىَّ . ( همه اين دعا را در « بحر المعارف » ص 309\r\n","page_name":" 224 ","page_number":242},
  {"content":"\r\n\r\n\r\n\r\n","description":"","footnote":"\r\n- قسمتى را از حضرت رسول و قسمتى را از أمير المؤمنين عليهما الصّلوة و السّلام - آورده است و نيز در مجموعه مطبوعه‌اى كوچك از حاج ملّا محمّد جعفر كبودرآهنگى قسمتى از آن موجود است . ) آيت عظماى حقّ مرحوم حاج ميرزا سيّد على آقا قاضى تَغمَّده الله برضوانه به شاگردان خود دستور مىداده‌اند اين دعا را در قنوت نمازهايشان بخوانند .\r\nشيخ نجم الدّين رازى در « مرصاد العباد » خصوص اين فقره را در ص 309 از رسول خدا حكايت نموده است . و در ص 631 در تعليقات آن آمده است : « حديثى است كه در تعليقات « فيه ما فيه » ص 214 آمده است . »\r\nو ايضاً رازى در رساله « عشق و عقل » ص 74 بدان تمسّك جسته است و معلّق آن در تعليقه ، ص 103 و 104 گويد : » مأخوذ است از حديث : اللَهُمَّ أرِنا الأشْياءَ كَما هِىَ كه منسوب به حضرت رسول است . در كتب حديث و « معجم المفهرس » ديده نشد . مولانا جلال الدّين در « مثنوى » از اين مضمون استفاده فرموده است :\r\n اى ميسّر كرده بر ما در جهان * سخره و بيكار ما را وارهان\r\nطعمه بنموده به ما و آن بوده شست * آن چنان بنما به ما آن را كه هست \r\n* * *\r\n اى خداى راز دان خوش‌سخن * عيب كار بد ز ما پنهان مكن \r\n* * *\r\n راست بينى گر بُدى آسان و زبّ * مصطفى كى خواستى آن را ز ربّ\r\nگفت بنما جزو جزو از فوق و پست * آن‌چنان‌كه پيش تو آن چيز هست \r\n* * *\r\n اى خدا بنماى تو هر چيز را * آن‌چنان‌كه هست در خدعه سرا \r\n* * * شيخ عطّار نيز به اين حديث اشاره كرده است :\r\n اگر اشيا همين بودى كه پيداست * كلام مصطفى كى آمدى راست\r\nكه با حقّ سرور دين گفت : الهى * به من بنماى اشيا را كَما هِى \r\n","page_name":" 225 ","page_number":243},
  {"content":"\r\n\r\nگردد و مقصود آفرينش حاصل كند . شعر :\r\n يار چون با يار خوش بنشسته شد * صد هزاران لوح سِرّ دانسته شد\r\nلوح محفوظ است پيشانىّ يار * راز كونينش نمايد آشكار\r\nگر به عقل ادراك اين ممكن بُدى * قهر نفس از بهر چه واجب شدى ؟\r\nبا چنان رحمى كه دارد شاه ، هش * بىضرورت چون بگويد نفس كُش ؟ « « 1 » \r\n\r\nشناخت خدا با صفات كلّيّه و ذات او محال است ؛ و فناء در هر دو ممكن\r\nو محصّل و نتيجه حاصله از گفتار اين عارف ربّانىّ آن است كه : خداوند را با صفات او مىتوان شناخت ؛ و ذاتش را نمىتوان شناخت . در اينجا اين سؤال پيش مىآيد كه : چرا ذات خدا را نمىتوان شناخت ؟ ! لا بدّ پاسخ آن مىباشد كه چون او لا يتناهى است و انسان محدود و متناهى ؛ لهذا احاطه كه لازمهء معرفت و شناخت است ، از مقيّد و محدود و متناهى به ذات لا يتناهى محال است . سؤال مىشود : همان‌طور كه احاطهء بر ذات غير متناهى محال است ، احاطهء بر صفات غير متناهيه نيز محال است ، بنابراين شناخت خدا را با\r\n\r\n\r\n","description":"","footnote":"\r\n( نقل از كتاب « فيه ما فيه » )\r\nو شيخ عزيز الدّين نسفى در كتاب « الإنسان الكامل » در سه موضع ( ص 161 و ص 355 و ص 447 ) تصريح دارد كه اين كلمه عبارت پيغمبر است\r\n( 1 ) « مفاتيح الإعجاز فى شرح گلشن راز » از طبع باسمه‌اى سنگى ( سنه 1301 ) : ص 92 تا ص 114 ؛ و از طبع حروفى با مقدّمه آقاى كيوان سميعى ، انتشارت محمودى : ص 127 تا ص 161\r\n","page_name":" 226 ","page_number":244},
  {"content":"\r\n\r\nصفات همچنين بايد محال باشد .\r\nاگر جواب داده شود : شناخت خدا با صفات و آثار متناهيهء او مىباشد ، نه صفات كلّيّهء عامّهء لازمهء ذات كه غير متناهى است . سؤال مىشود : در ذات هم همين‌طور دنبال وجود جزئى و ذات جزئى كه مترشّح از ذات اوست مىروند نه دنبال ذات كلّى و وجود مجرّد بسيط لا يتناهى وى . بنابراين وجه استحالهء آن چيست ؟ !\r\nاگر در پاسخ گفته شود : آرى ، شناخت خدا با صفات غير متناهيهء او نيز محال است همان‌طور كه شناخت ذات او استحاله دارد ، ولى شناخت خدا با صفات بوسيلهء فناى در صفات صورت مىگيرد ؛ و در فناء حدّ و قيد و تناهى معنى ندارد . سالك راه خدا در صفات غير متناهيهء او نيست و نابود مىگردد . جواب آن است كه : در ذات نيز اين‌چنين است ، شناخت ذات خدا با فناى در ذات تحقّق مىپذيرد . پس در ذات ، عنوان سالكى نيست تا خدا را بشناسد ؛ خداست كه خدا را مىشناسد . در صفات هم ايضاً اين‌طور مىباشد . زيرا در مقام فناء محض در صفات كلّيّهء حقّ تعالى عنوان و اسمى از سالك باقى نمىماند تا به صفات وى پى برد ؛ بلكه خداست كه صفات خدا را مىشناسد . و امّا در صفات جزئيّه و در ذات جزئيّه ، علم و معرفت بدون اشكال است . اگر گفته شود : خدا ذات جزئى ندارد بلكه موجودات طلوع و ظهور وجود اويند ، گفته مىشود : خدا صفات جزئى نيز ندارد بلكه صفات موجودات طلوع و ظهور صفات اويند .\r\nبالجمله اين سخن كه خدا را با صفات مىتوان شناخت نه با ذات ؛ اگر منظور و مراد صفات كلّيّه است آن هم امكان ندارد ، و اگر مراد صفات جزئيّه است ميان ذات و صفات تفاوت نيست . و امكان فنا و استحاله و اندكاك همان‌طور كه در صفات او جلّ و علا ممكن است ، در ذات او جلّ و علا نيز\r\n\r\n","description":"","footnote":"","page_name":" 227 ","page_number":245},
  {"content":"\r\n\r\nممكن است .\r\n\r\nخلع و لبس سقراط و أفلاطون : حكماى الهى\r\nشيخ بهاء الدّين عامِلىّ قدَّس اللهُ سرَّه فرموده است : « وَ قالَ لِلْمَلِكِ لَمّا أرادَ قَتْلَهُ : إنَّ سُقْراطَ فى حُبٍّ ، وَ الْمَلِكُ لا يَقْدِرُ إلّا عَلَى كَسْرِ الْحُبِّ . فَالْحُبُّ يُكْسَرُ وَ يَرْجِعُ الْماءُ إلَى الْبَحْرِ ! » « 1 »\r\n« هنگامى كه پادشاه يونان اراده كرد سقراط را بكشد ، سقراط به وى گفت : سقراط در درون خمره‌ايست از آب . و سلطان را قدرتى نيست مگر بر شكستن خمره ؛ خمره شكسته مىشود و آب به سوى دريا بازگشت مىنمايد ! »\r\nو همچنين از كتاب « تلويحات » نقل كرده است از أفلاطون الهى كه وى گفت : » چه بسا بسيار اتّفاق مىافتاد كه من در هنگام رياضتها با خودم خلوت داشتم ، و از احوال موجودات مجرّدهء از مادّيّات تأمّل مىنمودم . و بدنم را در كنارى رها مىكردم و به‌طورى مىشدم كه گويا من از ملابس طبيعت عارى گشته‌ام . و داخل در ذات خودم مىبودم كه غير آن را تعقّل نمىنمودم و به غير ذات خودم نظر نداشتم ، و از جميع اشياء نيز خارج بودم .\r\nو در اين حال مىديدم كه به قدرى حسن و طراوت و درخشش و نور و محاسن غريبهء عجيبه و دلرباى شگفت‌انگيزى دارم كه به حال تعجّب ، حيران و مبهوت در مىآمدم . و مىدانستم كه من جزئى از اجزاء عالم اعلاى روحانى با مجد و عظمت و شريف مىباشم . و من داراى حيات و زندگى ، فعّال و كاربر هستم . سپس با ذهن و فكر خودم از آن عالم ترقّى مىكردم و بالا مىرفتم به سوى عوالم الهيّه و حضرت ربوبيّت . و گويا اين‌طور مىشدم كه من در آن عالم قرار دارم و در آنجا در فوق عوالم عقليّهء نوريّه معلّق و وابسته هستم .\r\nپس مىديدم خودم را گوئى كه من در آن موقف شريف وقوف دارم . و\r\n\r\n\r\n","description":"","footnote":"\r\n( 1 ) « كشكول » طبع سنگى ، ص 361 ؛ و طبع مصر ، دار إحياءِ الكتب العربيّة : ج 2 ، ص 265\r\n","page_name":" 228 ","page_number":246},
  {"content":"\r\n\r\nبه قدرى از بهاء و نور در آنجا مشاهده مىنمودم كه هيچ زبانى قادر بر توصيف آن نيست و هيچ گوشى توانائى قبول نقش آن را در خود ندارد .\r\nپس چون آن شأن و مقام مرا غرق خود مىكرد ، و آن نور و بهاء بر وجود من غلبه مىيافت و ديگر من در خود توان استقامت و تحمّل آن را نداشتم ، از آن عالم به سوى عالم فكرت و انديشه فرود مىآمدم . و اين تفكّر و انديشه مرا از آن نور ، محجوب مىداشت . پس متحيّر و متعجّب مىماندم كه چگونه من از آن عالم پائين آمدم ، و تعجّب مىنمودم كه چگونه من خودم را مملوّ و سرشار از نور مشاهده كرده‌ام ، و اين در صورتى بود كه نفس من با بدن من همان هيئت و شكل خود را دارا بود .\r\nو در آن وقت به خاطر مىآوردم گفتار مطريوس را كه ما را امر به طلب و بحث از جوهر نفس شريف و ارتقاء به آن عالم عقلى مىكرد . « 1 »\r\nشيخ مصلح الدّين سعدى شيرازى با اشارت و كنايت تمام اين حالات و\r\n\r\n\r\n","description":"","footnote":"\r\n( 1 ) « كشكول » شيخ بهاء الدّين عاملى ، طبع سنگى ، ص 271 ؛ و طبع مصر : ج 2 ، ص 55 و 56 ؛ و نظير اين جريان را افلوطين در كتاب « اثولوجيا » ص 32 ، نسبت به خود نقل كرده است .\r\nجورج جرداق در مقدّمه كتاب « علىٌّ و حقوق البشر » كه جلد اوّل از « صوتُ العدالة الإنسانيّة » است ، بنا به ترجمه آقاى عطاء الله محمّد سردارنيا در ص 18 و 19 آورده است :\r\n« تاريخ ما از آن نقطه نظر كه فصلى از تاريخ عمومى است كم‌وبيش از اين مظالم را درك كرده است . براى نمونه ، [ ديونوس 
  ] ديونيسوس حاكم سيراكوس كه ديكتاتورى پست و فرومايه بود فرمان داد تا أفلاطون حكيم را چون بردگان در بازار بفروشند . تا اينكه يكى از دوستان أفلاطون ، حكيم را باز خريد و آزاد كرد .\r\nديونوس صغير چون بجاى پدر نشست ، در مقام آزار او برآمد ولى حكيم نجات يافت . بار ديگر در مقام كشتنش برآمد كه با وضعى شگفت‌انگيز به دستيارى يكى از شاگردانش از مهلكه جان بدر برد : »\r\n","page_name":" 229 ","page_number":247},
  {"content":"\r\n\r\n« مقامات را در توحيد ذكر نموده است ، و نشان داده است كه براى معرفت خداوند سبحانه و تعالى غير فناء ، نيستى و اندكاك در ذات احديّت ابداً راه ديگرى تصوّر ندارد ؛ آنجا كه گويد :\r\n جهان متّفق بر الهيّتش * فرومانده از كُنه ماهيّتش\r\nبشر ماوراى جلالش نيافت * بَصَر منتهاى جمالش نيافت\r\nنه بر اوج ذاتش پَرد مرغ وهم * نه در ذيل وصفش رسد دست فهم\r\nدر اين ورطه كشتى فروشد هزار * كه پيدا نشد تخته‌اى بر كنار\r\nچه شبها نشستم در اين سيرِ گُم * كه دهشت گرفت آستينم كه قُم\r\nمحيط است علم مَلِك بر بسيط * قياس تو بر وى نگردد محيط\r\nنه ادراك در كنه ذاتش رسيد * نه فكرت به غور صفاتش رسيد\r\nكه خاصان درين ره فرس رانده‌اند * بلا احصِى « 1 » از تك فرومانده‌اند\r\nنه هر جاى مركب توان تاختن * كه جاها سپر بايد انداختن\r\nو گر سالكى محرم راز گشت * ببندند بر وى درِ بازگشت\r\nكسى را درين بزم ساغر دهند * كه داروى بيهوشيش در دهند\r\nكسى ره سوى گنج قارون نبرد * و گر برد ، ره باز بيرون نبرد\r\nبمردم در اين موج درياى خون * كزو كس نبردست كشتى برون\r\nاگر طالبى كاين زمين طىّ كنى * نخست اسب باز آمدن پى كنى « 2 » \r\n\r\n\r\n","description":"","footnote":"\r\n( 1 ) اشاره است به حديث نبوىّ صلّى الله عليه و آله : لا احْصى ثَناءً عَلَيْكَ ؛ أنْتَ كَما أثْنَيْتَ عَلَى نَفْسِكَ . و ما در همين دوره از قسمت « الله‌شناسى » ج 2 ، اوائل مبحث 16 تا 18 ، از اين حديث با سند « مرصاد العباد » نجم الدّين رازى ، و « رَوح الارواح فى شرح أسماء الملِكِ الفتّاح » سمعانى بحث نموده‌ايم و در تعليقه مصادر بسيارى را براى اين خبر ذكر كرده‌ايم .\r\n( 2 ) « كلّيّات سعدى » طبع سنگى ، خطّ على أكبر تفرشى ( شعبان المعظّم سنه 1260 قمريّه ) صفحه شمار ندارد ، منتخباتى از اوّلين قصيدهء شيخ از كتاب « بوستان » ؛ و از طبع فروغى : ص 3 و 4 نيز از « بوستان »\r\n","page_name":" 230 ","page_number":248},
  {"content":"\r\n\r\n\r\nابيات راقيه شيخ بهائى در ملاقات خدا با او\r\nشيخ بهاء الدّين عاملى ( قدّه ) در اشعار دلپذير خود ، قصائدى دارد كه دلالت بر حالات و مكاشفات خود مىكند . و از جمله قصيده‌ايست كه در آن به زيارت حضرت حقّ سبحانه و تعالى در مقام واحديّت موفّق مىآيد . اين قصيده شيوا با ابيات :\r\n أيُّها اللاهى عَنِ الْعَهْدِ الْقَديمْ * أيُّها السّاهى عَنِ النَّهْجِ الْقَويمْ\r\nاسْتَمِعْ ما ذا يَقولُ الْعَنْدَليبْ * حَيْثُ يَرْوى مِنْ أحاديث الْحَبيبْ\r\nمرحبا اى بلبل دستان حىّ * كآمده از جانب بستان حىّ\r\nما يُريدُ الْحَىُّ أخْبِرْنى بِما * قالَهُ فى حَقِّنا أهْلُ الْحِمَى\r\nهَلْ رَضوا عَنّا وَ قالوا لِلْوَفا * أمْ عَلَى الْهِجْرِ اسْتَمَرّوا وَ الْجَفا\r\nمرحبا اى پيك فرّخ فال ما * مرحبا اى مايه اقبال « 1 » \r\nشروع مىشود و بر همين نهج ادامه مىدهد تا مىرسد به اينجا كه مىگويد :\r\n ياد ايّامى كه با ما داشتى * گاه خشم از ناز و گاهى آشتى \r\n\r\n\r\n","description":"","footnote":"\r\n( 1 ) و ادامه آن ، ابيات زير است :\r\n مرحبا اى طوطى شكّرشكن * قُل فقَدْ أذهَبتَ عن قلبى الحَزَن\r\nمرحبا اى عندليب خوش‌نوا * فارغم كردى ز قيد ما سوا\r\nاى نواهاى تو نارٌ مؤصده * زد به هر بندم هزار آتشكده\r\nمرحبا اى هدهد شهر سبا * مرحبا اى پيك جانان مرحبا\r\nبازگو از نجد و از ياران نجد * تا در و ديوار را آرى به وجد\r\nبازگو از زمزم و خَيف و منى * وارهان دل از غم و جان از عنا\r\nبازگو از مسكن و مأواى ما * بازگو از يار بىپرواى ما\r\nآنكه از ما بىسبب افشاند دست * عهد را ببريد و پيمان را شكست\r\nاز زبانِ آن نگار تندخو * از پى تسكين دل حرفى بگو \r\n","page_name":" 231 ","page_number":249},
  {"content":"\r\n\r\n اى خوش آن دوران كه گاهى از كرم * در ره مهر و وفا مىزد قدم\r\nشب كه بودم با هزاران گونه درد * سر به زانوى غمش بنهاده فرد\r\nجان به لب از حسرت گفتار او * دل پر از نوميدى ديدار او\r\nفتنه ايّام و آشوب زمان * خانه‌سوز صد چو من بىخانمان\r\nاز درم ناگه درآمد بىحجاب * لب‌گزان از رخ برافكنده نقاب\r\nكاكُل مُشكين به دوش انداخته * وز نگاهى كار عالم ساخته\r\nگفت : اى شيدا دل محزون من * وى بلاكش ، عاشق مفتون من\r\nكَيْفَ حالُ الْقَلْبِ فى نَارِ الْفِراقْ ؟ * گفتمش : وَ اللهِ حالى لا يُطاقْ\r\nيك زمان بنشست بر بالين من * رفت و با خود برد عقل و دين من\r\nگفتمش : كى بينمت اى خوش‌خرام ؟ * گفت : نِصْفَ اللَّيْلِ لَكِنْ فى الْمَنامْ « 1 » \r\nدر اين ابيات ، شيخ أعلى الله مقامه ديدار حضرت حقّ را در بيدارى و حال مكاشفهء روحانى بيان مىكند ، آنجا كه مىگويد : بدون حجاب و پردهء نقاب بر من وارد شد درحالىكه كاكل مشكين خودش را بر روى دوش و شانه‌هايش افكنده بود . زيرا در اصطلاح اهل دل و عارفان ذوى المقدار ، رخ و رخساره عبارت است از تجلّى نور وحدت و جمال حقّ ، و گيسوان و كاكل عبارت است از تجلّى كثرات و مخلوقات داراى ماهيّت . و بنابراين ، آمدن حقّ متعال با رخسار بدون حجاب و با گيسوان افكنده كنايه از مقام وحدت در كثرت است . اين همان حضرت حقّ است با ملاحظهء وحدانيّت خود درحالىكه با كثرات ناشى از وجود خود معاً با هم مشاهده گرديده است .\r\nو به عبارت ديگر مشاهده وحدت حقّ به تمام معنى الكلمه مىباشد كه\r\n\r\n\r\n","description":"","footnote":"\r\n( 1 ) كتاب « نان و حلوا » ص 2 و 3 ، كه با كتاب « نان و خرما » و « نان و پنير » و « شير و شكر » شيخ بهائى در يك مجموعه توسّط بنگاه كتابفروشى نوبهار اصفهان به طبع رسيده است .\r\n","page_name":" 232 ","page_number":250},
  {"content":"\r\n\r\nتجلّى حقّ در اسم واحديّت خود است . و معنى و مفاد « وحدت وجود » كه در السنة عارفان شايع است همين است .\r\n\r\nبيان حضرت حدّاد در كيفيّت برآورده شدن حاجتها در حال فناء\r\nروزى حقير خدمت حضرت استادنا الاكرم حاج سيّد هاشم حدّاد روحى فداه عرض كردم : آنان كه خداوند را در لباس اسماء و صفات مشاهده مىكنند ، در حقيقت ذات و هستى او نيست تا با او سخنى داشته باشند و تكلّم نمايند و عرض حاجات بنمايند ؛ و آنان كه در حال فناء از اسماء و صفاتند و مندكّ و فانى در ذات گشته‌اند ، برايشان وجودى باقى نمانده است كه سائل و مسئول و سؤال مطرح شود .\r\nفرمودند : « آرى ، همين طور است . و ليكن مىگويند : پادشاهى بود غلامى داشت كه عاشق گرديده بود . جلوات و شؤون و مقامات شاه او را مجذوب كرده بود . عشق او به حدّى رسيده بود كه به مجرّد آنكه چشمش به شاه مىافتاد بىهوش شده بر روى زمين مىافتاد .\r\nشاه در اين حال مىآمد و پهلوى او مىنشست و استمالت مىنمود ، ولى وى به هوش نمىآمد تا هنگامى كه شاه منصرف گرديده از وى دور شود .\r\nمردم هم چون قرب او را به سلطان دريافته بودند هر يك حاجتى داشتند در عريضه‌اى مىنگاشتند و در داخل پاكتى مىنمودند تا وى به سلطان عرضه كند و حوائج مردم برآورده شود .\r\nغلام هم نامه‌ها را از ارباب حوائج اخذ مىنمود و در جامه‌دانى قرار مىداد تا در موعد مقرّرى ملاقات خدمت سلطان تقديم دارد .\r\nنامه‌ها همين طور جمع مىشد تا در وقت معيّن كه غلام با جامه دان حضور شاه مىرفت ، ناگهان چشمانش كه به شاه مىافتاد مدهوش مىگشت . شاه نزد او مىماند و بر بالين وى مىنشست ، آنگاه دستور مىداد جامه دان را باز كنند و نامه‌ها را يك يك بخوانند و در ذيل نامه‌ها حوائج آنها را برآورده و به مهر\r\n\r\n","description":"","footnote":"","page_name":" 233 ","page_number":251},
  {"content":"\r\n\r\nو امضاى ديوان شاه برسانند ، و سپس نامه‌ها را در پاكتها نهاده و همه را در جامه دان قرار مىدادند و در جامه دان را مىبستند .\r\nدر اين حال شاه بر مىخاست و مىرفت . غلام سپس به هوش آمده بر مىخاست و به نظر خود جامه دان دست نخورده را بر مىداشت و مراجعت مىكرد و چنان مىپنداشت كه حوائج مكتوبه مردم همگى به حال خود باقى مانده است ، و به مردم مىگفت : من از شما معذرت مىطلبم كه عرائضتان را به محضر او نتوانستم معروض دارم .\r\nمردم كه مىرفتند سر جامه‌دان كه نامه‌هاى خود را مأيوسانه برگيرند ، ناگهان همه شاداب و مسرور مىديدند كه حوائج برآورده شده و به مهر سلطنتى ممهور گرديده است . »\r\nآرى ، بر همين اساس است كه عارف عظيم القدر مصرى : ابن فارض مىگويد :\r\n وَ فِى سَكْرَةٍ مِنْها وَ لَوْ عُمْرَ ساعَةٍ * تَرَى الدَّهْرَ عَبْداً طائِعاً وَ لَكَ الْحُكْمُ « 1 » \r\n« و فقط در اثر يك ساعت مستى و مدهوشى از آن ذات ذو الجلال ، خواهى ديد كه تمام دوران روزگار بندهء مطيع تو هستند ، و تو هستى كه فرمانده و فرمانفرماى عالميان مىباشى ! »\r\n\r\n\r\n","description":"","footnote":"\r\n( 1 ) مصدر اين بيت در ص 219 از همين مجموعه در تعليقه آورده شده است\r\n","page_name":" 234 ","page_number":252},
  {"content":"\r\n\r\n\r\nمبحث نهم و دهم : امكان ديدار و لقاء خداوند براى مؤمنين خوش‌كردار و تفسير آيه : فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً\r\n\r\n","description":"","footnote":"","page_name":" 235 ","page_number":253},
  {"content":"\r\n . \r\n","description":"","footnote":"","page_name":" 236 ","page_number":254},
  {"content":"\r\n\r\nأعوذُ بِاللَّهِ مِنَ الشَّيْطانِ الرَّجيم\r\nبِسْمِ اللَّهِ الرَّحْمَنِ الرَّحيم\r\nوَ صَلَّى اللَّهُ عَلَى سَيِّدِنا مُحَمَّدٍ وَ آلِهِ الطَّيِّبينَ الطّاهِرينَ\r\nوَ لَعْنَةُ اللَّهِ عَلَى أعْدائِهِمْ أجْمَعينَ مِنَ الآنَ إلَى قِيامِ يَوْمِ الدّينِ\r\nوَ لا حَوْلَ وَ لا قُوَّةَ إلّا بِاللَّهِ الْعَليِّ الْعَظيم\r\n\r\nو تفسير آيه مباركه : فَمَن كَانَ يَرْجُوا لِقَاءَ رَبِّهِ\r\nقالَ اللَّهُ الْحَكيمُ فى كِتابِهِ الْكَريم :\r\n قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً . \r\n( آيه يك‌صد و دهمين ، از سوره كهف : هجدهمين سوره از قرآن كريم )\r\n« بگو - اى پيغمبر - كه اينست و غير از اين نيست كه من بشرى مىباشم همانند شما كه به من وحى كرده مىشود كه : فقط معبود شما معبود واحد است ! پس هر كس اميد ديدار و لقاى پروردگارش را داشته باشد ، بايد حتماً كار نيكو انجام دهد و هيچ كس را با پروردگارش انباز و همتا قرار ندهد » !\r\n\r\nتفسير « الميزان » درباره آيه : فَمَنْ كانَ يَرْجُوا لِقاءَ رَبِّهِ\r\nحضرت استادنا الاكرم آية الحقّ و العرفان و سند العلم و الإيقان : آية الله علّامه طباطبائى تغمَّده اللهُ بأعلَى رضوانِه ، و رفَع درجتَه بما لا يُدرِك به عقلُ بشرٍ و لا مَلَكٍ و لا جِنٍّ و لا أحدٍ سِوى ذاتِه الاقدسِ ، در تفسير آيه فرموده‌اند :\r\nاين آيه خاتمه سوره ( سوره كهف ) است و ملخّص غرض از بيان سوره را ارائه مىدهد ؛ و اصول سه‌گانه دين را در خود گردآورى نموده است كه عبارت باشد از توحيد و نبوّت و معاد . توحيد عبارت است از گفتارش :  أَنَّما إِلهُكُمْ \r\n\r\n","description":"","footnote":"","page_name":" 237 ","page_number":255},
  {"content":"\r\n\r\n إِلهٌ واحِدٌ  . و نبوّت عبارت است از گفتارش :  إِنَّما أَنَا بَشَرٌ مِثْلُكُمْ يُوحى إِلَيَّ  و گفتارش :  فَلْيَعْمَلْ عَمَلًا صالِحاً  تا آخر . و معاد عبارت است از گفتارش :  فَمَنْ كانَ يَرْجُوا لِقاءَ رَبِّهِ . \r\nدر اين گفتار خداوند تعالى :  قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ  ، حصر اوّل ، حصر رسول الله است در بشريّت كه مماثل مىباشد با بشريّت مردم ؛ كه زياده از آن چيزى را دارا نيست ، و در قبال آنچه را كه گمان مىكنند كه ادّعاى نبوّت مستلزم ادّعاى كينونت الهى و قدرت غيبيّه است ، رسول خدا براى خود چيزى را ادّعا نمىنمايد .\r\nو از همين جهت بوده است كه مطالب و امورى را بر رسول الله اقتراح و پيشنهاد مىكرده‌اند كه غير از خدا كسى را بر آن علم نبوده است و غير از خدا احدى قدرت و توانائى آن را نداشته است ، و ليكن آن حضرت صلّى الله عليه و آله جميع آنها را به امر خدا از خود نفى مىنموده است ، و براى خود چيزى را اثبات نمىنمود مگر آنكه فقط به وى وحى مىشده است را .\r\nو حصر دوّم ، حصر الوهيّت مىباشد در الهى كه واحد است ، و آلههء ايشان وجود و اثرى ندارند ؛ و اين توحيد است كه ناطق است به آنكه إله و معبود همه ، إله و معبود واحد است .\r\nو گفتار خداوند :  فَمَنْ كانَ يَرْجُوا لِقاءَ رَبِّهِ فَلْيَعْمَلْ  تا آخر آيه ، مشتمل است بر اجمال دعوت دينيّه كه آن عمل صالح مىباشد براى خداوند وحدَه لا شريكَ لَه . و اين را خداوند متفرّع نموده است بر اميد و رجاى ديدار و لقاى حضرت ربّ تعالى كه بازگشتِ بسوى اوست . چرا كه اگر حساب و جزاء در ميانه نبوده باشد ، موجبى براى اخذ به دين و تلبّس به اعتقاد و عمل وجود ندارد تا كه دعوت بسوى آن كند ؛ همان‌طور كه خداى تعالى فرموده است :\r\n إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا \r\n\r\n","description":"","footnote":"","page_name":" 238 ","page_number":256},
  {"content":"\r\n\r\n يَوْمَ الْحِسابِ .  « 1 »\r\nو خداوند مترتّب گردانيده است عدم شرك به پروردگار و عمل صالح را بر اعتقاد به معاد . به جهت آنكه اعتقاد به يگانگى و وحدانيّت خدا با شرك در عمل ، متناقض بوده و با يكدگر جمع نمىشوند . پس معبود تعالى اگر واحد باشد ، بايد واحد باشد در جميع صفاتش ؛ و از جمله وحدانيّت در معبوديّت است كه در آن شريك ندارد .\r\nو نيز مترتّب گردانيده است اخذ به دين را بر اميد و رجاء به معاد ، نه بر علم قطعى به معاد . زيرا احتمال معاد و بازگشت به سوى او كافى مىباشد در وجوب تحذّر و اجتناب از آن به قاعده وجوب دفع ضرر محتمل . و نيز گفته شده است : مراد به لقاء ، لقاء كرامت است و آن مورد اميد و رجاء مىباشد بدون آنكه امرى قطعى بوده باشد .\r\nو رجاى لقاى خدا را متفرّع كرده است بر قول خود :  أَنَّما إِلهُكُمْ إِلهٌ واحِدٌ  . چون رجوع مردم به سوى الله سبحانه از تماميّت معنى الوهيّت است . خداوند واجد منحصر به فرد تمام كمال مطلوب و تمام اوصاف جميله است ، و از آن جمله مىباشد فعل حقّ و حكم به عدل ؛ و اين دو امر اقتضا دارند رجوع بندگانش را به سوى او و حكم و قضاوت ميانشان .\r\n  وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ * أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ .   « 2 »\r\n« و ما آسمان و زمين و آنچه در بين آنها مىباشد را باطل نيافريده‌ايم . اين\r\n\r\n\r\n","description":"","footnote":"\r\n( 1 ) ذيل آيه 26 ، از سوره 38 : ص\r\n( 2 ) آيه 27 و 28 ، از سوره 38 : ص\r\n","page_name":" 239 ","page_number":257},
  {"content":"\r\n\r\nپندار كسانى است كه كفر ورزيده‌اند ، پس واى بر حال آن كسانى كه كفر ورزيده‌اند از آتش ! بلكه آيا ما قرار مىدهيم آنان را كه ايمان آورده‌اند و اعمال صالحه انجام مىدهند ، مانند آنان كه در زمين فسادكنندگانند ؟ ! بلكه آيا ما قرار مىدهيم مردمان با تقوى را بمانند مردم اهل فسق و فجور ؟ ! »\r\n« بحث روائى » ! ؟\r\nدر تفسير « الدُّرّ المنثور » آورده است كه ابن مَنْدَه و أبو نُعَيم در كتاب « صحابه » و ابن عَساكر از طريق سُدّى صغير ، از كَلْبى ، از أبو صالح ، از ابن عبّاس تخريج حديث كرده‌اند كه گفت : عادت جُندَب بن زُهَير اين بود كه چون نماز مىگزارد يا روزه مىگرفت يا صدقه مىداد و آوازه‌اش به نيكى بر مىخاست ، خوشحال مىشد و نشاطى به وى دست مىداد ؛ و لهذا روى گفتار مردم در اين كارها مىافزود . خداوند او را مورد سرزنش قرار داد كه :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ   بِعِبادَةِ رَبِّهِ أَحَداً . » \r\nعلّامه مىفرمايند : « نظير اين مضمون در تعدادى از روايات ديگر بدون ذكر اسم وارد شده است ؛ و سزاوار است كه محمل آنها انطباق آيه بر مورد بوده باشد ، زيرا كه بعيد است پايان سوره‌اى از سور قرآن ، بخصوصه براى سبب خاصّى نازل شده باشد .\r\nو نيز در « الدّرّ المنثور » از ابن أبى حاتِم ، از سعيد بن جُبَير در اين آيه وارد است كه : رسول خدا صلّى الله عليه [ و آله 
  ] و سلّم گفت :\r\nإنَّ رَبَّكُمْ يَقُولُ : أَنَا خَيْرُ شَرِيكٍ ؛ فَمَنْ أَشْرَكَ مَعِى فِى عَمَلِهِ أَحَداً مِنْ خَلْقِى تَرَكْتُ الْعَمَلَ كُلَّهُ لَهُ ، وَ لَمْ أَقْبَلْ إلَّا مَا كَانَ لِى خَالِصاً . ثُمَّ قَرَأَ النَّبِىُّ صَلَّى اللَّهُ عَلَيْهِ [ وَ آلِهِ 
  ] وَ سَلَّمَ :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  .\r\n« پروردگارتان مىگويد : من شريك پسنديده و برگزيده‌اى هستم ؛ پس\r\n\r\n","description":"","footnote":"","page_name":" 240 ","page_number":258},
  {"content":"\r\n\r\nكسى كه در كردارش احدى را از خلق براى من شريك قرار دهد ، من تمام عملى را كه بجا آورده است براى آن شريك واگذار مىنمايم ، و من عمل را نمىپذيرم مگر آنكه خالص براى من بوده باشد . سپس پيامبر صلّى الله عليه و آله و سلّم قرائت كردند آيه فَمَن كَانَ يَرْجُوا را تا آخر آن . »\r\nو در « تفسير عيّاشى » از علىّ بن سالم ، از حضرت أبو عبد الله امام جعفر صادق عليه السّلام آمده است كه خداوند تبارك و تعالى مىگويد :\r\nأَنَا خَيْرُ شَرِيكٍ ؛ مَنْ أَشْرَكَ بِى فِى عَمَلِهِ لَمْ أَقْبَلْهُ ، إلَّا مَا كَانَ لِى خَالِصاً !\r\n« من شريك انتخاب شده و برگزيده‌اى هستم ؛ كسى كه در كردارش براى من شريك قرار دهد من آن را قبول نمىكنم ، مگر عملى را كه خالص از براى من بوده باشد ! »\r\nعيّاشى گويد : و در روايت ديگرى از آن حضرت عليه السّلام وارد است كه : إنَّ اللَّهَ يَقُولُ : أَنَا خَيْرُ شَرِيكٍ ؛ مَنْ عَمِلَ لِى وَ لِغَيْرِى فَهُوَ لِمَنْ عَمِلَ لَهُ دُونِى .\r\n« خداوند مىگويد : من شريك اختيار شده‌اى مىباشم ؛ هر كس براى من و براى غير من عملى را انجام دهد ، پس آن عمل براى غير خواهد بود نه براى من . »\r\nو در « الدّرّ المنثور » با سند متّصل خود از شدّاد بن أوْس روايت مىنمايد كه شنيدم از رسول خدا صلّى الله عليه [ و آله 
  ] و سلّم كه مىگفت :\r\nمَنْ صَلَّى يُرائِى فَقَدْ أَشْرَكَ ، وَ مَنْ صَامَ يُرآئِى فَقَدْ أَشْرَكَ ، وَ مَنْ تَصَدَّقَ يُرآئِى فَقَدْ أَشْرَكَ ؛ ثُمَّ قَرَأ :  فَمَنْ كانَ يَرْجُوا لِقاءَ رَبِّهِ  - الآية .\r\n« كسى كه نماز از روى ريا بگزارد شرك آورده است ، و كسى كه روزه از روى ريا بگزارد شرك ورزيده است ، و كسى كه صدقه از روى ريا بدهد شرك آورده\r\n\r\n","description":"","footnote":"","page_name":" 241 ","page_number":259},
  {"content":"\r\n\r\nاست ؛ سپس قرائت فرمود اين آيه را تا آخرش . »\r\nو در « تفسير عيّاشى » از زُراره و حَمران ، از حضرت أبو جعفر و أبو عبد الله عليهما السّلام روايت كرده است كه آن دو امام گفتند :\r\nلَوْ أَنَّ عَبْداً عَمِلَ عَمَلًا يَطْلُبُ بِهِ رَحْمَةَ اللَّهِ وَ الدَّارَ الآخِرَةَ ، ثُمَّ أَدْخَلَ فِيهِ رِضَا أَحَدٍ مِنَ النَّاسِ كَانَ مُشْرِكاً .\r\n« اگر بنده‌اى از بندگان خدا عملى را بجاى آورد و مقصودش طلب رحمت خداوند و دار آخرت بوده باشد ، پس از آن رضاى احدى از مردم را در آن دخالت دهد ، مشرك خواهد بود . » »\r\nعلّامه مىفرمايند : « روايات در اين باب از طريق شيعه و اهل سنّت ، فوق حدّ إحصاء مىباشد . و مراد از شرك در آنها شرك خفىّ است كه با اصل ايمان منافات ندارد بلكه منافى با كمال ايمانست . خداوند تعالى مىفرمايد :\r\n وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ .  « 1 »\r\n« اكثريّت مسلمانانى كه ايمان آورده‌اند ، ايمان به خدا نياورده‌اند مگر آنكه ايشان مشرك هستند . »\r\nبنابراين ، آيه شامل شرك خفىّ مىشود با دلالت باطنى خود ، نه با دلالت تنزيلى خود .\r\nو در « الدّرّ المنثور » آمده است كه طَبَرانى و ابن مردويه تخريج حديث كرده‌اند از أبو حكيم كه گفت : رسول خدا صلّى الله عليه و آله فرمود :\r\nلَوْ لَمْ يَنْزِلْ عَلَى أُمَّتِى إلَّا خَاتِمَةُ سُورَةِ الْكَهْفِ لَكَفَتْهُمْ .\r\n« اگر هرآينه براى امّت من هيچ نازل نشده بود مگر خاتمه سوره كهف ، البتّه كفايتشان مىنمود . » »\r\n\r\n\r\n","description":"","footnote":"\r\n( 1 ) « آيه 106 ، از سوره 12 : يوسف\r\n","page_name":" 242 ","page_number":260},
  {"content":"\r\n\r\nعلّامه مىفرمايند : « وجه اين گفتار ، در بيان سابق ما معلوم شد . تَمَّ و الحمدُ للَّه . » « 1 »\r\n\r\nلقاء خداوند فقط با توحيد بدون شائبه شرك جلىّ و خفىّ امكان‌پذير است\r\nو محصّل كلام آن است كه اين آيه و روايات وارده در تفسير اين آيه به ما مىفهمانند لقا و زيارت خدا فقط امكان‌پذير مىباشد براى ايمان آورندگان به خداوند در صورتى كه به‌هيچ‌وجه من الوجوه با وى شريك و همتا و انبازى را به جاى ننهند ، نه بطور جلىّ و نه بطور خفىّ ، نه در مقام وجود و ذات ، نه در مقام اسم و صفت ، نه در مقام فعل و كردار ؛ بايد فقط و فقط خداوند را مؤثّر بدانند كه : لا مُؤَثِّرَ فى الْوُجودِ إلّا اللَّهُ « 2 » نه به منهاج شرك جلىّ ، و نه به منهاج شرك خفىّ .\r\nشرك به معنى مدخليّت دادن كار غير است در كار خدا . مثلًا نزد طبيب رفتن و استعمال دارو نمودن و صحّت يافتن ، اگر از جنبه تأثير استقلالى آنها ملاحظه شود ، گرچه با معيّت خدا باشد شرك است . و اگر از جنبه محكوم بودن طبيب به امر و اراده خدا ، و محكوم بودن دارو به تأثير و فرمان خدا ، و حصول صحّت به امر و مشيّت خدا ملاحظه گردد ، توحيد است و شائبه شرك در آن موجود نمىباشد .\r\n\r\nمعرفت تفصيلى لازم است كه زدايندهء شرك است\r\nمؤمن بايد در سبيل خدا ، تمام تأثيرهاى استقلالى را كه تا به حال مؤثّر مىدانسته است نفى كند و از صُقع و ناحيه درونى نفس خود بيرون بيفكند ، تا خداوند را آن‌طور كه شايد و بايد زيارت كند ؛ و گرنه ، اگرچه خدا را در پشت پرده خيالات و اوهام ديده است ولى آن خدا نمىباشد\r\n\r\n\r\n","description":"","footnote":"\r\n( 1 ) « . الميزان فى تفسير القرآن » ج 13 ، ص 437 تا ص 439\r\n( 2 ) اين عبارت مضمون روايتى نيست ، و ليكن كلام بعضى از حكماء مىباشد كه متّخذ از آيات و روايات و ادلّه متقنه برهانيّه عقليّه است .\r\n","page_name":" 243 ","page_number":261},
  {"content":"\r\n\r\nواقعاً آن پيرزن مىدانست كه خدا هست يا نه ؟ ! بله مىدانست ؛ از همين چرخه ريسندگى خويشتن . يقين هم داشت كه خدا موجود است ، ولى از پشت هزار حجاب . آن دين العجائز ، براى خود عجوزگان است نه براى مردان راه .\r\nكسى نشسته است پشت دروازه و ديوار بلند شهر . و اجمالًا مىداند كه سر و صدائى كه در اين شهر است ناشى از وجود سكنهء آن مىباشد ؛ ولى خيلى تفاوت دارد با كسى كه از ديوار بالا آيد و اندرون شهر را با دوربين‌هاى قوىّ ببيند ! و يا بهتر از آن دروازه را بگشايد و بيايد در خيابانها و شوارع و مشارع و اسواق و بازارها و مساجد شهر را ببيند ؛ در مساجد و مدارس آن وارد شود ، افرادش را شناسائى كند ، از علماء و مدرّسين و طلّاب آن خبر گيرى نمايد كه آيا چگونه درسى مىخوانند ؟ معابد و مدارسش چگونه است ؟ علماى عرفانى آن در چه سطحى مىباشند ؟ مصلّاى آن چقدر وسعت دارد ؟ آيا مردمان آن دستورات پزشكى اسلام را كاملًا رعايت مىنمايند يا محتاج به بيمارستان و درمانگاه و طبيب و دارو مىباشند ؟ !\r\nآن فرد پشت جدار ، با اين فرد وارد در شهر و آشنا و مأنوس و دوست با آنان چه اندازه فرق دارد ؟ ! در حقيقت ما بين مشرق و مغرب ! گرچه هر دو با هم برادر بوده ، و در يك مكان نشسته‌اند و در يك‌زمان زيست مىنمايند و صاحب يك پدر و مادر و خويشاوندان و اصل و نسب و سبب مىباشند !\r\nپس از دين پير زنان ، و پى بردن از بَعره به بَعير ، و از پِشْك به حيوان موجود زنده و حىّ بايد برون شد ؛ حتماً بايد سطح معلومات را افزود . زيرا اين گونه معرفتها معرفت ضعفاء و معرفت اجمالى است . بايد معرفت تفصيلى حاصل نمود . بايد به سراغ أمير المؤمنين عليه السّلام رفت . بايد به سراغ « نهج البلاغه » و « توحيد » صدوق رفت . بايد به سراغ تفسيرهاى قوىّ و موشكاف از قرآن كريم رفت و جدّاً راه چاره را جستجو كرد\r\n\r\n","description":"","footnote":"","page_name":" 244 ","page_number":262},
  {"content":"\r\n\r\n\r\nيَا مَنْ دَلَّ عَلَى ذَاتِهِ بِذَاتِهِ ، وَ تَنَزَّهَ عَنْ مُجَانَسَةِ مَخْلُوقَاتِهِ\r\nبايد به سراغ « صحيفه علويّه » و « صحيفه سجّاديّه » رفت ، و از آنها در راه معرفت حضرت ربّ العزّة مدد خواست !\r\n« يَا مَنْ دَلَّ عَلَى ذَاتِهِ بِذَاتِهِ ، وَ تَنَزَّهَ عَنْ مُجَانَسَةِ مَخْلُوقَاتِهِ ، وَ جَلَّ عَنْ مُلاءَمَةِ كَيْفِيَّاتِهِ . يَا مَنْ قَرُبَ مِنْ خَطَرَاتِ الظُّنُونِ ، وَ بَعُدَ عَنْ لَحَظَاتِ الْعُيُونِ ، وَ عَلِمَ بِمَا كَانَ قَبْلَ أَنْ يَكُونَ . » را خوب فهميد !\r\n« اى آنكه دليل و رهنماى شناسائى ذات خودش را فقط ذات خودش قرار داده است ، و از مجانست و مشابهت مخلوقاتش ، تنزّه و تحذّر دارد ، و از همرنگى و نزديكى و پيوستگى با كيفيّتهاى عالم خلقتش برتر و بالاتر آمده است . اى آنكه به وارده‌هاى پندارى و خَطْره‌هاى فكرى و انديشه‌اى نزديك هستى ، و از چشم انداخت چشمان و ديدگان دور مىباشى ، و پيش از آنكه كائنات صورت وجود و تكوّن بر خود گيرند ، تو به آنها اطّلاع و علم دارى ! »\r\nلَا إلَهَ إلَّا أَنتَ ، سُبْحَانَكَ اللَهُمَّ وَ بِحَمْدِكَ ! مَنْ ذَا يَعْرِفُ قَدْرَكَ فَلَا يَخَافُكَ ؟ ! وَ مَنْ ذَا يَعْلَمُ مَا أَنْتَ فَلَا يَهَابُكَ ؟ !\r\n« هيچ معبودى و مألوهى و مقصد و مقصودى جز تو نيست ، خدايا ! تو پاك و منزّه و مقدّس و مطهّر مىباشى از هر شائبه محدوديّت و تشبيه ! و اين پاكى و تقديس توأم با حمد و ستايش و سپاس و مجد و عظمت تو است ! كدام كس در عالم هستى وجود دارد كه قدر و منزلتت را بشناسد ، آنگاه از تو در خوف و خشيت نباشد ؟ ! و كدام كس در دائره وجود ، به وجود آمده است كه بداند كيستى تو و داراى كدام انيّت و جوهرهء هستى مىباشى ، و آنگاه از تو در هيبت و واكنش جلال و مجدت ، غوطه‌ور نگردد ؟ ! »\r\nفَيَا مَنْ تَوَحَّدَ بِالْعِزِّ وَ الْبَقَاءِ ، وَ قَهَرَ الْعِبَادَ بِالْمَوْتِ وَ الْفَنَاءِ ! « 1 »\r\n\r\n\r\n","description":"","footnote":"\r\n( 1 ) فقراتى است از دعاى عظيم الشّأن معروف به دعاى صباح . مجلسى\r\n","page_name":" 245 ","page_number":263},
  {"content":"\r\n\r\n\r\n\r\n","description":"","footnote":"\r\nرضوان الله عليه در « بحار الانوار » از طبع كمپانى ، ج 19 ، ص 135 و 136 ؛ و از طبع حروفى اسلاميّه ، ج 94 ، ص 242 تا ص 246 آن را ذكر كرده است . و گفته است : اين دعا از اختيار سيّد ابن باقى مىباشد كه از أمير المؤمنين عليه السّلام روايت نموده است . و در پايان آن گفته است :\r\n« بيانٌ :\r\nاين دعاء از ادعيه مشهوره است و من آن را در كتب معتبره نيافتم مگر در « مصباح » سيّد ابن الباقى رحمه الله . و نسخه‌اى از آن را نيز يافتم كه ملّاى فاضل مولانا درويش محمّد اصفهانى كه جدّ پدرم از ناحيه مادر اوست ، بر علّامه مروّج المذهب نور الدّين علىّ بن عبد العالى كركىّ قدّس الله روحه قرائت نموده است و او به وى اجازه نقل داده است . »\r\nدر اينجا مجلسى صورت اجازه محقّق كركى را كه در سنه نهصد و سى و نه ( 939 ) مىباشد درج نموده است . آنگاه گفته است : « من در بعضى از كتب ، سند دگرى بدين عبارت پيدا كرده‌ام : شريف يحيى بن قاسم علوىّ مىگويد : من به يك مجموعه طويله‌اى ظفر يافتم كه در آن به خطّ سيّد و سالار من و جدّ من أمير المؤمنين و قائد الغُرِّ المُحجَّلين ، لَيث بنى غالب ، علىّ بن أبى طالب عليه أفضل التّحيّات بدين‌گونه مكتوب بود :\r\n« بسم الله الرّحمن الرّحيم ، اين دعائى است كه رسول الله صلّى الله عليه و آله به من تعليم فرمود ، و خودش در هر صبحگاهى آن را قرائت مىنمود : اللَهُمَّ يا مَنْ دَلَعَ لِسانَ الصَّباحِ - تا آخر آن . » و در خاتمه‌اش نوشته بود : « كتبه علىّ بن أبى طالب در آخر روز پنجشنبه يازدهم ماه ذوالحجّه ، سنه بيست و پنج از هجرت . »\r\nو شريف علوىّ مىگويد : من از خطّ مبارك او نقل مىكنم كه بر روى رَقّ ( پوست نازك حيوان براى كتابت ) با قلم كوفى نگاشته بود . و اين مطلب را من در بيست و هفتم از ماه ذىالقعده سنه هفتصد و سى و چهار ( 734 ) مىنويسم . »\r\nدر اينجا مجلسى بيانى مفصّل در شرح و تفسير اين دعا ذكر كرده است كه از طبع كمپانى ، ص 136 تا ص 141 ، و از طبع اسلاميّه ، ص 247 تا ص 263 را استيعاب نموده است . و در پايانش گفته است : » بدانكه ما اين دعاى شريف را با شرحش در كتاب\r\n","page_name":" 246 ","page_number":264},
  {"content":"\r\n\r\n« اى آنكه سرير عزّت و تخت بقاء و خلود را منحصراً به خود اختصاص داده‌اى ، و تنها و تنها مُخلّع به خلعت عزّت و دوام گرديده‌اى ! و بندگان خود را با تازيانهء مرگ و نابودى به ديار فنا و نيستى روانه ساخته‌اى » !\r\n\r\nبِكَ عَرَفْتُكَ وَ أَنْتَ دَلَلْتَنِى عَلَيْكَ وَ دَعَوْتَنِي إلَيْكَ\r\nبِكَ عَرَفْتُكَ ، وَ أَنْتَ دَلَلْتَنِى عَلَيْكَ وَ دَعَوْتَنِي إلَيْكَ ، وَ لَوْ لا أَنْتَ لَمْ أَدْرِ مَا أَنْتَ !\r\n« خودت را من به‌واسطه خودت شناخته‌ام ! و تو هستى كه مرا به خودت رهبرى مىكنى و به سوى خودت مىخوانى ! و اگر ذات خودت نبود من ندانسته بودم كه تو كيستى و چيستى ! »\r\nفقراتى است از دعاى حضرت سيّد السّاجدين امام علىّ بن الحسين عليهما أفضل الصّلوات كه ابتدا مىگردد با فقرات ذيل :\r\nإلَهِى لَا تُؤَدِّبْنِى بِعُقُوبَتِكَ ، وَ لَا تَمْكُرْ بِى فِى حِيلَتِكَ ! مِنْ أَيْنَ لِىَ\r\n\r\n\r\n","description":"","footnote":"\r\n« صلوة » در ابواب ادعيه صباح و مساء ذكر كرده‌ايم ؛ و تكرارش در اينجا به‌واسطه فاصله كثيره ، و به‌واسطه شدّت مناسبت اين دعا به مقام ادعيه مىباشد . »\r\nبارى ، اين دعا را شيخ عبد الله سَماهيجى در « صحيفه علويّه » ذكر كرده است ، و كاتب نسخه مطبوعه باسمه‌اى بنام فخر الاشراف در سنه يك‌هزار و سيصد و بيست و دو هجريّهء قمريّه طبع نموده است ، و از ص 181 تا ص 218 آن را كه اختصاص به دعاى صباح دارد با دو خطّ كوفى و نسخ تنظيم كرده است .\r\nمحدّث عظيم علّامه حاج شيخ آقا بزرگ طهرانى ( قدّه ) در « الذّريعه » ج ، ص 22 آورده‌اند : » « صحيفه علويّه و تحفه مرتضويّه » را شيخ اجلّ شيخ عبد الله بن صالح بن جمعهء بحرانى سَماهيجى ( متوفّى در شب چهارشنبه 9 ج 2 - 1135 ) از كتب اصحاب بدون ذكر سند جمع كرده است ، و مجموع ادعيه‌اش 156 دعا مىباشد .\r\n« و در ص 23 آورده‌اند : » « صحيفه علويّه ثانيه » را شيخنا النّورى حاج ميرزا حسين ( متوفّى در سنه 1320 ) نگاشته است ، و مشتمل مىباشد بر 103 دعا از ادعيهء حضرت أمير المؤمنين عليه السّلام كه به عنوان تكمله و استدراك صحيفه اولى تنظيم نموده است . »\r\n","page_name":" 247 ","page_number":265},
  {"content":"\r\n\r\nالْخَيْرُ يَا رَبِّ وَ لَا يُوجَدُ إلَّا مِنْ عِنْدِكَ ، وَ مِنْ أَيْنَ لِىَ النِّجَاةُ وَ لَا تُسْتَطَاعُ إلَّا بِكَ ! لَا الَّذِى أَحْسَنَ اسْتَغْنَى عَنْ عَوْنِكَ وَ رَحْمَتِكَ ؛ وَ لَا الَّذِى أَسَاءَ وَ اجْتَرَأَ عَلَيْكَ وَ لَمْ يُرْضِكَ خَرَجَ عَنْ قُدْرَتِكَ ، يَا رَبِّ يَا رَبِّ يَا رَبِّ !\r\n« اى خداى من ! ادب كردن مرا ، از راه گوشمالى و عقوبتت قرار مده ! و در راه چاره‌جوئى و آزمايشى كه از من مىكنى ، با من مكر و خدعه منما ! اى پروردگار من ! كجا براى من خير و رحمتى بوجود آيد ، درحالىكه آن خير و رحمت اختصاص به كان و كانون موجود در نزد تو دارد ! و كجا براى من نجات و رستگارى امكان‌پذير مىباشد ، درحالىكه راه وصول به آن غير مقدور است مگر بوسيلهء تو ! نه آن كس كه نيكى كند ، از عون و كمك و رحمت تو بىنياز مىباشد ؛ و نه آن كس كه بدى نمايد و بر تو جرأت ورزد و تو را از خودش خشنود نسازد ، از ناحيهء قدرت و حيطهء توانائى تو بيرون شده است ! اى پروردگارم ! اى پروردگارم ! اى پروردگارم ! »\r\nو آن‌قدر « يَا رَبِّ » را تكرار كرد تا نفسش قطع شد ؛ آنگاه عرضه داشت : بِكَ عَرَفْتُكَ تا آخر دعاى رشيق و متين و عالىرتبه و بلندذروه‌اى كه فقط از نقطهء اقصاى توحيد ، در حرم و خلوتگاه حضرت محبوب ندا مىكند ، و در حرم ذات لَا يَسَعُنِى فِيهِ مَلَكٌ مُقَرَّبٌ وَ لَا نَبِىٌّ مُرْسَلٌ نَجوَى و مناجات مىنمايد « 1 » .\r\n\r\n\r\n","description":"","footnote":"\r\n( 1 ) علّامه مجلسى رضوان الله عليه در « بحار الانوار » از طبع كمپانى : ج 20 ، ص 245 تا 250 ؛ و از طبع اسلاميّه : ج 98 ، ص 82 تا ص 93 اين دعا را از كتاب دعاى « إقبال » [ 1 
  ] با روايت سيّد ابن طاوس با اسنادش به أبى محمّد هارون بن موسى تَلعُكبُرى با اسنادش از حسن بن محبوب ، از أبو حمزه ثُمالى روايت نموده است كه او گفت :\r\nعادت حضرت امام علىّ بن الحسين عليهما السّلام اين بود كه در شبهاى ماه مبارك رمضان در تمام شب نماز مىگزارد ، و چون به وقت سحر مىرسيد اين دعا را مىخواند . و نيز شيخ طوسى در « مصباح المتهجّد » طبع سنگى ، از ص 401 تا ص 413 اين دعا را به عين دعاى منقول از « إقبال » ، از أبو حمزه ثمالى روايت نموده است - ( 1 ) كتاب « إقبال » ص 67 تا ص 75 ( تعليقه ) -\r\n","page_name":" 248 ","page_number":266},
  {"content":"\r\n\r\nچنانچه در فقرات « يَا مَنْ دَلَّ عَلَى ذَاتِهِ بِذَاتِهِ » ، و « بِكَ عَرَفْتُكَ وَ أَنْتَ دَلَلْتَنِى عَلَيْكَ وَ دَعَوْتَنِي إلَيْكَ ، وَ لَوْ لا أَنْتَ لَمْ أَدْرِ مَا أَنْتَ » دقّت شود ، به خوبى بدست مىآيد كه اوّلًا راه لقاء و زيارت ذات خداوند باز مىباشد ، و ثانياً معرّف آن ذات اقدس بجز ذات نمىتواند بوده باشد ، و ثالثاً جميع موجودات آفاقيّه و انفسيّه ، مُلكيّه و ملكوتيّه نمىتوانند راهنما به سوى خود خدا باشند ؛ او مىبايست خود را بشناساند و معرّفى نمايد .\r\nإلَهى ! كَيْفَ يُسْتَدَلُّ عَلَيْكَ بِما هُوَ فى وُجودِهِ مُفْتَقِرٌ إلَيْكَ ؟ ! أ يَكونُ لِغَيْرِكَ مِنَ الظُّهورِ ما لَيْسَ لَكَ حَتَّى يَكونَ هُوَ الْمُظْهِرَ لَكَ ؟ !\r\nمَتَى غِبْتَ حَتَّى تَحْتاجَ إلَى دَليلٍ يَدُلُّ عَلَيْكَ ؟ ! وَ مَتَى بَعُدْتَ حَتَّى تَكونَ الآثارُ هىَ الَّتى توصِلُ إلَيْكَ ؟ !\r\nإلَهى ! عَمِيَتْ عَيْنٌ لا تَراكَ عَلَيْها رَقيباً ، وَ خَسِرَتْ صَفْقَةُ عَبْدٍ لَمْ تَجْعَلْ لَهُ مِنْ حُبِّكَ نَصيباً !\r\n« بار خداوندا ! چگونه راه شناسائى وجودت امكان‌پذير مىباشد به‌واسطه استدلال و برهان با وجودهاى امكانيّه حادثه كه آنان در اصل وجود و بقائشان نياز ذاتى و افتقار وجودى به تو دارند ؟ ! آيا براى جز تو از سائر موجودات ، ظهور و به روزى وجود دارد كه براى تو نبوده باشد ، تا بتوانند آنها تو را نشان‌دهنده و ظاهركننده باشند ؟ !\r\nكى غائب شده‌اى تا آنكه محتاج گردى به دليل و رهبرى كه به سوى تو راهنمائى بنمايد ؟ ! و كى دور گرديده‌اى تا آنكه آثار و مصنوعات ، رساننده و واصل‌كننده به ذات تو باشند ؟ !\r\n\r\n","description":"","footnote":"","page_name":" 249 ","page_number":267},
  {"content":"\r\n\r\nبار خداوندا ! كور است ديده‌اى كه تو را بر خود شاهد و مراقب نمىنگرد ! و زيانبار است معاملهء دست بنده‌اى كه تو براى وى از محبّت و مودّتت نصيب و مقدارى مقرّر نفرموده‌اى » !\r\n\r\nغزل فروغى بسطامى در ظهور خداوند در همه عالم\r\nچقدر خوب و روشن فروغى بسطامى اين واقعيّت را در غزل خود گنجانيده است :\r\n كى رفته‌اى ز دل كه تمنّا كنم ترا * كى بوده‌اى نهفته كه پيدا كنم ترا\r\nغائب نگشته‌اى كه شوم طالب حضور * پنهان نگشته‌اى كه هويدا كنم ترا\r\nبا صد هزار جلوه برون آمدى كه من * با صد هزار ديده تماشا كنم ترا\r\nچشمم به صد مجاهده آئينه ساز شد * تا با يكى مشاهده شيدا كنم ترا\r\nبالاى خود در آينه چشم من ببين * تا با خبر ز عالم بالا كنم ترا\r\nمستانه كاش بر حرم و دير بگذرى * تا قبله‌گاه مؤمن و ترسا كنم ترا\r\nخواهم شبى نقاب ز رويت برافكنم * خورشيد كعبه ، ماه كليسا كنم ترا\r\nگر افتد آن دو زلف چليپا به چنگ من * چندين هزار سلسله در پا كنم ترا\r\nطوبى و سدره گر به قيامت به من دهند * يك جا فداى قامت رعنا كنم ترا \r\n\r\n","description":"","footnote":"","page_name":" 250 ","page_number":268},
  {"content":"\r\n\r\n زيبا شود به كارگهِ عشق كار من * هرگه نظر به صورت زيبا كنم ترا\r\nرسواى عالمى شدم از شور عاشقى * ترسم خدا نخواسته رسوا كنم ترا\r\nبا خيل غمزه گر به وثاقم گذر كنى * مير سپاه ، شاهِ صف‌آرا كنم ترا \r\n\r\nفقرات مناجات تاج الدّين ابن عطاء الله اسكندرىّ\r\nبارى ، اين دو مناجات اخير : « إلَهى كَيْفَ يُسْتَدَلُّ عَلَيْكَ » ، و « إلَهى عَميَتْ عَيْنٌ » ، فقره نوزدهم و بيستم از زمرهء سى و پنج فقرهء مناجات شيخ تاج الدّين أحمد بن محمّد بن عبد الكريم بن عطاء الله اسكندرىّ ، متوفّى در سنه 709 هجرى قمرى است . « 1 »\r\n\r\n\r\n","description":"","footnote":"\r\n( 1 ) در « كشف الظّنون » ج 1 ، ص 675 آورده است : » « الحِكَم العطائيّة » از تأليفات شيخ تاج الدّين أبى الفضل أحمد بن محمّد بن عبد الكريم ، معروف به ابن عطاء الله اسكندرانى شاذِلّى مالكى ، متوفّى در قاهره سنه 709 ( هفتصد و نه ) ، اوّلش اين عبارت است : مِن علامةِ الاعتمادِ على العملِ ، نقصانُ الرّجاءِ عند وجود الزّلَلِ - إلخ . و آن مشتمل مىباشد بر حكمتهاى منثوره بر لسان اهل طريقت .\r\nچون وى آن را تصنيف كرد ، بر شيخش : أبو العبّاس مُرسى عرضه داشت . او در آن تأمّلى نموده گفت : « اى نور چشم ، پسرم ! تو در اين جزوه ، مقاصد زندگان و بيشتر از آن را بيان نموده‌اى ! » و بدين جهت است كه اهل ذوق به‌واسطه رقّت معانى و پاكيزگى آن بدان عشق مىورزند . و گفتارشان را پيرامون آن و در شرح آن به تطويل كشانده‌اند ، و شروح بسيارى بر آن نوشته‌اند . از جمله آن مؤلّفات ، شرح شهاب الدّين أحمد بن محمّد برلَسى [ بُرْنُسىّ 
  ] معروف به زَرّوق است . و آن شرح ممزوج است و اوّلش اين عبارت است : الحمدُ للّهِ الّذى شَرّفَ عبادَه - إلخ . و در بعضى شروحش ذكر كرده است كه اين حِكَم مرتّب است بعضى بر بعضى ديگر ؛ هر كلمه آن توطئه است براى كلمهء بعد از آن و شرح است براى قبل از آن .\r\nاو حِكَم را پانزده بار تدريس كرده است و در هر بار شرحى جداگانه از حفظ نوشته\r\n","page_name":" 251 ","page_number":269},
  {"content":"\r\n\r\nو بقيّه آن بدين قرار مىباشد :\r\n1 - إلَهى أنَا الْفَقيرُ فى غِناىَ ، فَكَيْفَ لا أكونُ فَقيراً فى فَقْرى ؟ !\r\n« بار خداوندا ! من نيازمند و فقيرم به سوى تو در عين غنا و بىنيازيم كه از ناحيهء تو به من عنايت شده است ( چرا كه اين بىنيازى چون از سوى تست ، عين نيازمندى است ! ) پس چگونه نيازمند و فقير نبوده باشم به سوى تو در عين فقر و نيازمنديم كه حالت عدم من بوده است ؛ و مَبنَى و اصل و منشأ هستيم ، فقدان و نيستى ؛ و مادّه اوّليّه حدوث و تحقّقم ، نابودى و كَتْم عدم و نيستى در مرحله ماهوى بوده است ! ؟ »\r\n2 - إلَهى أنَا الْجاهِلُ فى عِلْمى ، فَكَيْفَ لا أكونُ جَهولًا فى جَهْلى ؟ !\r\n« بار خداوندا ! من نادان و جاهلم در عين دانائى و علمم كه از ناحيهء تو به من عطا گرديده است ( چرا كه اين دانائى چون از سوى تست ، عين نادانى است . ) پس چگونه نادانِ ثابت و مستمرّ نبوده باشم در عين نادانى و بىدانشيَم كه حالت عدم اصلى و فقدان ماهوى و نيستىِ ذاتى من بوده است ! ؟ »\r\n\r\n\r\n","description":"","footnote":"\r\nاست ؛ هر يك از آن به عبارت ديگر است . و گفته شده است : براى شيخ زرّوق سه شرح بر حِكم موجود است ، ليكن قول صحيح‌تر آنست كه خود با دست خود نوشته است . « در اينجا صاحب « كشف الظّنون » بحث مفصّلى دارد در تعداد شروحى كه بر آن نوشته شده است .\r\nبارى ، شرح معروف و مشهور آن ، شرح شيخ أحمد زرّوق است كه در شهر طَرابلُس غرب ، مكتبهء نجاح ، با تحقيق دو دانشمند به طبع رسيده است . و اين دو نفر محقّق در مقدّمه شرح آورده‌اند كه : او شاگرد أبو العبّاس مرسىّ معروف بوده است و شيخ أحمد زرّوق تعداد 30 ( سى ) شرح نوشته است و اين شرح هفدهمين اوست . و در « شذرات الذّهب » گويد : وى بيش از سى شرح بر حِكم ابن عطاء الله نوشته است . تولّد زرّوق در روز پنجشنبه هجدهم شهر ذو الحجّه الحرام سنهء هشتصد و چهل و شش ( 846 ) و وفاتش در سنهء هشتصد و نود و نه ( 899 ) بوده است .\r\n","page_name":" 252 ","page_number":270},
  {"content":"\r\n\r\n\r\nفقرات مناجات كه از توحيد محض خبر مىدهد\r\n3 - إلَهى إنَّ اخْتِلافَ تَدْبيرِكَ وَ سُرْعَةَ حُلولِ مَقاديرِكَ ، مَنَعا عِبادَكَ الْعارِفينَ بِكَ عَنِ السُّكونِ إلَى عَطاءٍ وَ الْيَأْسِ مِنْكَ فى بَلاءٍ !\r\n« بار خداوندا ! اختلاف تدابير تو در امر كائنات كه بدون منع و توقّف و تقييد و تسكينى به كار خود مشغول است ، و با سرعت در پى يكدگر درآمدن واردات و حلول مقدّرات اندازه زده شده و به حدود مشخّص و معيّن به هم پيوسته در امر آفرينش و پيدايش حوادث ، جلوگير شده‌اند از آنكه بندگان عارف و موحّد و شناساى ذات اقدمت را بگذارند كه به عطيّه و نعمتى كه به آنان مرحمت مىكنى دلخوش و با آرامش باشند . و نيز جلوگير شده‌اند از آنكه در بلاء و امتحان و شدّت و فتنه‌اى كه بر ايشان وارد مىسازى مأيوس و نوميد و دلسرد و مضطرب خاطر گردند . ( چرا كه بقدرى ورود بلاها در عقب نعمتها و ورود نعمتها به دنبال بلاها ، شديد و پىدرپى مانند چرخ دولاب ، پيوسته مىگردد كه آرامش در برابر نعمت و ناآرامى در برابر نقمت ، فقط براى جاهلان به مقام عزّ ربوبيّت و بىمايگان به اسرار حرم و حريم تو متحقّق مىگردد ؛ نه براى عارفان به تو و به جلال اقدس و جمال مقدّس ، و اراده قاهره و مشيّت بارزهء جناب حضرت تو ! » )\r\n4 - إلَهى مِنّى ما يَليقُ بِلُوْمى ؛ وَ مِنْكَ ما يَليقُ بِكَرَمِكَ !\r\n« بار خداوندا ! آنچه از ناحيهء من صورت تحقّق به خود مىگيرد چيزهائيست مناسب با لئامت و زشتى و فرومايگى من ؛ و آنچه از ناحيهء تو صورت تحقّق به خود مىگيرد چيزهائيست مناسب با مجد و بزرگوارى و كرامت تو ! ( چرا كه من نيستم ، و فقيرم ، و حادثم ، و عاجزم ، و جاهلم ؛ و اين سياهىهاى ناشى از ماهيّت بيچاره من ، مناسب با من است ؛ و امّا تو وجود مطلقى ، و غنىّ بالذّات ، و قديم بالأصاله ، و قادر ، و عالم مىباشى ؛ و از اين صفات جز بروز شرف و فضيلت و كرامت و مجد و عظمت سر نخواهد زد . ) »\r\n\r\n","description":"","footnote":"","page_name":" 253 ","page_number":271},
  {"content":"\r\n\r\n5 - إلَهى وَصَفْتَ نَفْسَكَ بِاللُّطْفِ وَ الرَّأْفَةِ بى قَبْلَ وُجودِ ضَعْفى ؛ أ فَتَمْنَعُنى مِنْهُما بَعْدَ وُجودِ ضَعْفى ؟ !\r\n« بار خداوندا ! تو خودت را با صفت لطف و رأفت توصيف كردى پيش از آنكه ضعف در من پديدار گردد ؛ آيا مرا از شمول آن دو صفت لطف و رأفت باز مىدارى پس از آنكه ضعف در من پديدار گشته است ؟ ! ( چرا كه دو صفت لطف و رأفت را كه در قرآن براى خودت ذكر فرموده‌اى اختصاص به ضعف و غير ضعف بندگانت ندارد » ) .\r\n6 - إلَهى إنْ ظَهَرَتِ الْمَحاسِنُ مِنّى ، فَبِفَضْلِكَ وَ لَكَ الْمِنَّةُ عَلَىَّ ؛ وَ إنْ ظَهَرَتِ الْمَساوِي مِنّى ، فَبِعَدْلِكَ وَ لَكَ الْحُجَّةُ عَلَىَّ !\r\n« بار خداوندا ! اگر خوبيها از من سر زند ، از روى فضل تو بوده است و بدين جهت تو بر من منّت دارى ؛ و اگر بديها از من سر زند ، از روى عدل تو بوده است و بدين جهت حجّت تو بر من قيام دارد ! ( چرا كه خوبيهاى من از روى عدم استحقاق ذاتى با فضل و رحمت ؛ بىمادّهء اوّليّه به من داده شده است . و بديهاى من از ناحيهء تو نبوده است كه بر تو نقص و عيبى نيست و جور و ظلمى روا نمىباشد ؛ وَ الشَّرُّ لَيْسَ إلَيْكَ ! چون تو مَلِك و مالكى ، هر چه بخواهى در حيطه ملكيّت خودت بجا مىآورى ؛ وَ لَكَ الْحُجَّةُ عَلَىَّ فى جَميعِ ذَلِكَ ! بنابراين اگر مَساوى از من ظاهر گردد ، اسائه از من است ، و بنا بر حقوق عبوديّت ، تنبيه و مجازات از ناحيه عدل تو مىباشد ؛ و اگر محاسن بروز كند ، از ناحيه فضل و زيادتى خير و رحمت و منّت بوده است ، و بنابراين إفضال تو بر پا مىباشد » ) !\r\n7 - إلَهى كَيْفَ تَكِلُنى وَ قَدْ تَوَكَّلْتَ بى ؟ ! وَ كَيْفَ اضامُ وَ أنْتَ النَّصيرُ لى ؟ ! أمْ كَيْفَ أخيبُ وَ أنْتَ الْحَفىُّ بى ؟ !\r\nها أنَا أتَوَسَّلُ إلَيْكَ بِفَقْرى إلَيْكَ ! وَ كَيْفَ أتَوَسَّلُ إلَيْكَ بِما هُوَ مُحالٌ\r\n\r\n","description":"","footnote":"","page_name":" 254 ","page_number":272},
  {"content":"\r\n\r\nأنْ يَصِلَ إلَيْكَ ؟ ! أمْ كَيْفَ أَشْكوا إلَيْكَ حالى وَ هىَ لا تَخْفَى عَلَيْكَ ؟ ! أمْ كَيْفَ اتَرْجِمُ لَكَ بِمَقالى وَ هُوَ مِنْكَ بَرَزَ إلَيْكَ ؟ ! أمْ كَيْفَ تَخيبُ آمالى وَ هىَ قَدْ وَفَدَتْ إلَيْكَ ؟ ! أمْ كَيْفَ لا تَحْسُنُ أحْوالى وَ بِكَ قامَتْ وَ إلَيْكَ ؟ !\r\n« بار خداوندا ! چگونه تصوّر دارد كه تو مرا به خويشتن واگذار نمائى در حالتى كه كفيل و وكيل امور من بوده‌اى و از به دو امر خودت امورم را به عهده گرفته‌اى ( با ايصال منافع و دفع مضارّ و حركت در مراحل استعداد در هر حال ) ؟ ! و چگونه به من ظلم شود در حالتى كه تو ناصر و معين و يار من بوده‌اى براى رفع آفات و عاهات ، و قبل از پيدايشم خودت را « نصير » ناميدى ؟ ! و چگونه من در آمال و مطالبم نااميد باشم با وجود آنكه تو رفيق لطيف من در هر حال بوده‌اى ، و به خفاياى اسرار من مطّلع و براى ايصال آنها به من در هر يك از عوالم ملك و ملكوت با تمام قدرت و قوّت و احاطه و سيطره قيام نموده بودى ؟ !\r\nهان اى خداى من ! آگاه باش كه من فقط با نيازمندى و فقرم دست به دامان تو زده‌ام ، با توسّل و تمسّكى كه چاره‌اى از آن امكان ندارد ، و حقيقت فقر مرا به سويت كشانيده است . و چگونه من متوسّل و متمسّك گردم به غير تو كه مُحال مىباشد بتواند خودش را به تو برساند ؟ ! ( چرا كه هر چه هست از ملك و ملكوت ، زير فرمان تست ، نه بالاى فرمان يا مساوى فرمان . )\r\nبلكه چگونه امكان دارد من احوالم را براى تو شرح دهم و شكوه نمايم در حالتى كه بر تو پنهان نمىباشد ؟ ! بلكه چگونه امكان دارد من با گفتارم از احوالم براى تو پرده برگيرم و مخفيّات درون را با سخن آشكار سازم در حالتى كه اين گفتار هم از تست و به سوى تو در عالم ظهور آمده و براى تو ظاهر گرديده است ؟ !\r\nبلكه چگونه امكان دارد كه تو آرزوهايم را بىنتيجه ، و آمالم را با يأس و\r\n\r\n","description":"","footnote":"","page_name":" 255 ","page_number":273},
  {"content":"\r\n\r\nنوميدى مقرون سازى در حالتى كه آن آمال به عنوان ميهمان نيازمند و محتاج در آستانه شخص كريم و ذو المجد و الاقتدار روى آور شده‌اند ؟ !\r\nبلكه چگونه امكان دارد كه احوالم نيكو نگردد در حالتى كه آنها به تو قيام دارند و بازگشتشان به سوى تو خواهد بود ؟ ! پس هم از جهت قيام به تو ، و هم از جهت رجوع به تو سزاوار است نيكو بوده باشند » !\r\n8 - إلَهى ما ألْطَفَكَ بى مَعَ عَظيمِ جَهْلى ! وَ ما أرْحَمَكَ بى مَعَ قَبيحِ فِعْلى !\r\n« بار خداوندا ! چقدر تو به من لطف دارى با وجود عظمت جهل و نادانى من ! و چقدر به من مرحمت دارى با وجود زشتى فعل و كردار من ! ( لطف تو از آنجاست كه من جاهل به ارزش خود بوده‌ام و تو مرا ارشاد كردى و از ظلمات جهل و فتنه رهانيدى ! و رحمت تو از آنجاست كه معصيت تو را به كار مىبندم و تو حلم مىورزى ، و من در أداء حقوق تو تقصير مىكنم و تو مرا گرامى مىدارى » ) !\r\n9 - إلَهى ما أقْرَبَكَ مِنّى ، وَ ما أبْعَدَنى عَنْكَ !\r\n« بار خداوندا ! چقدر موجبات نزديكى تو به من بسيار مىباشد ؛ و چقدر زشتيها و غفلتها مرا از تو به دور افكنده است ! ( قرب تو به من ، با اصل وجود و ذات أقدس تو و قدرت و علم و مشيّت و اراده و سيطره و هيمنهء تست كه به وصف نايد ؛ و بُعد من از تو ، به‌واسطه ظلمت ماهيّت امكان و فاصله عظيم ميان عبوديّت من و ربوبيّت تست ! » )\r\n10 - إلَهى ما أرْأَفَكَ بى ! فَمَا الَّذى يَحْجُبُنى عَنْكَ ؟ !\r\n« بار خداوندا ! چقدر تو به من رأفت دارى ! پس علّت محجوبيّت و عدم زيارت و لقاء ذاتت چيست ؟ ! ( تمام مظاهر عالم كون دليل و شاهد بر رأفت تو مىباشند ، بنابراين من بايد تو را در تمام اين مشاهد ديدار نمايم ! علّت پنهانى\r\n\r\n","description":"","footnote":"","page_name":" 256 ","page_number":274},
  {"content":"\r\n\r\nدل من از شرف قرب و كرامت و فضيلتِ ديدار و رويت كدام است ؟ ! ) »\r\n11 - إلَهى قَدْ عَلِمْتُ بِاخْتِلافِ الآثَارِ وَ تَنَقُّلاتِ الاطْوارِ أنَّ مُرادَكَ مِنّى أنْ تَتَعَرَّفَ إلَىَّ فى كُلِّ شَىْءٍ حَتَّى لا أجْهَلَكَ فى شَىْءٍ !\r\n« بار خداوندا ! من به‌واسطهء اختلاف و تباينى كه در آثار ، و به‌واسطهء دگرگونى و تغييراتى كه در اطوار عالم به وجود مىآورى ، دانستم كه مراد و مقصودت از آفرينش من آن مىباشد كه در تمام چيزها خودت را به من بنمايانى و بشناسانى ؛ تا به جائى كه من در هيچيك از موجودات ، فاقد معرفت تو نگردم و در همه و همه تو را ببينم و بدانم و تماشا نمايم ! »\r\nآرى ! تمام ما سواى خدا از موجودات عالم ، چون آفرينششان به ظهور اوست پس خدا در همهء آنها اوّلًا و بالذّات ظاهر و هويدا مىباشد ؛ و ظهور إنّيّت و ماهويّت آنها ثانياً و بالعرض است .\r\n در هر چه بنگرم تو پديدار بوده‌اى * اى نانموده رخ تو چه بسيار بوده‌اى \r\n* * * \r\nابيات هاتف اصفهانى در تجلّى خداوند از در و ديوار\r\n يار بىپرده از در و ديوار * در تجلّى است يا اولى الأبصار\r\nشمع جوئىّ و آفتابْ بلند * روز بس روشن و تو در شب تار\r\nگر ز ظلمات خود رهى ، بينى * همه عالم مشارق الانوار\r\nكوروَش قائد و عصا طلبى * بهر اين راه روشن و هموار\r\nچشم بگشا به گلستان و ببين * جلوهء آب صاف در گل و خار\r\nز آب بىرنگ صد هزاران رنگ * لاله و گل نگر در آن گلزار\r\nپا به راه طلب نِه از ره عشق * بهر اين راه توشه‌اى بردار\r\nشود آسان ز عشق كارى چند * كه بود نزد عقل بس دشوار\r\nيار گو بالغُدُوّ و الآصال * يار جو بالعَشىِّ و الإبكار \r\n\r\n","description":"","footnote":"","page_name":" 257 ","page_number":275},
  {"content":"\r\n\r\n صد رهت لَنْ تَرانى ار گويد * باز مىدار ديده بر ديدار\r\nتا به جائى رسى كه مىنرسد * پاى اوهام و پايهء افكار\r\nبار يا بى به محفلى كآنجا * جبرئيل امين ندارد بار\r\nاين ره ، آن زادِ راه ، آن منزل * مرد راهى اگر بيا و بيار\r\nورنه‌اى مرد راه چون دگران * يار مىگوى و پشت سر مىخار\r\nهاتف ارباب معرفت كه گهى * مست خوانندشان و گه هشيار\r\nاز مى و بزم و ساقى و مطرب * وز مُغ و دير و شاهد و زُنّار\r\nقصد ايشان نهفته اسرارى است * كه به ايما كنند گاه اظهار\r\nپى برى گر به رازشان دانى * كه همين است سرّ آن اسرار\r\nكه يكى هست و هيچ نيست جز او * وَحْدَهُ لا إلَهَ إلّا هُو « 1 » \r\n12 إلَهى كُلَّما أخْرَسَنى لُوْمى ، أنْطَقَنى كَرَمُكَ ! وَ كُلَّما أيْأَسَتْنى أوْصافى ، أطْمَعَتْنى مِنَنُكَ !\r\n« بار خداوندا ! هرگاه كه زشتى و پستى و لئامت من زبان مرا از گفتار لال مىكند ، كرامت و مجد و بزرگوارى تو آن را به گفتار مىآورد ! و هرگاه صفات من مرا از تقرّب و ديدارت نوميد مىگرداند ، منّت‌هاى جاريهء تو بر من مرا به طمع مىآورد ! »\r\n13 - إلَهى مَنْ كانَتْ مَحاسِنُهُ مَساوِىَ ، فَكَيْفَ لا تَكونُ مَساوِئُهُ مَساوِىَ ؟ ! وَ مَنْ كانَتْ حَقآئِقُهُ دَعاوِىَ ، فَكَيْفَ لا تَكونُ دَعاويهِ دَعاوِىَ ؟ !\r\n« بار خداوندا ! آن‌كس كه زيبائيهايش عين زشتى بوده باشد ، چگونه ممكن است زشتيهايش عين زشتى نبوده باشد ؟ ! و آن‌كس كه حقائقش عين مُدّعا\r\n\r\n\r\n","description":"","footnote":"\r\n( 1 ) ديوان سيّد أحمد هاتف اصفهانى » آخرين بند از ترجيع‌بند او\r\n","page_name":" 258 ","page_number":276},
  {"content":"\r\n\r\nبوده باشد ، چگونه ممكن است مدّعاهايش عين مدّعا نبوده باشد ؟ ! ( چون در محاسنش عيوب و نقصان و رخنه و زللى وارد مىشود ، لهذا به زشتى بازگشت مىكند ؛ فكيفَ اگر نوبت به زشتيهايش برسد كه اصل و مادّه آن زشتى مىباشد ؟ ! و چون در حقائق گفتار و كردار و رفتارش بنگرى ، نيكوى آن ممزوج با ادّعاهاى غير واقع و صحيح است ؛ فكيفَ اگر نوبت به ادّعاهايش برسد كه از مبدأ غير واقع و صحيح برخاسته است . ) »\r\n14 - إلَهى حُكْمُكَ النّافِذُ ، وَ مَشيَّتُكَ الْقاهِرَةُ ، لَمْ يَتْرُكا لِذى مَقالٍ مَقالًا ، وَ لا لِذى حَالٍ حالًا !\r\n« بار خداوندا ! حكم نافذ و اراده قاهرهء تو ، براى هيچ صاحب كلامى سخنى را ، و براى هيچ صاحب حالى حالى را بجاى نگذارده است ! ( چون هر صاحب سخنى گرچه در نهايت نيكى بوده باشد ، و هر صاحب حالى گرچه در غايت بهبودى و استوارى بوده باشد ، امكان دارد براساس حكم نافذ حضرت حقّ و مشيّت غالبهء او ناگهان برهم بخورد . ) »\r\n15 - إلَهى كَمْ مِنْ طاعَةٍ بَنَيْتُها ، وَ حالَةٍ شَيَّدْتُها ، هَدَمَ اعْتِمادي عَلَيْها عَدْلُكَ ! بَلْ أقالَنى مِنْها فَضْلُكَ !\r\n« بار خداوندا ! چه بسيار از انواع طاعتها را كه من استوار نهادم ، و چه بسيار از حالتهائى را كه مشيّد و مستحكم نمودم ، امّا عدالت تو باعث شد كه اعتماد من بر آنها از ميان رخت بربندد ! بلكه نظرى كه به فضل تو نمودم باعث شد كه مرا از آنها بازگشت دهد ! ( چون صفت عدل تو براى من طاعتى و حالتى را كه بتوانم بدان تكيه زنم و اعتماد نمايم باقى نگذاشته است ، امّا چون داراى صفت فضل هستى اين مايه اميدوارى من مىگردد ؛ و اينك در دست من غير از نظر به فضل زائد و رحمت واسعه‌ات چيزى وجود ندارد ! ) »\r\n16 - إلَهى إنَّكَ تَعْلَمُ : وَ إنْ لَمْ تَدُمِ الطّاعَةُ مِنّى فِعْلًا جَزْمًا ، فَقَدْ دامَتْ\r\n\r\n","description":"","footnote":"","page_name":" 259 ","page_number":277},
  {"content":"\r\n\r\nمَحَبَّةً وَ عَزْماً !\r\n« بار خداوندا ! تو حقيقةً مىدانى كه : اگرچه طاعتى صحيح كه بطور فعلى جزم بخواهم به تو تحويل دهم در من بطور مدام و مستمرّ موجود نمىباشد ، امّا تحقيقاً محبّت من به تو ، و عزم و اراده و تصميم گيرى من در زيارت و ديدار تو بطور استمرارى در من وجود دارد ! »\r\n17 - إلَهى كَيْفَ أعْزِمُ وَ أنْتَ الْقاهِرُ ؟ ! وَ كَيْفَ لا أعْزِمُ وَ أنْتَ الآمِرُ ؟ !\r\n« بار خداوندا ! من چگونه مىتوانم تصميم به عمل و فعلى كه مورد رضايت و خوشنودى تست بگيرم درحالىكه صفت قاهريّت تو آن را درهم مىكوبد و به خاك فنا مىسپارد ؟ ! و چگونه مىتوانم تصميم به چنين فعلى نگيرم درحالىكه صفت آمريّت تو مرا به سوى آن سوق مىدهد و به إتيان آن مىكشاند ؟ ! ( چون عَرَفْتُ اللَّهَ بِنَقْضِ الْعَزَائِمِ . تبديل و تبدّل در حالات از امورى است شگفت‌انگيز و بهت‌آور و از اسرار عجيبهء مخفيّه است كه هيچ‌كس را جز ذات اقدس حقّ متعال بدان راه نمىباشد . ) »\r\n18 - إلَهى تَرَدُّدى إلَيْكَ فى الآثارِ ، يوجِبُ بُعْدَ الْمَزارِ ؛ فَاجْمَعْنى عَلَيْكَ بِخِدْمَةٍ توصِلُنى إلَيْكَ !\r\n« بار خداوندا ! رفت و آمد كردن و تردّد نمودن من بسوى تو در آثار ، موجب گشت تا ديدار و لقاء از حضرتت به زمان دور و دراز افكنده گردد ؛ بنابراين من از تو تقاضامند مىباشم تا با وظيفه و خدمتى كه مرا به تو برساند ، افكار و نفس مرا در خودت و براى خودت جمع كنى ! و هر گونه تفرّق و تشتّتِ لازمه سير در آثار را به جمعيّت وجود و زيارت ذات اقدست مبدّل سازى ! »\r\n19 - إلَهى كَيْفَ يُسْتَدَلُّ عَلَيْكَ بِما هُوَ فى وُجودِهِ مُفْتَقِرٌ إلَيْكَ - تا آخر .\r\n20 - إلَهى عَمِيَتْ عَيْنٌ لا تَراكَ عَلَيْها قَريباً رَقِيباً - تا آخر .\r\n( تفسير اين دو فقره در ابتدا آمد . )\r\n\r\n","description":"","footnote":"","page_name":" 260 ","page_number":278},
  {"content":"\r\n\r\n21 - إلَهى أمَرْتَ بِالرُّجوعِ إلَى الآثارِ ، فَارْجِعْنى إلَيْها بِكِسْوَةِ الانْوارِ وَ هِدايَةِ الاسْتِبْصارِ ، حَتَّى أرْجِعَ إلَيْكَ مِنْها كَما دَخَلْتُ إلَيْكَ مِنْها مَصونَ السِّرِّ عَنِ النَّظَرِ إلَيْها ، وَ مَرْفوعَ الْهِمَّةِ عَنِ الاعْتِمادِ عَلَيْها ؛ إنَّكَ عَلَى كُلِّ شَىْءٍ قَديرٌ !\r\n« بار خداوندا ! تو مرا امر فرمودى تا بازگشت به عالم آثار نمايم ؛ در اين صورت از تو درخواست مىكنم تا با لباس نور و رهبرى و رهنمائى از روى بصيرت ، مرا به آن عالم آثار رجعت دهى ؛ تا اينكه - همان‌طور كه من از آن عالم با بىنيازى از آن و با تحقّق به غير آن به سوى تو داخل شده بودم - از آن عالم ، به‌طورىكه سرّم و كانون درونى وجودم از توجّه و نظر و التفات به آن مصون و در ظلّ عنايت و حمايتت محفوظ بماند ، و بدون توجّه و دلبستگى بدان ، و با تمام غنى و بىنيازى از آن ، بسوى تو بازگشت نمايم ؛ كه حقّاً و حقيقةً تو بر هر چيز توانائى و قدرت دارى ! »\r\n22 - إلَهى هَذا ذُلّى ظاهِرٌ بَيْنَ يَدَيْكَ ! وَ هَذا حالى لا يَخْفَى عَلَيْكَ ! مِنْكَ أطْلُبُ الْوُصولَ إلَيْكَ ! وَ بِكَ أسْتَدِلُّ عَلَيْكَ ! فَاهْدِنى بِنورِكَ إلَيْكَ ! وَ أقِمْنى بِصِدْقِ الْعُبوديَّةِ بَيْنَ يَدَيْكَ !\r\n« بار خداوندا ! اينست حال ذلّت و استكانت من در برابر تو ! و اينست احوال من و كيفيّت آن كه براى تو پنهان نمىباشد ! از خودت مىطلبم وصول به خودت را ! و از خودت راهنمائى و رهبرى مىجويم تا مرا به خودت برسانى ! بنابراين اى پروردگار من ، مرا با وسيلهء نور خودت به سوى خودت هدايت كن ! و با قدم راستين و صدقِ بندگى و عبوديّت در برابرت بر پا دار ! ( چون براى من مبرهن و مشهود گرديده است كه غير از تو مؤثّرى موجوديّت ندارد . و جميع اسباب ، محكوم و مختار و منتخب در دست تو مىباشد . لهذا راه وصول را به بارگاه عزّتت ، بايد خودت برايم مفتوح سازى ! و اين آثار كه ظهورات تو\r\n\r\n","description":"","footnote":"","page_name":" 261 ","page_number":279},
  {"content":"\r\n\r\nهستند ، از آنجا كه خودت در آنها ظاهر مىباشى ، از خودت كه ظهورات تست درخواست مىكنم تا مرا به ظاهرِ در ظهورات كه وجود اقدس خودت است و اصل نمائى ! و با گام صدق كه زدايندهء دعاوى باطله است مرا از ادّعا برون برى ، و در عالم تحقّق و واقعيّت به تمام معنى الكلمه قائم فرمائى ! ) »\r\n23 - إلَهى عَلِّمْنى مِنْ عِلْمِكَ الْمَخْزونِ ، وَ صُنّى بِسِرِّ اسْمِكَ الْمَصونِ !\r\n« بار خداوندا ! به من از علم در گنجينه پنهان شده و در خزينه ذخيره گرديده‌ات بياموز ! و مرا با سرّ آن اسمت كه محفوظ و مصون داشته‌اى ، محفوظ و مصون بدار ! ( زيرا آن علم را مختصّ به اولياى مورد وثوق به كفالتت ، و استنادجويان به وكالتت قرار داده‌اى . و با آن اسم خاصّ ، هر محبّ صادق و دوستدارِ را سخت را از گزند اعدآء : شيطان و نفس امّاره بالسّوء در كنف قدرت و عزّتت حفظ مىكنى ! از تو مىخواهم تا مرا هم بديشان ملحق سازى ! ) »\r\n24 - إلَهى حَقِّقْنى بِحَقائِقِ أهْلِ الْقُرْبِ ، وَ اسْلُكْ بِى مَسالِكَ أهْلِ الْجَذْبِ !\r\n« بار خداوندا ! مرا با حقائق مقرّبان بارگاهت ثابت و استوار و محقّق بدار ! و از راههائى كه مجذوبان حرمت را در آن سير مىدهى ، سير بده ! ( آنان كه در مقابلت با گامهاى افتقار در بساط اضطرار ايستاده‌اند ، و چون راه به معرفت تو را يافته‌اند پيوسته متوسّل و متمسّك و معتصِم و مُعلَّق و وابستهء به تو مىباشند ! ) »\r\n25 - إلَهى أغْنِنى بِتَدْبيرِكَ عَنْ تَدْبيرى ! وَ بِاخْتِيارِكَ عَنِ اخْتيارى ! وَ أوْقِفْنى عَلَى مَراكِزِ اضْطِرارى !\r\n« بار خداوندا ! تدبير امورم را بدست گير تا با تدبير تو از تدبير خودم بىنياز گردم ! و اختيارم را بدست گير تا با اختيار تو از اختيار خودم بىنياز شوم ! و مرا بر نقاط فقر و مسكنت و اضطرار و درماندگيم واقف كن ! ( تا شكايت از\r\n\r\n","description":"","footnote":"","page_name":" 262 ","page_number":280},
  {"content":"\r\n\r\nحالم ننمايم ! و با سخنم پرده از رازم نگشايم ! و در هر چيز تو را حاضر و ناظر و صاحب اراده و اختيار بنگرم . و به مواقع ضعف و محلهاى نيازمنديم ديده بگشايم ، تا خداى نخواسته صفات ربوبيّت را كه از آنِ تست به خودم كه بنده‌اى سرتاپا نيازمند هستم ، نبندم و نسبت ندهم ! ) »\r\n26 - إلَهى أخْرِجْنى مِنْ ذُلِّ نَفْسى ! وَ طَهِّرْنى مِنْ شَكّى وَ شِرْكى قَبْلَ حُلولِ رَمْسى ! بِكَ أسْتَنْصِرُ فَانْصُرْنى ، وَ عَلَيْكَ أتَوَكَّلُ فَلا تَكِلْنى ، وَ لِجَنابِكَ أنْتَسِبُ فَلا تُبْعِدْنى عَنْكَ ، وَ بِبابِكَ أقِفُ فَلا تَطْرُدْنى ، وَ إيّاكَ أسْأَلُ فَلا تُخَيِّبْنى !\r\n« بار خداوندا ! مرا از حال ذلّت نفسانيم بيرون بياور ! و مرا از شكّ و شركم پيش از آنكه در گور داخل شوم ، پاك و پاكيزه گردان ! من از تو يارى مىجويم ، پس مرا يارى فرما ! و بر تو توكّل مىنمايم ، بنابراين مرا به خودم واگذار مكن ! و به جناب اقدست انتساب دارم ، پس مرا از خودت دور منما ! و بر درِ خانهء رحمتت ايستاده‌ام ، مرا از اينجا مران ! و فقط از تو سؤال و درخواست مىكنم ، پس مرا مأيوس و نااميد و افسرده منما ! »\r\n\r\nإلَهى تَقَدَّسَ رِضاكَ أنْ تَكونَ لَهُ عِلَّةٌ مِنْكَ !\r\n27 - إلَهى تَقَدَّسَ رِضاكَ أنْ تَكونَ لَهُ عِلَّةٌ مِنْكَ ، فَكَيْفَ تَكونُ لَهُ عِلَّةٌ مِنّى ! أنْتَ الْغَنىُّ بِذاتِكَ عَنْ أنْ يَصِلَ إلَيْكَ النَّفْعُ مِنْكَ ، فَكَيْفَ لا تَكونُ غَنيّاً عَنّى ؟ !\r\n« بار خداوندا ! منزّه‌تر و مقدّس‌تر و پاك‌تر است مقام رضايت تو از من ، از آنكه از ناحيه تو علّتى داشته باشد ؛ پس چگونه امكان دارد كه از ناحيه من علّتى داشته باشد ؟ ! تو به ذات خودت غنىّ مىباشى از آنكه نفعى از خودت به خودت برسد ، پس چگونه ممكنست غنىّ نباشى از آنكه نفعى از من به تو برسد ؟ ! »\r\n28 - إلَهى إنَّ الْقَضاءَ وَ الْقَدَرَ غَلَبَنى ! وَ إنَّ الْهَوَى بِوَثاقِ الشَّهْوَةِ\r\n\r\n","description":"","footnote":"","page_name":" 263 ","page_number":281},
  {"content":"\r\n\r\nأسَرنى ! فَكُنْ أنْتَ النَّصيرَ لى حَتَّى تَنْصُرَنى فى نَفْسى وَ تبصرنى ! وَ أغْنِنى بِجودِكَ حَتَّى أسْتَغْنىَ بِكَ عَنْ طَلَبى !\r\nأنْتَ الَّذى أشْرَقْتَ الانْوارَ فى قُلوبِ أوْليائِكَ ! وَ أنْتَ الَّذى أزَلْتَ الاغْيارَ مِنْ قُلوبِ أحْبابِكَ !\r\nأنْتَ الْمونِسُ لَهُمْ حَيْثُ أوْحَشَتْهُمُ الْعَوالِمُ ؛ وَ أنْتَ الَّذى هَدَيْتَهُمْ حَيْثُ اسْتَبانَتْ لَهُمُ الْمَعالِمُ\r\n\r\nما ذا وَجَدَ مَنْ فَقَدَكَ ؟ ! و ما الَّذى فَقَدَ مَنْ وَجَدَكَ ؟ !\r\nما ذا وَجَدَ مَنْ فَقَدَكَ ؟ ! و ما الَّذى فَقَدَ مَنْ وَجَدَكَ ؟ !\r\nلَقَدْ خابَ مَنْ رَضِىَ دونَكَ بَدَلًا ! وَ لَقَدْ خَسِرَ مَنْ بَغَى عَنْكَ مُتَحَوَّلًا !\r\n« بار خداوندا ! قضا و قدر بر من غلبه كردند ! و هواى نفس امّاره با وسائل و اسباب مستحكم شهوت مرا اسير نمود ! بنابراين تو يگانه نصير و معين من باش براى خودم ، و يگانه نصير و معين - به‌واسطهء من - براى كسانى كه به من وابسته هستند و انتساب دارند ! و مرا با جود و كرمت چنان بىنياز گردان كه به‌واسطه بىنيازى از جانب خودت ، از درخواست و طلب كردنت بىنياز شوم !\r\nتو هستى كه انوار ربوبيّت را در دلهاى مواليانت درخشش دادى ! و تو هستى كه اغيار و بيگانگان را از دلهاى محبّانت زدودى !\r\nتو هستى كه مونس و أنيس آنها بودى در جائى كه عوالم نامأنوس ايشان را به دهشت افكنده بود ! و تو هستى كه ايشان را راهنمائى فرمودى در آنجا كه راههاى خير و رشاد و صلح و سلام براى آنان روشن و هويدا گشت !\r\nآن‌كس كه تو را گم كرد ، چه چيزى را پيدا كرد ؟ ! و آن‌كس كه تو را پيدا كرد ، چه چيزى را گم كرد ؟ !\r\nتحقيقاً و بطور حتم آن‌كس كه بَدَل از تو ، سراغ غير تو برود و بدان دلشاد و خرسند شود ، در خسران عميقى فرورفته است ! و تحقيقاً و مسلّماً آن‌كس كه غير از تو را جستجو نمايد و بدان بگرايد ، در تهيدستى و پاك‌باختگى شديدى\r\n\r\n","description":"","footnote":"","page_name":" 264 ","page_number":282},
  {"content":"\r\n\r\nخود را دچار نموده است ! »\r\n29 - إلَهى كَيْفَ يُرْجَى سِواكَ وَ أنْتَ الَّذى ما قَطَعْتَ الإحْسانَ ؟ ! وَ كَيْفَ يُطْلَبُ مِنْ غَيْرِكَ وَ أنْتَ ما بَدَّلْتَ عادَةَ الامْتِنانِ ؟ !\r\nيا مَنْ أذاقَ أحْبابَهُ حَلاوَةَ مُؤَانَسَتِهِ ، فَقاموا بَيْنَ يَدَيْهِ مُتَمَلِّقينَ ! وَ يا مَنْ ألْبَسَ أوْلياءَهُ مَلابِسَ هَيْبَتِهِ ، فَقاموا بِعِزَّتِهِ مُسْتَعِزّينَ !\r\nأنْتَ الذّاكِرُ مِنْ قَبْلِ ذِكْرِ الذّاكِرينَ ! وَ أنْتَ الْبادِىُ بِالإحْسانِ مِنْ قَبْلِ تَوَجُّهِ الْعابِدينَ ! وَ أنْتَ الْجَوادُ بِالْعَطايا مِنْ قَبْلِ طَلَبِ الطّالِبينَ ! وَ أنْتَ الْوَهّابُ ثُمَّ أنْتَ لِما وَهَبْتَنا مِنَ الْمُسْتَقْرِضينَ !\r\n« بار خداوندا ! چگونه مىتوان به غير تو اميدمند بود با وجودى كه تو احسانت را قطع ننموده‌اى ؟ ! و چگونه از غير تو چيزى را طلب كنند با وجودى كه تو از عادتِ رحمت آورى خود رفع يد ننموده‌اى ؟ !\r\nاى كسى كه شيرينى مؤانست خود را به دوستانت چشانيده‌اى ، تا آنكه در برابرت به كرنش برخاسته‌اند ! و اى كسى كه لباسهاى هيبت خود را بر قامت مواليانت پوشانيده‌اى ، تا آنكه با عزّت تو طلب عزّت نمودند و خود را به خلعت عزّت مُلبَّس كردند !\r\nتو هستى كه پيش از يادِ يادكنندگان و قبل از ذكر ذكرگويان ، به ياد و ذكر اشتغال ورزيدى ! و تو هستى كه پيش از التفات و توجّه عبادت‌كنندگان ، آنان را در اعطاء احسانت سبقت جستى ! و تو هستى كه قبل از طلبِ جويندگان عطايا ، ايشان را با عطاياى خودت سرشار فرمودى ! و تو هستى كه بسيار بخشنده مىباشى ؛ و سپس از آنچه را كه به ما بخشيده‌اى ، از ما به عنوان قرض مىستانى ! »\r\n30 - إلَهى اطْلُبْنى بِرَحْمَتِكَ حَتَّى أصِلَ إلَيْكَ ! وَ اجْذُبْنى بِمِنَّتِكَ حَتَّى اقْبِلَ عَلَيْكَ !\r\n\r\n","description":"","footnote":"","page_name":" 265 ","page_number":283},
  {"content":"\r\n\r\n« بار خداوندا ! مرا با رحمتت بطلب تا به تو و اصل شوم ! و مرا با منّتت جذب نما تا بر تو روى آور گردم ! »\r\n31 - إلَهى إنَّ رَجائى لا يَنْقَطِعُ عَنْكَ وَ إنْ عَصَيْتُكَ ؛ كَما أنَّ خَوْفى لا يُزايِلُنى وَ إنْ أطَعْتُكَ !\r\n« بار خداوندا ! اميد من از تو بريده نمىشود و اگرچه عصيان تو را كرده‌ام ؛ همچنان كه خوف من از من جدا نمىگردد و اگرچه من اطاعت تو را نموده‌ام ! »\r\n32 - إلَهى قَدْ دَفَعَتْنى الْعَوالِمُ إلَيْكَ ؛ وَ أوْقَفَنى عِلْمى بِكَرَمِكَ عَلَيْكَ !\r\n« بار خداوندا ! عوالم امكان مرا به سوى تو پرتاب كرده است ؛ و علم من به كرم تو مرا در پيشگاه تو واقف ساخته است ! »\r\n33 - إلَهى كَيْفَ أخيبُ وَ أنْتَ أمَلى ؟ ! أمْ كَيْفَ اهانُ وَ عَلَيْكَ مُتَّكَلى ؟ !\r\n« بار خداوندا ! من چگونه نااميد باشم درحالىكه تو اميد من مىباشى ؟ ! و چگونه مورد اهانت و پستى قرار گيرم درحالىكه معتمد و مُتّكل و مُتّكاى من هستى ؟ ! »\r\n34 - إلَهى كَيْفَ أسْتَعِزُّ وَ فى الذِّلَّةِ أرْكَزْتَنى ؟ ! أمْ كَيْفَ لَا أسْتَعِزُّ وَ إلَيْكَ نَسَبْتَنى ؟ !\r\n« بار خداوندا ! چگونه من عزّت جويم ، درصورتىكه تو مرا در ذلّت ميخكوب نموده‌اى ؟ ! و چگونه عزّت نجويم ، درصورتىكه تو مرا به خودت منتسب دانسته‌اى ؟ ! »\r\n35 - إلَهى كَيْفَ لا أفْتَقِرُ وَ أنْت الَّذى فى الْفَقْرِ أقَمْتَنى ؟ ! أمْ كَيْفَ أفْتَقِرُ وَ أنْتَ الَّذى بِجودِكَ أغْنَيْتَنى ؟ !\r\nأنْتَ الَّذى لا إلَهَ غَيْرُكَ ! تَعَرَّفْتَ لِكُلِّ شَىْءٍ فَما جَهِلَكَ شَىْءٌ ! وَ تَعَرَّفْتَ إلَىَّ فى كُلِّ شَىْءٍ فَرَأيْتُكَ ظاهِراً فى كُلِّ شَىْءٍ ! فَأنْتَ الظّاهِرُ لِكُلِّ\r\n\r\n","description":"","footnote":"","page_name":" 266 ","page_number":284},
  {"content":"\r\n\r\nشَىْءٍ !\r\nيا مَنِ اسْتَوَى بِرَحْمانيَّتِهِ عَلَى عَرْشِهِ فَصارَ الْعَرْشُ غَيْباً فى رَحْمانيَّتِكَ رَحْمانيَّتِهِ ؛ كَما صارَتِ الْعَوالِمُ غَيْباً فى عَرْشِهِ !\r\nمَحَقْتَ الآثارَ بِالآثارِ ! وَ مَحَوْتَ الاغْيارَ بِمُحيطاتِ أفْلاكِ الانْوارِ !\r\n\r\nيا مَنِ احْتَجَبَ فى سُرادِقاتِ عِزِّهِ عَنْ أنْ تُدْرِكَهُ الأبْصارُ\r\nيا مَنِ احْتَجَبَ فى سُرادِقاتِ عِزِّهِ عَنْ أنْ تُدْرِكَهُ الأبْصارُ !\r\nيا مَنْ تَجَلَّى بِكَمالِ بَهائِهِ فَتَحَقَّقَتْ عَظَمَتَهُ الاسْرارُ !\r\nكَيْفَ تَخْفَى وَ أنْتَ الظّاهِرُ ؟ ! أمْ كَيْفَ تَغيبُ وَ أنْتَ الرَّقيبُ الْحاضِرُ ؟ ! « 1 »\r\n« بار خداوندا ! چگونه من فقير نباشم در حالتى كه تو مرا در عين فقر بر پا داشته‌اى ؟ ! و چگونه فقير باشم در حالتى كه تو هستى كه مرا با جود و كرمت غنىّ فرموده‌اى ؟ !\r\nتو هستى آنكه معبودى جز تو نمىباشد ! خودت را بهر هر چيزى شناسانيدى ، بنابراين هيچ چيزى وجود ندارد كه به تو جاهل بوده باشد ! و خود را به من در تمام موجودات شناسانيدى ، بنابراين من تو را در تمام موجودات بطور ظاهر و بارز ديدار نمودم ! پس تو براى تمام چيزها و جميع موجودات ظاهر هستى\r\n\r\n\r\n","description":"","footnote":"\r\n( 1 ) ! الحِكَم العطائيّة ، و المناجات الإلهيّة » كه در دنبال آن الحِكَم العطائيّة صغرى نيز آمده است ، طبع المكتبة العربيّة بدمشق ، أحمد عُبَيد ، طبع دوّم ( اوّل رجب سنه 1394 هجريّه قمريّه ) ص 80 تا ص 90 ؛ و ليكن ما نصّ عبارات آن را از « شرح حِكم ابن عطاء الله » تأليف شيخ أحمد زرّوق ( كه با تحقيق دكتر عبد الحليم محمود ، و دكتر محمود بن شريف در مكتبهء نجاح - طَرابلُس غرب ، استاد محمّد نور الدّين بريون طبع شده است ) از ص 448 تا ص 473 انتخاب نموديم . و لا يخفى آنكه : به‌طورىكه در مقدّمهء اين دو نفر محقّق كتاب پيداست ، شيخ زرّوق : أحمد بن أحمد بن محمّد ، از اهل فاس بوده است .\r\n","page_name":" 267 ","page_number":285},
  {"content":"\r\n\r\nاى كسى كه او با صفت رحمانيّت خود بر كاخ وجود و عالم اراده و مشيّتش مستولى گشت ، فلهذا كاخ وجود و عالم مشيّت وى در صفت رحمانيّتش پنهان گرديد ، به همان گونه كه عوالم امكان و حوادث در عالم اراده و مشيّتش پنهان گشته بود !\r\nتو هستى كه آثار را با آثار مىزدائى و از ميان بر مىدارى ! و اغيار و بيگانگان را با افلاك انوار احاطه‌كننده محو و نابود مىسازى !\r\nاى كسى كه در سراپرده‌هاى عزّتت پنهان گشته‌اى از آنكه چشمها تو را دريابند !\r\nاى كسى كه با كمال بهاء خودت تجلّى نموده‌اى به‌طورىكه اسرار و رموز مخفيّه ، عظمتت را به اثبات رسانيده و محقّق نمايند .\r\nچگونه پنهان مىباشى درحالىكه تو فقط موجود ظاهر هستى ؟ ! و چگونه غائب مىباشى درحالىكه تو فقط موجود مراقب حاضر و شاهد و ناظر هستى ؟ ! »\r\nبارى ، اين دعا در كتب ادعيهء شيعه يافت نمىشود مگر در نُسخ مطبوعهء كتاب « إقبال » سيّد ابن طاوس رضوان الله عليه ، و ديگر كتاب دعاى « مفاتيح الجنان » محدّث معاصر مرحوم حاج شيخ عبّاس قمّى رحمه الله عليه ، كه در تتمّه و مُذيَّل دعاى روز عرفه به حضرت سيّد الشّهداء أبا عبد الله الحسين عليه أفضل الصّلوات منتسب شمرده‌اند .\r\n\r\nنظريّه مجلسى ( ره ) راجع به دعاى عرفه و ذيل آن\r\n« و محصّل مطلب آن مىباشد كه طبق روايت كَفعَمىّ در حاشيهء كتاب دعاى « البلدُ الامين » ، سيّد حسيب نسيب رضىّ الدّين علىّ بن طاوس قدَّس اللهُ روحَه در كتاب « مصباح الزّائر » آورده است كه :\r\nبِشر و بشير [ دو پسر غالِب 
  ] اسدىّ روايت نموده‌اند كه امام حسين بن علىّ بن أبى طالب عليهم السّلام در عصر روز عرفه از چادر خود در سرزمين\r\n\r\n","description":"","footnote":"","page_name":" 268 ","page_number":286},
  {"content":"\r\n\r\nعرفات بيرون آمد با حالت تذلّل و تخشّع ، و آرام آرام آمد تا اينكه وى و جماعتى از اهل بيت وى و پسرانش و غلامانش در حاشيهء چپ كوه عرفات [ جبلُ الرّحمة 
  ] رو به بيت الله الحرام وقوف نمودند . سپس دو دست خود را مانند مسكينى كه طعام طلبد در برابر صورتش بلند كرد و خواند اين دعا را : [ الْحَمْدُ لِلَّهِ الَّذِى لَيْسَ لِقَضَائِهِ دَافِعٌ - تا آخر دعاء كه به يَا رَبِّ يَا رَبِّ يَا رَبِّ مختوم مىشود ، و فقرات إلَهى أنَا الْفَقيرُ فى غِناىَ تا آخرش در آن موجود نمىباشد . 
  ] ( اين بود آنچه در حاشيهء « البلد الامين » [ با توضيح اخير ما 
  ] وارد شده بود . )\r\nسيّد ابن طاوس در كتاب « مصباحُ الزّائر » در بحث زيارت روز عرفه ، روايت بشر و بشير را كه از قبيلهء بنى أسد بوده‌اند به همان طريقى كه ما از حاشيهء « البلد الامين » نقل كرديم روايت مىكند ، سپس اين دعا را طبق مضمون « البلد الامين » روايت كرده است . « « 1 »\r\nاين گفتار مجلسى ( ره ) بود در « بحار الانوار » . سپس پس از بيان چند دعاى ديگر از سيّد ابن طاوس در روز عرفه ، سيّد مىگويد : از دعاهائى كه در روز عرفه شرف صدور يافته است ، دعاى مولانا الحسين بن علىّ صلوات الله عليه مىباشد : الْحَمْدُ لِلَّهِ الَّذِى لَيْسَ لِقَضَائِهِ دَافِعٌ وَ لَا لِعَطائِهِ مَانِعٌ .\r\nدر اينجا ابن طاوس اين دعاى مفصّل حضرت را نقل مىكند با دنباله آن : إلَهى أنَا الْفَقيرُ فى غِناىَ فَكَيْفَ لَا أكونُ فَقيراً فى فَقْرى - تا آخر آن كه به : أمْ كَيْفَ تَغيبُ وَ أنْتَ الرَّقيبُ الْحاضِرُ ، إنَّكَ عَلَى كُلِّ شَىْءٍ قَديرٌ وَ الْحَمْدُ لِلَّهِ وَحْدَهُ پايان مىيابد\r\n\r\n\r\n","description":"","footnote":"\r\n( 1 ) « . بحار الانوار » طبع كمپانى ، ج 20 ، بابُ أعمال خصوصِ يومِ عرفة و ليلتِها و أدعيتها زائداً على ما مرّ فى طىّ الباب السّابق ، ص 282 ؛ و از طبع اسلاميّه : ج 98 ، ص 214 .\r\n","page_name":" 269 ","page_number":287},
  {"content":"\r\n\r\nسپس مجلسىّ ( ره ) گويد : » اين دعا را كفعمى ايضاً در « البلد الامين » و ابن طاوس در « مصباح الزّائر » همان‌طور كه سابقاً ذكرش گذشت آورده‌اند ، و ليكن در آخر اين دعا در آن دو كتاب به اندازه تقريبىِ يك ورق موجود نمىباشد ؛ و آن از عبارت : إلَهى أنَا الْفَقيرُ فى غِناىَ تا آخر دعا مىباشد .\r\nو همچنين در بعضى از نسخه‌هاى عتيقهء كتاب « إقبال » اين مقدار ورقه يافت نشد . و ايضاً عبارات اين ورقه با ادعيهء سادات معصومين نيز ملائمت ندارد ، زيرا وفق مذاق صوفيّه است . و از اين جهت برخى از افاضل معتقد شده‌اند كه اين مقدار از ورقه از زيادتيهاى بعضى مشايخ عرفان و از الحاقات ايشان مىباشد ، و از ادخالات آنهاست .\r\nو بالجمله اين زيادتى ، يا آن مىباشد كه در به دو امر در كتب بعضى از آنان آمده است و ابن طاوس در كتاب « إقبال » با غفلت از حقيقت حال نقل كرده است ، و يا آن مىباشد كه بعداً بعضى از آنان به « إقبال » ملحق نموده‌اند . و شايد اين احتمال دوّم اظهر بوده باشد ؛ چرا كه ما بيان كرديم كه در بعضى از نسخ عتيقهء كتاب « إقبال » يافت نشد . و همچنين همين سيّد مؤلّف « إقبال » ، در كتاب دعاى « مصباح الزّائر » روايت ننموده است . وَ اللهُ أعْلَمُ بِحَقائِقِ الاحْوالِ . » « 1 »\r\nاين بود كلام علّامه مجلسىّ رضوان الله عليه . و امّا مرحوم محدّث قمّى پس از نقل اين دعا تا يَا رَبِّ يَا رَبِّ آورده است كه : آن حضرت مكرّر مىگفت : يَا رَبِّ ، و كسانى كه دور آن حضرت بودند تمام گوش داده بودند به دعاى آن حضرت و اكتفا كرده بودند به آمين گفتن .\r\n\r\n\r\n","description":"","footnote":"\r\n( 1 ) « . بحار الانوار » طبع كمپانى ، ج 20 ، ص 287 ؛ و از طبع اسلاميّه : ج 98 ، ص 227 و 228\r\n","page_name":" 270 ","page_number":288},
  {"content":"\r\n\r\nپس صداهايشان بلند شد به گريستن با آن حضرت ، تا آفتاب غروب كرد ، و بار كردند و روانهء مشعر الحرام شدند .\r\nمؤلّف گويد ( يعنى محدّث قمّى ) كه : كفعمى دعاى عرفهء امام حسين عليه السّلام را در « بلد الأمين » تا اينجا نقل فرموده ، « 1 » و علّامه مجلسى در « زاد المعاد » « 2 » اين دعاى شريف را موافق روايت كفعمى ايراد نموده ؛ و ليكن سيّد ابن طاوس در « إقبال » بعد از يَا رَبِّ يَا رَبِّ يا رَبِّ اين زيادتى را ذكر فرموده : إلَهى أنَا الْفَقيرُ فى غِناىَ .\r\nدر اينجا تمام آن فقرات را بطور تفصيل آورده است و عبارت إنَّكَ عَلَى كُلِّ شَىْءٍ قَديرٌ وَ الْحَمْدُ لِلَّهِ وَحْدَهُ را نيز در پايان افزوده است . « 3 » و « 4 »\r\n\r\nمناجاتى كه از ابن عطاء الله مشهور است ، از اوست و اسنادش به سيّد الشّهداء غلط مىباشد\r\nبارى ، اين مناجات و حِكَمى كه از ابن عطاء الله مشهور مىباشد از آنِ اوست و اسنادش به حضرت امام حسين سيّد الشّهداء روحى فداه ، غلط است .\r\nمرحوم سيّد ابن طاوس كه وفاتش در پنجم ذوالقعده سنه 664 بوده است « 5 » چطور تصوّر دارد كه اين فقرات را از ابن عطاء الله كه وفاتش در\r\n\r\n\r\n","description":"","footnote":"\r\n( 1 ) « البلد الامين » شيخ إبراهيم كفعمى ، ناشر مكتبه صدوق - طهران ، ص 251 تا ص 258\r\n( 2 ) « زاد المعاد » علّامه ملّا محمّد باقر مجلسى ثانى ( ره ) از طبع بسيار قديم با خطّ أحمد تبريزى ، ص 91 تا ص 96 ؛ و از طبع مرحوم حاج شيخ فضل الله نورى ( ره ) و خطّ مصطفى نجم‌آبادى : ص 209 تا ص 222\r\n( 3 ) « إقبال » طبع سنگى ، ص 339 تا ص 350\r\n( 4 ) « مفاتيح الجنان » طبع اسلاميّه ( سنه 1379 هجريّه قمريّه ) ص 271\r\n( 5 ) « طبقاتُ أعلام الشّيعة » الانوارُ السّاطعةُ فى المئة السّابعة ( القرن السّابع ) تأليف حضرت علّامه شيخ آغا بزرگ طهرانى ، دار الكتاب العربيّة - بيروت ، در ج 7 ، ص 117 ضمن ترجمه احوال علىّ بن موسى بن طاوس\r\n","page_name":" 271 ","page_number":289},
  {"content":"\r\n\r\nجُمادى الآخره سنه 709 بوده است « 1 » أخذ كند و به حضرت نسبت دهد ؟\r\nميان زمان ارتحال اين دو نفر چهل و چهار سال و هفت ماه فاصله است ، و سيّد بدين مدّت يعنى قريب نيم قرن پيش از انشاءكننده اين دعاها رحلت نموده است . بنابراين در اينجا بطور حتم بايد گفت الحاق اين فقرات به دعاى امام در روز عرفه در كتاب « إقبال » ، پس از ارتحال سيّد تحقّق يافته است .\r\nبنابراين ، احتمال دوّم علّامه مجلسى ( ره ) بطور يقين ، به تعيّن مبدّل مىگردد ؛ و احتمال اوّل او كه : شايد در به دو امر در كتب بعضى از آنان آمده است ، و ابن طاوس در كتاب « إقبال » با غفلت از حقيقت حال نقل كرده است ، نادرست خواهد شد .\r\nحاشا و كلّا كه سيّد با آن عظمت مقام ، كلام عارفى را از كتابى اخذ كند و بردارد به دنبال دعاى امام بگذارد و اسناد و انتسابش را به امام بدهد !\r\nشاهد بر اين ، عدم ذكر سيّد در كتاب « مصباح الزّائر » و عدم ذكر آن در نسخه‌هاى عتيقه از « إقبال » است . يعنى اين نسخه‌ها در زمان حيات سيّد بوده است ، و پس از وفاتش بدان الحاق نمودند . امّا چون مجلسى از كتاب « حِكم عطائيّه » بىاطّلاع بوده است و از مؤلّف آن و از زمان تأليفش خبر نداشته است ، لهذا به چنين اسناد اشتباهى در افتاده است .\r\nو امّا اشتباه و غلط مرحوم محدّث قمّى آن است كه : پس از آنكه ايشان كه خبره فنّ و تأليف و بحث و فحص هستند ، كلام علّامه مجلسى را در « بحار الانوار » ديده‌اند كه فرموده است : اين فقرات از دعا در نسخ عتيقهء كتاب\r\n\r\n\r\n","description":"","footnote":"\r\n( 1 ) « كشف الظّنون عن أسامى الكتب و الفنون » حاجى خليفه كاتب چلَبى ، ج 1 ، ص 675 ، ستون سمت راست ؛ و مقدّمهء « شرح حِكم عطائيّه » ص 13\r\n","page_name":" 272 ","page_number":290},
  {"content":"\r\n\r\n« إقبال » يافت نشده است ، چرا در « مفاتيح الجنان » فرموده‌اند : » و ليكن سيّد ابن طاوس در « إقبال » بعد از يَا رَبِّ يَا رَبِّ يَا رَبِّ اين زيادتى را ذكر فرموده است » ؟\r\nزيرا كه اين عبارت ، اسناد دعا را به سيّد ابن طاوس مىرساند . ايشان بايد فرموده باشند : در بعضى از نسخ كتاب « إقبال » كه عتيقه نيستند اين زيادتى ديده شده است .\r\nحاصل سخن آنست كه : اين دعا ، دعاى بسيار خوب با مضمون رشيق و عالى است ، و خواندن آن در هر وقت مساعدى كه حال اقتضا كند - نه با تكلّف - مغتنم و مفيد مىباشد ؛ امّا إسناد آن به حضرت سيّد الشّهداء عليه السّلام جائز نيست . وَ الْحَمْدُ لِلَّهِ أوَّلًا وَ آخِراً ، وَ ظاهِراً وَ باطِناً .\r\n\r\nنزد عرفاى عالىمقدار ، پرده برگرفتن از رخ عبارت است از تجلّى جمال\r\nبارى ، عرفاى عالىمقدار از تجلّى ذاتى كه توأم با جمال بوده باشد ، تعبير به چهره نماياندن يار و محبوب ، و يا پرده برداشتن از رخسار ، و يا نشان دادن سيما و صورت او مىنمايند . چنان كه خواجه شمس الدّين محمّد حافظ شيرازى أعلى اللهُ تعالى رُتبتَه مىفرمايد :\r\n ساقى بيا كه يار ز رخ پرده بر گرفت * كار چراغ خلوتيان باز در گرفت\r\nآن شمع سر گرفته دگر چهره بر فروخت * وين پير سالخورده جوانى ز سر گرفت\r\nآن عشوه داد عشق كه مفتى ز ره برفت * و آن لطف كرد دوست كه دشمن حذر گرفت\r\nبار غمى كه خاطر ما خسته كرده بود * عيسى دمى خدا بفرستاد و بر گرفت\r\nزنهار از آن عبارت شيرين دل‌فريب * گوئى كه پسته تو سخن در شكر گرفت \r\n\r\n","description":"","footnote":"","page_name":" 273 ","page_number":291},
  {"content":"\r\n\r\n هر سرو قد كه بر مه و خور ، حسن مىفروخت * چون تو درآمدى پى كار دگر گرفت\r\nزين قصّه هفت گنبد افلاك پرصداست * كوته‌نظر ببين كه سخن مختصر گرفت\r\nحافظ تو اين سخن ز كه آموختى كه يار * تعويذ كرد شعر تُرا و به بر گرفت « 1 » \r\nبايد دانست كه چون تقرّب بنده به خداوند عزّ و جلّ حاصل گردد حجابهاى نفسانى او از ميان برداشته مىشود . قرب به خدا يعنى بىپرده بودن . تقرّب به خدا يعنى انجام دادن فعلى كه موجب رفع حجاب شود .\r\nتمام عباداتى را كه انجام مىدهيم بايد به نيّت تقرّب به سوى او بوده باشد ، و گرنه آن عبادت باطل است و به پشيزى ارزش ندارد ، گرچه پيكرهء عمل درشت و چشمگير بوده باشد .\r\nقرب به خداوند ، قرب مكانى و يا زمانى و يا سائر امور طبيعى نيست . چرا كه خداوند محلّى ندارد تا انسان بدان محلّ نزديك گردد . و در زمانى واقع نمىباشد تا انسان بدان زمان خود را نزديك نمايد . مكان و زمان و سائر عوارض و جواهر ، مخلوق و آفريدهء خدا هستند ، و در مشت قدرت وى قرار دارند .  وَ السَّماواتُ مَطْوِيَّاتٌ بِيَمِينِهِ  . « 2 »\r\n\r\n\r\n","description":"","footnote":"\r\n( 1 ) « ديوان حافظ » طبع پژمان ( سنه 1318 ) ص 36 ، غزل شماره 74\r\n( 2 ) قسمتى از آيه 67 ، از سوره 39 : الزّمر :  وَ ما قَدَرُوا اللَّهَ حَقَّ قَدْرِهِ وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ سُبْحانَهُ وَ تَعالى عَمَّا يُشْرِكُونَ .  « و قدر و قيمت خداوند را آن‌طور كه بايد و شايد ندانستند ، درحالىكه تمامى زمين در روز بازپسين در مشت اوست . و آسمانها پيچيدهء دست قدرت او هستند . پاك و منزّه مىباشد خداوند ، و بلند مرتبه است از آن شريك و انبازى كه براى او قرار مىدهند . »\r\n","page_name":" 274 ","page_number":292},
  {"content":"\r\n\r\n\r\nدر اثر كردار ستوده انسان ، خداوند حجاب را از چشم او بر مىگيرد\r\nامّا ميان نفس انسان و خداوند حجابهائيست ، بلكه هفتاد هزار حجاب است . و هر عملى را كه انسان انجام دهد ، خواه فعل طاعت بوده باشد خواه ترك معصيت ، اگر از روى قصد قربت و نيّت نزديكى به وى باشد ، يك عدد از حجابها را بر مىدارد يعنى نفس انسان يك مرحله به خداوند نزديكتر مىشود و خود را روشن‌تر مىنگرد ، و قساوت و ظلمات درونىاش را كمتر و سبكتر احساس مىنمايد ؛ تا رفته رفته ، بنده جميع حجابهايش از بين مىرود و ميان وى و خداى وى هيچ فاصله و بعد نفسانى باقى و برقرار نمىماند .\r\nآنگاه است كه وى با چشم خدا مىبيند ، و با گوش خدا مىشنود ، و با زبان خدا سخن مىگويد . يعنى ديگر چشم او چشم او نيست ، چشم خداست . و گوش او گوش او نيست ، گوش خداست . و زبان او زبان او نيست ، زبان خداست .\r\nو به عبارت بهتر چون جميع صفات و افعالى را كه تا به حال به خود از روى استقلال نسبت مىداده است ، عنوان استقلال آن از ميان برداشته شده ، و آتش زده گرديده و خاكسترش هم به باد فنا رفته است ، و در وجود و صفت و فعل او جز عنوان آيتيّت و مرآتيّت چيزى بجاى نمانده است ، فلهذا خداوند است كه در اين مرآت درخشيده است ، و از دريچه اين بنده اظهار هستى مىكند . و از چشم اوست كه مىبيند ، و از گوش اوست كه مىشنود ، و از زبان اوست كه تكلّم مىكند ، و با پاى اوست كه راه مىرود ، و با انديشه اوست كه فكر مىنمايد ، و از عقل اوست كه ادراك مىكند . پس خداوند موجود است و بس . و خداوند بينا ، و شنونده ، و گوينده ، و راه رونده ، و تفكّركننده ، و ادراك نماينده است و بس .\r\nدر اينجاست كه عارف بلند پايهء ما : شيخ محمود شبسترى أعلى الله مقامه مىفرمايد :\r\n\r\n","description":"","footnote":"","page_name":" 275 ","page_number":293},
  {"content":"\r\n\r\n چو نيكو بنگرى در اصل اين كار * هم او بيننده هم ديده است و ديدار\r\nحديث قدسى اين معنى بيان كرد * فَبى يَسمَعْ وَ بى يُبصِرْ عيان كرد « 1 » \r\n\r\nشرح لاهيجى حديث « فَبِى يَسْمَعُ وَ بِى يُبْصِرُ » را\r\nشارح ارجمند « گلشن » : شيخ محمّد لاهيجى در شرح اين دو بيت فرموده است :\r\n« چون هر چه هست ، به حقيقت همه هستى حقّ است و غير او هيچ نيست ، فرمود كه : متن :\r\n چو نيكو بنگرى در اصل اين كار * هم او بيننده هم ديده است و ديدار \r\nيعنى چون در اصل اين كار كه هستى مطلق ، حقّ است و غير او موجود نيست نيكو بنگرى و تأمّل و تدبّر نمائى ، بدانى كه غير از حقّ نيست . « 2 » و بيننده كه شخص نگرنده مراد است ، و ديده كه انسان است ، و ديدار كه روى است كه در آينه نموده شده كه عكس باشد بلكه آيينهء ديگر كه اعيان ثابته‌اند ؛ همه يكى است و حقّ است كه به جميع صور ظاهر گشته و هرجا تجلّى ديگر نموده ؛ چه در تجلّى اقدس به صور اعيان ثابته كه صور معقوله اسماء الهيّه‌اند كه در علمند ، به صفت قابليّت ظهور يافته ، و به تجلّى مقدّس كه تجلّى شهودى مراد است به صورت آن اعيان بحسب استعدادات ايشان در عين ظاهر شده است .\r\n عشق هر دم ظهور ديگر داشت * زان كند نقش مختلف پيدا\r\nهر دم از كوى سر برون آرد * روى ديگر نمايد او هرجا \r\nو اين « مقام أحديّةُ الجمع » و « مقام محمّدى » است صلّى الله عليه و آله\r\n\r\n\r\n","description":"","footnote":"\r\n( 1 ) « گلشن راز » خطّ نستعليق عماد اردبيلى ( سنه 1333 شمسى ) ص 14\r\n( 2 ) 41 نسخهء « ز » ( طبع انتشارات زوّار ) : هيچ نيست\r\n","page_name":" 276 ","page_number":294},
  {"content":"\r\n\r\nو سلّم كه حقيقت وحدانيّت در مظهر فردانيّت ظاهر شود ؛ كه  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  . « 1 »  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ  . « 2 »\r\nچون متانت و استحكام مكشوفات به شواهد دلايل نقلى است ، فرمود كه : متن :\r\n حديث قدسى اين معنى بيان كرد * فَبى يَسمَعْ وَ بى يُبصِرْ عيان كرد \r\nحديث قدسى آنست كه معنى آن بىواسطه از حقّ به پيغمبر فرود آمده باشد . « 3 » و عبارت اين حديث قدسىّ كه در اين بيت فرموده اين است كه :\r\nلَا يَزَالُ الْعَبْدُ يَتَقَرَّبُ إلَىَّ بِالنَّوَافِلِ حَتَّى أُحِبَّهُ ، فَإذَا أَحْبَبْتُهُ كُنْتُ سَمْعَهُ وَ بَصَرَهُ وَ لِسَانَهُ وَ يَدَهُ وَ رِجْلَهَ . فَبِى يَسْمَعُ وَ بِى يُبْصِرُ وَ بِى يَنْطِقُ وَ بِى يَبْطِشُ وَ بِى يَسْعَى . و فى روايةٍ : وَ بِى يَمْشِى\r\n\r\n\r\n","description":"","footnote":"\r\n( 1 ) . قسمتى از آيه 17 ، از سوره 8 : الانفال :  فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى وَ لِيُبْلِيَ الْمُؤْمِنِينَ مِنْهُ بَلاءً حَسَناً إِنَّ اللَّهَ سَمِيعٌ عَلِيمٌ .  « پس شما آنان را نكشته‌ايد و ليكن خداوند آنها را كشته است . و در هنگامى كه تو تير پرتاب كردى تو پرتاب نكرده‌اى و ليكن خداوند پرتاب كرده است . و براى آن سبب بوده است كه خداوند مؤمنين را به امتحان نيكوئى آزمايش نمايد . حقّاً و حقيقةً خداوند شنوا و دانا مىباشد . »\r\n( 2 ) صدر آيه 10 ، از سوره 48 : الفتح :  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً .  « تحقيقاً كسانى كه با تو بيعت مىكنند ، فقط با خداوند بيعت مىكنند . دست خداوند بر فراز دست ايشان مىباشد . پس كسى كه پيمان را بشكند ، عليه خود پيمان‌شكنى نموده است ؛ و كسى كه وفادار باشد به آنچه را كه با خداوند عهد بسته است پس البتّه به زودى خداوند به وى مزد عظيمى عنايت خواهد نمود . »\r\n( 3 ) حديث قدسى يك شرط ديگر هم دارد و آن اين است كه نبايد به عنوان معجزهء پيغمبر بوده باشد . بنابراين قرآن كريم از احاديث قدسيّه نمىباشد .\r\n","page_name":" 277 ","page_number":295},
  {"content":"\r\n\r\nيعنى هميشه بنده نزديك مىشود به من به نوافل يعنى به طاعات و عبادات نافله مثل نماز غير فرض ، و روزهء غير رمضان ، و قرائت قرآن ، و تسبيح ، و ذكر ، و فكر ، و توجّه تامّ به مبدأ ، و معاونت فقرا و مساكين و غيرها ، تا وقتىكه من او را دوست دارم . و چون من او را دوست داشتم ، من گوش او باشم ، و من چشم او باشم ، و من زبان او باشم ، و من دست او باشم ، و من پاى او باشم . پس به من شنود ، و به من بيند ، و به من گويد ، و به من گيرد ، و به من رود .\r\n\r\nمحبّت خدا به عبد تجلّى و رفع حُجب است ؛ و محبّت عبد به خدا انجذاب سرّ اوست\r\nبدانكه نزد كاملان عارف ، محبّتِ حضرت صمديّت مر بنده را ، عبارتست از تجلّى نفحات الطاف ربّانىّ كه از مَهَبّ بَوادى « 1 » عنايت به‌واسطهء تلاطم امواج درياى ارادت كه برزخ غيب و شهادت است ، و از اصول ايجاد اكوان و مفاتيح غيب اعيان است ، منبعث مىگردد . و با مظاهر ظاهره « 2 » و مجالى زاكيه كه قوابل آثار قدسى و حوامل « 3 » أسرار انسىاند تعلّق مىگيرد ، و مراياى بواطن مستعدّان قبول فيض جمالى را از كدورات آثار مجالى جسمانى و ظلمت غبار شهوات نفسانى پاك مىگرداند . و به‌واسطهء رفع حجابِ عوايق و علايق ، و دفع عذاب قواطع و موانع ، به بِساط قرب مىرساند ؛ و جانهاى مُتعطِّشانِ زلال وصال را در مقام شهود ، لذّت شراب روح انس مىچشاند .\r\nو محبّت بنده حقّ را ، عبارت است از انجذاب سرّ سالك مشتاق ، به تحصيل اين معانى كه منشأ سعادات طالبان و منع « 4 » كمالات راغبان است ، و ميل باطن طالب به درك نتائج اين حقايق كه جمال طالبان از زيور آن عارى ، و به سبب فقدان اين دولت ، بستهءبند مذلّت و خوارى است . شعر :\r\n\r\n\r\n","description":"","footnote":"\r\n( 1 ) مهبّ يعنى محلّ وزيدن ؛ بوادى جمع باديه يعنى بيابان\r\n( 2 ) . نسخهء « ز » طاهره\r\n( 3 ) نسخه « ز » : حواصل\r\n( 4 ) نسخه « ز » : منبع .\r\n","page_name":" 278 ","page_number":296},
  {"content":"\r\n\r\n اين سعادت هر كه را در بر گرفت * خاك پايش را فلك بر سر گرفت\r\nهر كه او از خود به كلّى وانرست * نايدش « 1 » درّى از اين دريا به دست\r\nخود محبّت فارغ از ما و من است * هر كه او را دوست ، خود را دشمن است \r\nو آنچه در بيان محبّت ذكر كرده شد ، بعينه عبارت قطب المحقّقين أمير سيّد علىّ همدانى است قدَّس اللهُ سرَّه العزيز ، كه به جهت تيمّن و تبرّك نقل كرده شده ، بىزياده و نقصان .\r\nيعنى اين حديث قدسى كه مذكور شد بيان اين معنى نموده كه ديده و بيننده ، به حقيقت او است ؛ چه « بِى يَسْمَعُ وَ بِى يُبْصِرُ » اين را ظاهر كرده ، زيرا كه انسان به حقيقت همين قُوى و اعضاء و جوارح است كه حقّ به خود منسوب داشته ؛ پس همه او باشد . مصرع : « نامى است ز من بر من و باقى همه اوست » .\r\nو اين مقام فناءِ بعدَ البقاء « 2 » است ، و اشاره به اين مرتبه است : أَطِعْنِى أَجْعَلْكَ مِثْلِى وَ لَيْسَ كَمِثْلِى . » « 3 » و « 4 »\r\n\r\nحديث « كُنْتُ سَمْعَهُ الَّذِى يَسْمَعُ بِهِ » مُتّفقٌ عليه ميان همهء اهل اسلام است\r\nبارى ، اين حديث ، روايت بسيار مهمّى است هم از جهت متن و دلالت آن ، و هم از جهت سند و طريق روايت آن . مرحوم آية الله و حجّته ، عارف\r\n\r\n\r\n","description":"","footnote":"\r\n( 1 ) نسخهء « ز » : نامدش\r\n( 2 ) نسخهء « ز » : مقام بقاء بعد الفناء\r\n( 3 ) اى بنده من ! مرا اطاعت كن تا تو را مثل خودم قرار دهم ، و حال آنكه نيست مثل من . » و اين حديث را سيّد حيدر آملى در « جامع الاسرار » ص 204 آورده است .\r\n( 4 ) « شرح گلشن راز » با مقدّمه آقاى كيوان سميعى ، ص 113 تا ص 115 ؛ و از طبع سنگى : ص 81 تا ص 83\r\n","page_name":" 279 ","page_number":297},
  {"content":"\r\n\r\nعظيم الشّأن حاج ميرزا جواد آقا ملِكى تبريزى قدَّس اللهُ تُربتَه ، در كتاب ارجمند « لقاء الله » فرمايد : « اين حديث قدسى متّفقٌ عليه بين همه اهل اسلام است . » « 1 »\r\n\r\nمصادر بسيار معتبر شيعه راجع به حديث لَا يزَالُ الْعَبْدُ . . .\r\nامّا از طريق شيعه : الشّيخ الثّقة الجليل الاقدم أبى جعفر أحمد بن محمّد ابن خالد البَرقىّ كه مقدّم بر كلينى بوده و در سلسلهء مشايخ اجازات او قرار دارد ، در كتاب « المحاسن » خود ، از أحمد بن أبى عبد الله برقى ، از عبد الرّحمن بن حَمّاد ، از حَنّان بن سَدير ، از أبى عبد الله عليه السّلام روايت كرده است كه قَالَ رَسُولُ اللهِ صَلَّى اللَّهُ عَلَيْهِ وَ آلِهِ : قَالَ اللَّهُ :\r\nمَا تَحَبَّبَ إلَىَّ عَبْدِى بِشَىْءٍ أَحَبَّ إلَىَّ مِمَّا افْتَرَضْتُهُ عَلَيْهِ . وَ إنَّهُ لَيَتَحَبَّبُ إلَىَّ بِالنَّافِلَةِ حَتَّى أُحِبَّهُ . فَإذَا أَحْبَبْتُهُ كُنْتُ سَمْعَهُ الَّذِى يَسْمَعُ بِهِ ، وَ بَصَرَهُ الَّذِى يُبْصِرُ بِهِ ، وَ لِسَانَهُ الَّذِى يَنْطِقُ بِهِ ، وَ يَدَهُ الَّتِى يَبْطِشُ بِهَا ، وَ رِجْلَهُ الَّتِى يَمْشِى بِهَا .\r\nإذَا دَعَانِي أَجَبْتُهُ ، وَ إذَا سَأَلَنِى أَعْطَيْتُهُ .\r\nوَ مَا تَرَدَّدْتُ فِى شَىْءٍ أَنَا فَاعِلُهُ كَتَرَدُّدِى فِى مَوْتِ مُؤْمِنٍ يَكْرَهُ الْمَوْتَ وَ أَنَا أَكْرَهُ مَسَاءَتَهُ . « 2 »\r\n\r\n\r\n","description":"","footnote":"\r\n( 1 ) « لقاء الله » ص 24\r\n( 2 ) « المحاسن » ج 1 ، كتاب مصابيح الظّلم ، ص 291 ، تحت شماره 443 ؛ قاضى نور الله شوشترى در كتاب « مصائب النّواصب » در ضمن جوابهاى خود از كلام مرد معاندى كه ادّعا كرده است حصر كتب شيعه را در چهار كتاب مشهور ( كافى ، فقيه ، تهذيب و استبصار ) بدين عبارت پاسخ داده است كه :\r\n« و امّا ثالثاً به جهت آنكه حصر كتب اماميّه در اربعهء مذكوره درست نيست زيرا كتب آنها شش عدد مىباشد و پنجمين آنها كتاب « محاسن » است تأليف أحمد بن محمّد بن خالد برقى ، و ششمين آنها « قرب الاسناد » است تأليف محمّد بن عبد الله جعفر حميرى . »\r\nو ملّا محمّد تقى مجلسى طيَّب اللهُ مَضجعَه در شرح فارسى بر كتاب « مَن لا يحضرهُ الفقيهُ » ( طبع سنگى ، ج 1 ، ص 61 ) در شرح قول صدوق ( ره ) درباره كتاب « محاسن » أحمد\r\n","page_name":" 280 ","page_number":298},
  {"content":"\r\n\r\n« رسول خدا صلّى الله عليه و آله فرمود : خداوند فرمود :\r\n\r\n\r\n","description":"","footnote":"\r\nابن أبى عبد الله برقى بدين عبارت آورده است : « و اين كتاب نزد ما هست ، و چنان كه مشايخ نقل كرده‌اند بسيار بزرگ و ثقه و معتمدٌ عليه بوده است . آنچه الحال هست شايد ثلث آن باشد . و به غير از اين كتاب نود و سه كتاب ديگر تصنيف نموده است در فنون علوم . و اسامى اين كتابها و ساير كتابهاى علماى ما در فهرستهاى اصحاب رجال موجود است . »\r\nعلّامه مجلسى قدّس الله تربته در مقدّمه كتاب « بحار الانوار » در فصل دوّم كه براى اعتبار يا عدم اعتبار كتبى كه « بحار » را از آنها استخراج نموده است با اين عبارت بيان مىكند كه : « و كتاب « محاسن » برقى از اصول معتبره مىباشد و كلينى و جميع متأخّرين از كلينى از آن كتاب نقل كرده‌اند . »\r\nو علّامه بحر العلوم : سيّد مهدى ( ره ) در رجال خود ( طبع حروفى ، ج 1 ، ص 331 ) گويد : « بنو خالد برقى قمّى . پدرشان خالد بن عبد الرّحمن بن محمّد بن علىّ كوفى از موالى أبو الحسن اشعرى و يا غلام جَرير بن عبد الله بوده است . يوسف بن عمر والى عراق ، جدّشان محمّد بن علىّ را بعد از كشته شدن زيد رضى الله عنه بكشت . خالد در سنّ طفوليّت با پدرش عبد الرّحمن به « برق رود » كه قريه‌اى است از خاك قمّ در بيابانى در آنجا كه بدين اسم معروف بود فرار كردند ، فلهذا به « برقى » مشهور شدند . « تا اينكه علّامه بحر العلوم مىفرمايد :\r\n« برقى در رجال خود ( ج 1 ، ص 131 و ص 338 ) ذكر كرده است كه پدرش محمّد از اصحاب حضرت امام كاظم و امام رضا و امام جواد عليهم السّلام بوده است ، و خودش را از اصحاب امام جواد و امام هادى عليهما السّلام شمرده است . وى در زمان امام عسكرى عليه السّلام حيات داشته است و اصحاب او را بر شمرده است ولى خود را از جمله اصحاب به شمار نياورده است . «\r\nشيخ جليل نجاشى ( ره ) در رجال خود ( طبع سنگى ، ص 56 ) آورده است از أحمد بن حسين در تاريخش كه : » أحمد بن أبى عبد الله برقى در سنه دويست و هفتاد و چهار ( 274 ) فوت كرده است . و علىّ بن محمّد ماجيلويه گفته است : وى در سنه دويست و هشتاد ( 280 ) رحلت نموده است\r\n","page_name":" 281 ","page_number":299},
  {"content":"\r\n\r\nهيچ بنده‌اى به سوى من اسباب محبّت خود را فراهم نمىسازد كه محبوب‌تر باشد نزد من از آنچه را كه من بر وى حتم و واجب نموده‌ام . و بطور حتم و يقين بندهء من به سوى من اسباب محبّتش را گرد مىآورد با بجا آوردن كارهاى مستحبّ ، تا جائى كه من او را دوست دارم . پس چون من او را دوست داشتم ، من گوش او هستم كه با آن مىشنود ، و چشم او هستم كه با آن مىبيند ، و زبان او هستم كه با آن سخن مىگويد ، و دست او هستم كه با آن مىدهد و مىگيرد ، و پاى او هستم كه با آن راه مىرود .\r\nوقتىكه مرا بخواند اجابت مىكنم ، و وقتىكه از من درخواست كند به او مىدهم .\r\nو من هيچ‌گاه تردّد ننمودم در چيزى كه مىخواستم آن را بجاى آورم مانند تردّدم در مرگ مؤمنى كه اراده داشتم او را بميرانم ؛ او مرگ را ناگوار مىداشت و من آزار و اذيّت او را ناگوار مىداشتم . »\r\nعلّامه مجلسى رضوان الله عليه در « بحار الانوار » عين اين روايت را سنداً و متناً از « محاسن » روايت كرده است . « 1 »\r\nو كلينى با دو سند مختلف و قريب المضمون اين حديث را روايت نموده است :\r\nاوّل : از محمّد بن يحيى از أحمد بن محمّد بن عيسى ، و أبو علىّ اشعرى از محمّد بن عبد الجبّار ؛ همگى از ابن فَضّال ، از علىّ بن عُقْبه ، از حمّاد بن بَشير روايت نموده است كه گفت : من شنيدم از حضرت امام جعفر صادق أبا عبد الله عليه السّلام كه مىگفت :\r\n\r\n\r\n","description":"","footnote":"\r\n( 1 ) « : بحار الانوار » بابُ حبِّ اللهِ تعالى ، از طبع كمپانى : ج 15 ، قسمت دوّم ، ص 29 ؛ و از طبع اسلاميّه : ج 70 ، ص 22 ، حديث شماره 21\r\n","page_name":" 282 ","page_number":300},
  {"content":"\r\n\r\nرسول اكرم صلّى الله عليه و آله گفت : خداوند عزّ و جلّ گفت :\r\nمَنْ أَهَانَ لِى وَلِيًّا فَقَدْ أَرْصَدَ لِمُحَارَبَتِى . وَ مَا تَقَرَّبَ إلَىَّ عَبْدٌ بِشَىْءٍ أَحَبَّ مِمَّا افْتَرَضْتُ عَلَيْهِ . وَ إنَّهُ لَيَتَقَرَّبُ إلَىَّ بِالنَّافِلَةِ حَتَّى أُحِبَّهُ ؛ فَإذَا أَحبَبْتُهُ كُنْتُ سَمْعَهُ الَّذِى يَسْمَعُ بِهِ ، وَ بَصَرَهُ الَّذِى يُبْصِرُ بِهِ ، وَ لِسَانَهُ الَّذِى يَنْطِقُ بِهِ ، وَ يَدَهُ الَّتِى يَبْطِشُ بِهَا .\r\nإنْ دَعَانِي أَجَبْتُهُ ، وَ إنْ سَأَلَنِى أَعْطَيْتُهُ . وَ مَا تَرَدَّدْتُ عَنْ شَىْءٍ أنَا فَاعِلُهُ كَتَرَدُّدِى عَنْ مَوْتِ الْمُؤْمِنِ يَكْرَهُ الْمَوْتَ وَ أَكْرَهُ مَسَاءَتَهُ . « 1 »\r\nترجمه اين حديث به عين ترجمه حديث مروىّ از « محاسن » مىباشد ، بجز آنكه در صدر اين حديث آمده است : « هر كس كه به يكى از اولياى من اهانت كند تحقيقاً مرا در كمينگاه جنگ با خود واداشته است . » و ديگر آنكه بجاى لفظ تَحَبَّبَ ، تَقَرَّبَ يعنى نزديكى به خدا آمده است .\r\nدوّم : از عدّه‌اى از اصحاب ما ، از أحمد بن محمّد بن خالد از إسماعيل بن مِهران از أبو سعيد قَمّاط از أبان بن تَغْلِب ، از حضرت امام محمّد باقر أبا جعفر عليه السّلام روايت نموده است كه گفت :\r\nلَمَّا أُسْرِىَ بِالنَّبِىِّ صَلَّى اللَّهُ عَلَيْهِ وَ آلِهِ قَالَ : يَا رَبِّ مَا حَالُ الْمُؤْمِنِ عِنْدَكَ ؟ !\r\nقَالَ : يَا مُحَمَّدُ ! مَنْ أَهَانَ لِى وَلِيًّا فَقَدْ بَارَزَنِى بِالْمُحَارَبَةِ ! وَ أَنَا أَسْرَعُ شَىْءٍ إلَى نُصْرَةِ أَوْلِيَائِي . وَ مَا تَرَدَّدْتُ عَنْ شَىْءٍ أَنَا فَاعِلُهُ كَتَرَدُّدِى عَنْ وَفَاةِ الْمُؤْمِنِ ؛ يَكْرَهُ الْمَوْتَ وَ أَكْرَهُ مَسَاءَتَهُ .\r\nإنَّ مِنْ عِبَادِى الْمُؤْمِنِينَ مَنْ لَا يُصْلِحُهُ إلَّا الْغِنَى وَ لَوْ صَرَفْتُهُ إلَى غَيْرِ\r\n\r\n\r\n","description":"","footnote":"\r\n( 1 ) اصول كافى » ج 2 ، ص 352 ، حديث شماره 7 از كتاب ايمان و كفر ، بابُ من أذَى المسلمينَ و احتقرَهم\r\n","page_name":" 283 ","page_number":301},
  {"content":"\r\n\r\nذَلِكَ لَهَلَكَ . وَ إنَّ مِنْ عِبَادِى الْمُؤْمِنِينَ مَنْ لَا يُصْلِحُهُ إلَّا الْفَقْرُ ، وَ لَوْ صَرَفْتُهُ إلَى غَيْرِ ذَلِكَ لَهَلَكَ .\r\nوَ مَا يَتَقَرَّبُ إلَىَّ عَبْدٌ مِنْ عِبَادِى بِشَىْءٍ أحَبَّ إلَىَّ مِمَّا افْتَرَضْتُ عَلَيْهِ . وَ إنَّهُ لَيَتَقَرَّبُ إلَىَّ بِالنَّافِلَةِ حَتَّى أُحِبَّهُ ؛ فَإذَا أَحْبَبْتُهُ كُنْتُ إذاً سَمْعَهُ الَّذِى يَسْمَعُ بِهِ ، وَ بَصَرَهُ الَّذِى يُبْصِرُ بِهِ ، وَ لِسَانَهُ الَّذِى يَنْطِقُ بِهِ ، وَ يَدَهُ الَّتِى يَبْطِشُ بِهَا .\r\nإنْ دَعَانِي أَجَبْتُهُ ؛ وَ إنْ سَأَلَنِى أَعْطَيْتُهُ . « 1 »\r\nترجمهء اين حديث نيز به عين ترجمهء حديث مروىّ از « محاسن » مىباشد . بجز آنكه در صدر اين حديث تصريح شده است كه اين خطاب حضرت پروردگار جلّتْ عظمتُه در معراج رسول اكرم صلّى الله عليه و آله بوده است . زيرا صدرش اين است كه : چون پيامبر را به معراج بردند گفت : اى پروردگار من ! حالت مؤمن در نزد تو چطور مىباشد ؟ ! و در جواب ، خداوند فرمود : يَا مُحَمَّدُ ! . . . و بجز آنكه خداوند مىگويد : « من در سرعت براى نصرت اولياى خودم از همه چيزها سرعتم بيشتر است . » و بجز آنكه خداوند مىگويد :\r\n« بعضى از بندگان مؤمن من مىباشند كه حال آنها را اصلاح نمىكند مگر غنى ، و اگر من غنى را از وى بگردانم به سوى غير غنى ، تحقيقاً به هلاكت مىافتد . و بعضى از بندگان مؤمن من مىباشند كه حال آنها را به صلاح در نمىآورد مگر فقر ، و اگر من فقر را از وى بگردانم به سوى غير فقر ، تحقيقاً به هلاكت مىافتد . » « 2 »\r\n\r\n\r\n","description":"","footnote":"\r\n( 1 ) « اصول كافى » ج 2 ، ص 352 ، حديث شماره 8\r\n( 2 ) و همچنين اين حديث را بدون سند ، شيخ ثقة الإسلام أبو الفضل على طبرسى متوفّى در اوائل قرن هفتم هجرى در كتاب « مشكاة الانوار فى غُرر الاخبار » طبع دوّم\r\n","page_name":" 284 ","page_number":302},
  {"content":"\r\n\r\nعلّامه مجلسى رضوان الله عليه شرح مبسوط و نيكوئى در توضيح و تشريح اين روايت در كتاب « مرآة العقول » ذكر فرموده است و ما مختصر و منتخبى از آن را كه بيشتر مناسبت با مقام ما در بحث دارد اينجا مىآوريم :\r\nاين حديث ، صحيح السّند مىباشد .\r\n\r\nتحقيق شيخ بهائى پيرامون خبر « لَا يَزَالُ الْعَبْدُ » بنا به نقل مجلسى\r\nشيخ بهائى برَّد اللهُ مَضجعَه گفته است كه اين حديث صحيح السّند ، و از احاديث مشهورهء ميان خاصّه و عامّه است . عامّه آن را در كتب صحاحشان با أدنى تغييرى بدين عبارت روايت كرده‌اند . « 1 »\r\nدر اينجا پس از ذكر روايت ، مرحوم شيخ بهائى أعلى الله درجته در مقام شرح و تفسير اين حديث بطور تفصيل بر مىآيد ، و از حكماء و صوفيّه مطالبى را ذكر مىكند . و در پايان بحث ، از محقّق شريف در حواشى تفسير « كشّاف » مطلبى را نقل مىنمايد .\r\nتا مىرسد به اينجا كه مىگويد : وَ إنَّهُ لَيَتَقَرَّبُ إلَىَّ بِالنَّوَافِلِ حَتَّى أُحِبَّهُ : نوافل عبارت است از جميع افعال غير واجبه ؛ و امّا اختصاصش به نمازهاى مستحبّه اصطلاح عرفى تازه پديد است . و معنى محبّت خداوند\r\n\r\n\r\n","description":"","footnote":"\r\nمطبعه حيدريّه - نجف ، در ص 146 و 147 ، از حضرت امام جعفر صادق عليه السّلام روايت كرده است . و اين حقير مسكين نيز در كتاب « توحيد علمى و عينى » در ص 299 آن را با ذكر اسناد عديده‌اى در تعليقه ذكر نموده‌ام .\r\n( 1 ) قالَ رَسولُ اللَّهِ صَلَّى اللَّهُ عَلَيْهِ وَ آلِهِ وَ سَلَّمَ : إنَّ اللَّهَ تَعالَى قالَ : مَنْ عادَى لى وَلِيًّا فَقَدْ آذَنْتُهُ بِالْحَرْبِ . وَ ما يَتَقَرَّبُ إلَىَّ عَبْدى بِشَىْءٍ أحَبَّ إلَىَّ مِمّا افْتَرَضْتُ عَلَيْهِ . وَ ما يَزالُ عَبْدى يَتَقَرَّبُ إلَىَّ بِالنَّوافِلِ حَتَّى احِبَّهُ ؛ فَإذا أحْبَبْتُهُ كُنْتُ سَمْعَهُ الَّذى يَسْمَعُ بِهِ ، وَ بَصَرَهُ الَّذى يُبْصِرُ بِهِ ، وَ يَدَهُ الَّتى يَبْطِشُ بِها ، وَ رِجْلَهُ الَّتى يَمْشى بِها . إنْ سَأَلَنى لَاعْطَيْتُهُ ، وَ إنِ اسْتَعاذَنى لَاعيذَنَّهُ . وَ ما تَرَدَّدْتُ فى شَىْءٍ أنَا فاعِلُهُ كَتَرَدُّدى فَى قَبْضِ نَفْسِ الْمُؤْمِنِ ؛ يَكْرَهُ الْمَوْتَ وَ أكْرَهُ مَساءَتَهُ ، وَ لا بُدَّ لَهُ مِنْهُ .\r\n","page_name":" 285 ","page_number":303},
  {"content":"\r\n\r\nسبحانه به بنده‌اش آن است كه حجاب را از روى پردهء دلش بر مىدارد و وى را متمكّن مىكند تا در بساط قرب او قدم گذارد . زيرا آنچه را كه خداوند به عنوان وصف براى خود اتّخاذ فرموده است ، بايد به اعتبار غايات اخذ گردد نه به اعتبار مبادى .\r\nو علامت محبّت خداى سبحانه به بنده‌اش آن مىباشد كه او را توفيق مىبخشد تا از عالم غرور پهلو تهى كند ، و به سوى عالم نور ارتقاء حاصل نمايد . با خداوند انس گيرد ، و از ما سواى او در وحشت باشد . و جميع هموم او در هم پيچيده و به صورت هَمّ واحد درآيد .\r\nبعضى از عارفان گفته‌اند : إذا أرَدْتَ أنْ تَعْرِفَ مَقامَكَ ، فَانْظُرْ فِيما أقامَكَ !\r\n« اگر مىخواهى مقام خودت را بشناسى ، ببين تا خدا تو را در كجا اقامت داده است ! »\r\nدرباره اين فقره : « پس زمانى كه من او را دوست داشتم ، گوش او مىباشم كه با آن مىشنود . » فرموده است :\r\nبعضى از صوفيّه و اتّحاديّه و حلوليّه و ملاحده به ظواهر آن عبارات تمسّك نموده ، و از بواطن اين استعارات اعراض كرده‌اند ؛ بنابراين هم خودشان گمراه شده‌اند و هم ديگران را گمراه نموده‌اند ، با اينكه عقل جميع خردمندان حكم مىكند به استحاله اتّحاد چيزى با اشياء كثيرهء متباينه الحقائق مختلفه الآثار .\r\nاين از طرفى ؛ و از طرف ديگر كفر صريحى را كه ذكر نموده‌اند اختصاصى به محبّين و عارفين به خدا ندارد ، بلكه حكم مىكنند به اتّحاد خداى تعالى با جميع اصناف موجودات حتّى سگها و خوكها و قاذورات ؛  سُبْحانَهُ وَ تَعالى عَمَّا يَقُولُونَ عُلُوًّا كَبِيراً . \r\n\r\n","description":"","footnote":"","page_name":" 286 ","page_number":304},
  {"content":"\r\n\r\nدر اينجا علّامه مجلسى ، گفتار شيخ ( قدّه ) را ختم نموده و سپس خودش در شرح و تفصيل اين حديث شروع كرده مىگويد :\r\nبنابراين ، اين اخبار نفىكنندهء مذاهب فاسدهء آنان است ، نه اثبات‌كنندهء آن . و براى اين اخبار نزد اهل ايمان و اصحاب بيان و ارباب لسان ، معانى واضحه‌اى مقرّر است كه اذهان ، آنها را تلقّى به قبول مىكند . و مبتنى بر مجازات و استعارات شايعه‌اى مىباشد كه در حديث و قرآن موجود است . و مشتمل است بر نكات بليغه‌اى كه صاحبان فكر و معنى آن را استحسان مىنمايند و منافات با عقائد اهل ايمان ندارد . و ما در اينجا اشاره به برخى از آنها مىنمائيم :\r\nاوّل : چيزى است كه شيخ بهائى قدّس سرّه ذكر كرده است ( و اگرچه در ابتداى كلامش سست آمده است ) او مىگويد : از براى صاحبدلان در اين مقام ، كلمات سَنيّه و اشارات سَريّه و تلويحات ذوقيّه‌اى است كه مشام جانها را عطرآگين مىسازد ، و استخوان پوسيدهء قالبها را حيات نوين مىبخشد . كه بدان معانى عاليه راه نمىيابد و بر مَغزَى و مراد آن اطّلاع حاصل نمىكند مگر كسى كه بدنش را در رياضتها به سختى درافكنده باشد و نفسش را به مجاهدتها رنج بخشيده باشد ، تا اينكه از مذاق آنان اشراب گردد و از مطلبشان سر درآورد .\r\nو امّا كسى كه آن رموز خفيّه را ادراك نكند ، و بدان گنجهاى ذى قيمت راه نبرده باشد ، به علّت اعتكاف و درنگش بر حظوظ دنيّه و انهماكش در لذّات بدنيّه ؛ وى از استماع آن كلمات در خطر عظيم مهلكى از واژگون شدن در قعر چاههاى الحاد ، و وقوع در سرازيريهاى پرنشيب حلول و اتّحاد ، در هلاكت بزرگ و شقاوت سترگى در خواهد افتاد . تَعالَى اللَّهُ عَنْ ذَلِكَ عُلُوّاً كَبيراً .\r\nآنگاه شيخ بهائى ( ره ) فرموده است : ما در اينجا با بيانى كه متناسب افهام باشد و اخذ آن آسان باشد ، مبادرت به سخن مىنمائيم و مىگوئيم : اين مطالب\r\n\r\n","description":"","footnote":"","page_name":" 287 ","page_number":305},
  {"content":"\r\n\r\nدر مبالغهء در قرب و بيان استيلاى سلطان محبّت خداوندى است بر ظاهر و باطن ، و بر سرّ و آشكاراى بنده‌اش .\r\nبنابراين - و اللهُ أعلمُ - مراد آن خواهد بود كه خدا مىگويد : من هنگامى كه بنده‌ام را دوست دارم ، او را به محلّ انس با خودم مىكشانم و بسوى عالم قدس مىگردانم ، و فكرش را مستغرق در اسرار ملكوت و حواسّش را مقصور بر تابش انوار جبروت مىكنم . در اين صورت گامش در مقام قرب من استوار مىشود ، و گوشت و خونش با محبّت من آميخته مىگردد . تا به جائى مىرسد كه از خودش پنهان و از حواسّش به نسيان مىگرايد ، و اغيار و بيگانگان در نزد وى متلاشى و نابود مىشوند ؛ تا اينكه من به‌منزله گوش و بصر او خواهم گشت ، همان‌طور كه گوينده‌اى گفته است :\r\n جُنونى فيكَ لا يَخْفَى * وَ نارى مِنْكَ لا تَخْبُو ( 1 )\r\nفَأنْتَ السَّمْعُ وَ الأبْصَارُ * وَ الارْكانُ وَ الْقَلْبُ ( 2 ) \r\n1 - ديوانگى من در تو پنهان نمىباشد ، و آتش من از تو خاموش نمىگردد !\r\n2 - بنابراين تو هستى كه گوش و ديدگان و اعضاء و اركان و دل من مىباشى !\r\nو فرموده است رحمه الله عليه : يَبْطِشُ بِهَا با كسره و ضمّه ، يعنى خدا با آن دست مىگيرد . و اصل معنى بَطْش ، با عنف و سطوت گرفتن مىباشد - انتهى كلام شيخ ( ره . )\r\n\r\nنقل مجلسى ( ره ) دقيق‌ترين معنى را در مضمون « لَا يَزَالُ الْعَبْدُ »\r\nدر اينجا علّامه مجلسى ( ره ) علاوه بر اين وجه ، پنج وجه ديگر ذكر كرده است و پنجمين را وجه مورد قبول و پسند خود قرار داده ، و در وجه ششمين گويد : اين وجه رفيع‌تر ، و دلنشين‌تر ، و شيرين‌تر ، و دقيق‌تر ، و لطيف‌تر ، و پنهان‌تر مىباشد از وجوه گذشته . و آن اين است كه : عارف چون از شهوات خود\r\n\r\n","description":"","footnote":"","page_name":" 288 ","page_number":306},
  {"content":"\r\n\r\nو از اراده خود بيرون شود ، و محبّت حقّ بر عقل و روح و مسامع و مشاعرش متجلّى گردد ، و جميع امورش را به خداوند تفويض نمايد ، و در مقام تسليم و رضا به همه مقدّرات و احكام پروردگارش گردد ؛ در اين حال حضرت پروردگار سبحانه متصرّف در عقل و قلب و قواى او مىشود و امور وى را طبق آنچه را كه خدا دوست دارد و مىپسندد تدبير مىكند . بنابراين او اشياء را بر منهاج مشيّت و اراده مولايش طلب مىنمايد ؛ همان‌طور كه خداوند سبحانه در حال خطاب به آنان گفته است :  وَ ما تَشاؤُنَ إِلَّا أَنْ يَشاءَ اللَّهُ  . « 1 »\r\nهمين‌طورى كه در تأويل اين آيه ، در اخبار غامضه از معادن حِكَم و اسرار و ائمّه اخيار وارد شده است .\r\nو از پيغمبر صلّى الله عليه و آله و سلّم روايت است كه فرمود :\r\nقَلْبُ الْمُؤْمِنِ بَيْنَ أَصْبَعَيْنِ مِنْ أَصَابِعِ الرَّحْمَنِ ؛ يُقَلِّبُهَا كَيْفَ يَشاءُ .\r\n« قلب مؤمن در ميان دو انگشت از انگشتان خداوند رحمن مىباشد ؛ آن را مىگرداند به هر كيفيّتى كه بخواهد . »\r\nو همچنين پروردگار اعلاى وى در سائر جوارح و قواى او تصرّف مىنمايد ؛ همان‌طور كه مخاطباً به پيامبرش حضرت مصطفى فرموده است :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  « 2 »  . \r\n\r\n\r\n","description":"","footnote":"\r\n( 1 ) صدر آيه 30 ، از سوره 76 : الإنسان :  وَ ما تَشاؤُنَ إِلَّا أَنْ يَشاءَ اللَّهُ إِنَّ اللَّهَ كانَ عَلِيماً حَكِيماً  . « و شما اراده نمىكنيد مگر آنكه خداوند اراده مىكند ! حقّاً و حقيقةً خداوند عليم و حكيم مىباشد . »\r\n( 2 ) قسمتى از آيه 17 ، از سوره 8 : الانفال :  فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى وَ لِيُبْلِيَ الْمُؤْمِنِينَ مِنْهُ بَلاءً حَسَناً إِنَّ اللَّهَ سَمِيعٌ عَلِيمٌ .  « پس شما نكشته‌ايد مشركان را ، و ليكن خدا آنان را كشته است . و ( اى پيغمبر ) تو تير پرتاب نكردى و ليكن خدا پرتاب كرده است . و اين واقعه به جهت آن بوده است كه خداوند از ناحيه خودش مؤمنين را به امتحان نيكوئى آزمايش كند . حقّاً و حقيقةً خداوند شنوا و داناست . »\r\n","page_name":" 289 ","page_number":307},
  {"content":"\r\n\r\nو ايضاً فرموده است :  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ  . « 1 »\r\nو بدين جهت مىباشد كه طاعتشان طاعت خدا و معصيتشان معصيت خدا گرديده است . و واضح مىشود معنى كلام خداى تعالى : « كُنْتُ سَمْعَهُ وَ بَصَرَهُ » وَ أنَّهُ بِهِ يَسْمَعُ وَ يُبْصِرُ . و همچنين است سائر مشاعر وى كه به نور خدا و به تنوير خدا ادراك مىكند ، و سائر جوارح او كه با تيسير و تدبير خدا به حركت در مىآيد :  فَسَنُيَسِّرُهُ لِلْيُسْرى  . « 2 »\r\nو قريب به اين معنى است آنچه را كه حكماء ، به گمانشان ذكر كرده‌اند در اتّصال نفس به عقول مفارقه و انوار مجرّده ؛ آنجا كه گفته‌اند :\r\nگاهى از اوقات نفس به‌واسطه شدّت اتّصالش به عقل فعّال به حيثيّتى مىشود كه عقل به‌منزلهء روح براى نفس مىشود ، و نفس به‌منزله بدن براى عقل مىگردد ؛ در آن صورت نفس ملاحظهء معقولات را در لوح عقل مىنمايد و تدبير امور خودِ عقل را مىكند مانند تدبيرى كه نفس بدن را مىنمايد\r\n\r\n\r\n","description":"","footnote":"\r\n( 1 ) . صدر آيه 10 ، از سوره 48 : الفتح :  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً .  « حقّاً آن كسانى كه با تو بيعت مىكنند با خدا بيعت مىكنند . دست خدا بر بالاى دست ايشان است . پس كسى كه پيمان را بشكند ، بر ضرر خود پيمان را شكسته است ؛ و كسى كه پايدار و ثابت بماند بر آنچه را كه با خداوند عهد و ميثاق بسته است پس البتّه به زودى خداوند به وى مزد بزرگى عنايت خواهد فرمود . »\r\n( 2 ) آيات 5 تا 7 ، از سوره 92 : الليل :    فَأَمَّا مَنْ أَعْطى وَ اتَّقى * وَ صَدَّقَ بِالْحُسْنى * فَسَنُيَسِّرُهُ لِلْيُسْرى    . « پس آن كسى كه عطا كند و تقوى پيشه سازد و تصديق خير و خوبى را بطور مطلق بنمايد ، پس ما مقدّمات كار او را در دنيا و آخرت به سهولت و آسانى فراهم مىآوريم . »\r\n","page_name":" 290 ","page_number":308},
  {"content":"\r\n\r\nو لهذا از نفس غرائبى سر مىزند كه سائر مردم از آن عاجز هستند ، مانند إحياء مردگان ، و شقُّ القمر و أمثالهما .\r\n\r\nتحقيق ميرزا رفيعا پيرامون خبر « لَا يَزَالُ الْعَبْدُ »\r\nصاحب كتاب « الشّجرةُ الإلهيّة » « 1 » گويد : همان‌طور كه نفس در حال تعلّق به بدن ، چنين مىپندارد كه نفس خود بدن است و يا در داخل بدن است ، درصورتىكه نه خود آن است و نه در داخل آن ؛ همين‌طور نفس كامله‌اى كه از بدن مفارقت نمايد و تعلّقش را از آن قطع كند ، از شدّت قوّت و شدّت نوريّتش و از شدّت علاقه عشقيّه‌اش با نور الانوار و با انوار عقليّه چنان مىپندارد كه خودش وجود آنها مىباشد . در آن حالت انوار ، مظاهر نفوس مفارقه مىشوند همان گونه كه ابدان مظاهر آنها نيز بوده‌اند .\r\nاينست معنى اتّحاد ؛ نه به معنى گرديدن دو چيز مختلف ، چيز واحد . آن باطل است - انتهى .\r\n\r\nنقل مجلسى تحقيق محقّق طوسى و ديگران را در حديث « لَا يَزَالُ الْعَبْدُ »\r\nتا آنكه مجلسى گويد : محقّق طوسى قدَّس اللهُ سرَّه القُدّوسىّ گفته است : عارف چون از نفسش منقطع شود و به حقّ متّصل گردد ، تمام قدرتها را مستغرق در قدرت حقّ مىبيند كه به جميع مقدورات تعلّق يافته است . و تمام علمها را مستغرق در علم حقّ مىبيند كه چيزى از موجودات از آن پنهان نمىباشد . و جميع اراده‌ها و خواستها را مستغرق در ارادهء او مىبيند كه چيزى از ممكنات انفكاك از آن ندارند . بلكه كلّ وجود و كلّ كمال وجود را صادر از حقّ و فائض از جانب او مىنگرد .\r\nبناءً على هذا در آن حالت ، حقّ چشم او مىگردد كه با آن مىبيند ، و گوش\r\n\r\n\r\n","description":"","footnote":"\r\n( 1 ) در « الذّريعة » ج 13 ، ص 28 ، طىّ شماره 89 آورده است : « شجرة الهيّه » كتابى است فارسى در اصول دين ، از حكيم متكلّم سيّد رفيع الدّين محمّد بن حيدر حسنى طباطبائى مشهور به « ميرزا رفيعا » كه از مشايخ مجلسى است و در سنه 1082 ه و يا 1099 ه وفات يافته است . و آن را براى شاه صفىّ صفوى در سنه 1047 ه نوشته است . »\r\n","page_name":" 291 ","page_number":309},
  {"content":"\r\n\r\nاو مىشود كه با آن مىشنود ، و قدرت او مىشود كه با آن كار مىنمايد ، و علم او مىگردد كه با آن مىداند ، و جود او مىشود كه با آن مىبخشد . « 1 » و در آن صورت عارف در حقيقت و واقع الامر متخلّق به « أخلاق الله » گشته است .\r\nو برخى از محقّقين در شرح اين خبر نيز گفته‌اند : معنى محبّت خدا ، كشف حجاب است از روى قلب بنده ، و متمكّن ساختن و مقرّب داشتن او را به ذات خود . و معنى محبّت بنده ، عبارت است از ميل نفس بنده به چيزى به جهت كمالى كه در آن ادراك مىنمايد ، به حيثيّتى كه او را وادار مىكند تا بجاى آورد آن عملى را كه وى را بدان چيز نزديك سازد .\r\nبنابراين ، چون بنده خدا دانست كه كمال حقيقى وجود ندارد مگر براى الله ، و جميع كمالاتى را كه در خود و در غير خود مىبيند از الله است و به الله است و به سوى الله است ؛ محبّت ديگر براى او وجود ندارد مگر لِلَّهِ و فى اللَّهِ . و اين ادراك و فهم اقتضا مىكند تا آنكه پيوسته بنده اراده طاعت خدا ، و رغبت در كارهاى مقرِّب به سوى خدا ، و متابعت از كسى كه وسيلهء او به سوى معرفت و محبّت خداست داشته باشد . خداوند تعالى به پيغمبرش مىفرمايد :\r\n قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ .  « 2 »\r\n\r\n\r\n","description":"","footnote":"\r\n( 1 ) عبارت « مرآة العقول » وجوده الّذى به يجودُ است ؛ ولى در « معادشناسى » ( ج 2 ، ص 56 و 57 از طبع جديد ) بنقل از « شرح اشارات » و در خود « شرح اشارات » ( طبع مطبعهء آرمان ، سنهء 1403 ه . ق ) ج 3 ، ص 389 عبارت اين‌چنين است : و وجودَه الذى به يوجَدُ ؛ يعنى : و وجود او مىشود كه با آن هستى پيدا مىكند . ( م )\r\n( 2 ) صدر آيه 31 ، از سوره 3 : آل عمران :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ وَ اللَّهُ غَفُورٌ رَحِيمٌ .  « بگو ( اى پيغمبر ) اگر شما اين‌طور هستيد كه خدا را دوست داريد ، از من پيروى نمائيد تا خداوند شما را دوست داشته باشد ، و گناهانتان را بيامرزد ؛ و خداوند غفور و رحيم است . »\r\n","page_name":" 292 ","page_number":310},
  {"content":"\r\n\r\nبه سبب آنكه در متابعت از پيامبر در عبادت و روش و اخلاق و احوال و نوافلش ، قرب به سوى خداوند حاصل مىشود ؛ و به‌واسطهء قرب ، محبّت خداوند بنده را پيدا مىگردد .\r\nو بعضى از عارفين ، به پندارش گفته است كه : هنگامى كه خداوند سبحانه با ذات خود براى احدى تجلّى كند ، آن كس جميع ذوات و صفات و أفعال را متلاشى و مندكّ در اشعّه ذات و صفات و أفعال خود مشاهده مىنمايد ، و نفس خويشتن را با جميع مخلوقات چنان مىيابد كه گويا وى مدبّر آن موجودات ، و آن موجودات اعضاى او مىباشند . و به هر چيزى اگر وارده‌اى وارد شود ، او مىبيند كه از ناحيه او وارد شده است .\r\nاو ذات خود را ذات واحدهء ، و صفت خود را صفت واحدهء آن ذات ، و أفعال خود را أفعال واحده آن ذات مىبيند . زيرا وى با تمام شراشر و كلّيّت خويش مستهلك در عين توحيد گرديده است . و براى انسان در عالم توحيد ، مرتبه‌اى فراتر از اين مرتبه وجود ندارد .\r\nو ازآنجائىكه بصيرت روح انسانى منجذب به مشاهدهء جمال ذات خدا مىشود ، نور عقل او كه فرق‌گذارنده ما بين موجودات مىباشد ، در غلبهء نور ذات قديمه مستتر و مختفى مىگردد ، و تميز ميان قِدَم و حدوث از ميان مىرود ؛ به جهت زُهوق باطل در وقت پيدايش حقّ .\r\nو گفته شده است : به اين معنى اشاره دارد آنچه را كه در حديث نبوى آمده است : عَلِىٌّ مَمْسُوسٌ فِى ذَاتِ اللَّهِ . « علىّ خدا زده شده است . »\r\nو احتمال مىرود اين مهمّ تنها سرّى باشد در صدور بعضى كلمات غريبه از مولانا أمير المؤمنين عليه السّلام در خطبهء البيان و أمثالها - انتهى گفتار بعضى از عارفين .\r\nمجلسى در پايان اين بحث كه همين‌جا خاتمه مىيابد ، گويد : اكتفا نمودن\r\n\r\n","description":"","footnote":"","page_name":" 293 ","page_number":311},
  {"content":"\r\n\r\nبه آنچه را كه ما گذرانديم در اينجا از مطالب و اشاره نموديم ، و ترك خوض در آن مسالك خطيره اولى و احوط و أحرى مىباشد ؛ و اللهُ المُوفِّقُ لِلهُدى . « 1 »\r\n\r\nروايات مرويّه از كتب خاصّه درباره حديث « لَا يَزَالُ الْعَبْدُ »\r\nشيخ بهاء الدّين عامِلىّ در كتاب « أربعين » خود ، يكى از چهل روايت صحيحه را اين روايت شمرده است . و با سند متّصل خود از كلينى همان‌طور كه مجلسى از او نقل كرد ، نقل مىكند و پس از شرح زيبائى كه بعضى از آن گذشت آن را خاتمه مىدهد . « 2 »\r\nسيّد عليخان حسينىّ حسنىّ مَدَنىّ شيرازىّ معروف به كبير ، در « شرح صحيفهء مباركهء كاملهء سجّاديّه » ايضاً آن را ذكر نموده است . « 3 »\r\nسيّد حسن شيرازى در كتاب « كلمه الله » آن را ذكر نموده است . « 4 »\r\nغزالى در كتاب « إحياء العلوم » در كتاب محبّت و شوق به خداوند آورده است . « 5 »\r\nسيّد حيدر آملى در كتاب « جامع الاسرار و منبع الانوار » كه با تصحيح هَنْرى كُربن طبع شده است در چهار موضع بدين حديث استشهاد نموده است :\r\n\r\n\r\n","description":"","footnote":"\r\n( 1 ) « مرآة العقول فى شرح أخبار آلِ الرّسول » طبع دوّم ( سنه 1404 ه ق ) ج 10 ، كتاب الإيمان و الكفر ، باب من أذى المسلمين و احتقرهم ، حديث هشتم ، ص 383 تا ص 396\r\n( 2 ) كتاب « أربعين » طبع سنگى ناصرى ( سنهء 1272 هجريّه قمريّه ) حديث سى و پنجم ، ص 295 تا ص 303\r\n( 3 ) « رياض السّالكين » طبع جامعه المدرّسين ، ج 6 ، در شرح دعاى چهل و پنجمين ، ص 157\r\n( 4 ) « كلمة الله » ص 68 ، شماره حديث : 67 ، در تحت عنوان زُلفى المؤمن ؛ و در ص 519 مصادر آن را از « محاسن » برقى و از « كافى » كلينى در سه جا ذكر كرده است .\r\n( 5 ) « إحيآء العلوم » طبع دار الكتب العربيّة الكبرى ، مطبعه ميمنه - مصر ( سنه 1334 ) ج 4 ، ص 263\r\n","page_name":" 294 ","page_number":312},
  {"content":"\r\n\r\nاوّل در ص 204 ( به شماره : ) 393 ) : أمّا قَوْلُهُ تَعالَى فيهِ ( أي مَقامِ الْوَحْدَةِ الذّاتيَّةِ ) فَكَقَوْلِهِ فى الْحَديثِ الْقُدْسىِّ : لَا يَزَالُ الْعَبْدُ - تا آخر .\r\nدوّم در ص 249 ( به شماره 495 ) : قُلْن : جَوابُكَ فى هَذا السُّؤالِ مِنْ طُرُقِهِمْ ( هُوَ ) فى غايَةِ الْوُضوحِ ؛ وَ هُوَ أنَّهُمْ يَقولونَ : نَحْنُ إذا أثْبَتْنا أنَّ الإمامَ يَجِبُ أنْ يَكونَ مَعْصومًا و منصوصًا ( عَلَيْهِ ) - تا آخر .\r\nسوّم در ص 605 ( به شماره 1269 ) : وَ حَقُّ الْيَقينِ هُوَ أوَّلُ دُخولِهِمْ فى الْبَقاءِ الْحَقيقىِّ الْحاصِلِ بَعْدَ الْفَناءِ الْكُلّىِّ الْمُسَمَّى بِالْفَرْقِ بَعْدَ الْجَمْعِ ، الَّذى هُوَ مَقامُ التَّكْميلِ وَ الرُّجوعِ إلَى الْكَثْرَةِ بِاللَّهِ لا بِهِ ؛ لِقَوْلِ اللَّهِ تَعالَى :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  . وَ لِقَوْلِهِ فى الْحَديثِ الْقُدْسىِّ - تا آخر .\r\nچهارم در ص 675 ( به شماره 119 ) : وَ هَذا هُوَ مَقامُ مُشاهَدَةِ الْعَبْدِ نَفْسَهُ مَعَ كَثْرَتِها فى مِرْءَاةِ الْحَقِّ واحِدَةً - تا آخر .\r\nاين افراد از خاصّه‌اند كه در اين كتب مذكوره روايت نموده‌اند ؛ البتّه بنا بر قول محقَّق در تشيّع غزالى در آخر عمر خود ، چنان كه از كتاب « سرّ العالَمِين » پيداست . و ما در مجلّد هشتم از « امام‌شناسى » از دوره علوم و معارف اسلام دراين‌باره بحث كافى كرده‌ايم . « 1 »\r\nو نيز حقير فقير مؤلّف اين كتاب « الله‌شناسى » اين حديث مبارك را در چند جاى ديگر از اين دوره علوم و معارف اسلام : مجلّد نهم از « امام‌شناسى » « 2 » و مجلّد دوّم از « معادشناسى » « 3 » و همچنين « مهر تابان » « 4 » و « توحيد علمى و\r\n\r\n\r\n","description":"","footnote":"\r\n( 1 ) در ضمن درس 118 تا 120 ، ص 246 تا ص 250\r\n( 2 ) در ضمن درس تا 134 ، ص 268\r\n( 3 ) در ضمن مجلس 9 ، ص 70 و 71 از طبع اوّل ( و از طبع جديد ص 54 و 55 )\r\n( 4 ) در ضمن ابحاث فلسفى ، ص 200 و 201 از طبع اوّل ( و از طبع جديد ص 297 و 298\r\n","page_name":" 295 ","page_number":313},
  {"content":"\r\n\r\nعينى » « 1 » بحث نموده‌ام .\r\n\r\nروايات مرويّه از كتب عامّه درباره حديث « لَا يَزَالُ الْعَبْدُ »\r\nو امّا از عامّه : بخارى در كتابُ الرّقاق ، بابُ التّواضع روايت كرده است . « 2 »\r\nو راغب اصفهانى در « مفردات » در كتابُ القاف در مادّه قرب ذكر نموده است و گفته است : و بر اين‌گونه از قرب ، پيغمبر عليه الصّلوة و السّلام از خداوند تعالى حكايت كرده است كه :\r\nمَنْ تَقَرَّبَ إلَىَّ شِبْراً ، تَقَرَّبْتُ إلَيْهِ ذِرَاعاً . « كسى كه به قدر يك وجب به من نزديك شود ، من به قدر يك ذراع به او نزديك مىشوم . »\r\nو ايضاً حكايت پيامبر از خداوند كه : مَا تَقَرَّبَ إلَىَّ عَبْدٌ بِمِثْلِ أَدَاءِ مَا افْتَرَضْتُ عَلَيْهِ - تا آخر خبر . « 3 »\r\nأحمد بن حنبل از عبد الواحد : مولى عُروه ، از عروه ، از عائشه روايت نموده است . « 4 »\r\nبيان و تفسير خبر « لَا يَزَالُ الْعَبْدُ » در كتب اساطين و اعلام اهل عرفان\r\nشيخ عزيز الدّين نَسَفىّ در كتاب « الإنسان الكامل » درباره اين حديث در سه محلّ بحث نموده است :\r\nاوّل : چون در عقل و درجات آن بحث مىكند ، عقل اعلى و ارقى را در كسى مىداند كه به حديث قدسى : كُنْتُ لَهُ سَمْعاً وَ بَصَراً وَ يَداً وَ لِسَاناً ، بِى يَسْمَعُ وَ بِى يُبْصِرُ وَ بِى يَبْطِشُ وَ بِى يَنْطِقُ متحقّق شده باشد .\r\nدوّم : چون در مقام بيان مشكوه بر مىآيد ، شرح مىدهد تا مىرسد به\r\n\r\n\r\n","description":"","footnote":"\r\n( 1 ) در ضمن تذييل بر مكتوب ششم مرحوم سيّد ، ص 299\r\n( 2 ) « صحيح » بخارى ، طبع بولاق ، ج 8 ، ص 105\r\n( 3 ) « المفردات فى غريب القرآن » با تحقيق محمّد سيّد گيلانى ، مطبعهء مصطفى البابى الحلبى ، ص 399 ، ستون سمت چپ\r\n( 4 ) « مسند أحمد حنبل » دار صادر ، المكتب الإسلامى - بيروت ، ج 6 ، ص 652\r\n","page_name":" 296 ","page_number":314},
  {"content":"\r\n\r\nاين حديث .\r\nسوّم : چون در لقاى خدا بحث مىكند ، بدين حديث استشهاد مىنمايد . « 1 »\r\nملّا حسين واعظ كاشفى در « الرّسالة العَليّة » به مناسبت مقام قرب مىگويد : قال الله تعالى :  وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  . در اينجا ، نيز اين حديث قدسى را ذكر مىنمايد . « 2 »\r\n\r\n\r\n","description":"","footnote":"\r\n( 1 ) « الإنسان الكامل » نسفى ، با تصحيح و مقدّمه فرانسوى ماريژان موله ، چاپ تابان ( سنه 1341 ) به ترتيب : صفحات 136 و 285 و 305 ؛ و در اين مورد سوّم گويد :\r\n« ( 21 ) اى درويش ! سالك تا به لقاى خدا مشرّف نشود ، هيچ چيز را كما هى نداند و نبيند . كار سالك بيش از اين نيست كه خدا را بداند و ببيند ، و صفات خدا را بداند و ببيند . هر كه خدا را نديد و صفات خدا را نشناخت ، نابينا آمد و نابينا رفت . سالك چون به نور الله رسيد ، رياضات و مجاهدات سخت تمام شد و به آن مقام رسيد كه خدا فرمود : كُنْتُ لَهُ سَمْعاً وَ بَصَراً وَ يَداً وَ لِساناً ، وَ بى يَسْمَعُ وَ بى يُبْصِرُ وَ بى يَبْطِشُ وَ بى يَنْطِقُ . و به آن مقام رسيد كه رسول الله عليه السّلام مىفرمايد : اتَّقوا فَراسَةَ الْمُؤْمِنِ ، فَإنَّهُ يَنْظُرُ بِنورِ اللَّهِ . سالك چون به نور الله رسيد ، اكنون روندهء نور الله است . تا اكنون روندهء نور عقل بود ؛ كار عقل تمام شد ، اكنون روندهء نور الله است . نور الله چندان سَيَران كند كه جمله حجابهاى نورانى و ظلمانى از پيش سالك برخيزد ، و سالك خدا را ببيند و بشناسد . يعنى نور الله به درياى نور رسد و درياى نور را ببيند . پس هم به نور او باشد كه نور او را بتوان ديدن و او را بتوان شناختن . »\r\n( 2 ) « الرّسالة العليّة فى الأحاديث النّبويّة » ( شرح چهل حديث نبوى با تصحيح سيّد جلال الدّين ارمَوى محدّث ) . كاشفى در سنه 910 فوت كرد .\r\nبارى ، اين روايت در ص 170 و 171 اين رساله مىباشد . در كتاب « تشيّع و تصوّف » تأليف دكتر كامل مصطفى شيبى و ترجمهء ذكاوتى قراگوزلو ، در ص 325 در ضمن بيان ترجمه احوال كاشفى آورده است كه :\r\n« پيداست كه وى از جمله نوادر كم‌نظيرى بوده كه تعصّب مذهبى يا طريقتى به‌هيچ‌وجه در ذهنش راه نداشته ، و داراى شخصيّتى غريب از نوع شيخ بهائى بوده كه او نيز به همين صفت بلند نظرى و آسان گيرى مشهور است . وى با آنكه يك صوفى نقشبندى و\r\n","page_name":" 297 ","page_number":315},
  {"content":"\r\n\r\nملّا عبد الرّزّاق كاشانى در « شرح منازل السّائرين » در قسم حقائق و در باب حيات ذكر كرده است كه : « نفس محبّت همانا علم به آيات و اخبار وارده در محبّت و شوق و اراده مىباشد ؛ مانند قول خداى تعالى :  يُحِبُّهُمْ وَ يُحِبُّونَهُ  . [ 5 / 54 
  ]  وَ الَّذِينَ آمَنُوا أَشَدُّ حُبًّا لِلَّهِ  . [ 2 / 165 
  ]  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ .  [ 3 / 31 
  ] و مانند قول رسول اكرم صلّى الله عليه [ و آله 
  ] و سلّم حاكياً از پروردگارش عزّ و جلّ : لَا يَزَالُ الْعَبْدُ يَتَقَرَّبُ - تا آخر حديث . وَ إنَّ أَحَبَّ الْعِبَادِ إلَى اللَّهِ الاخْفِيَاءُ الاتْقِياءُ « 1 » . مَنْ أَحَبَّ لِقَاءَ اللَّهِ ، أَحَبَّ اللَّهُ لِقَاءَهُ . » « 2 » و « 3 »\r\nأبو مظفّر منصور سمعانى در كتاب « رَوحُ الارواح » در سه جا : در اسم « الحقُّ المُبين » و در اسم « الواجد » و در اسم « المُنتقِم » به ذكر اين حديث قدسى و شرح آن پرداخته است . « 4 »\r\n\r\n\r\n","description":"","footnote":"\r\nيك فقيه حنفى بود و حتّى رسالهء مستقلّى در فقه حنفى تأليف نمود ، [ 1 
  ] به سال 908 نخستين و مهم‌ترين كتاب را براى مجالس عزادارى حسينى نوشت و آن را « روضة الشّهدآء فى مقاتل أهل البيت ناميد . »\r\n- ( 1 ) - « هديّة العارفين » ج 1 ، ص 316 ( تعليقه ) -\r\n( 1 ) « سنن ابن ماجه » ( كتاب الفتن ، باب 16 ، من ترجّى له السّلامة من الفتن : 2 / 1321 ) از رسول اكرم . . . إنَّ اللَّهَ يُحِبُّ الأبْرارَ الاتْقِيَاءَ الاخْفياءَ ، الَّذينَ إذا غابوا لَمْ يُفْتَقَدوا ، وَ إذا حَضَروا لَمْ يُدْعَوْا وَ لَمْ يُعْرَفوا . . . ( تعليقه )\r\n( 2 ) « الجامع الصّغير » سيوطى ( باب ميم : 2 / 160 ) و « معانى الاخبار » باب معنى ما رُوىَ أنَّ مَنْ أحَبَّ لِقاءَ اللَّهِ . ( تعليقه )\r\n( 3 ) شرح كاشانى بر « منازل السّائِرين » خواجه عبد الله انصارى ، انتشارات بيدار ، ص 528\r\n( 4 ) « رَوح الارواح فى شرح أسماءِ المَلِك الفتّاح » با تصحيح نجيب مائل هروى ، انتشارات علمى و فرهنگى ، به ترتيب صفحات 442 ، 499 ، 552\r\n","page_name":" 298 ","page_number":316},
  {"content":"\r\n\r\nشيخ نجم الدّين رازى در كتاب « مرصاد العباد » در دو موضع بدين حديث استشهاد جسته است . و در دوّمين جا كه در مقام تجلّى الوهيّت است فرموده است :\r\n« و تجلّى الوهيّت ، محمّد را بود عليه الصّلوة ، تا جملگى هستى محمّدى به تاراج داد ؛ و عوض وجود محمّدى وجود ذات الوهيّت اثبات فرمود كه  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ . \r\nكمال اين سعادت به هيچ‌كس ديگر از انبياء عليهم السّلام ندادند ، امّا خوشه‌چينان اين خرمن را بدين تشريف مشرّف گردانيدند ، و از ين خرمن بدين خوشه رسانيدند كه لَا يَزَالُ الْعَبْدُ يَتَقَرَّبُ إلَىَّ بِالنَّوَافِل [ تا پايان حديث 
  ] .\r\nو اين سعادت از خاصّيّت تجلّى ذات الوهيّت بود . » « 1 »\r\nو نيز شيخ نجم الدّين رازى در رساله « عشق و عقل » در يك جا بدين خبر استشهاد كرده است . آنجا كه بر عدم قدرت عقل براى طىّ اين طريق استدلال مىكند ، تا مىرسد بدينجا كه مىگويد :\r\n« از آنجا راه جز به راهبرى رفرف عشق نتواند بود . اينجاست كه عشق از كسوت عين و شين و قاف بيرون آيد و در كسوت جذبه روى بنمايد .\r\nبه يك جذبه سالك را از قابَ قَوسَين سرحدّ وجود بگذراند ، و در مقام أوْ أَدْنَى بر بساط قربت نشاند ؛ كه : جَذْبَةٌ مِنْ جَذَبَاتِ الْحَقِّ تُوَازِى عَمَلَ الثَّقَلَيْنِ .\r\nيعنى به معاملهء ثقلين آنجا نتواند رسيد [ جز به جذبه 
  ] . و اينجا ذكر نيز از قشر فَاذْكُرُونِى بيرون آيد ؛ سلطان أَذْكُرْكُمْ جمال بنمايد . ذاكر ، مذكور گردد ؛ و\r\n\r\n\r\n","description":"","footnote":"\r\n( 1 ) « مرصاد العباد » طبع بنگاه ترجمه و نشر كتاب ، به ترتيب صفحات 208 ، 320 و 321\r\n","page_name":" 299 ","page_number":317},
  {"content":"\r\n\r\nعاشق ، معشوق شود . و چون [ عشق 
  ] عاشق را به معشوق رسانيد ، عشق دلّاله صفت بر در بماند . عاشق چون قدم در بارگاه وصال معشوق نهاد ، پروانه صفت نقد هستى عاشق را نثار قدم شعله شمع جلال معشوقى كند تا معشوق به نور جمال خويش عاشقِ سوخته را ميزبانى كند . هستى مجازى عاشقى برخاسته [ و 
  ] هستى حقيقى معشوقى از خفاى كُنْتُ كَنْزاً مَخْفِيًّا متجلّى شده ، از عاشق جز نام نمانده . شعر :\r\n عشق آمد و شد چو خونم اندر رگ و پوست * تا كرد مرا تهىّ و پر كرد ز دوست\r\nاجزاى وجود من همه دوست گرفت * نامى است ز من بر من و باقى همه اوست \r\nاشارت لَا يَزَالُ الْعَبْدُ يَتَقَرَّبُ إلَىَّ بِالنَّوَافِلِ حَتَّى أُحِبَّهُ [ تا آخر روايت 
  ] بدين معنى باشد « 1 » .\r\nهُجْويرى غزنوى در « كشفُ المحجوب » در دو جاى اين كتاب بدين خبر استناد كرده است . « 2 »\r\n\r\n\r\n","description":"","footnote":"\r\n( 1 ) رساله « عشق و عقل » ( معيار الصّدق فى مصداق العشق ) طبع بنگاه ترجمه و نشر كتاب ، ص 64 تا ص 66 ؛ و در ص 117 و 118 معلّق كتاب گويد :\r\n« حديث قدسى مشهور كه به وجوه مختلف روايت شده است . هُجويرى در « كشف المحجوب » چاپ لنينگراد ، ص 393 آورده ، و در « إحياء العلوم » و « جامع صغير » و « إتحاف السّادة المتّقين » ذكر كرده‌اند . و مولانا جلال الدّين به مضمون اين حديث در « مثنوى » اشاره فرموده است :\r\n رو كه بى يَسمَع و بى يُبصِر توئى * سرّ توئى چه جاى صاحب سرّ توئى\r\nآنكه بى يَسمَع و بى يُبصِر شده است * در حقِ اين بنده آن هم بيهُده است \r\n( 2 ) - « كشف المحجوب » تصنيف أبو الحسن علىّ بن عثمان جُلّابى هُجويرى غزنوى ، با تصحيح و - ژوكوفسكى ، طبع كتابخانه طهورى ( سنهء 1399 هجرى ) ص 326 و ص 393\r\n","page_name":" 300 ","page_number":318},
  {"content":"\r\n\r\nملّا مسكين در تفسير « حدائق الحقائق » در يك جا بدين روايت استدلال بر مراد نموده است . « 1 »\r\nعبد الحليم محمود ، و محمود بن شريف در مقدّمهء خود بر شرح حِكم عطائيّه شيخ أحمد زرّوق ، در ضمن بيان و شمارش مدارج انسان ، اين حديث قدسى را ذكر كرده‌اند . « 2 »\r\n\r\nابيات ابن فارض در پيرامون حديث « لَا يَزَالُ الْعَبْدُ »\r\nابن فارض مصرى در « نظم السّلوك » اين حديث را بدين ابيات افاده نموده است :\r\n وَ جاءَ حَديثى فى اتِّحادى ثابِتٌ * رِوايَتُهُ فى النَّقْلِ غَيْرُ ضَعيفَة ( 1 )\r\nيُشيرُ بِحُبِّ الْحَقِّ بَعْدَ تَقَرُّبٍ * إلَيْهِ بِنَفْلٍ أوْ أداءِ فَريضَةِ ( 2 )\r\nوَ مَوْضِعُ تَنْبيهِ الإشارَةِ ظاهِرٌ * بِكُنْتُ لَهُ سَمْعاً كَنورِ الظَّهيرَةِ ( 3 )\r\nتَسَبَّبْتُ فى التَّوْحيدِ حَتَّى وَجَدْتُهُ * وَ واسِطَةُ الاسْبابِ إحْدَى أدِلَّتى 4\r\nوَ وَحَّدْتُ فى الاسْبابِ حَتَّى فَقَدْتُها * وَ رابِطَةُ التَّوْحيدِ أجْدَى وَسيلَتى ( 5 \r\n\r\n\r\n","description":"","footnote":"\r\n( 1 ) تفسير « حدآئق الحقآئق » معين الدّين فَراهى هَروى ، انتشارات اميركبير ، ص 278\r\n( 2 ) « حِكَم ابن عطاء الله » با شرح شيخ أحمد زرّوق ، طبع طرابلس غرب ، مكتبة النّجاح ، ص 4 ؛ آنجا كه گويند : و فى حديث قدسىّ يقول سُبحانه : عَبْدى ! اعْبُدْنى أجْعَلْكَ رَبّانيّاً ، تَقولُ لِلشَّىْءِ كُنْ فَيَكونُ . و فى حديث قدسىّ ءآخر يقول ( حديث تا پايان آن ) .\r\n","page_name":" 301 ","page_number":319},
  {"content":"\r\n\r\n وَ جَرَّدْتُ نَفْسى عَنْهُما فَتَجَرَّدَتْ * وَ لَمْ تَكُ يَوْماً قَطُّ غَيْرَ وَحيدَة ( 6 )\r\nوَ غُصْتُ بِحارَ الْجَمْعِ بَلْ خُضْتُها عَلَى انْ * - فِرادي فَاسْتَخْرَجْتُ كُلَّ يَتيمَةِ ( 7 )\r\nلأسْمَعَ أفْعالى بِسَمْعٍ بَصيرَةٍ * وَ أشْهَدَ أقْوالى بِعَيْنٍ سَميعَةِ ( 8 ) « 1 » \r\n1 - و حديث من در وصول به مقام توحيد من آمده است ؛ و روايت آن در روايات صحيحه به ثبوت رسيده و ضعيف نمىباشد .\r\n2 - آن حديث اشاره مىنمايد به محبّت حقّ پس از تقرّب به سوى وى به‌واسطه انجام دادن امرى مستحبّ يا اداى فريضه‌اى .\r\n3 - و جاى فهميدن آن اشارهء حديث از كلام حقّ كه مىگويد : « من گوش او هستم » بقدرى واضح است كه مانند نور آفتاب در ظهر ، نمايان است .\r\n4 - من با تمسّك به سبب توحيد حقّ ، در آن چنگ زدم تا وى را يافتم ؛ و شهود وساطت اسباب يكى از راهنمايان من بود .\r\n5 - و من همهء اسباب كثيره را در هم پيچيده و يكى ساختم تا آنكه سببيّت اسباب را گم كرده و فاقد شدم ؛ و رابطهء توحيد حقّ با من نافع‌ترين وسيله‌اى بود كه مرا به وحدت حقّ و اصل نمود .\r\n6 - و سپس من خودم را از هر دوى آنها : از تسبّب به اسباب ، و از يكى\r\n\r\n\r\n","description":"","footnote":"\r\n( 1 ) « ديوان ابن الفارض » طبع اوّل ( 1372 قمرىّ ) ص 142 ؛ و طبع 1382 بيروت ، ص 113 ؛ « نظم السّلوك » بيت 719 تا 726 ؛ و در هر دو نسخه بيت پنجم را اجدَى وسيلة ضبط نموده است ( مانند شرح فارسى فَرْغانى كه در ص 613 آن اين‌چنين است ) ولى در شرح عربى فرغانى كه در ص 201 ، ج 2 است اجدَى وسيلتى مضبوط است و اين درست مىباشد .\r\n","page_name":" 302 ","page_number":320},
  {"content":"\r\n\r\nكردن آنها مجرّد ساختم و خود را واحد يافتم درحالىكه از ابتداى امر روزى بر من نگذشته بود كه من غير واحد بوده باشم .\r\n7 - و من در درياهاى مقام جمع فرورفتم بلكه به اعماق آن به تنهائى خوض كردم و تمام درّهاى گرانبهاى فريد و نفيس و ناياب از غرائب معانى و حقائق را بيرون كشيدم .\r\n8 - براى آنكه من به جائى برسم كه از عجائب و غرائب امور ، آن باشد كه من كردار خودم را با گوش بينا بشنوم و گفتار خودم را با چشم شنوا مشاهده كنم و ببينم .\r\n\r\nاستشهاد سعد الدّين سعيد فرغانى به حديث « لَا يَزَالُ الْعَبْدُ »\r\nسعد الدّين سعيد فَرْغانى در شرح تائيّهء عربى و فارسى خود در دو جا بدين حديث استدلال نموده است : نخست در شرح گفتار ابن فارض :\r\n جَواهِرُ أنْباءٍ ، زَواهِرُ وُصْلَةٍ * طَواهِرُ أبْناءٍ ، قَواهِرُ صَوْلَةِ « 1 » \r\nو دوّم در شرح گفتار اين عارف :\r\n وَ جاءَ حَديثى فى اتِّحادى ثابِتٌ * رِوايَتُهُ فى النَّقْلِ غَيْرُ ضَعيفَة \r\nوى اين بيت و دو بيت پس از آن را كه ما در اينجا الآن ذكر نموديم ذكر مىكند و در ضمن شرح مفصّل و نيكوى خويشتن ، دو بار از اين خبر استمداد جسته است . و چون شرح وى در حقيقت شرح همين حديث مورد بحث ماست ، چه نيكو مىباشد كه ما در اينجا عين عبارات پارسى او را حكايت نمائيم تا هم به مفاد و محتواى حديث بيشتر آشنا گرديم ، و هم به واقعيّت ابيات ابن فارض بهتر پى ببريم :\r\n\r\n\r\n","description":"","footnote":"\r\n( 1 ) : از شرح فارسى « مشارق الدّرارىّ » ص 457 كه اين حديث را در ص 460 ذكر نموده است .\r\n","page_name":" 303 ","page_number":321},
  {"content":"\r\n\r\n\r\nشرح فرغانى اشعار ابن فارض را در حديث « لَا يَزَالُ الْعَبْدُ »\r\nفرغانى « 1 » مىگويد : » يَحْتَمِلُ قَوْلُهُ : « وَ جاءَ حَديثى . . . » أنْ يَكونَ عَلَى\r\n\r\n\r\n","description":"","footnote":"\r\n( 1 ) - شرح حال و مقام علمى سعد الدّين سعيد فرغانى\r\nما در اينجا براى عظمت مقام علمى و ارزش ادبى گفتار فرغانى ، فقط به كلام آية الله مير سيّد حامد حسين موسوى نيشابورى هندى در كتاب « عبقات الانوار » جزء اوّل از مجلّد دوازدهم : سند حديث ثقلين كه بر حسب طبع مؤسّسهء نشر نفائس مخطوطات اصفهان ( 80 و 1379 قمرى ) در قسمت دوّم قرار گرفته است ( در ص 473 تا ص 475 در طىّ شماره 113 ) اكتفا مىنمائيم . وى مىفرمايد :\r\nامّا اثبات سعيد الدّين محمّد بن أحمد فرغانى حديث ثقلين را ، پس در شرح فارسى قصيده تائيّهء ابن الفارض به شرح شعر :\r\n و أوضحَ بالتّأويل ما كان مُشكلًا * علىٌّ بعلمٍ نالَه بِالوصيّةِ \r\nعلى ما نُقِل عنه گفته : پيدا و روشن كرد علىّ به تاويل ، آنچه مشكل بود و پوشيده بود از معنى و مراد قرآن و حديث بر غير او از صحابه خصوصاً عمر ؛ چنانچه در آن معرض گفته است : لو لا علىٌّ لَهلكَ عمرُ . با آنكه بيان تفسير اين مشكلات را متعرّض گشته بود به علمى كه به وى ميراث رسيده بود از مصطفى ، به وصيّتى كه از جهت وى فرموده بود : إنّى تارِكٌ فيكُمُ الثَّقَلَيْنِ كِتابَ اللَّهِ وَ عِتْرَتى أهْلَ بَيْتى ! اذَكِّرُكُمُ اللَّهَ فى أهْلِ بَيْتى ، سه باره ؛ و باز فرموده : أنْتَ مِنّى بِمَنْزِلَةِ هَارونَ مِنْ موسَى غَيْرَ أنَّهُ لا نَبىَّ بَعْدى . و به آنچه گفت : أنَا مَدينَةُ الْعِلْمِ وَ عَلىٌّ بابُها - انتَهى كلامُ الفرغانىّ .\r\nو مَحامد مُبهره و مَعالى مُزهره علّامه فرغانى بر ناظر « عبرٌ فى خبر من غبر » ذهبى ، و « نفحات الانس » عبد الرّحمن جامى ، و « كتائبُ أعلام الاخيار من فقهآءِ مذهب النّعمان المختار » محمود بن سليمان الكفوى و « كشف الظّنون » مصطفى بن عبد الله القُسطَنطينى ، و غير آن واضح و آشكارست . و قد سَبقَ بِعون الله المُنيلِ فى مجلّد حديثِ مدينةِ العلمِ ، بيانُها بالتّفصيلِ . در اينجا اكتفا بر عبارت « نفحات الانس » عبد الرّحمن جامى مىرود . و هى هذه :\r\nو شيخ سعيد الدّين الفرغانى رحمه الله تعالى ، وى از اكمل ارباب عرفان و اكابر اصحاب ذوق و وجدان بوده است . هيچ‌كس مسائل علم حقيقت را چنان مضبوط و مربوط بيان نكرده است كه وى در ديباجهء « شرح قصيدهء تائيّهء فارضيّه » بيان كرده است . اوّلًا آن را به عبارت فارسى شرح كرده بود و بر شيخ خود : شيخ صدر الدّين قونَوى قدّس سرّه عرض\r\n","page_name":" 304 ","page_number":322},
  {"content":"\r\n\r\n« لِسانِ الْجَمْعِ الإلَهىِّ ؛ فَإنَّ هَذا حَديثٌ إلَهيٌّ . وَ يَحْتَمِلُ أنْ يَكونَ عَلَى لِسانِ الْجَمْعِ الْمُحَمَّدىِّ صَلَواتُ اللَّهِ عَلَيْهِ .\r\nو حديث من آمده است به صحّت و ثبوت اتّحاد من كه روايت آن حديث در نقل ثابت و صحيح است ، نه ضعيف .\r\nو آن حديث اشارت مىكند به آنكه محبّت حقّ مر بنده را و محبّت بنده مر حقّ را محقّق است ، بعد از آنكه بنده تقرّب و نزديكى طلبد به حقّ به گزاردن نوافل و فرائض عبادات . و موضع آن كه آن اشارت آگاهى مىدهد از اتّحاد ، در اين حديث سخت ظاهر است و صريح همچون نور آفتاب در وقت چاشتگاه و ميان روزى ؛ به آنچه گفته شده است كه : كُنْتُ لَهُ سَمْعاً .\r\nو لفظ حديث آن است كه در صحيح بخارى و مسلم مذكور است كه :\r\n\r\n\r\n","description":"","footnote":"\r\nفرموده ، و شيخ آن را استحسان بسيار كرده و در اين باب چيزى نوشته ، و شيخ سعيد آن نوشته را بعينه بر سبيل تبرّك و تيمّن در ديباجهء شرح فارسى خود درج كرده است . و ثانياً از براى تعميم و تتميم فائده ، آن را به عبارت عربى نقل كرده و فوائد ديگر بر آن مزيد ساخت . جزاه اللهُ عن الطّالبين خيرَ الجزاء .\r\nو وى را تصنيف ديگرست مسمّى به « مناهج العباد إلى المعاد » در ميان مذاهب ائمّهء اربعه رضوان الله عليهم أجمعين در مسائل عبادات و بعضى معاملات كه سالكان اين طريق را از آن چاره نيست ؛ و در بيان آداب طريقت كه بعد از تصحيح احكام شريعت ، سلوك راه حقيقت بى آن ميسّر نيست . و الحقّ آن كتابى است بس مفيد كه ما لا بدّ هر طالب و مريد است - إلخ .\r\nفهذا الفرغانىّ ، شيخُهم السّعيد المسعود ، و حَبرُهم الحميد المحمود ؛ قد أثبتَ هذا الخبرَ النّافحَ كالازهار و الوُرود العاطِر ، كالقُتار السّاطِع من العود . فالعجبُ كلُّ العجب من الجاحد العَنود ، و المنكر الكَنود ؛ كيف لا يَزعُه وازعٌ عن الإنكار و الجُحود ، و لا يَصرفهُ صارفٌ عن البغى و المُرود ! و اللهُ العاصمُ عن شرِّ كلِّ معاندٍ حسودٍ لدودٍ ، و هو الواقى عن زيغِ كلِّ حيودٍ ميودٍ\r\n","page_name":" 305 ","page_number":323},
  {"content":"\r\n\r\nمَا تَقَرَّبَ إلَىَّ عَبْدِى بِشَىْءٍ أَحَبَّ إلَىَّ مِنْ أَدَاءِ مَا افْتَرَضْتُ عَلَيْهِ . وَ لَا يَزَالُ يَتَقَرَّبُ إلَىَّ بِالنَّوَافِلِ حَتَّى أُحِبَّهُ ؛ فَإذَا أَحْبَبْتُهُ كُنْتُ سَمْعَهُ الَّذِى يَسْمَعُ بِهِ ، وَ بَصَرَهُ الَّذِى يُبْصِرُ بِهِ ، وَ لِسَانَهُ الَّذِى يَنْطِقُ بِهِ ، وَ رِجْلَهُ الَّذِى يَمْشِى بِهَا - الحديث .\r\nببايد دانست كه محبّت ، قوّت ميلى است باطنى به سوى وصول به كمالى از كمالات . و حقيقت او : رابطهء واسطه‌اى است وُحدانى ميان طالب و مطلوب ؛ و معنى او : غلبهء ما به الاتّحاد أو الاشتراك ؛ و مقتضى و اثر او : إزالت ما به الامتياز أو الاختلاف بين الطّالب و المطلوب .\r\nو اين رابطه از هر كه اوّل سر بر زند و بر وى غالب و مستولى شود تا طالب ازالت ما به الامتياز گردد از نفس خودش ، يا از آنچه مىطلبد ؛ او را محبّ گويند . و اصل اين محبّت ، حقيقتِ فَأَحْبَبْتُ أَنْ أُعْرَفَ بود كه محبّ ، حضرت ذات يگانه بود ، و محبوب كمال پيدائى و ظهور كمالات أسمائى خودش . و آئينهء آن محبوب كما هو تماماً جز حقيقت انسانيّت نتوانست بود صورةً و معنىً ؛ لِكَمالِ جَمْعيَّتِها وَ تَمامِ مُضاهاتِها وَ قابِليَّتِها ، وَ قُصورِ غَيْرِها عَنْ ذَلِكَ .\r\nوَ إلَيْهِ الإشارَةُ فيما رُوىَ مِنَ الْحَديثِ الإلَهىِّ خِطاباً لِمُحَمَّدٍ صَلَّى اللَّهُ عَلَيْهِ [ وَ آلِهِ 
  ] وَ سَلَّمَ : لَوْلَاكَ لَمَا خَلَقْتُ الْكَوْنَ .\r\nو چون به حكم اين محبّت ، تجلّىاى از حضرت غيب ذات متعيّن شد مجملًا در باطن آن حقيقت انسانيّت كه برزخيّت و جمعيّت است ميان واحديّت و احديّت اوّلًا ، و ميان علم به عالم و ميان وجود ثانياً ، و از آن باطن حقيقت انسانيّت در صور تفاصيلش كه حقايق عالم است براى كمال ظهور كه محبوب اوّل بود ، در سير و نزول آمد تا رسيدن به اين صورت عنصرى انسانى كه صورت اجمالى حقيقى آن حقيقت انسانيّت است ، و آئينهء جمعيّت و كمال ظهور آن تجلّى ، تماماً حقيقت وُحدانى آن ميل و محبّت با آن تجلّى همراه بود ، و در\r\n\r\n","description":"","footnote":"","page_name":" 306 ","page_number":324},
  {"content":"\r\n\r\nباطن او پنهان .\r\nو چون آن تجلّى وحدانى بود ، محلّ و آئينه ظهورش در اين نزول هم امرى وحدانى مىبايست . و در اين مراتب بل عالم تركيب و كثرت ، اثرى و سايه‌اى و صورتى از حقيقت وحدت جز عدالت و اعتدال كه موحّد كثرت است نبود ؛ لا جرم آئينهء ظهور آن تجلّى در هر مرتبه‌اى جز امرى معتدل نمىبود تا در عالم معانى و ارواح ، آئينه او حقيقت وسطيّت و عدالت امكان هر ممكنى بود بين جهة الوجوب و جهة المحال . و امّا در عالم مثال و حسّ ، مظهرش جز مزاجى معتدل نمىبود از طبيعت و عناصر و مُولِّدات . و ميزان اين جمله مراتب اعتدالات ، عرض اعتدال انسانى است كه در حاقّ وسط افتاده است ؛ و صورت وحدت و عدالت آن برزخيّت اوّل و ثانى است .\r\nو چون آن تجلّى فى نُزوله در جملهء اين مراتب ظاهر شد ، و به صور تفصيلى و اجمالى انسانى متلبّس گشت ، احكام كثرت تعيّنات و نِسَب و اضافات كه از مقتضيات اجزا و اطراف و آثار انحراف است ، گرد او در آمدند و هر حكمى از آن احكام به صورت أملى و امنيّتى و طلب لذّتى و شهوتى از او سر بر زدن گرفتند و خواستند كه حكم وحدت و بساطت و صورت جمعيّت و عدالتش را به اوصاف كثرت و تركيب و احكام انحرافات ، مغلوب و مقهور گردانند ؛ كه فرمان شجره و هبوط از جنّت ، صورت و اثرى از آن غلبه و قهر بود .\r\nپس آن محبّت وحدانى كه رابطهء واسطه است و در باطن آن تجلّى پنهان ، چنان اقتضا كرد كه ميزانى اعتدالى كه شريعت و طريقت است نصب كرده شود تا اين انسان كه بالوساطة در معرض محبوبى افتاده است ، جملهء ارادات و مقاصد و حركات و سكنات خود را ظاهراً و باطناً به وحدت و عدالت پيوند دهد .\r\n\r\nمعنى سَمِعَ اللَّهُ لِمَنْ حَمِدَهُ ، كلام خداوند است بر لسان بنده خود\r\nو اين حقيقت محبّت در باطن زبانه اين ميزان ، كه به حكم سرايت وحدت امرِ  وَ ما أَمْرُنا إِلَّا واحِدَةٌ  آن زبانه عين فرائض است ، پنهان شود ؛ فإنَّ\r\n\r\n","description":"","footnote":"","page_name":" 307 ","page_number":325},
  {"content":"\r\n\r\nمُطلقَ الامرِ يَقتَضى الفَرضيّةَ ؛ و اثرى از اين محبّت در باطن اجزاى عمود و كفّه‌هاى اين ميزان كه سُنن و نوافل است سارى گردد ؛ تا هر حقيقتى انسانى كه به حكم عنايت بىعلّت فى الازل در رُتبت محبوبى افتاده باشد و در قدم حكم وجوب و وحدت بر او غالب بوده و به حكم اقتضاى استعداد كاملش در وقت سير و مرور بر مراتب مُتنازلًا حجبى ضعيف و شفّاف و لطيف بر او طارى گشته ؛ اگر او را به‌واسطهء محبوبىاش اداى فرائض مخلصاً كاملًا ميسّر شود ، به مجرّد أداء فرائض ظاهراً و باطناً آن حجب ارتفاع پذيرد . و حينئذٍ حكم حقيقت آن محبّت و وحدت حقيقى او كه باطن آن زبانه است در دلش ظاهر گردد و او را بىاو به خود جذب كند و آئينهء كمال ظهور خودش گرداند تا حكم سابقِ فَأَحْبَبْتُ به او در او ظاهر شود . و نتيجه آن ظهور آن باشد كه إنَّ اللَّهَ قالَ عَلَى لِسانِ عَبْدِهِ : سَمِعَ اللَّهُ لِمَنْ حَمِدَهُ .\r\nو ذلك تحقيقُ قولِه : مَا تَقَرَّبَ إلَىَّ عَبْدِى بِشَىْءٍ أَحَبَّ إلَىَّ مِنْ أَدَاءِ مَا افْتَرَضْتُ عَلَيْهِ . زيرا كه چنان كه هيچ چيز از ميزان به وحدت نزديكتر از زبانه ميزان نيست ، همچنين هيچ چيزى به وحدت حقيقت محبّت نزديكتر از اداى فرائض نيست به سرايت وحدت امر در او .\r\nو امّا اگر در مبدأ حكم و اقتضاى استعداد انسانى آن بوده باشد كه در وقت مرور و نزولش در مراتب ، قيود و صفات كثرت امكانى بسيار گِرد او درآيند و حكم وحدتش را مغلوب كنند ، آن كس به رياضات و مجاهدات بسيار محتاج شود ؛ و جز به ملازمت سُنن و نوافل از اذكار و اعمال و انواع قربات كه مخالفت نفس بر آن مشتمل است ، به شرط اخلاص و مُجانبت از شبهات و دقايق ريا و شربهاى « 1 » پوشيده و ترك همه لذّات و شهوات نفس كه استقامت ميزان شريعت\r\n\r\n\r\n","description":"","footnote":"\r\n( 1 ) در « أقرب الموارد » گويد : الشِّربُ بالكسر : الماءُ المشروب ، الحظُّ منه . و شرب در اينجا به معنى حظوظ و بهره‌هاى مخفى نفس است ، كه مؤلّف اين كتاب ( مشارق الدّرارى ) در موارد متعدّدى به اين مطلب تصريح كرده است\r\n","page_name":" 308 ","page_number":326},
  {"content":"\r\n\r\nو طريقت تماماً بر آن موقوف است ؛ استقامت و اعتدال زبانهء آن ميزان كه اداى فرائض است قلباً و قالباً او را ميسّر نشود . چنان كه در حديث آمده است كه :\r\nإنَّ أَوَّلَ مَا يُحَاسَبُ بِهِ الْعَبْدُ يَوْمَ الْقِيَامَةِ مِنْ عَمَلِهِ الصَّلَاةُ ؛ فَإنْ صَلُحَتْ فَقَدْ أَفْلَحَ وَ أَنْجَحَ ، وَ إنْ فَسَدَتْ خَابَ وَ خَسِرَ . وَ إنِ انْتَقَصَ مِنْ فَرِيضَتِهِ شَيْئاً قَالَ الرَّبُّ تَبَارَكَ وَ تَعَالَى : انْظُرُوا ! هَلْ لِعَبْدِى مِنْ تَطَوُّعٍ فَيُكْمَلَ بِهَا مَا انْتَقَصَ مِنَ الْفَرِيضَةِ ؟ ! ثُمَّ يَكُونَ سَائِرُ عَمَلِهِ عَلَى ذَلِكَ .\r\nظاهر اين حديث دلالت مىكند بر آنكه نوافل مكمّلات فرائض مىشوند .\r\nپس بر اين سالك كه از ازل در رتبت محبّى افتاده است ، مداومت بر اين سُنن و نوافل لازم آمد ؛ تا به ملازمت اخلاص و توحيد در عمل ، خود را به آن زبانهء ميزان نزديك تواند كرد ، و به قوّت و مدد داعيه و طلب و ارادتى كه شمّه‌اى است از آن اثر محبّت كه در كفّه‌ها و اجزاى عمود ميزان شريعت و طريقت پنهان است ، بكلّى صور و احكام انحرافات نفس اين سالك را از او زائل مىگرداند ، تا آنگاه كه آن عمود و كفّه‌هاى ميزان بكلّى معتدل و مستوى شوند . و حينئذٍ دل كه محلّ آن زبانه مذكور است پيدا گردد ، و آن تجلّى وجودى به وَحدتِه الحَقيقيّة در او تجلّى كند ، و آن اثر از محبّت كه با آن تجلّى و زبانه همراه بود ، هر حكمى امتيازى را كه ميان وجود مضاف به نفس و قُوى و مداركش باقى بوده باشد تمام مضمحلّ و متلاشى گرداند و حكم ما به الاتِّحاد را اظهار كند .\r\n\r\nمعنى « كُنْتُ سَمْعَهُ وَ . . . » انكشاف تجلّى وجود خداوند است در افعال سالك محبّ\r\nو آنگاه به ظهور حكم محبّت كه ازالت احكام امتيازى نِسَب و اضافات است ، بر اين سيّار محبّ ، اين معنى به حقيقت ظاهر و منكشف شود كه همين وجود يگانه بوده است كه تا اين غايت ، سمع و بصر و لسان و يد و رِجل او بوده\r\n\r\n","description":"","footnote":"","page_name":" 309 ","page_number":327},
  {"content":"\r\n\r\nاست ، و او جز به اين نور وجود يگانه حق نمىشنيده است ، و جز به وى نمىديده ، و جز به وى نمىگفته ، و جز به وى نمىگرفته ، و جز به وى نمىرفته .\r\nو او تا اين غايت به سبب تقيّد به احكام آن نسب و اضافات كه احكام امتيازيند ، از اين علم و كشف محجوب بوده است . چون حقيقت محبّت بكلّى آن قيود را زائل كرد ، حجب و موانع مرتفع شد ، و حقيقت اين علم كما هو منكشف و منجلى گشت .\r\nو هذا معنى قوله : وَ لَا يَزَالُ الْعَبْدُ يَتَقَرَّبُ إلَىَّ بِالنَّوَافِلِ حَتَّى أُحِبَّهُ ؛ فَإذَا أَحْبَبْتُهُ كُنْتُ سَمْعَهُ وَ بَصَرَهُ وَ لِسَانَهُ وَ يَدَهُ - الحديث .\r\nپس در اين حديث صحيح ، دلالت صريح است بر صحّت و ثبوت مدّعاى من كه توحيد است ؛ وَ اللَّهُ الْمُلْهِمُ لِلصَّوابِ . « « 1 » و « 2 »\r\n\r\n\r\n","description":"","footnote":"\r\n( 1 ) « مَشارق الدَّرارى » طبع انجمن فلسفه و عرفان اسلامى ، فارسى ، ص 605 تا ص 610 ؛ و از شرح عربى آن كه در مصر در سنهء 1293 هجريّه قمريّه به طبع رسيده است : ص 197 تا ص 200 ، از ج 2\r\n( 2 ) و علّامه شمس الدّين محمّد بن محمود آملى در كتاب « نفائس الفنون » ج 2 ، ص 26 و 27 چنين آورده است :\r\n« و چون حقيقت محبّت رابطه‌اى است از روابط اتّحاد كه محبّ را بر محبوب بندد ، و جذبه‌اى است از جذبات محبوب كه محبّ را به خود مىكشد و بتدريج او را از تمامت صفات منسلخ گرداند ، و آنگاه ذات او را به قبضه قدرت ازو بربايد و بدل آن ذاتى كه شايستگى اتّصاف به صفات خود دارد به دو بخشد . و بعد از آن ، صفات او داخل آن ذات متبدّل شود ؛ چنان كه جُنيد گفت : المحبّةُ دخولُ صفات المُحَبِّ على البدن من المُحِبِّ . و سرّ فَإذا أحْبَبْتُهُ كُنْتُ لَهُ سَمْعاً وَ بَصَراً از اينجا معلوم گردد كه حقيقت :\r\n أنا مَنْ أهوَى و مَنْ أهوَى أنا * نحن روحان حَللْنا بدنا\r\nفَإذا أبصَرتَنى أبصَرتَه * و إذا أبصَرتَه أبصَرتَنا \r\nروشن شود . و هر چند محبّت را سببى معيّن نيست :\r\n","page_name":" 310 ","page_number":328},
  {"content":"\r\n\r\n\r\n« اشعار مغربى و حكيم سبزوارى در حقيقت فناء در وجود حقّ\r\nبر همين فناى صفات و اندكاك هستى وجود در هستى حقّ مىباشد كه مغربى ، عارف بلند پايه صريحاً اظهار مىدارد :\r\n ديده‌اى وام كنم از تو ، به رويت نگرم * زانكه شايسته ديدار تو نبود نظرم\r\nچون ترا هر نفسى جلوه به حُسنى دگر است * هر نفس زان نگران در تو به چشمى دگرم\r\nتوئى از منظر چشمم نگران بر رخ خويش * كه توئى مردمك ديده و نور بصرم\r\nهر كه بىرسم و اثر گشت به كويش پى برد * من بىرسم و اثر ناشده ، پى مىنبرم\r\nتا زمن هست اثر ، از تو نيابم اثرى * كاشكى در دو جهان هيچ نبودى اثرم\r\nنتوانم به سر كوى تو كردن پرواز * تا ز اقبال تو حاصل نبود بال‌وپرم\r\nبوى جانبخش تو همراه نسيم سحر است * زان سبب مردهء انفاس نسيم سحرم\r\nيار هنگام سحر بر دل ما كرد گذر * گفت چون جلوه كنان بر دل تو مىگذرم \r\n\r\n","description":"","footnote":"","page_name":" 311 ","page_number":329},
  {"content":"\r\n\r\n مغربى آينه دل ز غبار دو جهان * پاك بزْداى كه پيوسته در او مىنگرم « 1 » \r\nو همچنين حكيم عالىرتبه اعلام مىدارد :\r\n اى به ره جستجوى ، نعره‌زنان دوست دوست * گر به حرم ور به دير ، كيست جز او ، اوست اوست\r\nپرده ندارد جمال غير صفات جلال * نيست بر اين رخ نقاب ، نيست بر اين مغز پوست\r\nجامه دران گل از آن نعره‌زنان بلبلان * غنچه بپيچد به خود ، خون به دلش تو به توست\r\nدم چو فرورفت هاست ، هوست چو بيرون رود * يعنى از او در همه هر نفسى هاىوهوست\r\nيار به كوى دل است ، كوى چو سرگشته گوى * بحر به جوى است و جوى اين همه در جستجوست\r\nبا همه پنهانيش هست در اعيان عِيان * با همه بىرنگيش در همه ز او رنگ و بوست\r\nيار در اين انجمن يوسف سيمين بدن * آينه خانه جهان ، او به همه رو به روست\r\nپرده حجازى بساز يا به عراقى نواز * غير يكى نيست راز ؛ مختلف از گفتگوست\r\nمخزن اسرارِ اوست سرّ سويداى دل * در پيَش اسرار باز در به در و كو به كوست « 2 » \r\n\r\n\r\n","description":"","footnote":"\r\n إنّ المحبّةَ أمرُها عجبُ * تُلقَى عليكَ و ما لَها سببُ » \r\nو در ص 32 گويد : « و بعضى گفته‌اند : فنا غيبت است از اشياء ، و بقا حضور است با حقّ ؛ و اين معنى نتيجه سكْر است . و صاحب « عوارف » گفته : الفناءُ المطلقُ المطابقُ ، هو ما يَستَولى من أمر الحقِّ سبحانَه على العبدِ ، فيَغلبُ كونُ الحقِّ على كونه العبدَ . و حقيقت مطلق فنا اينست\r\n( 1 ) « ديوان شمس مغربى » طبع اسلاميّه ، ص 86 و 87\r\n( 2 ) « ديوان حكيم حاج ملّا هادى سبزوارى » متخلّص به اسرار ، كتابفروشى ثقفى - اصفهان ، ص 38 و 39\r\n","page_name":" 312 ","page_number":330},
  {"content":"\r\n\r\nآيت‌الله على الإطلاق مرحوم حاج ميرزا جواد آقا ملكى تبريزى اين حديث را به دو گونه نقل فرموده است . وى مىگويد : فَلَوْ كانَ الْعَمَلُ عَمَلًا فَلا بُدَّ أنْ يُثْمِرَ نوراً وَ مَعْرِفَةً فى الْقَلْبِ . فَلا يَزالُ يَزْدادُ نورُهُ حَتَّى يَكونَ مَحْسوسًا لِكُلِّ أحَدٍ . أ ما سَمِعْتَ ما فى الْحَديثِ الْقُدْسىِّ :\r\nلَا يَزَالُ يَتَقَرَّبُ الْعَبْدُ إلَىَّ بِالنَّوَافِلِ حَتَّى أَجْعَلَهُ مِثْلِى - إلخ .\r\nوَ لَا يَزَالُ يَتَقَرَّبُ الْعَبْدُ إلَىَّ بِالنَّوَافِلِ حَتَّى أُحِبَّهُ وَ كُنْتُ سَمْعَهُ الَّذِى يَسْمَعُ بِه - إلخ . « 1 »\r\n\r\nمعنى كلام امام صادق عليه السّلام : حَتَّى سَمِعْتُهَا مِنَ الْمُتَكَلِّمِ بِهَا\r\nمحقّق فيض كاشانى از شنيدن امام جعفر صادق عليه السّلام گفتار خودش را گفتار خدا و با گوش خدا ، بدين عبارت تقرير كرده است :\r\nوَ عَنْهُ عَلَيْهِ السَّلامُ : أَنَّهُ سُئِلَ عَنْ حَالَةٍ لَحِقَتْهُ فِى الصَّلاةِ حَتَّى خَرَّ مَغْشِيّاً عَلَيْهِ ؛ فَلَمَّا أَفَاقَ قِيلَ لَهُ فِى ذَلِكَ ، فَقَالَ : مَا زِلْتُ أُرَدِّدُ هَذِهِ الآيَةَ عَلَى قَلْبِى حَتَّى سَمِعْتُهَا مِنَ الْمُتَكَلِّمِ بِهَا ، فَلَمْ يَثْبُتْ جِسْمِى لِمُعَايَنَةِ قُدْرَتِهِ . « 2 »\r\n« و چون از حضرت امام جعفر صادق عليه السّلام سؤال شد : چه حالتى\r\n\r\n\r\n","description":"","footnote":"\r\n( 1 ) « أسرار الصّلاة » طبع مطبعه حيدرى ( سنه 1380 ) ص 175 : « پس اگر عمل ، عمل درست باشد بايد حتماً ثمره‌اش نور باشد و معرفت قلبى باشد ؛ و بنابراين بايد پيوسته نورش زياده گردد تا اينكه براى جميع مردمان محسوس شود . آيا نشنيده‌اى آنچه را كه در حديث قدسى وارد است كه : هميشه بنده من به سوى من تقرّب مىجويد با انجام دادن كارهاى مستحبّ تا به جائى كه من او را مثل خودم قرار مىدهم - تا آخر روايت . و هميشه بنده من به سوى من تقرّب مىجويد با انجام كارهاى مستحبّ تا به جائى كه من او را دوست مىدارم ، و چون او را دوست داشتم من گوش او هستم كه با آن مىشنود - تا آخر روايت . »\r\n( 2 ) « المحجّة البيضاء » طبع مكتبة الصّدوق ( سنه 1339 شمسى ) ج 1 ، در كتاب أسرار الصّلاة آن ، ص 352 ؛ و در تعليقه گويد : از « بحار الانوار » از « فلاح السّائل » .\r\n","page_name":" 313 ","page_number":331},
  {"content":"\r\n\r\nبراى شما رخ داد كه بىهوش بر زمين افتاديد ؟ ! چون حضرت از بيهوشى افاقه يافت و از او اين پرسش به عمل آمد فرمود : من پيوسته اين آيه را بر قلبم مكرّر مىكردم تا اينكه آن را از خداوندى كه متكلّم بدان بود شنيدم . فلهذا پيكرم تاب معاينه قدرت او را نياورد ! »\r\nو ايضاً محقّق فيض در همين كتاب « 1 » گويد : « و از بالاترين درجه آن جعفر ابن محمّدٍ الصّادق عليهما السّلام خبر داده و گفته است : وَ اللَّهِ لَقَدْ تَجَلَّى اللَّهُ لِخَلْقِهِ فِى كَلَامِهِ وَ لَكِنْ لَا يُبْصِرُونَ « 2 » . « سوگند به خدا كه خداوند براى خلائقش در كلام خودش ظهور نموده است و ليكن ايشان نمىبينند . » « آنگاه فيض در صفحه بعد از آن عين روايت پيشين را كه در « أسرار الصّلاة » نقل كرده بود اينجا نقل مىنمايد .\r\nسيّد ابن طاوس ( ره ) در كتاب « فلاح السّائل » « 3 » آورده است : فَقَدْ رُوِىَ أَنَّ مَوْلَانَا جَعْفَرَ بْنَ مُحَمَّدٍ الصَّادِقَ [ عَلَيْهِ السَّلَامُ 
  ] كَانَ يَتْلُو الْقُرْآنَ فِى صَلَاتِهِ ، فَغُشِىَ عَلَيْهِ . فَلَمَّا أَفَاقَ سُئِلَ : مَا الَّذِى أَوْجَبَ مَا انْتَهَتْ حَالُكَ إلَيْهِ ؟ فَقَالَ مَا مَعْنَاهُ : مَا زِلْتُ أُكَرِّرُ آيَاتِ الْقُرْآنِ حَتَّى بَلَغْتُ إلَى حَالٍ كَأَنَّنِى سَمِعْتُ مُشَافَهَةً مِمَّنْ أَنْزَلَهَا ، عَلَى الْمُكَاشَفَةِ وَ الْعِيَانِ ، فَلَمْ تَقُمِ الْقُوَّةُ الْبَشَرِيَّةُ بِمُكَاشَفَةِ الْجَلَالَةِ الإلَهيَّةِ .\r\nسپس براى توضيح اين معنى سيّد فرموده است : « اى كسى كه حقيقت اين امر را نمىدانى ! مبادا استبعاد كنى و يا اينكه شيطان در تجويز آنچه را كه ما براى تو بيان نموديم شكّى و ترديدى قرار بدهد ؛ بلكه بايد آن را تصديق كنى ! آيا\r\n\r\n\r\n","description":"","footnote":"\r\n( 1 ) در ج 2 ، كتابُ ءَداب تلاوة القرآن ، ص 247\r\n( 2 ) در تعليقه گويد : شهيد در « أسرار الصّلاة » ص 204 نقل كرده است .\r\n( 3 ) طبع فرهومند ( سنه 1382 ) ص 107 و 108\r\n","page_name":" 314 ","page_number":332},
  {"content":"\r\n\r\nنشنيده‌اى خداوند جلّ جلاله مىگويد :  فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً  . « پس هنگامى كه پروردگارش به كوه تجلّى كرد ، آن را خرد ساخت و موسى هم مدهوش بر روى زمين افتاد . » ؟\r\nآيت‌الله حاج ميرزا جواد آقا ملكى تبريزى در رساله « لقاء الله » « 1 » و نيز در كتاب « أسرار الصّلاة » « 2 » عين عبارت سيّد را از « فلاح السّائل » حكايت نموده است . و در ص 213 از همين طبع ( و در ص 93 از طبع قديم ) گويد : « و ترقّى عبارت است از آنكه : در قرائت بالا مىرود تا به حالى مىرسد كه كلام را از الله تعالى مىشنود ، همان‌طور كه شنيدى در قرائت امام صادق عليه السّلام آنجا كه فرمود : حَتَّى سَمِعْتُهَا مِنَ الْمُتَكَلِّمِ بِهَا . « و در ص 242 از همين طبع ( و در ص 107 از طبع قديم ) گويد : « وَ مِنْ ذَلِكَ مَا رُوىَ مِنْ غَشْوَةِ الصَّادِقِ عَلَيْهِ السَّلَامُ عِنْدَ تَكْرَارِ مَلِكِ يَوْمِ الدِّينِ ؛ و آنچه را كه از حضرت امام سجّاد عليه السّلام روايت شده است كه : إذَا قَرَأَهُ ، يُكَرِّرُهُ حَتَّى يَكَادُ أَنْ يَمُوتَ . »\r\n\r\nطرق عديده از خاصّه و عامّه در خبر صادقى : مَا زِلْتُ أُكَرِّرُهَا حَتَّى سَمِعْتُ مِنْ قَائِلِهَا\r\nمجلسى رضوان الله عليه در « بحار الانوار » « 3 » از « فلاح السّائل » روايت كرده است كه : « صاحب كتاب « زُهرة المُهَج و تواريخ الحُجَج » با إسناد خود از حسن ابن محبوب از عبد العزيز عبدىّ از ابن أبى يَعفور آورده است كه وى گفت : قَالَ مَوْلَانَا الصَّادِقُ عَلَيْهِ السَّلَامُ : كَانَ عَلِىُّ بْنُ الْحُسَيْنِ عَلَيْهِمَا السَّلَامُ إذَا حَضَرَتِ الصَّلَاةُ اقْشَعَرَّ جِلْدُهُ وَ اصْفَرَّ لَوْنُهُ وَ ارْتَعَدَ كَالسَّعَفَةِ « 4 » . « عادت علىّ\r\n\r\n\r\n","description":"","footnote":"\r\n( 1 ) از نسخه خطّى به خطّ حقير ، ص 16 و 17 ؛ و از نسخه مطبوعه ، ص 43\r\n( 2 ) طبع سنگى أحمد شاهى ، ص 84 و 85 ؛ و از طبع حروفى فرهومند : ص 195 و 196\r\n( 3 ) از طبع حروفى اسلاميّه ، ج 84 ، كتابُ الصّلاة ، بابُ آداب الصّلاة ، ص 247\r\n( 4 ) « فلاح السّائل » ص 101 ( تعليقه )\r\n","page_name":" 315 ","page_number":333},
  {"content":"\r\n\r\nابن الحسين عليهما السّلام آن بود كه چون وقت نماز مىرسيد ، پوست بدنش به لرزه مىافتاد و رنگ پوستش زرد مىشد و مانند شاخهء درخت خرما مىلرزيد . »\r\nو كلينى روايت كرده است بدين مضمون كه مولانا زين العابدين عليه السّلام كَانَ إذَا قَالَ : مَلِكِ يَوْمِ الدِّينِ ، يُكَرِّرُهَا فِى قِرَاءَتِهِ حَتَّى كَانَ يَظُنُّ مَنْ يَرَاهُ أَنَّهُ قَدْ أَشْرَفَ عَلَى مَمَاتِهِ « 1 » .\r\nوَ رُوِىَ أَنَّ مَوْلَانَا جَعْفَرَ بْنَ مُحَمَّدٍ الصَّادِقَ عَلَيْهِمَا السَّلَامُ كَانَ يَتْلُو الْقُرْآنَ فِى صَلَاتِهِ فَغُشِىَ عَلَيْهِ . فَلَمَّا أَفَاقَ سُئِلَ مَا الَّذِى أَوْجَبَ مَا انْتَهَتْ حَالُهُ إلَيْهِ ، فَقَالَ مَا مَعْنَاهُ : مَا زِلْتُ أُكَرِّرُ آيَاتِ الْقُرْآنِ حَتَّى بَلَغْتُ إلَى حَالٍ كَأَنَّنِى سَمِعْتُهَا مُشَافَهَةً مِمَّنْ أَنْزَلَهَا . « « 2 » - انتهى روايت مجلسى ( ره ) .\r\nو كلينى در « اصول كافى » « 3 » روايت مىكند از علىّ بن إبراهيم با سند خود از زُهرىّ كه گفت : » قَالَ عَلِىُّ بْنُ الْحُسَيْنِ عَلَيْهِمَا السَّلَامُ : لَوْ مَاتَ مَنْ بَيْنَ الْمَشْرِقِ وَ الْمَغْرِبِ لَمَا اسْتَوْحَشْتُ بَعْدَ أَنْ يَكُونَ الْقُرْآنُ مَعِى . وَ كَانَ عَلَيْهِ السَّلَامُ إذَا قَرَأَ « مَلِكِ يَوْمِ الدِّينِ » يُكَرِّرُهَا حَتَّى كَادَ أَنْ يَمُوتَ .\r\nدر كتاب « اصطلاحات » ملّا عبد الرّزّاق كاشانى كه در هامش « شرح منازل السّائرين » وى بر صد باب خواجه عبد الله انصارى قرار دارد گويد : الْمُطَّلَعُ هُوَ مَقامُ شُهودِ الْمُتَكَلِّمِ عِنْدَ تِلاوَةِ آياتِ كَلامِهِ مُتَجَلّياً بِالصِّفَةِ الَّتى هىَ مَصْدَرُ تِلْكَ الآيَةِ . قَالَ جَعْفَرُ بْنُ مُحَمَّدٍ الصَّادِقُ [ عَلَيْهِمَا السَّلَامُ 
  ] : لَقَدْ تَجَلَّى اللَّهُ لِعِبَادِهِ فِى كَلَامِهِ وَ لَكنْ لَا يُبْصِرُونَ . وَ كَانَ ذَاتَ يَوْمٍ فِى الصَّلاةِ فَخرَّ مَغْشِيّاً عَلَيْهِ ، فَسُئِلَ عَنْ ذَلِكَ قَالَ : مَا زِلْتُ أُكَرِّرُهَا حَتَّى سَمِعْتُ مِنْ قَائِلِهَا\r\n\r\n\r\n","description":"","footnote":"\r\n( 1 ) . فلاح السّائل » ص 104 ( تعليقه )\r\n( 2 ) « فلاح السّائل » ص 107 و 108 ( تعليقه )\r\n( 3 ) طبع دوّم ( سنه 1381 ) مكتبة الصّدوق ، ج 2 ، كتابُ فضل القرآن ، ص 602\r\n","page_name":" 316 ","page_number":334},
  {"content":"\r\n\r\nقالَ الشَّيْخُ الْكَبيرُ شِهابُ الدّينِ قَدَّس اللَّهُ سِرَّهُ : كانَ لِسانُ جَعْفَرٍ الصّادِقِ عَلَيْهِ السَّلامُ فى ذَلِكَ الْوَقْتِ كَشَجَرةِ موسَى عَلَيْهِ السَّلامُ عِنْدَ نِدائِهِ مِنْها بِأنّى أنا اللَّهُ . وَ لَعَمْرى أنّ الْمُطَّلَعَ أعَمُّ مِنْ ذَلِكَ ، وَ هُوَ مَقامُ شُهودِ الْحَقِّ فى كُلِّ شَىْءٍ مُتَجَلّياً بِصِفاتِهِ الَّتى ذَلِكَ الشَّىْءُ مَظْهَرُها ؛ لَكِنْ لَمّا وَرَدَ فى الْحَديثِ النَّبَوىِّ [ صَلَّى اللَّهُ عَلَيْهِ وَ آلِهِ 
  ] : « مَا مِنْ آيَةٍ إلَّا وَ لَهَا ظَهْرٌ وَ بَطْنٌ ، وَ لِكُلِّ حَرْفٍ حَدٌّ وَ لِكُلِّ حَدٍّ مُطَّلَع » خَصّوهُ بِذَلِكَ . » « 1 »\r\nغزّالى در « إحياء العلوم » « 2 » گويد : و از درجه علياى قرائت قرآن خبر داده است جعفر بن محمّدٍ الصّادق رضى الله عنه ؛ قَالَ : وَ اللَّهِ لَقَدْ تَجَلَّى اللَّهُ عَزّ وَ جَلَّ لِخَلْقِهِ فِى كَلَامِهِ وَ لَكِنَّهُمْ لَا يُبصِرُونَ . وَ قالَ أيْضاً وَ قَدْ سَأَلوهُ عَنْ حالَةٍ لَحِقَتْهُ فى الصَّلاةِ - تا پايان روايت مروىّ از « فلاح السّائل » . آنگاه گويد : « بنابراين در مثل اين درجه ، حلاوت قرائت و لذّت مناجات بالا مىگيرد حتّى اينكه بعضى از حكماء گفته‌اند : من عادتم اين بود كه چون قرآن مىخواندم ، از آن حلاوتى نمىيافتم . تا اينكه آن را بدين‌طور خواندم كه گويا من از زبان پيغمبر مىشنوم كه بر اصحابش تلاوت مىكند . پس از آن از اين نيز برتر آمدم و اين‌طور مىخواندم كه گويا من آن را از جبرائيل عليه السّلام مىشنوم كه بر پيغمبر القاء مىنمايد . سپس خداوند خودش به‌منزله ديگر درآمد و الآن طورى مىباشد كه من آن را از متكلّم به خود قرآن مىشنوم ؛ و در اين حال لذّت و نعيمى بر من رخ مىدهد كه قادر بر تحمّل آن نيستم . » - انتهى كلام غزالى .\r\nدر « كشف الغايات فى شرح ما اكْتنَفَتْ عليه التّجلّيات » « 3 » كه بر كتاب\r\n\r\n\r\n","description":"","footnote":"\r\n( 1 ) طبع سنگى ، ص 120\r\n( 2 ) طبع دار الكتب العربيّة الكبرى ، ج 1 ، ص 259\r\n( 3 ) طبع مركز نشر دانشگاهى - طهران ( 1408 هجرى قمرى ) با تحقيق عثمان إسماعيل يحيى ، ص 172\r\n","page_name":" 317 ","page_number":335},
  {"content":"\r\n\r\n« التّجلّيات الإلهيّة » محيى الدّين عربى جمع آورى كرده است ، مؤلّف آن گويد : كَانَ الإمَامُ جَعْفَرُ بْنُ مُحَمَّدٍ الصَّادِقُ - رَضِىَ اللَّهُ عَنْهُ - ذَاتَ يَوْمٍ فِى الصَّلَاةِ ، فَخَرَّ مَغْشِيّاً عَلَيْهِ . فَسُئِلَ عَنْ ذَلِكَ فَقَالَ : مَا زِلْتُ أُكَرِّرُ آيَةً حَتَّى سَمِعْتُ مِنْ قَائِلِهَا ، فَكَانَ بِى مِن ذَلِكَ مَا كَانَ . ( از « عوارف المعارف » سهروردى و « إحياء العلوم » )\r\nحكيم سبزوارى در « ديوان اسرار » « 1 » فرموده است :\r\n شورش عشق تو در هيچ سرى نيست كه نيست * منظر روى تو زيب بصرى نيست كه نيست\r\nنيست يك مرغ دلى ، كش نفكندى به قفس * تير بيداد تو تا پر به پرى نيست كه نيست\r\nز فغانم ز فراق رخ و زلفت به فغان * سگ كويت همه شب تا سحرى نيست كه نيست\r\nنه همين از غم او سينه ما صد چاك است * داغ او لاله‌صفت بر جگرى نيست كه نيست\r\nموسئى نيست كه دعوىّ أنا الحقّ شنود * ورنه اين زمزمه اندر شجرى نيست كه نيست\r\nچشم ما ديده خفّاش بود ورنه ترا * پرتو حسن به ديوار و درى نيست كه نيست\r\nگوش اسرار شنو نيست و گرنه اسرار * برش از عالم معنى خبرى نيست كه نيست \r\n\r\n\r\n","description":"","footnote":"\r\n( 1 ) طبع كتابفروشى ثقفى اصفهان ( سنه 1338 شمسى ) ص 39 و 40\r\n","page_name":" 318 ","page_number":336},
  {"content":"\r\n\r\n\r\nمبحث يازدهم و دوازدهم خداوند همه جا هست ؛ چشم بگشا و ببين ! و تفسير آيه : مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ وَ هُوَ السَّمِيعُ الْعَلِيمُ .\r\n\r\n","description":"","footnote":"","page_name":" 319 ","page_number":337},
  {"content":"\r\n . \r\n","description":"","footnote":"","page_name":" 320 ","page_number":338},
  {"content":"\r\n\r\nأعوذُ بِاللَّهِ مِنَ الشَّيْطانِ الرَّجيم\r\nبِسْمِ اللَّهِ الرَّحْمَنِ الرَّحيم\r\nوَ صَلَّى اللَّهُ عَلَى سَيِّدِنا مُحَمَّدٍ وَ آلِهِ الطَّيِّبينَ الطّاهِرينَ\r\nوَ لَعْنَةُ اللَّهِ عَلَى أعْدائِهِمْ أجْمَعينَ مِنَ الآنَ إلَى قِيامِ يَوْمِ الدّينِ\r\nوَ لا حَوْلَ وَ لا قُوَّةَ إلّا بِاللَّهِ الْعَليِّ الْعَظيم\r\n\r\nتفسير آيه : مَن كَانَ يَرْجُوا لِقَاءَ اللَّهِ فَإِنَّ أَجَلَ اللَّهِ لآتٍ\r\nقالَ اللَّهُ الْحَكيمُ فى كِتابِهِ الْكَريم :\r\n مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ وَ هُوَ السَّمِيعُ الْعَلِيمُ . \r\n( آيه پنجم از سوره عنكبوت : بيست و نهمين سوره از قرآن كريم )\r\n« كسى كه اين‌طور بوده باشد كه اميد ديدار و لقاء خداوند را داشته باشد ، پس بطور حتم و يقين زمان سرآمد ديدار خداوند خواهد آمد . و اوست يگانه شنوا و دانا . »\r\nو آيات پيش از آن اين است :\r\n بِسْمِ اللَّهِ الرَّحْمنِ الرَّحِيمِ \r\n  الم   *  أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ  *  وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ  *  أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ . \r\nو آيات پس از آن اين است :\r\n  وَ مَنْ جاهَدَ فَإِنَّما يُجاهِدُ لِنَفْسِهِ إِنَّ اللَّهَ لَغَنِيٌّ عَنِ الْعالَمِينَ * وَ الَّذِينَ آمَنُوا وَ عَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ وَ لَنَجْزِيَنَّهُمْ  \r\n\r\n","description":"","footnote":"","page_name":" 321 ","page_number":339},
  {"content":"\r\n\r\n أَحْسَنَ الَّذِي كانُوا يَعْمَلُونَ . \r\n« به اسم الله كه داراى صفات رحمانيّت و رحيميّت است .\r\nالم . آيا مردم چنين گمان كرده‌اند كه به مجرّد آنكه بگويند : ما ايمان آورده‌ايم يله و رها شده ، و ديگر ايشان آزمايش نمىشوند ؟ و سوگند به خدا كه تحقيقاً ما آزمايش نموده‌ايم آن كسانى را كه قبل از آنان بوده‌اند . پس سوگند به خدا كه خداوند مىداند كسانى را كه راست گفته‌اند ؛ و سوگند به خدا كه وى مىداند دروغ‌گويان را . بلكه آن‌چنان پنداشته‌اند كسانى كه زشتيها را مرتكب مىگردند كه از اراده و مشيّت ما پيشى مىگيرند . بد است آن‌گونه حكمى كه مىكنند . » و آيات بعد از آن اينست :\r\n« و كسى كه در راه خدا مجاهده كند ، براى نفع و بهره خويشتن مجاهده نموده است . تحقيقاً خداوند از عالميان و مجاهداتشان بىنياز مىباشد . و كسانى كه ايمان آورده‌اند و كارهاى شايسته را انجام مىدهند ، تحقيقاً و حتماً ما از سيّئات و زشتيهايشان در مىگذريم و آنان را به پاداش بهترين اعمالى كه انجام داده‌اند مىرسانيم ! »\r\nدر آيه مورد بحث ، خداوند سبحانه و تعالى شأنه صريحاً وعده لقاء و زيارتش را به اميدواران ديدارش مىدهد . و در آيات قبل از آن گوشزد مىكند كه به مجرّد گفتار شهادتين و ايمان لسانى كار تمام نمىشود . مؤمنان امتحاناتى در پيش دارند ، و بدون آزمايش و در بوته تجربه در آوردن قائلين به اسلام و ايمان و گروندگان به خداوند محال است كسى به درجات نعيم و فوز جنّت و لقاى جمال دل‌آراى حضرت واهب منّان و اصل گردد . اين سنّت سنيّه و دأب ديرين آن حضرت است كه تمام اقوام و امم را امتحان فرموده است تا مؤمنان صادق از مدّعيان كاذب بازشناخته شوند .\r\nبسيار در غلط و اشتباه روشنى هستند كسانى كه چنان خيال مىكنند كه با\r\n\r\n","description":"","footnote":"","page_name":" 322 ","page_number":340},
  {"content":"\r\n\r\nارتكاب قبائح و زشتيها بر اراده و اختيار و تقدير و قضاى وى جلو مىافتند ؛ آنها را به پس رانده ، و در عالم كون و امر و خلق و ايجاد ، خودشان با اراده خود مستقلّا دست به كار زده‌اند . اين بدفكرى و قبيح انديشه‌اى است ! ندانسته‌اند كه خود اين جلو زدن و پندارِ عقب زدنِ امر الهى ، امر خداوندى است كه گريبانگيرشان شده ؛ و با اين طرز تفكّر و حكم ، خود را در دهان و چنگ ارادهء قاهره و مشيّت غالبهء وى گذارده‌اند .\r\nامّا آنان كه اميدشان ديدار خداوندشان مىباشد ، آن اميد به وقوع خواهد پيوست و به ناكامى و يأس نخواهد گرائيد . زمان وعده در خواهد رسيد ، و دوران هجران سپرى خواهد شد . و خداوند كه يگانه و تنها دانا و يگانه شنوا در عالم وجود است ، پيوسته و در هر لحظه بدان اميد علم و اطّلاع دارد ؛ كه ناگهان پرده از رخ برافكنده و حجاب از روى سيماى دلربايش مىزدايد و نتيجه يك عمر مجاهده و سعى و كوشش در راه لقاء و زيارتش را بر كفش مىنهد .\r\nمجاهده‌هاى مردم مجاهد در راه خدا و در سبيل لقاى وى اين‌طور نمىباشد كه به خداوند ثمره‌اى برساند . او غنىّ على الإطلاق است . او از جميع عالميان بىنياز است . اين جهادها و سعىها همه و همه به سوى خود شخص مجاهد و ساعى و سالك فى سبيل الله بازگشت مىكند .\r\nو كسانى كه ايمان مىآورند حقّاً و واقعاً ، نه از روى زبان بلكه از صميم قلب ، و به دنبال آن كارهاى نيكو و شايسته و مورد رضايت محبوب ازل و لا يزال كه اميد لقايش را در سر مىپرورانند مىروند ؛ البتّه خداوندِ محبوب از زشتيهاى سابقه و اعمال ناشايسته پيشين اين محبّان صادق در خواهد گذشت ، و بهترين و شايسته‌ترين اعمالى را كه ايشان بجاى آورده‌اند مزد و ثواب و پاداششان قرار خواهد داد .\r\n\r\nتفسير « الميزان » راجع به آيه : مَن كَانَ يَرْجُوا لِقَاءَ اللَّهِ فَإِنَّ أَجَلَ اللَّهِ لآتٍ\r\nحضرت استادنا الاعظم ، المفسّر الاكبر : علّامه طباطبائى قدَّس اللهُ تربتَه\r\n\r\n","description":"","footnote":"","page_name":" 323 ","page_number":341},
  {"content":"\r\n\r\nالمُنيفة در تفسير اين آيات فرموده‌اند :\r\n» از سياق آيات اين سوره بالاخصّ آياتى كه در صدر آن مىباشد ، تلويحاً استفاده مىشود كه بعضى از آنان كه به پيغمبر صلّى الله عليه و آله و سلّم در شهر مكّه قبل از هجرت ايمان آورده بودند ، از خوف فتنهء مشركين كه پيوسته آنها را تهديد مىنمود ، از ايمانشان بازگشتند . زيرا دأب مشركين آن بوده است كه آنان را به كيش و آئين خود فرا مىخوانده‌اند ، و بر عهدهء خود مىگرفتند كه اگر از آنها و از راه و روش آنها پيروى كنند ، خطاياشان را متحمّل گردند . و اگر از رجوع به آنها امتناع ورزند ، آنان را به فتنه و فساد بكشند و تعذيب و شكنجه كنند تا آنكه ايشان را به ملّت و آئينشان برگردانند .\r\nو اشاره به اين معنى دارد كلام خداى تعالى :\r\n وَ قالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَ لْنَحْمِلْ خَطاياكُمْ  الآية . « 1 »\r\n« و كسانى كه كافر شده‌اند ، به كسانى كه ايمان آورده‌اند گفتند : شما از راه و روش ما تبعيّت كنيد ، و ما بار خطايا و گناهانتان را به دوش خود مىكشيم . »\r\nو كلام خداى تعالى :\r\n وَ مِنَ النَّاسِ مَنْ يَقُولُ آمَنَّا بِاللَّهِ فَإِذا أُوذِيَ فِي اللَّهِ جَعَلَ فِتْنَةَ النَّاسِ كَعَذابِ اللَّهِ  الآية . « 2 »\r\n« و برخى از مردمانند آنان كه مىگويند : ما ايمان به خداوند آورده‌ايم . آنگاه چون در سبيل خدا مورد آزار و اذيّت قرار گيرند ، اين فتنه مردم را به مانند عذاب خدا قرار مىدهند . »\r\nو گويا در ميان اين گروه بازگشت‌كنندگان از ايمانشان به سوى كفر كسانى\r\n\r\n\r\n","description":"","footnote":"\r\n( 1 ) صدر آيه 12 ، از سوره 29 : العنكبوت\r\n( 2 ) صدر آيه 10 ، از سوره 29 : العنكبوت\r\n","page_name":" 324 ","page_number":342},
  {"content":"\r\n\r\nيافت شده‌اند كه رجوعشان به‌واسطه والدين آنها و الحاح و ابرامشان در ارتداد بوده است ؛ مثل برخى از پسران مشركين ، همان‌طور كه از اين آيه استشمام مىشود :\r\n وَ وَصَّيْنَا الْإِنْسانَ بِوالِدَيْهِ حُسْناً وَ إِنْ جاهَداكَ لِتُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما  الآية . « 1 »\r\n« و ما راجع به انسان درباره پدر و مادرش وصيّت به نيكى نموده‌ايم . و اگر پدر و مادر با تو ( اى انسان ) سخت بگيرند كه به من ( كه خداى تو هستم ) شرك بياورى آن‌گونه شركى كه مبدأ و اساس علمى و يقينى ندارد ، نبايستى از آنها اطاعت كنى ! »\r\nپس غرض سوره بنا بر آنچه از ابتداء و از انتهايش و از سياق جارى در آن بدست مىآيد ، آنست كه آن مقدار ايمانى را كه خداوند سبحانه از مردم مىخواهد ، مجرّد گفتار :  آمَنَّا بِاللَّهِ  * ( ايمان به خدا آورديم ) نمىباشد ؛ بلكه ايمانى است كه تند بادهاى فتنه‌ها و تغييرات زمانها آن را نتواند تكان بدهد . و آن ، چنان حقيقتى بايد بوده باشد كه با توارد بلايا و امتحانات ، خوب و مستحكم گردد و مستقرّ و پابرجا شود ؛ و با تراكم مصائب و محنتها باثبات‌تر و استوارتر گردد .\r\nبنابراين ، مردم هيچ‌گاه به مجرّد قول آمَنَّا بِاللَّهِ بدون آنكه امتحان شوند و در بوته آزمايش روند و آنچه در باطن نفوسشان از حقيقت ايمان يا لكّه كفر وجود دارد به ظهور برسد ، يله و رها نخواهند بود . و البتّه خداوند مىداند آنان را كه با قدم صدق در راه ايمان گام نهاده‌اند ، و نيز مىداند آنان را كه با دروغ ، ايمان ظاهرى آورده‌اند\r\n\r\n\r\n","description":"","footnote":"\r\n( 1 ) . صدر آيه 8 ، از سوره 29 : العنكبوت\r\n","page_name":" 325 ","page_number":343},
  {"content":"\r\n\r\nبناءً على هذا ، فتنه و امتحان و مشكلات در راه توحيد ، سنّتى است الهيّه كه ابداً راه گريز و گزيرى در آن موجود نمىباشد . در ميان مردم امروزه جارى است به عين آنكه در امم ماضى جارى بوده است ؛ همچنان قوم نوح و عاد و ثمود ، و قوم إبراهيم و لوط و شعيب و موسى . استقامت كردند از ايشان آنان كه استقامت كردند ، و هلاك شدند از ايشان آنان كه به هلاكت رسيدند .  وَ ما ظَلَمَهُمُ اللَّهُ وَ لكِنْ كانُوا أَنْفُسَهُمْ يَظْلِمُونَ  . « 1 » « و خداوند به آنان ستم نكرده است ، و ليكن ايشان بوده‌اند كه خودشان بر خودشان ستم روا داشته‌اند . »\r\nلهذا بر عهده آن‌كس است كه مىگويد : آمَنْتُ بِاللَّهِ ( من به خداوند ايمان آوردم ) اينكه بر ايمانش شكيبائى ورزد ، و خداوند يگانه را بپرستد . و اگر براى وى قيام به وظائف دين متعذّر گشت ، بايد به سوى زمينى كه قدرت دارد در آن خداپرستى كند هجرت بنمايد . زيرا زمين خدا گسترده مىباشد . و مبادا از تنگى روزى و عسر معيشت بهراسد ؛ زيرا كه رزقش را خداوند تكفّل كرده است .\r\n وَ كَأَيِّنْ مِنْ دَابَّةٍ لا تَحْمِلُ رِزْقَهَا اللَّهُ يَرْزُقُها وَ إِيَّاكُمْ .  « 2 »\r\n« و چه بسيار از جنبندگانى هستند كه قدرت ندارند روزى خود را تهيّه كنند ؛ خداوند است كه به آنها و به شما روزى مىرساند . »\r\nو امّا مشركينى كه مؤمنين را به فتنه و آشوب و تباهى مىكشند بدون جرم و جريمه‌اى كه مرتكب شده باشند غير از آنكه بگويند : رَبُّنَا اللَّهُ ( پروردگار ما خداست ) پس گمان نكنند كه ايشان خدا را عاجز نموده و بر او سبقت جسته‌اند . تحقيقاً فتنه و فسادى كه در مؤمنين انجام مىدهند و اذيّت و آزارى كه\r\n\r\n\r\n","description":"","footnote":"\r\n( 1 ) ذيل آيه 33 ، از سوره 16 : النّحل\r\n( 2 ) صدر آيه 60 ، از سوره 29 : العنكبوت\r\n","page_name":" 326 ","page_number":344},
  {"content":"\r\n\r\nبديشان وارد مىسازند و شكنجه و تعذيبى كه راجع به آنان روا مىدارند ؛ بدون شكّ و ريب ، فقط امتحانى است براى خودشان و براى مؤمنين بدون آنكه از علم خدا و از تقديرات او بيرون بوده باشد . آن فتنه و آزمايش را خداوند عليه آنان محفوظ مىدارد .\r\nاگر اراده نمايد ايشان را به و بال آن در دنيا اخذ مىكند ، و اگر اراده نمايد تا روزى كه به سوى او بازگشت مىكنند به تأخير مىافكند ؛ و فرارگاه و ملجاى براى آنها نخواهد بود .\r\nو امّا آن ادلّه و براهينى كه خودشان مىبافند و با كلام باطل بدان تكيه مىزنند ، همه آنها شكسته و خرد شده و به خودشان بر مىگردد ؛ و حجّت خداوندى تامّ است و عليه آنان قائم » .\r\n\r\nتفسير آيات اوائل سوره عنكبوت در امتحان مؤمنين و رجاء لقاى خداوند\r\nحضرت استاد در اينجا پس از تفسير فقره اوّل اين سوره كه بيان مىنمايند مىرسند به آيه دوّم :\r\n وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ . \r\nو مىفرمايند : » دو تا لام « لَقَدْ » و « فَلَيَعْلَمَنَّ » براى قسم مىباشند . و جمله وَ لَقَدْ فَتَنَّا الَّذِينَ مِن قَبْلِهِمْ جمله حاليّه است يا از براى اسم ظاهر : ناس در كلام خدا : أَ حَسِبَ النَّاسُ ، و يا از براى ضمير جمع در كلام او : لَا يُفْتَنُونُ . و بنا بر وجه اوّل انكار و توبيخ خداوندى متوجّه به پندار آنانست كه ايشان مورد امتحان و آزمايش واقع نمىشوند با وجود جريان سنّت الهيّه بر امتحان و ابتلاء . و بنا بر وجه دوّم متوجّه به پندار آنانست درباره اختلاف در فعل خداى تعالى به جهت آنكه قومى را آزمايش مىكند و قومى را آزمايش نمىكند . و شايد وجه اوّل با سياق آيات موافق‌تر بوده باشد .\r\nبنابراين ظاهراً مراد از گفتار خدا :  وَ لَقَدْ فَتَنَّا الَّذِينَ مِنْ قَبْلِهِمْ  آن باشد كه امتحان يك سنّت جاريه‌اى است براى ما و آنها ، و براى كسانى كه پيش از آنان\r\n\r\n","description":"","footnote":"","page_name":" 327 ","page_number":345},
  {"content":"\r\n\r\nبوده‌اند نيز جارى بوده است ؛  وَ لَنْ تَجِدَ لِسُنَّةِ اللَّهِ تَبْدِيلًا  . « 1 » « و هيچ‌وقت در سنّت خداوندى تبديل و تغييرى را پيدا نخواهى نمود ! »\r\nو كلام خدا :  فَلَيَعْلَمَنَّ اللَّهُ الَّذِينَ صَدَقُوا  تا آخر آيه ( پس قسم به خدا كه خداوند مىداند كسانى را كه راست گفته‌اند . ) جمله تعليل است براى جمله ما قبل خود . و مراد از علم خدا به آنان كه راست گفته‌اند ، و به دروغ‌گويان ؛ ظهور آثار صدق و كذبشان مىباشد در مقام عمل به سبب آزمايش و امتحانى كه ملازم ثبوت ايمان است در دلهايشان از روى حقيقت ، و ملازم عدم ثبوت آنست از روى حقيقت .\r\nبه علّت آنكه سعادتى كه مترتّب است بر ايمانى كه ما را بدان فراخوانده‌اند و همچنين ثواب ، تحقيقاً و منحصراً مترتّب مىباشد بر حقيقت ايمانى كه داراى آثار بارزى از صبر در مشكلات و ناگواريها و صبر در اطاعت خدا و صبر از معصيت خداوند باشد ؛ نه بر صِرف و مجرّد ادّعاى ايمان .\r\nو ممكنست مراد از علم ، علم فعلى خداوند باشد كه عبارت مىباشد از خود امر خارجى . زيرا امور خارجيّه ، خودشان از مراتب علم خدا هستند . و امّا علم ذاتى خداى تعالى البتّه معلوم است كه توقّفى بر امتحان ندارد .\r\nو معنى اين‌چنين است كه آيا مردم گمان دارند كه واگذار و متروك واقع شده‌اند ، و آزمايشى از آنان به عمل نخواهد آمد به مجرّد ادّعاى ايمان و اظهار آن ؟ درحالىكه امتحان سنّت ديرين ماست ، و در ميان كسانى كه پيش از آنها بوده است دائر و رائج بوده است . لهذا از امور لازم است كه راستگويان از دروغ‌گويان متمايز گردند ، به‌واسطه ظهور آثار صدق اين جماعت و آثار كذب آن جماعت كه ملازم مىباشد با استقرار ايمان در قلوب اينان ، و با زوال صورت\r\n\r\n\r\n","description":"","footnote":"\r\n( 1 ) ذيل آيه 23 ، از سوره 48 : الفتح\r\n","page_name":" 328 ","page_number":346},
  {"content":"\r\n\r\nدروغين آن از قلوب آنان .\r\nو التفات ( برگرداندن وجهه تكلّم به غيبت : ضمير متكلّم در فَتَنَّا به اسم ظاهر اللَّهُ ) گفته شده است كه براى داعيه ترسانيدن و تربيت مهابت است . و ليكن ظاهر آنست كه در أمثال اين مقام براى افاده نوعى از بيان علّت و جهت مىباشد .\r\nو اين به‌واسطه آنست كه دعوت به سوى ايمان ، و هدايت به آن ، و پاداش و مزد براى آن ، از آنجا كه راجع مىباشد به مسمّاى الله كه ابتداى هر موجودى ازوست ، و قيام هر چيزى بدوست ، و غايت و منتهاى هر چيزى در حقيقت به سوى اوست ( مِنْهُ يَبْدَأُ كُلُّ شَىْءٍ ، وَ بِهِ يَقومُ كُلُّ شَىْءٍ ، وَ إلَيْهِ يَنْتَهى كُلُّ شَىْءٍ بِحَقيقَتِهِ . ) بنابراين واجب است كه در نزد وى حقيقت ايمان ، از مجرّد ادّعاى ايمان تو خالى باز شناخته گردد ، و از حالت ابهام به حالت صراحت بيرون رود . و بدين سبب است كه عدول فرمود از مثل گفتار ما : فَلَنَعْلَمَنَّ ، به سوى گفتارش : فَلَيَعْلَمَنَّ اللَّهُ . »\r\n\r\nمراد از « الَّذِينَ يَعْمَلُونَ السَّيِّئاتِ » مشركين هستند كه مؤمنين را از راه خدا باز مىدارند\r\nو در قوله تعالى :  أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ  فرموده‌اند :\r\n» لفظ « أَمْ » در اينجا منقطعه است . و مراد از كلام وى :  الَّذِينَ يَعْمَلُونَ السَّيِّئاتِ  مشركين هستند كه دأب و ديدنشان آن بوده است كه مؤمنين را به مشكلات مىكشاندند و از طىّ سبيل خدا باز مىداشتند . همان‌طور كه مراد از كلام او : أَ حَسِبَ النَّاسُ همان كسانى هستند كه مىگفته‌اند : آمَنَّا ، و ايشان در معرض رجوع از ايمان بوده‌اند به جهت دهشت از بلا و شكنجه .\r\nو مراد از كلام او :  أَنْ يَسْبِقُونا  ، غلبهء بر خدا و عاجز گردانيدن اوست به سبب فتنهء مؤمنين و بازدارنده بودنشان از سبيل الله ، بنا بر دلالت سياق آيات .\r\n\r\n","description":"","footnote":"","page_name":" 329 ","page_number":347},
  {"content":"\r\n\r\nو كلام او :  ساءَ ما يَحْكُمُونَ  ، تخطئه پندارشان مىباشد كه آنان بر خداوند سبقت مىگيرند به‌واسطه مكرشان با فتنه و فسادى كه مىنمايند ؛ و راه خداوند را مسدود مىكنند . به غلط فكر مىكنند ؛ چون اين كردارشان بعينه فتنه و امتحانى است از خداوند نسبت به آنان ، و بستن و مسدود كردن راه سعادت است از جانب خدا براى ايشان ؛  وَ لا يَحِيقُ الْمَكْرُ السَّيِّئُ إِلَّا بِأَهْلِهِ  . « 1 » « ثابت و لازم نمىگردد خدعه و حيله زشت ، مگر بجاآورندگان آن خدعه و حيله . »\r\nعلّامه پس از شرح مختصرى مىرسند به اين آيه :  مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ وَ هُوَ السَّمِيعُ الْعَلِيمُ  . و تفسير آن را با دو آيه بعد از آن بدين‌طريق بيان مىنمايند :\r\n« ازآنجائىكه خداوند سبحانه مردم را توبيخ نمود بر سبك شمردنشان به امر ايمان و رجوعشان از آن به هر فتنه و آزارى از جانب مشركين ، و مشركين را توبيخ نمود بر فتنه و فسادشان و آزارشان مؤمنين را و بازگردانيدنشان مردم را از سبيل خدا به داعيه اطفاء نور خدا و به داعيه عاجز كردن خدا را در آنچه مىخواهد و اراده مىكند ؛ و هر دو گروه را در پندارشان تخطئه نمود ؛ در اينجا بازگشت نمود به بيان حقّ ، آن حقّى كه راه عدول از آن متصوّر نمىباشد ، و واجبى كه خلاصى از آن نيست . و در اين آيات سه‌گانه مبيّن فرمود : كسى كه متوقّع رجوع به خداوند و لقاى او بوده باشد بايد :\r\nاوّلًا بداند كه : آن لقاء و ديدار لا محاله در خواهد رسيد ، و خداوند سميع\r\n\r\n\r\n","description":"","footnote":"\r\n( 1 ) آيه 42 و 43 ، از سوره 35 : فاطر :   وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الْأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً * اسْتِكْباراً فِي الْأَرْضِ وَ مَكْرَ السَّيِّئِ وَ لا يَحِيقُ الْمَكْرُ السَّيِّئُ إِلَّا بِأَهْلِهِ فَهَلْ يَنْظُرُونَ إِلَّا سُنَّتَ الْأَوَّلِينَ فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا .  \r\n","page_name":" 330 ","page_number":348},
  {"content":"\r\n\r\nاست نسبت به اقوالش و عليم است نسبت به احوال و اعمالش . بنابراين بر وى واجب است كه در حِذر و سنگر الهى درآيد ، و ايمان به او بياورد آن‌چنان ايمانى كه هيچ فتنه‌اى و ايذائى نتواند او را منصرف گرداند . و واجب است در راه خدا جهاد نمايد آن‌طور كه شايسته و بايسته مىباشد .\r\nو ثانياً بداند كه : آن كس كه از ايمان وى بهره مىجويد و از جهاد او منتفع مىگردد ، خود شخص اوست . خداوند نه نياز به ايمان او دارد و نه نياز به ايمان غير او ؛ هر كه باشد و هر چه باشد از عالميان .\r\nو ثالثاً بداند كه : اگر ايمان بياورد و عمل صالح انجام دهد تحقيقاً خداوند از سيّئات اعمال او در خواهد گذشت . و وى را به بهترين اعمالش ثواب و اجر خواهد داد .\r\nو اين دو علم و دانستن اخير مؤكِّد و مؤيِّد علم و دانائى اوّل هستند ؛ و استيجاب مىكنند كه لزوم علم اوّل ، به دنباله خود صبر در فتنه‌ها و شكيبائى در محنتهاى خدائى را در كنار خدا بر دوش بكشد .\r\nبنابراين ، كلام خدا :  مَنْ كانَ يَرْجُوا لِقاءَ اللَّهِ  ، بازگشت است به بيان حال كسى كه مىگويد : ايمان آورده‌ام . چرا كه ايمان او گرچه داراى فىالجمله صدقى بوده باشد ، فقط به جهت توقّع لقاء خدا و اميد رجوع به ساحت اقدس اوست سبحانه و تعالى در روز بازپسين .\r\nزيرا اگر معاد نباشد ، دين از بن و ريشه لغو خواهد شد . بناءً على هذا مراد از اين گفتار :  مَنْ كانَ يَرْجُوا لِقاءَ اللَّهِ  آن خواهد بود :  مَنْ كانَ يُؤْمِنُ بِاللَّهِ  ؛ يا كسى كه مىگويد : آمنت بالله . بنابراين ، جمله در جاى مُسبَّب قرار گرفته و از مواضعى مىباشد كه سبب در محلّ مسبّب آمده است .\r\n\r\nبيان علّامه : لقاء الله منحصر به قيامت نيست ؛ و معنى حقيقى آن مراد است\r\n\r\nمراد از لقاء الله : وُقوفُ الْعَبْدِ مَوْقِفاً لا حِجابَ بَيْنَهُ وَ بَيْنَ رَبِّهِ\r\nو مراد از لقاء الله وقوف بنده مىباشد در موقفى كه هيچ حجابى ميان او و ميان پروردگارش وجود ندارد ؛ همان‌طور كه آن شأن ، شأن روز قيامت است كه\r\n\r\n","description":"","footnote":"","page_name":" 331 ","page_number":349},
  {"content":"\r\n\r\nظرف ظهور حقائق مىباشد . خداى تعالى گويد :\r\n وَ يَعْلَمُونَ أَنَّ اللَّهَ هُوَ الْحَقُّ الْمُبِينُ .  « 1 »\r\n« و مىدانند كه حقّاً و حقيقةً الله است كه اوست حقّ آشكارا . »\r\nو گفته شده است : مراد از لقاء خدا بعث است . و گفته شده است : وصول به عاقبت امر از لقاء ملك‌الموت و حساب و جزاء است . و گفته شده است : مراد لقاى جزاى خداوند است از ثواب و عقاب . و گفته شده است : لقاء حكم اوست در روز قيامت . البتّه لفظ رجاء را در بعضى از اين وجوه به معنى خوف بايد گرفت .\r\nو اين وجوه ، وجوه مجازيّهء بعيده هستند ، و موجبى براى حمل لفظ بدانها در ميان نمىباشد مگر آنكه تفسير را تفسير به لوازم معنى بگيريم ( نه خود معنى ) .\r\nو كلام خدا :  فَإِنَّ أَجَلَ اللَّهِ لَآتٍ  ، أجل به معنى غايتى است كه زمان قرض و دَين انسان و نحو آن بدان منتهى مىگردد . و گاهى اطلاق مىشود بر مجموع آن زمان . و غالباً در معنى اوّل استعمال مىشود .\r\nو أَجَلَ اللَّهِ آن غايتى است كه خداى تعالى براى لقاى خود معيّن نموده است . و آن بدون شكّ از امور آمدنى مىباشد . و خداوند براى تأكيد در اين گفتار بطور مبالغه و رسانيدن امر را به وجهى بليغ ، مؤكّد فرموده است . و لازمه حتميّت آمدن اين سر رسيد و مدّت اجل كه روز قيامت است آن مىباشد كه در امرش مسامحه به عمل نيايد ؛ و به امر ايمان به خدا ، به حقّ ايمان و شكيبائى در برابر آن هنگام وقوع فتنه‌ها و محنتها بدون رجوع و ارتداد از دين به سستى و كوتاهى گرايش نشود . و خداوند براى مزيد تأكيد بر اين امر ، آيه را بدين ذيل\r\n\r\n\r\n","description":"","footnote":"\r\n( 1 ) ذيل آيه 25 ، از سوره 24 : النّور\r\n","page_name":" 332 ","page_number":350},
  {"content":"\r\n\r\nمُذيَّل ساخت كه :  وَ هُوَ السَّمِيعُ الْعَلِيمُ  . « و اوست تنها شنوا و تنها دانا . »\r\nزيرا از آنجا كه خداوند سميع است به گفتارشان و عليم است به احوالشان ، سزاوار نمىباشد كه گوينده ، زبان به توحيد حقّ بگشايد مگر از صميم دل ، و با صبر بر هر فتنه و محنه‌اى .\r\nو از اينجا نيز ظاهر مىشود كه ذيل آيه :  فَإِنَّ أَجَلَ اللَّهِ لَآتٍ  از قبيل وضع سبب مىباشد به جاى مسبّب ؛ همان‌طور كه در صدر آيه چنين بود :  مَنْ كانَ يَرْجُوا لِقاءَ اللَّهِ  ، و اصل مطلب اين‌طور بود : كسى كه بگويد : آمَنْتُ بِاللَّهِ بايد آن را بر وجه استقامت بگويد و بر آن شكيبا باشد و در راه پروردگارش مجاهده نمايد .\r\nو كلام خدا :  وَ مَنْ جاهَدَ فَإِنَّما يُجاهِدُ لِنَفْسِهِ إِنَّ اللَّهَ لَغَنِيٌّ عَنِ الْعالَمِينَ  ، مجاهده و جهاد از مادّه جَهْد مىباشد به معنى بذل طاقت .\r\nو در اين مطلب تنبيهى است براى ايشان مبنى بر آنكه مجاهدهء آنان در سبيل خدا ، به لزوم ايمان و صبر در مكاره ، در برابر خدا ؛ از چيزهائى نيست كه منفعتش به خداوند سبحانه برگردد تا آنكه آنها آن را مهمّ به شمار نياورند و نسبت به وجود خويشتن آن را مُلغى بنمايند ؛ بلكه فقط ثمره و نفع آن راجع به سوى خود آنان و نفوس خودشان مىباشد . به جهت آنكه خداوند از عالميان بىنياز است . بنابراين بر آنها فرض است كه ايمان را ملازم خود قرار دهند و بر مكاره و ناگواريها در برابر آن پاى فشارى و استقامت ورزند .\r\nو كلام خدا :  وَ مَنْ جاهَدَ فَإِنَّما يُجاهِدُ لِنَفْسِهِ  تأكيد است براى آيه سابقه .  إِنَّ اللَّهَ لَغَنِيٌّ عَنِ الْعالَمِينَ  تعليل است براى مطالب ما قبل خود .\r\nو التفات ( ادبى و عربى ) از سياق متكلّم بالغير به سوى اسم جلاله در اين دو آيه ، همچنين نظير التفاتى مىباشد كه در گفتار خدا :  فَلَيَعْلَمَنَّ اللَّهُ الَّذِينَ صَدَقُوا  ذكر شد .\r\n\r\n","description":"","footnote":"","page_name":" 333 ","page_number":351},
  {"content":"\r\n\r\nو كلام خدا :  وَ الَّذِينَ آمَنُوا وَ عَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ وَ لَنَجْزِيَنَّهُمْ أَحْسَنَ الَّذِي كانُوا يَعْمَلُونَ  ، بيان است براى عاقبت ايمانشان حقّ ايمانى كه مقارن با جهاد بوده است . و به‌واسطهء اين مبيّن مىشود كه منفعت ايمانشان به سوى خودشان رجوع مىكند نه به سوى الله سبحانه ، و آن عطيّه و فضلى مىباشد از جانب خداوند .\r\nو بنابراين ، اين آيه خالى از دلالت مختصرى نمىباشد بر آنكه جهاد در راه خدا عبارت است از ايمان و عمل صالح . چرا كه در حقيقت ، در معنى تبديل گفتار خدا در آيه سابقه :  وَ مَنْ جاهَدَ  مىباشد بدين گفتارش در اين آيه :  وَ الَّذِينَ آمَنُوا وَ عَمِلُوا الصَّالِحاتِ . \r\nو تكفير سيّئات ، عبارت است از عفو و گذشتن از آنها . زيرا اصل در معنى كفر ، سَتر و پوشانيدن مىباشد . و گفته شده است : تكفير سيّئات عبارت است از تبديل كفر سابقشان به ايمان ، و معاصى سابقشان به طاعات ؛ و اين گفته درست نمىباشد .\r\nو جزاى ايشان به  أَحْسَنَ الَّذِي كانُوا يَعْمَلُونَ  عبارت است از ترفيع مقامشان به درجه‌اى كه متناسب با بهترين اعمالشان بوده باشد ، و يا عدم مناقشه با ايشان در اعمالشان هنگام حساب ؛ اگر در ميان آن اعمال جهت پستى و ردائتى وجود داشته باشد . بنابراين با آنها در يكايك اعمالشان ، معامله كسى را انجام مىدهند كه بهترين نوع عمل از ميان انواع آن عمل را بجا آورده است .\r\nو لهذا نمازشان به بهترين نمازها احتساب مىگردد و اگرچه مشتمل باشد بر بعضى از جهات ردائت و پستى ؛ و هكذا . » « 1 »\r\n\r\nبيان علّامه : كسى كه توقّع لقاء خدا را دارد بايد كمر همّت به جهاد بربندد\r\nبالجمله اين آيه شريفه مورد بحث ، و با اين تفسير مُنيف حضرت علّامه\r\n\r\n\r\n","description":"","footnote":"\r\n( 1 ) « الميزان فى تفسير القرآن » طبع آخوندى ، ج 16 ، ص 101 تا ص 107\r\n","page_name":" 334 ","page_number":352},
  {"content":"\r\n\r\nقدَّس اللهُ سرَّه به خوبى مبيّن مىسازد كه لقاى خداوند امرى است حتمى ، و براى حصول آن لازم و واجب است تا مردمان اميدوار ، بدان كمر همّت بر ميان بندند ، و پاى راستين در مِضمار اين ميدان بنهند و با قدمى استوار و عزمى راسخ اين راه را طىّ كنند ، و از هيچ آفتى و عاهتى به هراس درنيايند ، و از هيچ مشكل و رادع و مانعى كه بر سر راهشان قرار گيرد از راه متوقّف نشوند و با حول و قوّه الهى آن مانع را بر كنار بنهند ، و از امتحانهاى گوناگون كه لازمه طىّ اين طريق مىباشند در وحشت نيفتند ؛ تا با مدد خداوندى به وصال او نائل آيند . اين راه اختصاص به امّت پيامبر آخر زمان ندارد ؛ در جميع امم سالفه و پيشينيان از مؤمنان به پيامبران ، مطلب از همين قرار بوده است .\r\nاز بهانه آوردن نتيجه‌اى حاصل نمىشود ، و از « از امروز به فردا افكندن » ثمرى به دست نمىآيد ، و از سرپوش جهل و حماقت بر روى ديده عقل نهادن نورى در دل پديدار نمىگردد .\r\nآخر خداوند با چه بيانى بيان كند ؟ ! و با چه اصرار و ابرامى مطلب را حالى نمايد ؟ ! و با چه تأكيد و توبيخى جاهلان را دانا ، و خواب روندگان را بيدار ، و غافلان را هشيار فرمايد ؟ !\r\nو الله و تالله و بالله اگر در تمام قرآن كريم نبود مگر همين چند آيه اخير مذكوره در اوائل سوره عنكبوت كه تفسيرش را اجمالًا از حضرت استاد فقيد الفقه ، و فقيد العلم و العرفان ، و فقيد البصيرة و الشّهود ، گوش داديم و خوانديم ؛ براى ما كافى بود تا چه رسد به باقى آيات و جميع قرآن كه سراسر آن از وحدت حقّ و وجود واجب الوجود بحث دارد و لقاى وى را با اصرح بيان و اظهر دلالات به ما گوشزد مىنمايد .\r\n\r\nاشعار مغربى در لزوم مجاهدت براى لقاء خداوند\r\n نخست ديده طلب كن ، پس آنگهى ديدار * از آنكه يار كند جلوه بر اولو الأبصار \r\n\r\n","description":"","footnote":"","page_name":" 335 ","page_number":353},
  {"content":"\r\n\r\n ترا كه ديده نباشد كجا توانى ديد * به گاه عرض تجلّى جمال چهرهء يار\r\nاگرچه جمله پرتو ، فروغ حُسن وى است * ولى چو ديده نباشد كجا شود نَظّار\r\nترا كه ديده نباشد چه حاصل از شاهد * ترا كه گوش نباشد چه سود از گفتار\r\nترا كه ديده بود پرغبار ، نتوانى * صفاى چهره او ديد با وجود غبار\r\nاگرچه آينه دارى براى حسن رخش * ولى چه سود كه دارى هميشه آينه تار\r\nبيا به صيقل توحيد ، آينه بزداى * غبار شرك ، كه تا پاك گردد از زنگار\r\nاگر نگار تو آئينه‌اى طلب دارد * روان تو ديدهء دل را به پيش او مىدار\r\nجمال حسن ترا صد هزار زيب افزود * از آنكه حسن ترا مغربى است آينه دار « 1 » \r\n\r\nاشعار لاميّه ابن فارض در لزوم مجاهدت براى لقاء خداوند\r\nهُوَ الْحُبُّ\r\n هُوَ الْحُبُّ فَاسْلَمْ بِالْحَشا ما الْهَوَى سَهْلُ * فَما اخْتارَهُ مُضْنًى بِهِ ، وَ لَهُ عَقْلُ ( 1 )\r\nوَ عِشْ خالِياً ، فَالْحُبُّ راحَتُهُ عَنا * وَ أوَّلُهُ سُقْمٌ ، وَ آخِرُهُ قَتْلُ ( 2 ) \r\n\r\n\r\n","description":"","footnote":"\r\n( 1 ) « ديوان شمس مغربى » طبع اسلاميّه ( 1348 شمسى ) ص 67 و 68\r\n","page_name":" 336 ","page_number":354},
  {"content":"\r\n\r\n وَ لَكِنْ لَدَىَّ الْمَوْتُ فيهِ صَبابَةً * حَيَاةٌ لِمَنْ أهْوَى ، عَلَىَّ بِها الْفَضْلُ \r\n نَصَحْتُكَ عِلْماً بِالْهَوَى وَ الَّذى أرَى * مُخالَفَتى ، فَاخْتَرْ لِنَفْسِكَ ما يَحْلو ( 4 )\r\nفَإنْ شِئْتَ أنْ تَحْيا سَعيداً ، فَمُتْ بِهِ * شَهيداً وَ إلّا فَالْغَرامُ لَهُ أهْلُ ( 5 )\r\nفَمَنْ لَمْ يَمُتْ فى حُبِّهِ لَمْ يَعِشْ بِهِ * وَ دونَ اجْتِنآءِ النَّحْلِ ما جَنَتِ النَّحْلُ ( 6 )\r\nتَمَسَّكْ بأذْيالِ الْهَوَى ، وَ اخْلَعِ الْحَيا * وَ خَلِّ سَبيلَ النّاسِكينَ ، وَ إنْ جَلّوا ( 7 )\r\nوَ قُلْ لِقَتيلِ الْحُبِّ : وَفَّيْتَ حَقَّهُ * وَ لِلْمُدَّعى : هَيْهاتَ ما الْكَحِلُ الْكَحَلُ « 1 » ( 8 ) \r\n( 1 - وه چه عظيم است محبّت ! بنابراين موافق باش با همراهى دلت براى پذيرش آن ! هواى نفس امّاره چيز سهلى نيست . پس اختيار نمىكند آن محبّت را كسى كه حبّ زده شده و به مرض خطير و مزمن آن گرفتار آمده است با وجود آنكه داراى عقل مىباشد .\r\n2 - زندگى خودت را بدون محبّت قرار بده ! زيرا كه راحتى آن عين سختى است ، و ابتداى آن مرض ، و انتهاى آن كشته شدن مىباشد .\r\n3 - و ليكن در نزد من ، از جهت عشقى كه به محبوبم دارم ، موت من عين حيات است . و بدين سبب او بر من تفضّل نموده كه در راه خودش ميرانيده است .\r\n\r\n\r\n","description":"","footnote":"\r\n( 1 ) الكَحِل : عينٌ مكحولةٌ ؛ الكَحَل : سوادُ العين خِلقَةً\r\n","page_name":" 337 ","page_number":355},
  {"content":"\r\n\r\n4 - من تو را پند و اندرز دادم به‌واسطه علمى كه به عواقب وخيم هواى نفس داشتم ، و اما آنچه را كه نظريّه من است آنست كه تو در اين نصيحت با من مخالفت خواهى كرد . هان اينك اختيار كن براى خودت از دو طريق ، آنچه را كه برايت شيرين است !\r\n5 - پس اگر حيات با سعادت را مىطلبى در راه او بمير كه شهيد خواهى بود ؛ و اگر نه ، براى عشق سوزان و جانگداز وى افرادى هستند كه آن را دنبال كنند !\r\n6 - بنابراين كسى كه در محبّت او نميرد ، زندگى و حيات به او نمىيابد . و قبل از رسيدن به كانون عسل زنبور عسل حتماً بايد تحمّل نيش آن را بنمائى !\r\n7 - چنگ بر دامان عشق زن ! و پرده حيا را رها كن ! و از راه مقدّس‌مآبان بر كنار رو ، گرچه همه آنها بزرگ و زياد بوده باشند !\r\n8 - تو به كشته راه عشق بگو : حقّش را أدا نمودى ! و به مدّعى عشق بگو : هيهات ! هيچ‌گاه با سياهى ، مرد سرمه بر چشم كشيده ، مانند چشم سياه طبيعى نخواهد بود !\r\n تَعَرَّضَ قَوْمٌ لِلْغَرامِ وَ أعْرَضوا * بِجانِبِهِمْ عَنْ صِحَّتى فيهِ وَ اعْتَلّوا ( 9 )\r\nرَضوا بِالامانى ، وَ ابْتُلوا بِحُظُوظِهِمْ * وَ خاضوا بِحارَ الْحَبِّ دَعْوى فَما ابْتَلّوا ( 10 )\r\nفَهُمْ فى السُّرَى لَمْ يَبْرَحوا مِنْ مَكانِهِمْ * وَ ما ظَعَنوا فى السَّيْرِ ، عَنْهُ وَ قَدْ كَلّوا ( 11 )\r\nوَ عَنْ مَذْهَبى ، لَمّا اسْتَحَبّوا الْعَمَى عَلَى الْ * هُدَى حَسَداً مِنْ عِنْدِ أنْفُسِهِمْ ضَلّوا ( 12 ) \r\n9 - گروهى به عشق سوزان خود را منتسب كردند ، و ليكن از استقامت من\r\n\r\n","description":"","footnote":"","page_name":" 338 ","page_number":356},
  {"content":"\r\n\r\nدر راه سر پيچيدند . و براى اعراض خودشان از سير ، علّت‌تراشى نمودند .\r\n10 - ايشان به آرزوها خرسند شدند ، و به حظوظ نفسانيّه مورد آزمايش قرار گرفتند ، و در درياهاى محبّت از روى ادّعا فرورفتند امّا بدنشان ، تر هم نشد .\r\n11 - ايشان در سير شبانه ظلمانى نفسشان از جاى خود پيش نرفتند ، و در سير از كاروان بازماندند ، و از حركت خسته و افتاده و زار بماندند .\r\n12 - و ايشان از راه و روش من گمراه شدند ؛ چون كورى باطن را بر هدايت برگزيدند ، از روى حسدى كه در نفوسشان ابراز مىداشتند .\r\n أحِبَّةَ قَلْبى ، وَ الْمَحَبَّةُ شافِعى * لَدَيْكُمْ ، إذا شِئْتُمْ بِها اتَّصَلَ الْحَبْلُ ( 13 )\r\nعَسَى عَطْفَةٌ مِنْكُمْ عَلَىَّ بِنَظْرَةٍ * فَقَدْ تَعِبَتْ بَيْنى وَ بَيْنَكُمُ الرُّسلُ ( 14 )\r\nأحِبّاىَ أنْتُمْ ، أحْسَنَ الدَّهْرُ أمْ أسا * فَكونوا كَما شِئْتُمْ ، أنَا ذَلِكَ الْخِلُّ ( 15 )\r\nإذا كانَ حَظّى الْهَجْرُ مِنْكُمْ وَ لَمْ يَكُنْ * بِعادٌ فَذاكَ الْهَجْرُ عِنْدى هُوَ الْوَصْلُ ( 16 )\r\nوَ ما الصَّدُّ إلّا الْوُدُّ ما لَمْ يَكُنْ قِلًى * وَ أصْعَبُ شَىْءٍ غَيْرَ إعْراضِكُمْ سَهْلُ ( 17 )\r\nوَ تَعْذيبُكُمْ عَذْبٌ لَدَىَّ وَ جَوْرُكُمْ * عَلَىَّ بِما يَقْضى الْهَوَى لَكُمُ عَدْلُ ( 18 )\r\nوَ صَبْرِىَ صَبْرٌ عَنْكُمُ ، وَ عَلَيْكُمُ * أرَى أبَداً عِنْدى مَرارَتُهُ تَحْلو ( 19 ) \r\n13 اى محبوبان دل من ! محبّت من شفيع مىباشد در نزد شما در زمانى كه شما مىخواهيد حبل مودّت متّصل باشد !\r\n\r\n","description":"","footnote":"","page_name":" 339 ","page_number":357},
  {"content":"\r\n\r\n14 - شايد از ناحيه شما با يك نظر ، عطف توجّهى شود ! زيرا تحقيقاً رسولان و وسائط ميان من و شما خسته شده‌اند !\r\n15 - شما هميشه محبوبان من هستيد ، خواه روزگار نيكى كند خواه بدى ! بنابراين شما همان‌طور باشيد كه مىخواهيد ؛ من همان دوست باوفاى قديمى مىباشم !\r\n16 - زمانى كه حظّ و بهره من از شما دورى از شما باشد ، و آن دورى طرد نباشد ؛ پس آن دورى در نزد من وصل مىباشد !\r\n17 - و بريدن و منع نمودن از شما چيزى نيست مگر مودّت درصورتىكه از روى بغض نباشد ؛ و غير از اعراض شما از من ، مشكل‌ترين چيزها براى من آسان مىباشد !\r\n18 - و عذاب كردن شما در نزد من گواراست ؛ و جور و ستم شما بر من كه بر اساس سنّت عشق و محبّت روا مىداريد ، عين عدل و داد مىباشد !\r\n19 - و شكيبائى من از فراق شما تلخ است ، و امّا شكيبائى من بر اساس خواسته‌هاى شما و در راه مقاصد شما ، پيوسته مرارت و تلخىاش شيرين مىباشد !\r\n\r\nلاميّه ابن فارض ، شرح عظيمى در آثار عشق خدا بيان مىكند\r\n أخَذْتُمْ فُؤادى وَ هْوَ بَعْضى فَما الَّذى * يَضُرُّكُم لَوْ كانَ عِنْدَكُمُ الْكُلُّ ( 20 )\r\nنَأَيْتُمْ فَغَيْرَ الدَّمْعِ لَمْ أرَ وافياً * سِوَى زَفْرَةٍ مِنْ حَرِّ نارِ الْجَوَى تَغْلو ( 21 )\r\nفَسُهْدِىَ حَىٌّ فى جُفونى مُخَلَّدٌ * وَ نَوْمى بِها مَيتٌ وَ دَمْعى لَهُ غُسْلُ ( 22 )\r\nهَوًى طَلَّ ما بَيْنَ الطُّلولِ دَمى فَمِنْ * جُفونى جَرَى بِالسَّفْحِ مِنْ سَفْحِهِ وَبْل ( 23 ) \r\n\r\n","description":"","footnote":"","page_name":" 340 ","page_number":358},
  {"content":"\r\n\r\n20 شما دل مرا ربوديد درحالىكه دل من برخى از من است ؛ چه ضرر داشت براى شما كه تمام وجود من را مىگرفتيد و آن در نزد شما بود ؟ !\r\n21 - شما از من دور شديد ، فلذا من غير از اشكهايم وافى براى هجران نمىبينم غير از شعله‌اى كه از حرارت آتش عشق به غليان در مىآيد !\r\n22 - بنابراين ، بيدارى من در پلكهايم زنده‌اى جاودان ، و خواب من در پلكهايم مرده‌اى است ؛ و سرشكم در آن پلكها غسلى است كه به آن مرده غسل داده مىشود !\r\n23 - عشق شما در ما بين تَلها ، خون مرا ريخت ، و از پلكهايم بر روى دامنه آن تلّها جارى گشت ؛ و از سرازير شدن آن خون چشم ، بارانهاى تند و شديد باريد\r\n ! تَبالَه قَوْمى ، إذْ رَأَوْنى مُتَيَّماً * وَ قالوا : بِمَنْ هَذا الْفَتَى مَسَّهُ الْخَبْلُ ؟ ( 24 )\r\nوَ ما ذا عَسَى عَنّى يُقالُ سِوَى : غَدا * بِنُعْمٍ لَهُ شُغْلٌ ، نَعَمْ لى بِها شُغْلُ ( 25 )\r\nوَ قالَ نِساءُ الْحَىِّ : عَنّا بِذِكْرِ مَنْ * جَفانا ، وَ بَعْدَ الْعِزِّ لَذَّ لَهُ الذُّلُّ ( 26 )\r\nإذا أنْعَمَتْ نُعْمٌ عَلَىَّ بِنَظْرَةٍ * فَلا أسْعَدَتْ سُعْدَى وَ لا أجْمَلَتْ جُمْلُ ( 27 ) \r\n\r\nلزوم چشم فروبستن از غير براى لقاء خداوند ، در اشعار ابن فارض\r\n وَ قَدْ صَدِئَتْ عَيْنى بِرُؤْيَةِ غَيْرِها * وَ لَثْم جُفونى تُرْبَها لِلصَّدا يَجْلو ( 28 )\r\nوَ قَدْ عَلِموا أنّى قَتيلُ لِحاظِها * فَإنَّ لَها فى كُلِّ جارِحَةٍ نَصْلُ ( 29 ) \r\n24 اقوام و خويشاوندان من خود را به سفاهت زده‌اند در وقتىكه مرا\r\n\r\n","description":"","footnote":"","page_name":" 341 ","page_number":359},
  {"content":"\r\n\r\nعاشق دلباخته يافته‌اند ، و گفته‌اند : اين جنون و ديوانگى به اين جوان از ناحيه چه كسى رسيده است ؟ !\r\n25 - ايشان چه مىتوانند درباره من بگويند غير از آنكه : او دلباخته و شيداى محبوبه نُعم ( كنايه از حضرت اسمائيّه الهيّه ) شده است . آرى من انكار اين امر را ندارم ؛ و من شيفته و شيداى محبوبه ( نُعم ) شده‌ام !\r\n26 - و زنان قبيله چون ديدند من عشق در غير قبيله ورزيدم گفتند : نام اين كس را كه به ما جفا كرده است نزد ما نبريد ! و پس از عزّت ، اين‌گونه ذلّت براى او لذيد باشد !\r\n27 - آرى ! هنگامى كه « نُعم » بر من نظر رحمت مىاندازد ، بگذار نه « سُعدَى » مرا يارى دهد ؛ و نه « جُمْل » ( كه دو محبوبه مشهورند ) با من نيكى نمايد !\r\n28 - تحقيقاً و مسلّماً ديدگان من از رويت غير نُعم زنگار گرفته است ، و بوسيدن خاك كويش با پلكهاى چشمانم موجب جلاى آن زنگار مىگردد !\r\n29 - اين مردمان و خويشاوندان من از قديم الايّام مىدانسته‌اند كه من كشته نگاه زير چشمان او مىباشم ، زيرا كه او در هر يك از اعضاء و جوارح من شمشيرى و دشنه‌اى فروبرده است .\r\n حَديثى قَديمٌ فى هَواها وَ ما لَهُ * كَما عَلِمَتْ بَعْدٌ ، وَ لَيْسَ لَهُ قَبْلُ ( 30 )\r\nوَ ما لِىَ مِثْلٌ فى غَرامى بِها ، كَما * غَدَتْ فِتْنَةً فى حُسْنِها ما لَها مِثْلُ ( 31 )\r\nحَرامٌ شِفا سُقْمى لَدَيْها رَضيتُ ما * بِهِ قَسَمَتْ لى فى الْهَوَى وَ دَمى حِلُّ ( 32 )\r\nفَحالى وَ إنْ ساءَتْ فَقَدْ حَسُنَتْ بِها * وَ ما حَطَّ قَدْرى فى هَواها بِهِ أعْلو ( 33 ) \r\n\r\n","description":"","footnote":"","page_name":" 342 ","page_number":360},
  {"content":"\r\n\r\n وَ عِنْوانُ ما فيها لَقيتُ وَ ما بِهِ * شَقيتُ وَ فى قَوْلى اخْتَصَرْتُ وَ لَمْ أغْلُ ( 34 )\r\nخَفيتُ ضَنًى حَتَّى لَقَدْ ضَلَّ عَائِدى * وَ كَيْفَ تَرَى الْعُوّادُ مَنْ لَا لَهُ ظِلُّ ( 35 )\r\nوَ ما عَثَرَتْ عَيْنٌ عَلَى أثَرى وَ لَمْ * تَدَعْ لِىَ رَسْماً فى الْهَوَى الاعْيُنُ النُّجْل ( 36 )\r\nوَ لى هِمَّةٌ تَعْلو إذا ما ذَكَرْتُها * وَ روحٌ بِذِكْراها إذا رَخُصَتْ تَغْلو ( 37 )\r\nجَرَى حُبُّها مَجْرَى دَمى فى مَفاصِلى * فَأصْبَحَ لى عَنْ كُلِّ شُغْلٍ بِها شُغْلُ ( 38 ) \r\n03 - گفتار من در عشق‌ورزى با وى از زمان عالم ذَرّ و قديم مىباشد ، و عشق به او همان‌طور كه خودش مىداند قبل و بعدى ندارد .\r\n31 - همانند من در عشق گدازان به او يافت نمىشود ؛ همان‌طور كه او در نهايت زيبائيش فتنه‌اى گشته است كه مثل و نظير ندارد .\r\n32 - شفاى مرض من در نزد وى غير قابل امكان است ؛ من راضى شده‌ام به آنچه را كه او براى من در عشق خود مقدّر نموده است ، و خون من بر او حلال مىباشد .\r\n33 - على هذا حال من اگرچه بد است و ليكن به‌واسطه او نيكو است ؛ و آن مقدار كه در راه عشق او از منزلتم كاسته شده است ، به‌واسطه او ترفيع و بلندى مقام مىيابم .\r\n34 - و عنوان و خلاصه برداشت من از او در آنچه را كه به آن رسيده‌ام و آنچه را كه بدان گرفتار آمده‌ام ؛ و با وجود آنكه در سخنم طريق اختصار را مىپيمايم و غلوّ نمىكنم ،\r\n\r\n","description":"","footnote":"","page_name":" 343 ","page_number":361},
  {"content":"\r\n\r\n35 - آن مىباشد كه : من از شدّت مرض جانكاه او پنهان شده‌ام ، به‌طورىكه عيادت‌كننده از من مرا نمىشناسد ؛ و چگونه تصوّر دارد كه عيادت‌كنندگان ببينند كسى را كه سايه ندارد !\r\n36 - و اثرى از من باقى نمانده است تا مورد چشم زخم قرار گيرم ؛ و آن چشمان درشت و سياه احباب آن‌قدر به من افتاده است كه در راه عشق و هواى ايشان براى من رسم و وجود عينى خارجى نگذارده است بماند .\r\n37 - و براى من همّتى است پايين و پست كه با ذكر او بالا مىرود . و براى من روحى است ضعيف و ارزان ؛ و چون ياد او را مىنمايم قوىّ و گران قيمت مىگردد .\r\n38 - محبّت او به مانند جريان خون من در مفاصل اعضاى من جارى گشته است ، و بنابراين اين‌طور شده است كه مرا از هر شغلى بازداشته و فقط به خودش مشغول ساخته است .\r\n\r\nلاميّه ابن فارض دقيق‌ترين دستورهاى سلوكى را مىدهد\r\n فَنافِسْ بِبَذْلِ النَّفْسِ فيها أخا الْهَوَى * فَإنْ قَبِلَتْها مِنْكَ يا حَبَّذا الْبَذْلُ ( 39 )\r\nفَمَنْ لَمْ يَجُدْ فى حُبِّ نُعْمٍ بِنَفْسِهِ * وَ لَوْ جادَ بِالدُّنْيا إلَيْهِ انْتَهَى الْبُخْلُ ( 40 )\r\nوَ لَوْ لا مُراعاةُ الصِّيانَةِ غَيْرَةً * وَ لَوْ كَثُروا أهْلُ الصَّبابَةِ أوْ قَلّوا ( 41 )\r\nلَقُلْتُ لِعُشّاقِ الْمَلاحَةِ أقْبِلوا * إلَيْها عَلَى رَأْيى وَ عَنْ غَيْرِها وَلّوا ( 42 )\r\nوَ إنْ ذُكِرَتْ يَوْماً فَخِرّوا لِذِكْرِها * سُجوداً وَ إنْ لاحَتْ ، إلَى وَجْهِها صَلّوا ( 43 ) \r\n39 - پس اى برادر هم كيش عشقى من ! در راه محبوبه نُعم در بذل نفست\r\n\r\n","description":"","footnote":"","page_name":" 344 ","page_number":362},
  {"content":"\r\n\r\nاز ديگران پيشى بگير ! پس اگر وى اين را از تو قبول نمايد ، به به از اين بذل !\r\n40 - پس كسى كه جان خود را در راه محبّت محبوبه نُعم بخشش نكند ، اگر تمام دنيا را هم ببخشد ، عنوان بخل و امساك به دو منتهى خواهد گشت .\r\n41 - و اگر لزوم مراعات سرّ دارى از جهت غيرت بر محبوبه نُعم نبود ، و اگرچه اهل عشق زياد بودند و يا كم بودند ؛\r\n42 - تحقيقاً من به عاشقان ملاحت مىگفتم : روى بياوريد به سوى وى طبق رأى و نظريّه من ، و از غير او روى برگردانيد !\r\n43 - و اگر روزى نام وى برده شد به پاس ياد او همگى به سجده به روى زمين درافتيد ؛ و اگر پيدا و نمايان شود ، به سوى صورتش نماز بخوانيد !\r\n وَ فى حُبِّها بِعْتُ السَّعادَةَ بِالشَّقا * ضَلالًا وَ عَقْلى عَنْ هُداىَ بِهِ عَقْلُ ( 44 )\r\nوَ قُلْتُ لِرُشْدى وَ التَّنَسُّكِ و التُّقَى * تَخَلَّوْا ، وَ ما بَيْنى وَ بَيْنَ الْهَوَى خَلّوا ( 45 )\r\nوَ فَرَّغْتُ قَلْبى عَنْ وُجودى مُخْلِصاً * لَعَلِّى فى شُغْلى بِها مَعَها أخْلو ( 46 )\r\nوَ مِنْ أجْلِها أسْعَى لِمَنْ بَيْنَنا سَعَى * وَ أعْدو ، وَ لا أغْدو لِمَنْ دَأْبُهُ الْعَذْلُ ( 47 )\r\nفَأرْتاحُ لِلْواشينَ بَيْنى وَ بَيْنَها * لِتَعْلَمَ ما ألْقَى وَ ما عِنْدَها جَهْلُ ( 48 )\r\nوَ أصْبو إلَى الْعُذّالِ حُبًّا لِذِكْرِها * كَأنَّهُمُ ما بَيْنَنا فى الْهَوَى رُسْلُ ( 49 )\r\nفَإنْ حَدَّثوا عَنْها فَكُلّى مَسامِعٌ * وَ كُلِّىَ إنْ حَدَّثْتُهُمْ ، ألْسُنٌ تَتْلو ( 05 ) \r\n\r\n","description":"","footnote":"","page_name":" 345 ","page_number":363},
  {"content":"\r\n\r\n44 - و راجع به محبّت او بود كه من سعادت را به شقاوت از روى گمراهى فروختم . و عقل از هدايت من عقال خورده است .\r\n45 - من به ترقّيات عقلانى خودم و به عبادت و تقواى ملازم با وجود خودم گفتم : مرا رها كنيد ! و ما بين من و عشق من به محبوبه‌ام را باز بگذاريد !\r\n46 - و من دلم را از سراسر وجودم از روى اخلاص فارغ ساختم ، به اميد آنكه من در اشتغالم ، با خصوص محبوبه‌ام خلوت داشته باشم .\r\n47 - و از جهت وى بود كه من در ميان كسانى كه فيما بين ما سعايت مىنمودند مىشتافتم و مىدويدم ، و امّا با كسى كه عادت او سرزنش و ملامت درباره او بود نمىرفتم و برخورد نمىنمودم .\r\n48 - بنابراين من با سخن‌چينان فيما بين من و او آرامش و راحت داشتم ، براى آنكه وى بداند چه به من رسيده است ؛ درحالىكه او اصلًا جاهل نمىباشد .\r\n49 - و از جهت محبّت به ذكر او و ياد او ، به سوى ملامت‌كنندگان ميل پيدا مىنمودم ، به‌طورىكه گويا آنان در ميان ما در راه عشق و محبّت رسولانى مىباشند .\r\n50 - لهذا اگر آنها از وى ياد كرده و سخن مىگفتند تمام وجود من گوش بود ؛ و اگر من با ايشان سخن مىگفتم تمام وجود من زبان بود كه تكلّم مىنمود .\r\n\r\nلاميّه ابن فارض متضمّن آخرين دقائق و لطائف عشق مىباشد\r\n تَخالَفَتِ الاقْوالُ فينا تَبايُنا * بِرَجْمِ ظُنونٍ بَيْنَنا ما لَها أصْلُ ( 51 )\r\nفَشَنَّعَ قَوْمٌ بِالْوِصالِ وَ لَمْ تَصِلْ * وَ أرْجَفَ بِالسِّلْوانِ قَوْمٌ وَ لَمْ أسْلُ ( 52 )\r\nفَما صَدَقَ التَّشْنيعُ عَنْها لِشِقْوَتى * وَ قَدْ كَذَبَتْ عَنّى الاراجيفُ وَ النَّقْلُ ( 53 ) \r\n\r\n","description":"","footnote":"","page_name":" 346 ","page_number":364},
  {"content":"\r\n\r\n وَ كَيْفَ ارَجّى وَصْلَ مَنْ لَوْ تَصَوَّرَتْ * حِماها الْمُنَى وَهْماً ، لَضاقَتْ بِهِ السُّبْلُ ( 54 )\r\nوَ إنْ وَعَدَتْ لَمْ يَلْحَقِ الْفِعْلُ قَوْلَها * وَ إنْ أوْعَدَتْ فَالْقَوْلُ يَسْبِقُهُ الْفِعْلُ ( 55 )\r\nعِدينى بِوَصْلٍ وَ امْطُلى بِنَجازِهِ * فَعِنْدى إذا صَحَّ الْهَوَى حَسُنَ الْمَطْلُ ( 56 ) \r\n51 - اقوال و آرائى كه درباره ما ردّ و بدل مىگشت تخالف داشت ، و براساس گمان و پندارى رَمى مىشد كه ابداً اصلى نداشت .\r\n52 - گروهى مرا به وصال او تشنيع نمودند ، درحالىكه وصال با وى امتناع دارد ؛ و گروهى مرا به آرامش بىپايه و اساس رمى كردند درحالىكه من آرامش نداشتم .\r\n53 - بر اساس بدبختى من ، تشنيع به وصال درست درنيامد ؛ و اراجيف و نقل در تسلّى و آرامش هم معلوم شد دروغ است .\r\n54 - آخر چگونه من اميد وصال كسى را داشته باشم كه اگر آرزوهاى پندارى و خيالى ، تصوّر غرقگاه منزل او را كند ، راههاى به سوى او بسته و تنگ مىگردد .\r\n55 - آن محبوبهء نُعم ( حضرت اسماء الهيّه ) طورى است كه اگر وعده‌اى بدهد هيچ‌گاه وفاى به آن عملًا در دنبال گفتارش نمىآيد ، و اگر بيمى بدهد گفتارش مىماند و كردارش بر آن گفتار پيشى مىگيرد .\r\n56 - اى محبوبه من ! تو مرا وعدهء وصال بده امّا عمل به آن وعده را تأخير بينداز ! چرا كه نزد من در راه عشق راستين ، مماطله و تأخير نيكو مىباشد .\r\n وَ حُرْمَةِ عَهْدٍ بَيْنَنا عَنْهُ لَمْ أحُلْ * وَ عَقْدٍ بِأَيْدٍ بَيْنَنا ما لَهُ حَلُّ ( 57 ) \r\n\r\n","description":"","footnote":"","page_name":" 347 ","page_number":365},
  {"content":"\r\n\r\n لَانْتِ عَلَى غَيْظِ النَّوَى وَ رِضَى الْهَوَى * لَدَىَّ وَ قَلْبى ساعَةً مِنْكِ ما يَخْلو ( 58 )\r\nتُرَى مُقْلَتى يَوْماً تَرَى مَنْ احِبُّهُمْ * وَ يُعْتِبُنى دَهْرى وَ يَجْتَمِعُ الشَّمْلُ ( 59 )\r\nوَ ما بَرِحوا مَعْنى أراهُمْ مَعى فَإنْ * نَأوْا صورَةً فى الذِّهْنِ قامَ لَهُمْ شَكْلُ ( 60 )\r\nفَهُمْ نُصْبُ عَيْنى ظاهِراً حَيْثُما سَرَوْا * وَ هُمْ فى فُؤادى باطِناً أيْنَما حَلّوا ( 61 )\r\nلَهُمْ أبَداً مِنّى حُنُوٌّ وَ إنْ جَفَوْا * وَ لى أبَداً مَيْلٌ إلَيْهِمْ وَ إنْ مَلّوا ( 62 ) « 1 » \r\n57 - و سوگند به حرمت عهدى كه ميان ما بسته شده است و من از آن بر نمىگردم ، و سوگند به عقد و پيمانى كه با شدّت و قوّت در ميان ما استوار شده است كه قابل باز شدن نمىباشد .\r\n58 - هرآينه تحقيقاً تو در حالت غيظ و دشمنى عيادت‌كنندگان به‌واسطه دورى از تو ، و خرسندى دوستان به‌واسطه نزديكى به تو ؛ در هر دو حالت نزد من هستى ، و قلب من يك ساعت هم از تو فارغ نمىباشد !\r\n59 - آيا امكان دارد كه چشم من بدين‌گونه ديده شود و جلوه كند روزى ،\r\n\r\n\r\n","description":"","footnote":"\r\n( 1 ) « ديوان ابن فارض مصرى » لاميّه ، از طبع اوّل ( 1372 قمرى ) دار العلم للجميع ، ص 38 تا ص 42 ؛ و از طبع سنه 1382 دار صادر - دار بيروت : ص 134 تا ص 139 ؛ و در شرح ديوان كامل ابن فارض تصنيف شيخين : حسن بورينى و عبد الغنىّ نابلُسىّ ، ( از طبع دار التّراث بيروت ) در ج 2 ، از ص 108 تا ص 136 شرح اين لاميّه را خواه از جهت ادبيّت و تركيب و خواه از جهت معانى راقيه عرفانيّه ، بطور اكمل و اوفى ذكر كرده است ، و ترجمه اختصارى ما در اينجا عمدةً بر اساس همان شرح مىباشد .\r\n","page_name":" 348 ","page_number":366},
  {"content":"\r\n\r\nدر حالتى كه ببيند كسانى را كه من آنها را دوست دارم ؛ و روزگار من با من سر سازش داشته باشد ، و جمعيّت ما اجتماع پيدا نمايند ؟ !\r\n60 - و پيوسته آنان با من هستند ؛ از جهت معنى آنها را مىبينم . پس اگر از ناحيهء صورت و چهره دور شوند ، براى ايشان در ذهن من شكلى بر پا خواهد شد .\r\n61 - پس آنها در ظاهر در برابر ديدگان من مىباشند هرجا كه بروند . و آنها در باطن در دل من مىباشند هر كجا كه وارد شوند .\r\n62 - از جانب من نسبت بديشان هميشه و بطور دوام مهربانى و عطوفت است اگرچه آنان جفا نمايند ؛ و از براى من ميل و گرايش است به سوى آنان گرچه ملالت پيدا كنند .\r\n\r\nهمراهى و اتّحاد محبّ و محبوب در هر حالى از حالات\r\n فتوى پير مغان دارم و قولى است قديم * كه حرام است مى آنجا كه نه يارست نديم\r\nچاك خواهم زدن اين دلق ريائى چكنم * روح را صحبت ناجنس عذابى است اليم\r\nتا مگر جرعه فشاند لب جانان بر من * سالها شد كه منم بر در ميخانه مقيم\r\nمگرش خدمت ديرين من از ياد برفت * اى نسيم سحرى ياد دهش عهد قديم\r\nبعد صد سال اگر بر سر خاكم گذرى * سر بر آرد ز گِلم رقص كنان عظم رميم\r\nدلبر از ما به صد امّيد ستد اوّل دل * ظاهراً عهد فرامُش نكند خلق كريم\r\nغنچه گو تنگدل از كار فروبسته مباش * كز دم صبح مدد يا بى و انفاس نسيم \r\n\r\n","description":"","footnote":"","page_name":" 349 ","page_number":367},
  {"content":"\r\n\r\n فكر بهبود خود اى دل ز درى ديگر كن * درد عاشق نشود به ، به مداواى حكيم\r\nگوهر معرفت اندوز كه با خود ببرى * كه نصيب دگران است نِصاب زر و سيم\r\nدام سخت است مگر يار شود لطف خدا * ورنه آدم نبرد صرفه ز شيطان رجيم\r\nحافظ ار سيم و زرت نيست چه شد ، شاكر باش * چه به از دولت لطف سخن و طبع سليم « 1 » \r\n\r\nعاشقان لقاء خدا ، از هيچ گزندى نمىهراسند\r\nدر اينجاست كه هر عقل سليمى حكم مىكند كه بايد تنها دل را به خداوند سپرد ، و از تمام رسوم و عادات و آدابى كه انسان را از خدا به غير خدا مشغول مىسازند چشم فروبست ، و يك تنه و تنها گرچه جميع عالم مخالفت كنند قدم در جادّه صدق و طىّ طريق لقاء و مرضات حضرت ربّ ودود نهاد ، و به متابعت از پيغمبر اكرم :  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً  « 2 » به نداى جان آفرين :\r\n قُلِ اللَّهُ ثُمَّ ذَرْهُمْ فِي خَوْضِهِمْ يَلْعَبُونَ  . « 3 »\r\n« بگو : الله ، و پس آنگاه بگذار ايشان را كه در امور سرگرم‌كنندهء خود غوطه‌ور شده و به بازى اشتغال ورزند\r\n\r\n\r\n","description":"","footnote":"\r\n( 1 ) « ديوان خواجه شمس الدّين حافظ شيرازى » طبع پژمان ، ص 159 و 160 ، غزل شماره 355\r\n( 2 ) آيه 21 ، از سوره 33 : الاحزاب : « هرآينه تحقيقاً از براى شما در رسول خدا اسوه و الگوى زيبائى وجود دارد ، براى كسى كه اميد به خدا و روز آخرت دارد و خداوند را زياد ياد مىكند . »\r\n( 3 ) ذيل آيه 91 ، از سوره 6 : الانعام\r\n","page_name":" 350 ","page_number":368},
  {"content":"\r\n\r\nگوش فرا داد ، و نه تنها با قدم بلكه با دست و سينه خود را روى زمين كشانيد و به سمت او حركت كرد و با سرّ و سويداى جان آن ندا را لبّيك گفت ؛ و از تحت ارتداد بيرون آمده در تحت گروه  يُحِبُّهُمْ وَ يُحِبُّونَهُ   ، وَ لا يَخافُونَ لَوْمَةَ لائِمٍ  قرار گرفت :\r\n يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ .  « 1 »\r\n« اى كسانى كه ايمان آورده‌ايد ! هر كدام از شما كه از دينش برگردد ، به زودى خداوند گروهى ديگر را مىآورد كه او آنها را دوست دارد و آنها هم او را دوست دارند . نسبت رفتارشان با مؤمنين ، نرم و انعطاف‌پذير ؛ و با كافرين سخت و ناهموار مىباشد . ايشان در راه خدا جهاد مىكنند و از ملامت هيچ ملامت كننده‌اى در خوف و هراس نيستند . آنست فضل خداوند كه به هر كس كه بخواهد مىدهد ؛ و خداوند واسع و عليم است ! »\r\nدر اينجاست كه باز بيت الغزل عارف شيراز از عالم غيب ، سروش جان‌بخش و حيات آفرين خداوندى را به عنوان سرود دائمى در گوشهاى روان زنده دلان مىنوازد :\r\n دست از طلب ندارم تا كام من برآيد * يا جان رسد به جانان يا جان ز تن برآيد\r\nبگشاى تربتم را بعد از وفات و بنگر * كز آتش درونم دود از كفن برآيد \r\n\r\n\r\n","description":"","footnote":"\r\n( 1 ) آيه 54 ، از سوره 5 : المائدة\r\n","page_name":" 351 ","page_number":369},
  {"content":"\r\n\r\n بنماى رخ كه خلقى واله شوند و حيران * بگشاى لب كه فرياد از مرد و زن برآيد\r\nجان بر لب است و حسرت در دل كه از لبانش * نگرفته هيچ كامى جان از بدن برآيد\r\nاز حسرت دهانش آمد به تنگ جانم * خود كام تنگدستان كى زان دهن برآيد\r\nبر بوى آنكه در باغ يابد گلى چو رويت * آيد نسيم و هر دم گِرد چمن برآيد\r\nگويند ذكر خيرش در خيل عشقبازان * هرجا كه نام حافظ در انجمن برآيد « 1 » \r\n\r\nخبر يونس بن ظبيان درباره صفات أُولوا الالباب\r\nسيّد هاشم بحرانى روايتى بسيار جالب و دلنشين از يونس بن ظَبيان از حضرت امام جعفر بن محمّدٌ الصّادق عليهما السّلام روايت مىكند درباره أُولو الالباب ؛ كه منهاج و رويّه آنان چيست ، و محبّتشان به خدا چگونه است ، و راه و طريق آنها چطور است ، و براى لقاء و معرفت و تقرّب به حضرت او چه كارهائى را بجا مىآورند ؟ و بالاخره نشان مىدهد كه هر كس بخواهد به مقام كمال برسد ، تنها راهش متابعت از ائمّه عليهم السّلام مىباشد ؛ تا بتواند از تمام عقبات و كريوه‌هاى صعب العبور بگذرد و از دستبرد شيطان و نفس امّاره نجات يابد ، تا به مقام علم اليقين و عين اليقين و حقّ اليقين و اصل شود . وى در تفسير\r\n\r\n\r\n","description":"","footnote":"\r\n( 1 ) « ديوان خواجه حافظ » طبع پژمان ، ص 90 ، غزل شماره 202 ؛ و در اين مجموعه در نيم‌بيت دوّمِ بيت اوّل با عبارت « يا تن رسد به جانان » آورده شده بود ، ليكن چون از جهت معنى خالى از ركاكت نبود ، ما از روى بعضى از نسخ ديگر « ديوان حافظ » به عبارت « يا جان رسد به جانان » تصحيح نموديم\r\n","page_name":" 352 ","page_number":370},
  {"content":"\r\n\r\nآيه مباركه :\r\n يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ .  « 1 »\r\nرواياتى را نقل مىكند ، از آن جمله اين روايت است :\r\nاز ابن بابويه ، از علىّ بن الحسين ، از أبو محمّد هارون بن موسى ، از محمّد بن هَمّام ، از عبد الله بن جعفر حِمْيَرىّ ، از عمر بن علىّ عبدى ، از داود ابن كُثَير رَقّى ، از يونس بن ظبيان ؛ كه او گفت : من وارد شدم بر امام جعفر بن محمّدٌ الصّادق عليهما السّلام و گفتم : يا بن رسول الله ! من داخل شدم بر مالك و اصحابش و شنيدم بعضى از آنها مىگفتند : خداوند داراى صورت است ، و بعضى مىگفتند : خداوند داراى دو دست است ؛ و در اين مطلب استشهاد مىنمودند بقَولِه تعالى :  بِيَدَيَّ أَسْتَكْبَرْتَ  . و بعضى مىگفتند : خداوند جوان است در حدود جوانان سىساله . در نزد تو چيست درباره اين مسائل يا بن رسول الله ؟ !\r\nيونس گفت : حضرت در حال تكيه بودند ، نشستند و شانه و پشت برگرفتند و عرض كردند :\r\nاللَهُمَّ عَفْوَكَ ! عَفْوَكَ ! « بار خداوندا تو عفوت را برسان ! تو عفوت را برسان ! از اين سخن ناهنجار » !\r\n\r\nمنهاج و روش موحّدين در توحيد و معرفت الهى ، در حديث امام صادق عليه السّلام\r\nسپس فرمودند : يَا يُونُسُ ! مَنْ زَعَمَ أَنَّ لِلَّهِ وَجْهاً كَالْوُجُوهِ فَقَدْ أَشْرَكَ\r\n\r\n\r\n","description":"","footnote":"\r\n( 1 ) . آيات 71 تا 76 ، از سوره 38 : ص اين‌طور است :       إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ * فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ فَسَجَدَ الْمَلائِكَةُ كُلُّهُمْ أَجْمَعُونَ * إِلَّا إِبْلِيسَ اسْتَكْبَرَ وَ كانَ مِنَ الْكافِرِينَ * قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ * قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ .      \r\n","page_name":" 353 ","page_number":371},
  {"content":"\r\n\r\nوَ مَنْ زَعَمَ أَنَّ لِلَّهِ جَوَارِحَ كَجَوَارِحِ الْمَخْلُوقِينَ فَهُوَ كَافِرٌ بِاللَّهِ ، فَلَا تَقْبَلُوا شَهَادَتَهُ ! وَ لَا تَأْكُلُوا ذَبِيحَتَهُ ! تَعَالَى اللَّهُ عَمَّا يَصِفُهُ الْمُشَبِّهُونَ بِصِفَةِ الْمَخْلُوقِينَ .\r\nفَوَجْهُ اللَّهِ أَنْبِيَاؤُهُ وَ أَوْلِيَاؤُهُ .\r\nوَ قَوْلُهُ : خَلَقْتُ بِيَدَىَّ أَسْتَكْبَرْتَ ، فَالْيَدُ : الْقُدْرَةُ [ كَقَوْلِهِ : 
  ] وَ أَيَّدَكُم بِنَصْرِهِ . فَمَنْ زَعَمَ أَنَّ اللَّهَ فِى شَىْءٍ ، أَوْ عَلَى شَىْءٍ ، أَوْ تَحَوَّلَ مِنْ شَىْءٍ إلَى شَىْءٍ ، أَوْ يَخْلُو مِنْهُ شَىْءٌ ، وَ لَا يَخْتَلِى « 1 » مِنْهُ مَكَانٌ ، أَوْ يَشْغَلُ بِهِ شَىْءٌ ؛ فَقَدْ وَصَفَهُ بِصِفَةِ الْمَخْلُوقِينَ .\r\nوَ اللَّهُ خَالِقُ كُلِّ شَىْءٍ . لَا يُقَاسُ بِالْمِقْيَاسِ ، وَ لَا يُشْبِهُ بِالنَّاسِ . وَ لَا يَخْلُو مِنْهُ مَكَانٌ ، وَ لَا يَشْتَغِلُ بِهِ مَكَانٌ . قَرِيبٌ فِى بُعْدِهِ ، بَعِيدٌ فِى قُرْبِهِ . ذَلِكَ اللَّهُ رَبُّنَا لَا إلَهَ غَيْرُهُ .\r\nفَمَنْ أَرَادَ اللَّهَ وَ أَحَبَّهُ بِهَذِهِ الصِّفَة فَهُوَ مِنَ الْمُوَحِّدِينَ . وَ مَنْ أَحَبَّهُ بِغَيْرِ هَذِهِ الصِّفَةِ فَاللَّهُ مِنْهُ بَرِيءٌ وَ نَحْنُ مِنْهُ بُرَءَاءُ .\r\n« اى يونس ! كسى كه گمان كند خداوند داراى صورتى مىباشد مانند صورتها ، تحقيقاً شرك آورده است . و كسى كه گمان كند خداوند داراى اعضاء و جوارحى مىباشد مانند جوارح مخلوقات تحقيقاً كفر ورزيده است به خداوند . بنابراين نبايستى شهادتش را قبول كنيد ! و نبايستى ذبيحه و كشتارش را بخوريد ! بلند مرتبه است خداوند از آنچه را كه تشبيه‌كنندگان او را به صفات خلائق توصيف مىنمايند .\r\nبنابراين « وجهُ الله » عبارت هستند از انبياى وى و اولياى وى\r\n\r\n\r\n","description":"","footnote":"\r\n( 1 ) . اين‌طور در ضبط نسخه وارد است ، و ليكن صحيح آن بايد أوْ يَخْتَلى بوده باشد . در « أقرب الموارد » گويد : الخَلْوَةُ : المكانُ الّذى يختلى فيه الرّجلُ .\r\n","page_name":" 354 ","page_number":372},
  {"content":"\r\n\r\nو امّا در كلام او كه وارد است :  خَلَقْتُ بِيَدَيَّ أَسْتَكْبَرْتَ  « من آدم را با دو دست خودم آفريدم . تو از سجده بر او استكبار ورزيدى ؟ ! » در اينجا يد ( دست ) به معنى قدرت مىباشد . شاهد در أَيَّدَكُمْ بِنَصْرِهِ است . ( كه أيَّدَ از همان مادّه يَد است ، يعنى خداوند با نصرت خودش شما را تقويت نمود ! )\r\nبناءً على هذا كسى كه معتقد باشد خداوند در چيزى است ، و يا بر چيزى است ، يا از چيزى به چيز دگرى تحوّل يافته است ، يا از او چيزى فارغ است ، يا از او مكانى خالى مىباشد ؛ يا او را چيزى به خود مشغول مىسازد ؛ او را با صفت مخلوقات توصيف نموده است . درحالىكه خداوند خالق تمام چيزهاست . با مقياس و ميزانى نمىتوان او را سنجيد . و با مردم مشابهتى ندارد ، و محلّى وجود ندارد كه از او خالى بوده باشد ؛ و مكانى به او مشغول نشده . در عين دورىاش نزديك است ؛ و در عين نزديكىاش دور . آنست خداوند پروردگار ما كه معبودى غير از او نيست .\r\nپس كسى كه خدا را بخواهد و اراده كند و دوست داشته باشد بدين صفت ، او از زمره موحّدين مىباشد ؛ و كسى كه وى را به دون اين صفت بخواند و دوست داشته باشد ، خداوند از او بيزار است ، و ما نيز از او بيزار هستيم » !\r\n\r\nبيان امام : معرفت خداوند از طريق دارج و رائج بدست نمىآيد\r\nسپس حضرت عليه السّلام فرمود :\r\nإنَّ أُولِى الالْبَابِ الَّذِينَ عَمِلُوا بِالْفِكْرَةِ حَتَّى وَرِثُوا مِنْهُ حُبَّ اللَّهِ . فَإنَّ حُبَّ اللَّهِ إذَا وَرِثَتْهُ الْقُلُوبُ اسْتَضَاءَ بِهِ وَ أَسْرَعَ إلَيْهِ اللُّطْفُ « 1 » ، فَإذَا نَزَلَ مَنْزِلَةَ اللُّطْفِ صَارَ مِنْ أَهْلِ الْفَوَائِدِ\r\n\r\n\r\n","description":"","footnote":"\r\n( 1 ) . در « أقرب الموارد » گويد : لَطَفَ به و - له ( ن ) لُطْفاً : رفَق به ، و - اللهُ للعبد و بالعبد : رفَق به و أوصلَ إليه ما يُحبُّ برِفقٍ ، و : وفّقَهُ ، و : عصَمه فهو لطيفٌ به ، و الاسم : اللَّطَف ، و الشّىءُ : دَنا .\r\n","page_name":" 355 ","page_number":373},
  {"content":"\r\n\r\nفَإذَا صَارَ مِنْ أَهْلِ الْفَوَائِدِ تَكَلَّمَ بِالْحِكْمَةِ . وَ إذَا تَكَلَّمَ بِالْحِكْمَةِ صَارَ صَاحِبَ فِطْنَةٍ « 1 » . فَإذَا نَزَلَ مَنْزِلَةَ الْفِطْنَةِ عَمِلَ بِهَا فِى الْقُدْرَةِ ، فَإذَا عَمِلَ بِهَا فِى الْقُدْرَةِ عَمِلَ فِى الاطْبَاقِ السَّبْعَةِ .\r\nفَإذَا بَلَغَ هَذِهِ الْمَنْزِلَةَ صَارَ يَتَقَلَّبُ فِى لُطْفٍ وَ حِكْمَةٍ وَ بَيَانٍ .\r\nفَإذَا بَلَغَ هَذِهِ الْمَنْزِلَةَ جَعَلَ شَهْوَتَهُ وَ مَحَبَّتَهُ فِى خَالِقِهِ .\r\nفَإذَا فَعَلَ ذَلِكَ نَزَلَ الْمَنْزِلَةَ الْكُبْرَى ؛ فَعَايَنَ رَبَّهُ فِى قَلْبِهِ ، وَ وَرِثَ الْحِكْمَةَ بِغَيْرِ مَا وَرِثَتْهُ الْحُكَمَاءُ ، وَ وَرِثَ الْعِلْمَ بِغَيْرِ مَا وَرِثَتْهُ الْعُلَمَاءُ ، وَ وَرِثَ الصِّدْقَ بِغَيْرِ مَا وَرِثَهُ الصِّدِّيقُونَ .\r\n« اولو الالباب و خردمندان ، كسانى هستند كه با تفكّر سر و كار دارند تا آنكه نتيجه حاصله از آن محبّت خدا مىگردد . زيرا چون دلها حبّ خدا را در خود گرفت و پذيرفت ، دل به حبّ خدا روشن مىشود ، و لطف خدا بدان سرعت مىگيرد .\r\nو چون در منزل لطف قرار گرفت ( و اسم لطيف الهى بر وى فرود آمد ) از گروه و اهل فوائد مىشود .\r\nو چون از گروه و اهل فوائد گشت با حكمت سخن مىگويد . و چون با حكمت سخن گفت از گروه و اهل فِطنت ( حذاقت و جودت فهم ) مىگردد . و چون در منزل فطنت وارد شد با فطنت ، در قدرت دست مىبرد . و چون با فطنت در قدرت دست برد در طبقات هفتگانه آسمان اثر و عمل مىكند .\r\nو چون بدين مرتبه بالغ شد ، وجودش در لطف و حكمت و بيان دگرگون مىشود\r\n\r\n\r\n","description":"","footnote":"\r\n( 1 ) . در « أقرب الموارد » گويد : الفِطْنةُ بالكسر : الحِذق و الفهم ، و قد تُفسَّر بجودة تهيّؤِ النّفسِ لتصوّر ما يرِدُ عليها مِن الغير ؛ و يُقابلُها الغَباوة . ج : فِطَن .\r\n","page_name":" 356 ","page_number":374},
  {"content":"\r\n\r\nو چون بدين منزلت رسيد ، شهوت و ميل و محبّتش را در خالق خودش قرار مىدهد .\r\nو چون اين كار را انجام داد در منزلت و مكانت كبراى خداوندى وارد مىشود و پروردگارش را در دلش بالعيان مشاهده مىكند . و حكمت را از غير طريقى كه حكماء بدست آورده‌اند بدست مىآورد . و علم را از غير راهى كه علماء آموخته‌اند مىآموزد . و صدق را از غير منهجى كه صدّيقون تحصيل كرده‌اند تحصيل مىنمايد . »\r\nإنَّ الْحُكَمَاءَ وَرِثُوا الْحِكْمَةَ بِالصَّمْتِ . وَ إنَّ الْعُلَمَاءَ وَرِثُوا الْعِلْمَ بِالطَّلَبِ . وَ إنَّ الصِّدِّيقِينَ وَرِثُوا الصِّدْقَ بِالْخُشُوعِ وَ طُولِ الْعِبَادَةِ .\r\nفَمَنْ أَخَذَهُ بِهَذِهِ السِّيرَةِ إمَّا أَنْ يَسْفلَ وَ إمَّا أَنْ يُرْفَعَ . وَ أَكْثَرُهُمُ الَّذِى يَسْفُلُ وَ لَا يَرْفعُ إذَا لَمْ يَرْعَ حَقَّ اللَّهِ وَ لَمْ يَعْمَلْ بِمَا أَمَرَهُ بِهِ .\r\nفَهَذِهِ صِفَةُ مَنْ لَمْ يَعْرِفِ اللَّهَ حَقَّ مَعْرِفَتِهِ ، وَ لَمْ يُحِبُّهُ حَقَّ مَحَبَّتِهِ .\r\nفَلَا يَغُرَّنَّكَ صَلَاتُهُمْ وَ صِيَامُهُمْ وَ رِوَايَاتُهُمْ وَ عُلُومُهُمْ ؛ فَإنَّهُمْ حُمُرٌ مُسْتَنْفِرَةٌ . « 1 »\r\n« حكماء ، حكمت را از راه سكوت و صمت تحصيل مىكنند . و علماء ، علم را از راه طلب به دست مىآورند . و راستگويان ، صدق را از نهج خشوع و عبادتهاى دراز واجد مىشوند .\r\nو كسى كه بدين سيره و منهاج وارد شود و حكمت و علم و صدق را از آن اخذ كند يا به پستى واژگون مىگردد و يا به بالائى و برترى ترفيع مىيابد . و اكثريّت ايشان آنهائى هستند كه به پستى در مىافتند و به برترى و رفعت\r\n\r\n\r\n","description":"","footnote":"\r\n( 1 ) مقتبس از آيه 50 و 51 ، از سوره 74 : المدّثّر :   كَأَنَّهُمْ حُمُرٌ مُسْتَنْفِرَةٌ * فَرَّتْ مِنْ قَسْوَرَةٍ .  \r\n","page_name":" 357 ","page_number":375},
  {"content":"\r\n\r\nنمىگرايند اگر حقّ خداوند را رعايت ننموده و به اوامر وى عمل ننموده باشند .\r\nپس اين اوصاف كسى مىباشد كه خداى را آن‌طور كه بايد و شايد نشناخته و به دو معرفت پيدا نكرده است ، و آن‌طور كه بايد و شايد پاس محبّت او را نداشته و او را محبوب مطلق خويشتن ندانسته است .\r\n( اى يونس ! ) بنابراين نمازشان و روزه شان ترا فريب ندهد ، و روايات و علومشان ترا گول نزند ؛ چرا كه آنان خرانى هستند كه فرارى داده شده‌اند ! ( كه از شير ژيان پا به فرار گذارده‌اند » ) .\r\n\r\nحجج الهيّه انحصار در ائمّه دوازده‌گانه دارند\r\nسپس حضرت افاده فرمودند :\r\nيَا يُونُسُ ! إذَا أَرَدْتَ الْعِلْمَ الصَّحِيحَ فَعِنْدَنَا أَهْلَ الْبَيْتِ ! فَإنَّا وَرِثْنَاهُ ، وَ أُوتِينَا شَرْحَ الْحِكْمَةِ وَ فَصْلَ الْخِطَابِ .\r\n« اى يونس ! اگر علم صحيح را مىطلبى بدان كه نزد ما أهل البيت وجود دارد . زيرا كه آن علم به عنوان ميراث به ما رسيده است ، و به ما شرح حكمت و فصل خطاب عطا شده است . »\r\nيونس مىگويد : من گفتم : يَا بْنَ رَسُولِ اللَّهِ !\r\nوَ كُلُّ مَنْ كَانَ مِنْ أَهْلِ الْبَيْتِ وَرِثَ كَمَا وَرِثْتُمْ مِنْ عَلِىٍّ وَ فَاطِمَةَ ؟ !\r\n« تمام آنان كه از اهل بيت هستند آن علم را ارث برده‌اند همان‌طور كه شما از علىّ و فاطمه به ميراث برده‌ايد ؟ ! »\r\nحضرت فرمود : مَا وَرِثَهُ إلَّا الائِمَّةُ الاثْنَا عَشَرَ !\r\n« آن را به طريق ارث حائز نشده‌اند مگر امامان دوازده‌گانه ! »\r\nيونس مىگويد : عرض كردم : يا بن رسول الله ! ايشان را براى من نام ببر !\r\nحضرت فرمود : أَوَّلُهُمْ عَلِىُّ بْنُ أَبِى طَالِبٍ ، وَ بَعْدَهُ الْحَسَنُ وَ الْحُسَيْنُ ، وَ بَعْدَهُ عَلِىُّ بْنُ الْحُسَيْنِ ، وَ بَعْدَهُ مُحَمَّدُ بْنُ عَلِىٍّ ، وَ بَعْدَهُ أَنَا ، وَ بَعْدِى مُوسَى وَلَدِى ، وَ بَعْدَ مُوسَى عَلِىٌّ ابْنُهُ ، وَ بَعْدَ عَلِىٍّ مُحَمَّدٌ ، وَ بَعْدَ\r\n\r\n","description":"","footnote":"","page_name":" 358 ","page_number":376},
  {"content":"\r\n\r\nمُحَمَّدٍ عَلِىٌّ ، وَ بَعْدَ عَلِىٍّ الْحَسَنُ ، وَ بَعْدَ الْحَسَنِ الْحُجَّةُ ؛ اصْطَفَانَا اللَّهُ وَ طَهَّرَنَا ، وَ آتَانَا مَا لَمْ يُؤْتِ أَحَداً مِنَ الْعَالَمِينَ .\r\n« اوّل ايشان علىّ بن أبى طالب است ، و پس از او حسن و حسين ، و پس از او علىّ بن الحسين ، و پس از او محمّد بن علىّ ، و پس از او من ، و پس از من موسى فرزندم ، و پس از موسى علىّ پسرش ، و پس از علىّ محمّد ، و پس از محمّد علىّ ، و پس از علىّ حسن ، و پس از حسن حجّت ؛ خداوند ما را برگزيده است و تطهير نموده است ، و به ما عنايت فرموده است آنچه را كه به احدى از عالميان نداده است . »\r\nيونس گويد : پس از اين عرض كردم : يا بن رسول الله ! پسر عبد الله بن مسعود ديروز بر شما وارد شد و از شما پرسيد همين را كه من پرسيدم ؛ و شما جواب داديد به خلاف آنچه را كه به من جواب داديد !\r\nحضرت فرمود : يَا يُونُسُ ! كُلُّ امْرئ مَا يَحْتَمِلُهُ ! وَ لِكُلِّ وَقْتٍ حَدِيثُهُ ! وَ إنَّكَ لَاهْلٌ لِمَا سَأَلْتَهُ ! فَاكْتُمْهُ إلَّا عَنْ أَهْلِهِ ! « 1 »\r\n« اى يونس ! هر كس توانائى مقدار معيّنى از علوم را دارد كه آن را بردارد ! و از براى هر وقت گفتارى متناسب آن وقت مىباشد ! و تو اهليّت دارى درباره فهميدن آنچه را كه پرسيدى ! بنابراين ، اين علم را پنهان بدار مگر براى صاحبان آن كه اهليّت آن را دارند » !\r\n\r\nروايت « مصباح الشّريعة » : وَ إنَّ الْمُوقِنِينَ لَعَلَى خَطَرٍ عَظِيمٍ\r\nعلّامه مجلسى رضوان الله عليه در « بحار الانوار » از « مصباح الشّريعة\r\n\r\n\r\n","description":"","footnote":"\r\n( 1 ) - « البرهان فى تفسير القرآن » طبع سنگى ( سنه 1302 هجرى قمرى ) ج 2 ، ص 93 ؛ اين روايت را با مختصر اختلافى در لفظ و با همين سند بدون واسطه ابن بابويه بلكه مستقيماً از علىّ بن الحسين ( پدر او ) ، شيخ اقدم ما علىّ بن محمّد خَرّاز قمّى رازى در كتاب « كفاية الأثر فى النّصّ على الائمّة الاثنى عشر » طبع حروفى انتشارات بيدار ( سنه 1401 ) از ص 255 تا ص 259 روايت نموده است .\r\n","page_name":" 359 ","page_number":377},
  {"content":"\r\n\r\nروايت كرده است كه :\r\nقَالَ الصَّادِقُ عَلَيْهِ السَّلَامُ : الإخْلَاصُ يَجْمَعُ حَوَاصِلَ « 1 » الاعْمَالِ . وَ هُوَ مَعْنى مِفْتَاحُهُ الْقَبُولُ ، وَ تَوْقِيعُهَا الرِّضَا .\r\nفَمَنْ تَقَبَّلَ اللَّهُ مِنْهُ وَ رَضِىَ عَنْهُ فَهُوَ الْمُخْلِصُ وَ إنْ قَلَّ عَمَلُهُ . وَ مَنْ لَا يَتَقَبَّلِ اللَّهُ مِنْهُ فَلَيْسَ بِمُخْلِصٍ وَ إنْ كَثُرَ عَمَلُهُ ؛ اعْتِبَاراً بِآدَمَ عَلَيْهِ السَّلَامُ وَ إبْلِيسَ .\r\nوَ عَلَامَةُ الْقَبُولِ وُجُودُ الاسْتِقَامَةِ بِبَذْلِ كُلِّ الْمُحَابِّ ، مَعَ إصَابَةِ عِلْمِ « 2 » كُلِّ حَرَكَةٍ وَ سُكُونٍ .\r\nفَالْمُخْلِصُ ذائِبٌ رُوحُهُ ، بَاذِلٌ مُهْجَتَهُ فِى تَقْوِيمِ مَا بِهِ الْعِلْمُ وَ الاعْمَالُ وَ الْعَامِلُ وَ الْمَعْمُولُ بِالْعَمَلِ . لأنَّهُ إذَا أَدْرَكَ ذَلِكَ فَقَدْ أَدْرَكَ الْكُلَّ . وَ إذَا فَاتَهُ ذَلِكَ فَاتَهُ الْكُلُّ . وَ هُوَ تَصْفِيَةُ مَعَانِى التَّنْزِية فِى التَّوْحِيدِ\r\n\r\n\r\n","description":"","footnote":"\r\n( 1 ) . در « أقرب الموارد » گويد : « الحاصلُ مِن كلّ شىء : ما بقى و ثبت و ذهب ما سِواه ، يكونُ من الحساب و الاعمال و نحوها . و حاصل الشىء : بقيّته ؛ ج : حواصل . الحاصل أيضاً : ما خلَص من الفضّة من حجارة المعدن ، و يقال للّذى يُخلِّصُه : مُحصِّل . » و بنابراين ، معنى حواصِلَ الاعْمالِ عبارت مىشود از آنچه براى خداست و باقى مىماند و بقيّه آن از بين مىرود .\r\nو در نسخه مصحّحه و مطبوعه حضرت آقاى مصطفوى دام عمره و علاه ( مركز نشر كتاب - طهران ، سنه 1379 ، ص 52 و 53 ، باب 76 ) يَجْمَعُ فَواضِلَ الاعْمالِ وارد مىباشد ، و معنيش اين مىشود كه : اخلاص جمع كرده است همه فضائل و اعمال و مكارم اخلاق را . يعنى فضيلت هر عمل و كمال هر عمل به اخلاص است . در نسخه ملّا عبد الرّزّاق گيلانى كه « مصباح الشّريعة » را شرح كرده و سيّد جلال الدّين محدّث ارمَوى آن را تصحيح و به طبع رسانيده است ( از انتشارت دانشگاه طهران ، سنهء 1344 ، ج 2 ، ص 136 ) نيز با ضبط فواضل آمده و شرح شده است\r\n( 2 ) . كلمه علم در « مستدرك » وجود ندارد .\r\n","page_name":" 360 ","page_number":378},
  {"content":"\r\n\r\nكَمَا قَالَ الاوَّلُ : هَلَكَ الْعَامِلُونَ إلَّا الْعَابِدُونَ ؛ وَ هَلَكَ العَابِدُونَ إلَّا الْعَالِمُونَ ؛ وَ هَلَكَ الْعَالِمُونَ إلَّا الصَّادِقُونَ ؛ وَ هَلَكَ الصَّادِقُونَ إلَّا الْمُخْلِصُونَ ؛ وَ هَلَكَ الْمُخْلِصُونَ إلَّا الْمُتَّقُونَ ؛ وَ هَلَكَ الْمُتَّقُونَ إلَّا الْمُوقِنُونَ ؛ وَ إنَّ الْمُوقِنِينَ لَعَلَى خَطَرٍ عَظِيمٍ .\r\nقَالَ اللَّهُ تَعَالَى لِنَبِيِّهِ صَلَّى اللَّهُ عَلَيْهِ وَ آلِهِ : وَ اعْبُدْ رَبَّكَ حَتَّى يَأْتِيَكَ الْيَقِينُ .\r\nوَ أَدْنَى حَدِّ الإخْلَاصِ بَذْلُ الْعَبْدِ طَاقَتَهُ ، ثُمَّ لَا يَجْعَلَ لِعَمَلِهِ عِنْدَ اللَّهِ قَدْراً فَيُوجِبَ بِهِ عَلَى رَبِّهِ مُكَافَاةً بِعَمَلِهِ . لِعِلْمِهِ أَنَّهُ لَوْ طَالَبَهُ بِوَفَاءِ حَقِّ الْعُبُودِيَّةِ لَعَجَزَ .\r\nوَ أَدْنَى مَقَامِ الْمُخْلِصِ فِى الدُّنْيَا السَّلَامَةُ مِنْ جَمِيعِ الآثَامِ ، وَ فِى الآخِرَةِ النَّجَاةُ مِنَ النَّارِ وَ الْفَوْزُ بِالْجَنَّةِ . « 1 »\r\n« حضرت امام جعفر صادق عليه السّلام گفته‌اند : اخلاص گرد مىآورد خلاصه و نتيجهء ثابته و باقيماندهء از اعمال را . و آن معنىايست كه كليد گشايشش قبول ، و مهر امضاى خاتمه‌اش رضا است .\r\nو بر اساس اين تعريف ، هر كس را كه خداوند عملش را بپذيرد و از او خرسند و راضى باشد او مُخلِص است اگرچه عملش اندك بوده باشد ، و\r\n\r\n\r\n","description":"","footnote":"\r\n( 1 ) « بحار الانوار » طبع حروفى اسلاميّه ، ج 70 ، ص 245 ؛ و طبع كمپانى : جلد پانزدهم از قسمت دوّم ، باب الإخلاص و معنى قُربه تعالى ، ص 86 ؛ و در « مستدرك الوسائل » ( طبع سنگى ) مقدّمهء العبادات مجلّد اوّل ، باب وجوب الإخلاص فى العبادة و النّيّة ، ص 10 ، از « مصباح الشّريعة » ؛ و كتاب « أسرار الصّلاة » شهيد ثانى ، طبع سنگى - طهران ( سنه 1312 ) ص 125 ضمن بيان اسرار نيّت از « مصباح الشّريعة » ؛ و « مصباح الشّريعة » باب 76 ، ص 52 و 53 از طبع مركز نشر كتاب ، تصحيح و تعليقه و طبع حضرت حجّه الإسلام و المسلمين آقاى حاج شيخ حسن مصطفوى دام عمره و علاه .\r\n","page_name":" 361 ","page_number":379},
  {"content":"\r\n\r\nهر كس را كه خداوند عملش را نپذيرد ، او مخلص نيست اگرچه عملش بسيار باشد ؛ از روى اعتبار عمل آدم عليه السّلام و إبليس ( كه عمل آدم با وجود قلّت ، مورد قبول آمد و عمل إبليس با وجود كثرت پذيرفته نگرديد ) .\r\nو علامت قبول ، وجود استقامت است ؛ و آن حاصل نمىشود مگر به بذل كردن شخص محبّ آنچه را كه محبوب‌تر است نزد وى براى خاطر محبوب ، و همچنين استقامت در اصابت نمودن با واقع در سر زدن افعال و اعمال از او در تمام حركات و سكنات بدون خطا .\r\nبنابراين شخص مخلص روحش ذوب مىشود و خونش را مىريزد در به راستى و درستى و قوام در آوردن به‌واسطهء عمل آنچه را بدان عمل و اعمال و عامل و معمول منوط و مربوط مىباشند . « 1 »\r\n\r\nشرح ملّا عبد الرّزّاق گيلانى پيرامون حديث « مصباح الشّريعة »\r\n« يعنى بايد نهايت سعى به عمل آرد و غايت بذلِ جهد نمايد تا علم او از اخلاص بيرون نرود ، و عمل او مقبول باشد ؛ و خود در سلك عامل حقيقى ، و معمول او در سلك معمول حقيقى مندرج باشد .\r\nو هر كه به اين مرتبه رسيد و افعال و اعمال خود را از غِلّ و غِشّ خالص كرد پس به تحقيق كه رسيده است به جميع مراتب خير و نيكوئى ؛ و از هر كه فوت شود اين مرتبهء عليا پس به تحقيق كه فوت شده است از او جميع خيرات و مبرّات . و اين‌چنين اخلاص از لوازم تنزيه و توحيد حقيقى الهى است\r\n\r\n\r\n","description":"","footnote":"\r\n( 1 ) . تا اينجا ترجمه از خود حقير است . زيرا در نسخهء « بحار » و نسخهء « مصباح الشّريعة » حجّه الإسلام مصطفوى بدين عبارت است : فى تَقْويمِ ما بِهِ الْعِلْمُ وَ الاعْمالُ ، وَ الْعامِلُ وَ الْمَعْمول بِالْعَمَلِ . و امّا در نسخهء « شرح مصباح » ملّا عبد الرّزّاق گيلانى ، مصحّح ارموى ، در ج 2 ، ص 137 بدين عبارت مىباشد : فى تَقْويمِ ما بِهِ الْعِلْمُ وَ الاعْمالُ وَ الْعامِلُ وَ الْمَعْمولُ وَ الْعَمَلُ . فلهذا پس از اين عبارت را تا آخر روايت طبق شرح ملّا عبد الرّزّاق در اينجا نقل نموديم .\r\n","page_name":" 362 ","page_number":380},
  {"content":"\r\n\r\nممكن است كه مراد به « اوّل » اوّل تعالى باشد ، و مراد حضرت بارى عزّ اسمه باشد ، و ممكن است كه مراد امام اوّل باشد ، و اوّل انسب است ؛ چرا كه عدول از اسم حضرت به اوّل وجه ندارد .\r\nبه هر حال مىفرمايد كه : نابود و بىاعتبارست هر عملى كه جز عبادت و بندگى حقّ باشد ؛ و عملِ عبادت و بندگى هم نابود و ناچيزست مگر عبادت كسانى كه عبادت ايشان از روى علم و دانش باشد ؛ و عبادت مقرون به علم هم بىاعتبار و نابودست مگر علمى كه صاحب آن علم در گفتار و كردار صادق باشد ؛ و علماى صادق هم عبادت ايشان نابود و ناچيزست مگر عبادت علمائى كه عبادت ايشان از روى اخلاص باشد ؛ و عبادت مخلصان نيز نابودست مگر آنان كه متّقى و پرهيزگار باشند ؛ و عبادت متّقى هم نابود است مگر آنان كه تقواى ايشان از روى يقين باشد ؛ و اهل يقين هم در خطر عظيم‌اند كه آيا سالم توانند جست يا نه ؟ ! خداوند عالم به حبيب خود مىفرمايد كه : بندگى كن پروردگار خود را تا وقتىكه فرارسد ترا موت . « 1 »\r\n\r\n\r\n","description":"","footnote":"\r\n( 1 ) ملّا عبد الرّزّاق در اينجا شرح ذيل را اضافه دارد : « و نسبتِ اتيان به موت داد نه به مخاطب به‌واسطهء تلخى موت و اشارت به آنكه موت نه چيزى است كه آدمى به اختيار خود به او برسد و به مردن راضى شود ، پس در حكايت موت گويا موت به او رسيده است نه او به موت . يا اشاره باشد به عظمت مرتبهء موت به اعتبار اهوال قبل از موت و بعد از موت . يعنى از بس‌كه موت در نهايت خوف و هول است رسيدن بندهء ضعيف به او متعسّر بلكه متعذّر است ، و اگر واقع شود ، از طرف موت متصوّر است نه از طرف بنده ؛ چنان كه از خواجه جمال الدّين محمود شيرازى كه از جملهء تلامذه ملّا جلال دَوّانى است [ منقول است كه : 
  ] روزى به خدمت استاد عرض كرد كه : شيخنا ! آيا روزى باشد كه ما به فضيلت برسيم و فىالجمله ما را ترقّى علمى حاصل شود و در عداد فضلا توانيم بود ؟ ! استاد فرمود كه : شما هرگز به فضل نمىرسيد ، امّا فضل به شما مىرسد ! يعنى فضيلت و دانش رفته رفته تنزّل خواهد كرد و به شما خواهد رسيد .\r\nصوفيّه يقين را تفسير مىكنند به مرتبهء وصول به حقّ . يعنى هر كه از رياضات و مجاهدات و ترك تعلّقات بدنى و رفضِ غواشى هيولانى و اصل به حقّ شد ، ديگر عبادت و تكليف از او ساقط است و از قلم تكليف بيرون است ؛ و اين لايَعْنى ( 1 ) و پوچ محض است ؛ چه اگر رسيدن به مرتبهء اعلى و درجهء قصواى رياضت منتج سقوط تكاليف مىبود مىبايست از انبياء و اوصياء ساقط باشد . » ( 1 ) « لا يعنى ، يعنى بىفائده و غير مفيد ( تعليقه )\r\n","page_name":" 363 ","page_number":381},
  {"content":"\r\n\r\nو پست‌ترين مرتبه اخلاص بذل كردن طاعت است در عبادت آن‌قدر كه ممكن باشد ؛ و با وجود بذل جهد و طاقت ، طاعت و عبادت را بىقدر و بىاعتبار دانستن ، و گفتن كه : بار الها من به سبب اين عمل مستحقّ اجر و ثواب نيستم ، و اگر از من آنچه حقّ عبادت و بندگى است مطالبه فرمائى كى هرگز از عهدهء آن بيرون مىتوانم آمد . . . ؟ و پست‌ترين مرتبهء كسى كه عملش محض از براى خداست و مغشوش به غرض ديگر نيست ؛ ادناى مرتبهء او در دنيا سلامت از اثم و گناه است ، و در آخرت نجات از عذاب جهنم و فائز شدن به دخول بهشت . » »\r\nبارى ، در روايت أُولو الالباب ديديم كه حضرت تصريح مىفرمايد به معاينه و مشاهدهء خداوند در دل ( فَعَايَنَ رَبَّهُ فِى قَلْبِهِ ) و اين پس از مجاهدتهاى عظيمهء نفسانى و روحانى مىباشد كه حضرت قبلًا شرح دادند و نتيجه و ثمرهء آن را نزول در منزلت كبرى و لقاى حضرت پروردگار مشخّص كردند .\r\nو در اين روايت اخير مرويّه از « مصباح الشّريعة » ديديم كه نجات فقط اخلاص در عمل است ؛ و بذل هر محبوبى را بطور صحيح و اصيل با علم به حركت و سكونى كه به واقع اصابت كند ، و بالاخره ذوب روح و بذل مُهجَت و خون و جان در راه جانان را ميزان و معيار قبولى اعمال و كردار به شمار آورده\r\n\r\n","description":"","footnote":"","page_name":" 364 ","page_number":382},
  {"content":"\r\n\r\nاست .\r\n\r\nتنها نيروى عشق حقيقى است كه راه وصول به خدا را باز مىنمايد\r\nراه ، راه پيامبران و برگزيدگان جهانيان است . بسيار خطير و دقيق است . عشقبازى با خود مقام حضرت حىّ ذو الجلال و الواحد القهّار است . چقدر عظيم و خطير و در عين حال چقدر داراى شور و شوق عشق و تَيَمان است كه نتيجه و خلاصهء اعمال كائنات و افضل از عبادت ثقَليْن مىباشد .\r\nفقط نيروى عظيم عشق است كه موانع را از سر راه بر مىدارد ، و سنگرها را در هم مىكوبد ، و از عقبات و كريوه‌هاى تنگ و تاريك عبور مىدهد ، و از درياهاى حسرت ، و صحراهاى حيرت ، و فضاهاى بىپايان بُهت و سرگشتگى عبور مىدهد ؛ و گرنه جميع قواى ما سوى الله را گرد آوريم نمىتواند ذرّه‌اى انسان را جلو ببرد . عشق اوست كه حلّال مشكلات است و كليد رمز موفّقيّت و بس .\r\n اى رُخت چون خلد و لعلت سلسبيل * سلسبيلت كرده جان و دل سبيل\r\nسبزپوشان خطت بر گرد لب * همچو مورانند گرد سلسبيل\r\nناوك چشم تو در هر گوشه‌اى * همچو من افتاده دارد صد قتيل\r\nيا رب اين آتش كه بر جان من است * سرد كن‌ز انسان كه كردى بر خليل\r\nمن نمىيابم مجال اى دوستان * گرچه دارد او جمالى بس جميل\r\nپاى ما لنگ است و منزل بس دراز * دست ما كوتاه و خرما بر نخيل \r\n\r\n","description":"","footnote":"","page_name":" 365 ","page_number":383},
  {"content":"\r\n\r\n شاه عالم را بقا و عزّ و ناز * باد و هر چيزى كه باشد زين قبيل « 1 »\r\nحافظ از سرپنجه عشق نگار * همچو مور افتاده شد در پاى پيل « 2 » \r\n\r\nعشقبازى سر حلقه عاشقان : حضرت سيّد الشّهداء عليه السّلام\r\nعلّامه مجلسى ( ره ) از كتاب « خرائج و جرائح » راوندى ( ره ) روايت مىكند از حضرت امام أبو جعفرٍ الباقر عليه السّلام از پدرش عليه السّلام كه فرمود :\r\nمَرَّ عَلِىٌّ عَلَيْهِ السَّلَامُ بِكَرْبلَاءَ فَقَالَ : لَمَّا مَرَّ بِهِ أَصْحَابُهُ وَ قَدِ اغْرَوْرَقَتْ عَيْنَاهُ يَبْكِى وَ يَقُولُ :\r\nهَذَا مُنَاخُ رِكَابِهِمْ ، وَ هَذَا مُلْقَى رِحَالِهِمْ ، هَاهُنَا مُرَاقُ دِمَائِهِمْ ؛ طُوبَى لَكِ مِنْ تُرْبَةٍ عَلَيْهَا تُرَاقُ دِمَاءُ الاحِبَّةِ !\r\nوَ قَالَ الْبَاقِرُ عَلَيْهِ السَّلَامُ : خَرَجَ عَلِىٌّ يَسِيرُ بِالنَّاسِ ، حَتَّى إذَا كَانَ بِكَرْبلَاءَ عَلَى مِيلَيْنِ أَوْ مِيلٍ ، تَقَدَّمَ بَيْنَ أَيْدِيهِمْ حَتَّى طَافَ بِمَكَانٍ يُقَالُ لَهُ : الْمِقْدَفَانِ . فَقَالَ : قُتِلَ فِيهَا مائَتَا نَبِىٍّ وَ مائَتَا سِبْطٍ كُلُّهُمْ شُهَدَاءُ .\r\nوَ مَنَاخُ رِكَابٍ وَ مَصَارِعُ عُشَّاقٍ شُهَدَاءَ . لَا يَسْبِقُهُمْ مَنْ كَانَ قَبْلَهُمْ ؛ وَ لَا يَلْحَقُهُمْ مَنْ بَعْدَهُمْ « 3 »\r\n« حضرت أمير المؤمنين علىّ بن أبى طالب عليه السّلام در وقت حركت به\r\n\r\n\r\n","description":"","footnote":"\r\n( 1 ) در تعليقه گويد : شعر ذيل هم در اين غزل است :\r\n عقل در حسنت نمىيابد بَدل * طبع در لطفت نمىبيند بديل \r\n( 2 ) « ديوان خواجه حافظ » طبع پژمان ، ص 141 ، غزل شماره 314\r\n( 3 ) « بحار الانوار » طبع كمپانى ، ج 9 ، ص 580 ؛ و طبع حروفى آخوندى ج 41 ، ص 295 ، روايت شماره 18 ؛ و قسمت اوّل روايت را مرحوم شيخ جعفر شوشترى در كتاب « خصائص الحسين » عليه السّلام ، طبع سنگى ص 115 و 116 ذكر نموده است .\r\n","page_name":" 366 ","page_number":384},
  {"content":"\r\n\r\nسوى صفّين ، مرورشان به كربلا افتاد ، و درحالىكه اصحابش بر وى مرور مىنمودند و دو چشمانش از اشك سرشار گرديده بود و مىگريست ، مىگفت :\r\nاينست محلّ خوابيدن مركبهاى سوارى ايشان ، و اينست محلّ فرود آمدن و بار انداختن خود ايشان ، اينجا محلّ ريخته شدن خونهاى آنهاست ؛ خوشا بر حال تو اى خاك كه بر روى تو خونهاى محبوبان بارگاه الهى ريخته مىشود !\r\nو حضرت امام باقر عليه السّلام فرمودند : أمير المؤمنين علىّ بن أبى طالب از كوفه بيرون شد ، و مردم را براى نبرد معاويه در صفّين كوچ مىداد ، تا رسيد به جائى كه تا كربلا دو ميل يا يك ميل بيشتر فاصله نداشت . در آنجا در برابر لشكر به پيش آمد تا گرداگرد مكانى دور زد كه به آن « مِقدَفان » مىگفتند . فرمود : در اينجا دويست پيغمبر و دويست سبط پيغمبر كشته شده است كه همگى آنها شهيدانند .\r\nو محلّ خوابيدن مركبها ، و به زمين افتادن عشّاقى است كه پيشينيان بر ايشان نتوانستند در عشق بر آنان سبقت گيرند ؛ و پسينيان از ايشان نتوانستند در عشق خودشان را به آنان برسانند » .\r\n\r\nروايت ابن عبّاس در كربلا در وقت حركت به صفّين\r\nعالم كبير و محقّق عظيم مرحوم حاج شيخ جعفر شوشترى ، از مجاهد از ابن عبّاس روايت كرده است كه او گفت :\r\nدر سفرى كه حضرت أمير المؤمنين عليه السّلام به سمت صفّين حركت مىنمود ، من در محضرش بودم . هنگامى كه به نينَوا كه در ناحيه شطّ الفرات است رسيد ، با بلندترين صداهاى خود مرا ندا كرد و گفت : يَا بْنَ عَبَّاسٍ ! أَ تَعْرِفُ هَذَا الْمَوْضِعَ ؟ ! « اى پسر عبّاس ! آيا اين محلّ را مىشناسى ؟ ! »\r\nبه او گفتم : يا أمير المؤمنين ! نمىشناسم !\r\nحضرت فرمود : لَوْ عَرَفْتَهُ كَمَعْرِفَتِى ، لَمْ تَكُنْ تَجُوزُهُ حَتَّى تَبْكِى\r\n\r\n","description":"","footnote":"","page_name":" 367 ","page_number":385},
  {"content":"\r\n\r\nكَبُكَائِي !\r\n« اگر مىشناختى مانند شناختن من ، اين‌طور نبود كه از آن بگذرى مگر آنكه به مثل گريه من گريه كنى ! »\r\nابن عبّاس مىگويد : حضرت گريه‌اى طولانى نمود ، تا به جائى كه محاسنش را فرا گرفت و اشكهايش بر روى سينه‌اش جارى گشت ، و ما هم با او مىگريستيم ، و او مىگفت :\r\nأَوَّهْ ! أَوَّهْ ! مَا لِى وَ لآل أبي سُفْيَانَ ؟ ! مَا لِى وَ لآل حَرْبٍ حِزْبِ الشَّيْطَانِ وَ أَوْلِيَاءِ الْكُفْرِ ؟ ! يَا أَبَا عَبْدِ اللَّهِ ! فَقَدْ لَقِىَ أَبُوكَ مِثْلَ الَّذِى تَلْقَى مِنْهُمْ !\r\n« آه آه ! مرا به آل أبو سفيان چه كار ؟ ! مرا با آل حرب چه كار ؛ حزب شيطان و اولياى كفر ؟ ! اى أبا عبد الله ! تحقيقاً مثل آنچه را كه تو از آنها مىبينى پدر تو نيز ديده است ! »\r\nسپس آب وضو طلبيد و وضو ساخت براى نماز ، و تا جائى كه مىخواست نماز بخواند نماز گزارد . و پس از آن به مثل گفتار نخستينش مطلب را ادا نمود ؛ مگر آنكه بعد از انقضاء نمازش و گفتارش ساعتى حالت خلسه وى را فروگرفت ، و سپس به حال آمد و گفت : اى پسر عبّاس ! من گفتم : منم ابن عبّاس !\r\nحضرت فرمود : أَ لَا أُحَدِّثُكَ بِمَا رَأَيْتُ فِى مَنَامِى آنِفاً عِنْدَ رَقْدَتِى ؟ !\r\n« آيا من براى تو بازگو نكنم آنچه در عالم منام و رؤيايم اينك كه خواب مرا فرا گرفت مشاهده كرده‌ام ؟ ! »\r\nمن گفتم : چشمانت را خواب ربود ؛ و اى أمير المؤمنين تو مشاهده خيرى نمودى !\r\nحضرت فرمود : كَأَنِّى بِرِجَالٍ قَدْ نَزَلُوا مِنَ السَّمَاءِ ؛ وَ مَعَهُمْ أَعْلَامٌ\r\n\r\n","description":"","footnote":"","page_name":" 368 ","page_number":386},
  {"content":"\r\n\r\nبِيضٌ ، وَ قَدْ تَقَلَّدُوا سُيُوفَهُمْ وَ هِىَ بِيضٌ تَلْمَعُ ، وَ قَدْ خَطُّوا حَوْلَ هَذِهِ الارْضِ خَطَّةً .\r\nثُمَّ رَأَيْتُ كَأَنَّ هَذَا النَّخِيلَ قَدْ ضَرَبَتْ بِأَغْصَانِهَا الارْضَ ، تَضْطَرِبُ بِدَمٍ عَبِيطٍ . وَ كَأَنِّى بِالْحُسَيْنِ سَخْلَتِى وَ فَرْخِى وَ مُضْغَتِى وَ مُخِّى ، قَدْ غَرَقَ فِيهِ يَسْتَغِيثُ فِيهِ فَلَا يُغَاثُ .\r\nوَ كَأَنَّ الرِّجَالَ الْبِيضَ قَدْ نَزَلُوا مِنَ السَّمَاءِ يُنَادُونَهُ وَ يَقُولُونَ : صَبْراً آلَ الرَّسُولِ ! فَإنَّكُمْ تُقْتَلُونَ عَلَى أَيْدِى شِرَارِ النَّاسِ وَ هَذِهِ الْجَنَّةُ يَا أَبَا عَبْدِ اللَّهِ إلَيْهِ مُشْتَاقَةٌ . ثُمَّ يَعُزُّونَنِى وَ يَقُولُونَ : يَا أَبَا الْحَسَنِ ! أَبْشِرْ فَقَدْ أقَرَّ اللَّهُ بِهِ عَيْنَكَ يَوْمَ يَقُومُ النَّاسُ لِرَبِّ الْعَالَمِينَ !\r\nثُمَّ انْتَبَهْتُ هَكَذَا ! وَ الَّذِى نَفْسُ عَلِىٍّ بِيَدِهِ ، لَقَدْ حَدَّثَنِى الصَّادِقُ الْمُصَدَّقُ : أَبُو الْقَاسِمِ صَلَّى اللَّهُ عَلَيْهِ وَ آلِهِ فِى خُرُوجِى إلَى أَهْلِ الْبَغْىِ عَلَيْنَا !\r\nوَ هَذِهِ أَرْضُ كَرْبٍ وَ بَلَا ، يُدْفَنُ فِيهَا الْحُسَيْنُ عَلَيْهِ السَّلَامُ وَ سَبْعَة عَشَرَ رَجُلًا مِنْ وُلْدِى وَ وُلْدِ فَاطِمَةَ . وَ إنَّهَا لَفِى السَّمَاوَاتِ مَعْرُوفَةٌ تُذْكَرُ أَرْضُ كَرْبٍ وَ بَلَا كَمَا تُذْكَرُ بُقْعَةُ الْحَرَمَيْنِ وَ بُقْعَةُ بَيْتِ الْمَقْدِسِ - إلخ . « 1 »\r\n« گويا من ديدم مردانى را كه از آسمان فرود آمدند و با ايشان پرچمهاى سپيدى بود ، درحالىكه شمشيرهايشان را نيز كه سپيد بود و درخشش مىكرد با خودشان حمائل كرده بودند . ايشان دور تا دور اين زمين را خطّى كشيدند .\r\nپس از آن من ديدم گويا اين درختان خرما شاخه‌هاى خود را به زمين مىزدند ، و آن شاخه‌ها در خون تازه به حركت درآمده و موج مىزدند . و گويا من حسينم را كه كودك من و جوجهء من و پارهء گوشت من و مغز من مىباشد\r\n\r\n\r\n","description":"","footnote":"\r\n( 1 ) « خصائص الحسين » طبع سنگى ( سنه 1303 هجريّه قمريّه ) ص 112 و 113\r\n","page_name":" 369 ","page_number":387},
  {"content":"\r\n\r\nمشاهده كردم كه در آن خونها غرق گشته است ، استغاثه مىكند و كسى به نداى وى پاسخ نمىگويد .\r\nو آن مردان سپيدپوش از آسمان به زير آمدند و حسينم را ندا مىدادند كه : شكيبا باشيد اى آل رسول ! به جهت آنكه شما در زير دستهاى شرار مردم كشته مىشويد . و اى أبا عبد الله ! اينست بهشت كه مشتاق به سوى تو مىباشد . و پس از آن مرا تسليت و تعزيت گفتند كه : اى أبا الحسن ! بشارت باد ترا ! زيرا حقيقةً خداوند به‌واسطه حسين چشم ترا در روزى كه مردم در روز رستاخيز در پيشگاه حضرت ربّ العالمين قيام دارند ، تر و تازه كرده است .\r\nپس از رؤيت اين داستان من به حال آمدم همين‌طور كه مىنگرى ! سوگند به آنكه جان علىّ در دست قدرت اوست ، حضرت أبو القاسم راست‌گوى به راستى تصديق شده ( صلّى الله عليه و آله ) مرا خبر داد در اين خروجم به سوى اهل بغى و عدوان كه بر ما ستم پيشه مىدارند .\r\nو اينست زمين كَرْب و بَلا ( غصّه و ابتلاء ) كه در آن حسين عليه السّلام با هفده نفر مردانى كه از پسران من و پسران فاطمه مىباشند مدفون خواهند شد . اين زمين در آسمانها معروف و مذكور است به « ارض كرب و بلا » به همان گونه كه بُقعَتَين حرمين ( مكّه و مدينه ) و بقعهء بيت المقدّس در آسمانها مشهور و مذكور مىباشد - تا آخر روايت » .\r\n\r\nاستيذان طائفهء جنّ از سيّد الشّهداء براى كارزار ، و بيان حضرت در جواب ايشان\r\nو همچنين آية الله شوشترى أعلى الله مقامه آورده است كه : چون حضرت امام حسين عليه السّلام به سوى مدينه سير مىكرد و گروه جنّ به حضورش مشرّف شدند ، حسين عليه السّلام مرثيه خوانى مىكرد و مستمع فقط آن دسته بودند . و شرح آن بدين‌گونه مىباشد كه : هنگامى كه دستجات مسلمان جنّ به نزد وى آمدند و گفتند : يَا سَيِّدَنَا ! نَحْنُ شِيعَتُكَ وَ أَنْصَارُكَ ، فَمُرْنَا بِأَمْرِكَ وَ مَا تَشَاءُ ! وَ لَوْ أَمَرْتَنَا بِقَتْلِ كُلِّ عَدُوٍّ لَكَ وَ أَنْتَ بِمَكَانِكَ ، لَكَفَيْنَاكَ\r\n\r\n","description":"","footnote":"","page_name":" 370 ","page_number":388},
  {"content":"\r\n\r\nذَلِكَ !\r\n« اى سيّد و سالار ما ! ما شيعيان و ياران تو هستيم ، هر چه مىخواهى به ما امر كنى امر كن ! و اگر ما را امر نمائى به كشتن جميع دشمنانت ، هرآينه ما تو را در اين امر كفايت مىكنيم درحالىكه تو بر سر جاى خودت باقى بوده باشى و تكان هم نخورى » !\r\nفَجَزَاهُمُ الْحُسَيْنُ عَلَيْهِ السَّلَامُ خَيْراً وَ قَالَ لَهُمْ : أَ وَ مَا قَرَأْتُمْ كِتَابَ اللَّهِ الْمُنْزَلَ عَلَى جَدِّى رَسُولِ اللَّهِ صَلَّى اللَّهُ عَلَيْهِ وَ آلِهِ :\r\n أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ  ؟ « 1 »\r\n« پس حسين عليه السّلام آنها را به جزاى خير پاسخ داده و فرمود : آيا نخوانده‌ايد كتاب خدا را كه بر جدّم رسول الله صلّى الله و عليه و آله نازل شده است : هر كجا بوده باشيد ، مرگ شما را در مىگيرد و گرچه در قلعه‌ها و قصرهاى مستحكم باشيد ! » ؟\r\nو خداوند سبحانه مىفرمايد :  لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ .  « 2 »\r\n« تحقيقاً كسانى كه در سرنوشتشان كشته شدن آمده است ، به سوى خوابگاهها و فرودگاههاى خودشان ظاهر و بارز خواهند گشت . »\r\nوَ إذَا أَقَمْتُ بِمَكَانِى فَبِمَا ذَا يُبْتَلَى هَذَا الْخَلْقُ الْمَتْعُوس « 3 » وَ بِمَا ذَا يُخْتَبَرُونَ ؟ ! وَ مَنْ ذَا يَكُونُ سَاكِنَ حُفْرَتِى بِكَرْبَلَا ؟ وَ قَدِ اخْتَارَهَا اللَّهُ يَوْمَ\r\n\r\n\r\n","description":"","footnote":"\r\n( 1 ) صدر آيه 78 ، از سورهء 4 : النّساء\r\n( 2 ) قسمتى از آيه 154 ، از سورهء 3 : آل عمران\r\n( 3 ) در « أقرب الموارد » گويد : تَعِسَ ( ل ) تَعْسً : لغةٌ فهو تَعِسٌ مثل تَعِب . و تَتعدِّى هذه بالحركة و بالهمزة فيُقال : تَعَسَه اللهُ و أتعَسَه . و منه : هو منحوسٌ متعوسٌ ، تَعْسًا له ، اى ألزَمه اللهُ هلاكاً ، و هو مفعول مطلقٌ عاملُه محذوفٌ .\r\n","page_name":" 371 ","page_number":389},
  {"content":"\r\n\r\nدَحَا الارْضَ وَ جَعَلَهُ مَعْقِلًا لِشِيعَتِنَا ، وَ يَكُونُ لَهُمْ أَمَاناً فِى الدُّنْيَا وَ الآخِرَةِ !\r\nوَ لَكِنْ تَحْضُرُونَ يَوْمَ السَّبْتِ وَ هُوَ يَوْمُ عَاشُورَاء الَّذِى فِى آخِرِهِ أُقْتَلُ ، وَ لَا يَبْقَى بَعْدِى مَطْلُوبٌ مِنْ أَهْلِى ! وَ تُسْبَى أَخَوَاتِى وَ أَهْلُ بَيْتِى ، وَ يُسَارُ بِرَأْسِى إلَى يَزِيدَ لَعَنَهُ اللَّهُ !\r\n« و اگر من در مكان خود درنگ نمايم ، پس به چه چيز اين خلق واژگون و به روى خود بر زمين افكنده شده آزمايش شوند ؟ ! و به چه چيز از عهدهء امتحان برآيند يا بر نيايند ؟ ! و آن كس كه در حفره و قبر من در كربلا بخوابد و ساكن شود چه كس خواهد بود ؟ در حالتى كه خداوند آن خوابگاه را از روزى كه زمين را گسترانيد اختيار و انتخاب فرموده است ، و آنجا را پناهگاه شيعيان ما قرار داده است ، و براى ايشان محلّ امان است چه در دنيا و چه در آخرت !\r\nو ليكن شما در روز شنبه كه روز عاشورا مىباشد حضور به هم رسانيد ، آن روزى كه در آخر آن روز من كشته مىشوم و پس از من ديگر احدى از اهل بيت من باقى نخواهد ماند ! و خواهران من و اهل بيت من اسير خواهند شد ، و سر مرا به سوى يزيد لعنه الله خواهند برد ! »\r\nطائفهء جنّ گفتند : اى حبيب خدا و اى پسر حبيب خدا ! اگر اطاعت امر تو بر ما واجب نبود و مخالفت تو بر ما جائز بود ، تحقيقاً ما جميع دشمنانت را پيش از آنكه به تو دسترسى پيدا كنند به قتل مىرسانديم .\r\nحضرت امام حسين صلوات الله عليه به ايشان گفت :\r\nنَحْنُ وَ اللَّهِ أَقْدَرُ عَلَيْهِمْ مِنْكُمْ ، وَ لَكِنْ  « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ »  . « 1 »\r\n\r\n\r\n","description":"","footnote":"\r\n( 1 ) « خصائص الحسين » ص 119 و 120 ؛ و اين آيه قسمتى از آيه 42 ، از سورهء 8 : الانفال مىباشد .\r\n","page_name":" 372 ","page_number":390},
  {"content":"\r\n\r\n« سوگند به خدا كه ما براى نابودى آنان قدرتمان از شما بيشتر مىباشد ، و ليكن بايد كسانى كه هلاك مىشوند از روى حجّت و دليل باشد ؛ و كسانى كه زندگانى مىيابند نيز از روى حجّت و دليل باشد » .\r\n\r\nملاقات عبد الله بن عبّاس و عبد الله بن عمر و عبد الله بن زُبير با حضرت سيّد الشّهداء\r\nو نيز آية الله شوشترى دربارهء مرثيه خوانى حضرت سيّد الشّهداء عليه السّلام و مستمع بودن عبد الله بن عمر گاهى ، و عبد الله بن زبير گاهى دگر در خارج مكّه چنين آورده است\r\n: إنَّهُ لَمَّا خَرَجَ الْحُسَيْنُ عَلَيْهِ السَّلَامُ مِنْ مَكَّةَ ، جَاءَ عَبْدُ اللَّهِ بْنُ الْعَبَّاسِ وَ عَبْدُ اللَّهِ بْنُ الزُّبَيْرِ ، فَأَشَارَا عَلَيْهِ بِالإمْسَاكِ .\r\nفَقَالَ لَهُمَا : إنَّ رَسُولَ اللَّهِ صَلَّى اللَّهُ عَلَيْهِ وَ آلِهِ قَدْ أَمَرَنِى بِأَمْرٍ وَ أَنَا مَاضٍ فِيهِ .\r\nقَالَ : فَخَرَجَ ابْنُ عَبَّاسٍ وَ هُوَ يَقُولُ : وَا حُسَيْنَاهْ !\r\nثُمَّ جَاءَ عَبْدُ اللَّهِ بْنُ عُمَرَ وَ أَشَارَ إلَيْهِ بِصُلْحِ أَهْلِ الضَّلَالِ ، وَ حَذَّرَهُ مِنَ الْقَتْلِ وَ الْقِتَالِ .\r\nفَقَالَ : يَا أَبَا عَبْدِ الرَّحْمَنِ ! أَ مَا عَلِمْتَ أَنَّ مِنْ هَوَانِ الدُّنْيَا عَلَى اللَّهِ تَعَالَى أَنَّ رَأْسَ يَحْيَى بْنِ زَكَرِيَّا أُهْدِىَ إلَى بَغِىٍّ مِنْ بَغَايَا بَنِى إسْرَائِيلَ ؟ !\r\nأَ مَا تَعْلَمُ أَنَّ بَنِى إسْرَائِيلَ كَانُوا يَقْتُلُونَ بَيْنَ طُلُوعِ الْفَجْرِ إلَى طُلُوعِ الشَّمْسِ سَبْعِينَ نَبِيًّا ثُمَّ يَجْلِسُونَ فِى أَسْوَاقِهِمْ يَبِيعُونَ وَ يَشْتَرُونَ كَأَنْ لَمْ يَصْنَعُوا شَيْئاً ! فَلَمْ يُعَجِّلِ اللَّهُ عَلَيْهِمْ بَلْ أَخَذَهُمْ بَعْدَ ذَلِكَ أَخْذَ عَزِيزٍ ذِى انْتِقَامٍ ؟ !\r\nيَا أَبَا عَبْدِ الرَّحْمَنِ ! وَ لَا تَدَعْ نُصْرَتِى ! « 1 »\r\n\r\n\r\n","description":"","footnote":"\r\n( 1 ) همان مصدر ، ص 121 و 122\r\n","page_name":" 373 ","page_number":391},
  {"content":"\r\n\r\n« هنگامى كه امام حسين عليه السّلام از مكّه خارج شد ، عبد الله بن عبّاس و عبد الله بن زُبير به نزد وى آمدند ، و به او اشاره نمودند تا از حركت و سفر به سوى عراق امساك ورزد .\r\nحضرت به آن دو نفر فرمود : رسول خدا صلّى الله عليه و آله به من امرى فرموده است كه بايد من آن را به انجام رسانم .\r\nراوى گفت : ابن عبّاس از نزد وى بيرون آمد و مىگفت : وَا حُسَيْنَاه !\r\n\r\nعبد الله بن عمر ، امام حسين را نصيحت مىكند كه با دشمنان صلح و از جنگ بپرهيز\r\nپس از او عبد الله بن عمر آمد و به او اشاره كرد كه با اهل ضلالت صلح كند ، و از قتل و مقاتله او را برحذر داشت .\r\nحضرت به او فرمود : اى أبا عبد الرّحمن ! آيا ندانسته‌اى كه از پستى و فرومايگى دنيا نزد خداى تعالى آنست كه سر يحيى بن زكريّا را به نزد يك نفر مرد زناكار از زناكاران بنى اسرائيل هديّه برده‌اند ؟ !\r\nآيا ندانسته‌اى كه بنى اسرائيل اين‌طور بودند كه در فاصلهء فيما بين طلوع فجر تا طلوع آفتاب هفتاد نفر از پيغمبران را مىكشتند و سپس در دكّانهاى خود مىنشستند و به خريدوفروش مىپرداختند گويا اصلًا كارى انجام نداده‌اند ! و خداوند هم بر ايشان تعجيل در عقوبت ننمود بلكه بعداً آنان را به مثابهء شخص با عزّت و انتقام‌كشى اخذ كرد و انتقام كشيد ؟ !\r\nاى أبا عبد الرّحمن ! تو دست از نصرت من برندار ! » « 1 »\r\n\r\n\r\n","description":"","footnote":"\r\n( 1 ) ملاحظه فرمائيد : اين عبد الله پسر عمر كه در نزد عامّه بسى مناقب براى او ذكر مىكنند ، با يزيد بن معاويه بيعت مىنمايد و دست از نصرت سيّد الشّهداء عليه السّلام بر مىدارد ، و نه با حضرت و نه با پدرش أمير المؤمنين بيعت ننمود ؛ با حجّاج بن يوسف ثَقَفى به خلافت عبد الملك بن مروان بيعت مىكند آن هم با وضع ذلّت‌آميزى . حجّاج به او مىگويد : با دستم بيعت مكن ! انگشت شصت پاى چپم را با دستت بگير و بيعت كن ، و عاقبت‌الامر هم حجّاج او را با وضع فلاكت بارى مسموم مىكند .\r\n","page_name":" 374 ","page_number":392},
  {"content":"\r\n\r\nامّا سيّد الشّهداء عليه السّلام مِن الاوَّلينَ و الآخرينَ ، و سيّد الشّهداء إلى قيامِ يومِ الدّين ، روحى و أرواحُ العالَمين لَه الفِداء ، در تصميم خود ابداً تزلزلى ايجاد نمىكند ، و بر اساس امر خداوند جَميل و جَليل و بر حسب امر رسول كريم خداوندى ذوالجلال و الاكرام ، و بر اصل نظريّه و روش و ارادهء نفسانى خويشتن ، اين امر را با كمال صحّت و سلامت و عافيتِ روان به پايان مىرساند . تازه خوشحال و مسرور است كه در برابر كاخ ظلمانى بنى اميّه و يزيد\r\n\r\n\r\n","description":"","footnote":"\r\nاو را قياس كنيد با اصحاب حضرت أبا عبد الله الحسين عليه السّلام كه در ليلهء عاشورا بيعت را از آنان برداشت و همه را آزاد گذاشت كه از تاريكى شب استفاده كنيد و به منازل و اوطان خود برويد . اين قوم فقط با من سر و كار دارند و چون مرا بكشند و مقصودشان حاصل شود با احدى از شما كارى ندارند ! ما جواب بنى هاشم و اصحاب را در اظهار وفادارى و جان نثارى ، از كلام ميرزا محمّد تقىّ حجّة الإسلام نيّر تبريزى در « آتشكده » ذكر مىكنيم :\r\n گفت ياران : كاى حيات جان ما * دردهاى عشق تو درمان ما\r\nرشتهء جانهاى ما در دست توست * هستى ما را وجود از هست توست\r\nسايه از خور چون تواند شد جدا * يا خود از صوتى جدا افتد صَدا\r\nزنده بىجان كى تواند كرد زيست * زندگى را بىتو خون بايد گريست\r\nما به ساحل خفته و تو غرق خون * لا و حقِّ البَيتِ هَذا لا يَكون\r\nكاش ما را صد هزاران جان بدى * تا نثار جلوهء جانان بدى \r\n در به روى ما مبند اى شهريار * خلوت از اغيار بايد ، نى ز يار\r\nجان كلافه ، ما عجوز عشق كيش * يوسفا از ما مگردان روى خويش \r\n ما به آه خشك و چشم تر خوشيم * يونس آب و خليل آتشيم\r\nاندرين دشت بلا تا پا زديم * پاى بر دنيا و ما فيها زديم \r\n","page_name":" 375 ","page_number":393},
  {"content":"\r\n\r\nيك تنه قيام فرموده و تا ابدالآباد الگو و سرنوشت عالم انسانيّت گردد .\r\nو با رَجَز آبدار و تابناك و متلألئ و كوبندهء روز عاشورا :\r\n كَفَرَ الْقَوْمُ وَ قِدْماً رَغِبُوا * عَنْ ثَوَابِ اللَّهِ رَبِّ الثَّقَلَيْن \r\n« اين قوم كافر شده‌اند ، و از قديم الايّام از ثواب خداوند كه پروردگار جنّ و انس است اعراض كرده‌اند . »\r\nتا آخر ابيات كه خود و برادر و پدر و مادر و جدّش را معرفى مىكند ، و اثبات مىنمايد كه فقط و فقط وصايت أمير المؤمنين عليه السّلام و امامت او صحيح بوده است ؛ و اين حكومتهاى يزيدى بر اساس حكومت معاويه ، و آن بر اساس حكومت عثمان ، و آن بر اساس حكومت عمر ، و آن بر اساس حكومت أبو بكر بوده است ؛ و همه باطل اندر باطل ، و خراب اندر خراب است .\r\nهان اى جهانيان بدانيد ! هان اى عالميان گوش فرا دهيد ! پدرم وصىّ مصطفى بود ، پدرم علىّ مرتضى لائق زمامدارى دنيا بود . و اينك منم امام به حقّ ناطق كه بايد زمام امور ظاهرى و باطنى ، مادّى و معنوى ، و هدايت بشر را به سوى سبل سلام در دست گيرم ، و مردم را به مقام امن‌وامان رهبرى نمايم . و پس از من فرزندم على است ، و همين‌طور تا برسد به آخر امام معصوم ، پاك و پاكيزه و به خدا پيوسته ، و از هواى نفس امّاره و حبّ جاه فارغ ، و در مسند عزّت الهى آرميده : حضرت مهدىّ : محمّد بن الحسن العسكرىّ ؛ او لياقت اين مقام و مسند را دارد .\r\nافّ و افّ بر اين دنيا و حكومتش ! افّ و افّ بر اين عالم شهوات و توابعش !\r\nمن قصد كوى وى را دارم . خداوند من ، دل و جان من ، جان و جانان من ، محبوب ازل و ابد من ، معشوق من كه يك عمر از روى دامان پيامبر تا الآن\r\n\r\n","description":"","footnote":"","page_name":" 376 ","page_number":394},
  {"content":"\r\n\r\nبا او فقط نرد عشق باخته‌ام ؛ او به من مىگويد : اى حسين ! اين كار را بايد بكنى ! اينست روش و منهاج تو ! اينست سير و حركت تو !\r\nجان بر آن‌كس ارزش دارد كه براى حفظ آن تن به ذلّت دهد ، و حكومتهاى پيشين و امروز را كه بر اساس ظلم و عدوان است امضا كند . من حُسَينم و ارزش جان من وقتى است كه خودم را براى رهائى بشريّت از چنگال اين ديو صفتان فدا كنم . آن وقت ارزش دارد كه خودم با اهل بيتم را به همين منهاج كه مشاهده مىكنيد فدا كنم ! اينست رويّهء من ! هر كه حُسينى است اين‌چنين است !\r\n\r\nملاقات فرزدق با حضرت سيّد الشّهداء عليه السّلام در راه كوفه\r\nآية الله شيخ جعفر شوشترى قدّس الله تربته آورده است كه :\r\nسيّد ( ره ) گويد : خبر كشته شدن مسلم بن عقيل در منزل « زُبالَه » به امام رسيد . حضرت به سير خود ادامه داد تا فرزدق او را ديدار كرد ، و به او سلام نمود و گفت :\r\nيَا بْنَ رَسُولِ اللَّهِ ! كَيْفَ تَرْكَنُ إلَى أَهْلِ الْكُوفَةِ وَ هُمُ الَّذِينَ قَتَلُوا ابْنَ عَمِّكَ مُسْلِمَ بْنَ عَقِيلٍ وَ شِيعَتَهُ ؟ !\r\n« اى پسر رسول خدا ! چطور اعتماد مىكنى به اهل كوفه درحالىكه آنان پسر عمويت مسلم بن عقيل و پيروان او را كشتند ! ؟ »\r\n\r\nابيات حضرت در توجّه به عالم بقاء و اعراض از دنياى فانى\r\nراوى گويد : فَاسْتَعْبَرَ الْحُسَيْنُ عَلَيْهِ السَّلَامُ بَاكِياً . ثُمَّ قَالَ : رَحِمَ اللَّهُ مُسْلِماً ! فَلَقَدْ صَارَ إلَى رَوْحِ اللَّهِ وَ رَيْحَانِهِ وَ تَحِيَّتِهِ وَ رِضْوَانِهِ !\r\nأَمَا إنَّهُ قَدْ قَضَى مَا عَلَيْهِ ، وَ بَقِىَ مَا عَلَيْنَا . ثُمَّ أَنْشَأَ يَقُولُ :\r\n فَإنْ تَكُنِ الدُّنْيَا تُعَدُّ نَفِيسَةً * فَدَارُ ثَوَابِ اللَّهِ أَعْلَى وَ أَنْبَلُ ( 1 )\r\nوَ إنْ تَكُنِ الأبْدَانُ لِلْمَوْتِ أُنْشِئَتْ * فَقَتْلُ امْرئ بِالسَّيْفِ فِى اللَّهِ أَفْضَلُ ( 2 ) \r\n\r\n","description":"","footnote":"","page_name":" 377 ","page_number":395},
  {"content":"\r\n\r\n وَ إنْ تَكُنِ الارْزَاقُ قِسْماً مُقَدَّراً * فَقِلَّةُ حِرْصِ الْمَرْءِ للِرِّزْقِ أَجْمَلُ ( 3 )\r\nوَ إنْ تَكُنِ الامْوَالُ لِلتَّرْكِ جَمْعُهَا * فَمَا بَالُ مَتْرُوكٍ بِهِ الْحُرُّ يَبْخَلُ ( 4 ) « 1 » \r\n« پس حضرت امام حسين عليه السّلام سرشك از ديدگان بريخت و گريست . و پس از آن گفت : خداوند رحمت كند مسلم را ! وى به سوى رَوح و ريحان و تحيّت و رضوان خدا خراميد ! هان كه او آنچه را كه بر عهده داشت به اتمام رسانيد ، و آنچه را كه بر عهدهء ماست هنوز باقى مىباشد . سپس شروع كرد به انشاء اين ابيات و مىگفت :\r\n1 - پس اگر دنيا شيئى نفيس به شمار مىآيد ، پس خانهء ثواب خداوند رفيع‌تر و شريف‌تر و باكرامت‌تر مىباشد .\r\n2 - و اگر بدنهاى آدميان براى مرگ آفريده شده است ، پس كشته شدن مرد با شمشير در راه خدا با فضيلت‌تر مىباشد .\r\n3 - و اگر روزيهاى خلائق به مقدار معيّن تقدير شده است ، پس كمى حرص انسان براى كسب روزى زيباتر مىباشد .\r\n4 - و اگر عاقبت كار مالها گذاردن و رفتن است ، پس چرا شخص آزاده از انفاق چيز متروك بخل بورزد ؟ »\r\nآقا ميرزا سروش هم در كيفيّت فداكارى و عشقبازى حضرت اشعارى نغز سروده است و ما منتخب آن را در اينجا نقل مىكنيم :\r\n گفت شاها من فرشتهء نصرتم * كآمده سوى تو از آن حضرتم \r\n\r\n\r\n","description":"","footnote":"\r\n( 1 ) « خصائص الحسين » ص 123\r\n","page_name":" 378 ","page_number":396},
  {"content":"\r\n\r\n آمدم از ذِروهء گردون به سطح * كه منم نَصْرٌ مِنَ اللَّهِ وَ فَتْح\r\nحكم كن اى أحمد معراج عشق * تا نه كوفه بازماند نه دمشق\r\nحكم كن اى أحمد روز احُد * تا بلا باريم بر اين قوم لُدّ\r\nگفت : رورو عاجزان را يار باش * با كه اى هان ؟ خفته‌اى ، بيدار باش\r\nاى فرشته رو بخوان لَوْلَاكْ را * تا بدانى صانع افلاك را\r\nاى فرشته هر چه آيد بر سرم * هيچ آوخ از درون برناورم\r\nاى فرشته حال عشق اندر تو نيست * تا بدانى عاشقان را حال چيست\r\nتو همىبينى سپاه اندر سپاه * من نمىبينم كسى غير از إله\r\nتو همىبينى سنان اندر سنان * من همىبينم جنان اندر جنان\r\nمن دوئيّت از ميان برداشتم * من علَم بر بام عشق افراشتم\r\nكيستم من آفتاب شرق عشق * غرق عشقم غرق عشقم غرق عشق\r\nكى درنگد كى شكيبد اى كيا * عاشقى كه گفت معشوقش بيا\r\nعون آن خواهد كه جان خواهد به تن * نه كسى كه عاشق جان باختن\r\nعاشقانه رفته اندر مهلكه * حكم لَا تُلْقُوا به ايشان نامده\r\nحكم لَا تُلْقُوا بود مر خام را * نه كه خاصانِ بلاآشام را\r\nمرغ آبى را بود آتش ممات * مرغ آتش را حيات اندر حيات\r\nاز سمندر دور ران احراق را * هين مترسان از بلا عشّاق را\r\nشوق سر دادن ربوده خوابشان * انتظار صبح صبر و تابشان \r\n- تا آخر قصيده . « 1 »\r\n\r\n\r\n","description":"","footnote":"\r\n( 1 ) اين قصيده را حقير در جُنگ خطّى شمارهء ششم خود در ص 59 و 60 ، از روى بعضى از مخطوطات يادداشت كرده و در اينجا نقل نمودم . مرحوم حاج ملّا على آقا واعظ تبريزى خيابانى در كتاب « وقايع الايّام » مجلّد محرّم الحرام ، از طبع حروفى اسلاميّه\r\n","page_name":" 379 ","page_number":397},
  {"content":"\r\n\r\n\r\nتوجّه سيّد الشّهداء عليه السّلام بسوى كعبهء عشّاق\r\nو در اين مقام جودِىّ خراسانىّ رحمة الله عليه انصافاً حقّ مطلب را در ضمن قصيدهء خود ادا كرده است ؛ آنجا كه گويد :\r\n باشد به سوى كعبهء مقصود روى ما * كآنجا برآيد آنچه بود آرزوى ما\r\nما را خيال يك سر مو نيست غير دوست * بر حال ما گواه بود موبه‌موى ما\r\nتخمى فشانده‌ايم و خوريم آنگهش ثمر * كآبش دهد زمانه ز خون گلوى ما\r\nگشتيم ما مسافر كوئى كه اندر او * جز تير و تيغ و نى نكند جستجوى ما\r\nكرديم رو به سوى ديارى كه هر قدم * باشد بلا مقابل ، اجل روبه‌روى ما\r\nدر كعبه‌اى مقام نمائيم كز صفا * مسجود كائنات بود خاك كوى ما\r\nبر قبله‌اى براى نماز آوريم روى * كآنجا بود ز خون سر ما وضوى ما « 1 » \r\n\r\n\r\n","description":"","footnote":"\r\n( سنهء 1354 ) در ص 453 ، سه بيت از ميرزا سروش حكايت كرده است :\r\n تير بگذشت از گلوى نازكش * شاه را بشكافت بازو ، ناوكش\r\nبازوى دست خدا را كرد چاك * گفت هم جنّ و ملك : تبّت يداكْ\r\nرفت از وى هوش در آغوش باب * شه ز ديده ريخت بر رويش گلاب \r\nو در تعليقهء آن خود مرحوم مصنّف گفته است : در تاريخى از عامّه و « مصائب المعصومين » مذكور است .\r\n( 1 ) « وقايع الايّام » جلد محرّم الحرام ، ص 78\r\n","page_name":" 380 ","page_number":398},
  {"content":"\r\n\r\nالسَّلامُ عَليْكَ يا أبا عَبْدِ اللَّهِ وَ عَلَى الْمُسْتَشْهَدينَ بَيْنَ يَدَيْكَ وَ رَحْمَةُ اللَّهِ وَ بَرَكاتُهُ . يا لَيْتَنا كُنّا مَعَكَ فَنَفوزَ فَوْزاً عَظِيماً . اللَهُمَّ اجْعَلْنا مِنْ شيعَتِهِ وَ حَرَمِهِ وَ الذّابّينَ عَنْهُ ، وَ اجْعَلْنا مِنَ الْفائِزينَ بِإدْراكِ ثارِهِ مَعَ الإمامِ الْمُنْتَظَرِ حُجَّةِ بْنِ الْحَسَنِ الْعَسْكَرىّ عَجَّلَ اللَّهُ تَعالَى فَرَجَهُ .\r\nللّه الحمدُ و له المنّه كه مجلّد اوّل از « الله‌شناسى » از قسمت اوّل دورهء علوم و معارف اسلام ، با توفيقات حضرت ربّ ودود ، و عنايات حضرت امام حىّ رئوف امام زمان أرواحنا فداه در صبيحهء يوم الخميس بيست و هشتم از شهر جُمادى الاولى از سنهء يك‌هزار و چهارصد و پانزده هجريّهء قمريّه ، در شهر مقدّس رضوى علَى ثاويهِ و ساكِنِه و شاهِدِه آلافُ التّحيّةِ و الإكرام و الصّلاةِ و السّلام ، به خامهء حقير فقير سيّد محمّد حسين حسينىّ طهرانى غَفَر اللهُ له و لِوالِدَيه حسن اختتام پذيرفت .\r\nبمُحمّدٍ و آلِه الطّيّبينَ الطّاهرينَ ، و لعنةُ اللهِ على أعدائهم أجمعينَ من الآنَ إلى قيام يوم الدّين ، و الحمدُ للّه ربّ العالمين .\r\n\r\n","description":"","footnote":"","page_name":" 381 ","page_number":399},
  {"content":"\r\n . \r\n","description":"","footnote":"","page_name":" 382 ","page_number":400},
  {"content":"\r\n . \r\n","description":"","footnote":"","page_name":" 383 ","page_number":401},
  {"content":"\r\n . \r\n","description":"","footnote":"","page_name":" 384 ","page_number":402},
  {"content":"\r\n . \r\n","description":"","footnote":"","page_name":" 385 ","page_number":403},
  {"content":"\r\n . \r\n","description":"","footnote":"","page_name":" 386 ","page_number":404},
  {"content":"\r\n . \r\n","description":"","footnote":"","page_name":" 387 ","page_number":405},
  {"content":"\r\n . \r\n","description":"","footnote":"","page_name":" 388 ","page_number":406},
  {"content":"\r\n . \r\n","description":"","footnote":"","page_name":" 389 ","page_number":407},
  {"content":"\r\n . \r\n","description":"","footnote":"","page_name":" 390 ","page_number":408},
  {"content":"\r\n . \r\n","description":"","footnote":"","page_name":" 391 ","page_number":409},
  {"content":"\r\n . \r\n","description":"","footnote":"","page_name":" 392 ","page_number":410},
  {"content":"\r\n . \r\n","description":"","footnote":"","page_name":" 393 ","page_number":411},
  {"content":"\r\n . \r\n","description":"","footnote":"","page_name":" 394 ","page_number":412},
  {"content":"\r\n . \r\n","description":"","footnote":"","page_name":" 395 ","page_number":413},
  {"content":"\r\n . \r\n\r\n","description":"","footnote":"","page_name":" 396 ","page_number":414}
  ]