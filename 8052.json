[
  {"content":"\r\n\r\n\r\n[ جلد دوم 
  ]\r\nتاريخ عالم آراى عباسى تأليف اسكندر بيك تركمان جلد دوم شامل احوال سى سالهء اول سلطنت شاه عباس كبير\r\n\r\n","description":"","footnote":"","page_name":" 375 ","page_number":1},
  {"content":"\r\n . \r\n","description":"","footnote":"","page_name":" 376 ","page_number":2},
  {"content":"\r\n\r\n( 249 م ) بسم الله الرحمن الرحيم عنوان صحيفهء سلطنت و عالم آرائى پادشاهان كامكار و ديباچهء ديوان خلافت و كشور خدائى شهرياران گردون اقتدار كه بر حسب الملك و الدين توأمان ناظمان مناظم دين و دولت و مسند آرايان محافل ملك و ملت‌اند جز بتأسيس مبانى عدل و احسان و بسط بساط رأفت و امتنان زينت پذير نيست چه هر يك از اين گروه و الا شكوه كه از درگاه احديت مأمور امر ان الله يأمر بالعدل و الاحسان‌اند اين شيوهء ستوده را پيش نهاد همت ساخته در نگهبانى خلق الله كوشش نموده‌اند پايهء رفعتشان بذروه بلند نيكنامى و رفعناه مكانا عليا رسيده بدولت جاودانى و عزت دو جهانى فايز گرديده‌اند ارباب تحقيق و ديده‌وران عالم تمييز و تدقيق كه نظر بصيرت بمشاهدهء مصنوعات كارخانهء خلقت و ابداع گشوده‌اند صاحبان اين نشأه كامله و دريافتگان اين كيفيت شامله را كه از مظاهر صفات و كمال احديت است بر حسب خطاب بلا ارتيات السلطان العادل ظل الله ظلال ربوبيت و جزوى از اجزاى نبوت و ولايت شمرده‌اند .\r\nبيت\r\n عدل كن زانكه در ولايت دل * در پيغمبرى زند عادل \r\n حق جهانرا بنور عدل آراست * آسمان و زمين ز عدل بپاست \r\nالحمد لله و المنة كه ذات كامل الصفات عالم آراى صورت و معنى خديو جهان و قهرمان زمان شاهنشاه قضا قدرت قدر توان خسرو كامكار كام بخش كامران عنوان صحيفهء خلافت و عالم - آرائى آرايش ايوان معدلت و كشور گشائى زينت افزاى سرير سرورى آرايندهء ديهيم عدالت گسترى فرمانرواى جهان خرد و دانش يگانه گوهر درياى آفرينش سلطان چهار بالش دولت و كامكارى زيبنده اورنگ نصفت و بختيارى سعى عم نبى آخر الزمان غلام باخلاص حضرت شاه مردان كه از وفور عقيدت و پاك اعتقادى خود را كلب آستان ملايك آشيان آن حضرت ميداند\r\nشعر\r\n درة التاج تارك اقبال * شاه بيت قصيدهء اجلال \r\n فخر آل نبى شرع اساس * خسرو عهد و شاه دين عباس \r\nاعلى الله تعالى لواء دولته و خلافته بدين شيوه ستوده موصول و باطن فيض مواطنش بدين شيمهء كريمهء مفطور و مجبول است لاجرم از ديوان رفيع الاركان ربك يفعل ما يشآء و يختار\r\n\r\n","description":"","footnote":"","page_name":" 377 ","page_number":3},
  {"content":"\r\n\r\nتوقيع سلطنت و پادشاهى ممالك فسيحة الممالك ايران كه خلاصهء ربع مسكون و بهترين عرصهء جهانست از زمره شاهزادگان اين دودمان صفوت نشان بنام نامى آن خسرو عاليقدر بلند مكان [ 250 م 
  ] زيب و زينت يافته و منشور اين موهبت عظمى باسم سامى آن سلطان سلاطين نشان توشيح و تزيين پذيرفته بعد از آنكه آن نزهت آباد ارم نهاد كه ممدوح جمهور صاحب خردان عالم تمييز است از خشك سال حوادث زمان پژمردگى يافته گلشن احوال ساكنان آن ديار از سموم هموم بىطراوت شده بود از ابتسام صبح اقبال و انتسام نسيم عنايت ذوالجلال و زلال كوثر مثال بهترين جاه و جلال آن حضرت طراوت تازه و نكهت بىاندازه يافته نضارت و خرمى از سر گرفت و همچنانچه در صحيفهء اول نگاشتهء كلك بيان گرديد مقر سلطنت روز افزون و مستقر خلافت ابد مقرونرا بورود موكب مسعود رشك دارالخلود گردانيده اعادى مخذول العاقبه كه خس و خار گلشن هميشه بهار دولت ابد پيوند آن حضرت بودند از نايره قهر قهرمان زمان سوخته راه عدم گرفتند و آن حضرت بعنايت واهب منان و تفويض والد عاليشأن بىمانع و منازعى بر مسند فرمانروائى ايران و تخت فيروز - بخت آبا و اجداد عاليمكان تكيه زده جميع طوايف قزلباش كه سرگردانان باديهء حيرت و بيسرانجامى بودند وجود گرامى آن حضرت را گزين هديهء از هداياى آسمانى و بهين عطيهء از عطاياى يزدانى دانسته از ميمنت قدوم فرخنده لزومش آثار بشاشت و خرمى بظهور آورده غلغله بشارت و مباركباد از خاكيان بملكوتيان افتاد فراز منابر و وجوه دنانير باسم و لقب همايونش آرايش يافته صيت سلطنت و پادشاهى و آوازه خلافت و شاهنشاهى آن برگزيده الهى در اقطار آفاق اشتهار يافت خلايق از اطراف و جوانب روى ارادت بدرگاه كيوان اشتباهش آورده پيشكش و نثار ايثار مينمودند و زبان حال كافهء انام بدين مقال گويا بود :\r\nشعر\r\n شها ملك و دولت بكام تو باد * فلك پيرو و بخت رام تو باد \r\n مبارك بود بر تو تاج شهان * كه بر تست زيبنده تخت كيان \r\n بر آراى اورنك فرماندهى * كه هستى سزاوار شاهنشهى \r\n بود از عنايات پروردگار * قضا با تو رام و قدر با تو يار \r\n بعمر طبيعى رسد سال تو * بود گيتى افروز اقبال تو \r\n بمانى بفرخندگى و جلال * بر اورنگ شاهى صد و بيست سال \r\nتاريخ جلوس ميمنت مأنوس آن حضرت را مستعدان عراق « ظل الله » يافته‌اند و بدين طريق در رشتهء نظم كشيده شده :\r\nتاريخ\r\n كرد بر مسند شهنشاهى * چون جلوس آن شه همايون گاه \r\n بود چون سايهء خداى جهان * سايه انداخت بر عباد الله \r\n\r\n","description":"","footnote":"","page_name":" 378 ","page_number":4},
  {"content":"\r\n\r\n سال تاريخ دل طلب ميكرد * هاتفى بانك زد كه « ظل الله » \r\nو اسم شريفش « عباس بهادر خان » نيز تاريخ جلوس همايون و از الهامات غيبى و رموز و اشارات لاريبى است .\r\nتاريخ\r\n بر مسند خاقانى زد تكيه شه ايران * تاريخ جلوسش شد « عباس بهادر خان » \r\nاميد كه زمان دولت سعادت پيوندش بظهور حضرت صاحب الامر متصل بوده انوار معدلتش بر بسيط عرصهء گيتى گسترده باد و قواعد قصر خلافتش از اختلال حوادث دوران مصون بوده بهار دولتش را آفت خزانى مرساد و سالكان مسالك اخلاص و دولتخواهان عتبه عليه گردون مناص كه ابا عن جد حلقه ارادت و نيكو بندگى اين آستان رفيع بنيان بر گوش و غاشيهء عقيدت و خدمتگزارى بر دوش جان دارند بتخصيص صاحب سعادتى كه در خدمت اين خديو زمان بمنصب والاى وزارت ديوان معزز و سربلند و اين ديباچهء اقبال بنام نامى آن سعادتمند موشح و مزين و صدر صحيفه اول باوصاف كمالش معنون است از نهال برومند حديقهء رأفت و امتنان و شجره سعادت ثمره رياض معدلت و احسان آن سلطان سلاطين نشان بهره‌مند بوده بيمن توجهات خاطر آفتاب اشراق آن خسرو آفاق كامياب عزت و عافيت باشند به حق الحق و اهله .\r\nاما بعد راقم اين مقالات و محرر اين حالات كه در زمره كمترين غلامان باخلاص اين دولت ابد پيوند معدود است بتوفيق و يارى حضرت بارى عز اسمه شرح وقايع ايران و ظهور دولت اين خاندان ولايت نشان [ 251 م 
  ] و شطرى از حالات اجداد كرام عاليمقام حضرت اعلى شاهى ظل اللهى را كه شهرياران عالم معنىاند و قضاياى زمان ولادت با سعادتش با خلاصه احوال خير مآل بر سبيل اجمال اين سال كه تنگوزئيل مطابق نهصد و نود و شش هجريست در مجلد اول بىعبارات منشيانه و استعارات مترسلانه بطريق رموز بىتكلفانه تسويد نموده باتمام رسانيد كه همچنانچه در صحيفهء اول اشارتى بر آن رفته اگر از عمر امان يابد و فرصتى بدست افتد مسوده مذكور را كه رموزى از حكاياتست بعبارات شريفه و استعارات لطيفه در رشته تحرير كشيده ببياض برد و زوايد را كه در وقت كتابت بىاختيار بر زبان قلم جريان يافته و ضرورى فن تاريخ نيست انداخته نسخه بنظم و نثر پرداخته آيد كه مقبول طبع بالغ نظران صاحب طبيعت و مستعدان عالى فطرت گردد اكنون بنابر وعده سابقه اراده چنانست كه درين صحيفه يك قرن سعادت اقتران از قضاياى زمان سلطنت ايران آن حضرت كه فى الحقيقه آغاز دولت و سال اول تمكن بر اورنك خلافت است سال بسال مرقوم قلم وقايع نگار گرداند و با خود انديشيد كه اگر بروش اهل تاريخ سنه هجرى را كه مبدأ آن بعرف عرب اول ماه محرم است منظور دارد اكثر اهل عجم نميفهمند زيرا كه در ميانهء اتراك و اهل عجم مبدأ سال نوروز سلطانيست كه اول بهار عالم آراست و تا انقضاى چهار فصل كه نوروز ديگر مىشود يكسال است و ماه محرم در عرض سال تركى واقع مىشود و تواريخ كه ارباب استعداد بجهة وقايع عظيمه روزگار در رشته بلاغت انتظام ميدهند با سال تركى مختلف است بعضى موافق سنه سابق هجرى و بعضى مطابق سنه لاحق است يعنى يكى كم است يا زياد چون ذره حقير ملتزمست كه اين نسخهء عالم آرا از غوامض و مشكلات برى و عارى بوده عام فهم و خاص پسند باشد نظر از آن اختلاف پوشيده بسال تركى كه عام فهم‌تر\r\n\r\n","description":"","footnote":"","page_name":" 379 ","page_number":5},
  {"content":"\r\n\r\nاست قرار داد كه هم مستخبران احوال را دانش افزا باشد و هم بر سالكان مسالك جهاندارى روشن گردد كه در عهد خلافت اين يگانه دوران در هر سال چگونه قصايا روى داده بتوفيق حضرت ذوالجلال و حسن سعى اين شهريار بىهمال بنيروى اقبال در هر سنه چه مقدار ترقى در امور دين و دولت واقع شده اگر چه در دو سه سال اوايل دولت ظفر مآل چون هنوز اختر بخت ايرانيان در حضيض و بال بود بعضى مكروهات كه در لوحهء قضا مثبت شده بود بحيز ظهور آمد اما بتوفيق الله زمان ادبار زود سپرى شده زمانه ابواب سعادت و اقبال بر روى اولياى دولت بيزوال گشاد و بميمنت بخت همايون و نيروى همت و الا رفع مكاره گرديده رياض مملكت ارزشحات سحاب لطف الهى و حسن اعتنا و اهتمام پادشاهى خرمى تازه يافت و فى الواقع بيشايبهء تكلف و سخن پردازى اگر بديدهء بصيرت مشاهده شود كردار خجسته آثار اين تأييد يافتهء حضرت آفريدگار عمت آلاوه كارنامهء سلاطين جهان و دستور العمل پادشاهان جلى الشأن است .\r\nاكنون بر سر سخن رفته بنوعى كه خامهء وقايع نگار قبل از اين بتحرير آن پرداخت مرشد - قليخان خاطر از امراء عراق جمع نموده من حيث الاستقلال تكيه بر مسند وكالت زده قطع و فصل مهمات ديوان پيش گرفت و حضرت اعلى شاهى ظل اللهى بجهة استحكام قواعد قصر سلطنت و صلاح دولت دست تكفل او را در انتظام امور جهاندارى قوى و مطلق داشته روز بروز عظمت و اقتدارش مىافزود در اوايل حال در دولتخانه مباركه بسر برده صبح و شام امراء و وزراء و اركان دولت در دولتخانه همايون نزد او حاضر گشته كلى و جزوى مهام ديوانى براى و صلاح او فيصل مييافت بعد از چند روز از دولتخانه بيرون رفته در منازل مرحومهء پريخان خانم صبيه شاه جنت مكان كه در جنب دولتخانه بود نشيمن ساخت و از امراء اطراف وليخان افشار از كرمان و يوسفخان ولد قلى بيك قورچى باشى افشار از ابرقوه و مهديقلى خان ذوالقدر و ميرزا عبدالله ولد ميرزا سلمان از شيراز و عليقلى سلطان نواده شاه قلى خليفه ذوالقدر مهردار از قم و امير حمزه خان طالش از آستارا و محمد خان تركمان از حدود اردبيل بپايهء سرير سلطنت مصير رسيده بشرف پاى بوس مشرف شدند و همه روزه اعيان طوايف [ 252 م 
  ] قزلباش از اطراف و جوانب در كمال شوق و شعف بپايهء سرير سلطنت مصير رسيده ادراك ملازمت اشرف نموده از فر طلعت جهان آرا روشنائى ديده بينائى حاصل مينمودند .\r\nدر خلال اين حال كه ايام سور و سرور معنوى روزگار بود عروسى صورى نيز بميان آمده نواب كامياب اشرف را تكليف دامادى كردند و از شاهزادگان و بنات مكرمه اين دودمان صفت نشان صبيهء سلطان مصطفى ميرزا كه در حجلهء تربيت جدهء محترمه‌اش نشو و نما يافته تا غايت بحبالهء احدى درنيامده بود و صبيهء سلطان حسين ميرزا ابن بهرام ميرزا را كه در حبالهء نواب غفران مآب شاهزاده مغفور سلطان حمزه ميرزا بود لايق تزويج و مناسب پرستارى ذات مبارك اشرف دانسته بعد از استجازه از آن حضرت علماء عظام و فقهاء كرام در بهترين ساعتى آن دو زهرهء زهراى آسمان سلطنت را با مشترى اوج سعادت عقد كردند و در باغ سعادت آباد و ميدان اسب شاه جنت مكان جشن ملوكانه و مجلس پادشاهانه آراسته سه شبانه روز عروسى كرده ابواب عيش و طرب بر روى خلايق گشوده وضيع و شريف و خواص و عوام بمسرت و شادكامى گذرانيدند و در شب سيم حريم حرمسراى مقدس بوجود شريفهء آن دو پرده نشين سرادق صفوت آرايش پذيرفته بدين نسبت و الا سعادت امتياز يافتند و بعد از فراغ از لوازم جشن و سرور هر يك از امراء عاليقدر را بمناصب\r\n\r\n","description":"","footnote":"","page_name":" 380 ","page_number":6},
  {"content":"\r\n\r\nمناسب و تيولات ارجمند اختصاص بخشيده منصب قورچى باشيگرى بيوسف خان قرار گرفت و مهردارى بعلى قلى سلطان ذوالقدر مفوض شد و ايالت شيراز بمهديقلى خان تعلق گرفت و كور قورخمس ولد ولوبوداق منصب خلفائى يافت .\r\nاما در باب وزارت ديوان اعلى كه بميرزا عبداللّه ولد ميرزا سلمان وعده نموده رقم فرستاده بودند بملاحظه خاطر ميرزا شاه ولى ولد ميرزا احمد كه وزير مرشد قلى خان بود و پدرش در قلعه تربت بقتل آمده حق خدمت در اين دولت داشت تغافل ورزيده خدمت وزارت از ميرزا شاه ولى متمشى ميشد و ولايت دلگشاى اصفهان كه بين الجمهور به نصف جهان اشتهار دارد و اكثر املاك خاصه شاه جنت مكان و خاص آن حضرت بود و در زمان نواب سكندر شأن بشاهزاده مغفور سلطان حمزه ميرزا و بعد ازو بابو طالب ميرزا تعلق داشت مرشد قليخان به خود متعلق و مخصوص ساخت و اين اول بىادبى و خطائى بود كه در عراق ازو در وجود آمد و الكاء قم بسليمان خليفه تركمان تعلق گرفته قورخمس خان شاملو بحكومت همدان منسوب گشت و ساير ممالك بنوعى كه رأى مرشد قليخان اقتضاء كرد بامراء عظام تقسيم يافت و از هر يك فراخور الكا و ايل و اويماقى كه داشتند در باب لشكر و قشون سند گرفت كه در سفر خراسان حاضر سازند و قرار يافت كه در اول بهار موكب جهانگشاى شاهى بجانب خراسان در حركت آمده با لشكرهاى عراق و خراسان بدفع عبداللّه خان پرداخته محصوران دار السلطنه هرات را از مضيق محاصره خلاصى دهند\r\n\r\nذكر باقى حالات و واقعات سنهء تنگوزئيل سال اول جلوس سعادت مأنوس همايون اعلى و بيان فتنه كه در درگاه معلى ميانهء امرا وقوع يافته جمعى از امراء بقتل آمدند\r\nچون حضرت اعلى شاهى ظل اللهى از اوان طفوليت در دار السلطنهء هرات نزد عليقلى خان لله و طايفه شاملو نشو و نما يافته بالطبع خواهان ايشان بود و بعد از آنكه ميانهء او و مرشد قليخان چنان كه در صحيفهء اول رقم نگارش يافته نزاع واقع شده مهم بمحاربه انجاميد و آن حضرت بدست مرشد قليخان درآمده بمشهد مقدس تشريف آوردند لله‌گى مرشد قليخان و در ميانه استاجلو بودن مكروه خاطر شريفش بود اما بجهة صلاح دولت رضا به آن داده بود در اين وقت كه بر تخت فيروز بخت موروثى جلوس نمود و مرشد قلى خان پايه قدر و منزلت بايوان كيوان رسانيده شوكت و اقتدارش ازدياد پذيرفت امراء عظام خصوصا پير غيب خان استاجلو و برادران كه از مشهد مقدس معلى آمده از ته كار خبر داشتند و اكراه خاطر اشرف را در شوكت و اقتدارش بيش از پيش مرشد [ 253 م 
  ] قلى خان فهميده بودند تاب و تسلط و اقتدار او نياورده آتش حقد و حسد در كانون درونشان اشتعال يافت و همگى همت بر دفع او گماشته باغواء ميرزا عبداللّه ولد ميرزا سلمان كه بهوس وزارت ديوان اعلى آمده مقصودش بحصول نپيوسته بود با مهدى قلى خان حاكم شيراز و يوسف خان قورچى باشى و على قلى سلطان ذوالقدر مهردار و ابوالمعصوم خان تركمان و كور قورخمس خلفا اتفاق نموده عهد و پيمان بسته در دفع مرشد قلى خان يكجهت گشتند و فرصت ميجستند و چون ميرزا محمد امين ولد مير ميران صدر كه از اعاظم\r\n\r\n","description":"","footnote":"","page_name":" 381 ","page_number":7},
  {"content":"\r\n\r\nسادات عاليشأن بود از اصفهان آمده بحوالى قزوين رسيده بود و مرشد قلى خان قرار داده بود كه باتفاق امراء باستقبال او روند اصحاب مواضعه قرار دادند كه در سر اسب او را بميان گرفته خاطر از مهم او جمع سازند .\r\nصباح آن روز دو سه كس از مردمى كه از مواضعهء مذكور خبر داشتند نزد مرشد قلى خان آمده از اين حال اخبار نمودند مرشد قلى خان هواخواهان خود را جمع نموده از راه ميدان اسب بدولتخانه همايون آمده حضرت اعلى شاهى را از فتنه و فساد امراء خبر داد و امراى طاغى به منزل يوسف خان قورچى باشى جمع شده چون واقف گشتند كه مرشد قلى خان از كيد و غدر ايشان خبردار شده و خود را بدولتخانه انداخته در ملازمت اشرف است بهيأت اجتماعى بدر دولتخانه آمدند و ببهانهء سوارى و استقبال ميرزا محمد امين اكثر ملازمان و قشون ايشان يراق بسته بودند ايشيك آقاسيان و قاپوچيان خواستند كه لشكريان ايشان را از دخول مانع آيند هجوم نموده تمكين نكردند و بىاعتدالانه باندرون دولتخانه درآمده با چكمه و يراق بايوان چهل ستون درآمدند و اعتقاد ايشان آن بود كه اين اراده موافق مزاج اشرف است و معاونت از آن حضرت يافته دفع او به آسانى خواهند كرد حضرت اعلى هر چند از اطوار مرشد قلى خان و زيادتى دخل و اقتدارش ناراضى بودند اما بفطانت رأى و حسن تدبير رعايت جانب مرشد قلى خان نمودن و بدين وسيله طاغيان مذكور را كه بخودسرى برآمده اكثر در ايام شورش و فترات بتغلب مرتبهء ايالت و بزرگى يافته طريق سلوك ملوك طوايف داشتند از ميان برداشتن اولى و اهم دانستند زيرا كه بهر دفع اين جماعت بهانهء بهتر از اين بدست نميآمد .\r\nبالجمله چون حضرت اعلى از آمدن امراء بايوان چهل ستون واقف شدند كس فرستادند نزد ايشان كه مطلوب شما از اين هجوم و ازدحام چيست و باعث اين شورش و غوغا كيست ايشان كوتاه خردى كرده اندك دليرى كه ميبايست نكردند و جرأت پيشتر رفتن ننموده حصول مطلب خود را بوقت ديگر حواله نمودند و در جواب عرض كردند كه اراده استقبال ميرزا محمد امين داريم و آمده‌ايم كه اگر خان ميل استقبال داشته باشند باتفاق باستقبال رويم و الا از خدمت اشرف مرخص گشته روانه شويم چون ايشان حرف ديگرى نگفتند نواب اشرف رخصت ايشان داده فرمودند كه شما برويد كه خان در خدمت اشرف بمهمى مشغولست و نمىتواند آمد ايشان از كمال سفاهت و بىعقلى بازگشته بعد از استقبال بهيئت اجتماعى بباغ سعادت آباد رفته دانستند كه بعد از اين از مرشد قلى خان ايمن نميتوانند بود پرده از روى كار برداشته مخالفت او ظاهر ساختند و بجمع نمودن لشكر مشغول شدند و مهمى را كه در اول حال در كمال آسانى ميسر بود دشوار كرده به خود راجع ساختند مجملا چون خبر جمعيت و شورش و غوغاى باغ بسمع مبارك اشرف و مرشد قلى خان رسيد قورخمس خان شاملو را نزد ايشان فرستاده استفسار كردند كه سبب اين شورش چيست و چه مدعا داريد ايشان علانيه گفتند كه بتسلط و اقتدار مرشد قلى خان راضى نيستيم و سلوك ناهنجار ازو نسبت ببندگان حضرت اعلى مشاهده مىنمائيم كه مرضى قزلباش نيست و ما را با او تعيش صورت نميبندد .\r\nحضرت اعلى فرمودند كه شما ملازم اين درگاهيد اگر حرف دولتخواهانه بخاطر شما رسد يا از بدسلوكى مرشد قلى خان و ديگرى شكايت داشته باشيد قاعده آنست كه بما عرض كنيد كه بهر چه فرمان ما صادر گردد به عمل آوريد به خود سر در ميانهء قزلباش فتنه انگيختن و لشكركشى نمودن موجب عصيان و طغيان است و بملاحظهء آنكه مبادا انديشه ديگر نموده باشند و سوداى\r\n\r\n","description":"","footnote":"","page_name":" 382 ","page_number":8},
  {"content":"\r\n\r\nديگر در سر داشته باشد دفع ايشان بر ذمت همت لازم دانسته بجهة آنكه سلك جمعيت [ 254 م 
  ] ايشان از هم پاشيده گردد شاهى سيون فرموده جار كردند كه هر كس سر مبارك شاه را دوست ميدارد بدولتخانه همايون جمع آيد طوايف قزلباش گروه گروه بدولتخانه و ميدان اسب جمع آمده رفته رفته جمعيت ايشان بتفرقه و پراكندگى روى آورد و ايشان از حصول مقصود مأيوس گشته قور - خمس خانرا بجمع خود طلب نموده مصحوب او به خدمت اشرف پيغام كردند كه قصورى در اخلاص و بندگى ما نشده و از نواب كامياب اشرف كمال رضا داريم غايتش از مرشد قلى خان آزرده خاطر شده‌ايم كه با ما سلوك ناهنجار پيش گرفته چون هريك بمنصبى عالى از مناصب ديوان اعلى سرافرازيم لوازم آن منصب از ما متمشى نميشود و هيچكدام در مهم خود استقلالى نداريم و توقع تقويت و عزت ازو بيشتر داريم و كمتر بظهور ميرسد ملتمس آنست كه بندگان اشرف اعلى بنفس نفيس متوجه شده بنوعى كه لايق دولت قاهره باشد ميانهء ما و او اصلاح فرمايند و قرار و مدارى دهند .\r\nچون قورخمس خان پيغام امرا گزارد قرار يافت كه ايشان به منزل قورخمس خان رفته امشب مهمان او باشند روز ديگر مرشد قليخان استرضاى خاطر ايشان جسته از همه جهت مطمئن گرداند و قورخمس خان وسيلهء صلح شده ايشان را با يكديگر صلح دهد قورخمس خان ايشانرا تكليف خانه خود كرده آخر روز از بىسعادتى از باغ سعادت آباد بيرون آمده به منزل او رفتند و شب در آنجا بودند قورخمس خان كما ينبغى بلوازم مهمانى پرداخت .\r\nاما جماعت شاهى سيون كه در دولتخانه جمع آمده بودند در آن شب تا صباح پاس داشته طريق حزم و احتياط مرعى داشتند روز ديگر كه خسرو ثوابت و سيار بر اورنك چهار پايهء فلك مينارنك برآمده جنود كواكب را بشعشعهء تيغ آتشبار متفرق و معدوم گردانيد قورخمس خان بدولتخانه آمده مهديقلى خان ذوالقدر حاكم شيراز كه اعقل آن جماعت بود باتفاق او آمده از جانب خود و امرا از خدمت اشرف عذر بىادبيها خواسته شروع در گله گذارى كرده عرض نمود كه مرشد قليخان براى خود بيعرض اشرف معظم مهمات ممالك را فيصل داده مهرهاى مبارك اشرف را كه توقيع صحايف دولت و جهاندارى و مقاليد خزاين سلطنت و فرمانروائى است در گردن خود آويخته آنچه ارادهء خاطر اوست بفعل ميآورد قاعده آنست كه مرشد قليخان مهرهاى مبارك را من بعد نزد خود نگاه نداشته ببندگان اشرف سپارد كه بطريق زمان شاه جنت مكان در حرم محافظت نمايند و در هر هفته دو روز ديوان كرده امراء عظام كه هر يك منصبى از مناصب ديوان دارند و ريش سفيد اويماق خودند جمع شوند و مهمات الكا و قشون هر طايفه بصلاح و استصواب ريش سفيدان طايفه فيصل يابد كه قورچى باشى را در ميانه قورچيان عظام و هر يك از امراء را كه اركان دولتند در ميانهء ايل و اويماق خود عزت و اعتبارى باشد بندگان اشرف فرمودند كه در زمان نواب سكندر شأن بجهة اقتدار امراء و مدخليت ايشان و نقيض گرى يكديگر چندين فساد در ميانه قزلباش روى نمود درين زمان آن قاعده را فراموش ميبايد كرد اختيار مهمات با پادشاه است و ما مرشد قلى خان را محل اعتماد دانسته حل و عقد امور را برأى صايب او تفويض كرده‌ايم هر كس رضاى خاطر مبارك ميخواهد او را بزرگ و ريش سفيد خود ميبايد دانست .\r\nمهديقلى خان در اثناى محاوره و گفتگو آواز بلند كرده با مرشد قلى خان سخنان خشونت آميز گفت حضرت اعلى را نائره غضب مشتعل گشته فرمودند كه اى مردك مفسد ترا بايالت شيراز و رتبه خانى\r\n\r\n","description":"","footnote":"","page_name":" 383 ","page_number":9},
  {"content":"\r\n\r\n\r\nكشته شدن مهديقلى خان حاكم شيراز\r\nسرافراز فرموده‌ايم زياده ازين چه توقع داشتى كه ميانهء قزلباش فساد ميكنى و وجود امثال شما مردم كه بخودسرى برآمده‌اند خار گلزار دولت است\r\nمصراع\r\n رخنه گر ملك سرافكنده به \r\nيعقوب بيك والد ابراهيم خان ذوالقدر را كه پدرش در زمان شاه جنت مكان حاكم شيراز بود و خود بخراسان رفته در خدمت اشرف ميبود و در موكب همايون شاهى از خراسان آمده بود نويد ايالت شيراز داده مهم مهديقلى خان را به او حواله كردند مشار اليه در مجلس بهشت آئين او را گرفته دست او را بسته تاج از سرش برداشته بيرون كشيد و حسب الاشارهء اعلى در همانجا بقتل او مبادرت نمود و همان لحظه برتبهء ايالت شيراز سرافراز شد بعد از قتل او اسلمس خان ولد شاهرخ خان تاتى اغلى ذوالقدر را كه مهردار نواب [ 255 م 
  ] سكندر شأن بود و بشئامت ابوطالب ميرزائيان معزول گشته بمصادره و مؤاخذه گرفتار بود بدستور منصب مهردارى عنايت فرموده مهم عليقلى سلطان مهردار را به او حواله كردند و همچنين شاه قلى سلطان خلفا را كه همين حالت داشت بمنصب خلفائى سرافراز فرموده مهم كور قورخمس خان را كه خلفا شده بود بكفايت او مقرون گردانيدند و بدرخان افشار برادر اسكندر خانرا قورچى باشى فرموده بگرفتن يوسفخان مأمور ساختند ادهمخان تركمان بگرفتن ابوالمعصوم خان معين گشت و امراء استاجلو دفع پير غيب خان و برادران او را متكفل شدند و نامبردها با عموم شاه سيونان سوار شده روبخانه قورخمس خان آوردند .\r\nامراء طاغى كه تصور اين معنى نكرده بودند از اين حال آگاه شده چون اكثر مردم ايشان متفرق شده بودند تاب توقف نياورده در كمال اضطرار اكثر بىيراق سوار شده روى بدامن\r\n\r\nفرار كردن امراء فتنه انگيز و كشته شدن ايشان\r\nكوه قزوين آوردند كه شايد خود را بگيلان توانند رسانيد ابوالمعصوم خان تركمان و امام قلى ميرزاى تركمان از رفقاء تخلف نموده از طرف ديگر بجانب همدان گريخت چون اكثر بجانب دامن كوه رفته بودند عساكر منصوره بتعاقب ايشان شتافته روى به آن طرف آوردند و كسى از عقب ابوالمعصوم خان نرفت لهذا مشار اليه بسلامت بهمدان رسيده از آنجا ببغداد رفت و جمعى كه به طرف دامنكوه رفتند هنوز قدم از شهر بيرون ننهاده بودند كه طليعه لشكر بايشان رسيد ملازمان سر خود گرفتند و امرا بعضى كه بجنگ ايستادند در همانجا كشته شدند و بعضى كه صرفه در جنگ نديدند دستگير گشته سواى يوسفخان قورچى باشى كه مرشد قليخان بجهة آشنائى قلى بيك پدرش و اينكه حالا در روم است راضى بقتل او نشد و امير اصلان خان برادر پير غيب خان كه نواب كامياب اشرف را با او شفقت تمام بود احدى از آن جماعت را زنده نگذاشتند و اين دو كس اگر چه كشته نشدند اما محبوس گردانيده بقلعه فرستادند و بعد از ايامى كه در قلعه بودند يوسفخان بالتماس ولى خان حاكم كرمان كه عمزاده‌اش بود نجات يافته امير اصلان بقتل رسيد .\r\nميرزا عبداللّه پسر ميرزا سلمان كه محرك اين فتنه بود با ميرزا نظام الملك برادرش گرفتار شده چون تاجيك بودند مهم ايشان بترجمان قرار يافت و بهر يك مبلغى تحميل نموده\r\n\r\n","description":"","footnote":"","page_name":" 384 ","page_number":10},
  {"content":"\r\n\r\nبمحصلان سپردند كه بشيراز برده از ايشان باز يافت نمايند ميرزا شاه ولى ولد ميرزا احمد نوادهء ميرزا عطاء اللّه اصفهانى كه در زمان شاه جنت مكان وزير آذربايجان و شيروان بود و ميرزا احمد وزير مرشد قليخان شده در قلعه تربت كشته شد و مرشد قليخان در ازاى اين حق خدمت و جانسپارى او را بجاى پدر وزير كرده بود در اينولا بيمن شفقت شاهى برتبهء وزارت اعظم سرافراز شده اعتماد الدوله لقب يافت و بسعى او مير ابوالولى انجو كه در زمان ابوطالب ميرزا صدر شده بود بدستور برتبهء عالى صدارت سربلند شد و مهردارى مهر شرف نفاذ بدستور زمان شاه جنت مكان به سيد بيك كمونه شفقت شد .\r\nبعد از اين قضايا مرشد قليخان بيمن شفقت و التفات اشرف اعلى سر مفاخرت بايوان كيوان رسانيده من حيث الاستقلال بر مسند وكالت ديوان اعلى تكيه زده بانتظام مهام ممالك پرداخت و حضرت اعلى شاهى ظل اللهى بمصلحت دولت قاهره در تقويت و تمشيت او كما ينبغى توجه و\r\n\r\nفوت امامقلى خان قاجار\r\nاشفاق مبذول داشته همواره تلطفات صورى دربارهء او بمنصه ظهور ميرسيد .\r\nاز متوفاهاى اين سال امامقلى خان قاجار بيگلر بيگى قراباغ است كه در گنجه باجل طبيعى فوت شده ايالت آن ولايت بمحمد خان ولد خليل خان بن شاهويردى سلطان زياد اغلى قاجار كه در زمان شاه جنت مكان بيگلر بيگى قراباغ بود مفوض گشت و امام قليخان مذكور از اويماق يوه قاجار است كه اسمعيل ميرزا تربيت نموده بحكومت قراباغ سربلند شده بود و در زمان دولت نواب سكندر شأن و فرزند ارجمندش سلطان حمزه ميرزا چنانچه در صحيفهء اول جابجا تحرير يافته ازو در محاربات روميه مردانگيها ظهور يافته بود و تا ده سال من حيث الاستقلال امير الامراى قراباغ بود در آن سرحد كمال اختيار و اقتدار داشت .\r\n\r\n","description":"","footnote":"","page_name":" 385 ","page_number":11},
  {"content":"\r\n\r\n\r\nذكر وقايع سيچقان ئيل مطابق سنه سبع و تسعين و تسعمائة كه سال دويم جلوس همايونست و شرح استيلاى اوزبكيه بر بلدهء فاخره هرات و كشته شدن عليقلى خان اوجى و استيصال طايفه شاملو و بيان فتور خراسان\r\n[ 256 م 
  ] چون زمستان بپايان رسيده نوروز عالم افروز بفرخى و مباركى روى داد .\r\nشعر\r\n باد بهارى طرب انگيز شد * روى هو الخلخه آميز شد \r\n از اثر ژالهء كوثر سرشت * صحن چمن گشت چو باغ بهشت \r\nبساتين عرصهء جهان كه غارت زدگان لشكر دى بودند از آسيب حوادث دوران اطمينان يافت با هزاران برگ و نوا نزهت و خرمى از سر گرفتند و شاهد رياحين كه سر بجيب اختفاء فرو برده بودند بجلوه‌گرى درآمده بهجت افزاى خلايق گشتند .\r\nمرشد قليخان به تهيه اسباب يورش خراسان پرداخته همه روزه اوقات صرف انتظام احوال لشكريان مينمود مسكن نواب سكندر شأن و ابو طالب ميرزا را از بيم فتنه قزلباش در اول حال در قلعهء الموت كه طهماسب ميرزا نيز در آنجا مىبود قرار دادند كه تا معاودت سفر خراسان در آن قلعه اقامت داشته باشند و در ثانى الحال بجهة نزديكى گيلان بودن آنجا را مصلحت نديد و قلعهء ورامين رى كه وسط ملك عراق است و منازل مرغوب دارد جهة مسكن ايشان قرار يافته احمد بيك كرامپا كه از معتبران طايفه استاجلو و محل اعتماد بود بمحافظت قلعه و خدمت ايشان معين گشت و مرشد قليخان اگر چه همه روزه حرف يساق خراسان و استخلاص محصوران قلعهء هرات در ميان داشت اما باطنا چون از عليقلى خان شاملو حاكم هرات خائف بود و توجه خاطر اشرف را نسبت به او ميدانست بملاحظه آنكه مبادا ديگر باره وكيل و ركن السلطنه گشته ازو انتقام كشد در رفتن خراسان تأخير مينمود تا آنكه مساهله و اهمال از حد اعتدال گذرانيده و محصوران قلعهء هرات از فقدان آذوقه و عفونت هوا و بيمارى كه در قلعه بهم رسيده بود بيتاب و توان گشته قدرت مصادمه و قوت قلعه دارى نداشتند و طايفهء اوزبك بر قلعه مستولى گشته آن بلدهء فاخره بدست معاندان افتاد .\r\nشرح اين احوال بر سبيل اجمال آنست كه چون عبداللّه خان از اطاعت و انقياد عليقلى خان\r\n\r\n","description":"","footnote":"","page_name":" 386 ","page_number":12},
  {"content":"\r\n\r\nمأيوس گشته كمر همت بتسخير قلعهء هرات بست و طايفهء اوزبك بمحاصرهء قلعه قيام نموده قلعه را مركزوار در ميان گرفتند عليقلى خان و طايفهء شاملو مردانه پاى ثبات و قرار استوار داشته بلوازم قلعه دارى ميپرداختند و همه روزه از جانبين محاربه و مصادمه وقوع يافته بازار گيرودار گرم بود دمبدم صفير تير و تفنگ پيام اجل ميگزارد و بعد از آنكه توجه همايون اعلى از خراسان بعراق و تمكن آن حضرت بر سرير سلطنت موروثى ايران مسموع طايفهء جليلهء شاملو گرديد اگر چه عليقلى خان بنابر عنادى كه فيما بين واقع بود از امداد مرشد قليخان مأيوس بود اما بمحض غيرت و خلوص طويت و غلامى چندين سالهء اين دولت عظمى تا ممكن و مقدور ايشان بود كوشش نموده نميگذاشتند كه اوزبكيه قدم بر خاكريز توانند نهاد چند مرتبه بروميان هجوم نموده بخندق و دو سه مرتبه قريب بسيصد و چهارصد نفر به شهر درآمدند و محصوران مردانه بمدافعه كوشيده بسيارى از بهادران نامى را به خاك انداخته شهر را نگاهداشتند تا آنكه مدت محاصره به امتداد كشيد و از هيچ طرف نسيم امدادى نوزيد و از فقدان آذوقه و مأكول نامناسب و عفونت هوا بيمارى عظيم در شهر بهم رسيده از عوام بخواص لشكر سرايت كرده هر روز خلقى كثير از ترك و تاجيك راه عدم پيمودند و بدينجهة اختلال تمام باحوال محصوران راه يافته از مصادمه عاجز گشتند و بعضى از اهل خراسان كه در قلعه بودند خصوصا ملامير با خرزى كه سالها نمك پرورد اين دولت بود حرام نمكى كرده برجى از بروج شهر را كه در عهدهء اهتمام او بود خالى گذاشته به بيرونيان ملحق شد و بىسرانجامى قلعه و عجز و اضطرار بقيه سپاهيان و عدم قوت و قدرت ايشانرا چنانچه بود بعبداللّه خان خاطر نشان كرد و اظهار دولتخواهى اوزبكيه نموده در تسخير قلعه سعى كردن گرفت عليقلى خان از اعيان طايفهء شاملو پير بوداق سلطان را با ابوطالب بيك اردوبادى مستوفى خود كه با او نسبت قرابت داشت با چند نفر از معتمدان بيرون فرستاد كه با عبداللّه خان تمهيد مصالحه نموده قرار دهد كه جماعت قزلباش راه دهند كه دست از مملكت بازداشته با خانه كوچ و اهل و عيال بيرون روند عبداللّه خان كه در اول اين حال اين معنى منتهاى مطلبش بود در اينوقت بتحريك ملامير و مفسدان حرام نمك خصوصا ميرزاى ارباب و ابو الحسن غوريانى راضى نشده و با آنكه\r\nشعر\r\n در آئين شاهان و رسم كيان * [ 257 م 
  ] پيام آوران ايمنند از زيان \r\nو در هيچ عهد و زمان كشتن ايلچيان معمول نبوده و هيچيك از كشور گشايان و الا شكوه مرتكب آن نگشته همگى مذموم شمرده‌اند عبداللّه خان به آن امر شنيع اقدام نموده فرستادها را در دهان توپ نهاده بجانب قلعه انداخت و آتش بيداد در خرمن عمر آن بيچارگان زده فى الحقيقة اسباب ناموس خود را سوخت .\r\nبالجمله چون عليقلى خان و اعيان شاملو از مصالحه مأيوس شدند ابواب خلاصى را مسدود يافته بهر طريق بود قريب به دو ماه ديگر با آن لشكر خونخوار مقاومت نموده قلعه را نگاه داشته اما اكثر بروج از نگهبانان خالى مانده بود در ماه يازدهم شبى بر حسب تقدير خلاف معتاد كه عليقليخان از برج خود به منزل رفته بود اكثر قزلباش از استيلاى جوع در آن شب به خانه‌هاى خرد رفته بودند\r\n\r\n","description":"","footnote":"","page_name":" 387 ","page_number":13},
  {"content":"\r\n\r\nشخصى از بروج فرياد زده كه اين برج از نگهبان خالى است جمعى از بهادران اوزبكيه كه هميشه مستعد يورش بودند خود را بپاى برج رسانيده با ريسمان بالا رفتند و چند كس را به بالا كشيدند و همچنين در دو سر برج ديگر اين عمل كردند عليقلى خان و لشكر قزلباش از اين معنى غافل بودند ناگاه آواز كره‌نا از برج و باره برآمده اوزبكيه به شهر ريختند از غايت سراسيمگى و عدم قدرت احدى از مستحفظان بمدافعهء ايشان نپرداخت و دست از محافظت بروج و باره كشيده در كمال اضطرار بىاختيار خود را بحصار اختيار الدين كه در ميان شهر واقع و از آثار ملوك غور است رسانيدند و شهر هرات بدست اوزبكيه درآمده قتل و غارت و يغما در شهر شيوع يافته آتش بيداد بنوعى مشتعل گشت كه زبانه بكرهء اثير كشيد .\r\nعليقلى خان و جمعى از طايفهء شاملو و غيرهم كه در حصار اختيار الدين پناه جسته بودند دو روز در كمال پريشانى و اضطرار بسر برده چون آذوقه و اسباب حصار دارى در حصار نمانده بود جبران كار خود گشتند عبدالله خان چون خبرى از احوال حصار مذكور نداشت و تصور مينمود كه محصوران آنجا جمع قليل‌اند و آذوقه بسيار دارند در نگهداشتن آن ارك سعى بسيار خواهند كرد و معامله به امتداد خواهد كشيد بوساطت محمد باقى اتاليق و مير قلبابا كوكلتاش و امراى معتبر اوزبكيه بعليقلى خان پيغام كرد كه اگر ترك قلعه‌دارى كرده ارك را بسپارد و متملكات خود را پيشكش نمايد او را مرخص ميسازيم كه با طبقهء قزلباش بهر طرف كه خواهد رود مشروط به آنكه آمده ما را كورنش نمايد عليقلى خان و اتباع اگر چه اعتمادى بسخن عبدالله خان و طايفهء اوزبك نداشتند اما چون اراده ازلى بشهادت ايشان تعلق گرفته بود از فقدان آذوقه جز بيرون آمدن چاره نيافته رضا بقضاء كردگار دادند و روز سيم بيرون آمده باتفاق امراء عبدالله خان متوجه كرياس او كه در مدرسهء سلطان حسين ميرزا بود گشتند و اوزبكيه ارك را به تصرف درآوردند .\r\nعبدالمؤمن خان پسر عبدالله خان در باغ شهر بود امراء او را بديدن عبدالمؤمن خان به آنجا بردند آن سست پيمان بارادهء خود يا اشارهء پدر على اختلاف الروايتين جمعى از بهادران اوزبكيه را كه اكثر پسر و برادر و اقوام ايشان در محاربات ايام محاصره بدست قزلباش كشته شده بودند تحريك نمود كه از طبقه قزلباشيه انتقام كشند در وقتى كه عليقلى خان و مردم او بحوالى خانهء عبدالله خان رسيدند امراء اوزبكيه گفته بودند كه با شمشير و يراق به خدمت پادشاه رفتن خوب نيست شمشيرها را از ميان ايشان گشوده بودند در آن اثنا يك دو نفر اوزبك شمشير كشيده بيكى از شاملويان انداختند و شاه محمد إله چيان نيز دست بمنديل عليقلى خان رسانيد كه بردارد غازى سلطان شاملو مانع دست - درازى او شده خنجر بر او انداخت جمعى ديگر از اوزبكيه بحمايت ايشان شمشيرها كشيدند قزلباشيه چون مشاهدهء اين حال كردند بهم برآمده دانستند كه حال چيست كلمهء شهادت بر زبان آورده همگى عرضهء تيغ فنا گشتند .\r\nالقصه مجموع بيرون آمده‌ها دست از جان شيرين شسته در آن واقعه هولناك شربت شهادت چشيدند عبدالله خان بعد از وقوع اين حال حكم بقتل عموم قزلباش نموده اوزبكيه بنوعى مبالغه در قتل و غارت نمودند كه بسيارى از مردم تازيك نيز با وجود موافقت مذهب باولياء قزلباش كشته شدند نساء و صبيان طايفهء شاملو و غير ذلك را باسيرى گرفته بجانب ماوراء النهر فرستادند خواتين معظمه شاملو را جهت بدست آوردن ذخاير و دفاين بقين و شكنجه كشيده و دقيقهء\r\n\r\n","description":"","footnote":"","page_name":" 388 ","page_number":14},
  {"content":"\r\n\r\n[ 258 م 
  ] از دقايق آن نامرعى نگذاشتند و بعد از شكنجهء بسيار و اخذ اموال برهنه و عريان سر - ميدادند كمتر كسى از آن بليه نجات يافت قليلى از آن طبقه كه در بيغوله‌ها خزيده بودند شبها بيرون آمده پياده و برهنه پاى سر بصحرا نهاده راه فرار مىپيمودند چند گاه رافضى كشتن در آن ملك رواج داشت هر كس عداوت قديم با كسى داشت فى الحال برفض منسوب ساخته دو جاهل نادان را گواه گذرانيده قاضى متدين حنفى مذهب بىتأمل حكم بحرق و قتل آن بيچاره مينمود و بهركس گمان اندك تمولى بوده بمصادره اوزبكان گرفتار بود مجملا چند گاه رعايا و عجزه پايمال رنج و عنا بودند تا آنكه عبداللّه خان حكومت آن ولايت را بمير قلبابا كوكلتاش كه از اعيان سمرقند و مرد فاضل صاحب طبيعت بود و حق خدمت قديم در ذمت خان داشت و محل اعتماد او گشته رتبهء امارت با منصب عالى صدارت جمع داشت تفويض نمود مشار اليه اندك اندك شيوهء ملك دارى و رعيت پرورى پيش گرفته ابواب جور و اعتساف مسدود و متعصبان مذهب را از آزار و اضرار بقية السيف خلايق ممنوع ساخته بالتيام جراحات بيچارگان پرداخت و فى الجمله استقامتى در آن ملك پديد آمد .\r\nالقصه عبداللّه خان بعد از فتح و تسخير هرات عنان عزيمت بصوب مشهد مقدس معلى معطوف گردانيد و ابراهيم خان برادر مرشد قلى خان كه حاكم مشهد مقدس بود خواست كه بمتانت رأى و حسن تدبير شر آن گروه را در اين سال از سر ساكنان آن بقعهء شريفه دفع نمايد با وكلاى عبداللّه خان ابواب الفت و آشنائى مفتوح ساخت و تحف و هدايا به خدمت خان فرستاده عرض كرد كه چون لشكر اوزبك مدت مديد است كه از اوطان جدا افتاده در تسخير قلعهء هرات مشقت بسيار كشيده‌اند و هر گاه متوجه محاصرهء قلعهء مشهد مقدس گردند استعداد قلعه‌دارى در مردم اين ولايت بيشتر است و جهة حفظ و حراست روضهء مقدسهء حضرت امام الجن و الانس در قلعه دارى زياده از مردم هرات سعى و كوشش خواهند كرد و موكب عالى را توقف بسيار در اين ولايت ميبايد كرد و لشكريان زحمت بسيار خواهند كشيد و مع ذلك پادشاه ما بر مسند سلطنت و پادشاهى موروثى تمكن يافته با عموم سپاه قزلباش از پايتخت همايون بيرون آمده متوجه خراسان است و اگر در اثناى محاصرهء مشهد مقدس قدم به اين ولايت نهند معلوم نيست كه طايفهء اوزبك كه درين سال يساق خراسان كشيده باشند تاب مقاومت لشكر بيحساب قزلباش توانند آورد اولى اينست كه درين سال بسعادت كوچ فرموده متوجه مقر سلطنت گردند و ما را مهلت دهند كه در سال آينده اگر پادشاه ما در خراسان بوده باشد ايشان نيز بدانچه صلاح دولت خود دانند عمل نمايند و الا احتياج نهضت موكب عالى نيست هر كس از امراء اوزبكيه را فرستند ما مملكت را سپرده راه خود ميگيريم عبداللّه خان را اين سخنان معقول افتاد و آوازهء توجه موكب همايون نيز به او رسيده بود بعد از كنگاش مكرر صلاح در مراجعت دانسته ترك محاصرهء مشهد نموده بمحقر پيشكشى قناعت كرده طبل ارتحال كوفته متوجه جانب سرخس شده چون بپاى قلعهء سرخس رسيد در حوالى شهر بند فرود آمده مير بن حسين خان حاكم آن ولايت كه ولد مير حسين سلطان فيروز جنك است و از زمان شاه جنت مكان در سلك امراى جغتاى خراسان منسلك و در اين عهد حاكم سرخس بود ابواب شهر و قلعه مسدود ساخته لوازم حفظ و حراست مرعى ميداشت و جماعت جغتاى ملازمان او نهايت مردانگى نموده اوزبكيه را پيرامون شهر بند نگذاشتند عبدالله خان قريب بچهل روز نشسته كارى نساخت و بسيارى از جنود اوزبك در محاربات كه فيما بين روى نمود ضايع شده بالاخره سخن از وعد و وعيد كرده جنگ را در باقى گذاشتند و عبدالله خان بمحقر پيشكشى قناعت نموده طبل رحيل كوفت بعد از رفتن او امراى قزلباش تا غوريان\r\n\r\n","description":"","footnote":"","page_name":" 389 ","page_number":15},
  {"content":"\r\n\r\nدر تصرف داشتند و از غوريان تا كنار مرغاب به تصرف اوزبكيه درآمده مير قلبابا حاكم و فرمانروا گشت در ايامى كه عبدالله خان در حدود مشهد مقدس بود اوزبكيه چنان كه عادت ايشانست بنهب و غارت و خرابى مملكت قيام داشتند صلحاء و نقباء مشهد مقدس عريضه موعظه آميز بيرون فرستادند كه شايد به آن وسيله دست از خرابى بازداشته متعرض محصولات كه اكثر بسركار فيض آثار متعلق و مدار و معاش جمعى كثير از خدمهء آن روضهء مقدسه است نگردند علماء و فضلاى اوزبكيه در جواب عريضه مكتوبى [ 259 م 
  ] بنقباء مشهد مقدس فرستادند و مولانا محمد مشكك رستمدارى جوابى نوشته فرستاد صورت هر دو مكتوب درين صحيفه درج افتاد كه ارباب فطنت و اصحاب تميز از مطالعهء آن بهره‌ور گشته حسن عقايد ارباب حق و بطلان ظهور يابد .\r\n\r\nمكتوب علماء ماوراء النهر در جواب صحيفه خدمهء روضهء متبركه و نقباء مشهد مقدس معلى مزكى\r\nپوشيده نيست بر هيچ مؤمن عالم كه تعرض باموال و نفوس كسانى كه گويندهء كلمهء طيبهء - لا إله الا الله و محمد رسول الله‌اند مادام كه از ايشان افعال و اقوالى كه موجب كفر است صادر نشود و عمل بطريق مرضيه سلف و ائمه رضى الله عنهم مينموده باشند جايز نيست .\r\nاما وقتى كه با تكلم به اين كلمهء طيبهء مذهب اهل سنت و جماعت و كلام علماء و اتقياء را بالكليه مهجور گردانند و مؤمنانرا با ايمان اول نگذاشته اظهار طريقه شنيعه شيعه نموده سب و لعن حضرات شيخين و ذى النورين و بعضى از ازواج طاهرات رضوان الله تعالى كه كفر است تجويز كنند بر پادشاه اسلام بلكه بر ساير انام بنابر امر حضرت ملك علام قتل و قمع آنها اعلاء لدين الحق واجب و لازم است و تخريب ابنيه و اخذ اموال و امتعهء ايشان جايز و اگر پادشاه زمان و خليفهء دوران خلد ظلاله در جهاد كه باتفاق و اجماع علما واجب و طريق حضرت رسالت پناه صلى الله عليه و آله و اصحاب كرام است با وجود قدرت و استطاعت تساهل نمايد چگونه از عهدهء سؤال و جواب ملك متعال كه يوم - لا تجزى نفس عن نفس شيئا و لا يقبل منها شفاعة و لا يؤخذ منها عدل و لا هم ينصرون كه بآيهء كريمهء و و لنسئلن الذين ارسل اليهم و غيرها ثابت شده تواند بيرون آمد و هر عاقل كه بمقتضاى عقل رفته در آيات و احاديث تأمل نمايد ظاهر ميگردد كه جماعتى كه مشرف بشرف صحبت رسالت گشته طريق بيعت و خدمت را مرعى داشته سالها در اعتلاى كلمهء حق با كفار در ركاب آن حضرت مقاتله نموده باشند خالى از شوايب نقصان و مستحق جنان خواهند بود خصوصا آنها كه بمقتضى آيهء كريمهء و لقد رضى الله عن المؤمنين اذيبا يعونك تحت الشجرة بشرف رضوان حضرت ملك منان مشرف گشته‌اند اولئك الذين هديهم اللّه فبهديهم اقتده و شك نيست كه حضرات شيخين و ذى النورين ازين جمله‌اند كه بمصاهرت و مجانست آن سرور مكرم و معزز و صديق اعظم را حضرت عليم در كلام قديم صاحب ناميده كما يقول اذ يقول لصاحبه لا تحزن ان اللّه معنا و بمقتضاى و ما ينطق عن الهوى اذ هوا الا وحى يوحى اقوال و افعال آن حضرت بموجب وحى است و آن حضرت كمال توقير و احترام ايشان ميداشته و در توصيف هر يك احاديث كثيره وارد گشته پس منكر كمال ايشان در كمال\r\n\r\n","description":"","footnote":"","page_name":" 390 ","page_number":16},
  {"content":"\r\n\r\nگمراهى و خذلان و فى الحقيقه منكر قرآن و نسبت كننده نقص بسرور انس و جان و معتقد و محب ايشان مرضى و متابع آنسرور باشد .\r\nبنابر فرمودهء الله تعالى قل ان كنتم تحبون الله فاتبعونى يحبكم الله و يغفر لكم اميد است كه بشرف محبوبيت سبحان و عز غفران برسند و ايضا شجاعت و اهتمام حضرت امير المؤمنين على كرم الله وجهه در اعلاى حق از آن مشهورتر است كه بر كسى پوشيده ماند و آن جناب در زمان مبايعت و متابعت خلق با ايشان بوده و خود نيز مبايعت و متابعت كرده پس اين جماعت كه نسبت نقص به آن حضرت ميكنند غافلند از آنكه ثبوت نقص آن جناب لازم ميآيد و ايضا چگونه است نسبت كردن صديقه را رضى الله عنها بسبب با آنكه متفق عليه است كه شرف فراش آن حضرت يافته و محبوبهء آن سرور بوده بعضى امور شنيعه يا شنيدن آن جايز باشد و در قرآن مجيد واقع است كه الخبيثات للخبيثين و الخبيثون للخبيثات و الطيبات للطيبين و الطيبون للطيبات پس ملاحظه بايد نمود كه نسبت خبث به او منجر بكجا ميگردد ايضا زوجهء كمينه بازارى را اگر نسبت بامر شنيعى نمايند آن بازارى در كمال وحشت ميگردد پس چگونه صاحب فراش خير البشر را بامثال آن چيزها كه بعضى از طايفهء شيعه نسبت ميدهند نسبت توان داد .\r\nنعوذ بالله من ذلك فاعتبروا يا اولى الالباب و اگر بعضى گويند كه از ما امثال اين امور واقع نشده و نخواهد شد شك نيست كه اين مهملات را ميشنوند و منع نمىكنند [ 260 م 
  ] پس ايشان نيز حكم آنها داشته باشند و آنچه نوشته‌اند كه به حكم آيهء و لا تاكلو اموالكم بينكم بالباطل و حديث لا يحل مال امرء مسلم الا من طيب نفسه چگونه اتلاف محصولات و زراعات مشهد مقدس معلى حلال باشد جوابش آنست كه در آيه و حديث اموال تخصص بمؤمن و مسلم يافته و آنچه بتواتر ثابت شده كه جماعت شنيعهء شيعه ميگويند از زمرهء اهل اسلام و ايمان بيرونند و اين آيه و حديث بنابر مفهوم مخالف كه بعضى علماء اعتبار كرده‌اند و آيات و احاديث ديگر كه احتياج به نوشتن نيست دلالت دارد بر اينكه قتل و غارت اموال و سوختن و ويران كردن زراعات و عمارات و باغات اهل كفر جايز است و هيچكس را در آن خلافى نيست و ايضا حرب با جماعتى كه بيعت با پادشاه اسلام و خليفه ننمايند جايز است باتفاق علماء هر چند آن جماعت گويندهء كلمهء توحيد و مسلمان باشند و برين دال است بعضى حروف كه اسدالله الغالب على بن ابيطالب كرم الله وجهه در زمان خلافت خويش كرده‌اند و از اين قبيل است حروبى كه اعليحضرت خاقانى با بعضى از مسلمانان نموده‌اند و آنچه نوشته‌اند كه زراعات و باغات اطراف مشهد مقدس وقف سركار مزار فايض الانور است كه آبا و اجداد حضرت خاقانى وقف كرده‌اند چون اينديار از جملهء دارالحرب است و نزد لشكر اسلام موقوفات معين نيست او نيز حكم ساير باغات و زراعات دارد و بر تقديرى كه تعيين و امتياز يابد مصرف آنها مسلمانان خواهند بود وقتى كه به مصرف نميرسيده باشد خليفه را جايز نيست كه آن را بغازيان و لشكر اسلام حلال گرداند و آنچه نوشته‌اند كه اكثر ساكنان اين ديار از ذريهء پيغمبراند صلوات الله و سلامه عليه و آله و سلم بر تقدير تسليم گويا آيه كريمهء انه ليس من اهلك انه عمل غير صالح را نشنيده‌اند و آنچه نوشته‌اند كه همه صالحند صلاح فرع اسلام است و آنچه نوشته‌اند كه در مكه و مدينه و شام با علماء صحبت داشته‌اند\r\n\r\n","description":"","footnote":"","page_name":" 391 ","page_number":17},
  {"content":"\r\n\r\nشعر\r\n هر كه او روى ببهبود نداشت * ديدن روى نبى سود نداشت \r\nو آنچه نوشته‌اند كه علماء تحسين ايشان كرده‌اند ممنوع بر تقدير تسليم بنابر عدم اطلاع بر عقيدهء فاسدهء ايشان خواهد بود و آنچه نوشته‌اند كه ماه رجب از جملهء اشهر حرامست و قتل و حرب در آن ماه با جماعتى كه در مقام حرب نيستند جايز نيست جوابش آنست كه حرمت اشهر حرم منسوخست بنابر احاديث صحاح مشهوره بعضى از غزوات حضرت امير المؤمنين على كرم الله وجهه و رفتن آن حضرت بر سر اعادى در اين شهر دالست بر اين و آنچه نوشته‌اند كه آيهء و ما خلقت الجن و الانس الا ليعبدون از محكمات است در آن شك نيست و ليكن شك نيست كه جهاد با كفار از اعاظم عبادانست واى بر آن جماعت كه ترك عبادت نموده سب و لعن اكابر صحابه مينمايند و آن كفر و ذنوب را باعث ثواب ميدانند با آنكه متقين و متعين است كه در لعن كردن شيطان كه نصوص بر ملعونيت آن ناطق است ثواب نيست و عجب است با آنكه در ميان ايشان جمعى هستند كه معنى ظاهرهء آيات و احاديث را مىتوانند دريافت و در ترجمه آيات و احاديث مكتوبه اظهار اين معنى نموده از اين مذهب ظاهر البطلان برنميگردند و تبعيت ائمهء اثنى عشر عليهم السلام و سلف نمينمايد قد بينا الايات لقول يعقلون و اگر بعضى از مضلين افتراء نموده از بعضى ائمه و سلف در تقويت معتقدات فاسده بر ايشان خبرى رسانيده‌اند يا در آنچه ذكر كرده شد كسى را سخنى و ريبى باشد بايد كه رئيس خويش عبدالله را بيرون فرستند تا امان داده ببعضى از ملازمان ركاب همايون مناظره نمايد باشد كه مذهب حق بر همه ظاهر گردد و السلام على من اتبع الهدى .\r\n\r\nجواب كتاب مذكور كه مولانا محمد مشكك رستمدارى نوشته\r\nنتايج افكار و رشحات اقلام در ربار افاضل ماوراء النهر هداهم الله الى سبيل الرشاد و حفظهم الله تعالى و ايانا عن التعسف و العناد بوقوف پيوست در آن باب آنچه صواب و موجب اجر و ثواب است مذكور مىشود بر رأى حكمت آراى حضرات عاليات مخفى نماند كه حضرت سيد المرسلين بر وجهى كه در كتب شيعه و اهل سنت مسطور است امت را بكتاب اللّه و عترت طاهره مأمور ساخته و چون حضرت امام الجن و الانس سلطان ابوالحسن على بن موسى الرضا عليه التحية و الثناء در بلاد عجم غريب واقع شده راقم اين مرقوم محمد خادم براى احترام غربت آن حضرت و بواسطهء فيوض بركات كه از روح مطهر آن حضرت يافته و ذكر آن درين صحيفه مناسب نيست از ساير حضرات ملازمت [ 261 م 
  ] ايشانرا اختيار كرده نه با قزلباش الفتى دارد و نه با اوزبكيه كلفتى بيميل و عناد با طايفه بعد از تحقيق و تفتيش در امور دين تحصيل يقين كرده آنچه مقتضاى حديث و قرآن و موافق امر حضرت ملك منانست اختيار نموده از روى انصاف كلمهء چند بعرض مىرساند اگر قبول انظار افادت آثار حضرات شود فهو المراد و الا :\r\n\r\n","description":"","footnote":"","page_name":" 392 ","page_number":18},
  {"content":"\r\n\r\nشعر\r\n من آنچه شرط بلاغست با تو ميگويم * تو خواه از سخنم پند گير خواه ملال \r\nو مميز اين سخن كس صاحب درك كامل و انصاف شامل ميتواند بود و آنچه از طلبهء ماوراء النهر كه متردد اين حدودند مسموع شد آنست كه نواب اعلى خاقانى به اين دو صفت حميده آراسته‌اند و از امراء ايشان كوكلتاش بهادر و جمعى ديگر بفنون فضايل پيراسته‌اند .\r\nاما تصديقى كه از ايشان الى الان بحكايات علماء ماوراء النهر واقع شده بنابر مثل مشهور كه چون تنها بقاضى روى راضى آئى معتبر نيست چه فضلاى مذهب ائمهء اثنى عشر بمجلس سامى ايشان مشرف نشده‌اند و علماء اهل سنت چنين خاطر نشان كرده‌اند كه مذهب شيعه مبتدع و مخترعست و اصلى ندارد و اگر بعد از تحقيق حال و تفتيش اصول و اقوال فريقين در اخبار احد المدهبنين امرى فرمايند به حكم كلام الملوك ملوك الكلام مطاع و منفذ خواهد بود مجملا در طريق شيعه و سنى كتب كثيره در احاديث مضبوط شده .\r\nاما احاديثى كه متفق عليه هر دو فرقه باشد معتمد است و احتياط مقتضى آنست كه آنچه متفق عليه باشد بواسطهء منافات حديث مختلف فيه متروك نشود زيرا كه اهل اسلام منحصر در اين دو فرقه‌اند اگر خليفهء به حق بعد از پيغمبر صلى الله عليه و آله و سلم بلافصل ان لم يؤذوا رسول - الله ابا بكر را ميدانند اهل سنت‌اند و اگر حضرت امير المؤمنين على بن ابيطالب سلام الله عليه را ميدانند شيعه‌اند و قول ثالث نيست پس آنچه متفق عليه فريقين باشد مجمع عليه اهل اسلام است و ترك مجمع عليه براى مختلف فيه باطل بعد از تمهيد مقدمات گوئيم آنچه مرقوم قلم حضرات عاليات شده بعد از تنقيح و تلخيص حكم بكفر شيعهء آل پيغمبر است بدلايل متعدده اول آنكه حضرت پيغمبر صلى الله عليه و آله مدح خلفاء ثلاث فرموده‌اند و سخن آن حضرت بمقتضى آيهء كريمهء و ما ينطق عن الهوى ان هو الا وحى يوحى وحى است و شيعه كه مذمت خلفاء ثلاث مىكنند مخالفت وحى مينمايند و مخالفت وحى كفر است جواب آنست كه از اين دلايل مدح خلفاء ثلاث و بطلان خلافت ايشان لازم ميآيد زيرا كه در شرح مواقف از آمدى كه از اكابر علماى اهل سنت است منقول است كه قريب بوقت رحلت حضرت پيغمبر ص در ميان اهل اسلام مخالفت چند واقع شد .\r\nمخالفت اول آنست كه حضرت در مرض الموت فرموده‌اند ايتونى بقرطاس اكتب لكم شيئا لن تضلوا بعدى عمر بدين راضى نشد گفت ان الرجل غلبه الوجع و عندنا كتاب الله حسبنا پس صحابه اختلاف كردند تا آوازها بلند شد و حضرت پيغمبر آزرده شد فرمودند كه برخيزيد كه پيش من نزاع سزاوار نيست و اين حديث در اوايل صحاح بخارى و در اكثر كتب اهل سنت بعبارات مختلفه مذكور است و مخالفت دوم آنكه حضرت در مرض الموت جمعى را مقرر ساخت كه همراه اسامة بن زيد به سفر روند بعضى از آن جمع تخلف نمودند و بسمع مبارك حضرت رسيد بمبالغه تمام فرمودند جهزوا جيش اسامة لعن الله من تخلف عنه و مع هذا خلفاء ثلاث داخل جيش اسامه بودند متابعت نكردند پس گوئيم امرى كه حضرت در باب نوشتن وصيت فرمودند بمقتضاى آيهء كريمهء مذكوره بمنزلهء وحى است و نفى كه عمر كرد رد وحى است و رد وحى كفر است على ما اعترفهم و على ما دل عليه قوله تعالى و\r\n\r\n","description":"","footnote":"","page_name":" 393 ","page_number":19},
  {"content":"\r\n\r\nمن لم يحكم بما انزل الله فاولئك هم الكافرون و كافر قابل خلافت نيست پس هر گاه كفر عمر و سلب قابليت خلافت ازو ثابت شد بنابر دليل شما لازمست كه ابوبكر و عثمان نيز خليفه نباشند تا خرق اجماع مركب نشود چه بمذهب جمهور اهل سنت هر سه ايشان خليفه‌اند و بمذهب شيعه هيچكدام خليفه نيستند اينكه عمر خليفه نباشد و عمر و عثمان خليفه باشند موافق رأى هيچكس از اهل اسلام نيست و نيز تخلف از جيش اسامه بمقتضاى دليل مذكور كفر است و متخلفان خلفاى ثلاثند باتفاق و از هر يك از روايتين مذكورتين بوجوه متكثره اثبات مذهب شيعه و نفى غير آن لازم ميآيد و تفصيل آن در اين صحيفه نمىگنجد و اهل شيعه [ 262 م 
  ] در اثبات مذهب خود و نفى آن جماعت چند دليل معقول و منقول دارند كه احصاء آن را ملك متعال ميداند و اين صحايف گنجايش تذكار آن ندارد و اللّه يحق الحق و يهدى الى سبيل الرشاد و ديگر چون حضرت در صحيفهء شريفه اعتراف نمودند كه فعل حضرت پيغمبر نيز وحى است و الواقع كذلك پس گوئيم اخراج حضرت رسول مروانرا از مدينه وحى است و آوردن عثمان او را بمدينه و تفويض امور عظيمه به او نمودن رد سخن حضرتست و كفر است به دو دليل :\r\nدليل اول آنكه حضرت فرموده‌اند دوم آنكه قوله تعالى  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ  و دليل متين براى تحقيق حق و تزهيق باطل بر مسئلهء امامت برهانا و جدلا بسيار است و ليكن در خراسان مثل مشهور است كه « بوسه به پيغامست » اگر شرف ملازمت ميسر شود معروض خواهد شد .\r\n بهر جمعيتى وصل تو جويم * لعل الله يجمعنى و اياك \r\nاما به شرطى كه مناظره بمقدمات علمى باشد نه بشمشير و بوكده و قلمتراش و نيز مدح خلفاى ثلاث درين معنى متفق عليه فريقين نيست چه در كتب شيعه اثرى از آن ظاهر نيست و آنچه دلالت بر ذم ايشان كند مثل روايتين مذكورتين و غيرها در كتب فريقين مسطور است و نيز بعضى از اهل سنت تجويز وضع حديث براى مصلحت كرده‌اند پس اعتماد بر حديث غير متفق عليه نيست خصوصا وقتى كه ناقل آن تجويز وضع حديث كند يا عادل نباشد و جز متفق عليه دلالت بر خلاف آن كند و مخالفت خبر واحد سيما با خصوصيات مذكور لا نسلم كه كفر باشد و الا مصراع : « پس در همه دهر يك مسلمان نبود » ، چه مخالفت اخبار آحاد از مجتهدين واقع شده و تعظيم و توقير پيغمبر نسبت بخلفاء ثلاث قبل از صدور مخالفت ازيشان دلالت بر سلامت و حسن عاقبت نميكند چه عقوبت قبل از صدور عصيان با آنكه معلوم الصدور باشد لايق نيست .\r\nلهذا حضرت على عليه السلام از عمل ابن ملجم عليه العنة خبر داد و عقوبت نفرمود روايتى كه دلالت بر حسن فعل مخصوص كند مفيد نيست ، چنان كه در آيهء لقد رضى الله مذكور مىشود .\r\nدليل دوم آنكه بمقتضاى لقد رضى الله عن المؤمنين اذيبا يعونك تحت الشجرة خلفاء ثلاث برضوان ملك منان مشرف شدند پس سب ايشان كفر باشد جواب آنكه مدلول آيه عند التوفيق رضاء الله است از آن فعل مخصوص كه بيعت است كسى دغدغه ندارد كه بعضى از افعال حسنهء مرضيه از ايشان واقع شده سخن در آنست كه بعضى از افعال قبيحه از ايشان صادر شد كه خلاف عهد و بيعت است چنان كه در امر خلافت مخالفت نص حضرت پيغمبر كه در كتب فريقين مذكور است نمودند\r\n\r\n","description":"","footnote":"","page_name":" 394 ","page_number":20},
  {"content":"\r\n\r\nو غصب خلافت كردند و حضرت فاطمه عليها السلامرا آزرده ساختند چنان كه در صحيح بخارى مسطور است و اين عبارت در صحيح مذكور تتمهء اين روايتست فخرجت عنه و لم يتكلم معه حتى ماتت و فقير خود در صحيح مذكور مشاهده كردم و نيز در صحيح بخارى در مناقب حضرت فاطمه عليها السلام مذكور است كه من اغضبها فقد اغضبنى و در مشكوة در مناقب آن حضرت منقولست كه من اذاها فقد اذانى و من اذانى فقد اذى الله و كلام صادق بمضمون ان الذين يؤذون الله و رسوله لعنهم الله فى الدنيا و الاخرة ناطق است حاصل كه بواسطه اين افعال ذميمه و منع وصيت حضرت و تخلف از جيش اسامه و غيرها كه باحصاء درنميآيد مورد مذمت شدند چه سلامت عاقبت بحسن خاتم اعمال وفا كردن بعهد و بيعت حضرت رسول متعالست صلى الله عليه و آله و هر كس بسعادت سلامت عاقبت مستعد نشود بواسطهء نقض بيعت و مخالفت حضرت رسول مستوجب عقوبت مىشود چنان كه آيهء كريمهء فمن نكث فانما ينكث على نفسه و من اوفى بما عاهد عليه الله برين شاهد است .\r\nدليل سيم آنكه حضرت الله تعالى ابوبكر را صاحب پيغمبر خواند و صاحب قابل ذم نيست جواب آنكه اذ قال لصاحبه و هو يحاوره دالست بر آنكه مصاحبت ميان مسلم و كافر واقع است و مصاحبت در نسبت موافق الطرفين است همچون اخوت پس همچنانكه هر يك از برادران نسبت به ديگرى برادر است خواه مسلم و خواه كافر هر يك از برادران نسبت به ديگرى مصاحب و همراه است خواه مسلم و خواه كافر و آيهء كريمهء يا صاحبى السجن ارباب متفرقون خير ام الله [ 263 م 
  ] الواحد القهار مؤيد مقصود است چه صاحب كشاف و بيضاوى تفسير آن بصاحبى السجن كردند يعنى اى دو صاحب من در زندان پس يوسف عليه السلام كه پيغمبر است دو كس را صاحب خوانده كه بت پرست بودند چنان كه هم آيهء مذكوره دلالت صريح برين دارد پس ظاهر شده صاحب پيغمبر بودن دليل خوبى نيست و نيك جارى شده بقلم خجسته رقم حضرات كه :\r\nشعر\r\n هر كه او روى ببهبود نداشت * ديدن روى نبى سود نداشت \r\nاما از حضراتى كه دعواى ادراك دقايق قرآنى نموده‌اند بغايت مستبعد نمود كه در بيت مذكور بجاى هر كه را هر كه او نوشته رابطهء مصرعهاى مذكور را برداشته‌اند و هر مصراع را فى نفسه ناتمام گذاشته‌اند به اين دقيقه متفتن نشده روح ملاجامى را آزرده ساختند و ليكن چون غارت و تالان بر كافه اهل خراسان واقع شده خانه‌ها خراب شد حضرت مولوى نيز از آن جماعت است اگر يك بيت او نيز خراب شده باشد باكى نيست ، البلية اذا عمت طابت و از اشعار عرب نيز اشهاد هست اما صلاح در ذكر آن نيست التماس از حضرات آنست كه به مجرد ايهام لفظ بلا تأمل در معنى استدلال نفرمائيد .\r\nدليل چهارم آنكه حضرت مرتضى عليه السلام با وجود كمال شجاعت در وقت مبايعت مردم با خلفاى ثلاث بود و منع نفرمودند اين دليل حقيقت بيعت است و اگر نه قدح آن حضرت لازم ميآيد جواب آنكه قبل از آنكه حضرت امير از تكفين و تجهيز حضرت رسول فارغ شود خلفاى ثلاث در سقيفه بنى ساعده اصحاب را جمع كرده براى ابى بكر عليه ما يستحق بيعت گرفتند بوجوهى كه ذكر آن درين صحيفه نميگنجد و آن حضرت بعد از اطلاع براى قلت اتباع و بيم هلاك اهل حق يا باعث\r\n\r\n","description":"","footnote":"","page_name":" 395 ","page_number":21},
  {"content":"\r\n\r\nديگر مباشر حرب نشدند و اين دلالت بر حقيقت ايشان نميكند چه حضرت امير با كمال شجاعت در ملازمت حضرت پيغمبر ( ص ) در قوت و شجاعت كمتر از آن جماعت نبود چنان كه اخبار و آثار برين دال است كه حضرت پيغمبر صلى الله عليه و آله و سلم و حضرت امير عليه السلام و ساير صحابه باتفاق با قريش جنگ نكردند و از مكه معظمه مهاجرت نمودند و بعد از مدتى كه متوجه مكه شدند در حديبيه صلح فرموده مراجعت نمودند پس هر وجهى كه براى جنگ ناكردن حضرت پيغمبر و امير و ساير صحابه گنجد جهة جنگ ناكردن حضرت امير گنجد كافى است مع شئ زايد چه حقيقت كفار قريش مطلقا متصور نيست و نزد اهل تحقيق اين نقص در بالاتر نيز جاريست چه فرعون با دعوى خدائى تا چهارصد سال بر مسند سلطنت بوده و هر يك از شداد و نمرود و غيرها مدتى برين دعوى باطل مينمودند و حضرت الله تعالى با كمال قدرت ايشانرا هلاك نكرد تا خلق بسيار بدان گمراهان اعتقاد آوردند هر گاه در ماده الله تعالى تأخير در دفع خصم گنجد در ماده بنده بطريق اولى خواهد بود و آنچه فرموده‌اند كه حضرت امير ع با ايشان بيعت كرده وقوع آن بلا اكراه و تقيه ممنوع است و تحقيق آن در صحيفه نميگنجد غرض كه شارح عقايد نسفى درين كه سب شيخين كفر باشد اشكال كرده و صاحب جامع الاصول شيعه را از كبار فرق اسلام ميشمرد و صاحب مواقف نيز برين رفته و وجوهى كه براى تكفير شيعه توهم كرده‌اند رد كرده و امام محمد غزالى سب شيخين را كفر ندانسته پس آنچه حضرت در تكفير شيعه فرمودند نه موافق سبيل مؤمنانست و نه مطابق حديث و قرآن با وجود آنكه مفهوم تشيع آنست كه در صدر صحيفه معلوم شد و سب و لعن درو معتبر نيست ميگنجد كه نام خلفاى ثلاث هرگز بر زبان شيعه جارى نشود اگر جاهلان شيعه حكم بوجوب لعن كنند سخن ايشان معتبر نيست همچنانكه جاهلان اهل سنت حكم بوجوب قتل شيعه ميكنند و اين حكم مطلقا مقتضى افكار سلف و انظار خلف نيست و آنچه فرموده‌اند كه هر كس استماع بعضى حكايات كند و منع نكند كافر است عقلا و شرعا دليل برين نيست و قال الشيخ ابن سينا من تعود ان يصدق من غير دليل فقد انسلخ عن الفطرة الانسانية و آنچه از خبث و فحش در مادهء عايشه به شيعه نسبت كرده‌اند حاشا و ثم حاشا كه هرگز واقع شده باشد چه نسبت فحش بكافه آدميان حرام است چه جاى حرم حضرت رسول اما چون عايشه مخالفت امر و قرن فى بيوتكن و لا تبرجن نموده ببصره آمد و بحرب حضرت امام اقدام نموده به حكم حديث حربك حربى كه فريقين در حرب آن حضرت نقل نموده‌اند و محارب حضرت پيغمبر يقينا مقبول نميتواند بود بنابراين مورد طعن شده و اين ضعيف در كتاب حديثى از كتب شيعه ديده كه عايشه در خدمت حضرت امير ع [ 264 م 
  ] از حرب توبه كرده هر چند قضيهء حرب متواتر است و حكايت توبه خبر واحد اما بر تقدير وقوع بعد از خرابى بصره و قتل چهل هزار نفس از صحابه و غيرهم اگر آن توبه مقبول باشد لعن براى حرب نبايد كرد و اللّه اعلم بحقايق الامور و هو يحكم بالحق يوم ينفخ فى الصور و آيهء كريمهء الخبيثات للخبيثون الى اخرها اينمعنى ندارد كه زوجين در ممدوحيت و مذموميت من جميع الوجود شريك‌اند چنان كه اگر يكى از ايشان مستحق بهشت يا دوزخ باشند آن ديگر را نيز چنين بايد بود و الا منتقض شود به حضرت نوح ع و لوط ع و زوجهء ايشان و آسيه و فرعون بلكه ميتواند بود كه آيهء مذكوره ماول باشد به آنچه در آيهء ديگر صريح شده الزانى لا ينكح الازانية او مشركة و الزانية لا ينكحها الازان او مشرك جواب آنچه در تكفير سادات عظام كه فرزندان سيد انام‌اند مرقوم ساخته بودند محل تعجب است چه هر گاه حرم پيغمبر بر خلاف امر آن حضرت سفر كند و يا شخصى كه باتفاق كافهء مسلمانان خليفه باشد و او خود مناقب آن حضرت را شنيده روايت كرده باشد\r\n\r\n","description":"","footnote":"","page_name":" 396 ","page_number":22},
  {"content":"\r\n\r\nجنگ كند بواسطهء اين به حكم حديث محارب پيغمبر شود و ايضا باعث قتل چهل هزار نفس از صحابه و تابعين گردد و فرزند پيغمبر نسبت يكى كه پيش بعضى از مسلمانان خليفه باشد سخن سب گويد و حال آنكه نزد آن فرزند پيغمبر خلاف آن كس ثابت باشد و بمقتضاى دلايل برو چنين ظاهر شده باشد كه آن كس مخالفت پيغمبر صلى الله عليه و آله و نقض عهد آن حضرت كرده و نيز از آن سخن فرزند پيغمبر اصلا آزار بدنى و مالى به كسى نرسد و اگر آن سخن خطا باشد براى آن كس كه در حق او گويد ثواب حاصل شود آيا كدام از اين دو عمل اقبح و اشنع باشد سبب آنكه اول اصلا باعث قدح نميشود .\r\nدوم موجب كفر باشد چه تواند بود و اگر بمضمون حديث مصنوع سب شيخين كفر است مستمسك شوند جواب آن ظاهر شد و اگر چيز ديگر افاده فرمايند مستفيد شويم بهر حال انصاف مطلوبست و منقول در كتب شيعه چنين است كه در وقت حضور ابن ام مكتوم اعمى در خدمت حضرت پيغمبر صلى الله عليه و آله كسى از اهل حرم آن حضرت عبور نموده حضرت از اينمعنى اعراض نموده آن شخص گفت يا رسول الله اين شخص كور است پيغمبر ص فرمودند تو خود كور نيستى و علماى اهل سنت نقل كرده‌اند كه حضرت پيغمبر ص عايشه را بكتف خود نگاه داشت تا تماشاى جمعى كند كه در كوچه ساز مىنواختند و بعد از مدتى فرمود يا حمير اهل شنعت اين قباحت را با رذل شخصى نسبت نميتوان كرد و قباحت اين نه بمرتبه‌ايست كه تصريح آن مقدور باشد و به آنچه لازم اين قضيه است اگر كسى اعتقاد كند هيچ كس نيست كه كافر باشد بهر حال ما بعد از حضرت الله تعالى هيچ موجودى اشرف و اكمل از حضرت رسالت نميدانيم و بچيزيكه منافى شأن جلادت آن حضرت باشد اعتقاد نميكنيم .\r\nاما فرياد از جرأتهاى حضرات كه بواسطهء ميل تعصب باحاديث موضوعه شرع و دين را ضايع كرده‌اند\r\nشعر\r\n اندكى پيش تو گفتم غم دل ترسيدم * كه دل آزرده شوى ورنه سخن بسيار است \r\nو آنچه دربارهء نسخ حرمت اشهر حرام فرموده‌اند اصل عدم آنست تا معتمد به كه نسخ قرآنى تواند نمود ظاهر شود و محاربهء حضرت بر تقدير تسليم كه در بعضى از اين اشهر باشد بعد از تعدى خصم بوده نه ابتداء بلكه حروب آن حضرت اكثر چنين بود و هر گاه كفر شيعه ثابت نباشد چنان كه از اجوبه سابقه معلوم شد وجهى كه براى حليت قتل و غارت ساكنان مشهد مقدس فرمودند ناتمام است و بر تقدير تسليم حضرات را اطلاع بر سراير و ضماير جمعى كه هرگز نديده‌اند چون حاصل شد و الله عليم بذات الصدور على اى حال مزاج پادشاه همچو آتش است و لايق علماء كرام آنست كه بزلال موعظه تسكين التهاب آن آتش فرمايند تا خلق الله نسوزند نه آنكه بباد فتنه آن آتش را مشتعل سازند و اصل و فرع نهال بندگان خدا را سوخته به خاك مذلت اندازند .\r\n چو آتش مشو تند و سركش مباد * كه دود از دل مبتلائى برآيد \r\nو ظاهر است كه با اين فتويهاى بىملاحظه اهل آشنائى را نهايت اهتمام در استيصال\r\n\r\n","description":"","footnote":"","page_name":" 397 ","page_number":23},
  {"content":"\r\n\r\nبندگان خداى تعالى بهم ميرسد و استيصال ايشان اگر چه كافر باشند ملايم طبع الله تعالى كه در كمال حلم است نيست چنان كه روايت شرمندگى حضرت نوح عليه السلام در روز قيامت براى هلاك كفار و خلايق و آثار و اخبار برين دالست [ 265 م 
  ] چه تفصيل اينها در اين صفحه نمىگنجد و هر گاه سپاهى به فتواى علماء اين كار كند معظم جواب او در روز جزا بر علماء خواهد بود .\r\nشعر\r\n در آن روز كز فعل پرسند و قول * اولوا العزم را تن بلرزد ز هول \r\n به جائى كه شرمنده‌اند انبيا * تو عذر گنه را چه دارى بيا \r\nو مخفى نماند كه ابن طاوس از علماى شيعه بود و در اصول و فروع مجتهد بود و در فقه تصنيف نفرموده بنابر آنكه حضرت الله تعالى در مادهء حضرت پيغمبر كه دوست آن حضرتست و دنيا را بطفيل او خلق كرده گفته كه لو تقول علينا بعض الاقاويل لاخذنا منه باليمين ثم لقطعنا منه الوتين فما منكم من احد عنه حاجزين هرگاه در مادهء حضرت پيغمبر ص اينهمه تهديد و مبالغه واقع شده باشد اگر ديگرى را در امرى غلظتى واقع شود چون از عهده بيرون ميآيد پس اگر حضرات عاليات طريق اتقياى سلف را مرعى داشته شيوهء احتياط منظور دارند بهتر خواهد بود و در عرصهء عرصات جواب مظلومان خصوصا اطفال كه بمضمون رفع القلم عن الصبى حتى ببلغ و المجنون بغايت صعب است .\r\nشعر\r\n بجرم عشق مرا گر كشى چه خواهى گفت * جواب خون رفيقان كه بيگناهانند \r\n مرا مراد از اين جمله نيكخواهى تست * و گرنه زينهمه گستاخيم چه مقصود است \r\nچون اكثر مفاسد عالم از اغراض فاسدهء دنيويست و مناسب آنست كه ارباب فضل از اين اغراض منزجر شوند بلكه بعد از عمرى كه افاضل ماوراء النهر بحوالى مشهد مقدس معلى تشريف آورند فقيران را از ابناى جنس شمرند و اگر بواسطهء قهارى نواب خاقان فريدون مكان اين فقيران از شهر بيرون نتوانند آمد ايشان حرمت حضرت امام انام عليه السلام بجاى آورده بسعادت زيارت مستعد شوند و اين فقيران ببركت قدوم آن عزيزان فيروزى يابند و اين معنى بوجود نيامده فتوى بقتل فقيران دادند بارك الله اعظم اجوركم و اصلح اموركم .\r\nشعر\r\n مكن مكن كه ره جور را كناره نباشد * مكش مكش كه پشيمان شوى و چاره نباشد \r\nو السلام .\r\n\r\n","description":"","footnote":"","page_name":" 398 ","page_number":24},
  {"content":"\r\n\r\n\r\nذكر توجه موكب همايون شاهى ظل اللهى بصوب خراسان و بقتل آمدن مرشد قليخان و قصايائى كه در آن سفر روى داد\r\nچون اخبار خراسان بنوعى كه مرقوم كلك بيان گشت بعراق رسيده يك يك از گريختگان آن حادثه عظمى بپايهء سرير اعلى آمدند نواب اعلى شاهى ظل اللهى از قضيهء كشته شدن عليقلى خان و قتل و نهب و اسر طايفهء شاملو بغايت آزرده گشته موجب غبار خاطر مبارك گرديد مرشد قليخان نيز ظاهرا اظهار ملالت نموده بحكايات سپاهيانه زنگ زداى خاطر اشرف ميشد و در توجه خراسان اهتمام نمود و در ساعت سعد از مقر سلطنت عظمى پيشخانهء همايون بيرون زدند و محمد شريف بيك چاوشلو نوادهء حسين بيك قورچى تير كمان شاه جنت مكان را كه قورچى تير و كمان شده بود تربيت فرموده برتبهء ايالت و خانى رسانيده حكومت قزوين و حراست پايتخت همايون به او رجوع شد و در اول بهار كه صحرا و هامون از كثرت سبزه و رياحين رشك سپهر بوقلمون بود موكب همايون در حركت آمده جهة جمعيت لشكر ظفر اثر بييلاقات لار رفتند و قرار يافت كه تا هنگام ارتفاع محصولات بتأنى طى مسافت مينموده باشند در ييلاق لار ملوك رستمدار ملك بهمن والى لاريجان و ملوك ولايت نور و كجور كه هر دو ملك جهانگير نام داشتند و پدران ايشان چون در جبال رستمدار خود سر و خود راى برآمده ديگرى را به نظر درنميآورند و از ملاقات امراء قزلباش بغايت تحاشى مينمودند و هميشه ياغى بوده اطاعت قزلباش چنان كه بايد نميكردند در اين وقت بيمن اقبال همايون آن وحشى صفتان بمردم رام گشته برهنمونى بخت بىدهشت باردوى همايون آمده بشرف ملازمت عتبهء علياء مشرف شده حلقهء اطاعت در گوش و غاشيهء بندگى بر دوش گرفتند و الحق وقوع اين حال در نظر دانايان روزگار ديده از مؤيدات اقبال نمود و موكب همايون چند روزى در ييلاقات بسر برده همه روزه عساكر اقبال مآثر باردوى كيهان پوى ميرسيدند در ييلاق مذكور دهندهء بىمنت و بخشايندهء بىظنت نواب كامياب را فرزندى ارجمند كرامت فرموده بسلطان حسن ميرزا موسوم گشت .\r\nاما در اندك زمانى حيات مستعار را بدرود كرد و بعالم جاودانى شتافت اميد كه حضرت [ 266 م 
  ] حى قدير تعالى شانه بر عمر و دولت والد بزرگوارش افزوده بمرادات دو جهانى فايز گرداناد بمنه وجوده .\r\nالقصه موكب همايون از راه فيروز كوه بدامغان رفته نزول اجلال فرمودند چون بعضى كه در باب صلح ميانه نواب غفران پناه جهانبانى و فرهاد پاشا تمهيد يافته ولى آقاى چاشنى گير باشى از روم به آن مهم آمده بود در آغاز جلوس همايون جمعى نيكخواهان اينطرف رضا نميدادند و تا غايه صورت نيافته در عهدهء تعويق مانده بود در اين وقت كه برحسب ضرورت سفر خراسان اختيار نموده بودند و خبر تسخير بلدهء هرات بر تسلط عبداللّه خان اوزبك واقع گرديد و اگر سپاه قزلباش مشغول مهمات آذربايجان و محاربهء روميان ميشدند از دو طرف با دو پادشاه و دو دشمن دشمنى كردن مناسب\r\n\r\n","description":"","footnote":"","page_name":" 399 ","page_number":25},
  {"content":"\r\n\r\nوقت نمينمود مرشد قليخان تن بمصالحهء مذكوره و شرايط آن در داده قرار يافت كه چند روز در چمن بسطام رحل اقامت انداخته به ترتيب اسباب مقدمات صلح و فرستادن ايلچى سخندان در مرافقت ولى آقا بپردازند كه خاطر از طرف آذربايجان اطمينان يافته با خاطر آسوده بجانب خراسان كوچ كرده\r\n\r\nذكر سبب قتل مرشد قليخان\r\nكمند همت بر كنگرهء تسخير هرات اندازند و چون از دامغان كوچ كرده در موضع شاهرود نزول اجلال واقع شد از اقتضاى قضاء و مقدرات ازلى قضيه قتل مرشد قليخان بوقوع انجاميده آن داعيه بتعويق افتاد شرح اين واقعهء عبرت بخش آنكه سابقا مرقوم قلم وقايع رقم كه در معركه سوسفد ترشيز مرشد قليخان بر عليقلى خان شاملو للهء حضرت اعلى شاهى ظل اللهى ظفر يافته آن حضرت بر حسب تقدير و حكمت بالغهء حى قدير جل شأنه بمشهد مقدس معلى تشريف آوردند و مرشد قليخان بلوازم خدمت و اتاليقى پرداخت اطوار او مرضى خاطر اشرف نبود و از بدسلوكى او كمال آزردگى داشت غايتش در عهد شباب بشيوهء پيران فراخ حوصله عمل فرموده بجهة استحكام بنيان دولت ابد پيوند با او بمدارا ميگذرانيدند و بعد از آنكه بعراق آمده بر سرير دولت و فرمانروائى عرصهء ايران تمكن يافتند با وجود افزونى اعيان و انصار و ظهور سلوك ناهنجار بجهة سعى و اهتمام كه ازو در راه اين دولت بظهور ميرسيد تاب تسلط و استيلاى او آورده عنان اختيار و اقتدار را بنوعى به كف كفايت او داده بودند كه نفس نفيس همايون در هيچ امرى از امور مدخل نميفرمودند تا آنكه در دار السلطنهء قزوين بعد از خبر واقعهء هرات و بقتل درآمدن عليقلى خان پاى از اندازهء ادب بيرون نهاده ارادهء مصاهرت اين دودمان نمود و در آن باب مبالغه بسرحد افراط رسانيد از سلاطين نامدار و پادشاهان كامكار اين گونه عنايت بظهور آمده پايهء قدر مخلصان وفاكيش را بدين رتبهء گرامى بلندى افزوده‌اند .\r\nاما بندگان درگاه را چه حد و يارا كه صاحب اين داعيه گردند و لهذا هر چند سعى نمود صورت نيافت و عاقبت نتيجهء بىادبى يافت بعضى از طايفهء استاجلو كه نيكخواهان او بودند خصوصا محمود بيك صوفيلر علانيه به او ميگفتند كه اين پادشاه در انديشهء دفع تست و عنقريب ترا ضايع كرده اويماق استاجلو به خاك تيره برابر خواهد شد و خيالات فاسده در سويداى خاطر راه داده بودند حضرت اعلى بفراست و دانش خداداد يا باخبار بعضى از نيكخواهان حلال نمك خيالات تباه اين هرزه درايان بيهده‌گو را دريافته از آنجا كه مقتضاى عقل دورانديش بود بدمظنه شده بفكر و تدبير كار او افتادند زيرا كه در علاج اين نوع حادثهء عظمى غفلت ورزيدن از طريق حزم و احتياط كارآگاهان خرد پرور دور مينمود و ليكن چون سفر خراسان و امور عظيمه در پيش بود آن حضرت از غايت تهور تغافل ورزيده بمحض قلوب ظاهر بنيان عالم صورت با او مدارائى ميكردند و حفظ حال خود كرده روزى ميگذرانيد تا آنكه مرشد قليخان بدسلوكى را از حد اعتدال گذرانيده بسرحد افراط رسانيد و در اين وقت نيز كه اوان نشو و نما و استيلاى قوت غضبى وحدت طبع و آتش مزاجى بود بعنوان ايام صبى سلوك ميكرد و زياده از اين تغافل ورزيدن در حوصلهء دولتخواهان جان نثار نگنجيد و عرق حميت شاهانه به حركت درآمده نائرهء غضب در كانون ضمير منير همايون شعله فروز گشته دفع او را بر ذمت همت لازم شمردند و چون اهل عراق با او صفائى نداشتند از زمرهء طايفهء استاجلو ساكن عراق [ 267 م 
  ] امت بيك قراسارلو كوشك اغلى كه بجهة آشنائى عليقلى خان فتح اغلى از جانب مرشد قلى بمصادره گرفتار گشته كمال آزردگى ازو داشت از روى عقيدت و اخلاص رضاى خاطر مبارك اشرف جسته باتفاق قراحسن چاوشلو قورچى تير\r\n\r\n","description":"","footnote":"","page_name":" 400 ","page_number":26},
  {"content":"\r\n\r\nو كمان كه از زمرهء خراسان آمده‌هاى يكجهت و دولتخواه و رضاجوى خاطر همايون شاهى ظل اللهى بود و اللّه ويردى بيك زرگر باشى و محمد بيك ولد اسلمس بيك ساروقچى باشى بالطوع و الرغبه متكفل قتل او گشته منتظر فرصت بودند از طبقهء تاجيكيه و ارباب قلم ميرزا محمد كه در زمان ابوطالب ميرزا وزير و اعتماد الدوله شده بود با ارباب مواضعه همزبان و محرك ارادهء ايشان بود تا آنكه در شبى كه نزول اجلال در شاهرود بسطام واقع شده بود و مرشد قلى بطريق معهود بكشيك آمده در خيمهء دولتخانهء مباركه كه در پيش خوابگاه اشرف نصب مينمودند خوابيده بود نصف شب كه اهل كشيك اكثر در خواب بودند نامبردها فرصت يافته با شمشيرهاى آخته بر سر او آمده اول امت بيك شمشير زده بعد ازو قراحسن و رفقا باتمام كارش پرداختند وقوع اين واقعه نتيجهء بىاخلاصى و بىادبيهاى او تواند بود كه\r\n\r\nقتل مرشد قليخان وزير شاه عباس در شاهرود و وزير شدن ميرزا محمد\r\nاين همه سعى و ترددات او را در اعتلاى لواى دولت اشرف محض جاه - طلبى و استيلاء بر مسند بزرگى و اغراض دنيوى خود بوده كه در آينهء خاطر فيض مظاهر پرتو ظهور انداخته بالاخره كار او باينجا كشيد .\r\nالقصه بعد از كشته شدن او همان شب ميرزا محمد را كه نويد وزارت يافته بود طلب فرمود حسب الوعده بمنصب وزارت ديوان اعلى سرافراز شد از تبعهء مرشد قليخان جمعى كه بملاحظه خاطر او از خدمت اشرف تقاعد ورزيده سلوك ناهنجار مينمودند بمؤاخذه گرفتار گشتند و ابراهيمخان برادر مرشد قليخان كه حاكم مشهد مقدس بود از آن منصب معزول گشته مؤاخذ گشت امت بيك برتبهء بلند خانى سرافراز گشته اسباب و يراق مرشد قلى به او عنايت شد و ملازمان بملازمت مشار اليه مأمور شدند اللّه ويردى بيك زرگر باشى برتبهء امارت سرافراز گشته لقب سلطانى يافت و الكاى جرپادقان و محولات به او شفقت شد محمد بيك ساروغچى بداروغگى دار السلطنهء اصفهان سربلند گرديد قراحسن قورچى تير و كمان شده رتبهء ارجمند خانى علاوه آن گرديد بالاخره بديگر شفقتهاى گوناگون سرافرازى يافت و حضرت اعلى شاهى ظل اللهى كه تا غايت در امور سلطنت و پادشاهى مدخل نميفرمودند بنفس نفيس متفكل امور دين و مهام دولت گشتند .\r\nبعد از قتل مرشد قلى همان روز كوچ واقع شده چمن بسطام مخيم سرادقات جاه و جلال گرديد و چون در خاطر انور رسوخ يافته بود كه جمعى از مفسدان قزلباش را كه بخودسرى و خودرائى برآمده باشند دفع نموده گلشن هميشه بهار دولت را كه از خس و خاشاك وجود اهل بغى و عصيان و خشك سال حوادث و نوائب دوران پژمردگى بدان راه يافته برشحات سحاب لطف الهى و فكر ثاقب و حسن تدبير حضرت ظل اللهى خضرت و طراوت افزايد و بر عالميان ظاهر بود كه از محمد خان تركمان در زمان نواب سكندر شأن و شاهزاده رضوان مكان سلطان حمزه ميرزا چه اعمال شنيعه و فتنه و فساد ظهور يافت چنانچه به جهت قتل امير خان با شاهزادهء مذكور كه فرزند اكبر ارشد و وصى و وليعهد پدر نامدار بود در مقام عصيان و طغيان درآمده طهماسب ميرزا را دست آويز خود كرده در برابر آن شاهزاده مغفور صف قتال آراسته محاربه نمود و بمحض دولت چند روزه ارتكاب اين عمل شنيع كرد و لهذا چون بيراهه رفته از طريق اخلاص و بندگى انحراف جسته بود تأييد نيافت در اين وقت كه باردوى معلى آمده بود و قضيهء قتل مرشد قلى بوقوع پيوست ميخواست كه بطريق زمان نواب سكندر شأن صاحب اختيار مهمات ديوان بوده امور ملكى بمشورة و صلاح او انتظام يابد و از بيخردى همان شيوه خودسرى و خودرائى\r\n\r\n","description":"","footnote":"","page_name":" 401 ","page_number":27},
  {"content":"\r\n\r\nمرعى و مسلوك دارد و پيشنهاد همت و الا آن بود كه مفسدان و فتنه انگيزان اويماقات را براندازند كه فتنه و فساد از ميانهء قزلباش بر طرف شده تعصب اويماق در ميانه هيچ طايفهء از طوايف جليله قزلباش نبوده باشد همگى دولتخواهان اخلاص شعار عموما با پادشاه و ولينعمت يكدل و يكجهت بوده مطيع و منقاد اوامر و نواحى پادشاهى باشند و محمد خان بنابر مقدماتى كه بتحرير پيوست ميانهء اين دولتخواهان اين دودمان بتخصيص اويماق تركمان كه از اعمال شنيعه او خجلت زده بودند مطعون و به همه جهتى [ 268 م 
  ] جهتى مستحق عقوبت شده بود اين خدمت بوفور اخلاص و يك جهتى فرخ خان پرناك تركمان منوط گرديد فرخ خان طوعا و رغبة زمين خدمت بوسيده از خرگاه همايون بيرون خرگاه نشسته بود گرفته تاج از سرش برداشت و از خيمه دولتخانه بيرون آورده در همانجا بقتل او پرداخت و سرير\r\n\r\nكشته شدن محمد خان تركمان\r\nشر او را بر سر نيزه كرده در تمامى اردوى معلى گردانيدند طايفهء استاجلو كه بجهة قتل مرشد قلى خان تزلزل تمام داشتند از اين واقعه خوش وقت گشته بشفقت شاهانه اميدوار شدند ساير مردم از اين دو واقعه كه روى نمود از باس و سياست پادشاهانه انديشه‌مند گشته پاى در دامن ادب پيچيدند .\r\nاز سوانح كه در چمن بسطام بظهور پيوست بدر خان افشار كه بمنصب قورچى باشىگرى سرافراز شده بود درينوقت ايالت و دارائى دارالمؤمنين استراباد منصوب گشته احمد سلطان ذوالقدر حاكم خوار و سمنان بكومك او معين گشت و منصب قورچى باشى گرى كه معظم مناصب ديوان اعلى است بولى خان افشار كه حاكم دار الامان كرمان بود شفقت شده ايالت و دارائى كرمان به بيكتاش خان ولد او كه در يزد بود نامزد شده بود در اين وقت حكم همايون باسم بيكتاش خان مذكور عز صدور يافت كه از يزد بدار الامان كرمان رفته بحكومت و دارائى آنجا قيام نمايد و از طوايف افشار كه درين چند سال از خدمت و يساق تقاعد ورزيده‌اند قشون و لشكرى آراسته مرتب داشته متوجه خراسان گشته باردوى ظفر قرين پيوندد و مهدى قلى بيك چوپان - اغلى افشار بدين خدمت مأمور گشت و تا قريب بچهل روز در النك اسفراين به جهت جمعيت عساكر فيروزى نشان توقف واقع شده از راه اسفراين بمشهد مقدس معلى تشريف بردند و بسعادت زيارت و طواف آستان ملايك آشيان حضرت امام الجن و الانس\r\nشعر\r\n على موسى جعفر كه خاك درگه او * چو توتياى سعادت برند اهل نظر \r\nمشرف گشته چند گاه جهة تفحص حالات خراسان و قضاى حاجت خراسانيان و تحقيق اوضاع اوزبكيه كه در هرات‌اند در مشهد مقدس توقف فرموده خلاصه اوقات را صرف خدمت روضهء مقدسهء حضرت امام همام ميفرمودند و ميرزا محمد وزير لواى اقتدار افراخته در كمال عظمت و اقتدار بامر وزارت ديوان اعلى قيام داشت بوداق خان چكنى را منظور نظر شفقت گردانيده بمنصب والاى لله‌گى و اتابيكى شاهزاده سلطان حسن ميرزا معزز و سربلند گرديد و حكومت مشهد مقدس معلى نامزد او شد و الكاء خبوشان و محالى كه سابقا به او متعلق بود به اولاد او حسنعلى سلطان و حسينعلى سلطان و ساير برادران تقسيم يافت .\r\n\r\n","description":"","footnote":"","page_name":" 402 ","page_number":28},
  {"content":"\r\n\r\nدر خلال اين احوال سلطان على خليفهء شاملو كه بجاى فولاد خليفه عمش حاكم قاين بود بجهة آنكه در روز معركه سوسفد ترشيز صف سپاهيان على قلى خان شاملو را ويران كرده بمرشد - قلى پيوست و اين معنى موجب انهزام سپاه شاملو گرديد و سليمان خليفه تركمان كه داماد مرشد قلى و با او متحد بود هر دو مؤاخذ گرديده از اوج عزت و اعتبار بحضيض مذلت و انكسار افتادند از وقوع اين حال بوداق خان چكنى كه بمرشد قلى وصلت كرده با او متفق بود توهم نموده باغواى پسرانش كه همگى صاحب داعيه و بىاعتدال بودند از جادهء اخلاص منحرف گشته شاهزاده را برداشته بقلعهء خبوشان گريختند سلمان خان ولد شاه على ميرزا استاجلو كه حاكم تون بود از آسيب تركمانان امير خانى سيما شاه بوداق سلطان كه صاحب الكا شده بودند واهمه نموده قلعهء تون را بسته چند گاه بجنگ و جدال پرداخته در هنگام فرصت ترك آن ولايت نموده بعراق آمد و آقايان ذوالقدر شيراز كه بخودسرى برآمده بمخالفت حكم معتاد شده بودند با يعقوب خان همان شيوه پيش گرفته از مشهد مقدس فرار نمودند يعقوب خان جهة بدست آوردن ايشان مرخص گشته روانهء شيراز شد اما آقايان كه سركردهء ايشان حمزه بيك جامسلو بود چون بيزد رسيدند بيكتاش خان ايشان را بدست آورده بعلى قلى بيك قورچى تركش شاملو كه داروغهء يزد بود سپرد كه در قلعه نگاه دارد چون يعقوب خان متعاقب ايشان بيزد رسيد بيكتاش خان او را استقبال كرده به شهر آورد .\r\nاما يعقوبخان از اطوار بيكتاش خان تفرس كرد كه با فساد مير ميران اراده نموده كه او را گرفته حمزه بيك مذكور را بايالت شيراز نصب نمايد و طايفهء ذوالقدر را با خود رفيق [ 269 م 
  ] ساخته لواى مخالفت برافرازد شيوهء احتياط مرعى داشته در همان شب احمال اثقال را گذاشته از يزد بطريق فرار روانهء شيراز شد و بيكتاشخان جمعى را بتعاقب او فرستاد به دو نرسيده بازگشتند .\r\nبالجمله حضرت اعلى اين مقدمات را زياده اعتبارى نفرموده حكومت مشهد مقدس معلى را بامت خان استاجلو تفويض فرموده قشون و لشكر مرشد قلى خان و ابراهيمخان برادرش را كه خانه كوچ در مشهد مقدس داشتند بملازمت او مأمور ساختند و رايات جهانگشا بجانب هرات در حركت آمده تا بند فريمان جام تشريف بردند .\r\nدر خلال اين حال اخبار موحش از جانب عراق رسيد و آن عزيمت را عايق گشته بازگشتن بجانب عراق لازم شد خبر رسيد كه فرهاد پاشا سردار روم كه در ارز روم توقف داشت با لشكر بيحد و مر بقراباغ آمده آن ولايت را از تصرف امراء قاجار بيرون آورده در بلدهء گنجه قلعه ساخت و حارس و ينكچرى گذاشته عود نمود ديگر آنكه جغال اغلى كه حاكم بغداد بود با لشكر عراق عرب بجانب همدان آمده با قورخمس خان حاكم آنجا و امراء آن حدود محاربه نموده قورخمس خان گرفتار شد و آن ولايت عرضهء نهب و غارت گشت و از همدان پيشتر آمده در نهاوند كه قرب جوار ملك عراق است قلعه ساخته آذوقه و يراق سامان گذاشته مراجعت نمود و از وقوع اين اخبار بسيارى از عساكر منصوره و قورچيان عظام كه در ولايت قراباغ و همدان و آن حدود خانه كوچ داشتند در كمال اضطراب و اضطرار بىاختيار بجانب عراق بازگشتن گرفتند و فى الجمله پريشانى بر ضمير انور راه يافته در رفتن هرات متردد خاطر گشتند و محتمل بود كه اگر متوجه محاصرهء قلعهء هرات گردند ايام محاصره به امتداد كشد .\r\nدر اول بهار عبداللّه خان و پسرش عبدالمؤمن خان با غلبه و ازدحام تمام بخراسان آيند و عساكر منصوره را بجهة امتداد و يساق خراسان و تفرق سپاه تاب مقاومت نبوده باشد و در اين\r\n\r\n","description":"","footnote":"","page_name":" 403 ","page_number":29},
  {"content":"\r\n\r\nصورت مضرت بسيار بدين و دولت لاحق ميگردد و مأكولات نيز در خراسان روى بنقصان آورده عساكر منصوره تنقيص ميكشيدند در اين سال در مهم هرات تغافل ورزيدن و بازگشتن بجانب عراق و خاطر از جانب روميه جمع نمودن اولى و انسب و بصلاح دولت اقرب نمود رأى جهان آرا بعزيمت جانب عراق تصميم يافته بعضى از امراء خراسان را كه نصب كردهء زمان مرشد قلى خان و محل اعتماد شاهانه نبودند عزل فرموده حكام مجدد تعيين فرمودند و از بند فريمان كوچ فرموده در اول حال اراده فرمودند كه از راه يزد بعراق رفته چون مهمات يزد و كرمان و فارس به جهت نيامدن بيكتاش خان حاكم كرمان و توقف نمودن در يزد و حمايت آقايان شيراز مختل گشته بود در اثناء عبور انتظام دهند بيكتاش خان اگر نشاء دولت روز افزون داشته باشد و بشرف ملازمت رسيده آثار سعادت از ناصيهء حالش هويدا باشد آقايان شيراز را ازو گرفته بجزا و سزا رسانند و او را بجانب كرمان گسيل نموده خاطر از مهمات فارس و كرمان جمع نموده بدار السلطنهء قزوين روند بدين عزيمت متوجه دوغاما و زاده و محولات كه سمت راه يزد است گرديدند .\r\nچون آوازهء مخالفت بوداق خان شيوع يافته باعث دليرى ديگران نيز ميشد كه باعمال ناصواب جسارت مينمودند از آنجا كور حسن استاجلو را كه از معتبران طايفهء استاجلو بود نزد بوداق خان بخبوشان فرستادند كه او را بمواعيد پادشاهانه مستظهر گردانيده بپايهء سرير اعلى آورد چندگاه در آن مكان توقف نموده انتظار آمدن بود اقخان كشيدند .\r\n\r\nذكر سبب مغضوب شدن ميرزا محمد وزير\r\nمشار اليه بمعاذير مموهه تمسك جسته در آمدن تقاعد ورزيد در آن منزل ميرزا محمد وزير مغضوب گشته او را بفرهاد خان گيرانيدند سبب انحراف مزاج اشرف اگرچه معلوم همگنان نشد اما آنچه بر عقلا ظاهر بود و خرد تصديق مينمود اولا آنكه بعد از نواب جهانبانى سلطان حمزه ميرزا باعث تربيت ابوطالب ميرزا شده از جانب امراء عراق سخنان بىادبانه نسبت به حضرت اعلى بخراسان نوشته بود .\r\nثانيا آنكه ميخواست بطريق مرشد قليخان غالبانه سلوك كرده مهمات ممالك را بىعرض اشرف و رأى و صلاح خود فيصل ميداده باشد ديگر آنكه [ 270 م 
  ] با ميرميران تمهيد مقدمات وصلت كرده اراده نموده بود كه چون بيزد رسد با بيكتاش خان همداماد گردد و او را\r\n\r\nكشته شدن ميرزا محمد وزير\r\nحامى خود گردانيده باستظهار طايفهء افشار پادشاه نشان باشد بوداق خان نيز پيغام كرده بود كه باغوا و فساد ميرزا محمد اين جسارت از من بظهور آمد .\r\nمجملا چون صاحب نفس قوى و مفسد و بلند پرواز بود بمقتضى اين مضمون كه :\r\nمصراع\r\n هم در سر آن روى كه در سردارى \r\nاسباب ادبار او سرانجام يافته بتحريك مقربان بساط اقدس كه عظمت و اقتدار او مكروه طبع ايشان بود گرفتار شد و چون پيمانهء حياتش پر شده بود همگنان عدم او را بر وجود ترجيح\r\n\r\n","description":"","footnote":"","page_name":" 404 ","page_number":30},
  {"content":"\r\n\r\nنهاده بدست پير على آقا اربطان ملازم فرهاد خان بقتل رسيد در اين منزل ملك بهمن لاريجانى كه در اردو بود بيجهتى ظاهر فرار نموده بلاريجان رفت .\r\nبعد از وقوع اين حالات حضرت اعلى امراى عظام را جمع نموده مكررا مجالس كنگاش انعقاد يافت كه توجه موكب همايون بعراق از كدام راه مناسب دولت است ولى خان قورچى باشى كه پدر بيكتاش خان بود عرض نمود كه اگر موكب همايونى به طرف يزد در حركت آيد موجب ازدياد توهم بيكتاش خان و ميرميران گشته جرأت آمدن بپايهء سرير اعلى نخواهند كرد و محتمل است كه مشاغل عظيمه پيش آيد اولى اينست كه از اعمال ايشان كه همه ملازم و نمك پرورده اين درگاهند اغماضى فرموده از راه ترشيز و سبزوار بعراق رفته در مقر سلطنت پايدار نزول فرموده متوجه انتظام سرحد آذربايجان و دفع صولت روميان گردند و هر گاه در اين امور تغافل پادشاهانه شعار خود ساخته از اطوار ناهنجارى كه بظهور آمده اغماض فرمايند اين پير غلام متقبل ميشوم كه در كار پسرم بيكتاش رضاى خاطر مبارك حاصل نموده بعد از اطمينان او را بپايه سرير اعلى آورم نواب كامياب حسب الالتماس او فسخ عزيمت يزد نموده از راه ترشيز و سبزوار متوجه عراق گشتند و چون بدامغان رسيدند زمستان بپايان رسيده بود سه روز در دامغان توقف فرموده بجشن نوروز و لوازم آن روز فيروز قيام نمودند و از آنجا روانه رى شدند و چون در وقتى كه مرشد قليخان محل اقامت نواب سكندر شأن و شاهزاده‌ها در قلعه ورامين قرار داد فرستادن نواب سكندر شأن مكروه طبع حضرت اعلى بود در اينوقت اراده فرمودند كه آن حضرت را از آنجا بيرون آورده مصحوب خود گردانند در موضع ايوان كيف جشن عظيم و مجلس عالى آراسته كس بجهة آوردن نواب سكندر شأن فرستادند و چون باردو نزديك رسيد حضرت اعلى باستقبال پدر بزرگوار سوار شده چون موكب عالى نمودار شد حضرت اعلى شاهى از اسب پياده شده در كمال ادب ران و ركاب مقدس پدر نامدار را بوسه دادند و نواب سكندر شأن فرزند عاليشأن را در آغوش مهربانى كشيده بديدار يكديگر ابتهاج و استبشار نمودند و از خيمه دولتخانه تا كنار اردوى همايون پاى انداز انداخته چون بدر كرياس گردون اساس رسيدند چند جا زرها نثار فرموده آن روز را بعيش و خرمى گذرانيدند و از مجلس بحرمسراى مقدس تشريف برده همشيره محترمه‌اش زينب بيگم و پردگيان سرادق اقبال شرف ملازمت دريافتند و از آنجا كوچ فرموده در مرافقت يكديگر بدار السلطنهء قزوين رسيده بفيروزى و اقبال در مقر سلطنت ابدى الاتصال نزول اجلال فرمودند .\r\n\r\nلشكر كشيدن فرهاد پاشا بقراباغ و تسخير نمودن آن ولايت و آمدن جغال اغلى از بغداد بقلمرو عليشكر و قلعه ساختن در نهاوند و آنچه روى داد\r\nسابقا مرقوم كلك وقايع نگار گشت كه قبل از اين قرار يافته بود كه امر مصالحه با روميان بنوعى كه در زمان حيات نواب غفران پناه جهانبانى سلطان حمزه ميرزا تمهيد يافته بود به عمل آمد و مرشد قليخان ولى آقاى چاشنى گير باشى را كه از روم بدين مهم آمده بود باردو\r\n\r\n","description":"","footnote":"","page_name":" 405 ","page_number":31},
  {"content":"\r\n\r\nطلبيده متوجه سرانجام اين امر بود كه قضيه قتل او بوقوع انجاميده آن امر در آنوقت صورت نيافته در حيز تأخير ماند [ 271 م 
  ] روميان از استماع توجه رأيات نصرت آيات بخراسان انتهاز فرصت نموده فرهاد پاشا با عساكر بيحد ومر كه در ارز الروم توقف داشتند متوجه تسخير قراباغ كه ما بين شيروان و آذربايجان واقع است گشتند .\r\nاز سلاطين گرجستان سميون خان كه هميشه دولتخواه اينطرف بود و مكررا با روميان محاربات قوى نموده بود در اين هنگام فرهاد پاشا با او ابواب ملايمت مفتوح داشته او را بمواعيد دلپسند و هداياى ارجمند فريفت و مشار اليه نيز كه مرد عاقل كاردان بود و اوضاع قزلباش را بر نهج دلخواه مشاهده نمينمود و از مدد و كمك اين طرف مأيوس بود علت بطبيعت داده پهلو از مخالفت روميان كه فى الحقيقة مقدورش نبود خالى كرده بروميان راه داده بر كنار نشست فرهاد پاشا خاطر از كار او جمع كرده بفراغ بال از مضايق گرجستان گذشته قدم بولايت قراباغ نهاد و محمد خان كه در همان ايام برتبهء ايالت رسيده هنوز استقامتى نيافته بود مضطرب گرديد و از امراء قراباغ نظر سلطان قزاقلر با ايل خود روگردان شده بروميان پيوسته مرتبهء پاشائى يافت طايفهء قاجار و ايل و اويماقات قراباغ بنوعى بهم برآمدند كه مطلقا سامان و سرانجام جمعيت نيافتند و مقاومت با آن لشكر نيز مقدورشان نبود دست از مملكت كشيده در كمال اضطرار و پريشانى كوچ كرده از آب ارس عبور نموده بارسبار آمدند و پريشانى و اختلال تمام باحوال آن جماعت راه يافته بسيارى از اموال و اسباب ايشان عرضهء نهب و غارت گشت و فرهاد پاشا چند روز در بلدهء گنجه رحل اقامت انداخته قلعهء در كمال حصانت و متانت ساخته و پرداخته مردان كار و آلت كارزار و آذوقه و يراق بسيار استحكام داده مراجعت نمود جعفر پاشا كه در قلعه تبريز بود چون اطراف و جوانب آن ولايت در دست قزلباش بود بعزم تصرف آن محال بيرون آمده عزيمت اردبيل نموده تا سراب آمده چون قدرت پيش آمدن نداشت از آنجا بازگشت .\r\nاما شاهويردى خان ولد خليفه انصار كه حاكم قراجه داغ بود با او در مقام اطاعت در آمده پسر خود را نزد او بتبريز فرستاد و از بىسعادتى فرق دولت خود را از تاج و هاج عارى ساخته مجوزهء روميان بر سر نهاد و بعد از اين قضايا امراى قزلباش دست از ولايات حوالى تبريز كوتاه كرده اردوباد و مرند و دزمار و زنوز دگر كروان حوالى به تصرف جعفر پاشا قرار گرفت سنان پاشا مشهور بجغال اغلى بيگلر بيگى بغداد بود او را نيز هوس تسخير قلمرو عليشكر در سر افتاده لشكر هاى عراق عرب را جمع آورده اكراد آن سرحد را به خود ملحق ساخته عزيمت آن ولايت نمود قورخمس خان شاملو كه حاكم همدان بود امراء آن حدود را اخبار نموده در مقام مقابله و مقاتله درآمد .\r\nاما قبل از آنكه او را جمعيتى دست دهد جغال اغلى قدم به آن ولايت نهاده با غلبهء تمام به حوالى همدان رسيد قورخمس خان از كمال غفلت و غرور از طريق حزم و احتياط دور مقيد بجمعيت لشكر نشده با اندك مردمى كه داشت بمقابله اعدا شتافت .\r\nشاهويردى خان عباسى حاكم لرستان كه نزد قورخمس خان آمده بود از قلت لشكر انديشيده او را از محاربه منع مينمود چون قورخمس خان اعتمادى بجانب او نداشت اين سخن را بكيد و غدر او حمل نموده حزم و احتياط كه لازمه سپاهيگرى است مرعى نداشته بمعركهء قتال شتافت شاهويرديخان با لشكر لرستان پهلو از محاربه خالى كرده بر كنار ايستادند روميان حملات\r\n\r\n","description":"","footnote":"","page_name":" 406 ","page_number":32},
  {"content":"\r\n\r\nمتواتر كرده لشكر قزلباشرا كه فوج قليل بودند احاطه نمودند قورخمس خان در آغاز محاربه با چند نفر از جوانان شاملو از صف سپاه بيرون آمد كه چرخچيان را بجنگ ترغيب نمايد گروهى از روميه به او دچار شده درآويختند و يكدو كس از مردم آنولايت كه روگردان شده بروميان پيوسته بودند او را شناخته معاندان را مخبر ساختند و از اطراف و جوانب برو جلو انداختند مشار اليه خود را غريق بحر كارزار يافته دست و پائى را كه مقدورش بود زده گرفتار گشت بعد از گرفتارى او لشكريان دست از محاربه كشيده و راه انهزام پيمودند .\r\nاما شاهويردى خان راه لرستان پيش گرفت روميان دست بنهب و غارت [ 272 م 
  ] دراز كردند اهالى همدان و بيچارگان آن ولايت بهم برآمده دست اهل و عيال گرفته ببيغوله‌ها خزيدند جغال اغلى از حوالى همدان گذشته به طرف نهاوند آمده و آنجا را كه يكطرف بلرستان پيوسته است جهة قلعه ساختن اختيار نمود كه هم ولايت قلمرو عليشكر به تصرف درآيد و هم الكاء لرستان در تحت فرمان ايشان باشد .\r\nبالجمله قصبه نهاوند را قلعه ساخت و قلعهء ديگر ساخته در سعد وقاص ترتيب داد و حارس و نگهبان و آذوقه و يراق سرانجام نموده مراجعت نمود و رعاياء نهاوند كه اكثر شيعه مذهبند با روميان نمى - آميختند مواضع و مزارع خود را خراب كرده و در اطراف و جوانب پراكنده شدند و در اين آمد و رفت خرابى زيادى بولايت قلمرو عليشكر راه يافته امر و نهب و غارت بوقوع انجاميد جغال اغلى قور - خمس خان را همراه خود ببغداد برده حقيقت حال بخواندگار عرض نموده مورد استحسان گرديد و محرر اين مقالات واقعه مذكور را از تقرير خواجه عبدالرحيم در منى نويسنده سركار قورخمس خان كه در جنگ همراه بود با او تا بغداد رفته از آنجا عود نموده بود در قلم آورد .\r\n\r\nذكر احوال امراء خراسان و بعضى حالات كه بعد از مراجعت رايت نصرت نشان دست داد\r\nبعد از مراجعت موكب همايون از خراسان بوداق خان و اولاد او دكان امير الامرائى گشوده اجناس مطالب خود را كه در خزاين ضمير داشتند به روى كار آوردند و شاهزاده سلطان حسن را دست آويز خود كرده بعضى از امراء معزول را كه در خراسان مانده بودند بجانب خود خوانده خاطر نشان مردم نمودند كه حضرت اعلى شاهى ظل اللهى بعراق تشريف بردند و از استيلاى روميان فرصت آمدن خراسان نخواهند يافت و ما پادشاهزاده در دست داريم او را بمشهد مقدس معلى برده بر سرير دولت متمكن ميسازيم و بر سر او جمعيت نموده ملك خراسان را ضبط كرده از اعدا صيانت مينمائيم و هر كس اطاعت ما نكند بدفع او پرداخته الكائى او را به ديگرى ميدهيم چون نام شاهزاده در ميان بود جمعى به طرف او رغبت نموده امير الامرائى و ريش سفيدى بوداق خان را پذيرفتند از جمله محمود خان صوفى اغلى استاجلو كه از حكومت نيشابور معزول گشته بود با او اتفاق نموده باستظهار او به نيشابور آمد غازيان استاجلو ملازمان شاه نظر سلطان كوشك اغلى قوم امت خان كه حاكم نيشابور شده بود چون ملازم قديمى محمود خان بودند بجانب او رغبت نموده ولايت نيشابور را به تصرف او دادند .\r\n\r\n","description":"","footnote":"","page_name":" 407 ","page_number":33},
  {"content":"\r\n\r\nشاه نظر سلطان بمشهد مقدس نزد امت خان رفته محمود خان در حكومت نيشابور منتقل گشت و همچنين امام قلى خان ولد قباد خان قاجار كه از حكومت سبزوار بجهة بدسلوكى و شكوهء رعايا معزول شده آن ولايت بمحمد خان چاوشلو ولد انعوت سلطان شفقت شده بود بر سر سبزوار آمده آنولايت را از تصرف گماشتگان محمد خان مذكور بيرون آورده متصرف گرديد ابو مسلم خان چاوشلو حاكم اسفراين نيز با ايشان اتفاق نموده است خان كه حاكم مشهد مقدس و از جانب حضرت اعلى شاهى ظل اللهى امير الامراء بود كس فرستاده ايشانرا از خودسرى و خودرائى منع كرد ايشان ممنوع نگشته در مقام آن شدند كه بر سر مشهد مقدس معلى آمده او را از مشهد بيرون كنند و بدين اراده جمعيت نموده بودند كه آمدن عبدالمؤمن خان بخراسان روى نمود و امت خان محصور گرديد باقى احوال ايشان در قضاياء سال آينده مرقوم ميگردد بعضى از امراء معزول خراسان كه بمؤاخذه و مصادره گرفتار بودند از جمله سلطان على خليفهء شاملو و سليمان خليفه تركمان و جمعى ديگر از مفسدان بجانب رستم ميرزا ولد سلطان حسين ميرزا كه حاكم بست و زمين داور بود و در قندهار با مظفر حسين ميرزا برادر بزرگتر خود محاربه نموده برو ظفر يافته بود ميل نموده بعضى از ايشان خصوصا سليمان خليفه شاملو به طرف قندهار رفتند كه او را فريفته بخراسان آورند و بسيارى از سپاهيان خراسان از هر طايفه به قصد ملازمت ميرزاى مزبور كمر بسته به طرف قندهار رفتند حقايق احوال او و مظفر حسين ميرزاى برادرش و قضاياى قندهار و سيستان و مآل حال اولاد سلطان حسين ميرزا از ابتداء [ 273 م 
  ] تا انتها در طى قضاياى سالهاى آينده داستانى عليحده تسويد يافته بشرح و بسط در محل خود سمت گزارش خواهد يافت انشاء اللّه تعالى .\r\n\r\n","description":"","footnote":"","page_name":" 408 ","page_number":34},
  {"content":"\r\n\r\n\r\nذكر وقايع اودئيل تركى كه سال سيم جلوس همايونست مطابق سنهء ثمان و تسعين و تسعمائة\r\n بهار شد كه دگر راه بوستان گيريم * ز بادهء عنبى رنگ گلستان گيريم \r\n گهى به ياد بتان سرو را نظاره كنيم * گهى ز شوق لب جام ارغوان گيريم \r\nدر اين سال نوروز جهان آرا بفرخى و فرخندگى در سيم شهر جمادى الاولى نهصد و نود و هفت اتفاق افتاده خسرو سيارگان چون موكب شاه جهان در برج شرف نزول نمود\r\nشعر\r\n ز شوق گل به صد افغان كشيد مرغ صفير * چو عهد شاه جهان تازه گشت عالم پير \r\nموكب همايون شاهى ظل اللهى بمقر سلطنت ابد قرين رسيده بكامرانى بروسادهء دولت و اقبال متكى گشت و منصب رفيع القدر وزارت ديوان اعلى بميرزا لطف اللّه شيرازى كه وزارت نواب غفران مآب جهانبانى به او مرجوع بود و درين هنگام بوزارت سركار عليهء عاليه قيام مينمود تفويض يافته قامت قابليتش را بتشريف گرانمايهء اين مرتبهء عظمى آراسته گردانيده زمام مهام ديوانى را به كف كفايت او دادند و بندگان حضرت اعلى شاهى ظل اللهى ايام بهار را در دار السلطنهء قزوين بعشرت و شادكامى گذرانيده بجهة رفع مكاره زمان و اقتضاى ايام شباب كه بهار زندگانى است در باغ و بوستان از سير و صحبت گلرخان كام ستان بودند اما در لباس عشرت و نقاب غفلت صورى كه بر چهرهء آگاهى افكنده بودند چون آگاه دلان خردپرور بانتظام مهام ممالك كه بغايت مختل گشته بود پرداخته لحظهء از تدابير امور ملك دارى غافل نبودند و چون شرط مصالحه روميان و فرستادن شاهزاده و مناقشه نكردن محالى بود كه به تصرف آل عثمان درآمده باشد و اين معنى بر طبايع شاه و سپاه گران بود اما رأى اصابت انتما بمقتضى عقل دوربين عمل نموده رضا به آن دادند زيرا كه از دو طرف دو پادشاه عاليجاه روى بممالك ايران آورده بودند و هنوز بىاتفاقى در ميانهء طوايف قزلباش واقع بود و از بيكتاش خان حاكم يزد آثار خلاف بظهور ميرسد و طايفهء ذوالقدران فارس بتحريك و اغواى بيكتاش خان در مقام سركشى و خودسرى بودند و بعضى از امراء ارشلو كه در كوه گيلويه اقامت داشتند و تا غايت اطاعت سالبة بظهور رسانيده بودند و حسن خان افشار كه در كوه گيلويه بخودسر حاكم گشته آن ولايت را متصرف بود بازگشتى بدرگاه جهان پناه نكرده بود و سركشان اكناف و ولاة اطراف ممالك ايران كه هميشه حلقهء اطاعت در گوش داشتند از تاريخ فوت شاه جنت مكان تا حال كه پانزده سال است هر يك در مقر حكومت خود لواى اقتدار\r\n\r\n","description":"","footnote":"","page_name":" 409 ","page_number":35},
  {"content":"\r\n\r\nافراخته دم از استقلال و استبداد ميزدند و با اين حال مقاومت با آن دو دشمن قوى متعذر و چارهء جز آن نبود كه بيك طرف مدارائى كرده با روزگار سازگار گردند كه هرگاه لطف پروردگار جهان يار و اختر بخت و اقبال مساعد و مددكار گردد حق در مركز خود قرار خواهد يافت .\r\nشعر\r\n خرد شد به اين نكته‌اش رهنمون * كه آواز نايد ز يك كف برون \r\n ستيزه بكس نز توانائى است * مدارا بدشمن ز دانائى است \r\nبالضروره حضرت اعلى شاهى ظل اللهى رضا بمصالحه داده متوجه سامان يراق شاهزاده گشته مهديقلى خان چاوشلو ولد سميون سلطان را كه در آن وقت حاكم دارالارشاد اردبيل بود و بمزيد عقل و دانش و وفور فهم و كياست و كاردانى و مكنت و حشمت از ساير امراء امتيازى داشت برسالت تعيين فرموده ميرزا را بآئين شايسته روانه نموده نامهء صداقت آميز دوستانه به حضرت خواندگار نوشته تحف و هداياى لايقه ارسال نمودند و ولى آقا چاشنى گير باشى را كه دو سال بود بدين مهم آمده توقف داشت منظور نظر عنايت گردانيده رخصت انصراف دادند و چون مشار اليه مينمود كه از جانب خواندگار حكم نشده بود كه جغال اغلى لشكر بولايت عراق كشد و او بخودسر آمده در نهاوند قلعه ساخت بخاطر انور خطور نمود كه جمعى را بتسخير آن قلعه مأمور فرموده تا رسيدن شاهزاده باستنبول آن قلعه [ 274 م 
  ] خراب گردد در حين انعقاد مصالحه قلعهء نهاوند در تصرف روميه نبوده باشد ايالت ولايت همدانرا بطهماسب قلى سلطان اراشلو عنايت فرموده او را بتسخير قلعهء نهاوند مأمور ساختند و امراى بيات را بمعاونت او مأمور فرمودند و ايشان حسب الامر اشرف متوجه آن خدمت گشتند و قلعه را محاصره كرده چند گاه در تسخير آن اهتمام مينمودند .\r\nچون در آن اثناء آوازهء آمدن عبد المؤمن خان بخراسان شيوع يافته توجه موكب همايون بخراسان لازم گرديد امراى مذكور كارى نساختند و جغال اغلى مرتبهء ديگر بجانب نهاوند آمده ما يحتاج قلعه را از بغداد آورده حارسان تازه زور گماشته رفت و بعد از انعقاد مصالحه چون خلاف شرايط صلح بود متوجه تسخير آن قلعه كه در وسط عراق واقع شده بود نشده همچنان در تصرف روميان ماند و استرداد آن را بدستور ساير محال بوقت ديگر حواله نمودند چنانچه عنقريب بيمن الطاف الهى و بنيروى دولت پادشاهى چنانچه در محل خود بنگارش تحرير خواهد يافت بحيز ظهور آمده از مصالحه و مسامحه مذكور كه پسنديده عقلاى دانشور بود جمعى از جهلاى نادان را كه از خرد بهره نداشتند خار تعصب و تقليد دامنگير گشته سخنان دور از كار ميگفتند و نواب كامياب اشرف با وجود قهارى و آتش مزاجى و استيلاى قوت غضبى ايام شباب بشيوهء پيران صاحب خرد عمل نموده گوش بسخنان ناهنجار اهل روزگار نفرمودند و الحق از آنقدر مسامحه و مدارا فوايد كلى بدين و دولت رسيد زيرا كه چون خاطر از طرف روم جمع گرديد متوجه رفع اختلال احوال ممالك شدند بنيروى اقبال و حسن تدبير و رأى صائب غبار فتن و فتور از ساحت ملك ايران محو گشته در اندك فرصتى مفسدان هر طايفهء از طوائف سركش و دشمنان خانگى را دفع فرموده سر سركشان را بنوعى بچنبر اطاعت درآوردند كه موجب حيرت ارباب بصائر و نظائر گرديد و آن قلعه و بسيارى از قلاع و بقاع عظيمه كه به تصرف اعادى درآمده استرداد فرمودند چندين قلاع و بلاد مفتوحه ضميمهء آنها گرديد و انحاء ممالك بنوعى از خس و خاشاك\r\n\r\n","description":"","footnote":"","page_name":" 410 ","page_number":36},
  {"content":"\r\n\r\nمعاندان پاك گرديد كه اكنون ساحت ملك ايران غيرت افزاى روضهء رضوانست و عنقريب شرح هر يك در محل خود سمت تحرير خواهد يافت .\r\n\r\nذكر لشكر كشيدن عبدالمؤمن خان بخراسان و محاصره نمودن مشهد مقدس معلى و ظفر يافتن بر آن بلدهء شريفه بتقدير پروردگار جهان\r\nسابقا ايراد يافت كه عبدالله خان كه در سال گذشته بمشهد مقدس معلى آمده بود بمحقر بيشكشى قناعت كرده از سر مشهد برخاست و ابراهيمخان استاجلو كه در آن سال حاكم مشهد بود و اهالى آن ملك بنابر صلاح وقت با او مدارائى كردهء بودند در اين سال چون مسموع عبدالله خان گرديد كه حضرت اعلى شاهى ظل اللهى بخراسان آمده بىآنكه متعرض بلدهء هرات گردد بازگشته بجانب عراق رفت هوس تسخير خراسان كه در ضمير داشت ازدياد پذيرفته عبدالمؤمن خان پسرش از بلخ متوجه آن صوب گرديد دين محمد سلطان ولد جانى بيك سلطان خواهر زاده عبدالله خان كه به يتيم سلطان اشتهار داشت و مير قلبابا كوكلتاش حاكم هرات با لشكرهاى بلخ و اند خود و شبرغان و جيچكنو و ميمنه و فارياب و هزاره قبچاق بمعاونت او مأمور گشته پيش از آنكه محصولات بحصاد رسد عبدالمؤمن خان بخراسان درآمد و چون بسرعت و استعجال با اندك مردمى آمده بود اول بر سر نيشابور آمد محمود خان صوفى اغلى و غازيان استاجلو كه در نيشابور بودند بىآنكه بر حقيقت حال و كيفيت و كميت لشكر و سردار اوزبك آگاهى يابند بعزم رزم با قشون آراسته از شهر بيرون آمدند و با طليعه لشكر درهم آويخته اندك محاربهء فيما بين وقوع يافت و قزلباشيه آثار جلادت و شجاعت بظهور آورده چند نفر از بهادران نامدار معتبر اوزبكيه گرفتار گرديدند و مشخص شد كه سركردهء آن جماعت عبدالمؤمن خانست غازيان استاجلو دست از محاربه كشيده خود را بقلعه رسانيده و دروب را مستحكم گردانيده بر بروج و باره بر - آمدند عبدالمؤمن [ 275 
  ] خان در ظاهر شهر نزول نموده جنود اوزبكيه گروه گروه جمع شدند محمود خان چون اسباب قلعه‌دارى جمع نداشت بوسيلهء گرفتاران كه اقوام معتبر در ميانه لشكر داشتند محقر پيشكشى بيرون فرستاده عرض كرد كه نيشابور تابع مشهد مقدس است هرگاه مشهد مقدس را بحيطهء تسخير درآورند ما اين ولايت را بىنزاع ميسپاريم .\r\nمجملا عبدالمؤمن خان بسعى جمعى از امراء كه اقوام ايشان گرفتار شده بودند رضا به صلح داده كوچ كرد و محمود خان تمامى گرفتاران را بيرون فرستاده از آنجا عنان عزيمت بصوب مشهد مقدس معلى معطوف داشت چون به ظاهر شهر رسيد اندك مردمى با او بودند بنابر آن در اول حال بمحاصره نتوانست پرداخت در حوض تونى كه نيم فرسخى شهر است نزول نمود تا آنكه مير قلبا باء حاكم هرات و يتيم سلطان و ساير امراء اوزبكيه كه در خراسان بودند بر سر او جمع شده از آنجا بحوالى شهر آمده محاصره نموده شروع در لوازم قلعه‌گيرى كردند و امت خان هر كس از سپاهيان آن حوالى را دست رسيد به شهر آورده برج و باره و فصيل و دروازه شهر بند بيرون را به قدر مقدور استحكام داده بر هر برجى از جنود قزلباشيه و اهالى و اعيان مشهد مستحفظان گماشته بمدافعه و قلعه‌دارى مشغول شدند و كس بپايهء سرير اعلى فرستاده حقيقت حال و تنقيص آذوقه و عسرت و تنگى اهل مشهد عرض كردند نواب همايون اعلى بعد از اطلاع بر مضمون عريضه امت خان همت بر دفع اعدا و استخلاص محصوران مشهد\r\n\r\n","description":"","footnote":"","page_name":" 411 ","page_number":37},
  {"content":"\r\n\r\nگماشته از مقر سلطنت در حركت درآمده بجانب مقصد توجه فرمودند و چون الكاء رى مضرب سرادقات اقبال گشت چند روز در بلدهء طهران جهة اجتماع عساكر نصرت نشان توقف واقع شد چون\r\n\r\nناخوش شدن شاه عباس در بلدهء طهران\r\nهنوز كوكب بخت ايرانيان از ظلمت و بال بيرون نيامده استقامت احوال پر اختلال ايشان را ميعادى مقرر بود از اقتضاى قضا و عفونت هوا بيمارى در معسكر همايون شيوع يافت عرض مرض بذات مقدس حضرت اعلى شاهى ظل اللهى سرايت كرده بيمارى صعب عارض ذات همايون گرديد جمعى از امراء و عساكر را پيشتر فرستادند كه مقدمة الجيش بوده تا چمن بسطام رفته در آنجا منتظر ورود موكب اقبال باشند كه بعد از صحت مزاج بهاج روانهء آنطرف شوند و اطبا بمعالجه و مداوات پرداختند و چون ارادهء ازلى باختلال احوال ساكنان آن بقعهء شريف و شهادت صلحاء و اتقياى روضهء منور و مشهد مقدس رضيهء رضويه على مشرفها الف الف سلام و تحيه و رفع درجات اخروى آن گروه سعادت نشان تعلق گرفته بود بيمارى و سقم مزاج به امتداد كشيده بسيارى از عساكر منصوره بمضايق خاك و مضاجع هلاك شتافتند اوزبكيه از اين خبر مبتهج و مسرور گشته از روى اطمينان قلب در تسخير شهر و قلعه سعى مينمودند امت خان و محصوران از اين اخبار ملالت افزا پريشان حال گشته تا مدت چهار ماه در غايت يأس و حرمان روزگار گذرانيده با اعداء مقاومت نموده به قدر مقدور در مدافعه ميكوشيدند رفته رفته كار باضطرار انجاميده مهم محصوران از فقدان آذوقه بجان رسيد و دست از محافظت بيرون شهر بازداشته حصار اندرون را نيز چند گاه محافظت نمود روز بروز بيرونيان از رسيدن مدد و كومك قوت گرفته محصوران ضعيف‌تر ميشدند و بجهة امتداد بيمارى و نقاهت ذات مبارك اشرف قطع اميد از امداد و كومك كرده چون غريقان بحر تحير در لجهء اضطراب افتاده از مقاومت عاجز شدند و حركت ماهى كرده بمقتضاى الغريق يتشبث بكل حشيش اراده نمودند كه بوسيلهء مير قلبابا با عبدالمؤمن خان دم از مصالحه زده شهر را بسپارند شايد بجان امان يافته بيرون روند خداويردى خان جلاير را بيرون فرستاده استدعاى مصالحه كردند عجز ايشان بمعاندان ظاهر گرديده عبدالمؤمن خان راضى به آن نشد و خداويرديخان را با قبح وجهى در برابر قلعه سياست نموده مقتول ساخت و در كمال خشم و غلظت متوجه تسخير قلعه شده امراى اوزبكيه بيشتر از پيشتر ساعى گشتند روزى انتهاز فرصت نموده از همه طرف هجوم كرده يورش نمودند و قزلباشيه تاب مقاومت نياورده قوت مدافعه نيافتند و اوزبكيه بر بروج صعود نموده [ 276 
  ] به شهر ريختند با غازيان استاجلو و ساير مردم بصحن آستانهء مقدسه جمع شده حصار روضهء مقدسه را پناه خود ساخته بمحاربه مشغول شدند جميع سادات و علماء و خدام و مدرسان سركار فيض آثار و صلحاء و اتقياء كه در مشهد مقدس بودند و آستانهء مقدسه را ملتجا ميدانستند به آنجا جمع شده\r\n\r\nقتل و عام نمودن عبدالمؤمن خان اوزبك اهل مشهد مقدس را\r\nبدعا اشتغال داشتند اما اين همه سعى سپاهيان و دعاى مظلومان دافع قضا نگشت و اوزبكيه اطراف و جوانب صحن را احاطه كرده طائران تير و تفنگ از جانبين در پرواز آمدند عبدالمؤمن خان و دين محمد سلطان مشهور به يتيم سلطان با جمعى از بهادران نامى به شهر درآمده بصحن آستانه درآمدند غازيان قزلباشيه سينه سپر بلا ساخته دل از جان شيرين برگرفته مردانه ميكوشيدند و يك يك از جام بلا شربت شهادت مى نوشيدند و بتيغ خونريز مخالفان در صحن آستانهء مقدسه كشته‌ها بر زبر\r\n\r\n","description":"","footnote":"","page_name":" 412 ","page_number":38},
  {"content":"\r\n\r\nيكديگر افتاد امت خان با كل سپاهيان و مردمى كه يراق بسته بجنگ مشغول بودند بقتل رسيده اوزبكيه بر متنسفى ابقاء نكردند و چون از ارباب جلادت پرداختند دست به خون صلحا و علماء و سادات يازيدند عبدالمؤمن خان شيوهء ابن زياد پيش گرفته شعله غضبش جز به خون سادات و علماء شيعه انطفاء نميپذيرفت و از مضمون لا يرحم اللهء من لا يرحم الناس احتراز ننموده با كمال قساوت قلب در صفهء مير عليشير ايستاده جنود شقاوت ورود اوزبكيه را باندرون روضهء متبركه فرستاده يك يك از بيچارگان مظلوم را از دار السياده و دارالحفاظ و مسجد جامع بيرون كشيده بدرجهء شهادت ميرسانيدند و مصاحف از دست حفاظ گرفته از همان شربت ميچشانيدند از صحيح القولى استماع رفت كه مير محمد حسين مشهور بمير بالاى سر كه از سادات مشهد مقدس و در صلاح و تقوى و عبادت درجهء عالى داشت و هميشه در بالاى سر ضريح مبارك به نماز و طاعت و تلاوت قيام نموده كمتر از آن مقام شريف حركت كردى در آن روز هولناك بدستور معتاد در بالاى سر نشسته بتلاوت مشغول بود يكى از اوزبكان خدا بى خبر دست در كمر او زده بيرون ميكشيد مير بيچاره از هول جان و كشاكش اضطراب دست بر پنجره ضريح مبارك زده محكم گرفت اوزبك ديگر شمشيرى انداخته قطع يد او نمود و دستش در محجر مانده او را بيرون كشيده پاره پاره كردند .\r\nمجملا آن روز غم اندوز ثانى روز عاشورا و صحن مقدس نمونه دشت كربلا بود خون كشتگان صحن آستانه متبركه بر مثال آب روان جريان يافته سفينه حيات آن مردم غريق بحر فنا گشت مولانا شانى كه در ولايت عجم مرتبهء سحبانى دارد مرثيهء درينباب بنظم آورده اين بيت مناسب مقام است :\r\nشعر\r\n هنوز اگر بفشارند خاك مشهد را * سفينه از شط خون تا بكربلا بدود \r\nعورات اين طبقه كه سر پوشيدگان حريم عزت و پرده‌نشينان سرادق عفت بودند و بآستانه و مسجد جامع جمع شده ملتجى گشته بودند ازواج و پسران و برادران خود را غريق بحر خون ديده خود را در دام محنت و بلا يافته بدست اوزبكان بيحيا اسير و مبتلا ميشدند و همچنين در كوچه‌ها و محلات دست بقتل و اسير و يغما برآورده هر كس را از محل اختفاء بيرون ميكشيدند بعد از قين و شكنجه و اخذ مال همان شربت شهادت ميچشانيدند روضهء مقدسه بباد غارت و تاراج رفت قناديل مرصع و طلا و نقره و شمعدان كه از حيز تعداد بيرون بود و مفروشات و ظروف و اوانى چينى و كتابخانهء سركار فيض آثار كه در تمادى ايام از اقصى بلاد اسلام جمع شده بود از مصاحف بخطوط شريف حضرت ائمه معصومين و استادان ما تقدم مثل ياقوت مستصى و استادان سته و ديگر كتاب علمى و فارسى كه از حيز احصا بيرون بود بدست اوزبكان بىتميز نادان درآمده آن در گرانمايه را چون خزف ريزه بىبها به يكديگر ميفروختند .\r\nمجملا تا سه روز آتش بيداد آن طايفه بدنهاد اشتعال داشت قليلى از سپاهيان و سادات آستانه و مردم مشهد كه در نهانخانه خزيده بودند شبها بيرون آمده سر بكوه و صحرا نهاده خود را بمأمنى ميرسانيدند بعضى بعراق آمده بعضى ديگر كه قطع تعلق از فرزندان نميكردند [ 277 
  ] در مواضع و محال پراكنده شدند بعد از سه چهار روز كه در هيچ يمين يسار نمانده بود برعايا ترحم نموده بر بقية السيف مال امانى قرار يافته جنود اوزبك از قتل و غارت و اسر رعيت ممنوع شدند خلايق كه در زواياى\r\n\r\n","description":"","footnote":"","page_name":" 413 ","page_number":39},
  {"content":"\r\n\r\nاختفاء بودند يك يك و دو دو جمع شده به قدر جمعيتى روى داده با وجود غارت زدگى مال امانى حواله ميشد و هر كس قدرت بر اداى آن نداشت اطفال و كودكان را در عوض مىگرفتند بسيارى از نساء و صبيان را كه اسير شده بودند بماوراء النهر برده بذل رقيت گرفتار كردند عبدالمؤمن خان حاكم در مشهد تعيين نموده در وقت رفتن ميل طلاى بالاى گنبد مبارك را كه شاه جنت مكان ترتيب داده بودند تصرف نمود و بعد از تسخير مشهد مقدس روى توجه بجانب سرخس آورده شهر و قلعه را در ميان گرفته اوزبكيه بمحاصره و محاربه پرداختند مير ابن حسينخان حاكم سرخس با طايفهء جغتاى كه ملازمان قديم او بودند در مراسم قلعه دارى كوشيده همه روزه بين الجانبين محاربه و مصادمه وقوع يافته چند مرتبه يورش و هجوم آورده كارى نساختند و درين محاربات فوجى كثير از جنود اوزبكيه و بهادران معتبر مقتول و گرفتار گشته از اهل قلعه جلادت و مردانگى بظهور رسيد آخر الامر عبدالمؤمن خان از تسخير سرخس مأيوس گشته مهم آن ولايت بسال ديگر انداخته از پاى قلعه كوچ كرده راه بلخ پيش گرفت و ابن حسينخان در آن سال در جا و مقام خود اقامت داشت اما اكثر محال خراسان خصوصا جام و خواف و با خزر و كوسويه و غوريان و فوشنچ از قزلباش خالى شده به تصرف اوزبكيه قرار گرفت محمود خان نيز بسعى ملازمانش كه خانه كوچ در نيشابور داشتند شهر را خالى كرده ببسطام آمد آن ولايت نيز به آسانى بدست اوزبكيه درآمد گنجعلى خان چند گاه در خواف قلعه سلامه را نگاه داشته مردانگيها نمود اما بالاخره چون از كومك مأيوس شد از بيم آوازه مخالف آهنگ عراق ساز كرد بالجمله در بلدهء طهران كه فى الجمله عارضه نواب كامياب اعلى شاهى ظل اللهى روى بانحطاط آورده هنوز صحت كامل نيافته بود خبر ملالت اثر واقعهء هايلهء مشهد مقدس معلى باردو رسيده موجب پريشانى ضمير انور حضرت شاه جمجاه و افسردگى عموم سپاه گرديد چون قضاياى آسمانى را جز صبر چاره نيست دست بعروة الوثقى صبورى زده كافه خلايق بشكر سلامتى ذات شريف اشرف قيام نمودند و مكافات اين اعمال و بىادبيها كه در آن آستان متبرك از عبدالمؤمن خان و اوزبكيه صدور يافت عنقريب بروزگار او و آن طايفه لاحق گرديد .\r\nبالجمله چون ضعف و نقاهت عنصر مقدس كمتر شد از طهران تا قصبهء شريفه طيبهء عبدالعظيم تشريف آورده چند روز در آن آستانه مقدسه بدعا و زيارت مشغولى مينمودند چون خبر مراجعت عبدالمؤمن خان بتحقيق پيوست رايات نصرت نشان بصوب مقر سلطنت در حركت آمده به صحت و سلامت بدار السلطنهء قزوين رسيدند .\r\n\r\nذكر محاربه بوداق خان و امراء با نور محمد خان و جنود اوزبك ناايمان و شكست يافتن بتقدير كردگار جهان\r\nكلك سخن پرداز كه معركه آراى مضمار نكته سرائى است اشهب سبك سير سخن را بجانب احوال خراسان انعطاف داده رقم پرداز صحيفه ظهور شده بود كه بوداق خان چكنى با ابومسلم خان چاوشلو و امام قليخان قاجار و محمود خان صوفى اغلى استاجلو و غير ذلك كه با او متفق بودند شهزادهء سلطان حسن را دست آويز كرده جمعيت نموده اراده داشتند كه بمشهد مقدس معلى رفته امت خانرا از مشهد مقدس بيرون كرده بوداق خان لله و امير الامراء بوده بضبط ولايت\r\n\r\n","description":"","footnote":"","page_name":" 414 ","page_number":40},
  {"content":"\r\n\r\nخراسان كمر بندند در اين اثناء عبدالمؤمن خان بر سر مشهد مقدس آمده امت خان محصور اوزبكيه گرديد و كس نزد ايشان فرستاد كه جمعيتى كه نموده‌اند بغايت در موقع است ليكن چون حالا اوزبكيه قدم باينولايت نهاده‌اند اول بدفع دشمن بيگانه پرداختن اولى است اگر قوت و قدرت داشته باشند و تا مشهد مقدس توانند آمد بدين حدود آيند كه ما نيز بايشان ملحق گشته بدفع [ 278 
  ] مخالفان پردازيم و اگر قوت مقاومت نداشته باشند تا حدود رادكان حركت نمايند و چند روزى معاندان را به خود مشغول گردانند كه از عراق مددى رسد شايد اين خطه شريف از شر اعداء مصون ماند ايشان اگر چه تاب مقاومت عبد المؤمن خان نداشتند اما به قصد توجه مشهد از موقف خود در حركت آمدند در خلال اين حال نور محمد خان بن ابوالمحمد خان بن دين محمد خان - بن الوش خان از نژاد شيبان بن جوجى بن چنگيز خان كه والى مرو و نسا و اببورد و باغباد بود و ميانهء او و عبد المومن خان وحشت پديد آمده ازو خوفناك بود بتوهم آنكه مبادا عبدالمومن خان قصد ولايت او داشته باشد اوزبك ناايمان و جمعى از تركمانان صاين خانى ساكن نسا و باغباد و آن حدود را تا موازى شش هفتهزار كس را جمع آورده بحوالى خبوشان و آن حدود آمد و چون آمدن او مسموع بوداق خان و امراء گرديد بمظنهء آنكه مبادا نور محمد خان بعبد المومن خان ملحق گردد و مقاومت با آن لشكر جرار دشوارتر شود رأى و تدبير ايشان بدان قرار گرفت كه بمقابلهء نور محمد خان شتافته قبل از آنكه آن دو لشكر با يكديگر تلاقى كردند با او محاربه نموده سلك جمعيت او را از هم فرو ريزند چه هر گاه او را منهزم سازند اگر فى الواقع در مقام امداد عبد - المومن خان بوده باشد انهزام او هم سبب ضعف و فتور احوال عبدالمومن خان ميگردد و هم آثار غلبه و اقتدار ايشان ظهور يافته باعث خوف و هراس عبدالمومن خان از لشكر قزلباش مىشود و يحتمل كه از آن لشكر حسابى گرفته دست از محاصرهء مشهد بازدارد بدين عزيمت جازم گشته كمر بمحاربهء او بستند و با لشكر پرخاشجوى بمقابلهء او شتافتند نور محمد خان كس نزد بوداق خان و امراء فرستاده اعلام نمود كه مرا با لشكر قزلباش كارى نيست بلكه غرض از اين حركت صيانت ملك موروثى و دفع شر عبدالمومن خان است ايشان اين حكايت را حمل بر كيد و مكر نموده و با كمال نخوت و غرور ازو حسابى نگرفتند و در مقابل او صف سپاه آراستند از اينجانب نيز اوزبكيه در مقابل آن فئه مغرور صف آرا گشته از جانبين دست بآلت كارزار بردند و بهادران اوزبك و دليران قزلباش در هم آويخته چرخچيان قزلباش بيمحابا بجانب اعدا تاخته قراول چرخچى را از پيش برداشته بصف رسانيدند سپاه نور محمد خان شيه آغاز نهاده بسيارى از سپاه قزلباش به زخم تير دلدوز مجروح شد جنود اوزبك بهيئت اجتماعى حمله آورده جلوريز بصف سپاه قزلباش كه اكثر به خيال فتح و ظفر پراكنده شده بودند تاختند و لشكر قزلباش چون خلاف رضاى ولينعمت پيش گرفته بودند تأييد نيافته با وجود قوت و قدرتى كه داشتند منهزم گرديده راه فرار پيش گرفتند و نور محمد - خان به آن فئه ياغى ظفر يافته تا موازى ششصد هفتصد كس از جوانان كار آمدنى قزلباش در آن مركز ضايع شده راه عدم پيمودند و نور محمد خان بعد از انهزام قزلباشيه دست از تعاقب بازداشته پيشتر نيامد و بوداق خان و امراء كه اسبهاى دونده توبچاق داشتند از معركه بيرون آمده هر يك شكسته و پريشان حال بالكاء خود آمده باستحكام قلاع خود پرداختند و بوداق خان عريضهء ضراعت - آميز به خدمت بندگان حضرت اعلى شاهى ظل اللهى نوشته حسينعلى سلطان پسر خود را كه ارشد اولادش بود بدرگاه معلى فرستاده اظهار ندامت و شرمندگى بسيار كرده استدعاى عفو تقصيرات خود\r\n\r\n","description":"","footnote":"","page_name":" 415 ","page_number":41},
  {"content":"\r\n\r\nنمود نور محمد خان مژده فتح بعبد المومن خان فرستاده منت خدمتكارى برو نهاده بمقر دولت خود بازگشت و عبدالمومن خان اگرچه در آن سال متعرض الكاى او نشد اما بعد از تسخير مشهد و نيشابور طمع بولايت او كرده در اندك زمانى مرو را عبدالله خان و نسا و ايبورد و ساير محال را عبدالمومن خان از تصرف او بيرون آورده او را از ملك موروث بيرون كردند شرح آن احوال در ضمن قضاياى بعد از اين از مساعدت بخت مأمول است انشاء الله وحده العزيز .\r\n\r\nوقايع متنوعه كه درين سال بر حسب تقدير خالق عباد روى داد\r\nدر اين سال محمد خان زياد اغلى قاجار و امراى قراباغ كه در سال گذشته از صولت [ 279 
  ] سپاه روم از ولايت مزبور جلا نموده با ايل و اويماقات به ارسبار آمده بودند به خيال تسخير قلعهء گنجه با حشمى انبوه از غازيان قاجار و ايل و اويماقات و تراكمات قراباغ از ارسبار بقراباغ آمدند و بپاى قلعهء گنجه رسيده بمحاصره پرداختند و مورجلها بهر طايفه قسمت نموده سيبها ترتيب داده در لوازم قلعه‌گيرى اهتمام نمودن گرفتند و مقصد ايشان آن بود كه چون گفتگوى صلح با روميان قبل از تسخير گنجه و قراباغ بشرايطى كه مذكور شد تمهيد يافته بود و ايشان بعد از آن لشكر بقراباغ كشيدند تا رسيدن شاهزاده و ايلچيان قزلباش بروم ايشان قلعهء گنجه را از دست روميان گرفته ويران سازند و در حين استحكام شرايط صلح قراباغ در تصرف قزلباش بوده باشد اما از آن طرف حارسان قلعه مذكور بريد سريع السيرى بجانب جعفر پاشا كه حاكم تبريز بود فرستاده از حقايق حال خبر دادند و او ايلچى به خدمت اشرف فرستاده عرض كرد كه چون هنوز قواعد صلح استحكامى نيافته لايق نيست كه در بدايت حال آثار خلاف از جانب ملازمان بظهور رسد و بممالكى كه اليوم در تصرف منسوبان آل عثمان است تعرضى رود حضرت اعلى شاهى ظل اللهى چون صلح مذكور را در آنوقت موجب استحكام بنيان قصر دولت ميدانستند بملاحظهء آنكه مبادا در وقتى كه شهزاده بپايهء سرير سلطان روم رسد اين حركت ناهنجار قزلباش موجب تزلزل امر مصالحه گردد حكم همايون باسم محمد خان و امراى قاجار فرستادند كه ترك محاصره نموده دست از ولايت قراباغ باز دارند .\r\nچون آن ولايت دلگشا از لطافت هوا و كثرت سبزه و رياحين و انتفاع صحرانشينان و خصوصيات ييلاق و قشلاق شهرهء آفاق است و طايفهء قاجار و ايل و اويماقات ساكن قراباغ چندين سال بود كه در آن ولايت نزهت بخش مسكن گرفته املاك و باغات كثير النفع بهمرسانيده بودند و دل از آن سرزمين به آسانى برنميداشتند و قطع تعلق از وطن قديم خود نميكردند بمنع مذكور ممنوع نگشتند و دست از محاصره قلعه باز نداشتند تا آنكه اين خبر بفرهاد پاشا كه بانى و باعث امر مصالحه دستور در سرحد ارز الروم بود رسيد و از جانب او نيز ايلچى آمده در آن باب گفتگو و مبالغه كردند بندگان حضرت اعلى شاهى معتمدى از ايل قاجار شاهويردى بيك نام چولاق مشهور را نزد محمد خان زياد اغلى و ريش سفيدان آن طبقه فرستاده پيغام كردند كه پدران شما روى ارادت و اخلاص بدين دودمان آورده از ميامن تربيت و شفقت آباء و اجداد هميون ما بمراتب عاليه رسيدند و ملك قراباغ را بايشان داده بوديم چون اليوم مصلحت ما در آنست كه درين وقت بر سر ملك\r\n\r\n","description":"","footnote":"","page_name":" 416 ","page_number":42},
  {"content":"\r\n\r\nمناقشه ننمائيم ايشان اگر يكجهت اين دولتند و رضاى ما را منظور ميدارند ترك منازعه و الحاح نموده بدين طرف آيند كه در عوض قراباغ در ساير ممالك جا و مقام بديشان عنايت ميفرمائيم قراباغ جائى نميرود اگر خدا خواسته باشد باز به آسانى بدست ميآيد و اگر مقدر الهى نبوده باشد با روزگار ستيزه نميتوان كرد و اميدواريم كه بيمن تأييد الهى عنقريب حق در مركز خود قرار گيرد مشار اليه احتياط ورزيده بملاحظهء آنكه مبادا اينمعنى مرغوب طبع امراء نبوده باشد خود را از خوف بقلعه انداخته روميان را از واقعه خبردار كرد و از قلعه منشور مذكور را نزد محمد خان و امراء فرستاده محمد خان چون صوفى دولتخواه بود بعد از اطلاع برين مضمون رضاى خاطر اشرف جسته از پاى قلعه برخاست امرا و لشكريان پراكنده گشته اكثر ايشان مير قزاقلر و شمس - الدينلو و قرامانلو روگردان شده دو نوك گشته بجا و مقام خود رفتند بعضى ديگر بجانب ارسبار آمده از ايل و اويماقات نيز هر كس بهرهء از اخلاص داشت رضاجوئى خاطر مبارك اشرف را بر ملك و مال ترجيح نهاده ترك آن ولايت كرده بممالك محروسه آمدند جمعى كه اخلاص و اعتقاد درست نداشتند روى از اين دولت تافته تن بمذلت و خوارى و رعيتى روميان دادند و آن ولايت محك تجربهء ارباب اخلاص گشت .\r\nشعر\r\n خوش بود گر محك تجربه آيد بميان * تا سيه روى شود هر كه در او غش باشد \r\n[ 280 
  ] محمد خان از آشوب و فتنهء اهل دو نوك بدينطرف نتوانست آمد از آب گر گذشته به تكليف الكسندر خان نزد او رفت مشار اليه بيمروتى كرده او را گرفته بروميان سپرده باستنبول بردند در آنجا چند گاه محبوس بود بعد از قرار صلح كه گرفتاران جانبين را اطلاق نمودند مشار اليه را نيز سلطان مراد آزاد كرد و از آنجا ببغداد آمده بشوشتر نزد مهديقلى خان شاملو رفت و از آنجا بدرگاه معلى آمده در دارالارشاد اردبيل ساكن گرديد نقل است كه محمد خان هميشه در اردبيل ميگفت كه عنقريب باز گنجه بمعاونت روح مقدس سلطان الاولياء به تصرف اين دولت درآمده حكومت آن از جانب اشرف به من متعلق خواهد شد چون مشار اليه را اخلاص قوى بود و بندگان حضرت اعلى شاهى ظل اللهى را رجاء واثق و نيت صادق بعد از بيست سال كه آن ولايت در تصرف روميه بود بمقتضى الامور مرهونة باوقانها اينمعنى از حيز قوت بفعل آمده بنيروى اقبال و مساعدت بخت فرخ فال در سال يونت ئيل اربع عشر و الف بنوعى كه در طى قضاياى آن سال سمت گزارش خواهد يافت به تصرف اولياء دولت ابد قرين درآمده محمد خان كه انواع تعب و تشويش كشيده جرعه‌هاى ناكامى از دست روزگار چشيد در ازاى اخلاص و يكرنگى ديگر باره بايالت آن ولايت سربلندى يافته از حضيض مذلت باوج عزت رسيد از هر طايفهء كه اخلاص يكجهتى بظهور آمده بود ديگر باره در آن ولايت لواى عشرت افراختند و جمعى كه در اخلاص ايشان خللى پديد آمده بود و در آنوقت آهنگ مخالفت ساز كرده بعراق نيامدند و ترك اوطان خود پيمودند قهرمان مهتر پادشاهى باجلاى ايشان حكم فرموده همگى را جبرا قهرا از ديار خود بيرون كرده بمازندران فرستادند كه هم موجب آبادانى آن ولايت و هم موافق از منافق متميز بوده هر يك بجزاى عمل رسند و اين معنى كارنامهء سلاطين نامدار و دستورالعمل خواقين روزگار گردد هر چند اين مقدمات در محل خود سمت تقرير مييابد و ذكر آن در طى سوانح اين سال مناسب نبود\r\n\r\n","description":"","footnote":"","page_name":" 417 ","page_number":43},
  {"content":"\r\n\r\nاما كلك سخن پرداز در اثناى گزارش قصه بىاختيار از شائبه تكرار نينديشيده بتحرير آن پرداخت ديگرى از سوانح اين سال فرار نمودن محمد شريفخان چاوشلو است مشار اليه ولد خليل بيك بن حسين بيك قورچى تير و كمان شاه جنت مكان عليين آشيان و دختر زاده معصوم بيك صفوى است در خدمت همايون معزز و محترم و بمنصب موروثى سرافراز بود در وقتى كه رايات جلال متوجه سفر خراسان شد مرشد قلى خان او را برتبهء ايالت و خانى و دارائى قزوين نويد داده آن منصب را بمحمد سلطان كوتوال عمزاده خود داد و او بمحض رضاى مرشد قلى و هوا پرستى و جاه طلبى ترك خدمت حضرت اعلى نموده قطع تعلق از منصب موروثى كرده ايالت و خانى اختيار نمود و تا معاودت موكب همايون حاكم قزوين بود در اوايل اين سال بىآنكه استشمام رايحهء بىالتفاتى نموده باشد بمقتضاى الخائن خائف چون بيرضاى خاطر اشرف ترك خدمت نموده بود خوفناك گشته با چند نفر از محرمان و معتمدان خود از قزوين فرار نموده بگيلان رفت مرشد قلى سلطان برادر اسمعيل قليخان شاملو نيز بجهة برادرى مشار اليه و مخالفت ايام ابوطالب ميرزا انديشناك گشته فرار نموده بگيلان رفت چند كس ديگر كه از حضرت اعلى شاهى ظل اللهى هراس داشتند اين عمل كردند خان احمد والى گيلان اين جماعت را در گيلان مأوى داده با ايشان مردمى بسيار كرد نواب اشرف بجهة آنكه سد اين باب شود ايشان را از خان احمد طلب داشت مشار اليه از فرستادن ابا نموده التماس عفو و اغماض نمود بندگان حضرت اعلى چون وقت مقتضى بازخواست نبود تغافل پادشاهانه شعار خود ساخته در آن سال در مقام بازخواست آن نشدند و هم در اين سال فرهاد آقاى غلام حاكم اصفهان بجهة آنكه حقوق تربيت چندين ساله شاه جنت مكان و نواب جهانبانى سلطان حمزه ميرزا را منظور نداشته بهوس حكومت اصفهان شيوهء خدمتكارى مرشد قليخان اختيار نموده بود مؤاخذ گرديده و داروغگى و كل معاملات اصفهان به يولى [ 281 
  ] بيك غلام نواب غفران پناه جهانبانى كه در خدمت بندگان اشرف اعلى معزز بود شفقت شد .\r\n\r\nگفتار در بيان حالات و محاربات كه در فارس و كرمان و يزد ميانهء امراى قزلباش بوقوع پيوست\r\nقبل از اين فارس مضمار قصه پردازى يعنى كلك بدايع نگار در معركه سخن سرائى چنين تك و دو نموده بود كه چند نفر از آقايان ذوالقدر فارس بمخاصمت يعقوبخان امير الامراى آن ولايت بى - رخصت از اردو فرار نمودند و در حدود يزد بيكتاش خان افشار ايشانرا بدست آورده بعليقلى بيك شاملو قورچى تركش كه داروغهء يزد بود و حراست قلعهء آنجا مينمود سپرد و بحسب ظاهر اينمعنى را دولتخواهى نام نهاد .\r\nاما چون مرد محيل و بلند پرواز بود ميخواست كه بوسيلهء آقايان مزبور ذوالقدران فارس را به خود رام ساخته صاحب اختيار آن ولايت باشد و بتحريك و اغواى مير ميران كه پدر زنش و مرد فتنه اندوز شورش طلب بود در كل ولايت فارس و كرمان و يزد لواى اقتدار برافراخته فرمانروا باشد و زياده حسابى از اركان دولت قاهرهء پادشاهى نميگرفت و چون هر دو مست باده غفلت و غرور بودند از وخامت عاقبت آن نمىانديشيدند و بعد از آنكه يعقوب خان بتعاقب ايشان بيزد رسيد از اطوار ايشان آثار بغى و خلاف تفرس نموده لب از گفتگوى طلب آقايان بسته همان لحظه خود را از يزد بيرون انداخته\r\n\r\n","description":"","footnote":"","page_name":" 418 ","page_number":44},
  {"content":"\r\n\r\nراه شيراز پيش گرفت بيكتاش خان جمعى را از عقب او فرستاده اما بگردش نرسيدند و چون يعقوبخان بشيراز رسيد در مقام دفع مفسدان طايفهء ذوالقدر كه بامداد بيكتاش خان مستظهر بودند درآمده خواست كه در كسر شوكت بيكتاش خان سعى نموده شعلهء اقتدار او را بزلال تدبير فرو نشاند كه قوت امداد ذوالقدران نداشته باشد چون از جانب اشرف مرخص بود كه در انتظام مهمات فارس آنچه صلاح داند به عمل آورد نويد ايالت كرمان از جانب همايون اعلى بعباس سلطان افشار عم بيكتاش خان داد و بطوايف افشار كه در كرمان بودند اعلام نمود كه بر سر عباس سلطان جمعيت نمايند كه نواب اشرف بنا بر سوء اعمال و خودسريهاى بيكتاش خان ايالت آن ولايت را بعباس سلطان شفقت فرموده‌اند عباس - سلطان كه هميشه در اين آرزو بود اين مقدمه را فوز عظيم دانسته طرح ايالت و دارائى انداخته دست تصرف باموال ديوانى دراز كرد و عموم سپاهيان آن ولايت نقد را بنسيه‌هاى بيفايده دادن زيان سترك انديشيده باميد انعامات و مناصب مناسب بر سر او جمعيت نمودند و او بحكومت آن ولايت مشغول گرديد چون اين خبر بيزد رسيد تزلزل در احوال بيكتاش خان پديد آمده بريش سفيدان افشار كه در يزد با او بودند بىاعتماد گشت .\r\nاما چون پدرش در اردو بود و از جانب او اشعارى نشده بود دانست كه ساخته و پرداخته يعقوبخان است حقيقت خاطر نشان ريش سفيدان افشار كرده با جمعى كه با او بودند و كما بيش پانصد كس ميشدند از يزد متوجه كرمان شد و چون آمدن او مسموع عباس سلطان گرديد حشرى انبوه از متجنده افشار و سرداران كرمان و اعراب و احشام آن ولايت جمع آورده تا سه هزار پياده و سوار آماده پيكار او گشت و بيكتاش خان چون از حقيقت او خبر يافت و كسى از جماعت افشار و مردم كرمان نيز نزد او نيامد و مع هذا با اندك مردمى كه با او بودند بدمظنه شده بود انديشناك گشته در رفتن متردد خاطر گشت بعضى از نيكخواهان بيكتاشخان كه از اطوار آن سلسله دانا بودند خاطر نشان او كردند كه امساك بر طبيعت عباس سلطان غالب است و زياده داد و دهشى ندارد و جماعت افشار سالهاست غريق بحر احسان و نمك پروردهء اين سلسله‌اند و بحسب ضرورت بر سر او جمع شده‌اند و معلوم نيست كه بجهة خاطر او بمحاربهء خان رغبت نمايند و اگر اندك تأخيرى در رفتن واقع شود بر جبن و بد دلى محمول گشته موجب دليرى اتباع عباس سلطان ميگردد بيكتاشخان مرد شجاع دلير صاحب همت بود بتدبير عقلاى صايب رأى عمل نموده مستعد رزم [ 282 
  ] و پيكار او گشته تا حوالى شهر و هيچ مكان توقف ننمود از آنطرف عباس سلطان با قشون آراسته از شهر بيرون آمده تفنگچى بسيار بر يمين و يسار بازداشته در ظاهر سواد شهر صف سپاه آراسته پشت به ديوار بست شهر و قلعه داد چون بيكتاش خان بمقابلهء او شتافته تقارب فئتين دست داد با اتباع و مردمان خود جلوريز بر سر او تاخته بيك حملهء دليرانه صف سپاه كرمان را متفرق ساخت و اتباع عباس سلطان چنانچه عقلا انديشيده بودند در جنگ سستى كرده به مجرد صدمه پشت بمعركه داده روى بوادى فرار آوردند عباس سلطان چون حال برين منوال مشاهده نمود چارهء كار منحصر در فرار و تحصن و قلعه‌دارى دانسته با پسران و مردم اعتمادى خود بقلعه رفتن متحصن گرديد بيكتاش خان مظفر و منصور به شهر آمده در مقام اسباب قلعه‌گيرى شد جناب آصف صفاتى حاتم بيك ولد ملك بهرام كه از عقلاى صلاح انديش صايب رأى و در آنوقت وزير بيكتاش خان بود رعايت حقوق نمك خوردگى آن سلسله نموده صلاح دولت ايشان در آن دانست كه عم و برادر زاده بساط مخالفت درنورديده ترك عناد يكديگر بنمايند و از بيكتاش خان استجازه نموده\r\n\r\n","description":"","footnote":"","page_name":" 419 ","page_number":45},
  {"content":"\r\n\r\nبقلعه رفت و عباس سلطان را بحسن تقرير و نصايح دلپذير بمصالحه راغب ساخت و عباس سلطان رضا به صلح داد مشروط بر آنكه بيكتاش خان قسم ياد نمايد كه در حق او و پسران و مردمى كه مرافقت و اختيار نموده‌اند در مقام غدر نبوده باشد و بدى نينديشد و الكاء و تيولى كه قبل ازين داشت بدستور به او گذارد و بيكتاشخان شروط مذكور را بايمان مغلظ مؤكد گردانيد و عباس سلطان و ولدان و ساير متحصنان تكيه بر عهد نااستوار او كرده بعد از عهد و ميثاق از قلعه بيرون آمدند اما\r\n\r\nكشتن بيكتاش خان عموى خود عباس سلطان و پسرهاى او را\r\nبيكتاشخان بعهد و پيمان وفا نكرده در همان چند روز عم و عمزاده‌ها را گرفته مقيد و محبوس ساخت و به آن اكتفا ننموده قطع صلهء رحم جايز داشت و عم خود را كه بمنزلهء پدر بود با عمزاده‌ها بىاطلاع وزير و منسوبان آن سلسله از ميان برداشت و اينمعنى برو مبارك نيامده در همان زودى زمانهء غدار خاك ادبار بر فرق او بيخت و از كاس ناكامى شربت هلاك در كام او ريخت .\r\nالقصه بيكتاش خان خاطر از مهمات كرمان جمع نموده ديگر باره بيزد مراجعت نمود اما يعقوبخان در فارس لواى شوكت و اقتدار افراخته شروع در گرفت و گير ذوالقدران مفسد نموده با هر كس مظنهء خلاف داشت گرفته بقتل رسانيد و خانه‌هاى آقايان را كه در يزد بودند بضامن داده املاك و اسباب ايشانرا متصرف شد شاهويردى خليفه ولد ولى خليفه شاملو برادر بزرگتر اسمعيل قليخان در زمان وكالت مرشد قليخان حاكم ايج و نيرز فارس شده با دويست سيصد نفر شاملو ملازمان قديمى ولى خليفه در آنجا اقامت داشت يعقوبخان چون سوء مزاج اشرف را نسبت به آن سلسله ميدانست او را از حكومت آن ولايت عزل نمود مشار اليه از اطاعت او سرباز زد يعقوبخال براى خود يا به اشاره هميون على اى التقديرين ببهانهء شكار از شيراز بيرون آمده على الغفله بر سر او ايلغار نمود مشار اليه تاب مقاومت نياورده گرفتار گرديده يعقوبخان بقتل او و چند نفر از اولاد و اقربا مبادرت نموده دقيقهء از دقايق نهب و غارت فرو نگذاشت و بقية السيف را از آن ولايت بيرون كرده حسين بيك پسر بزرگ شاهويردى خليفه با ساير مردمى كه از آن مهلكه نجات يافته بودند در كمال بيسامانى و غارت زدگى بيزد آمدند بيكتاش خان مقدم ايشانرا گرامى داشته همه را در كنف حمايت خود جاى داد و رعايت نموده در كل مواد مخالفت يعقوبخان اختيار نموده اوقات بفكر و انديشه تضييع او بسر ميبرد تا آنكه آقايان ذوالقدر را نيز كه در قلعه در دست عليقلى بيك قورچى تركش شاملو بودند بلطايف الحيل ازو گرفته مطلق العنان گردانيد و در مقام تربيت حمزه - بيك جاميللو درآمده او را بايالت شيراز نويد داد و از جانب ايشان عرضه داشتى بپايهء سرير اعلى نوشته مبلغى خطير برسم ترجمان قبول كرد كه چون ميانهء يعقوبخان و طايفهء ذوالقدر بفساد انجاميده ريش [ 283 
  ] سفيدان آن طبقه بهيچوجه با او التيام نميگيرند و ايالت او را نميپذيرند اگر عنايت شهريارى شامل حال آن طبقه گشته يعقوبخان را از حكومت فارس عزل نموده به ديگرى از غلامان درگاه شفقت شود بصلاح دولت اقربست و ميخواست كه بدين وسيله مكنون خاطر او بظهور آمده زمام مهام آن ولايت در قبضهء اقتدار او باشد هر چند نيكخواهان و صلاح انديشان خصوصا جناب آصفى حاتم بيك وزير او را ازين بوالفضولى منع نموده ميگفتند كه جناب خانى از طايفهء افشار و حسب الفرمان پادشاهى حاكم كرمان‌اند و مهمات يزد و طايفهء ذوالقدر نسبتى بشما ندارد لايق حال و مآل آنست كه از يزد متوجه كرمان شده به دارائى آن ولايت مشغول باشند و پيرامون اين گونه\r\n\r\n","description":"","footnote":"","page_name":" 420 ","page_number":46},
  {"content":"\r\n\r\nبوالفضوليها كه مرضى خاطر پادشاه و اركان دولت قاهره نيست نگردند و همواره وليخان پدرش نيز كه در اردو بود كسان فرستاده او را منع ميكرد .\r\nاما چون از اخلاص بهرهء نداشت بمنع احدى ممنوع نگشته از اطوار و آثار طغيان و عصيان بظهور ميرسيد تا آنكه به خيال تباه اراده نمود كه اگر از ديوان اعلى مهمات بر وفق رضاى او به عمل نيامد دست آويزى بجهة خود بهمرسانيده بر كل ولايت فارس و كرمان رقم اختصاص كشد بيكتاش خان شراب كمتر مىخورد و بتركيب افيون‌وار معتاد بود اما چنان از بادهء نخوت و غرور سر مست بود كه جز حرف استقلال و بلند پروازى بر زبان نميآورد و گاهى در آغاز نشأ افيون ميگفت كه من از امير محمد مظفر كمتر نيستم كه از مرتبه شحنگى ميپذيرد بپايهء سلطنت و پادشاهى عروج نمود و اين گونه هذيانات ازو سر ميزده و مير ميران بىاخلاص تصديق ميكرده .\r\nالقصه آقايان شيراز ازو تعهد نمودند كه بفارس رفته هر يك اويماق خود را جمع نموده مردم آن ولايت كه از تسلط و استيلاى يعقوبخان بجان آمده همگى از او خائف و هراسانند بجانب خود خوانده او را از آن ولايت اخراج نمايند بيكتاش خان بسخنان واهى دور از كار ايشان فريفته شده نام ايالت فارس بر حمزه بيك جاميللو نهاده او را با آقايان و يكصد و پنجاه نفر از غازيان افشار بجانب فارس فرستاده خود اراده نمود كه قلعهء يزد را از تصرف عليقلى بيك شاملو بيرون آورده مأمن خود سازد عليقلى بيك از اطاعت او سرباز زده قلعه را ضبط نموده بيكتاش خان در گرفتن قلعه اصرار نموده جمعى را بمحاصره امر كرد و همه روزه بين الجانبين نزاع و جدال بوقوع مىانجاميد تا آنكه حقيقت اين حالات بمسامع جاه و جلال رسيده توجه موكب همايون بجهة دفع آن اختلال بدان طرف لازم شد و از دار السلطنه قزوين بصوب اصفهان در حركت آمده چون خطهء كاشان محل نزول موكب نصرت نشان گشت خبر كشته شدن بيكتاش خان باستقبال موكب همايون آمده خاطر از آن انديشه فارغ گرديد تبيين اين مقال و تصريح اين احوال آنست كه چون آقايان ذوالقدر قدم بولايت فارس نهادند يعقوبخان بنيروى دولت روز افزون بنوعى آن ولايت را ضبط نموده طوايف ذوالقدر ازو خائف و هراسان بودند كه حرف مخالفت او در صفحهء خيال هيچكس نقش نمىبست حمزه بيك بجانب شولستان كه در زمان حكام به او و طايفه جاميللو تعلق داشت رفت و باستظهار طايفهء افشار دست به آن حوالى دراز كرده و نخست قلعه سفيد را بدست آورده بامت آقا نام معتمدى سپرد كه اگر ايشان را حادثهء پيش آيد كه بمأمنى احتياج داشته باشند خود را به آن قلعه كشيده از حوادث روزگار صيانت نمايد بعد از استحكام قلعه در آن حدود روزى چند رحل اقامت انداختند اما از طايفه ذوالقدر كسى بر سر او جمع نشد و مهمات ايشان بر وجهى كه مطلوبشان بود تمشيت نپذيرفت و يعقوب خان از آمدن ايشان اطلاع يافته با جمعى از دولتخواهان خود بر سر آن جماعت ايلغار نمود آقايان افشار علامات ادبار در ايشان مشاهده نموده ارادهء بازگشتن نمودند جمعى از ذوالقدران يعقوبخانى بايشان رسيده جنگ در پيوستند و اكثر آن مردم مقتول گشته قليلى كه نجات يافتند بيزد آمده يكتاش خان را از حقيقت حال آگاه كردند و اندك موجب خفت و بىاعتبارى او [ 284 
  ] گشت .\r\nالقصه حمزه بيك و اسمعيل خليفه ولد اسحق خليفه و رفقا كه از قضيه افشاران و آمدن يعقوبخان خبر يافتند چون جمعيتى كه مكنون خاطر ايشان بود بر سر ايشان نشده بود و قوت مقاومت يعقوبخان نداشتند قرار تحصن و قلعه‌دارى به خود داده چون بپاى قلعه رسيدند امت آقاى كوتوال كه محل اعتماد حمزه بيك بود با زمانه يار گشته ابواب قلعه را مانند بخت و اقبال بر روى\r\n\r\n","description":"","footnote":"","page_name":" 421 ","page_number":47},
  {"content":"\r\n\r\nايشان بسته راه نداد حمزه بيك و رفقا از تحصن قلعه مأيوس گشته چارهء ديگر مىجستند كه يعقوبخان چون قضاى مبرم و بلاى ناگهان رسيد دست و پائى نتوانستند زد حمزه بيك و رفقا بجانب كوه گيلويه رفتند يعقوبخان كس فرستاده ايشانرا طلب نمود حاكم كوه گيلويه حمايت نتوانست كرد\r\n\r\nآمدن يعقوبخان بعزم تسخير يزد\r\nناچار بدست داد جماعت جاميللو متفرق و پراكنده گشته حمزه بيك و رفقا كه بدست مردم يعقوبخان درآمده بود همگى مقتول شدند و يعقوبخان هر يك از خصما و اضداد را بنوعى كه توانستند بدست آورده مقتول ساخت و با هر كس مظنه داشت از ميان برداشته در سفك دماء ايشان تأخير جايز نميدانست و خاطر از ممر ايشان جمع نموده در كل ممالك فارس والى نافذ الحكم و فرمانروا گشت و امت آقا قلعه را به تصرف يعقوبخان داد بعد از اين قضايا يعقوبخان همت بر دفع بيكتاش خان گماشته تا قريب دوازده هزار كس از امراء و اعيان و متجنده فارس جمع آورده بجانب يزد در حركت آمد .\r\nيوسفخان ولد قلى بيك قورچى باشى كه قبل از جلوس همايون حاكم ابرقو بود و در ايام جلوس اشرف منصب قورچى باشيگرى يافته در ثانى الحال بمرافقت امراى عاصى در قلعه محبوس گشته بالتماس ولى خان پدر بيكتاش خان از حبس نجات يافت در ايامى كه موكب همايون در خراسان بود بيزد آمده جمعى از ملازمان قديمى او و پدرش كه در ابرقو بودند بر سر او جمعيت نمودند و بامداد بيكتاش خان قلعهء ابرقو را متصرف شده حاكم آن ولايت گشت اما بزرگى و عظمت و اقتدار بيكتاش خان مرضى خاطرش نبود باطنا صفائى با او نداشت و بيكتاش خان بجهة قرب قرابت و حقوق تربيت قلى بيك پدر او با او مدارا ميكرد و چون يعقوبخان بنزديك ابرقو رسيد كس نزد او فرستاده اعلام نمود كه چون از بيكتاش خان خلاف دولت بظهور ميرسيد همت بدفع او مقصور است طريق اخلاص آنست كه تعصب اويماق را منظور نداشته بمعسكر اينجانب ملحق گردند انشاء اللّه تعالى .\r\nچون باتفاق دفع شر او نموده شود حكومت كرمان به آن عزيز تعلق خواهد يافت يوسف خان نويد ايالت كرمان يافته با قشون و لشكر خود بيعقوبخان ملحق گشته اطاعت او اختيار نموده يعقوبخان بمرافقت او كه بزرگ زادهء افشار بود مستظهر گشته با حشرى انبوه و لشكرى كوه شكوه روانهء يزد شد و در حينى كه بيكتاش خان قلعهء يزد را محاصره نموده ميانهء او و عليقلى بيك شاملو قورچى تركش كوتوال قلعه نزاع و جدال بود به ظاهر يزد رسيد و بيكتاش خان چون از آمدن او خبر يافت بجهة آنكه اكثر قشون و لشكر او در آن وقت در كرمان بودند و بر سر او حاضر نبودند مضطرب گشته با ريش سفيدان افشار قرعه مشورت در ميان انداخت نيكخواهان آن سلسله به او گفتند كه تا خان در يزد توقف دارد مردم دور و نزديك او را بعصيان و طغيان منسوب ميسازند اولى اينست كه ترك سكنى يزد كرده روانه كرمان گردد\r\nمصراع\r\n « به شهر خود رود و شهريار خود باشد » \r\nو هر گاه خان در كرمان بوده باشد بدخواهان را مجال تشنيع نميماند و يعقوبخان جرأت\r\n\r\n","description":"","footnote":"","page_name":" 422 ","page_number":48},
  {"content":"\r\n\r\nآمدن كرمان نخواهد كرد و مع ذلك اگر يعقوبخان لشكر بكرمان كشد در آنجا بدفع او آسان ميتوان پرداخت بيكتاش خان را غيرت دامنگير گشته نخواست كه پشت بخصم نمايد و بين الجمهور تهمت زدهء گريز باشد و مير ميران نيز چون بمعاونت او در آن ولايت لواى شوكت و اقتدار افراشته بود مانع رفتن او ميشد .\r\nمجملا بيكتاشخان بتحريك جهلا و مردم نادان با اندك مردمى كه با او بودند بمحاربهء يعقوبخان [ 285 
  ] كمر بسته از شهر بيرون آمده در برابر او صف سپاه آراست و از جانبين دست بآلت قتال برده چرخچيان لشكر شيراز حملات متواتر نمودند و دليران لشكر افشار تاب صدمات ايشان آورده تزلزل به حال سپاه يزد راه نيافت بيكتاش خان چون قلت سپاه خود و كثرت اعدا را مشاهده\r\n\r\nجنگ يعقوب خان با بيكتاش خان و مغلوب شدن بيكتاشخان\r\nنمود دانست كه اگر بقاعده و آداب جنگ كنند مقاومت به آن لشكر بيشمار نميتوانند كرد بخاطر آورد كه بطريقى كه در محاربه عباس سلطان عمل نموده بود بفعل آورده با تمام سپاه خود بر صف لشكر شيراز زند قول را بدين عزيمت بمعتمدان سپرده با خاصه شجعان لشكر خود از قول جدا شده جلوريز بر سر ايشان تاخت و صف سپاه چرخچيان را ويران ساخته تزلزل در بنيان ثبات و قرار عسكر شيراز انداخت و يعقوبخان سراسيمه شده از يك صدمهء دليرانه كه از غازيان افشار بظهور آمد آثار عجز و انكسار در ناصيهء احوال لشكريان خود مشاهده نمود چنان مضطرب شده بود كه از پاى علم دور گشته كمال حزم و احتياط را آماده شده بود محمد قلى خان ولد مرتضى قليخان پرناك كه از زمرهء امراء فارس بود او را از اين حركت مانع آمده بصبر و ثبات ترغيب مينمود .\r\nاما بيكتاشخان در اثناى كر و فر چون بقول يعقوبخان رسيد جمعى از غازيان افشار از كثرت و انبوهى آن گروه دست در عنان تكاور زده از آن جسارت و دليرى مانع آمدند و لحظهء در برابر لشكر قول متوقف شدند ذوالقدران چون توقف ايشانرا مشاهده نمودند اندك اطمينانى يافته ثبات قدم ورزيدند جمعى از افشاران ملازمان يوسف خان در عين ستيز و آويز بيكتاشخان را در ميان آن جماعت شناخته بيعقوبخان خبر دادند كه بيكتاش خان در ميان اين فوج قليل است كه بجنگ پيش آمده‌اند يعقوبخان كه او را در قول تصور نموده كمال دغدغه از او داشت چون مطلع شد كه از قول دور افتاده پيش آمده است لشكريان خود را ترغيب نمود كه او را در ميان گرفته راه بيرون شدن او را مسدود سازند لشكريان از اطراف و جوانب او درآمده در ميان گرفتند بيكتاش خان چون حال بر آن منوال مشاهده نموده خود را غرقهء درياى بلا ديد از آن توقف ناهنجار پشيمان گشته انگشت ندامت بدندان تحسر گزيد و اگر بمحاربه مشغول ميشد احتمال گرفتارى داشت بالضروره عنان از معركه پيچيده خواست كه بقول ملحق گردد فرصت نيافت و چون مبارزان صف شكن صفوف مخالفان را كه پيش و پس او را فرو گرفته بودند از بيم شكافته راه شهر پيش گرفت مردم نيز از هزيمت او آگاه گشته راه فرار پيمودند و چون به شهر داخل شد دروازه‌هاى شهر را بمردم اعتمادى سپرده نزد ميرميران رفت كه در رفتن كرمان و توقف نمودن يزد و قلعه‌دارى كردن به او مشورت نمايد .\r\nجمعى از نيكخواهان او كه به شهر آمدند او را ازين آمدن نكوهش نموده گفتند كه از\r\n\r\n","description":"","footnote":"","page_name":" 423 ","page_number":49},
  {"content":"\r\n\r\nهمانجا راه كرمان پيش ميبايست گرفت و الحق مقتضى عقل اين بود و حالا نيز مجال توقف نيست و تا صبح ده فرسخ ميتوان رفت همين لحظه روانه ميبايد شد بيكتاش خان را غيرت دامنگير گشته صبيهء مير ميران را كه حرم محترم او بود نميتوانست در يزد گذاشته خود بيرون رود و همراه بردن دشوار بود و مفاسد داشت چه محتمل بود كه يعقوبخان جمعى كثير بسر راه كرمان فرستاده باشد و بمردم خود نيز بدمظنه شده اعتماد نميكرد .\r\nاما يعقوبخان و لشكر ذوالقدر بعد از مشاهدهء آثار مغلوبيت غالب آمده بظفر و نصرت اختصاص يافتند و چون روز بيگاه شده بود تعاقب هزيمتيان نكردند و داخل سواد شهر نتوانستند شد در همانجا فرود آمدند و در همانشب مشخص شد كه بيكتاش خان به شهر رفته خواست كه او را بلطايف الحيل بدست آورد و انديشهء آن داشت كه مبادا در همين شب روانهء كرمان گردد همان لحظه دو سه كس از ريش سفيدان خود را برسم رسالت نزد ميرميران به شهر فرستاد خلاصهء پيغام آنكه بيكتاشخان مخالف دولت و دوستاق شاه عالم پناه است او را بشما سپرده‌ايم اگر به طرفى رود آن جناب در خدمت اشرف مؤاخذ خواهد بود و در ضمن پيغام اندك تهديدى كرده بود [ 286 
  ] مير ميران كه سيد عاليشأن بزرگ منش با احترام بود و در هيچ زمان احدى از امراء و اعيان بسوء ادب بسوى او نگاه نكرده بود و ميدانست كه يعقوبخان جوان جاهل متهتك و مغرور است و يحتمل كه با او نيز در مقام خفت درآمد از تهديد او انديشه نموده در حضور بيكتاش خان بفرستاده‌ها گفت كه اينك نزد من آمده جائى نميرود انشاء اللّه تعالى آنچه خير و صلاح بوده باشد به عمل خواهد آمد و بملاحظهء آنكه مبادا بيكتاش خان به طرفى بيرون رود و او مؤاخذه باشد جمعى را تعيين نمود كه ازو غافل نباشند و اگر بيرون رود مانع آيند و بدين اكتفا نكرده كس بدروازه كه بمحافظت مردم او مقرر بود فرستاده و جمعى از مردم يعقوبخان را به شهر آورده بدرخانه بازداشت بيكتاش خان كه شيوهء بيوفائى مير ميران ملاحظه نمود از مرافقت و معاضدت او مأيوس گشته دانست كه استحكام برج و باره و قلعه دارى ممكن نيست و فائده نميبخشد و مع ذلك بمردم خود نيز بدمظنه شده بود و اعتماد نميكرد در شبكهء اضطراب افتاده ندانست كه چكند نه رأى بودن داشت و نه پاى رفتن مردم مير ميران پيش و پس او را گرفته در بيرون و اندرون ازو غافل نبودند چون پيمانهء حياتش پر شده بود اجل دامن او را گرفته نگذاشت كه به هيچ طرف حركت نمايد در آن شب ديجور كه مردم او هر كس به خود درمانده بود او در كمال اضطراب بيرون ميآمد و اندرون ميرفت و هر دم خيالى و هر زمان انديشهء ديگر مينمود و در اين آمد و رفت مشاهده نمود كه چند نفر از مردم بيگانه يراق بسته در خانه را گرفته‌اند دانست كه مردم يعقوب خانند و باشارهء مير ميران آمده‌اند دست بشمشير يازيده بجانب ايشان حركت نمود در اين اثنا تفنگى بدست او خورده دستش از كار بازماند مشخص نشد كه كسى دانسته تفنگ بر او انداخت يا يكى از پيشخدمتان او كه تفنگ در دست داشت از شرارهء قضا آتش گرفته خرمن حيات او را سوخت .\r\nالقصه آن جماعت او را زخمدار يافته خود را به او رسانيده گرفتند بيكتاش خان خود را گرفتار دوست و دشمن يافته از غيرت نخواست كه او را دست بسته برابر يعقوب خان آورند آن جماعت را از\r\n\r\nكشته شدن بيكتاش خان\r\nطايفهء افشار خوفناك گردانيده بقتل خود راهنمائى كرد و ايشان فى الفور بقتل او پرداخته خاطر از مهم او فارغ ساختند و نصف شب بود كه اين واقعه روى نموده مژده قتل او بيعقوبخان رسيد و او را مسرت بىاندازه روى نمود كلاه گوشهء عظمت و اقتدارش به آسمان رسيد و سر بيكتاش خان را بدرگاه\r\n\r\n","description":"","footnote":"","page_name":" 424 ","page_number":50},
  {"content":"\r\n\r\nو الا فرستاده حقايق حال عرضه داشت نمود و ملازمان و اتباع بيكتاش خان بحفظ حال خود پرداخته در جاهاى محكم مخفى گشتند هنوز طليعهء صبح صادق نمايان نشده بود كه لشكر ذوالقدر به شهر ريخته دست بغارت و تاراج خانه‌هاى افشاران دراز كردند و مردم بيسروپا كه موافق از مخالف و دوست از دشمن نميشناختند بهر جا دست مىيافتند بجاروب نهب و غارت ميروفتند .\r\nمجملا در آن قضيه انواع تعب و تشويش باهل يزد رسيد و دو سه روز اين شورش و غوغا در كار بود و خانه بسيارى از اهالى يزد و اتباع مير ميران نيز بتاراج رفت از اولاد عظام مير ميران جناب شاه خليل اللّه هميشه با پدر نقيض و با بيكتاش خان مخالف بوده ميانه او و يعقوبخان مراسلات واقع ميشد در آنوقت نزد يعقوب خان آمده معزز و محترم بود اما مير ميران و ساير اولادش را يعقوبخان بموافقت بيكتاشخان و مخالفت و عصيان متهم داشته احترامى نكرد بلكه در مقام استخفاف درآمده جمعى را كه بضبط خزاين اموال بيكتاشخان تعيين كرده بود محافظت خانه او نيز ميكردند غايتش چون از بنات مكرمه اين سلسله عليه يكدو نفر در منزل او بود و قزلباش ملاحظه نموده زياده بىاندامى نكردند و دست - درازى بخانه‌هاى سلسلهء مير ميران كمتر واقع شد اما خفت و خوارى بسيار به او رسيد يعقوب خان توقعات ازو كرده مبلغهاى كلى برسم پيشكش و ترجمان بازيافت نمود راقم حروف حقيقت واقعهء مذكور را از جناب [ 287 
  ] آصف صفات حاتم بيك كه در ميان اين قضيه بود استماع نموده بنوعى كه از او شنيده و مردم ثقه تصديق نموده‌اند از اطناب نينديشيده خصوصيات آن قضيه را بيزياده و نقصان در قلم آورد .\r\nالقصه يعقوب خان چند روز در دارالعبادهء يزد و باغات و بساتين جنت آئين آنجا بعيش و خرمى گذرانيده شاه خليل اللّه ضيافتهاى ملوكانه ميكرد يعقوبخان را امساك بر طبيعت غالب بود چون خزاين و اسباب بيكتاش خان را كه در عرض بيست سال جمع آمده بود در تصرف خود ديد شيفتهء آنها گشته از طريق اخلاص و بندگى منحرف گشته رقم اختصاص بر آنها كشيد و نفايس اموال را جهة خود جدا كرده قليلى از آنها بپايهء سرير اعلى فرستاد اگر خاطر اخلاص گزين ميداشت بر ظهور اين خدمتكارى افتخار نموده خزاين عالم را برضاجوئى خاطر مبارك ولينعمت كه ادنى مرتبهء سعادت‌منشان مراتب اخلاص است برابر نميكرد و خود را آلودهء درم و دينارى از مال او نميساخت چه هر گاه بدين شيوه سلوك مينمود همت بحر خاصيت خسروانه كل ما يعرف بيكتاش خانرا كه در نظر اشرف ذرهء قدر نداشت مع شئ زايد به او انعام ميفرمودند چون او بهرهء از اين شيوه سعادت افزا نداشت بزخارف دنيوى فريفته شد و اسباب عظمت و بزرگى خود را به همه جهة آماده يافته بنوعى مست بادهء غفلت و پندار شد كه چشمش از قبايح اعمال كه ازو بظهور ميرسيد پوشيده گشت و از نشأ نخوت و غرور بدمستى آغاز نهاده بخودسر بارتكاب بعضى امور جرأت نمود از جمله يوسفخانرا برأى و صلاح خود بحكومت كرمان فرستاده شرط و پيمان ازو گرفت كه از صوابديد او تجاوز نكرده در كل مواد تابع او باشد و ابرقوه را بندرخان برادر زادهء خود داده خود از سعادت خدمت اشرف دورى گزيد به خيال استقلال بدار الملك شيراز توجه نموده از جهالت و خودرائى سلاطين پيش گرفت و صبيه مير ميران را كه زوجه بيكتاشخان بود به عقد و ازدواج خود وعده داده بعنف و تعدى بشيراز برده بحبالهء خود درآورد و تغيير و تبديل در الكاى امراء نموده كل مملكت فارس را ملك طلق خود پنداشتند املاك جمعى از ذوالقدران را كه مقتول ساخته بود جهة خود صونك نموده بحيطهء ضبط درآورد و دماغش بغايت مخبط و پريشان گشته جاه و جلالش بسرحدى رسيد كه جهة والى لار خلعت فرستاد چون عالميان شفقت شاهى را دربارهء يعقوب خان\r\n\r\n","description":"","footnote":"","page_name":" 425 ","page_number":51},
  {"content":"\r\n\r\nبدرجهء كمال مشاهده مينمودند بزرگى او را پذيرفته از فرمان او تجاوز نميكردند والى لار بطريق چاكران استقبال نموده خلعت او را پوشيد .\r\nمجملا يعقوب خان چند گاه در شيراز كامياب دولت بوده بعيش و خرمى روزگار ميگذرانيد تا آنكه چشم زخم روزگار به او رسيد و اعمال شنيعه و سوء ادب او را بكفران نعمت كشانيده و بشئآمت آن گرفتار گرديد خاتمت احوال او در قضاياى سال آينده بتوفيق اللّه رقمزدهء كلك بيان خواهد گشت .\r\n\r\nذكر توجه موكب همايون شاهى ظل اللهى بجانب خطهء بهشت نشان صفاهان و بيان حالات و فتوحات كه در آن سفر خير اثر روى داد\r\nقبل از اين ديباچه سخن سرائى بدستيارى كلك قصه پرداز بدينگونه آرايش يافت كه چون اخبار اختلال احوال ولايت يزد و كرمان و عصيان و طغيان بيكتاش خان بمسامع جلال رسيد و توجه موكب همايون باينطرف لازم گرديد عزيمت آنطرف جزم فرموده بهمراهى قايد اقبال از مقر سلطنت در حركت آمده متوجه دار السلطنهء اصفهان گشتند در اين سفر خير اثر نواب سكندر شأن را تكليف مرافقت فرمودند و آن حضرت رضاجوى گشته باتفاق يكديگر :\r\nمصراع\r\n « قران كرده با هم مه و آفتاب » \r\nروى توجه بآنطرف آوردند ، يولى بيك غلام خاصه شريفه كه حاكم اصفهان بود آن ولايت را پرآشوب ديده او نيز قلعهء طبرك را تعمير نموده بروج و باره را استحكام داده آذوقه و يراق و ما يحتاج قلعه [ 288 
  ] دارى مرتب داشت و از غايت سفاهت و بيعقلى و غلوى خوشامدگويان خود را مالك صفاهان جنت - نشان پنداشته حرف استقلال بر صفحهء خاطر مينگاشت و قشون و لشكر آراسته بجهة خود مرتب داشته لواى اقتدار برافراشته بود و چون رايات نصرت آيات در خطهء كاشان نزول نمود در آنجا خبر محاربهء يعقوب خان و كشته شدن بيكتاش خان چنانچه بتحرير پيوست رسيده موجب ابتهاج ضمير دولتخواهان گشت و يعقوب خان بخلاع فاخره و جلدو و استحسان سرافرازى يافت و كس باصفهان فرستاد بيولى بيك پيغام كردند كه مهمان پذير باشد كه اينك بمهمانى او ميآئيم و بارسال استمالت نامه‌ها و خلع پى در پى خاطر او را اطمينان بخشيده روانهء آن صوب شدند يولى بيك چون از كشته شدن بيكتاش خان و توجه موكب نصرت نشان خبر يافت چارهء بجز اطاعت و انقياد نديده قلعه را بمعتمدان سپرده خود جريده و سباى باستقبال موكب همايون آمد و در ما بين كاشان و اصفهان آمده شرف بساط بوس دريافته مورد شفقتهاى بىاندازه گشت و همانروز رخصت يافته جهت سرانجام ضروريات سركار خاصه شريفه و يراق مهمانى باصفهان بازگشت و رايات نصرت آيات در ساعت سعد باصفهان رسيده اهالى آن ملك بلوازم استقبال پرداختند و از دولت آباد كه سه فرسخى شهر است تا دولتخانهء مباركه نقش جهان پاى انداز انداخته در چند مكان طبقهاى زرنثار موكب همايون مينمودند و بندگان حضرت اعلى در كمال مسرت و شادمانى داخل\r\n\r\n","description":"","footnote":"","page_name":" 426 ","page_number":52},
  {"content":"\r\n\r\nشهر شده در دولتخانه نزول اجلال فرمودند و آن مكان مبارك از غرور در مقدم همايون رشك جنان گرديده ابواب عيش و شادمانى بر چهره آمال و امانى منتسبان دولت قاهره مفتوح گشت و يولى بيك بمراسم خدمات قيام مينمود اما قلعهء طبرك را استحكام داده بمعتمدان خود سپرده بود واحدى را بقلعه راه نميداده اين معنى ازو كه داغ بندگى اين دولت بر جبين داشت پسنديده نمينمود على اى حال حضرت اعلى از اين مقوله حرفى به او اظهار نميكردند و هر روز لطفى مجدد دربارهء او بمظنه ظهور ميرسيد تا آنكه حسب الاشارهء همايون در منزل خود به ترتيب جشن و سرور پرداخته ما يحتاج آنمجلس عالى بر وجه لايق سرانجام نمود و بندگان حضرت اعلى با مخصوصان و مقربان تشريف قدوم ارزانى فرموده منزل او را بنور حضور منور ساختند و جشن خسروانه و صحبت ملوكانه انعقاد يافته مقربان بساط اقدس و مجلسيان\r\n\r\nگريختن يولى بيك بقلعه طبرك\r\nبزم مقدس جرعه‌هاى شادمانى از دست ساقيان زهره جبين در كام آرزو ميريختند يولى بيك بمقتضاى الخائن خائف با وجود الطاف گوناگون شاهى خالى از توهم نبود در آن مجلس واهمهء عظيم به او راه يافته در همان دو سه روز با جمعى معتمدان خود بقلعه گريخت و توپ و تفنگ بروج و باره برآورده شروع در قلعه‌دارى كرده و اين حركت ناهنجار كه از كمال بيخردى تواند بود موجب استعجاب همگنان گرديد بندگان حضرت اعلى از روى تلطف و بنده‌پرورى جمعى از اعزه خصوصا سيد بيك كمونه را كه از اعاطم امراء زمان شاه - جنت مكانست نزد او بقلعه فرستادند كه از سبب توهم او پرسيده بنصايح ارجمند او را از وادى مخالفت گذرانيده بشاهراه اخلاص دلالت نمايند و از وخامت عاقبت عصيان و كفران نعمت تحذير و تخويف كنند يولى بيك پنبه غفلت و نادانى در گوش نهاده آن نصايح دلپذير را بسمع رضا نشنوده فرستاده‌ها را در قلعه توقيف نموده بمعتمدان سپرده چون آوازهء مخالفت مثل او غلامى نادان در شهر صفاهان كه محل نزول شهريار جهان باشد مورد نقص دولت و منتج مفاسد عظيمه بود بساط محاربهء او در نورديدن و تغافل پادشاهانه شعار خود ساختن و خاطر او را بظهور شفقت و عفو و اغماض اطمينان بخشيدن بصلاح دولت اقرب مينمود فرهاد خان قرامانلو كه بين الاقران بمزيد قرب و منزلت [ 289 
  ] امتياز داشت و با يولى بيك از زمان شاهزادهء مغفور سلطان حمزه ميرزا صداقت و دوستى ميورزيد از خدمت اشرف متقبل شد كه بقلعه رفته او را نصيحت نموده بيرون آورد ملتمس او درجهء قبول يافته با چند نفر از ملازمان و اهل خدمت بقلعه رفت يولى بيك روز اول با فرهاد خان اختلاط يارانه كرده تواضعات رسمى بجاى آورد اما روز ديگر با فساد جمعى از مفسدان فتنه انگيز كه با او بودند فرهاد خان را در قلعه نگاهداشت و شمشير و آلت جارحه آنچه او و ملازمان او داشت از ميانشان گشوده ملازمان او را بمردم جلد هشيار سپرد و چند روز در قلعه ميان ايشان ملاقات نشد چون خبر گرفتارى فرهاد خان ببندگان حضرت اعلى رسيد از اين جسارت و بىادبى نايرهء حميت شاهانه التهاب يافته حكم شد كه قورچيان عظام ملازمان درگاه و اكابر و اعيان صفاهان قلعه را مركزوار در ميان گرفته به ترتيب اسباب قلعه گيرى پردازند فرمانبرداران اذعان فرمان پادشاهى نموده بر اطراف و جوانب قلعه محيط گشتند و چند روز بين الجانبين ابواب محاربه مفتوح بود يولى بيك بعد از خراب البصره از غايت بيفكرى بفكر كار خود افتاده دانست كه اين شيوهء نامرضيه كفران نعمت و موجب خذلان دنيا و آخرتست در قلعه با فرهاد خان ملاقات نموده گفت كه اگر بندگان حضرت اعلى رقم عفو بر زلالت اين غلام كشيده حكومت اصفهان بدستور به من تفويض يابد ترك قلعه دارى نموده بيرون ميآيم فرهاد خان بنابر مصلحت وقت قبول ايجاب ملتمسات او\r\n\r\n","description":"","footnote":"","page_name":" 427 ","page_number":53},
  {"content":"\r\n\r\nكرده به خدمت اشرف عرض نمود و بندگان حضرت اعلى شاهى ظل اللهى بصوابديد فرهاد خان عمل نموده مدعيات يولى بيك را بانجاح مقرون گردانيده خلع فاخره فرستادند و خاطر او را بمواعيد گوناگون پادشاهانه اطمينان بخشيدند و يولى بيك بتعهدات فرهاد خان اعتماد نموده از قلعه بيرون آمده شرف ملازمت اشرف دريافت بندگان حضرت اعلى بحسب ظاهر توجهات فرموده اعزاز و اكرام بسيار نمودند اما باطنا خاطر مبارك از اين حركت ناهنجار غبار آلود بود و چگونه نباشد با ولى نعمت عصيان ورزيدن و بدينگونه امور جسارت كردن و اميد فلاح و نجات داشتن زهى سفاهت و بيعقلى .\r\nشعر\r\n با ولينعمت ار برون آئى * گر سپهرى كه سرنگون آئى \r\nعاقبت اين معنى مصداق حال او آمد بالجمله چند روزى يولى بيك كه هواى حكومت اصفهان در سر داشت رفع غبار خاطر اشرف را در سپردن قلعه تصور نموده قلعه را سپرد بعد از آنكه قلعه به تصرف درآمد اهالى اصفهان كه در ايام قلعه دارى دولتخواهى حضرت اعلى با او بىانداميها كردند حكومت او را كاره بوده بگفتگو درآمدند يولى بيك بناكام قطع نظر از حكومت اصفهان كرده بحيات راضى گشت و بفرهاد خان متوسل بوده كار خود را به او حواله نمود فرهاد خان با او سلوك آدميانه كرده بين الجانبين الفت تمام بود اما عاقبت كفران نعمت شامل حالش گشته عنقريب رشتهء حياتش بتيغ قهر روزگار منقطع گرديد .\r\n\r\n","description":"","footnote":"","page_name":" 428 ","page_number":54},
  {"content":"\r\n\r\n\r\nوقايع سال ميمنت مآل بارس ئيل تركى مطابق سنهء تسع و تسعين و تسعمائهء هجرى كه سال چهارم جلوس همايون اعلى شاهى ظل اللهى است\r\nچون شدت زمستان و سرما روى بانحطاط آورده خسرو بهار گلزار جهانرا بقدوم مسرت لزوم زيب و زينت داده نسيم بهارى طراوت افزاى عالم گرديد .\r\nبيت\r\n باز فراش عهد فروردين * بست ايوان عيش را آئين \r\n در فضاى جهان بفيروزى * گسترانيد فرش نوروزى \r\nيعنى در شب دوشنبه چهاردهم شهر جمادى الاولى مطابق سنهء 999 خسرو ثوابت و سيار از خلوتسراى حوت بيرون خراميده بتختگاه حمل برآمد .\r\n گشت چون خسرو سحرگاهى * [ 290 
  ] مسند آراى كشور شاهى \r\nبندگان حضرت شاهى ظل اللهى در دار السلطنهء اصفهان كامياب عيش و عشرت بوده روزگار خجسته آثار بخرمى و شادمانى ميگذرانيدند .\r\nاز سوانح اينسال فرستادن يادگار سلطان روملوست برسم رسالت بجانب همدوستان بر عالميان اين معنى كالشمس الشارق من السماء ظاهر و هويدا است كه از آغاز طلوع نير عالم افروز اين دولت روز افزون محمد بابر پادشاه ابن عمر شيخ ميرزا ابن سلطان ابو سعيد گورگان كه از صولت سپاه اوزبك و استيلاى محمد خان شيبانى در ماوراء النهر و اخسى و اندجان بلاد فرغانه كه مركز دولتش بود مجال اقامت نيافته بعد از محاربات قوى در حدود كابل و حصار شادمان بيسر و سامان ميگشت و چنانچه در صحيفهء اول طى وقايع احوال حضرت خاقان سليمان شأن اشارتى رفته با ملازمان درگاه شاهى از روى اخلاص پيش آمده سلطان اويس ميرزا ابن سلطان محمود ميرزاى عمزادهء خود را كه حاكم بدخشان بود و بميرزا خان اشتهار داشت به خدمت اشرف فرستاده در استرداد ملك موروث از آن حضرت استمداد نمود خاقان سليمان شأن گروهى از لشكر قزلباش را بمعاونت او نامزد فرمود بابر پادشاه باستظهار آن سپاه ماوراء النهر را بحيطهء تسخير كشيده در خطهء سمرقند پاى بر مسند جهانبانى نهاد و چند سال كه ميانهء او و خانان اوزبك در ماوراء النهر و تركستان و حصار شادمان محاربات روى ميداد هميشه بحمايت خاقان سليمان شأن مستظهر و بين الجانبين\r\n\r\n","description":"","footnote":"","page_name":" 429 ","page_number":55},
  {"content":"\r\n\r\nوفاق و دوستى مرعى و مسلوك بود تا مرتبهء آخر كه سپاه اوزبك هجوم آورده و در حدود بخارا با عبداللّه خان و سلطانان اوزبك مصاف داده شكست يافت ديگر باره كسان خود را بدرگاه عالم پناه فرستاده استمداد نمود در اين مرتبه خاقان سليمان شأن مير نجم ثانى اصفهانى را كه ركن - السلطنه بود باتفاق امراء خراسان بكومك فرستادند و بحسب اتفاق در پاى قلعهء غجدوان با خوانين اوزبك محاربه واقع شده كارى از پيش نرفت .\r\nبالاخره از كابل روى همت بتسخير ممالك هندوستان آورده كامياب دولت و فرمانفرما گشت و بعد از آنكه بابر پادشاه تخت سلطنت را وداع نموده ولد ارشدش محمد همايون پادشاه قايم مقام پدر عالى گهر گرديد و او را در وسعت آباد هندوستان فتوحات عظيمه روى داده چند سال بدولت و اقبال گذرانيدند از تقديرات الهى و صولت سپاه افغان و دستبرد شيرخان احوال او اختلال پذيرفته چمن دولتش روى بپژمردگى نهاد و در ممالك هندوستان مجال اقامتش نماند ملك بشير خان گذاشته شكسته و بيسروسامان روى به طرف تته و سند و قندهار آورده از آنجا نيز از عدم موافقت بخت و مخالفت برادران مجال توقف نيافته روى اميد بدرگاه شاه جنت مكان عليين آشيان آورده و از شاه جنت مكان چنانچه در كتب تواريخ خصوصا تاريخ اكبرى مسطور است در امداد و اعانت او دقيقه فرو گذاشت نشد و او را بآئين شايسته روانه فرمودند و بنيروى اقبال تدارك احوال او شد از جانب آن حضرت تا حين حيات طريقهء محبت و داد مسلوك بود و بين الجانبين آمد شد مرعى بود بعد از ارتحال آن پادشاه نيكو اعتقاد كه فرزند ارجمندش جلال الدين محمد اكبر پادشاه پاى بر مسند سرورى نهاده شاه جنت مكان سيد بيك ولد وكيل السلطنه معصوم بيك صفوى را با تحف لايقه بتهنيت جلوس و پرسش واقعهء والد بزرگوارش فرستاده همواره انواع مهربانى بظهور ميآوردند و بعد از آنكه مشار اليه در سلطنت و فرماندهى هندوستان مطلق العنان گرديد سد ابواب آشنائى كرده فيما بين مراسله و آمد شد انقطاع يافت چنانچه بعد از سنوح واقعهء هايله حضرت شاه جنت مكان كه انواع قضايا در ممالك ايران روى داد اصل لوازم الفت و آشنائى و پرسشهاى دوستانه كه در هنگام شدت از دوستان خوش نماست به عمل نيآمد و مدتها بين الجانبين [ 291 
  ] طريق آمد شد مسدود بود تا آنكه حضرت اعلى شاهى ظل اللهى در اينسال كه اوان جلوس سعادت مأنوس همايون بر اورنك عالم آرائى بود با پادشاه عاليجاه مشار اليه بادى الفت و آشنائى گشته اراده احياى خصوصيت قديم فرمودند و الحق سلسله محبت و دوستى را كه در زمان آباء و اجداد انتظام و ارتباط پذيرفته چگونه طبع حقيقت سرشت بهدم آن بنيان رضا دهد و خاطر دوستى دوست از آن اغماض نمايد بالجمله رأى جهان آراى بدان متعلق گشت كه يكى از طبقهء اعيان قزلباش را برسم رسالت به خدمت آن حضرت فرستند قرعهء اختيار بنام يادگار سلطان روملو كه مرد صوفى نهاد صافى اعتقاد چرب زبان بود افتاد .\r\nاز دار السلطنهء اصفهان او را با تحف لايقه و نامهء محبت آئين ارسال داشتند و در آن نامهء نامى اشعار كلمهء دوستانه از مغايرت و بيگانگى ايشان فرموده مجد و عهود و مواثيق قديمه و محرك سلسله و داد گشته اظهار فرمودند كه چون بر حسب اقتضاى قضا عبداللّه خان و جنود اوزبكيه بر خراسان مستولى گشته همگى همت بدفع سپاه اوزبك و استخلاص ممالك موروث خراسان معروف است اگر از امداد ظاهرى متعذر باشند همت و توجه باطنى دريغ ندارند كه :\r\n\r\n","description":"","footnote":"","page_name":" 430 ","page_number":56},
  {"content":"\r\n\r\nمصراع\r\n « هر چه كند همت مردان كند » \r\nشرح آمدن او بعد از هفت سال از هندوستان در محل خود سمت گزارش خواهد يافت ديگرى از سوانح اين سال آنكه ميرزا لطف الله شيرازى كه وزير و اعتماد الدوله بود مورد الطاف شاهى گشته ايالت با وزارت جمع كرد و بخلعت از تاج و كمر مرصع و اسب بازين و لجام مرصع و چهارقب طلا دوز و علم و نقاره كه مخصوص امراء نامدار است سرافراز گرديده پايهء قدر و منزلتش بايوان كيوان رسيد ديگر از وقايع آنست كه مير ميران و اولاد عظام از يزد بعزم پاى بوس اشرف باصفهان آمدند مير ميران بجهة سوء اعمال و موافقت بيكتاش خان منظور نظر عاطفت نگشت و زياده احترامى نيافت .\r\nاما شاه خليل اللّه ولد او كه با يعقوب خان متفق و شاهى سيون بود مورد شفقتهاى گوناگون گشته مهمات يزد به او شفقت شد در خلال اين حال خانش بيگم صبيهء محترمهء شاه جنت مكان كه در خانه شاه نعمت اللّه ولد مير ميران بود باجل طبيعى در صفاهان درگذشت حضرت اعلى بتعزيهء او تشريف قدوم ارزانى داشتند ديگرى از قضايا آنكه چون درين سال حركت رايات جهانگشاى بتوجه جانب فارس تصميم يافته بود بندگان حضرت اعلى بودن شاهزادگان را بجهة قرب گيلان و فرار نمودن بعضى فتنه انگيزان به آنجا در قلعهء ورامين صلاح دولت ندانسته ايشان را بنابر رعايت حزم و دور - انديشى باصفهان آورده در قلعه طبرك نگاه داشتند و كوتوالى آن قلعه و محافظت شاهزاده‌ها را باحمد بيك كرامپار رجوع فرمودند .\r\n\r\nذكر توجه موكب همايون بدار الملك فارس و لشكر فرستادن بكرمان و بعد از انتظام مهام آن ولايت معاودت فرمودن بمقر سلطنت و سعادت بنيان\r\nچون يعقوب خان بنوعى كه سابقا بتحرير پيوست از يزد متوجه شيراز شده از بادهء غفلت و غرور بدمست و بىشعور گرديد و اندك استيلائى كه او را بيمن اقبال همايون شاهى دست داده در جنگ بيكتاش خان ظفر يافت آن را سرمايهء ترفع و تكبر خود شناخته از اسباب مزيد نخوت و غفلت ساخت و بعضى ديوانه خيران قزلباش كه از سوء اعمال خود واقف و بجهات مختلفه بندگان حضرت اعلى خائف بودند مثل بوداق قراكو و خبوشلو و مختار سلطان تكلو و ترابى بيك ولد ولو - اختيار تركمان و ابوالفتح بيك شاملو ولد فولاد بيك امير آخور از اردو فرار نموده بشيراز نزد او رفتند يعقوب خان اصلا مقيد برضاى ولينعمت نشده مقدم ايشان را گرامى داشت و با ايشان خصوصيت و مصاحبت آغاز نهاد و ايشان در طغيان نشأه باده خوشامدهاى بلند در كار كرده محرك ازدياد بدمستى و بيهوشى او ميگشتند و بجهة بازخواست خزاين و اموال بيكتاش خان [ 292 
  ] او را\r\n\r\n","description":"","footnote":"","page_name":" 431 ","page_number":57},
  {"content":"\r\n\r\nاز ملازمت عتبهء اقبال شاهى خائف و انديشناك ميداشتند و اين معنى موجب مزيد علت گشته يكبارگى سر بعصيان و طغيان برآورد و امراى فارس را بمتابعت خود دلالت نموده هر كس اطاعت او نمينمود تغيير داده براى خود امراء تعيين نمود بندگان حضرت اعلى مكررا منشور نصايح و ارقام شفقت آميز فرستاده جهة رفع شناعت و بدنامى او باردوى معلى و شرف ملازمت اشرف تكليف كردند مفيد نيفتاد و از علت سوداء و طغيان ماليخوليا در مجمع امراء ميگفت كه از ممالك ايران ملك فارس به من ميرسد و از اين گونه هذيانات مزخرف بر زبان ميآورد و خوشامدگويان تصديق مينمودند .\r\nالقصه تخلف از فرمان پادشاهى كرده گاهى خيال استقلال مينمود و گاهى در استحكام قلعه كوشيده انديشه تحصن و قلعه‌دارى ميكرد اين قسم اعمال ازو موجب استعجاب بود طايفه ذوالقدر و امراى فارس از يمن شفقت شاهى كه نسبت به او بظهور ميآمد چنان مطيع و منقاد او بودند كه حرف مخالفت او در صفحهء خيال هيچكدام نقش نمىبست تا آنكه بعضى امراء رفته رفته آثار عصيان از اطوار او مشاهده نموده در ييلاق كوشك زرد از اردوى او جدا شده بملازمت اشرف آمدند و حقايق حالات معروض داشتند هر چند دفع و رفع او قابل نهضت موكب همايون نبود بارادهء سير و شكار ييلاقات كوشك زرد و شهر شهره شيراز و انتظام مهمات فارس عنان عزيمت بدان صوب معطوف داشتند يعقوب خان از آوازهء ورود موكب همايون و بىاتفاقى امراء احمال و اثقال خود را بقلعهء اصطخر فرستاده با چند نفرى از مردم اعتمادى بجانب قلعه رفته متحصن گرديد اعيان ذوالقدر فوج فوج باستقبال موكب همايون آمده حقيقت قلعه رفتن او را عرض كردند و چون ييلاق كوشك زرد مخيم سرادقات اقبال گشت اسلمس - خان مهردار را با يوزباشيان و قورچيان عظام ذوالقدر و مردم فارس بمحاصرهء قلعه مأمور فرمودند و موكب همايون به جهت حرارت هوا چند گاه در ييلاق مذكور گذرانيد و عزيمت شهر شيراز فرمودند و آن بلدهء فاخره را كه تخت جمشيد و سليمان و ممدوح جمهور سخنوران جهانست از فر قدوم همايونى زينت بخش روضهء جنان گردانيدند و ميرزا لطف اللّه وزير چون شيرازى الاصل بود باداى لوازم خدمت ميپرداخت و تمامت اهالى و اعيان ولايات فارس بپايهء سرير اعلى آمده بوسيلهء او سجدهء تحيت و اخلاص بجاى آورده پيشكشهاى لايق گذرانيدند .\r\nابراهيمخان والى لار تحف و هدايا فرستاده اظهار بندگى و اخلاص نمود با وجود اين اعمال سفيهانه كه از يعقوب خان بظهور آمد هنوز نواب اشرف را دربارهء او انواع توجه بود بنابر اطمينان خاطر ذوالقدران كه از او خائف بودند ايالت ولايت شيراز و امير الامرائى فارس ببنياد خان كه در سلك يوزباشيان ذوالقدر انتظام داشت نامزد شد و حضرت اعلى بفيروزى و اقبال در منزهات آن بلدهء فردوس نما\r\nمصراع\r\n « كه آب خضر ميبخشد زلالش » \r\nبسير و سوارى مشغولى ميفرمودند در خلال اينحال از اصابت رأى عين الكمال چشم زخمى بذات فرخنده صفات اشرف رسيده و در هنگام سوارى و اسب تاختن از اسب افتاده پاى مبارك كوفته گرديد و جراحان بمعالجه پرداخته بعنايت بارى تعالى آن كوفت به صحت گرائيد خبر عصيان و طغيان يوسفخان\r\n\r\n","description":"","footnote":"","page_name":" 432 ","page_number":58},
  {"content":"\r\n\r\nافشار رسيد كه قورچيان و ملازمان درگاه و الا را كه جهت خدمات ديوانى در كرمان بوده‌اند بيرون كرده قلعه را مستحكم گردانيده دم از موافقت و هواخواهى يعقوب خان مىزند حضرت اعلى فرهاد خان بجهة دفع فتنهء او روانه كرمان ساختند و چون لشكر كرمان اكثر ملازمان قديمى وليخان و بيكتاش - خان بودند وليخان را كه مرد صلاح انديش نيكوخواه و هميشه منكر اعمال و افعال پسرش بود بايالت بعضى از آن ولايت سرافراز ساخته بعضى ديگر را باسمعيل خان آلپلو افشار داده هر دو را همراه يولى -\r\n\r\nكشته شدن شاهقليخان\r\nبيك غلام درين سفر برفاقت فرهاد [ 293 
  ] خان مأمور شد از سوانح كه در شيراز بظهور آمد كشته شدن شاهقلى خان ولد خليل خان افشار است بدست حسن خان ولد عبداللطيف بيك كه هر دو از احفاد افشار متصورند در صحيفهء اول اين دفتر رقم پذير كلك تحرير شده كه در ايام شورش و انقلاب طوايف قزلباش كه در هر سرى سودائى پديد آمده بود و در كوه گيلويه بعد از فترت ظهور و خروج قلندر و نواب اسكندر خان حاكمى كه از جانب ديوان منسوب باشد نبود شاهقلى بيك پسر كوچك خليل خان بخودسر نام خانى بر خود نهاده خود را حاكم كوه گيلويه ناميد .\r\nاما حسن بيك ولد عبداللطيف بيك مزبور خود را در اين امر ازو شايسته‌تر ديده با او مخاصمت آغاز نهاده جمعى افشار و الوار را بر خود جمع كرده مدعى حكومت شد و هر يك به قدر قوت و توان متصرف بعضى محال گشته تا حين ورود موكب جهانگشائى همايون اعلى شاهى با يكديگر بمدارا و احتياط ميبودند تا آنكه درين هنگام هر دو بپايهء سرير خلافت مصير بسعادت ملازمت فايز گشتند و هر يك بانفراد استدعاى ايالت آن ولايت داشتند اگرچه هر دو بخودسرى عادت كرده اين شيوه جبلى ايشان شده هيچكدام قابل تربيت نبودند اما پسرى خليلخان و بزرك منشى دماغ شاهقليخان را آشفته‌تر داشت و مطلقا با شيوهء چاكرى و فرمانبرى آشنا نبوده حسنخان به قدر مراتب نوكرى طى كرده از او ساده دلتر مينمود با جمعى\r\n\r\nكشته شدن حسينعلى سلطان چكنى\r\nبر سر او رفته پيكر حياتش را بتيغ تيز زير و زبر گردانيد و مورد عنايت و التفات گشته بايالت كوه گيلويه به رقم اختصاص كشيد ديگرى از سوانح عبرت - افزا كشته شدن حسينعلى سلطان چكنى ولد بوداق خانست كه در خدمت اشرف از جمله مقربان و مخصوصان بزم اقدس بود سبب ظاهرى كه معلوم همگنان گرديد اولا آنكه مرد محيل فتنه اندوزى بود كه زبانش با دل موافقت نداشت و صاحب داعيه بود ثانيا آنكه از بوداق خان و اولاد او چنان كه سبق ذكر يافت در خراسان حركت ناهنجارى صدور يافت كه شهزادهء را كه او لله بود برداشته بقلعه خبوشان برده مدتى سالك طريق خلاف بودند و او نيز بدينجهت محل اعتماد نبود غايتش چون روى ارادت بپايهء سرير و الا آورده شهزاده بدست آمد و پدرش با جمعى كثير از ايل و عشيرت و اقربا و اولاد در خراسان بود چند روزى بنابر مصلحت انديشى شرف خدمت و قرب منزلت يافته بود همانا از خبث باطن حرام نمكى ازو ظهور يافته بود كه محرك عقوبت و سزاوار تيغ شحنهء سياست شده بود .\r\nالقصه كورحسن استاجلو و بعضى از مقربان بساط عزت در حريم خلوتخانه همايون او را بجزا و سزا رسانيدند و ملازمان حسينخان شاملو حاكم قم حسب الامر الاعلى بر سردادى بوداقخان كه در\r\n\r\n","description":"","footnote":"","page_name":" 433 ","page_number":59},
  {"content":"\r\n\r\nجلكاء رى رفته او را گرفته بقم آوردند و تمامى اموال و اسباب اردوى او بغارت و تاراج رفت غايتش چون در معاملات خراسان صاحب وقوف بود بعد از ايامى ديگر باره مشار اليه و اولاد منظور نظر شفقت گشته حسنعلى پسر بزرگتر او بايالت همدان سرافراز شد و خود با ساير اولاد ملازمت عتبهء اقبال شاهى مينمودند .\r\nالقصه بعد از رفتن فرهاد خان و كشته شدن حسينعلى چكنى چون تسخير قلعهء اصطخر كه بمتانت و استحكام شهرهء عالم و بنا كردهء فريدون و جم است بقهر و غلبه دشوار مينمود و هنوز آثار مرحمت بيعقوب خان باقى بود از الهامات غيبى بخاطر قدسى سراير خطور نمود كه آن آهوى رميده و الحس تدبير صيد نمايند طرح شكار كرمان فرمود با جمعى از مخصوصان و ندماء به شكار فرمودند و از حوالى اصطخر گذشته\r\nمصراع\r\n « يك صراحى ز راح ريحانى » \r\nجهت يعقوبخان فرستاده اظهار فرموده بودند كه خاطر اشرف به صحت او مايل است و هميشه در مجلس بهشت آئين ياد او ميكنيم بعبث خود را پاىبند سلسله وحشت گردانيده هر گاه خيالات فاسد از دل بيرون كرده بملازمت آيد فراخور اخلاص همان منظور نظر التفات خواهد بود يعقوبخان ازين پيغام مسرور و شادمان گشته چون از تحصن و قلعه دارى بتنگ آمده بود صلاح دولت در برچيدن بساط مخالفت ديده بآمدن [ 294 
  ] خدمت اشرف و ادراك مجلس بهشت آئين راغب گرديد و سخنانى كه مشعر بر اطاعت و انقياد بود عرضه داشت نمود .\r\nاما از وفور بىاخلاصى و عدم پاك طينتى نخست ميرزا خان بيك وزير خود را با ترابى - بيك ولد ولو اختيار تركمان و برادرزادهء خود مرتضى قلى بيك به شهر فرستاد كه بملازمت اشرف رسيده هر گاه حكومت فارس در كل به او متعلق گردد و مجددا او را در آن ملك مطلق العنان سازند او از قلعه بيرون آمده بشرف پاى بوس مشرف گردد زهى سفاهت و بىاخلاصى كه بجهة امور دنيا ولينعمت خود را به اين قسم امور اكراه نمايند و از زمانه چشم فلاح و كامروائى داشته باشد اما چون ميرزا خان بيك وزير بملازمت اشرف مشرف شد بندگان حضرت اعلى نسبت بيعقوبخان بر طريق معهود اظهار شفقت و التفات بسيار نمودند ميرزا خان بيك متكفل آن شد كه بقلعه رفته يعقوب خان را بملازمت اشرف آورد اما از گفتگوى ميرزا خان بيك و اراده‌هاى او معلوم گشت كه اطوار او از عقيدت و اخلاص دور است .\r\nالقصه ميرزا خان بيك و ترابى بيك بقلعه بازگشته آنچه ديده و شنيده بود خاطر نشان يعقوبخان نموده او را بآمدن مايل و راغب كردند و قلعه را بيكى از معتمدان سپرده خود باتفاق مصاحبان و مخصوصان از قلعه بيرون آمده با كمال اعزاز روانهء شهر شد حاشا حاشا قايد ادبار و كفران نعمت گريبان او را گرفته كشان كشان بكرياس گردون اساس آورد و چون چشم حق بين نداشت نظر از اعمال و افعال خود پوشيده بيخردانه خود را همان حاكم باستقلال فارس تصور مينمود .\r\n\r\n","description":"","footnote":"","page_name":" 434 ","page_number":60},
  {"content":"\r\n\r\nمصراع\r\n « زهى تصور باطل زهى خيال محال » \r\nبا اين اعمال و افعال و طور بىاخلاصى چگونه اين گونه نوازشات كه سزاوار فدويان جانثار و دولتخواهان اخلاص شعار است توقع توان داشت زهى سفاهت حق نمك كجا ميگزارد كه اين گونه مردم كامروائى يابند .\r\nبالجمله چون خبر آمدن او رسيد بندگان حضرت اعلى بحسب اتفاق بر سبيل سير سوار دولت بودند در سر خيابان يعقوبخان بموكب همايون رسيده سعادت ركاب بوس دريافت و مورد توجهات ظاهرى گشت اما اصلا آثار ارادت و اخلاص و خجلت زدگى ازو بظهور نميرسيد و مشخص شد كه همان خيالات فاسد در سر دارد اهالى و اعيان فارس و طوايف ذوالقدر بر سبيل معتاد ملازمت نموده و او را تا سه روز در كمال شوكت و حشمت بدولتخواه همايون آمد شد مينمود روز سيم ديوانيان اعلى را مورد اعتراض گردانيده از داد و ستدى كه در ايام غيبت او در فارس كرده بودند بازخواست مينمود و از اين معنى بود كه :\r\nبيت\r\n اگر خسى به هوا رفت از كشاكش باد * بيكدمى دو سه ناچار بر زمين افتد \r\nچون خبث باطن داشت بمقتضاى اين مصراع :\r\nمصراع\r\n « كز كوزه همان برون تراود كه دروست » \r\nسخنان لاطايل ازو بوجود ميآمد و قلعه را نگاه داشته به تصرف نداد چون همت بر انتظام مهام ممالك گماشته كارهاى عظيم در پيش بود و هر گاه بر كشيدگان و تربيت يافتگان آن حضرت بدين شيوه سلوك نمايند ديگران كه بخودسرى و خودرأئى برآمده مشاهده اعمال اين طبقه نمايند چگونه ترك خودرأئى نموده سر بچنبر اطاعت درآورند .\r\nبالجمله يعقوبخان بجزاى كفران نعمت مستحق عقوبت شده شعله غضب دربارهء او افروخته گشت روز چهارم درگاه خلوتخانه همايون را ببايزيد بيك قاپوچى باشى استاجلو سپردند كه هيچ آفريده بيطلب بخلوت خانه نيايد و كسى بيرون نرود و يعقوبخان بطريق معهود آمده مغرورانه در مجلس نشست و در حضور اقدس با ميرزا لطف اللّه وزير ديوان اعلى در كمال تندى و تلخى خطاب كرد كه محاسبهء داد و ستد كه در الكاى من كرده‌ايد از شما ميخواهم مشار اليه در جواب گفته بود كه بالرأس و العين هر گاه اشاره همايون شود در يك لحظه حساب خاطر نشان تو مىشود درين اثنا حسين خان زياد اغلى قاجار كه از امراى معتبر و مقربان بساط اقدس [ 295 
  ] بود به اشاره هميون\r\n\r\n","description":"","footnote":"","page_name":" 435 ","page_number":61},
  {"content":"\r\n\r\nدست در ميان او كرده برداشته بر زمين زد .\r\nدر اول حال او تصور نمود كه از مقولهء دست بازى و ظرافتهاست كه ندماء مجلس بهشت - آئين گاهى با يكديگر ميكنند چون پايهء قدر خود را برتر از آن ميدانست گفت حرفى در ميان آرم چه محل ظرافت است حسين خان او را دشنام داده گفت اى نمك حرام با اين اعمال و افعال كه از تو بظهور آمد چه توقع دارى يعقوب خان دانست كه حال چيست فى الفور شروع در عجز و اضطرار نمود حسينخان دست او را بسته سر شكسته و سر برهنه در برابر ايوان در آفتاب نگه داشتند و رفقاى او را يك يك باندرون خانه مىطلبيدند و چون داخل ميشدند جمعى از غلامان و جان - نثاران تيغ در او نهاده پاره پاره ميكردند و هر كدام ميآمدند از اين باده كه خمارشكن مستيهاى سابق بود مست و بيشعور ميگرديدند در بيرون هيچكس خبرى از اين حال نداشت و تصور مردم آن بود كه در خلوتخانه مجلس خاص آراسته و محفل عيش و عشرت پيراسته و بصحبت مشغولند .\r\nمجملا تا هنگام عصر اين صحبت برقرار بود ترابى بيك و مختار سلطان و بوداق قراكونه و ابو الفتح بيك شاملو و چند كس ديگر كه خمير مايه فساد بودند بمجلس آمده برفقاء ملحق شدند و اجساد ايشانرا آخر روز آورده عبرة للناظرين از دار عبرت آويختند حقيقت حال بر بيرونيان معلوم گشت .\r\nاما يعقوبخانرا جهت بدست آوردن قلعه نگاهداشتند و در آن روز بقتل نرسيد و در سياه چالى كه خود كنده جمعى از ذوالقدران بيگناه را محبوس مينمود محبوس گشت و نوشته از او گرفته بقلعه فرستادند كه معتمدان او قلعه را بملازمان درگاه شاهى سپارند اما اهل قلعه بدان نوشته عمل نكرده قلعه را نسپردند و معلوم شد كه او سفارش كرده بوده و چند روز در مخالفت و قلعه دارى اصرار نمودند در آن چند روز هر روز جمعى از ورثه ذوالقدران كه بتيغ قهر يعقوبخان كشته شده بودند او را\r\n\r\nكشته شدن يعقوبخان حاكم شيراز و اشخاص فتنه جو كه با او بودند\r\nبيرون آورده در سر چاه سرنگون آويخته سياست مينمودند و او ناله و و نفير باوج فلك مىرساند و بعد از چند روز كه اصرار او و ملازمانش در قلعه‌دارى بظهور رسيد ريش سفيدان ذوالقدر متكفل اين مهم شده در قتل خان تعجيل داشتند حضرت اعلى او را بدست ذوالقدران دادند و ايشان بقصاص بيگناهان باتمام كار او پرداختند .\r\nبعد از كشته شدن او جمعى از مردم فارس خصوصا حسين قلى - سلطان سياه منصور كوه روى كرده بطريق عياران از رخنه كوه كه صعود بر آن در نظر بيننده محال مينمود بر فراز قلعه برآمده بى خبر نفير و برقو بركشيده و قلعه را متصرف شدند و بدكاران بجزاى اعمال رسيدند .\r\nدر خلال اين حال كس از جانب فرهاد خان از كرمان آمده خبر رسانيد كه مهمات كرمان بر حسب دلخواه صورت انجام يافته قلعه را متصرف شدند شرح اين قصه چنانست كه چون فرهاد خان بحوالى كرمان رسيد استمالت نامه‌ها بطوايف افشار فرستاده ايشانرا كه ملازم قديم وليخان بودند بدستور بملازمت او دلالت نموده طبقهء افشار كه از آمدن فرهاد خان و ايالت وليخان خبر يافتند تزلزل در احوال ايشان پديد آمده فراغت و عافيت خود در آن دانستند كه ترك مرافقت\r\n\r\n","description":"","footnote":"","page_name":" 436 ","page_number":62},
  {"content":"\r\n\r\nيوسف خان نموده شعار شاهى سيونى ظاهر سازند گروه گروه باستقبال شتافته بدست بوس خوانين مشرف ميشدند .\r\nيوسفخان كه بر مسند ايالت و استقلال تمكن داشت مشاهده نمود كه مردم روبطرف ايشان آورده با او يكدل نيستند با آن جماعت بدمظنه شده با دويست سيصد نفر از ملازمان قديمى خود بقلعه رفته قرار تحصن و قلعه دارى داد فرهاد خان به شهر آمده قلعه را محاصره نمود و كس بقلعه نزد يوسفخان فرستاده او را بنصايح دلپذير بشاهراه اطاعت و انقياد دلالت نموده متعهد شد كه از خدمت اشرف استدعاى عفو تقصيرات او نمايد بعد از مراسله و پيغام و آمد شد مكرر يوسف خان از كرده نادم و پشيمان گشته بمصالحه راغب شده ترك قلعه دارى نموده بيرون آمد و هوس حكومت كرمان از سر بيرون كرده دست در دامن عجز و [ 296 
  ] بيچارگى زده به همين قدر راضى شد كه بجان ايمن بوده در گوشهء انزوا بدعاگوئى مشغول باشد فرهاد خان اين شيوه را كه مقتضى عقل بود ازو پسنديده داشته متعهد آن شد كه در خدمت اشرف استدعاى عفو زلات و تقصيرات او كه از كوتاه خردى و نادانى و اغواى يعقوبخان بظهور آمده نمايد بالجمله قلعه به تصرف اولياء قاهره درآمد فرهاد خان وليخان و اسمعيل خان را در كرمان گذاشت و مهمات آن ولايت را بر وجه دلخواه ساخته و پرداخته بجانب شيراز مراجعت نمود و در وقتى كه بندگان حضرت اعلى مهمات فارس را انتظام داده از راه يزد عازم اصفهان بودند رسيده در بيرون شهر شرف پاى بوس دريافت و يوسفخان را با تيغ و كفن بدرگاه و الا آورده استدعاى جانبخشى نمود چون يوسفخان تكيه بر مروت شاهانه نموده اداهاى نامعقول از خاطر بيرون كرده شمشير در گردن آويخته آمده بود عفو شاهانه شامل حال او گشته بجان امان يافت اما يولى بيك در آن روز بجهة آنكه در كرمان با\r\n\r\nكشته شدن يولى بيك\r\nفرهاد خان در مقام غدر برآمده بود و اراده داشته كه بهمراهى يوسفخان ديگر باره سر بعصيان و طغيان درآورد و يكى از اهل مواضعه فرهادخانرا از آن حال خبر داده بود بدست ملازمان او بقتل رسيد و در همان ايام ملازمان مهديقلى خان چاوشلو كه همراه شاهزادهء نامدار سلطان حيدر - ميرزا بايلچى گرى روم رفته بود آمده خبر رسانيد كه فرمانفرماى روم مقدم شاهزادهء نامدار را گرامى داشته معامله صلح بر وجه دلخواه انعقاد پذيرفت و مهديقليخان رخصت انصراف يافته عنقريب با نامهء محبت آئين ميرسد چون اين معنى موجب ترفيه احوال كافهء خلايق و عباد اللّه بود باعث ازدياد دولت قاهره گرديد .\r\nبالجمله بعد از آمدن فرهاد خان بندگان حضرت اعلى اردوى همايون را از شيراز روانه اصفهان نموده خود بتبريز تشريف بردند فرهاد خان در ركاب مقدس همايون بيرون رفت و چون آن خطه دلپذير از تشريف قدوم همايون زيب و زينت يافت باغ گلشن كه مقام و مسكن شاه خليل اللّه ولد مير ميران بود آرامگاه خسرو دين گرديد شاه خليل الله بلوازم خدمت و ميزبانى پرداخته خدمات لايقه بجاى آوردند و در آنجا جناب آصف صفات حاتم بيك وزير سابق وليخان را بازار خدمتى كه در اين ولا در كرمان بتقديم رسانيده بود شفقت شاهانه فرموده بمنصب رفيع القدر استيفاى ممالك محروسه سربلند گردانيدند و چند روز در آن خطه دلگشا بعيش و عشرت و كامروائى ساكنان آن ملك مشغولى فرموده مرهم جراحات دلخستگان گشتند و مطالب و مدعياتى كه\r\n\r\n","description":"","footnote":"","page_name":" 437 ","page_number":63},
  {"content":"\r\n\r\nرعايا و عجزه داشتند بعز انجاح مقرون گردانيده عنان عزيمت بصوب دار السلطنهء اصفهان معطوف داشتند و ديگر باره دولتخانه مباركه نقش جهان محل نزول شهريار گيتى ستان گرديده و تا يك ماه در صفاهان جنت نشان بانجاح مطالب زيردستان پرداختند از سوانح اقبال كه در آن اوقات بمنصه ظهور رسيد آن بود كه چون احمد بيك كرامپا كوتوال قلعهء طبرك در ايام غيبت همايون آذوقه و ما يحتاج بسيار بقلعه كشيده اسباب قلعه‌دارى بروجه لايق سرانجام نموده بود و شاهزادگان در آنقلعه بودند احمد - بيك مورد طعن بدگويان گشته او را باداهاى دور از كار متهم ساختند و بندگان حضرت اعلى هر چند ميدانستند كه اين حكايات فروغى از صدق ندارد اما رعايت طريق حزم و احتياط لازم بود اهالى اصفهان\r\n\r\nامر بتخريب قلعه طبرك\r\nچون قلعهء مذكور را موجب شورش مملكت و اختلال احوال رعيت ميدانستند در تخريب آن مبالغه مينمودند نواب اشرف رضاى اهالى اصفهان جسته بويرانى آن راسخ گشتند اما در باب شاهزاده‌ها و محل توطن ايشان متردد بودند و عموم دولتخواهان عدم ايشانرا كه رايحهء فرمانروائى در دماغ داشتند بر وجود راجح دانسته مبالغه در تضييع ايشان مينمودند و حضرت اعلى رعايت صلهء رحم فرموده رضا بافناء و اعدام ايشان نميفرمودند بالاخره بمصلحت جمهور و رفع افساد مفسدان نزديك و دو ديدهء جهان بينشان را كه چراع فتن و فتور بود از ديدن عارى و عاطل كردند و ايشان [ 297 
  ] نيز به چند روز در حيات مستعار اميدوار بوده از تفرقهء خاطرى كه آنا فآنا ايشانرا آشفته دماغ داشت آسوده شدند و ايشان را بالموت فرستاده اسباب فراغت و تنعمات ايشان حسب المرام مقرر گشت و قلعهء طبرك را خراب ساختند .\r\nبيت\r\n فلك را نخستين نه اينست كار * بسى ياد دارد از اين روزگار \r\n\r\nكشته شدن كور حسن استاجلو\r\nو از اصفهان عنان عزيمت بصوب دار السلطنهء قزوين معطوف داشتند در كاشان كور حسن استاجلو كه از عظماى آنطايفه و در خدمت اشرف مشير و مشار اليه بود بمظنه آنكه از تربيت يافتگان زمان مرشد قليخان است و اعتماد را نمىشايد بر دست حسن بيك قورچى چتر بقتل رسيد و از آنجا بدار السلطنهء قزوين تشريف برده حضرت اعلى در ركاب عالى پدر نامدار در مقر سلطنت فلك مدار نزول اجلال فرمودند در آن اوقات محمدى خان تخماق كه از امراى معتبر زمان شاه جنت مكان و امير الامراى چخور سعد بود و بتصاريف زمان و استيلاى روميان از آن ملك برآمده در حدود اردبيل و مغان بسر ميبرد بپايهء سرير اعلى آمده منظور نظر عاطفت گشت بندگان حضرت اعلى زمستان و فصل شتا را در دار السلطنهء قزوين بخرمى گذرانيده بفراغت و كامرانى مشغول بودند .\r\n\r\n","description":"","footnote":"","page_name":" 438 ","page_number":64},
  {"content":"\r\n\r\n\r\nوقايع سال ميمون و ايام سعادت مقرون توشقان ئيل تركى مطابق الف هجرى سال پنجم جلوس همايون و قصاياى آن سال بتقدير واهب ذوالجلال\r\nچون فصل شتا بنهايت انجاميده و باد بهارى صلاى نزهت و خرمى داده عشرت سراى باغ و بوستان از گل و ريحان آرايش يافت .\r\nشعر\r\n ز اعتدال هوا وز دور چرخ اثير * چو عهد شاه جهان تازه گشت عالم پير \r\nاعنى نوروز جهان افروز بخرمى و فيروزى در روز چهارشنبه بيست و پنجم شهر جمادى الاولى وقوع يافته خسرو چهار بالش سپهر در شرفخانه حمل مقام گرفته گيتى آراى گشت شاه جمجاه همايون بارگاه در باغ سعادت آباد قزوين جشن خسروانه آراسته چند روز در آن رياض كوثر حياض بعشرت و شادكامى گذرانيده از حوروشان خورشيد لقا كام ستان بودند و چون خاطر انور از ميرزا لطف اللّه وزير بجهة سوء اعمال پسرش كه از روى جهل و غرور بارتكاب آنها دليرى ميكرد دلگير گشته بود او را از وزارت معزول فرموده حاتم بيك اردوبادى كه مرد خردمند صايب رأى نيكو اخلاق و مستوفى الممالك بود بدان منصب و الا ارجمندى يافته اعتماد الدوله لقب يافت و هم درين سال اللّه قلى بيك قپانا اغلى قاجار را كه قبل از جلوس همايون در سلك قورچيان عظام منتظم بود و بعد از آن برتبهء يوزباشيگرى ترقى نموده بود مورد تربيت و الطاف شاهانه فرموده بمنصب عظيم القدر قورچى باشيگرى كه از معظمات مهام كارخانهء سلطنت و پايه والاى اولياى دولت است سربلندى يافت و در همان ايام ايلچيان روم از جانب پاشايان سرحد آمده خبر استحكام بنيان مصالحه آوردند و متعاقب ايشان مهديقلى خان كه از روم كما ينبغى بآداب رسالت پرداخته مصالحه را بر وجه دلخواه صورت داده مراجعت نموده بود از اردبيل كه مقر حكومت او بود آمده شرف پاى بوس دريافته تحف و هدايا گذرانيده و نامه محبت آميز مشتمل بر تجديد قواعد مصالحه كه از جانب خواندگار آورده بود به نظر همايون رسانيد مستعدان روم تاريخ اين صلح را سال فرخنده فال حفيظ يافته در آن مكتوب بخامهء عباسى خامه مندرج ساخته بودند از سوانح آن ايام آنكه مهديقلى خان بعد از يك ماه چهل روز كه در خدمت اشرف بود چون از اويماق چاوشلو و قوم مرشد قليخان و محمد شريف خان بود و محمد شريف - خان فرار نموده بگيلان رفته بود بعضى خطايا به او اسناد كردند و مزاج مبارك كه از طبقهء چاوشلو عموما منحرف بود و ايشان را صاحب داعيه ميدانستند ازو منحرف گرديد چون مشار اليه مرد با رأى و هوش بود بىتوجهى و انحراف مزاج اشرف را تفرس نموده بود و [ 298 
  ] اينمعنى\r\n\r\n","description":"","footnote":"","page_name":" 439 ","page_number":65},
  {"content":"\r\n\r\nبر ضمير منير اشرف پرتو ظهور انداخته رعايت جانب حزم و احتياط كرده او را گيرانيدند و چون\r\n\r\nكشته شدن مهدى قلى خان\r\nقهرمان قضا بقطع حياتش فرمان داده بود بقتل رسيد و از برادرانش مراد خان بيك كه دواتدار بود فرار نموده بالكاى روم رفت بنابر آن احمد بيك برادر ديگرش مقطع الرجلين گرديد بعد از سياست ايشان مرشد قلى سلطان قوجيلو مشهور به چهار گاو را كه از اويماق استاجلو و منظور نظر شفقت بود بگيلان فرستادند كه محمد شريف خان و فرار نموده‌ها را گرفته بدرگاه و الا آورد و اگر خان احمد حمايت نموده ايشان را نفرستد آنجا توقف نموده حقيقت عرض نمايد كه انديشهء كار او شود خان احمد چون دانست كه نواب اشرف در بدست آوردن ايشان مبالغهء عظيم دارند دست از حمايت بيمزه باز داشت و مرشد قلى سلطان ايشان را گرفته بپايهء سرير اعلى آورد چون مسامحه و تأخير در سياست ايشان منتج مفاسد عظيمه بود شحنهء غضب پادشاهى بقتل ايشان پرداخت و بنابراين مراعات جانب سيادت خان احمد و قرب و قرابت كه با والدهء محترمهء بندگان اشرف داشت و بشرف مصاهرت اين دودمان مشرف بود از سلوك ناپسند او اغماض فرموده او را بانواع نوازشات شاهانه و خلاع فاخرهء پادشاهانه معزز و گرامى گردانيد .\r\nدرينسال حكومت همدان و امير الامرائى كل ولايت قلمرو عليشكر تا سرحد بغداد بشاهزادگى محمد باقر ميرزا تفويض يافته ايل بيات بملازمت او مأمور شدند و اغورلو سلطان بيات بوكالت شاهزادهء مذكور منصوب گشته روانهء همدان شد و چون شرط مصالحهء روميان اطلاق اساراى طرفين بود چند نفر از پاشايان سيما مراد پاشا را كه در محاربات تبريز گرفتار شده در قلعهء قهقهه محبوس بود از اينجانب اطلاق فرموده روانهء روم گردانيدند از جانب روم نيز شاهرخ خان مهردار و مهديقلى خان شاملو و قورخمس خان شاملو و رفقا را مطلق العنان ساخته روانه اين صوب نمودند شاهرخ خان در راه بيمار شده وديعت حيات بمتقاضى اجل سپرده و ديگران آمدند .\r\n\r\nكشته شدن قورخمس خان بدست شاه عباس\r\nاما قورخمس خان بجهة بعضى اعمال سابقه كه از بىاخلاصى و يا دولتخواهى بظهور آورده بود قضيهء نامرضيه بيگم و تجويز گشتن حسينقلى سلطان پدر مهدى قلى خان در تبريز باغواى امير خان و تضييع سلطان حسين خان پدر عليقلى خان لله حضرت اعلى مستحق انواع عقوبت شده بود همان لحظه كه در برابر ايوان چهل ستون به نظر همايون درآمد شعلهء غضب شاهانه مشتعل گشته او را بدست مبارك بجزا رسانيدند مهديقلى خان مورد الطاف و اعطاف گشته بمنصب موروث ايشيك آقاسيگرى سرافرازى يافت .\r\n\r\nذكر سبب قتل دولتيار خان سياه\r\nديگرى از سوانح عصيان و طغيان دولتيار خان سياه منصور است كه از امراى زمان شاه جنت مكان و خود در خدمت شاهزادهء مغفور سلطان حمزه ميرزا ميبود در ايام فتنهء تركمان و تكلو خدمات شايسته بتقديم رسانيده بمرتبهء امارت ترقى نمود و در حدود سلطانيه و سنجاس الكا و تيول به او عنايت شد بعد از قضيهء ارتحال شاهزاده مغفور پاى از حد خود فراتر نهاده قلعه در سجاس ترتيب نموده آذوقه و يراق بسيار جمع\r\n\r\n","description":"","footnote":"","page_name":" 440 ","page_number":66},
  {"content":"\r\n\r\nكرده در آن ولايت كوس لمن الملك زد ابوطالب ميرزائيان را پرواى معاملهء او نبود و بعد از جلوس همايون اعلى شاهى مرشد قلى خان كه سفر خراسان در پيش داشت مهم او را وقعى ننهاده بفكر كار او نپرداخت و بعد از آن حضرت اعلى شاهى ظل اللهى حسين على سلطان را بر سر او فرستادند چند گاه قلعه را محاصره نمود اما كارى نساخته باز آمد چون بندگان اشرف را در انتظام مهمات عراق و فارس و كرمان مشاغل عظيمه در پيش بود بامور جزئيه نپرداخته متوجه شيراز و اصفهان شدند و او در غيبت موكب همايون بيشتر از پيشتر آثار عصيان بظهور آورده دست درازى بولايت قريبه مينمود گروهى از بيدولتان اكراد بر سر او جمع شده در مقام اصرار خلايق برآمده خار راه مترددين بودند و بطريق قطاع الطريق اموال و اسباب مسلمانانرا متصرف شده بقلعه آورده بملازمان قسمت ميكرد .\r\nدر اين سال كه بندگان حضرت اعلى در دار السلطنهء قزوين تشريف داشتند از ملازمت [ 299 
  ] عتبه عليا تقاعد ورزيده بدرگاه جهان پناه نيامد و معهذا در محاليكه به او نسبت نداشت خصوصا سلطانيه و ابهر و زنجان و طارم و در جزين و آن حدود دست تطاول دراز كرده آزار و اضرار بعجزه و رعايا ميرسانيد .\r\nمجملا بىاندامى او از حد اعتدال تجاوز كرده بر ذمت همت شاهانه دفع او لازم گشت در اول حال مهديقلى خان شاملو را بر سر او فرستاده متعاقب او حسينخان قورچى شمشير شاملو حاكم قم را نيز فرستادند و ايشان بدانجا رفته قلعه را محاصره نمودند و از جانبين محاربه و مجادله وقوع مييافت تا آنكه كار بر او تنك شده بحسينخان پيغام داد كه چون با قزلباش خصوصا شاملو خونى شده‌ام بيرون نميتوانم آمد اگر موكب همايون بدينطرف نهضت نمايد خود را بركاب مقدس شاهى ميرسانم كه آنچه رضاى خاطر همايون باشد دربارهء من به عمل آورند .\r\n\r\nقتل دولتيار خان\r\nحسينخان اين معنى را معروض داشت بندگان حضرت اعلى بتقريب سير و شكار كوزل دره به آن حدود توجه نموده بعد از سير و شكار بحوالى قلعه تشريف بردند و دولتيار كه از قلعه دارى بتنك آمده بود و از مدد و كومك مأيوس و از بيهوشى باده غفلت و خودسرى اندكى به هوش آمده بود چارهء جز بيرون آمدن نيافته در همانروز كه بندگان حضرت اعلى قريب بقلعه رسيدند بيرون آمد چون اول جهاندارى و تنبيه و تأديب متمردان پيش نهاد همت و الا بود نايرهء غضب درباره او بنوعى اشتعال يافته بود كه جز بزلال تيغ آبدار منطفى نميشد همان لحظه مورد عتاب و خطاب گشته مقيد و محبوس گرديد و قلعه به تصرف اولياء دولت قاهره درآمده به حكم قضا جريان ويران گشت و مشار اليه را بقزوين آورده در ميدان سعادت آباد بدست شحنهء غضب افتاده خرمن هستى بباد فنا داد و همچنين امير حمزه خان ولد بايندور خان طالش كه پدرش مرد صلاح انديش نيكو نهاد بود و در زمان شاه جنت مكان از امراء عاليمقدار و يكجهتان صادق الوداد اين\r\n\r\nياغى شدن امير حمزه خان طالش\r\nدودمان بود و او خود را ارشد و اعقل از پدر دانسته در ايام فترت آذربايجان و زمان اقتدار ابوطالب ميرزائيان پدر را در الكاى موروث بيدخل كرده در الكاء گيلانات و گسكر نيز كه قرب جوار به او داشتند دخل مينمود و تمامت حكام طوالش و آن حدود بزرگى او را پذيرفته طوعا او كرها مطيع و منقادش بودند و چون آفتاب دولت شاهى از افق خراسان طالع گرديده ايام وكالت مرشد قليخان بود و هنوز قواعد قصر\r\n\r\n","description":"","footnote":"","page_name":" 441 ","page_number":67},
  {"content":"\r\n\r\nسلطنت استحكام و سر رشتهء دولت انتظامى نيافته بود او بر اقران سبقت گرفته پيشتر از همهء امراء آن حدود بپايهء سرير اعلى آمد و مرشد قلى خان كه راتق و فاتق مهمات بود او را مقضى المرام باز فرستاد و او مهمات خود را بر وجه دلخواه ساخته و پرداخته روانهء الكاء شد درين اوقات كه بندگان حضرت اعلى امور جهاندارى را به كف اقتدار خود گرفته همت بر اصلاح احوال سپاهى و رعيت گماشته هوا پرستان خود را يك يك بدست آورده ساحت مملكت را از وجود فساد آلودشان ميپرداختند او بحصانت و استحكام قلعهء سندان كه در تصرف او بود اعتماد نموده آن را مأمن خود پنداشته بقاعدهء سابق سلوك نموده در آمدن بپايهء سرير اعلى اهمال و اغفال ميورزيد و در اين وقت كه انتظام مهمات ولايت آذربايجان برأى و رؤيت ذوالفقار خان برادر فرهاد خان مفوض گرديد\r\n\r\nجنگ امير حمزه خان با الوند سلطان و شكست خوردن او\r\nالكاء لنكر كنان را كه امير حمزه خان بخودسر متصرف بود بالوند سلطان برادر فرهاد خان دادند و او تمكين مشار اليه نكرده او را دخل نداد و حكم جهان مطاع بنفاذ پيوست كه ايالت پناه محمدى خان تخماق كه در حدود دارالارشاد اردبيل مىبود باتفاق اولاد صدر الدين خان صفوى و طبقه شيخاوندان و شاهى سيونان متوجه آن صوب گشته الوند سلطان را در حكومت آنجا متمكن سازند و محمدى خان و آن جماعت حسب الفرمان همايون متوجه انجام اين خدمت شدند امير حمزه خان در كمال نخوت و غرور سه چهار هزار پياده و سوار طوالش جمع نموده بعزم محاربه پيش آمده و فيما بين جنگى صعب اتفاق افتاده بنيروى دولت قاهره شكست بجانب امير حمزه خان افتاد و جمعى كثير از مردم او طعمهء شمشير و هدف تير تقدير شدند [ 300 
  ] و مشار اليه شكسته و مخذول خود را بقلعه رسانيد و بدستور قلعه سندان را قايم كرده از بيرون آمدن تقاعد ميورزيد رأى جهان آرا بدان متعلق گشت كه قلعه را از دست او گرفته اگر آثار اخلاص و يكجهتى و ندامت و پشيمانى از ناصيهء احوالش هويدا باشد به قدر قابليت و اخلاص شفقت يابد و اگر بدستور دود نخوت در دماغش جاى داشته باشد و آثار تمرد بظهور رساند بجزا و سزا خواهد رسيد حسنخان چاوشلو قورچى تير و كمان را بدينخدمت نامزد فرموده فرستادند او توهم نموده نزد حسنخان و رفقا نيامد چون قلعه سندان قلعه‌ايست بر فراز كوه رفيع واقع شده از غايت رفعت و بلندى با فلك الافلاك دعوى مساوات مينمايد ساكنان بروج رفيعش با سكنهء صوامع ملكوت دمساز و پاسبانان شب زنده - دارش با مستحفظان قلعه سپهر هم آوازند و همانا مضمون اين بيت كه :\r\nبيت\r\n ز سنگ انداز او سنگى كه جستى * پس از قرنى سر كيوان شكستى \r\nما صدق آن قلعه رفيع بنياد است دامن آن كوه بلند و قلعهء الوند مانند بيشه و جنگل است كه يك راه بيش ندارد و ضيق آن طرق بمثابهء كه عبور يك نفر پياده از آنجا بغايت دشوار است امراء در حدود قلعه جائى كه مناسب اقامت بود نزول نموده راه آمد و شد مسدود ساخته الكاء را متصرف شدند و مردم طوالش اظهار دولتخواهى كرده نزد امراء آمدند و بخدمات مرجوعه قيام مينمودند امير حمزه - خان از خودسرى و زياده رويها نادم گشته عريضه ضراعت آميز به خدمت اشرف فرستاده عرض كرد كه چون\r\n\r\n","description":"","footnote":"","page_name":" 442 ","page_number":68},
  {"content":"\r\n\r\nميانهء اولاد حسام بيك قرامانلو كه الحال حاكم باستقلال آذربايجان‌اند و دودمان ما عناد و نزاع واقع و خونها ريخته شده و ايشان در مقام انتقام‌اند بدانجهة بيرون نميتوانيم آمد التماس دارم كه يكى از امراى شاملو را بفرستند كه قلعه را به او سپارم و رخصت زيارت حضرات عاليات ارزانى دارند كه بدان سعادت عظمى استسعاد يافته بدرگاه معلى آيم اين مسؤول درجهء قبول يافته حسينخان شاملو حاكم قم را فرستادند و چون او بپاى قلعه رسيد جهة اطمينان قلب مشار اليه ذوالفقار خان و جماعت قرامانلو را از پاى قلعه كوچانيد امير حمزه خان بوعده وفا نموده از قلعه بيرون آمده پسران خود را بغلامى اشرف فرستاده خود با نساء و صبيان از راه شيروان بيرون رفت حسينخان قلعه را حسب الفرمان قضا جريان بذوالفقار خان سپرده بدرگاه معلى آمد .\r\nاما امير حمزه خان بعد از زيارت عتبات عاليات بشيروان عود نموده از خوف و بيم اولاد حسام بيك كه در ازمنهء سابقه بىانداميها به يكديگر كرده بودند جرأت آمدن باينطرف ننموده در شيروان در ميانهء روميه توقف نمود آخر الامر يكى از صوفيان طوالش رفيق او به جهت آنكه در ميانهء مخالفان روميه\r\n\r\nكشته شدن امير حمزه خان در روميه\r\nتوقف نموده با ايشان همراز و دمساز گشته بود بوقت فرصت كردن او را از بار سر سبك ساخته خود را بيرون انداخته سر او را بدرگاه و الا آورد اما بندگان حضرت اعلى بنابر حقوق خدمات سابقه و ارادت و اخلاص قديم آن سلسله پسران او را مورد شفقت ساخته در سلك غلامان درگاه منخرط ساختند .\r\nالقصه بعد از وقوع اين حالات حسنخان چاوشلو را حكم شد كه باتفاق بسطام آقا تركمان داروغهء دفتر خانهء همايون كه مرد ريش سفيد با رأى و هوش كاردان بود جهت تعيين سنور و سرحد آذربايجان روند و ايشان بر حسب فرمان بدان صوب رفته باتفاق خضر پاشا حاكم نخجوان كه از جانب خواندگار روم بدين امر مأمور شده بود تعيين سنور و سرحد بطريقى كه مقتضى وقت بود نموده آن خدمت را كما ينبغى بتقديم رسانيده مراجعت نمودند در اين سال شاهويرديخان عبائى ولد محمدى خان حاكم لر كوچك كه درينچند سال دم از استقلال زده بسيارى از ايل و الوسات و احشامات قلمرو عليشكر را كوچانيده بولايت خود برده بود و خود را از تابعان روم ميشمرد درين ولا كه ميانهء قزلباش و رومى صلح شد او كس بدرگاه معلى فرستاده عهد كرد كه اگر رقم عفو بر زلات سابق او كشيده شود بعد اليوم در جادهء بندگى [ 301 
  ] و انقياد مقيم بوده باشد چون طبقه الوار و دودمان عباسيان لر مذكور از قديم الزمان شيعه و دوستدار اهل بيتند حضرت اعلى از اعمال سابق او اغماض نموده در مقام التفات شدند و مقصود بيك ناظر بجهة تسليت خاطر و اطمينان قلب مشار اليه بلرستان رفته او را بانواع نوازشات شاهانه اختصاص داد مراجعت نمود و او زياده از مأمول بترتيبهاى نامتناهى سربلندى يافت .\r\n\r\nذكر رفتن فرهاد خان بخراسان و بازگشتن او و آمدن عبدالمؤمن خان بخراسان و تسخير قلعه اسفرائين و بعضى محال بارادهء ملك ذوالجلال\r\nچون حاجى محمد خان پادشاه خوارزم هميشه با اين دودمان دوستى و اتحاد ورزيده در\r\n\r\n","description":"","footnote":"","page_name":" 443 ","page_number":69},
  {"content":"\r\n\r\nزمان شاه جنت مكان محمد قلى سلطان پسرش را بدرگاه جهان پناه فرستاده بود و بين الجانبين مراسله و آمد شد مرعى بود درين دو سال كه عبداللّه خان پادشاه ماوراء النهر و عبدالمؤمن خان پسر او كمر بتسخير ولايت خراسان بسته تا مشهد و نيشابور چنانچه مفصلا در قضاياى هر سال مرقوم كلك بيان گشت به تصرف آوردند حاجى محمد خان اظهار اخلاص و تجديد دوستى قديم نموده مكرر ايلچيان بدرگاه و الا فرستاد و از اين طرف نيز محمد قلى بيك عربكرلو بايلچيگرى نزد مشار اليه رفته بود درين ولا كتابات از جانب او رسيد كه اگر يكى از امراى نامدار را با فوجى از عساكر ظفر شعار بخراسان فرستند ايندولتخواه نيز آمده باتفاق او در دفع شر اعادى كوشيم چه هر گاه خراسان به تصرف آن طبقه قرار گيرد طمع در ولايت اورگنج و خوارزم نيز كه بخراسان پيوسته است خواهند كرد .\r\nلهذا در اول اين سال رأى جهان آرا بدان متعلق گشت كه بنفس شريف در دار السلطنه قزوين توقف فرموده بانتظام مهام ضروريه دين و دولت پردازند و فرهاد خان را با جمعى از عساكر نصرت نشان بجانب خراسان فرستند در اول نوروز فيروز ساعت سعد اختيار فرموده او را روانه نمودند محمدى خان تخماق كه مرد روزگار ديده كار آزموده بود با اسلمس خان مهردار و جمعى از امراء برفاقت او مأمور گشتند يرليغ مطاع باسم امراى خراسان عز صدور يافت كه بر سر فرهاد خان جمعيت نموده از صوابديد او در نگذرند و بمشار اليه سفارش فرمودند كه اگر عبدالله خان و عبدالمؤمن خان بنفس خود بخراسان آيند چون امراء را با پادشاه مقابله نمودن رسم و آئين نبوده و نيست عنان از جنگ پيچيده بر كناره نشيند و حقيقت عرض نمايد و الا در استرداد محالى كه به تصرف اوزبكيه درآمده و حراست محالى كه در تصرف اولياى دولت قاهره است بدانچه مقتضاى وقت و صلاح دولت باشد سعى بليغ بظهور آورد فرهاد خان حسب الفرمان همايون روانهء مقصد گرديد حاجى محمد خان پادشاه خوارزم را از آمدن خود خبر داد چون بچمن بسطام رسيد حاجى محمد خان بجهة نزاعى كه ميانهء او و نور محمد خان بن ابوالمحمد خان بن دين محمد خان بر سر نسا و باغباد بود به آن حدود آمده بود از آمدن فرهاد خان خبر يافته بحوالى\r\n\r\nملاقات حاجى محمد خان پادشاه خوارزم با فرهاد خان\r\nبسطام آمد و فرهاد خان در مكان مناسب خيمه و خرگاه افراخته و اسباب ضيافت پادشاهانه مرتب و مهيا ساخته يك دو فرسخ استقبال كرد و بين الجانبين ملاقات واقع شده به منزل فرهاد خان فرود آمد و بعد از ضيافت و تواضعات رسمى تحف و هدايا گذرانيد و با ملازمان اين آستان تجديد عهد و پيمان كرد كه در دفع شر عبدالله خان و پسرش ممد و معاون يكديگر بوده باشند و از يكديگر جدا شده هر يك باردوى خود بازگشتند و فرهاد خان كوچ كرده رو به طرف نيشابور آورد ابو مسلمخان چاوشلو برادر حسنخان قورچى تير و كمان حاكم اسفراين بود و امراى بيات و غيره كه در آن حدود بودند بر سر او جمعيت نموده قلعهء نيشابور را محاصره نمودند آوازه آمدن فرهاد خان و اتفاق حاجى محمد خان با او ببلخ رسيد عبدالمؤمن خان با لشكرهاى بلخ و بدخشان و حصار شادمان و اندخود و شبرغان بخراسان آمد و آوازه انداخت كه عبدالله خان نيز با لشكر ماوراء النهر و تركستان بخوارزم رفت حاجى محمد خان اين خبر شنيده بجانب خوارزم بازگشت و فرهاد خان خبر آمدن عبدالمؤمن خان شنيده متردد خاطر گرديد و با امراء و ريش سفيدان كه همراه بودند كنگاش نموده بعضى صلاح در جنگ ديده بعضى ديگر از عقلاء و ريش سفيدان كارآزموده مصلحت در جنگ [ 302 
  ] نميديدند درين فكر و انديشه بود كه خبر گيران كه بهر طرف فرستاده بودند آمدند و خبر رسانيدند كه عبدالمؤمن خان بايلغار بمشهد\r\n\r\n","description":"","footnote":"","page_name":" 444 ","page_number":70},
  {"content":"\r\n\r\nمقدس رسيده بسرعت برق و باد ميآيد تزلزل در ميان لشكر قزلباش افتاد فرهاد خان چون از جانب حضرت اعلى بجنك عبدالمؤمن خان مأمور نبود بمحاربهء او و خلاف امر اشرف دليرى ننموده هر يك از امراى خراسان را بالكاء خود فرستاد كه در حراست قلعهء خود كوشند و خود از نيشابور كوچ كرده بىآنكه احدى از لشكر قزلباش در معرض تلف آيد ببسطام آمده حقيقت معروض داشت و بر حسب اشارهء عليهء شاهى از آنجا بقزوين بازگشت و عبدالمؤمن خان در همان دو روز بحوالى نيشابور رسيده رفتن قزلباش را فوزى عظيم شمرد زيرا كه بايلغار آمده زياده مردمى با او نبودند بعد از چند روز كه اجتماع عساكر اوزبكيه دست داد نخست لشكر بر سر ايل بيات كه در حدود نيشابور و بلوك معدن اقامت داشتند فرستاد و ريش سفيدان بيات صلاح حال خود در اطاعت و انقياد عبدالمؤمن خان ديده اظهار متابعت نموده و جمعى كثير از عظماى آن قوم در رادكان به خدمت عبدالمؤمن\r\n\r\nكشته شدن عظماء طايفهء بيات بامر عبدالمؤمن خان\r\nخان رفتند او كه از آن جماعت كينهء ديرينه داشت و در سال گذشته جمعى كثير از اوزبكيه بقتل آورده بودند بقتل ايشان فرمان داد محمود سلطان ولد بابا الياس و اكثر عظماى طايفهء بيات در آنجا بقتل رسيده بقية السيف غارت زده و پريشان خاطر متفرق و پراكنده شدند .\r\nميرزا محمد سلطان برادر محمود سلطان بدرگاه جهان پناه آمده در ركاب ظفر انتساب ميبود .\r\nالقصه عبد المؤمن خان در اين سال كمر همت بتسخير ساير محال خراسان بسته با لشكر پرخاشجوى بر سر قلعهء اسفراين آمده محاصره نمود ابومسلم خان با جمعى از غازيان استاجلو و اكراد و غيره كه در آن قلعه جمع آمده بودند بحفظ و حراست قلعه و استحكام برج و بارو پرداخته در لوازم قلعه دارى ميكوشيدند و عبدالمؤمن\r\n\r\nتسخير عبدالمؤمن خان قلعهء اسفراين را و كشته شدن ابو مسلم خان\r\nخان در تسخير حصار اسفراين سعى بسيار نموده توپ‌ها نصب كرده و تا چهار ماه مدت محاصره امتداد يافته چند مرتبه يورش عظيم واقع شد و محصوران قلعه مردانگيها كرده در هر يورش جمعى كثير از بهادران اوزبكيه مقتول گشته خندق قلعه از اجساد قتيلان انباشته گرديد چنانچه موازى چهار هزار كس از اوزبكيه تخمينا در جنگ آن قلعه نابود شدند و در هر مرتبه عبدالمؤمن خانرا شعلهء غضب افروخته‌تر ميگشت و بيشتر از پيشتر مبالغه در فتح و تسخير قلعه مينمود و چون حضرت اعلى را از مشاغل ضروريه كه مرقوم قلم وقايع نگار شد چند روزى فرصت رفتن خراسان نيافتند بعد از انجام اين مهام كه انديشهء استخلاص محصوران قلعهء اسفراين داشتند خبر تسخير آن رسيد .\r\nمجملا بعد از چهار ماه كه ابو مسلم خان زد و خورد نموده قلعه را نگاه داشت كار بر محصوران تنگ شده در يورش اخير كه طاقت و توان در ايشان نمانده بود اوزبكيه بر بروج عروج نموده بر قلعه مستولى گشتند و دست بقتل و غارت برآورده بر متنفسى ابقا نميكردند .\r\nابومسلم خان با چند نفر از جوانان در يكى از بروج خود را حفظ نموده تا سه روز جنگ كردند و تا تير در كيش و گلوله و باروت با خويش داشتند احدى از بهادران اوزبكيه را جرأت آن نبود كه بر آن برج ظفر يابند .\r\nبعد از آنكه آواز تفنگ انقطاع يافته صفير تير از رفتن باز ماند اوزبكيه دانستند كه\r\n\r\n","description":"","footnote":"","page_name":" 445 ","page_number":71},
  {"content":"\r\n\r\nديگر حالت محاربه ندارند هجوم نموده برج را گرفتند و آن شير مردان متاع گرانمايهء جان را در رسته بازار اخلاص و غيرت و مردانگى بمعرض بيع درآورده با خنجر بران و تيغ خون فشان با اوزبكيه دست گريبان شدند و مردانه‌وار شربت ناگوار هلاك چشيدند كچل قباد كلهر كه از جملهء محصوران و گرفتاران آن برج بود و يكى از بهادران اوزبكيه كه او را ميشناخته بمردانگى او حيف آمده او را حراست نمود صحيح و سالم شب از اردوى اوزبكيه بيرون كرده بعراق آمده بود حقيقت قضيه مذكور را بنوعى كه مرقوم گشت ببنده تقرير نمود العهدة على الراوى چون حضرت اعلى با ابومسلم خان بجهة بىادبى كه در جنگ سوسفد ترشيز از او صدور يافته بود زياده تأسفى بر قتل او نخوردند و عبدالمؤمن خان بعد از تسخير اسفراين بلدهء سبزوار و مزينان و جاجرم و شغان و جوربد و آن حدود را بحيطهء ضبط درآورده و حكام گماشته بجانب بلخ بازگشت و چون آخر سال بود و در آن زمستان در رفتن خراسان بجهة خرابى ولايت و فقدان آذوقه اثرى مترتب نميشد رأى گيتى آرا [ 303 
  ] بدان قرار يافت كه در اول بهار فيض آثار لشكرهاى ممالك را جمع نموده لواى ملك ستانى بجانب خراسان افرازند و در آن زمستان بدار السلطنهء اصفهان تشريف برده از آنجا بسير دارالعبادهء يزد رفتند و باز باصفهان عود نموده بقيه زمستان در آن بلدهء جنت نشان عشرت پيرا بوده بداد دهى و كامجوئى خلايق مشغول بودند و آخر زمستان بدار السلطنهء قزوين مراجعت فرمودند .\r\n\r\n","description":"","footnote":"","page_name":" 446 ","page_number":72},
  {"content":"\r\n\r\n\r\nسوانح ايام سعادت فرجام لوى ئيل مطابق سنهء احدى و الف سال ششم جلوس همايون اعلى شاهى\r\n گشت طراوت فزا باز نسيم بهار * زنك ز دلها زدود صيقلى روزگار \r\n رايت نوروز گشت سايه فكن در جهان * شست ز ابر بهار صحن چمن از غبار \r\n نرگس بيمار گشت محو تماشاى گل * سوسن آزاده گشت شيفتهء زلف يار \r\nنوروز ميمنت مآل اينسال در روز شنبه سيم شهر جمادى الثانيه اتفاق افتاده چهار ساعت شب شنبه مذكور تخت نشين فلك چهارم از آرامگه دى بيرون خراميده بر مسند عز و شرف تمكن يافت اعنى شاهد بهار عالم آراى با هزاران برگ و نوا چهره نما گشته روشنى بخش فضاى روزگار گرديد سلطان كشور بهار جهت دفع صولت سپاه دى در تختگاه چمن لواى شوكت برافراخت باد بهارى صحن باغ را جهة جلوس خسرو رياحين از خس و خاشاك پرداخت حضرت اعلى جمجاه ستاره سپاه كه هميشه خاطر مباركش متوجه دفع معاندان و استرداد بلاد خراسان بود و تا جلوس همايون بر اورنك فرمان روائى ايران و تختگاه حضرت شاه جمجاه جنت مكان وقوع يافته شرف زيارت حضرت سلطان الاولياء و برهان الاصفياء قطب الحق و الحقيقه و الدين شيخ صفى قدس سره و مشايخ عظام كه اجداد و الا مقام آن حضرت‌اند در نيافته بود و تا غايت بجهة فترت آذربايجان و مخالفت روميان ادراك آن سعادت در عهدهء تعويق مانده بود . درين اوقات چون صورت مصالحه بر وجهى كه مرقوم گشت روى نمود فى الجمله خاطر از آن طرف اطمينان يافت و شوق طواف مراقد\r\n\r\nرفتن شاه عباس باردبيل به زيارت شيخ صفى و ساير مشايخ عظام\r\nمطهره مشايخ عظام در ضمير منير ازدياد پذيرفته از مقر سلطنت روز افزون بدان صوب در حركت آمده در خوشترين زمانى بدان آستان سدره نشان رسيده شرايط زيارت بتقديم رسانيدند و سكنهء آن عتبهء عليه را بصلات صدقات نوازش فرموده از ارواح مقدسه آن كاشفان دقايق ملكوتى استمداد همت فرموده عزم توجه خراسان فرمودند و چون شاهويردى خان ولد خليفه انصار حاكم قراجه داغ درين دو سه سال كه ولايت آذربايجان از پادشاه نافذ فرمان خالى بود لواى شوكت و اقتدار برافراخته باعمالى كه خلاف عقيدت و اخلاص بود پرداخت هنوز هواى خودسرى در دماغ داشت و قبل ازين بروميان نيز توسل جسته پسرش را نزد جعفر پاشا بتبريز فرستاده بود و تاج و هاج از سر برداشته اظهار متابعت روميه مينمود و بعد از آنكه مصالحه وقوع يافته سنور و سرحد تعيين يافت و الكاء قراجه داغ داخل سنور اينطرف شد مناسب اين بود كه شاهويردى خان كه ابا عن جد از صوفيان اين خاندان و مسالك طريق مستقيم يكجهتى اين سلسله عليه بود دامن عقيدت و اخلاص\r\n\r\n","description":"","footnote":"","page_name":" 447 ","page_number":73},
  {"content":"\r\n\r\nخود را كه بلوث حقوق و عصيان آلوده شده بود به آب ندامت شست و شو داده تارك اعتبارش را كه از افسر يكرنگى اين دودمان عارى شده بود ديگر باره در خدمت مرشد كامل بتاج و هاج آرايد و مسامحه كه با روميان كرده بود آن را باقتضاى زمان تقيه نام نهاده در مقام تدارك اعمال سابق باشد مشار اليه توفيق اين سعادت نيافته بعز عتبه بوسى مشرف نشد و درين اوقات نيز كه :\r\nشعر\r\n آن دولتى كه مىطلبيديم سالها * پرسيده راه خانه و خود بر در آمده \r\nدر دارالارشاد اردبيل و تربت شريف سلطان الاولياء اتفاق نزول همايون افتاد آثار يكجهتى ازو بظهور نرسيد و بخاكبوسى اين درگاه مشرف نشد .\r\nچون همت و الا نهمت شاهانه بر آن مقصور است كه جميع كافر نعمتان بجزاى سيئهء خود رسيده جمعى از امراء قزلباش كه در دشت خود سرى و هوا چريده آب بىلجام خورده باشند از عرصهء ايران دفع شوند اللّه ويردى خانرا با فوجى از غلامان فرستادند كه او را بدرگاه و الا آورند مشار اليه روى از ملازمت اين آستان تافته سالك طريق فرار شد و خود را بالكائى كه داخل سنور روميه بود انداخت و حضرت [ 304 
  ] اعلى حاكم ديگر جهة آن ولايت تعيين فرموده مهمات آن سرحد حسب المرام انتظام يافت . از سوانح اين سال خجسته مآل درين سفر لشكر فرستادن بر سر خان احمد و به تصرف درآمدن الكاء گيلان بيه پس است كه با آنكه عزيمت همايون بنهضت خراسان تصميم يافته همگى همت و الا نهمت مصروف امضاء آن عزيمت بود بىاختيار اين واقعه روى داد .\r\n\r\nذكر فتح مملكت گيلان بتوفيق پروردگار عالميان\r\nبر مرحله پيمايان فراز و نشيب حوادث روزگار و تجربه كاران طوارق ليل و نهار ظاهر و آشكار است كه تا اختر بخت صاحب دولتى در اوج اقبال صاعد و در كل احوال ساعد باشد هر چند در امور دنيا غفلت ورزيده خطاكار باشد بخت و سعادت يار و مددكار گشته خطاى او مقرون بصواب افتد و هر گاه اختر اقبالش بحضيض و بال افتد اعمال و افعالش كه در نزد عقلاى دهر صواب نمايد خطا نتيجه دهد .\r\nشعر\r\n چو تيره شود مرد را روزگار * همه آن كند كش نيايد به كار \r\nمصداق اين مقال صورت احوال خان احمد گيلانى است كه با وجود دعوى فضل و دانش و وفور عقل و خردمندى و تشويقات روزگار كه از لطمهء بحر مواج زمانه غدار به او رسيده بود قدر احسان و تربيت نواب سكندر شأن و فراغت و عافيت گوشهء امن آباد گيلان ندانسته خواست كه با اين\r\n\r\n","description":"","footnote":"","page_name":" 448 ","page_number":74},
  {"content":"\r\n\r\nدودمان ولايت نشان بحيل و طرارى پيش آمده از مسلك مستقيم صدق گفتار و حسن كردار انحراف جويد و اين متاع كاسد در رسته بازار ارادت و اخلاص بس نارواست .\r\nمصراع\r\n صدق پيش آور كه اينجا هر چه آرند آن برند \r\nسابقا مرقوم كلك بيان گرديد كه خاطر اشرف از اطوار ناهنجار خان احمد و سلوك ناپسند او كه در حمايت امراء عاصى بظهور آمده غبار آلوده بود غايتش تغافل شاهانه و اغماض پادشاهانهء شعار خود ساخته در مقام مكافات نميشدند و در اين اوقات دو سه مقدمه ظاهر شد كه موجب زيادتى كدورت خاطر همايون گرديد :\r\nاولا آنكه در وقتى كه امراء عاصى بجيلان رفته در ظل حمايت او مأوى گرفته بودند خان احمد چشم از رضاجوئى خاطر همايون پوشيده در مقام رعايت ايشان درآمده بود از جاده اخلاص منحرف گشته خواجه حسام الدين وكيل خود را از راه شيروان باستنبول نزد خواندگار روم فرستاده به او توسل جسته عرض نموده بود كه ولايت گيلان ملك موروثى من است و بطيب نفس پيشكش دود - مان آل عثمان مينمايم و اگر از شيروان فوجى از عساكر روميه را از راه دريا بلاهيجان فرستند قلعه لاهيجان را به تصرف ايشان مىدهم و از آنجا بقزوين اندك راهى است و تسخير عراق به سهولت دست ميدهد و بعد از آنكه اين خبر بسمع همايون رسيد موجب استعجاب گشت يكى از مجلسيان بزم اقدس حسب الاشاره هميون به او اعلام نمودند اگر بسهو و خطاى خود قائل گشته از كردهء خود ابا نمينمود و اظهار ميكرد كه از خوف و حيثيت پادشاهانه و مظنه بىالتفاتى چنين خطائى از من صادر شده گنجايش عفو و اغماض داشت او از طريق راستى عدول نموده انكار بليغ نموده و گفته بود كه خواجه حسام الدين از من رخصت مكه معظمه نموده و من او را بروم نفرستاده‌ام و خبرى ندارم در اين اوقات كه معامله صلح با روميه انعقاد يافت كس معتمد از استنبول رسيده حقيقت رفتن خواجه حسام الدين و بردن عريضهء خان احمد چنانچه مذكور شد عرض كرد خاطر اشرف ازين كفران نعمت بغايت آزرده گشته شعله غضب بنوعى زبانه كشيد كه جز بقلع و قمع سلسلهء او انطفاء نميپذيرفت و مكرر ظاهر شد كه با منتسبان اين دودمان بحيل و تزوير سلوك مينمايد در تنبيه و تأديب او زياده از اين تجاهل ورزيدن گنجايش نداشت حضرت اعلى شاهى ظل اللهى گوشمال او را واجب دانسته قرب جوار مملكت را از دشمن خانگى پرداختن اهم و اولى شمردند و از اردبيل فرهاد خان و ذوالفقار خان برادرش را با لشكرهاى آذربايجان و طوالش از راه قزل آغاج و دريا كنار بر سر او فرستادند و حكم اشرف باميره سياوش حاكم گسكر و عليخان حاكم گيلان بيه پس صادر گشت كه بمعسكر فرهاد خان ملحق گشته مرافقت و همراهى او بظهور آوردند و موكب همايون بدار السلطنه قزوين عود نموده جمشيد بيك علام خاصه شريفه را كه حاكم قزوين بود با جمعى از راه ديلمان فرستادند با اينهمه اعمال [ 305 
  ] ناصواب كه از خان احمد صدور يافته بود هنوز رعايت صلهء رحم و رابطهء او با اين دودمان منظور نظر مكرمت اثر بود و چون جنود ظفر ورود بر سر او رخصت شده بود منشور عنايت از موقف سلطنت باسم خان احمد عز اصدار يافت كه همت و الا بتوجه خراسان مصروف است و محتمل است كه دو سه سال توقف آن ولايت اقتضا نمايد قرب جوار و قرابت قريبه كه فيما بين\r\n\r\n","description":"","footnote":"","page_name":" 449 ","page_number":75},
  {"content":"\r\n\r\nواقع است و حقوق تربيت اين دودمان مقتضى آن بود كه از آن جناب انواع مدد و موافقت به منصهء ظهور آيد و با والد ماجد بزرگوارم و منتسبان اين دودمان كه در قزوين ميمانند لوازم يكدلى و مهربانى وقوع يابد و ما را كمال اعتماد بجانب او بود هر گاه او اظهار موافقت مخالفان روميه نمايد و خواهد كه اين ولايت بدست ايشان درآيد ازو چگونه ايمن توان بود بهر حال چون اين خبر انتشار يافته بسمع دور و نزديك رسيد مناسب آنست كه بتدارك مافات تكيه بر اخلاص خود و مروت شاهانه كرده بعز عتبه بوسى سرافراز گردد و مجددا موافقت او با اين دودمان بسمع روميان رسد و اگر خاطر او در اين وقت بآمدن قرار نگيرد چون يراق خراسان در پيش است والده كه فرزند خود را كه به اين سلسله عليه منسوبست با برادر خواجه حسام الدين كه بروم رفته برسم استشفاع به خدمت اشرف فرستد كه ما نيز به جهت رعايت حرمت او از تقصيرات او اغماض فرمائيم و ايشان را مورد الطاف شاهانه گردانيده بازگردانيم و آمدن آن جناب بعد از معاودت سفر خراسان اتفاق افتد .\r\nفرهاد خان از آستارا و طوالش گذشته در گسكر اميره سياوش و در فومن عليخان با متجنده آن ولايت به دو ملحق گرديدند و منشور مرحمت آئين كه باسم خان احمد صادر شده بود ارسال داشتند خان احمد كه گوش سخن نيوش نداشت اصلا آن حكايت را بسمع رضا نشنود و بطورى متوحش و خوفناك شده بود كه نه روى آمدن و نه راى ايستادن داشت بين الجمهور چنين مذكور گشت كه چون در علم نجوم مهارتى داشته در زايجهء طالع خود نظر انداخته خاطر نشان او شد كه در اينسال مملكت او به ديگران منتقل گشته او را از ملك موروث جلادت دست ميدهد و خاطر بدان قرار داده بود كه بكشتى نشسته به طرف شيروان رفته از آنجا به خدمت خواندگار روم رود و اهل گيلان بالطبع بنوعى خواهان حضرت اعلى شاهى ظل اللهى بودند كه خان احمد مكنون خاطر خود را بظهور نميتوانست آورد و دغدغه آن داشت كه مبادا امراء گيلان او را برفتن به خدمت اشرف خبر نمايند بحسب ظاهر قرار حرب و لشكر كشى داده شروع در سپه آرائى كرده امير عباس لشته نشائى را\r\n\r\nجنگ فرهاد خان با سپاه خان احمد و شكست خوردن سپاه او\r\nكه از طبقه جيك و امراء بزرگ گيلان بود با كيا جلال الدين محمد ولد كيا رستم سپه سالار ديلميان و طالشه كولى سپهسالار لاهيجان سردار لشكر كرده با بيست هزار سواره و پياده فراهم آورده بمقابله عساكر منصوره فرستاد هر دو فريق بكنار سفيد رود آمده در برابر يكديگر صف آرا گشتند خان احمد بعد از رفتن لشكريان از نقود و جواهر و اسباب خزاين و طلا آلات و نقره آلات آنچه دست مكنتش به آن ميرسيد فراهم آورده بجانب لنگرود و رودسر فرستاد كه در كشتى نهاده آماده فرار باشد و مخدرات حرم را مصحوب كيا فريدون كه از امراء معتبر گيلان و درگاه سالار حرم بود از لاهيجان بيرون فرستاده و خود منتظر بود كه از پرده غيب چه صورت روى نمايد فرهاد خان يك دو روز در كنار سفيد رود نشسته تحقيق گذارها كرده گذارى كه مناسب عبور لشكر باشد اختيار نمود لشكريانرا بعبور امر نمود امراء گيلان چون مشاهده اين حال نمودند مستعد قتال گشته از جانبين جنگ درپيوست از دود تفنگ تفنگچيان خاصهء پادشاهى جنگل و بيشه تاريك گشت امراء گيلان بعد از زمانى اندك كه بلوازم حرب قيام نمودند قوت و قدرت قزلباش و كثرت تفنگچيان و ضعف و سستى جنود گيل را مشاهده نموده دستشان از كار بازماند امير عباس كه سردار لشكر و اعتضاد سپاه بود عنان از حرب پيچيده طالشه كولى و ديگران نيز شكست خورده راه انهزام پيمودند و چون خبر انهزام لشكر\r\n\r\n","description":"","footnote":"","page_name":" 450 ","page_number":76},
  {"content":"\r\n\r\nبخان احمد رسيد با معدودى از خدمتگزاران سوار شده بكنار دريا رفت و كيا فريدون را مقرر نمود كه حرم محترم او را با صبيه‌اش بكنار دريا آورد كه بكشتى رفته روانهء شيروان گردند كيا فريدون لايق ندانست كه صبيه شاه جنت مكان [ 306 
  ] و صبيه زاده آنحضرت بولايت روم روند رعايت حق نعمت و ملاحظهء ناموس هر دو طرف كرده عنان از راه دريا كنار پيچيده شاهزاده را از طريق غير معهود بسمام برده از آنجا به خدمت اشرف آورد خان احمد در كنار دريا بعد از انتظار بسيار از آمدن متعلقان مأيوس شده مجال توقف نيافته باتفاق محمد امين خان پسر جمشيد خان كه او نيز دختر - زادهء شاه جنت مكان بوده از نزاع برادر و فتنه و آشوب مردم بيه پس نزد او آمده بود روانهء شيروان شد .\r\n\r\nرفتن شاه عباس بگيلان\r\nحضرت اعلى شاهى ظل اللهى بنفس همايون ارادهء سير گيلان فرموده از راه ديلمان متوجه لاهيجان شدند فرهاد خان نيز بعد از شكست لشكر گيلان بلاهيجان رفت امراء گيلان چون از رفتن خان احمد و توجه موكب همايون خبر يافتند همگى روى ارادت بآستان سدره نشان آورده در لاهيجان بشرف پاى بوس مشرف شدند و بندگان حضرت اعلى جهة تأليف قلوب گيلانيان با امراء گيلان به نظر التفات و عاطفت نگريسته همگى را مشمول الطاف و احسان گردانيده بخلاع فاخره سرافرازى بخشيدند و كيافريدون را بازاى خدمت آوردن شاهزاده بمزيد عواطف از اقران ممتاز گردانيدند و از اعيان لشكر گيلان جمعى كه قابليت ملازمت همايون داشتند بقلم درآورده مواجب و مرسوم فراخور حال تعيين كرده در سلك عساكر منصوره انتظام دادند و ساير متجنده و ليام كه هميشه امتداد سفر و يساق ايشان از صبح تا شام بوده و حالت بيرون آمدن از محل و مقام خود ندارند بالطوع و الرغبه رعيتى اختيار نمودند و رايات نصرت آيات چند روز در لاهيجان توقف نموده مطالب و مدعيات گيلانيان را بر حسب مرام انجام داده معافيات سادات و علماء و زهاد و متوليان مزارات را به امضاء مقرون ساختند و الكاء لاهيجان و امير الامرائى گيلان بمهديقلى خان شاملو شفقت شده وزارت گيلان بخواجه مسيح گيلانى تفويض يافت و الكاء لشته نشا بمير عباس شفقت شده سپهسالارى لاهيجان بطالشه كولى مرحمت شد و ريش سفيدى كل گيلان بكيا فريدون كه مرد صادق القول راست گفتار خير انديش بود تعلق گرفت الكاء ديلمان را بكيا جلال الدين محمد دادند و رانكوه بولى سلطان صوفى مرحمت شد بر ساير محال حكام و داروغگان قزلباش گماشته معاودت بمقر سلطنت فرمودند عليخان بحكومت گيلان بيه پس سرافراز گشته يكهزار تومان همه ساله بر سبيل پيشكش تقبل نمود الكاء خلخال را كه از توابع آذربايجان و بولايت گسكر پيوسته در ازاء خدمت اميره سياوش به او عنايت فرمودند بعد از فراغ از مهمات گيلان عنان عزيمت بصوب خراسان معطوف داشتند .\r\n\r\nذكر توجه رايات فيرزى آيات بجانب خراسان و فتوحات كه در آن سفر خير اثر روى داد و بيان بعضى حالات اوزبكيه\r\nدر اين سال حضرت اعلى در اول بهار خجسته آثار بعد از فراغ مهم گيلان روى توجه\r\n\r\n","description":"","footnote":"","page_name":" 451 ","page_number":77},
  {"content":"\r\n\r\nبه طرف خراسان آوردند و حكم شد كه طوايف قزلباش از اطراف و جوانب بعزم يساق خراسان باردوى كيهان پوى آمده در چمن بسطام بمعسكر ظفر فرجام ملحق گردند از امراء و اعيان گيلان مير عباس و طالش كولى و كيا جلال الدين محمد و جمعى ديگر در اين سفر خير اثر مرافقت موكب همايون اختيار نمودند و رايات نصرت آيات از راه ييلاقات لار و فيروز كوه در حركت آمده چمن بسطام مضرب سرادقات اقبال گشت و قريب يك ماه در آن مكان جهة اجتماع عساكر نصرت نشان توقف واقع شد .\r\nدر اين سال ميانهء نور محمد خان بن ابوالمحمد خان والى مرو شاهجان و حاجى محمد خان پادشاه خوارزم كه با يكديگر قرابت قريبه دارند كلفت و نزاع پديد آمده حاجى محمد خان ولايت نسا و درون و با غباد را از تصرف نور محمد خان بيرون آورده بمعتمدان سپرده بود و چون نور محمد خان تاب مقاومت او نداشت التجاء بعبداللّه خان برده به او توسل جست و از او التماس نمود كه هر گاه درون و نسا را از تصرف حاجم خان بيرون آورده به او سپارد الكاء مرو كه بچهارجو و بخارا قريب است پيشكش او باشد و عبداللّه خان كه هميشه آرزوى ولايت مرو داشت اين معنى را فوزى عظيم دانسته بعزم [ 307 
  ] ايجاب ملتمس نور محمد خان و تصرف نمودن مرو از جيحون عبور نموده بحدود مرو آمد نور محمد خان سفاهت و بيعقلى كرده از غايت تعلق كه بنسا و درون داشت قبل از آنكه مطلب او بسعى عبد اللّه خان بحصول او انجامد مرو را پيشكش كرده بوده به تصرف گماشتگان عبداللّه خان داد و او مرو را استحكام داده يك دو منزل پيش آمد .\r\nدر اين اثناء آوازهء توجه رايات همايون شاهى به او رسيد و از طرف خوارزم نيز خبر آمد كه حاجى محمد خان كه با حضرت اعلى شاهى ظل اللهى دوستى ميورزد عزيمت اين طرف دارد عبداللّه خان كه مطلب خود را به آسانى بفعل آورده ولايت مرو را متصرف شده بود اين اخبار را بهانهء مراجعت خود ساخته بنور محمد خان گفت كه هر گاه بمحاصرهء قلعه مشغول شويم يحتمل كه مدت محاصره به امتداد كشد و اين است كه پادشاه قزلباش و والى خوارزم بعزم محاربهء اينجانب از دو طرف در حركت آمدند و ما باستعداد محاربهء ايشان نيامده‌ايم در اين سال ما را مهلت ده كه به طرف بخارا مراجعت نموده سال ديگر باستعداد تمام آمده نسا و درون را گرفته به تو سپاريم نور - محمد خان را به اين سخن تسلى داده طبل رحيل كوفته متوجه بخارا شد عبدالمؤمن خان عزم گرفتن نور محمد خان كرده بود و او مستشعر گشته بيرخصت از اردوى عبداللّه خان جدا شده بابيورد آمد\r\n\r\nنامهء عبدالمؤمن خان بشاه عباس و جواب او\r\nعبد المؤمن خان از پدرش جدا شده و از راه قراپالچق بخراسان آمد و شنيد كه موكب همايون شاهى ظل اللهى در بسطام نزول اجلال دارد در نيشابور توقف نموده رقعهء مختصر بىآداب نوشته مصحوب پياده مجهولى فرستاده بود .\r\nما حصل كلام آنكه ميانهء پادشاهان يا صحلست يا جنگ و ما هر دو شق را آماده‌ايم اگر آن حضرت رضا بمصالحه داشته باشند خراسان را بما گذاشته بعراق روند و بنوعى كه در ازمنه سابقه ميانهء حسن پادشاه تركمان پادشاه عراق و آذربايجان و سلطان حسين ميرزا بايقرا پادشاه بلخ و خراسان صلح واقع شده بود همان قاعده را مرعى دارند و اگر ارادهء حرب دارند پيشتر تشريف آورند كه فتح و نصرت از جانب خداى تعالى است و كمى و زيادتى لشكر را دخلى نيست چون خبر آمدن عبدالمؤمن خان بولايت نيشابور بسمع همايون رسيده قبل از ورود رقعهء مذكور از\r\n\r\n","description":"","footnote":"","page_name":" 452 ","page_number":78},
  {"content":"\r\n\r\nچمن بسطام كوچ فرموده از راه جنگ و معز و جاجرم روانه شدند در آنجا رقعهء مذكور به نظر همايون درآمد جواب آن بالقاب شايسته و آداب سلاطين در قلم آورده فرستادند مضمون آنكه ما بلطف الهى واثقيم و بر خراسان كه ملك موروث صد سالهء اين دودمان است به قدر طاقت و توان تلاش مينمائيم و دست از آن برنميداريم و مصالحه سلطان حسين ميرزا كه از سلاطين چغتاى است و حسن پادشاه كه از پادشاه تركمان است بما و شما نسبتى ندارد اگر بقاعدهء كه ميانهء گسكن قراسلطان اوزبك والى بلخ و شاه جنت مكان عليين آشيان جد امجد همايون ما صلح واقع شده بود صلح مينمايند كه دست از خراسان باز داشته بمنسوبان ما سپارند ما نيز صلح مينمائيم و الا جنگ را آماده‌ايم و از عراق با كمال اشتياق به همين آرزو بدين ولايت آمده‌ايم در هر جا اختيار مينمايند تلاقى فريقين دست داده آنچه در مكمن غيب باشد بمنصه ظهور آيد .\r\nمكتوب مذكور را فرستاده متعاقب كوچ فرموده چون بجاجرم رسيدند كس ديگر از جانب عبدالمؤمن خان آمده مكتوب ديگر آورد كه با مكتوب اول اصلا نسبتى نداشت و در مضامين كمال تناقض بود از جمله در عنوان مكتوب بود كه :\r\nمصراع\r\n با آل على هر كه در افتاد بر افتاد \r\nو ما حصل مضمون كتابت آنكه ما بنابر مصلحتى بجانب جام رفتيم ايشان نيز بدانجا آيند كه در آنجا ملاقات واقع شود و بعد از ورود اين مكتوب مشخص شد كه در جام نيز توقف ننموده بجانب بلخ رفت .\r\n\r\nكشتن اهل مزينان حاكم خود را كه از ازبكيه بود\r\nدر خلال اين حال سادات پيره و اعيان مزينان سبزوار اتفاق نموده از روى اخلاص و دولتخواهى قوايداش بهادر اوزبك را كه از جانب عبد المؤمن خان در مزينان بود گرفته بقتل رسانيده سر او را بدرگاه جهان پناه آوردند عنايت خسروانه شامل حال ايشان گرديده بسيورغالات و تفقدات شاهانه سرافراز شدند حاكم جاجرم نيز از وصول موكب ظفر قرين ولايت را انداخته رفت و از طنطنهء رايات جهانگشاى شاهى و آوازهء ورود موكب نصفت و اقبال شاهنشاهى تزلزل در احوال حكام اوزبكيه پديد آمده حكام اسفراين و شغان و جور بد و جهان [ 308 
  ] از عيان و سبزوار نيز راه فرار پيش گرفتند و چون بلدهء اسفراين مضرب سرادقات اقبال گشت اللّه ويردى خان را با فوجى از غلامان بر سر نيشابور فرستادند حاكم نيشابور طليعهء لشكر قزلباش ديده بنيان ثبات و قرارش متزلزل گشت و طاقت توقف و قلعه‌دارى نياورده از شهر بيرون رفت اللّه ويرديخان و غلامان داخل قلعهء نيشابور شده و مژدهء فتح و فيروزى به خدمت اشرف فرستادند و اردوى كيهان پوى قريب يك ماه در النك اسفراين توقف فرموده حكومت نيشابور بدرويش محمد خان روملو كه در زمان نواب سكندر حاكم آنجا بود و در امور قلعه دارى كمال مهارت داشت تفويض يافت سيصد نفر تفنگچى قدر انداز اصفهانى را بسركردگى مير فتاح مين باشى تفنگچيان اصفهانى را در آن قلعه گذاشتند و الكاى اسفراين بمحمد سلطان ولد بابا الياس بيات شفقت شده املاك و رقبات سلسلهء ايشان و جميع ريش\r\n\r\n","description":"","footnote":"","page_name":" 453 ","page_number":79},
  {"content":"\r\n\r\nسفيدان و اعيان ايل و الوسات در ازاء قتل و غارتى كه يافته بودند بسيورغال و مسلمى ايشان مرحمت شد حكومت سبزوار بمحمد سلطان نوادهء مير شمس الدين على سلطان مختار الحسينى مفوض گرديده بر ساير محال كه به تصرف درآمده بود حكام تعيين فرمودند و همچنين از هر كس از ارباب و اهالى و اعيان ولايات مذكوره آثار دولتخواهى بظهور آمده بود بانعامات و سيورغالات از اقران امتياز بخشيده بخلع\r\n\r\nبرگشتن شاه عباس از خراسان و ورود به قزوين كه دار السلطنه است\r\nگرانمايه و نوازشات ارجمند سرافراز شدند و رايات نصرت آيات بفيروزى و اقبال از اسفراين كوچ فرموده از راه جهان از عيان تا سلطان ميدانى كه قريب بر اركان مشهد مقدس است تشريف برده در آن چمن دلگشاى خيام نصرت افراختند و از تقرير چند نفر اوزبكيه كه در آنموضع بدست ملازمان گنجعلى خان زيك گرفتار شده بود چنين معلوم شد كه جماعت اوزبكيه كه در ولايات مذكوره بودند در مشهد مقدس جمع شده ذخيرهء بسيار جمع كرده قرار بر توقف و قلعه دارى داده‌اند .\r\nچون فصل پائيز بانتها رسيده طليعهء جنود قيامت نهيب سرما نمايان شده بود و بجهة عبور و مرور اوزبكيه خرابى بولايت راه يافته ذخيرهء در هيچ محل نمانده بود و عساكر منصوره تنقيص ميكشيدند و در آن زمستان بمحاصرهء مشهد مقدس پرداختن موجب پريشانى سپاه ميشد و نيز آن بقعهء شريف را دار الحرب ساختن و توپ و تفنگ بجانب شهر كه روضه مطهر حضرت امام همام ثامن ضامن است هر چند طرف بر باطل باشد انداختن مكروه طبع اشرف اعلى بود چه محتمل كه در هنگام سختى و اضطرار اوزبكيه مضرب بسيار بسكنهء آن بلدهء شريف رسد .\r\nچون از ديوان يفعل اللّه ما يشاء هر كارى را ميعادى مقرر است حصول اين مطلب را باقتضاى قضا و ميعاد قدر حواله نموده جهت مصلحت وقت و رفاهيت سپاه عزم مراجعت بجانب عراق جزم فرموده\r\n\r\nفرار كردن كيا جلال الدين محمد از امراء گيلان بىجهت\r\nاز سلطان ميدانى كوچ كردند و آذوقه كه در اردو هر كس داشت بجهة ذخيره قلعهء نيشابور بدرويش محمد خان تسليم شد و بعد از طى منازل و قطع مراحل آفتاب موكب نصرت قرين بفيروزى و اقبال از افق عراق طالع شده بساعت سعد در دار السلطنه قزوين نزول اجلال دست داد در اين سفر خير اثر از امراء گيلان كيا جلال الدين محمد بيجهتى سالك طريق فرار گشته ساير گيلانيان اندكى از اين عمل خجلت زده گرديدند اما عنايت شهريارى از آن اغماض فرموده خاطر ايشانرا بنوازشات خسروانه اطمينان بخشيدند و بعد از معاودت يساق مير عباس و طالشه كولى و رفقا رخصت انصراف يافته هر يك بمقر حكومت خود شتافتند .\r\nاما كيا جلال الدين محمد را اجل دامنگير و پيمانهء حياتش لبريز گشته مقيم مطمورهء خاك گرديد درين سال امير الامرائى و نظم و نسق ولايت آذربايجان و توليت سركار فيض آثار حضرت سلطان الاولياء بفرهاد خان تفويض يافت زمام مهام جزوى و كلى آن ولايت را بقبضهء اقتدار و سرپنجهء اختيار او نهاده روانهء دارالارشاد اردبيل گردانيدند و اعتماد الدوله حاتم بيك را با قورچى باشى و ارباب مناصب مقرر فرمودند كه در دار السلطنهء قزوين باصلاح حال لشكر پرداخته علوفه و مرسومات و مقرريات ايشانرا تنخواه دهند و مقرر شد كه تحقيق و پيروى طوايف قزلباش و ايل و اويماقات سپاهى نموده هر كس از ملازم مواجب خوار و غير آن ظاهر شود كه اسب سوارى و استطاعت يساق داشته باشد و از يساق خراسان تخلف كرده نيامده بتقصير [ 309 
  ] يساق مؤاخذ نموده چون مستحق انواع سياست و عقوبتند درين\r\n\r\n","description":"","footnote":"","page_name":" 454 ","page_number":80},
  {"content":"\r\n\r\nمرتبه بجهة تنبيه و آگاهى فراخور حال جرايم حواله نموده بانعام جمعى از ملازمان درگاه قورچيان كه درآمدن يساق بر آمدن سبقت گرفته محنت سفر و يساق كشيده‌اند دهند كه فى الجمله موجب تنبه و آگاهى آن جماعت بوده بعد اليوم هر گاه جار و يساق واقع شود اگر به آن متنبه نشده احدى از يساق تخلف نمايد درين مرتبه بعقوبات گوناگون گرفتار آيند فرمانبران حسب الامر الاعلى به عمل آوردند و الحق اين معنى باعث آن شد كه هر گاه يساقى واقع ميشد جميع طوايف قزلباش و مردم ايل و اويماقات از بيم مؤاخذه و سياست پادشاهى بلاتعقل پياده و سوار بىاخبار و صدور حكم احضار روى به راه آورده سعى مينمودند كه در رسيدن موكب ظفر قرين بر يكديگر سبقت داشته باشند و چنانچه در صحيفهء اول در خلاصهء اطوار همايون اشعارى بر آن شده اين قاعده در زمان دولت همايون شاهى در ميانهء لشكر استمرار دارد و از بيم سياست و غضب پادشاهى احدى تخلف نميتواند كرد .\r\nالقصه بندگان حضرت اعلى اركان دولت قاهره را بدين خدمات مأمور فرموده خود جريده با چند نفر از ندما و مقربان و ملازمان خاصه بدار السلطنهء اصفهان تشريف برده زمستان را در آن بلده جنت نشان بعيش و خرمى گذرانيدند راقم حرف درين سال سعادت خدمت اين آستان يافته در سلك منشيان عظام انتظام يافت و چون ارباب مناصب در قزوين توقف داشتند ذره حقير حسب الامر الاعلى در ركاب مقدس باصفهان رفته بخدمات انشاء قيام داشت و از آن تاريخ بغلامى آن حضرت سرافراز است .\r\n\r\nگفتار در محاربهء امراى افشار لشكر كرمان با امراى اوزبكيه در تون خراسان و ظفر يافتن بتوفيق ملك منان\r\nدر اول اين سال كه رايات نصرت آيات بعد از فتح گيلان بجانب خراسان در حركت آمد و قورچيان باحضار عساكر ممالك تعيين شدند وليخان و اسمعيل خان امراء كرمان را با عموم طايفهء افشار آن ولايت حكم شده بود كه از راه يزد و طبس بخراسان درآمده باردوى ظفر قرين پيوندند و چون امراء مذكور با لشكريان كرمان حسب الفرمان قضا جريان روان گشته بطبس رسيدند مصطفى بيك كنگرلو حسب الامر الاعلى حاكم تون و طبس بود و جماعت اوزبكيه بر آن حدود مستولى شده ولايت تون و قلعهء آنجا را متصرف شده بودند درين سال كه آوازه وصول موكب همايون شاهى در خراسان شيوع يافت مصطفى خان بعزم استرداد ولايت تون با دويست و پنجاه نفر كما بيش از غازيان استاجلو و غيره ملازمان خود كه همگى مردم دلير مردانه بودند از طبس بر سر تون رفت و شهر - بند قلعهء تونرا از اوزبكيه گرفته قوزى ميرزا را كه حاكم تون بود در ارك محاصره نمود محصوران ارك كس بهرات فرستاده استمداد نمودند مير قلبابا كوكلتاش حاكم هرات و دين محمد سلطان خواهر زاده عبداللّه خان مشهور به يتيم سلطان موازى يكهزار نفر از بهادران نامى جنود اوزبكيه بسركردگى ناجولى بهادر بدفع لشكر قزلباش و كومك و امداد قوزى ميرزا و محصوران قلعه تون فرستادند مصطفى خان كه مرد شجاع دلير و مردانه بود و مكررا با مردم اندك با فوج كثير اوزبكيه محاربات عظيم نموده بود از خبر وصول آن گروه انبوه انديشه نكرده پاى ثبات و قرار استوار داشت اما بعد از آنكه بمقابله آن گروه شتافت و آغاز محاربه نمود دانست كه تاب مقاومت ندارد و لشكريانش در معرض تلفند\r\n\r\n","description":"","footnote":"","page_name":" 455 ","page_number":81},
  {"content":"\r\n\r\nدر عالم سپاهيگرى از اسبان خود فرود آمده مراكب را حصار خود ساخته به تير و تفنگ شر آن جماعت را از خود دور كرده پياده روى بوادى مراجعت نهاده و در آن روز بدين و تيره تا چهار فرسخ راه با اوزبكيه زد و خورد نموده بآيسك نام موضعى از مواضع تون رسيد و بميان ده درآمده ديوار بست آن موضع را پناه خود ساخت و اوزبكيه در بيرون فرود آمده آن شب از جانبين پاس داشتند و امراء افشار و لشكر كرمان در طبس از رفتن مصطفى خان خبر يافته عاجلا متعاقب او روانه شدند در روز دوم كه مصطفى خان در ديوار - بست موضع آيسك بودند آن موضع رسيدند چون سياهى سپاه قزلباش كه قريب بشش هفت هزار به نظر در ميآمده‌اند از دور نمايان شده جماعت [ 310 
  ] اوزبكيه مضطرب شده قرار فرار بر خود داده احمال و اثقال را پيش انداخته لشكر سباى قدم بوادى مراجعت نهادند مصطفى خان از مضيق ديوار بست بيرون آمده باتفاق منقلاى دلاوران افشار معركه رزم و پيكار گرم كردند چون قول بمعركه رسيده فيما بين حرب در پيوست جماعت اوزبكيه را طاقت مقاومت آن لشكر جرار نبود در حملهء اول شكست خورده جمعى كثير طعمهء تير و شمشير گشتند جانمحمد ديوان بيگى از عظماى اوزبكيه و ديوان بيگى يتيم سلطان بود با چند نفر از بهادران معتبر اسير سرپنجهء تقدير شدند معدودى از آن قوم بيرون رفته اكثر آن جماعت راه عده پيمودند و چون اين خبر به جماعت اوزبكيه كه در قلعهء تون بودند رسيد پاى اقامتشان سستى پذيرفته تاب توقف نياوردند و ارك را خالى كرده راه فرار پيمودند و بعد از آنكه اوزبكيه مقهور گشته و امراء عظام بفتح و ظفر اختصاص يافتند معلوم ايشان گرديد كه موكب ظفر قرين شاهى مقرون بفتح نصرت الهى از خراسان بجانب عراق بازگشته مصطفى خان در تون و جنابد توقف نموده امراء افشار از راه ترشيز و سبزوار بعراق آمده در دار السلطنهء اصفهان بشرف پاى بوس شهريار گيتى ستان مشرف شده جانمحمد ديوان بيگى و گرفتاران را با سرهاى قتيلان به نظر انور رسانيدند جانمحمد بيك ديوان بيگى را به بيجن بيك غلام خاصه شريفه سپرده نگاه داشتند و از حال ديگران\r\nمصراع\r\n « آن را كه خبر شد خبرى باز نيامد » . \r\nدر خلال اين احوال يتيم سلطان با برادران و جنود اوزبكيه بر سر سلطان على خليفهء شاملو رفته او را در قلعهء درخش محاصره بود تبيين اين مقال بر سبيل اجمال آنكه قبل از اين نگاشته كلك نكته پرداز شده بود كه سلطانعلى خليفه مغضوب گشته بيرخصت نواب همايون اعلى بجانب قاين رفت و عليقلى خان ولد امير حمزه خان استاجلو حسب الحكم حاكم قاين بود از صولت سپاه اوزبك از قاين بيرون آمده در قلعه جور از اعمال قاين ميبود سلطانعلى خليفه چون به آن حدود رسيد طايفه شاملو ملازمان قديم آن سلسله در آنجا بسيار بودند بر سر او جمع شدند عليقلى خان آوازهء وصول رايات جلال به طرف خراسان شنيده با آنكه اندك عارضهء داشت آغرق در قلعه گذاشته بكجاوه درآمده عزيمت اردوى همايون داشت سلطانعلى خليفه و طبقهء شاملو بهوس حكومت قاين و اخذ مال خود و غنايم سر راه برو گرفته در مقام محاربه درآمدند بر غازيان استاجلو دفع ضال لازم آمده ميانه هر دو گروه محاربهء عظيم بوقوع پيوست و غلبه از جانب استاجلو وقوع يافت درين اثناء تفنگى بر كجاوه عليقلى خان خورده او را مجروح ساخت و در آخر همان روز به زخم تفنگ از هم گذشت بعد از فوت او سلطانعلى خليفه مملكت خالى يافته بر مسند حكومت آن ولايت نشست و درينسال يتيم سلطان لشكر بر سر\r\n\r\n","description":"","footnote":"","page_name":" 456 ","page_number":82},
  {"content":"\r\n\r\nخليفه كشيد چون او بيرضاى اشرف اعلى بتغلب بر آن ولايت تسلط يافته بود مردم آنجا زياده در مقام مدد و همراهى او در نيامدند .\r\nبالجمله از سپاهى و رعيت آن حدود قريب يكهزار نفر جمع آورده بمقابله او شتافت در موضع درخش از اعمال قاين تلاقى فريقين روى داده فيما بين حربى صعب اتفاق افتاده يتيم سلطان ظفر يافت و قريب بچهارصد پانصد نفر از قزلباشيه درين جنگ بقتل آمدند بقية السيف به ديوار بست موضع درخش درآمده جنگ كنان خود را بقلعهء آنجا رسانيدند يتيم سلطان او را در تنگناى محاصره كشيده كار برو دشوار شده بود كه خبر وصول لشكر قزلباش و جنگ امراء افشار و شكست ناجولى بهادر و قوزى ميرزا و شغان ميرزا چنانچه گذشت به او رسيده باضطرار از پاى قلعهء درخش برخاسته بخواف و باخرز رفت و سلطانعلى خليفه از مضيق محاصره خلاصى يافته بجانب قاين رفت مآل حال او در ذيل ايندفتر در محل خود سمت نگارش خواهد يافت انشاء اللّه الاعز .\r\n\r\nوقايع متنوعه كه در عرض اين سال بمنصهء ظهور رسيده\r\nاز سوانح اين سال آنست كه شاهويرديخان قراداغلو كه در هنگام نزول دار الارشاد اردبيل و فرستادن اللّه ويرديخان روى از ايندولت يافته فرار نموده داخل سنور روميه شد پاشايان سرحد در آغاز مصالحه تجويز نقض شرائط پيمان ننموده در مقام امداد او نشدند و او از معاونت روميان مأيوس گشته چارهء بجز التجاء بسايهء چتر همايون اعلى نيافت و عريضه ضراعت [ 311 
  ] آميز فرستاد مضمون آنكه در هنگام وصول موكب ظفر قرين از بيم سطوت قاهرهء شاهى دهشت بياندازه بدين غلام استيلا يافته نتوانست بملازمت رسد اكنون اگر مروت شاهانه قلم عفو بر جرايد جرايم بنده كشد سر قدم ساخته بپايهء سرير اعلى ميآيم و از موقف جلال منشور اقبال مبنى بر استمالت او عز صدور يافت و مشار اليه احرام عتبهء عليا شاهنشاهى بسته در خراسان بموكب ظفر نشان پيوسته در موكب مقدس بود چون هنوز هواى خود - سرى در سر داشت و از اخلاص بىبهره بود در ايامى كه چمن بسطام مضرب خيام عساكر ظفر فرجام بود خبث باطن خود را ظاهر ساخته با چند نفر از امراى منكوب معزول كه در ازاء سوء اعمال بحسرت و ناكامى روزگار ميگذرانيدند مثل شاهقلى سلطان پيادهء تركمان و ندرخان افشار و امام ويرديخان آتلانديلو كه در آنوقت آبروئى نداشت اختلاط آغاز نهاده و اكثر اوقات با يكديگر معاشر و همصحبت بودند و همانا ارادهء غدرى داشته‌اند يكى از ارباب اخلاص كه از مواضعهء ايشان آگاه بوده حقيقت به خدمت اشرف عرض نموده و ايشان مستشعر گشته اراده فرار نموده در روز كوچ در عقب ماندند و چون گرفته\r\n\r\nكشته شدن شاه ويرديخان\r\nمؤاخذه نموده امامويردى آتلانديلو در برائت ذمت خود شهود گذرانيده نجات يافت آن هر سه بيسعادت مورد سياست گشته بقتل رسيدند ديگرى از سوانح آنست كه در وقتى كه رايات جاه و جلال در سفر خراسان بود و امراى افشار هنوز نيامده بودند بجريمهء تقصير يساق حكومت كرمان از ايشان تغيير شده نامزد حسنخان استاجلو قورچى تير و كمان شده در خاطر انور رسوخ يافته بود كه لشكر افشار را كه سوداى خودسرى در سوايداى خاطرشان نقش پذير گشته هنوز عادت سابقه را فراموش نكرده‌اند عموما مورد عتاب و خطاب و مؤاخذه\r\n\r\n","description":"","footnote":"","page_name":" 457 ","page_number":83},
  {"content":"\r\n\r\nگردانيد و حسنخان عازم رفتن كرمان بود كه امراء افشار رسيدند اگر چه حسن سعى و مردانگى ايشان كه در محاربهء اوزبك بظهور آورده بودند سمت وضوح يافت .\r\nاما حضرت اعلى شاهى ظل اللهى بجهة امور پادشاهى بتقصير آمدن طايفهء افشار را همچنان در معرض عتاب و خطاب داشتند بالاخره در ازاء مردانگى جنگ اوزبك تقصير ايشانرا بعفو مقرون گردانيده چون در آنسال الكاء مذكور بحسن خان شفقت شد و ايشان بشكرانهء اين عطيه عظمى مبلغى برسم پيشكش قبول نموده مقضى المرام روى توجه بجانب كرمان نهادند و از موقف عنايت آن وجه بخواص ملازمان ركاب اقدس كه مشقت يساق خراسان كشيده بودند تقسيم رفت طوايف ذوالقدر كه سالها حكومت فارس كرده بودند بجريمهء آنكه لشكر كم آورده بودند مورد عتاب و خطاب گشته الكاى مذكور از بنياد خان و امراء ذوالقدر تغيير يافته حكومت شيراز بحسينخان مصاحب قاجار نامزد شده بود طايفهء ذوالقدر استدعاى عفو تقصير خود نموده متقبل شدند كه اگر در اين مرتبه تقصير ايشان بزلال مرحمت گشته شود و رتق و فتق آن ولايت بدستور در قبضهء اقتدار ايشان باشد من بعد كه يساقى واقع شود بتدارك مافات قيام نمايند حسب الاستدعاء مهم ذوالقدران فى الجمله صورتى يافته چون ولايت شيراز در آن سال بحسينخان شفقت شده بود از سال آينده بديشان مرحمت شد اما حكومت ايشان زياده از يكسال به عمل نيامد زيرا كه دست تعدى برعاياء مملكت دراز كردند و باعث شكوه عجزه و رعايا شده در سال ديگر هر دو طايفه به جهت بدسلوكى از حكومت فارس و كرمان معزول شدند ديگرى از سوانح آنكه درين\r\n\r\nفوت امير سيد حسين الحسينى كركى عاملى به مرض و با\r\nسال در دار السلطنهء قزوين مرض طاعون و و با شيوع يافته بسيارى از مردم شهر بمواضع و بلوكات رفتند در وقتى كه موكب همايون در خراسان بود علت و با روز بروز ازدياد پذيرفته خلقى نامحدود در آن واقعه راه عدم پيمودند خلاصه متوفيان آن واقعه خاتم المجتهدين امير سيد حسين الحسينى كركى عاملى بود كه شمهء از احوال آن جناب در صدر صحيفهء اول در ذكر سادات و علماى زمان شاه جنت مكان رقم تحرير پذيرفته و الحق مشار اليه سيد عاليشأن و بزرگ متعالى مكان و دختر زاده مجتهد مغفور شيخ على عبدالعال بود در ميانه علماء عرب و عجم بطلاقت لسان و فصاحت بيان معروف و در ولايت عجم كوس اجتهادش بلند آوازه گشته در اصول و فروع مذهب حق اماميه رسايل غرا پرداخت و در زمان شاه جنت مكان كه اردوى همايون منبع علما و فضلاى عرب [ 312 
  ] و عجم بود و جناب شيخ المحققين شيخ عبدالعال خلف صدق مجتهد مغفور شيخ على عليه الرحمه مرتبهء بلند اجتهاد يافته جميع علماء اذعان اجتهاد او كردند .\r\nجناب مير سيد حسين پاى از مرتبهء او بالاتر نهاده خود را سيد المحققين و سيد المدققين وارث علوم الانبياء و المرسلين خاتم المجتهدين لقب داده در صكوك و سجلات كه بتوقيع او مزين ميشد اين عبارت تسطير مييافت اگر چه غايبانه علماء اين دعوى را مسلم نداشتند اما هيچكس از فحول علما در اين باب با آن جناب حرفى نتوانست گفت و تاب مباحثهء او نميآوردند و تا حين وفات او را خاتم المجتهدين ميخواندند .\r\nنعش او را بندگان حضرت اعلى بعتبات عاليات سدره مرتبات فرستاده در آن اماكن مشرفه مدفون گرديد .\r\n\r\n","description":"","footnote":"","page_name":" 458 ","page_number":84},
  {"content":"\r\n\r\n\r\nوقايع سال مسرت مآل ئيلان ئيل مطابق سنهء اثنى و الف هجرى كه سال هفتم جلوس شاهى بر اورنك شاهنشاهى است\r\n نوروز اين سال همايون فال در * اتفاق افتاد و حضرت شاهى جمجاه زمستان \r\nسال گذشته را در دار السلطنهء اصفهان چنانچه سبق ذكر يافت بعشرت و كامرانى گذرانيده قريب بنوروز عالم افروز متوجه دار السلطنهء قزوين گشته در دولتخانهء مباركه نزول اجلال داشتند و تخم عدالت در زمين دل طوايف انام ميكاشتند .\r\nچون آفت سرماى دى روى بانحطاط آورده مزاج روزگار اعتدال طبيعى گرفت يعنى بهار عالم آرا بهجت فزاى خاطر گشته شمايم گلهاى بهار و نسايم عنبر آميز گلزار روزگار در دماغ جهانيان پيچيده بساتين جهان از آثار تربيت عناصر و آخشيجان نزهت و طراوت تازه يافت\r\nشعر\r\n بهار و جلوهء نوروز سلطان * دگر ره كرد عالم را گلستان \r\n صفير بلبلان نغمه پرداز * نواى عيش و عشرت كرده آغاز \r\nدر اول بهار كه خسرو فلك چهارم لواى عشرت و كامرانى در فضاى شرفخانه حمل افراخت و بتازگى عرصهء جهانرا غيرت افزاى گلزار ارم ساخت نشاط سير و شكار قزل آغاج از خاطر خطير شهريار كامكار سر زد بدين عزيمت از مقر سلطنت در حركت آمده الكاء طارم از فر قدوم موكب همايون رشك سپهر بوقلمون گرديد و در آنجا بمسامع جلال رسيد كه گيلانيان از بد سلوكى مهديقلى خان متشكيند حضرت اعلى بنابر رعايت خاطر و تأليف قلوب گيلانيان او را از حكومت معزول فرمودند احمد بيك بيكدلى را بداروغگى لاهيجان تعيين كردند .\r\n\r\nرفتن شاه عباس باردبيل و سير و شكار قزل آغاج\r\nجمعى از قورچيان شاملو تابين او را همراه كردند كه بخدمات مرجوعه قيام نمايند و جناب آصف صفات اعتماد الدوله را با مستوفيان و ارباب قلم و بسطام آقا داروغهء دفتر خانهء همايون بگيلان فرستادند كه مال و حقوق ديوانى آن ولايت را موافق قانون عدالت قرار داده اگر وجه بيحسابى در زمان خان احمد و حكام سابق معمول شده باشد رقم بطلان بر آن كشند و مهمات آن ولايت را موافق صلاح دولت قاهره و\r\n\r\n","description":"","footnote":"","page_name":" 459 ","page_number":85},
  {"content":"\r\n\r\nترقيه حال رعايا و عجزه نظام و نسق دهند و خود بنفس نفيس متوجه دار الارشاد اردبيل و سير و شكار قرل آغاج شدند فرهاد خان كه شرف استقبال يافته بود و در ركاب اقدس بخدمات قيام داشت و عليخان را از بيه پس و اميره سياوش را از گسكر تكليف شكار كردند و ايشان امتثال فرمان كرده در قزل آغاج سعادت بساط بوس دريافتند و همواره در ركاب مقدس حريم بزم اقدس بودند جناب آصفى با رفقاء بگيلان رفته در اندك روزى جمع قانونى موافق عدالت و رعيت پرورى فرار دادند و اكنون بناى مهمات آن ولايت بدان قاعده استوار و كرده آن جناب قدوه و قانون اخيار است در خلال اين حال منشور طلب از موقف جلال باسم آن جناب شرف صدور يافت و راقم حروف كه بمرافقت مأمور بود شرط رفاقت بجاى آورده در قزل آغاج بشرف پاى بوس همايون مشرف شد چون ولايت گيلان پيه پس به تصرف اولياء دولت قاهره درآمد ارادهء خاطر اشرف بر آن متعلق بود كه تمامت ولايت دارالمرز و طبرستان كه بحسب اقتضاى زمان وارثان قديم بر افتاده بطريق ملوك - طوايف در ايام فتور و انقلاب پاى از مرتبهء نوكرى فراتر نهاده بتغلب بروايتى كه بايشان نسبت ندارد دست يافته لواى خودسرى افراخته‌اند انقسام يافته از خار تسلط [ 213 
  ] ارباب عصيان پاك گردد از آن جمله گيلان بيه پس را كه تختگاه سلاطين اسحاقى و ملك موروث جمشيد خان داماد شاه جنت مكان بود و محمد امين پسر او كه وارث آن ملك بود چنانچه سبق ذكر يافت همراه خان احمد رفته در شيروان به مرض آبله فوت شد .\r\nعليخان ولد كاركيا احمد كه از ملازمان آن سلسله بود و با پسران جمشيد خان كفران ورزيده ايشان را بعنف از ملك بيرون كرده خود بتغلب بر آن ولايت استيلا يافته لواى حكومت افراخته بود و سبق خدمت و دولتخواهى در ايندودمان نداشت كه مملكتى چنين را به او بايد گذاشت خاطر الهام پذير بدان متعلق گشت كه گيلان بيه پس را نيز با گيلان بيه پيش انضمام داده به تصرف اولياى دولت قاهره درآورند چون فرهاد خان در وقتى كه بر سر خان احمد ميرفت انواع تعهدات به او كرده بود تعويق در اين امر مناسب‌تر ميديد .\r\nاما امير سياوش خان بجهة اتحاد و آشنائى كه با امير حمزه خان طالش داشت محل اعتماد ندانسته رأى و صلاح او بدين قرار يافته بود كه او را دفع نموده الكاء گسكر را كه بطوالش و آستارا پيوسته است متصرف كردند و مهم عليخان را بوقت ديگر گذارند چه محتمل است كه مردم بيه پس كه بالطبع هواخواه اويند تهييج فتنه نموده سر بچنبر اطاعت درنياورند و فتنه ايشان بگيلان بيه پيش نيز سرايت كند .\r\nبعد از مشاوره و كنگاش صلاح ديدند كه هر گاه در مقام تضييع هر كدام درآئيم موجب رميدگى ديگرى گشته متوحش ميگردند چون رأى جهان آرا بتسخير كل دارالمرز تعلق گرفته بود تغافل در كار ايشان ورزيدن مصلحت ندانسته حسب الاشارهء همايون هر دو مأخوذ و مقيد گشتند و امير شاه ملك نامى از اقرباى عليخان را با آنكه سابقه خدمت و آشنائى با بندگان حضرت اعلى شاهى نداشت و اعتماد را نميشايست حضرت اعلى جهة آزمايش گيلانيان و عيار حق شناسى ايشان ترتيب فرموده سپهسالارى كل گيلان بيه پس را به او رجوع كردند و چند نفر از مردم بيه پس كه اسم و رسمى داشتند در سلك ملازمان خاصه شريفه انتظام داده زياده از مأمول مواجب و تيول بايشان شفقت شده داروغگان جهة رشت و فومن تعيين كرده همراه گيلانيان مذكور فرستادند .\r\n\r\n","description":"","footnote":"","page_name":" 460 ","page_number":86},
  {"content":"\r\n\r\n\r\nذكر عصيان و طغيان گيلانيان و توجه عساكر نصرت قرين بتأديب ايشان و فيروزى يافتن بعون ملك منان\r\nچون مهمات گيلان بقاعدهء كه مسطور گشت قرار يافته امير شاه ملك و رفقا مقرون بشفقتهاى بىاندازه روانه شدند .\r\nاما چون بهرهء از حق شناسى و جوهر عقل نداشتند خبث طينت خود را كه دربارهء مردم گيلان عموم دارد ظاهر ساخته در مقام عصيان و طغيان درآمدند ليام و متجنده بيه پس را جمع نموده بر سر داروغهء فومن رفته او را بقتل آوردند داروغهء رشت اين خبر شنيده از اطوار مردم آنجا نيز آثار خلاف مشاهده نموده خود را از رشت بيرون انداخت و امير شاه ملك تهييج فتنه كرده بيه - پيشيان را نيز بعصيان و طغيان دلالت نمود و مردم بيه پيش قدر شفقتهاى شاهى و فراغت و عافيت ندانسته خود را در مهلكهء عصيان و طغيان انداختند از سپاهيان گيلان بيه پيش دو طايفه‌اند كه هميشه وكيل السلطنه و صاحب اختيار دولت سلاطين آنجا بوده‌اند يكى را اژدر و ديگرى را جپك ميناميدند و ميان اين دو طبقه هميشه بجهة سپهسالارى و وكالت پادشاه عداوت قديم است كه هيچيك در هنگام فرصت به ديگرى ابقا نمينمايند .\r\nدرين هنگام امير عباس از طبقه جپك و بزرگترين سپاهيان گيلان و حسب الفرمان قضا جريان حاكم لشته‌نشا بود بوسعيد نامى از طبقهء اژدر در بيشه و جنگل مقام كرده تا غايت اطاعت قزلباش ننموده از مير عباس خايف بود در اين اوقات آوازهء ياغيگرى امير شاه ملك شنيده نزد او آمده اظهار دولتخواهى خان احمد و مخالفت قزلباش كرد سفيهان خفيف عقل گيلان بر سر او جيعيت نموده بامير شاه ملك عهد و پيمان در ميان آوردند كه تا آمدن خان احمد و محمد امين خان ولد جمشيد خان وارث آن ملك كه در شيروان بود و هنوز خبر فوتش نزد گيلانيان متحقق نبود او را بزرگ و ريش سفيد كل گيلان دانسته بعد اليوم عداوت بيه پيشى و بيه پسى را كه از قديم الزمان ميانهء مردم ايندولت استمرار دارد بالفت و دوستى مبدل گردانند و بيه پيش را جهة خان احمد و بيه پس را جهت محمد امين خان [ 314 
  ] كه از مقوله برابرى ذره با آفتاب است ضبط نموده قزلباش را مدخل ندهند اين خبر بلاهيجان رسيده احمد بيك داروغه و حكام قزلباش باتفاق طالشه كولى و كيا فريدون متجندهء گيلانرا جمع نموده بمقابلهء ايشان بكنار سفيد رود رفتند احمد بيك از اطوار طالشه كولى آثار مخالفت تفرس نموده بمقتضاى حزم و احتياط عمل كرده با گروه قزلباش از گيلانيان كناره جست طالشه كولى نيز با او بدمظنه شده از يكديگر خائف بودند در روزى كه ميانه اين دو گروه مقابله واقع شد كيا فريدون كه مرد راست قول خيرخواه بود احمد بيك و گروه قزلباش را از خبث باطن طالشه كولى و مواضعه او با شاه ملك و ياغيان خبردار كرده صلاح دولت قاهره در آن دانست كه جنگ را كه در آنوقت صرفه نبود در حيز تأخير انداخته خود را از مهلكه بيرون اندازند زيرا كه طايفهء قزلباش عشر عشير گيلانى نبودند بدين عزيمت عنان از معركه پيچيده بدلالت كيا فريدون راه ديلمان پيش گرفتند طالشه كولى از رفتن احمد بيك و قزلباش خبردار شده كس نزد امير شاه ملك و بوسعيد فرستاد و ايشان از آب سفيد رود عبور كرده بمزار سيد اشرف آمدند و با يكديگر تجديد عهد و پيمان كرده در مخالفت قزلباش يكجهة گشتند امير شاهملك\r\n\r\n","description":"","footnote":"","page_name":" 461 ","page_number":87},
  {"content":"\r\n\r\nببيه پس عود نموده طالشه كولى و بوسعيد با غلبهء تمام بلاهيجان آمده باستظهار مردم بيه پس كس بطلب خان احمد بشيروان فرستادند و در لاهيجان طرح سلطنت انداخته ارباب مناصب تعيين كردند و همه روزه در خانه خان احمد جمع شده در ديوانخانه او مسندى گسترده بقطع و فصل مهمات قيام نموده شيلان ميكشيدند و دو روزه حكومت را غنيمت دانسته اصلا در مآل حال انديشه نميكردند چون اين اخبار در قزوين قرع سمع همايون گشت شعلهء غضب قيامت لهب زبانه كشيده اول ارادهء خاطر اشرف بدان متعلق گشت كه بنفس همايون متوجه دفع اينحادثه گشته بنوعى در تنبيه و تأديب آن قوم تبه روزگار توجه نمايند كه بقية السيف از خواب غفلت بيدار شده بعد اليوم حرف فتنه و آشوب بر زبان احدى جارى نتواند شد چون قابل حركت موكب همايون نبود مؤبد مؤبدان دانش ذات اشرف را از اين اراده منصرف ساخته فرهاد خان را مقرر نمودند كه از راه كوهدم كه ما بين بيه پس و پيه پيش است رود و اللّه قلى بيك قورچى باشى را با جمعى از قورچيان عظام مقرر شد كه بديلمان رفته باحمد بيك و كيا فريدون ملحق گشته از راه شيمه رود بگيلان رفته باتفاق سزاى متمردان هر دو گيلان در كنار ايشان نهاده عرصهء آن ولايت را از خار تعرض ارباب عدوان و طغيان پاك گردانند فرهاد خان عرض نمود كه جرأت و جسارتى كه از مردم بيه پيش واقع شده باستظهار مردم بيه پس است اگر عنايت شهريارى شامل حال عليخان گشته درينمرتبه از تقصير او گذشته حكومت بيه پس را بدستور به او ارزانى فرمايند و رفيق اين دولتخواه نمايند سلك جمعيت اين گروه از يكديگر پاشيده مىشود و مهم بيه پيش بر وجه دلخواه به آسانى صورت مييابد وجود كفيل نيك و بد مشار اليه شد كه اگر از او امر ناپسندى كه خلاف بندگى و اطاعت و متابعت باشد مشاهده افتد دفع آن دشوار نيست و درين باب مبالغه بسرحد افراط رسانيد و حضرت اعلى طوعا او كرها بصوابديد او عمل فرموده عليخانرا از حبس بيرون آورده بخلع فاخره سرافراز كرده بفرهاد خان سپرده رفيق او كردند و حكومت و امير الامرائى گيلان بيه پيش بفرهاد خان تفويض يافته درين سال مشار اليه بخطاب مستطاب فرزندى بين الاقران سربلندى يافت بالجمله خان مشار اليه با شوكت و حشمت تمام از راه كوهدم و قورچى باشى از راه ديلمان روانه شدند آوازه ورود عساكر اقبال تزلزل به حال طاغيان گيلان انداخته بوسعيد و طالشه كولى را باتفاق منصور منكال كه از جمله ياغيان بود بمقابله لشكر ديلمان فرستاده كه راه شيمه رود را كه از ديلمان بلاهيجان ميرود و راهى است در نهايت صعوبت از غايت تنگى و كثرت لاى و بيشه عبور زياده از يك سوار از مضايق آن بغايت دشوار است مسدود ساخته بدفع لشكر قزلباش پردازند و خود اراده داشت كه بامير شاه ملك ملحق گشته باتفاق مردم بيه پس راه كوهدم را استحكام داده فرهاد خان و آن جماعت را از دخول گيلان مانع آيند قورچيان غظام چون شنيدند كه طالشه كولى بشيمه رود آمده مضايق راه را بچپر زدن و چوبهاى بزرگ انداختن كه [ 315 
  ] باصطلاح گيلانيان بنه برميگويند استحكام ميدهد و مستعد رزم و پيكار است هنوز فرهاد خان در كوهدم بود كه جمعى از قورچيان كه مقدمة الجيش ديلمان بودند پاى جلادت پيش نهاده بقراولان لشكر ياغى رسيده جنگ در پيوستند و شكست بايشان داده دربند نخستين را كه بنه بر كرده تفنگچى بسيار در آنجا گذاشته بودند از دست ياغيان گرفته پيش رفتند قورچى باشى در بقيهء لشكر بنيروى دولت قاهره پيش رفته شكست بر لشكر بد عهد گيلانى افتاده ببيشه و جنگل پراكنده شدند منصور منكال كشته گشته طالشه كولى خود را به جاهاى سخت كشيده عساكر منصوره از مضايق آن راهها سپاهيانه گذشته تا لاهيجان در محلى توقف ننموده آخر روز به شهر رسيدند بوسعيد كه خبر انهزام طالشه كولى و تفرق لشكر گيلانى و آمدن قورچيان شنيده بود سراسيمه از لاهيجان خود را به\r\n\r\n","description":"","footnote":"","page_name":" 462 ","page_number":88},
  {"content":"\r\n\r\nبيشه‌هاى گيلان رسانيده مختفى شد مجملا تفرقه و آشوب در شهر پديد آمده شهر را خالى گذاشته بودند و از لاهيجان كس نزد فرهاد خان فرستاده او را از فتح لاهيجان خبر دادند و قورچى باشى لشكريانرا از نهب و غارت منع نموده باستمالت رعيت پرداخت مردم شهر يك يك و دو دو جمع شدند فرهاد خان اگر چه از سبقت قورچيان و از فتح لاهيجان آزرده گرديد زيرا كه ميخواست اين فتح بسعى او تيسير پذيرد اما ظاهرا اظهار بشاشت و خرمى كرده عليخان را با جمعى ببيه پس فرستاد و چون در خدمت اشرف متعهد نيك و بد او شده بود گوش او را بدرر نصايح ارجمند گرانبار گردانيده در ثبات عهد و ميثاق و رسوخ يكجهتى و اخلاص سفارشات بليغ فرموده\r\nمصراع\r\n « با سيه دل چه سود گفتن وعظ » \r\nو خود متوجه لاهيجان شده بعساكر منصوره ملحق گرديد و حقيقت بعرض اشرف اعلى رسانيده قورچى باشى و قورچيان چند گاه در لاهيجان توقف نموده در تفحص و تجسس ياغيان و خدماتيكه روى ميداد حسب الصلاح دولت قاهره سعى موفور بظهور ميآوردند بعد از آنكه خاطر از مهمات آنجا جمع شد قورچى باشى و قورچيان بقزوين آمدند و فرهاد خان بانتظام مهمات گيلان و استمالت گيلانيان پرداخته لواى عدالت و مملكت دارى مرتفع ساخت و عليخان كه به بيه پس رفت مردم بيه پس همگى بالطبع خواهان او بودند بر سر او جمعيت نموده از امير شاه ملك جدا شدند و امير شاه ملك كه احوال خود را بدين منوال مشاهده نمود چون فتنهء او باعث استخلاص عليخان شده بود به همان اعتماد نموده نزد عليخان آمده و عليخان چاره بجز گرفتن و كشتن او نداشت و تغافل در آن نمودن در نظر مردم مشتبه بعدم اطاعت و اخلاص ميشد او را بقتل آورده سرش را بلاهيجان نزد فرهاد خان فرستاد تا آخر اينسال با فرهاد خان بمدارا سلوك ميكرد اگر چه زياده از يك بار او را نديد اما لوازم خدمتكارى ازو بتقديم ميرسيد در اواخر اين سال كه مهم آن نااعتماد فى الجمله استحكامى يافت همان خبث باطن و نمكحرامى ظاهر ساخت تغيير سلوك داد و در مقام عصيان درآمد تا آنكه دفع فتنهء او بر ذمت همت لازم شد و تتمهء احوال او و طالشه كولى و بوسعيد در قضاياى سال آينده از مساعدت بخت مأمول است .\r\n\r\nذكر لشكر كشيدن عبدالله خان بخوارزم و آمدن عبد المؤمن خان پسرش بخراسان و قضايائيكه در اورگنج و خراسان بوقوع پيوست\r\nهر چند صادرات احوال سلاطين اوزبك مناسب سياق تاريخ وقايع ايران نيست اما بنابر ارتباط سخن از ايراد آن چاره نبود بالجمله مرقوم قلم بيان گرديده كه ميانهء نور محمد خان بن ابوالمحمد خان والى اورگنج و حاجى محمد خان بن عطا خان پادشاه خوارزم كه از يك طبقهء سلاطين اوزبك اولاد شيبان بن جوجى بن چنگيز خان و بنى اعمام يكديگرند بر سر ولايت نسا منازعه واقع شد نور محمد خان پناه بعبد اللّه خان برده در استرداد ولايت نسا از او استعانت جستهء ولايت مرو را بدينجهت پيشكش\r\n\r\n","description":"","footnote":"","page_name":" 463 ","page_number":89},
  {"content":"\r\n\r\nاو كرد و عبداللّه خان مرو را متصرف شده در حصول مطلب او دفع الوقت كرده بتغافل گذرانيد زيرا كه منازعهء ايشان با يكديگر موافق مطلب عبد الله خان بود و نور محمد از امداد عبدالله خان مأيوس گشته بلكه از عبدالمؤمن خان پسرش خايف و هراسان بود بيرخصت از اردوى عبدالله [ 316 
  ] خان بيرون آمده رو بولايت خويش آورد .\r\n\r\nآمدن نور محمد خان والى اورگنج خدمت شاه عباس بنپاه\r\nعبد اللّه خان كه همگى همتش بتسخير ولايت خراسان و خوارزم مقصور بود و اتحاد و دوستى سلاطين اورگنج با حضرت اعلى شاهى ظل - اللهى مكروه خاطرش مينمود منازعهء ايشان را با يكديگر غنيمت دانسته درين سال حضرت اعلى را مشغول مهمات دارالمرز يافته انتهاز فرصت نموده و عبدالمؤمن خان بعزم تسخير ابيورد و نسا و نيشابور بخراسان آمده عبداللّه خان لشكر بخوارزم كشيد و چون عبد المؤمن خان بمرو رسيد اوزبكيه بايمان كه در ملازمت نور محمد خان بودند از بيم جان و نهب اموال طريق بيوفائى مسلوك داشته بعبد المؤمن خان پيوستند و كليد قلعه باستقبال فرستادند و نور محمد خان بيوفائى لشكر و تسلط دشمن مشاهده نموده در آن ولايت مجال اقامتش نماند بدلالت حافظك سلطان خبوشانى خود را از آن ولايت بيرون انداخته روى ارادت بآستان سدره نشان شاهى آورد حضرت اعلى مقدم او را گرامى داشته شاهزادهء نامدار محمد باقر ميرزا با جناب اعتماد الدوله و بعضى امراء و خواص و مقربان تا يك فرسخ باستقبال او فرستادند و نور محمد خان چون بشاهزاده رسيد از اسب پياده شد با شاهزاده رسم معانقه بجاى آورد و بدولتخانه همايون آمده در ايوان چهل ستون بشرف ملازمت نواب همايون مشرف شد و حضرت اعلى از روى اشفاق و برادرى با او سلوك كرده وكلاء ديوان حسب الفرمان قضا جريان نزل و ساورى و ما يحتاج بر وجه لايق مرتب داشتند و رفيق بزم خاص و معاشر و همصحبت همايون گرديد .\r\nاما عبدالمؤمن خان چون خاطر از مهم ابيورد و چهجه و مهنه و نسا و باغباد و درون و آن حدود جمع كرده در حيز تسخير كشيد متوجه قلعه نيشابور گشته در وقتى كه هنوز محصولات بحصاد نرسيده ذخيره در قلعه بسيار كم شده بود آمده قلعه را مركزوار در ميان گرفت و درويش محمد خان با غازيان روملو و تفنگچيان اصفهانى كه بحراست قلعه نيشابور مأمور بودند برج و باره و فيصل و دروازه را قايم كرده بمدافعه مشغول گشتند و خبر محاصره نيشابور بمسامع جلال رسيد .\r\nچون فرهاد خان و قورچى باشى و اكثر عساكر منصوره در گيلان بدقع ياغيان مشغول بودند توجه خراسان چند روزى در عهده تعويق ماند و عبدالمؤمن خان در تسخير قلعهء مذكور اهتمام غير محصور بجاى آورده چند مرتبه يورش نمود دلاوران قلعه سپر مخالفت در روى كشيده مردانه محافظت قلعه نموده احدى را راه بقلعه ندادند و بسيارى از بهادران اوزبكيه در آن يورشها بر خاك هلاك افتاده كارى نساختند نقابان نقب به زير برجى از بروج برده برج را خالى كرده باروط پر ساختند و در اول شب آتش داده باروط آن برج را از يكديگر ريخته رخنها پديد آمد و اوزبكيه هجوم نموده قريب سيصد چهار صد نفر از آن رخنه‌ها به بالا دويده به شهر داخل شدند .\r\nدرويش محمد خان كه خبر ويرانى برج و داخل شدن اوزبكيه شنيد همان لحظه با جمعى از دليران روملو و مير فتاح و تفنگچيان اصفهانى مشعلها روشن ساخته خود را برخنه‌هاى آن\r\n\r\n","description":"","footnote":"","page_name":" 464 ","page_number":90},
  {"content":"\r\n\r\nبرج خراب رسانيده غلولهء تفنگ بر مثال تگرگ بر اوزبكيه ريختند تا عقب ايشان از آمدن گسيخت و در آن رخنه‌ها مانند سد سديد ايستاده جنگهاى مردانه كردند ديگر احدى مجال دخول نيافت اما جمعى از اوزبكيه كه داخل شهر شده بودند چون از عقب كومك نرسيد در كوچه‌ها پراكنده شده غازيان روملو و تفنگچيان و اهل نيشابور سرهاى كوچه‌ها را گرفته يك يك را از پا در مىآوردند و تا نصف شب بين الفريقين جنگ و جدال بود تا آنكه ده بيست نفر از بهادران نامى كه يكدو نفر از ايشان از احفاد سلاطين و معتبران اوزبكيه بودند زنده گرفتار شدند تتمه بقتل رسيدند و در آن شب تا صبح كار كرده آن برج را تعمير نموده استحكام دادند و عبداللّه خان از اين واقعه بىآرام گرديد و دوست و دشمن بمردانگى و قلعه دارى درويش محمد خان و صفاهانيان آفرين كردند و فى الواقع در ازمنهء سابقه كمتر وقوع يافته كه پادشاهى چهار ماه در پاى قلعه سعى نموده برجى را خراب كرده مستعد يورش شده باشد و تا سيصد نفر داخل قلعه شده باشند و باز قلعه داران هجوم كرده رخنه را بدست آورده محافظت نمايند و شهر به آن بزرگى را از شر دشمنى چنان نگاه داشته باشند .\r\nبالجمله اوزبكيه از فتح و ظفر مأيوس گشته به اشاره و تحريك عبدالمؤمن خان در پاى قلعه فرياد زدند كه اگر فلان سلطان و فلان بهادر كشته نشده‌اند ايشان را زنده نگاه داشته ضايع نكنيد كه ممكن است كه اهل قلعه به اين وسيله نجات [ 317 
  ] يافته از غضب و سخط خان ايمن گردند .\r\nچون چند نفر از غازيان روملو كه يكى از ايشان با درويش محمد خان قرابتى داشت در اول حال بدست اوزبكيه گرفتار شده زنده نگاه داشته بودند درويش محمد خان نيز آن جماعت را زنده نگهداشت كه در وقت خود به كار آيند و در خلال اين حال از شاهويردى عباسى دست درازى بممالك محروسه شاهى واقع شده على الغفله بر سر اغورلو سلطان بيات كه در بروجرد بود آمده با او محاربه نموده او را بقتل رسانيد و از اين جهت نائرهء غضب پادشاهى اشتعال پذيرفته تأديب و تنبيه او كه در قرب جوار ممالك واقع و فى الحقيقة دشمن خانگى بود بر ذمت همت شاهانه لازم مينمود نهضت همايون بجانب لرستان واجب شد و رقم اشرف باسم درويش محمد خان عز اصدار يافته از مشاغلى كه روى داد او را آگاه گردانيدند و اعلام نمودند كه چون در سال آمدن ما بخراسان ميسر نيست و جمعى كثير از غازيان روملو و صفاهانى و اهل و عيال و ناموس قزلباش در نيشابور است از روى عقل و دانشى كه دارد با عبدالمؤمن خان مدارا كرده طرح صلحى افكنده خود را بهر طريق تواند بعراق اندازد و اهل و عيال را از آنجا بسلامت بيرون آورد كه نيشابور به جائى نميرود و هر گاه مقدر الهى باشد باز به آسانى بدست ميآيد و شاهقلى خلفاى برادر درويش محمد خان را طلب نمودند و اين رقم را به او دادند كه به نيشابور فرستد .\r\nمشار اليه انكار اين معنى نموده قبول فرستادن اين رقم نكرده گفت ما در طريق اخلاص و صوفيگرى جان باختن در راه ولينعمت و مرشد كامل سرمايهء نيكنامى و افتخار ميدانيم برادرم تا جان در بدن و رمقى در تن داشته كشش و كوشش نموده قلعه را نگاه دارد و بعد از آنكه ضعف به حال او راه يافته از مصادمه و قلعه دارى عاجز آيد در راه دين و دولت شربت شهادت چشيده نام نيك در صفحهء جهان بيادگار بگذارد نواب كامياب اشرف بلفظ گهربار فرمودند كه اگر اين همه سعى و جانسپارى بجهة استرضاى خاطر ماست هر گاه ما چنين امرى كنيم رضاى ولى نعمت جستن در طريق اخلاص اولى است چون دار السلطنه هرات كه تخت خراسانست و مشهد مقدس معلى مدفن\r\n\r\n","description":"","footnote":"","page_name":" 465 ","page_number":91},
  {"content":"\r\n\r\nحضرت امام ثامن ضامنست با اكثر محال در تصرف مخالفان اوزبكيه است بر سر نيشابور اينهمه تلاش نمودن و اهل و عيال بباد دادن چه نتيجه ميدهد اگر خداى تعالى خواسته باشد كل ممالك خراسان بآسان‌ترين وجهى كه در مخيلهء احدى خطور نكند بدست ما خواهد درآمد و الا سعى بيفايده نمودن با فلك ستيزه كردنست و آخر الامر آنچنانكه بر زبان الهام بيان آن حضرت گذشته بود بظهور آمد .\r\nالقصه بعد از مبالغه بسيار يكى از مخلصان جان نثار حامل آن منشور اقبال گشته بسبزوار برده از آنجا بكس مجهولى داده به نيشابور فرستادند و درويش محمد خان از حقيقت حال آگاه گرديد اما تا در قلعه آذوقه بدست ميآمد و قوت لايموتى داشتند دست و پائى ميزدند .\r\n\r\nصلح درويش محمد خان با عبدالمؤمن خان\r\nبعد از آنكه از فقدان آذوقه كار بر اهل قلعه دشوار شد گفتگوى صلح بميان آورده بهادران اوزبكيه را كه گرفتار شده بودند وسيلهء آن ساختند و عبدالمؤمن خان كه از امتداد زمان محاصره و تلف شدن سپاه بتنگ آمده بود و بسيارى از جنود اوزبكيه ضايع شده بودند و صورت فتح و ظفر مطلقا چهره نميگشود اين معنى را فوز عظيم دانسته عهد - نامه نوشت كه هر گاه درويش محمد خان دست از قلعه نيشابور باز داشته روانه عراق گردد از سپاه اوزبكيه ايمن است و بمال و جان و ناموس ايشان تعرضى نخواهد رسيد و او نيز غازيان روملو را كه گرفتار شده بودند وسيلهء صلح ساخته شرط نمودند كه از جانبين گرفتاران را اطلاق نمايند چند روز در اين گفتگو بسر رفت و درويش محمد خان و اهل قلعه بعهد و پيمان اوزبكيه اعتمادى نداشتند زيرا كه قريب به دو هزار كس از اوزبكيه در مدت محاصره بقتل آمده بود و با كل اوزبك خونى شده بودند و معذلك از غدر و كيد عبدالمؤمن - خان ايمن نبودند بالاخره پيمانرا بايمان مغلظ مؤكد گردانيدند و از جانبين شرايط عهد و پيمان استحكام يافته درويش محمد خان و مردم او با خانه كوچ و اهل و عيال از دروازهء عراق بيرون آمدند عبدالمؤمن خان خود با كل سپاه آراسته در آن روز بمشاهده لشكر قزلباش سوار شده بود چون لشكر قزلباش مشاهده سپه آرائى او كرده دست از جان شسته مستعد رزم و پيكار ايستادند و سيصد نفر تفنگچى قدر انداز صفاهانى كه همراه بودند فتيله‌هاى تفنگ روشن ساخته مترصد محاربه بودند از اين طرف اوزبكيه كه اكثر پسر و برادر [ 318 
  ] و اقوام ايشان در ايام محاصره بقتل آمده بودند اراده نمودند كه نقض عهد نموده از قزلباش انتقام كشند عبدالمؤمن خان با ريش سفيدان كنگاش نموده عقلاء آن طبقه گفته بودند كه اين جماعت يكهزار نفسند همگى دل از جان برداشته تا جان در بدن دارند كارزار مينمايند و بندق اندازان ماهر بيهمال در ميان ايشان هستند تا دو سه هزار كس از ما بقتل نرسد ايشان مقهور نميگردند و معذلك بدنامى نقض عهد و پيمان لايق رتبه سلطنت نيست اولى اين است كه وفا بعهد و پيمان نموده متعرض اين جماعت نشويم عبدالمؤمن خان را اين راى پسند افتاده انديشهء غدر از دل بيرون كرد اما كس فرستاده درويش محمد خان را در سر اسب طلب نمود كه ما را كورنش نموده راهى شود جماعت روملو و تفنگچيان او را از رفتن مانع آمدند و مشار اليه بملاحظه آنكه مبادا نرفتن او بجبن و بددلى مهمول گردد تكيه بر اقبال بيزوال شاهى كرده با سه چهار نفر از قشون و لشكر جدا شده بمقابل عبدالمؤمن خان رفت و امراء او را پيش برده كورنش فرمودند عبد المؤمن خان زبان تحسين و آفرين به دو گشوده گفته\r\n\r\n","description":"","footnote":"","page_name":" 466 ","page_number":92},
  {"content":"\r\n\r\nبود كه نمك ولى نعمت بر تو حلال باد كه در عالم اخلاص و نوكرى و لوازم مردانگى هيچ تقصير نكردى اما اسب سوارى درويش محمد خان را با زين مرصع طمع كرده از يابوهاى كوتل خود اسبى به او داده بود درويش محمد خان رخصت يافته در آن روز تا شب راه قطع نموده خود را بحدود سبزوار رسانيدند و از آنجا راه عراق پيش گرفته وقتى كه رايات نصرت آيات از لرستان معاودت نموده بود بقزوين رسيده بشرف ملازمت اشرف مشرف شدند و در ازاء اين خدمت ايالت گيلان و لاهيجان و امير الامرائى آنجا به او شفقت شد بعد از آمدن درويش محمد خان عبدالمؤمن خان اراده تسخير سبزوار نموده چون زمستان رسيده بود خود بمشهد مقدس رفت و جمعى از امراى اوزبكيه را بر سر سبزوار فرستادند و محمد مؤمن سلطان نوادهء مير شمس الدين على سلطان سبزوارى كه حاكم آن ولايت بود و اندك آذوقه از محال قريبه شهر جمع آورده ارك را استحكام داده بود و چند روز محافظت شهر نيز نموده سبزواريان به قدر قوت و توان بلوازم قلعه‌دارى پرداختند و عبدالمؤمن خان از طول مكث خراسان دلگير گشته روى توجه بجانب بلخ آورده كس نزد امرا فرستادند كه در تسخير سبزواريان پيغام دادند كه پادشاه قزلباش درينسال بخراسان نيامد و عبدالمؤمن خان كه سفاك بيباكى است در مشهد مقدس نشسته و مبادا از اصرار سبزواريان در مخالفت او تافته شده خود بدين صوب نهضت نمايد و آتش بيداد درين - ولايت افروزد اصلح به حال شما آنست كه درين سال با او مدارائى كنيد بعد از آمد شد سفر اقرار دادند كه حاكمى كه عبدالمومن خان بجهة سبزوار تعيين نموده بميان ايشان رفته تا ششماه مهمان باشد و دخلى در مملكت نداشته باشد بعد از انقضاى وعده اگر لشكر قزلباش آيد حاكم اوزبك سر خود گيرد و الا حاكم حال بيرون رفته داروغه اوزبك بحكومت قيام نمايد سبزواريان جهة استخلاص خود از تنگناى محاصره راضى بمصالحه مذكوره شدند و از جانبين عهد و ميثاق تأكيد يافت و ندر بهادر نامى از اعيان اوزبكيه كه بحكومت و داروغگى سبزوار تعيين يافته بود باتفاق موسى ميرزا با پنجاه نفر به شهر آمدند و لشكر اوزبك كوچ كرده از عقب عبدالمؤمن خان رفتند و در حدود جام به او رسيدند حقيقت مهم سبزوار بنوعى كه گذشت عرض كردند چنين مسموع شد كه عبدالمؤمن خان زبان اعتراض بامراء دراز كرده بمصالحه مذكور انكار كرد بالجمله محمد مؤمن سلطان منازل جهة سكنى ايشان تعيين نموده ساورى ماه به ماه سرانجام مينمود و يكدو مرتبه بين الجانبين ملاقات واقع شد ملازمان حاكم از تحصيل ساورى اندك بىاعتدالى برعايا ميكردند و ميخواستند كه آثار تسلط و اقتدار ظاهر ساخته از هر كس آزرده مىشدند تهديدات نموده انتظار انقضاى موعد مىكشيدند و سبزواريان كه شيعه فطرى بودند در كوچه و بازار طعن تسنن باوزبكيه نموده جاهلان ايشان بتعصب مذهب اظهار سب و رفض دشنام ميدادند و بوكده و شمشير كشيده بىاعتدالانه سلوك ميكردند دو سه مرتبه محمد مؤمن سلطان كس نزد ندر بهادر فرستاد كه مردم خود را منع نمايند كه در كوچه و بازار تردد [ 319 
  ] نكنند و در مقام آزار و اضرار سبزوارى نبوده باشند او معذرتها گفته بىاعتدالى را بعوام الناس سبزوارى اسناد ميكردند .\r\nالقصه سبزواريان از تسلط و بدسلوكى ايشان بتنگ آمده ميانه فريقين بفساد انجاميد و بهيچوجه با يكديگر نميآميختند چند گاه اوزبكيه از شهر بيرون رفته در رباطى كه در چهار فرسخى ما بين شهر و سنك كليدر واقع است مسكن گرفته آن را قلعه گونه كرده خود را در آنجا محافظت نمودند ميرزا محمد مومن سلطان و سبزواريان بودن ايشانرا در آن مكان مصلحت ندانسته ايشان را گاه بملايمت و مردمى و گاهى بمبالغه و تكليف عنيف بآمدن شهر راغب ساخته آوردند اما به همان\r\n\r\n","description":"","footnote":"","page_name":" 467 ","page_number":93},
  {"content":"\r\n\r\nدستور جهلاى اوزبكيه در مقام ناهموارى و تهديد بودند و ريش سفيدان مدارائى مىكردند تا آنكه سبزواريان در مقام دفع آن جماعت شدند و ايشان بتنك آمده راه فرار مىجستند سبزواريان هجوم نموده موسى ميرزا را بدست آورده بىاختيار ساختند و شروع درگرفت و گير اوزبكيه شد جماعت اوزبك يراق بسته اندك دست و پائى زدند چون با هجوم عام نميتوانستند بر آمد رضا به قضا داده جمعى دستگير شدند محمد مؤمن سلطان اين معنى را به خدمت اشرف عرض نمود ندر بهادر را نگاهداشته موسى ميرزا را با گرفتاران بپايهء سرير اعلى فرستاد نواب كامياب اشرف اين پيمان شكنى را از سبزواريان پسنديده نداشتند و فرمودند كه هر گاه ميانه شما و ايشان تعيش صورت نمىبست ايشانرا عذر خواهى نموده روانه ولايت خود ميبايست كرد بالجمله موسى ميرزا را نوازش بسيار فرموده او را با رفقا رخصت انصراف دادند و يكى از قورچيان عظام را همراه كردند كه در ممالك محروسه علوفه و اقامت بايشان داده باعزاز و احترام روانه نمايند قورچى مذكور حسب الامر الاعلى ايشانرا بمشهد مقدس برده به حاكم آن جا كه در آنوقت خداى نظر بهادر بود سپرده قبض ستاده به نظر اشرف رسانيد اما عبدالمؤمن خان كه كينه سبزواريانرا بجهة رفض و غلوى تشنيع در دل داشت اين معنى را علاوه كينهء ديرينه ساخت و در سال ديگر چنانچه مرقوم كلك بيان ميگردد و از ايشان انتقام كشيده بخذلان دنيا و آخرت گرفتار آمد و عاقبت شئامت او بروزگار آن عايد گشت اما عبد الله خان كه لشكر بخوارزم كشيده بود بعد از محاربات كه تفصيل آن مناسبت سياق تاريخ احوال ايران نيست بر حاجى محمد خان ظفر يافته اوزبكيه اورگنج از بيم جان و نهب و غارت اموال كه نزد ايشان اعزاز جانست يا از عدم قدرت على اى حال با پادشاه خود طريق بيوفائى مسلوك داشته زياده سعى و اهتمامى در جنگ نكردند و مغلوب عبدالله خان گشته اكثر طريق اطاعت و متابعت او مسلوك داشتند حاجى محمد خان از سپاهى و رعيت آن ولايت مأيوس گشته چارهء بجز فرار نيافت و بلطايف الحيل باتفاق عرب محمد سلطان پسر بزرگتر خود و سونج\r\n\r\nآمدن حاجى محمد خان پادشاه خوارزم بقزوين باستمداد از شاه عباس\r\nمحمد سلطان پسر كوچك و برندق سلطان پسر زاده و بابا جان سلطان برادر زاده‌اش و چهل پنجاه نفر از ملازمان معتمد خود را بميان تركمانان ايل صاين خانى كه در حدود استرآباد مقام دارند انداخته از آنجا احرام شرف ملازمت اشرف بسته روى توجه بپايهء سرير اعلى نهاد و در هنگاميكه موكب همايون در سفر لرستان بود بدار السلطنهء قزوين رسيد نواب كامياب اشرف از آمدن او خبردار گشته مقرر شد كه در قزوين منازل مرغوب جهة ايشان تعيين نموده و ساورى سرانجام نمايند كه چند روزى از رنج راه و مشقت سوارى گاه و بيگاه آسوده استراحت نمايد و مشار اليه چند روزى در قزوين باستراحت پرداخته منتظر ورود موكب همايون بود تا آنكه در روزى كه بندگان اشرف بفيروزى و اقبال به شهر تشريف آوردند اول بديدن حاجى محمد خان به منزل او تشريف برده با او پدر فرزندانه ملاقات نمودند و پرسشهاى دوستانه و نوازشهاى مهربانانه بظهور آورده همت و الا مصروف آن داشتند كه اگر برضاى الهى مقرون باشد يك مرتبه ديگر او را و نور محمد خان را بر سرير سلطنت خوارزم و اورگنج متمكن سازم و اين استدعا در درگاه الهى درجهء قبول يافته بالاخره هر دو بيمن معاونت و امداد اين دودمان ولايت نشان بملك موروث خود تمكن يافته كامياب دولت گشتند چنان كه هر يك در مقام خود رقمزدهء كلك بيان خواهد شد و ما تشاون الا ان يشاء اللّه .\r\n\r\n","description":"","footnote":"","page_name":" 468 ","page_number":94},
  {"content":"\r\n\r\n\r\nذكر توجه موكب نصرت نشان بجانب لرستان و بيان قضايا كه در آن سفر ميمنت اثر بتقدير خالق بشر بوقوع پيوست\r\n[ 320 
  ] بر ضماير طالبان فطنت مآثر حديث و اخبار و بزم آرايان محافل سير و آثار پوشيده نماند كه هر چند مقصود از تسويد اين اوراق شرح حالات زمان فرخنده نشان حضرت اعلى است اما بجهة رابطه سخن ذكر مجملى از احوال ولاة لرستان رقمزده كلك بيان ميگردد .\r\n\r\nذكر حكام لرستان\r\nمجملا طايفه لر كوچك كه در ولايت خرماباد و خاوه و الشتر و صد مره و هذمين اقامت دارند از قديم الايام بتشيع فطرى و ولاى اهل بيت طيبين و طاهرين موصوفند و مؤلف نزهة القلوب شرح قصبات و مواضع لر كوچك را بتفصيل مرقوم نساخته آنچه معلوم ذرهء حقير گشته ولايت مذكور بر جانب جنوبى عراق واقع گشته عرض آن يكطرف بولايت همدان و قلمرو عليشكر متصل و طرف ديگر بالكاء خوزستان پيوسته طول آن از فصبهء بروجرد و تا حدود بغداد و ساير محال عراق عرب قريب يكصد فرسخ است و صاحب تاريخ جهان آرا نوشته كه طايفهء لر كوچك احشامات متفرقه بودند كه به آن سرزمين جمع آمده مسكن گرفته‌اند و حقوق ديوانى ايشان خاص دار الخلافه بغداد بوده و در شهور سنهء ثمانين و خمس مائة بجهة بىسويتى كه ميانهء ايشان واقع بوده حسب الصلاح يكديگر شجاع الدين خورشيد بن ابوبكر بن محمد بن خورشيد از قبيله حسكردى كه بصفات حسنه اتصاف داشته بر خود والى و امير گردانيده‌اند و او بحسن سلوك و كاردانى بر آن ولايت استيلا يافته در ميانه الوار حاكم و فرمانروا گشت جماعت الوار حكومت او را پذيرفته از وفور عدالت و محاسن اطوار بخانوادهء او پير مريدانه سلوك مينموده‌اند و اولاد شجاع الدين مذكور را بين الجمهور عباسى مينامند و وجه تسميه معلوم نيست ايشان خود را به حضرت عباس بن على ابن ابيطالب عليه السلام منصوب ساخته به اعتقاد الوار اولاد آن حضرت ميشمارند چون ماليهء ايشان خاص دارالخلافه بوده ميتواند بود كه آن طايفه را بدينجهت عباسى گويند .\r\nبالجمله على اختلاف الروايات شاه رستم نامى از آن طبقه در اوان جهانگيرى و زمان خروج و ظهور حضرت خاقان سليمان شأن چنانچه در صحيفه اول در طى احوال آن سلطان سلاطين نشان مرقوم گشته بپايه سرير همايون آن حضرت آمده تربيت و نوازش يافت و حكومت ملك موروث برو مسلم گشت چون طويل اللحيه بود خاقان سليمان شأن لحيه او را بدرر و لئالى ترصيع ساخته بدان هيئت به نظر همايون آن حضرت ميآمده و از آن تاريخ اولاد او نسبت بدين خاندان ولايت نشان بعضى اوقات طريق اطاعت سپرده آثار اخلاص و بندگى بظهور ميآورده‌اند و بعضى اوقات عصيان و طغيان ورزيده دست درازى بحواشى قلمرو عليشكر مينموده‌اند در زمان شاه جنت مكان امير جهانگير ولد شاه رستم ماضى بىاعتدالى از حد گذرانيده مستوجب تنبيه و تأديب گرديده بود شاه جنت مكان عبدالله خان استاجلو را كه در آنوقت امير الامراى آن سرحد بود به تنبيه او مأمور فرموده بودند و او در سنهء تسع و اربعين و تسعمائة بر سر امير جهانگير مزبور رفته بنيروى دولت و اقبال او را بدست آورده مقتول ساخت و بنوعى در قلع و قمع ايشان كوشيد كه خانوادهء\r\n\r\n","description":"","footnote":"","page_name":" 469 ","page_number":95},
  {"content":"\r\n\r\nايشان بباد غارت و تاراج رفته دقيقهء از دقايق بيحرمتى فرو نگذاشت و اولاد او شاه رستم و محمدى ببغداد گريختند از سادات رفيع الدرجات بدلايل امير شاه قاسم كه مسكن او بولايت ايشان اقرب و صبيهء امير جهانگير در حبالهء او بود از خدمت اشرف التماس عفو تقصيرات آن سلسله نمود شاه جنت مكان رقم عفو بر جرايد اعمال بازماندگان كشيدند و ايشان استمالت يافته التجاء بسايهء اقبال پادشاهى آوردند شاه جنت مكان الكاء لرستان را ميانهء هر دو برادر قسمت نموده ايشان باتفاق يكديگر بحكومت ملك موروث قيام مينمودند شاه رستم بر جادهء اخلاص مستقيم بود .\r\nاما محمدى از جهالت و نادانى بشيوهء ارباب تمرد و عصيان سلوك ميكرد امير خان موصلو حاكم همدان حسب الفرمان قضا جريان بر سر او رفته او را گرفته بپايهء سرير اعلى فرستاد و مدتها در قلعهء الموت محبوس بود در اواخر زمان حيات شاه جنت مكان او را از قلعه بيرون آورده ارادهء خاطر اشرف آن بود كه روانه ولايت خود نمايد محمدى مذكور توهمى به خود راه داده بيرخصت از درگاه معلى فرار نموده بلرستان رفت و از آنجا عريضهء ضراعت آميز بدرگاه معلى فرستاده اظهار بندگى كرد شاه جنت مكان نيز عذرپذير گشته او را از يأس و سطوت قاهره اطمينان دادند و اين مقدمات چون در طى وقايع زمان شاه جنت [ 321 
  ] مكان سهوا ايراد نيافته بود بنابر مناسبت احوال در اين مقام ثبت افتاد .\r\nالقصه بعد از ارتحال شاه جنت مكان كه روميه نقض عهد نموده لشكر بولايت عجم ميفرستادند اولاد محمدى مذكور بمصلحت وقت عمل نموده با روميه مدارا كرده حفظ قبايل و عشاير الوار ميكردند تا آنكه شاهويردى ولد محمدى در اواخر زمان نواب شاهزاده مغفور سلطان حمزه ميرزا و او ايل جلوس بندگان حضرت اعلى شاهى ظل اللهى بوفور رشد و كاردانى حكومت ولايت موروث يافته زياده از آبا و اجداد شوكت و اقتدار ظاهر ساخت و در سالى كه جغال اغلى لشكر از بغداد بنهاوند كشيده در آنجا قلعه ساخت و آتش نهب و غارت در آن ولايت افروخت بسيارى از قبايل و احشامات رعيت قراالوس قلمرو عليشكر خود را بجبال لرستان كشيده پناه بشاهويردى بردند و او اكثر قبايل قراالوس را در الكاى خود جاى داده رعيت خود گردانيد و بروميه توسل جسته اظهار اطاعت و انقياد بيگلربيگى بغداد كرد و بازگشتى بپايه سرير اعلى ننمود بعد از آنكه ميانهء نواب اعلى و روميه صورت صلح روى نمود شاهويردى مذكور چون چند سال بخودسرى برآمده بود اطاعت احدى برو دشوار بود اما ابواب مكر و حيل گشوده هر دو جانب را نگاه ميداشت و باقتضاى وقت تاج شاهى و مجوزه روميانه هر دو بر سر مينهاد تا در سال توشقان ئيل الف هجرى كه سال پنجم جلوس همايون عباسى است دولتيار سياه منصور و ساير كافر نعمتان كه در حواشى مملكت سر از گريبان عصيان برآورده بىادبيها از ايشان بظهور رسيده بود يك يك جزاى سوء عمل مىيافتند شاهويردى مذكور از حضرت اعلى خايف و هراسان و از امداد روميان مأيوس گشته طوعا او كرها بدستور زمان شاه جنت مكان اظهار اطاعت ايندودمان كرده بپايهء سرير اعلى بازگشت نمود و حسين بيك سلونرى پسر خال خود را به خدمت اشرف فرستاده اظهار غلامى و استدعاى عفو تقصيرات كرد حضرت اعلى شاهى ظل اللهى به جهت نسبت عباسيگرى و ظهور تشيع آن سلسله او را نوازش نموده در مقام تربيت درآمدند و چنانچه در طى وقايع آن سال تحرير يافته او را بلقب ارجمند خانى و مصاهرت دودمان سلسلهء عليه صفويه سرافراز فرموده همشيره او را در سلك پردگيان سرادق سلطنت انتظام دادند و شاهويردى خان مذكور بوسيلهء\r\n\r\n","description":"","footnote":"","page_name":" 470 ","page_number":96},
  {"content":"\r\n\r\nاين نسبت جليه فرق افتخار بايوان كيوان سوده لواى عظمت و اقتدار مرتفع ساخت و زياده از آبا و اجداد در حكومت آن ولايت اقتدار و استيلا يافت و رعاياى قراالوس را همچنان در لرستان نگاه داشته به تصرف حكام قزلباش نداد و گاهى محقر پيشكشى بپايهء سرير اعلى ميفرستاد و نواب اعلى شاهى بجهة تربيتى كه او را فرموده بودند اغماض عين فرموده در مقام استرداد آنها نميشدند و چون او بخودسرى برآمده در شيوهء عصيان و بلند پروازى نشو و نما يافته بود و در طريق حيل و تزوير سلوك مينمود رفته رفته خبث باطن او بر ضمير منير اشرف كه آئينه اخلاص نماست هويدا و ظاهر گشت و به احكام قلمرو عليشكر بدسلوكى آغاز نهاده دست درازى ببروجرد و آن حدود مينمود و نواب اعلى برفق و مدارا به او ميگذرانيدند تا آنكه در اين سال كه عبد المومن خان ولد عبدالله خان اوزبك بخراسان آمده قلعه نيشابور را محاصره نموده بود و موكب همايون از مشاغل مهام گيلانات فراغت يافته عزيمت سفر خراسان تصميم داده انديشهء كارسازى آن يساق داشتند و اغورلو سلطان بيات\r\n\r\nجنگ كردن اغورلو سلطان بيات با شاه ويرديخان حاكم لرستان\r\nبه جهت جمعيت لشكر و سامان يساق بقصبه بروجرد آمده و هنوز لشكر بيات بر سر او جمع نشده بودند شاهويردى على الغفله لشكر بر سر او كشيده با او بجنگ پيش آمد و اغورلو سلطان كه درين دو سه سال از حضرت اعلى شاهى انديشيده در مقام معارضهء او در نميآمد از مشاهده اين حال سراسيمه گشته نه ياراى پيش رفتن داشت و نه از غيرت پاى پس كشيدن بعضى از غازيان بيات را كه حاضر بودند جمع آورده قرار داد كه يكى از ريش سفيدان را باستقبال او فرستاده از سبب آمدن سؤال كرده او را از اين حركت شنيع كه عاقبتى وخيم دارد منع نمايد هنوز اين معنى بفعل نيامده بود كه طليعه لشكر الوار نمايان شد اغورلو سلطان بالضروره پيش رفت اما در محاربه زياده دليرى نمينمود و اتباع شاهويردى خان از آنطرف بيملاحظه و محابا جنگ در پيوسته لشكر الوار كه اضعاف لشكر بيات بودند آثار غلبه ظاهر ساخته لشكر بيات را مغلوب ساخته اغورلو سلطان پاى ثبات استوار داشته جنگ مردانه كرده درجهء شهادت يافت و مردم بيات متفرق و پراكنده گشته روى باوطان خود آوردند و شاهويردى خان اگر چه غالب آمد اما مغلوب سپاه واهمه گشته بفكر عاقبت كار خود افتاد و از آن حركت ناهنجار پشيمان شده بخرماباد رفت و ديگر [ 322 
  ] باره حسين بيك پسر خال خود را به خدمت اشرف فرستاده بعذرهاى نامعقول زبان بر گشاد اما چون خبر كشته شدن اغورلو سلطان و جسارت شاهويردى بمسامع جلال رسيد نايرهء غضب شاهانه التهاب يافته انديشهء سفر خراسان از دل بيرون كرده تنبيه و تأديب او را كه در قرب جوار بدين حركت ناهنجار دليرى كرده بود بر ذمت همت لازم آورده از دفع صولت سپاه اوزبك راجح دانستند و اين خبر موحش آن عزم لايق را عايق گشته بدينجهت از سر نيشابور گذشتند و بدرويش محمد خان چنان كه سبق ذكر يافت منشور اقبال فرستادند كه خود را در معرض تلف نياورده هر گاه كار بر او تنگ شود طرح صلح افكنده خود را بعراق اندازد و با فوجى از عساكر فيروزى مآثر كه در ركاب نصرت انتساب حاضر بودند پاى عزيمت\r\n\r\nتوجه شاه عباس به سمت لرستان بتأديب شاهويرديخان\r\nدر ركاب دولت آورده متوجه لرستان شدند و چون توجه موكب همايون به او رسيد از خرماباد كه مسكن او بود فرار نموده بجانب صدمره رفت بعضى از امراى لرستان و سرخيلان قبايل ازو تخلف نموده بموكب همايون پيوستند و قلعه خرماباد به تصرف اولياى دولت قاهره درآمده الكاء مذكور\r\n\r\n","description":"","footnote":"","page_name":" 471 ","page_number":97},
  {"content":"\r\n\r\n\r\nفرار كردن شاهويردى خان از لرستان و رفتن او بروم\r\nبمهديقلى خان شاملو عنايت شده قلعه را به او سپردند و از آنجا عنان اقبال بجانب صدمره انعطاف داده در عين اشتداد گرما و قلب سرطان كه ماهى حوت بر تابهء فلك بريان ميشد در صدمره كه گرمسير لرستان و محل قشلاق الوار است نزول اجلال فرمودند شاهويردى از صدمره فرار نموده بكور كوه كه ما بين لرستان و سرحد بغداد واقع است رفت كه از آنجا عزيمت بغداد نمايد مير قيصر خامه بيدل كه از امراء معتبر لرستان و سردار دو هزار خانه بود ازو تخلف نموده باردوى همايون پيوست و چون در صدمره رفتن شاهويردى بكور كوه مسموع گشت و از صدمره تا آنجا بيست فرسخ مسافت بود رأى جهان آرا بدان متعلق گشت كه بر سر او ايلغار نموده بدست آورند يا بالكليه از لرستان اخراج نمايند و اردوى معلى و اغروق همايون را در صدمره گذاشته سباى با فوجى از غازيان بهرام صولت ايلغار فرموده آن مسافت بعيد را كه تمام كوهستان پرنشيب و فراز است در يك شبانروز طى فرموده چون بپاى كور كوه رسيدند شعر\r\n رهى چون ره عشق در پيش آمد * كثير المخاطر خطير العواقب \r\n فرازش چو قدرش بلند و نشيبش * ز بختم نگونتر به چندين مراتب \r\nدر آنجا مشخص شد كه شاهويردى خان بحرمان لرستان ساخته و خود را بالكاء روميان انداخت چون داخل الكاء روميه خلاف شرايط صلح بود قدم كشيده داشته باردوى كيوان شكوه مراجعت نمودند و قورچيان عظام و يساولان تعيين شدند كه الوسات و احشامات قراالوس را كوچانيده بقلمرو عليشكر برند كه در مكان اصلى خود برعيتى حكام قزلباش قيام نمايند سلطان حسين ولد شاه رستم از بيم شاهويردى فرار نموده در ميانهء كلهر بسر ميبرد روى ارادت بدرگاه جهان پناه آورده منظور نظر شفقت شاهانه گرديد و ايالت لرستان سواى خرماباد و توابع كه بمهديقلى خان شفقت شده بود بسلطان حسين مذكور عنايت شد و ريش سفيدان الوار را بعنايات شاهانه مستمال گردانيده بملازمت سلطانحسين مأمور فرمودند و ايشان تا موازى يكصد هزار گوسفند پيشكش نمودند ديوانيان اعلى حسب الامر گوسفند مذكور را بعساكر منصوره تقسيم نمودند و از آنجا عنان عزيمت بصوب مراجعت انعطاف داده چون هنوز خبر تسلط عبدالمؤمن خان و استخلاص محصوران قلعه نيشابور نرسيده بود قرار داد خاطر اشرف آن بود كه داخل دار السلطنهء قزوين نشده از راه درجزين جهة دفع شر عبدالمؤمن خان و استخلاص محصوران قلعه نيشابور بجانب خراسان روانه شوند چون ببروجرد رسيدند اخبار خراسان و آمدن درويش محمد خان و دادن نيشابور بطريق مصالحه باوزبكان و التجاء حاجى محمد خان پادشاه خوارزم بپايهء سرير خلافت مصير چنانچه ايراد يافت رسيده آن اراده موقوف ماند و از آنجا بميانهء ايل بيات نزول فرموده ايشانرا جهة تقصيرى كه در جنگ شاهويردى خان نموده مستحق عقوبات گوناگون شده بودند مؤاخذه فرموده در معرض عتاب و خطاب داشتند شاهقلى سلطان برادر اغورلو سلطان كه بجاى برادر حاكم آن جماعت شده بود استدعاى عفو تقصير ايشان نموده چون مشار اليه مشمول عنايات خسروانه بود درجه قبول يافت و ايل بيات بشكرانهء الطاف شهريارى موازى سه هزار اسب كره ايقر و ماديان\r\n\r\n","description":"","footnote":"","page_name":" 472 ","page_number":98},
  {"content":"\r\n\r\nبياتى نژاد كه در ميانهء قزلباش به خوبى شهرت دارد و سه هزار تومان زر نقد بالطوع و الرغبه بر سبيل پيشكش و ترجمان بديوان اعلى دادند و از آنجا بدار السلطنهء قزوين توجه فرموده در عاشر شهر محرم [ 324 
  ] الحرام داخل شهر شدند و از وفور تلطف و مهمان نوازى چنانچه گذشت اول به منزل حاجى محمد - خان تشريف برده از پرسشهاى عنايت آميز خسروانه مسرت بخش خاطر حزين او گشتند و نور محمد - خان كه در سفر لرستان مرافقت موكب همايون اختيار نموده بود درين روز در حينى كه حضرت اعلى بملاقات حاجى محمد خان تشريف برده بودند او نيز آمده بتوره و آئين سلاطين چنگيزى ملازم‌وار\r\n\r\nرجوع شاه عباس از لرستان بقزوين\r\nدر خدمت حاجى محمد خان بپاى ادب ايستاده بعد از استجازه پيش آمده كورنش كرد و حاجى محمد خان با او رسم معانقه بجاى آورد .\r\nبالجمله حضرت اعلى چندگاه در دار السلطنهء قزوين توقف فرموده مجالس پادشاهانه آراسته با سلاطين مزبور صحبت بىتكلفانه ميداشتند و هر گاه حاجى محمد خانرا طلب ميفرمودند استدعاى حضور اشرف نواب سكندر شأن نيز نموده هر دو در يك مسند نشسته با يكديگر صحبت ميداشتند و نواب اشرف اكثر اوقات در كمال بىتكلفى و كوچك دلى بلوازم خدمت و ميزبانى ميپرداخت و مجالست دو پادشاه عاليجاه در يك مسند كه در ازمنهء سابقه كمتر اتفاق افتاده از نوادر روزگار است .\r\nالقصه حضرت اعلى بعد از شرايط مهمان نوازىها بانجام ما يحتاج سلاطين اشاره فرموده بر وجه لايق سرانجام يافت و در فصل پائيز متوجه سير صفاهان جنت نشان گشته نور محمد خان را كه هميشه انيس مجلس خاص و رفيق بزم اختصاص بود همراه بردند و جهة تأليف قلب حاجى محمد خان عرب محمد سلطان پسر او را نيز مصحوب خويش گردانيدند .\r\nاما چون مشار اليه از اهل بيت و بىتكليفيها كه ذات اشرف همايون بدان مجبولست بهرهء نداشت با او صحبت مخصوصانه كمتر اتفاق ميافتاد مجملا زمستانرا در آن بلدهء فردوس نشان بعشرت و كامرانى گذرانيده در اواخر حوت روى بمقر سلطنت آوردند و ديگر باره دار السلطنه قزوين از فر قدوم همايون زينت پذيرفت .\r\n\r\nذكر دفع ضالهء ملاحده كه درين سال بتقويت شريعت غراء روى داد\r\nاز وقايع اين سال قتل درويش خسرو قزوينى و چند نفر از مريدان اوست كه بالحاد اشتهار يافته بودند بيان اين حال بر سبيل اجمال آنكه درويش خسرو از مردم فرومايه محلهء درب كوشك قزوين بود كه آبا و اجدادش بچاهخوئى و قمشى مشغول بوده‌اند مشار اليه ترك صنعت پدران كرده بكسوت قلندرى و درويشى درآمد و مدتها سياحت نموده با جماعت نقطويان آميزش كرده در آن شيوه به قدر استحضارى بهمرسانيده بتوسعهء مشرب اشتهار يافت و بقزوين آمده در گوشه مسجدى رحل اقامت انداخت جمعى درويشان گرد او ميگرفتند و او دكان معرفت گشوده در آن معامله گرم بازار گشت علماء و محتسبان بر اطوار او انكار نموده از مسجد نشستن منع نمودند رفته رفته اطوار او بعرض شاه جنت مكان رسيد نواب جنت مكانى او را طلب نموده از احوال او استفسار فرمودند شرايع اسلام و قواعد مذهب حق\r\n\r\n","description":"","footnote":"","page_name":" 473 ","page_number":99},
  {"content":"\r\n\r\nاماميه را در خدمت آن حضرت القاء نموده آنچه بر او اسناد ميكردند منكر شد چون خلاف شرعى از او مشاهده نشده بود شاه جنت مكان رعايت ظاهر شرع كرده متعرض او نشده امر فرمودند كه در مسجد مسكن نسازد و كوته خردان عوام را به خود راه ندهد بعد از اين واقعه مشار اليه جهت رفع مظنه به خدمت علماء تردد آغاز نموده فقه ميآموخت و روزهاى جمعه به مسجد جامع ميرفت و ديگر كسى را با او كارى نبود بعد از رحلت شاه جنت مكان بدستور مسجدى را كه در جنب خانه‌اش بود نشيمن ساخته سفره توكل گسترده بود و جمعى بيدولتان و هرزه كاران ترك و تاجيك نزد او تردد آغاز نهادند و تا زمان جلوس همايون اعلى چند سال در آن مسجد روزگار گذرانيده اسباب معيشت او و درويشان كه در خدمت او بودند بىتعب و تشويش مهيا و آماده ميشد و آن مسجد مجمع او را برنميتافت در آن حوالى تكيه بنياد كرده شروع در عمارت كرده و مردم آن محله از ترك و تاجيك او را مدد كرده تكيه و باغچه در غايت نزاهت و خرمى ترتيب داده به آنجا نقل نمود و همه روزه الوان اطعمه در مطبخ او طبخ ميشد حضرت اعلى كه اكثر اوقات در كوچه و محلات سير فرموده با طبقات خلايق آشنائى ميكردند بسروقت درويش رسيده با او صحبت داشتند و گاه گاه بتكيه‌اش تشريف حضور ارزانى مىداشتند و بجهة آنكه عقيده او را فهميده بر اطوار او آشنا گردند با او بسخنان ارباب سلوك تنطق فرموده شيوهء خداشناسى خود را بروش درويشان در نظر او جلوه ميدادند و او از غايت ملاحظه و احتياط سر رشتهء [ 324 
  ] دكاندارى و زهد فروشى را از دست نداده بحرفيكه خلاف شرع باشد متنطق نميشد اما جمعى از درويشان كه در تكيهء او راه داشتند خصوصا استاد يوسفى تركش دوز و درويش كوچك قلندر دعويهاى بزرگ كرده سخنان بلند ميگفتند و بيملاحظه و محابا اظهار عقيدهء فاسدهء درويش خسرو به آن حضرت ميكردند و الحاد آنطبقه بىاشتباه در آئينه خاطر شاه عاليجاه پرتو ظهور انداخته دفع آن جماعت جهة اجراء رسوم شرع انور بر ذمت همت پادشاه شريعت پرور لازم شد در وقتى كه متوجه سفر لرستان بودند بگرفتن درويش خسرو و اتباع او امر كردند و جماعت تاجى بيوك بدانخدمت مأمور گشته همه را در قيد سلاسل كشيدند و العياذ باللّه چون درين سال منجمان القاء كردند كه آثار كواكب و قرانات علوى و سفلى دلالت بر افناء و اعدام شخصى عظيم القدر از منسوبان آفتاب كه مخصوص سلاطين است مىكند و محتمل است كه در بلاد ايران باشد و از زايجهء طالع همايون استخراج نموده بودند كه تربيع تحسين در خانه طالع واقع شده اختر طالع در حضيض زوال و و بال است و مولانا جلال الدين محمد منجم يزدى كه درين فن شريف سرآمد زمان و در استدلالات احكام نجومى مقدم اقرانست آن نحوست را بدين تدبير دفع نمود كه حضرت اعلى در آن سه روز كه معظم تأثير قران و تربيع نحسين است خود را از سلطنت و پادشاهى خلع نموده شخصى از مجرمان را كه قتل بر او واجب شده باشد بپادشاهى منسوب سازند و در آن سه روز سپاهى و رعيت مطيع فرمان او باشند كه ما صدق امر پادشاهى ازو بفعل آيد و بعد از سه روز آن مجرم را بشحنهء نحس اكبر قران و جلاد حادثه دوران سپارند كه بقتلش پردازد همگنان اين رأى را صايب شمرده قرعهء اختيار بنام استاد يوسفى تركش دوز افتاد كه در شيوهء الحاد از رفقا پاى پيشترك مينهاد بنابر آن از زمرهء ملاحدهء مذكور يوسفى مزبور را باردو آورده حضرت اعلى خود را از سلطنت و پادشاهى خلع فرموده اسم پادشاهى بر آن خون گرفته اطلاق فرمودند و تاج شاهى بر سرش نهاده اثواب فاخره در او پوشيدند و در روز كوچ بر استر بردعى با زين و لگام مرصع سوار كرده اعلام پادشاهى را بر سرش افراختند و جميع امراء و مقربان و اهل خدمت با لشكر و قشون بآئين مقرر در ملازمتش كمر بسته به منزل ميرسانيدند و در ديوانخانهء\r\n\r\n","description":"","footnote":"","page_name":" 474 ","page_number":100},
  {"content":"\r\n\r\nهمايون فرود آورده اطعمه و اشربه مىكشيدند و شب قورچيان عظام و عساكر منصوره بكشيك قيام مينمودند و آن بيچاره عاقبت كار خود را فهميده آن سه روز را بفراغت گذرانيد آرى :\r\nمصراع\r\n « سلطنت گر همه يك لحظه بود مغتنم است » \r\nو حضرت اعلى در آن سه روز با دو سه نفر جلودار و خدمتكارى كه سوار گرديده اصلا بتمشيت امور سلطنت نميپرداختند .\r\nمولانا يوسفى در سر سوارى جناب مولانا جلال منجم را ديده به او گفته بود اى حضرت ملا چه به خون ما كمر بستهء يكى از ظرفاء با جناب مولانا خوش طبعى نموده بود كه يكى از آثار و علامات پادشاهى اجراء حكم است و تا غايت هيچ حكمى از اين پادشاه مصنوع صادر نگشته چون شما را ساعى قتل خود ميداند اگر پيشتر از آنكه او بقتل رسد بقتل شما فرمان دهد بجهة تحقق امر پادشاهى ناگزير است كه به امضاء رسد شما را در اين دو سه روزه احتياط تمام لازمست جناب مولانا را از ساده - لوحى اضطراب عظيم دست داده در آن سه روز بتفرقهء خاطر گذرانيد حكيم ركناى كاشى قطعه درين باب گفته بود مرقوم گشت\r\nبيت\r\n شها توئى كه در اسلام تيغ خون خوارت * هزار ملحد چون « يوسفى » مسلمان كرد \r\n فتاد در دلم از يوسفى و سلطنتش * دو بيت قطعه مثالى كه شرح نتوان كرد \r\n جهانيان همه رفتند پيش او بسجود * دمى كه حكم تواش پادشاه ايران كرد \r\n نكرد سجدهء آدم به حكم حق شيطان * ولى به حكم تو آدم سجود شيطان كرد \r\nو فى الواقع يوسفى بسيار شيطان صفت واقع شده كلام شياطين الانس برو صادق و از قيافه و تركيبش شيطنت ظاهر بود .\r\nمجملا بعد از سه روز از لباس مستعار حيات عريان گشته از تخت بر تخته افتاد بعد از واقعهء مذكور حضرت اعلى مجددا بر مسند فرماندهى جلوس فرمودند و به اعتقاد ظاهر بينان عالم صورت اثر آن و بال بدين تدبير مندفع گرديد اما در نظر خلوت گزينان عالم معنى و آگاه دلان علوم باطن جلوه ظهور داشت كه دافع اين گونه و بال جز اقبال بيهمال شهريار نيست\r\nشعر\r\n كسى را كه ايزد بود ياورش * هميشه درخشان بود اخترش \r\nدرويش كوچك قلندر كه هميشه دعويهاى بزرگ كردى ترياك بلندى انداخته سر بخرقه\r\n\r\n","description":"","footnote":"","page_name":" 475 ","page_number":101},
  {"content":"\r\n\r\nقرو برده بحارسان خود [ 325 
  ] گفته بود كه رفتيم تا در دورهء ديگر بيائيم :\r\nمصراع\r\n « رفت و رفت و رفت و رفت آنست كه رفت » \r\nو بعد از معاودت از سفر لرستان جناب درويش خسرو را حاضر ساخته علماء را جمع نموده بتفحص حال او پرداختند خمهاى شراب در تكيه‌اش يافت شد بظهور پيوست كه از وسعت مشرب و بداعتقادى رسوم شرع را منظور نميدارند و نقطوى بودن او از غايت اشتهار در محكمه باطن مبارك اشرف درجهء ثبوت يافته بود جهة ترويج شريعت غرا حكم بقتلش فرموده از جهاز شتر به حلق آويخته در تمامت شهر قزوين گردانيدند مولانا سليمان طبيب ساوجى شهرت داشت كه آن از طايفه و اعلم آن طبقه بود او را نيز گرفته آوردند نواب اشرف مهم او را بصلاح علماء حواله كردند علماء به ظاهر شرع\r\n\r\nقتل سليمان طبيب ساوجى از طايفهء ملاحده\r\nعمل نموده بجهة دغدغهء اضلال جاهلان محله بحبس قرار دادند چند روزى محبوس بود تا آنكه بندگان اشرف از رسوخ اعتقاد و شريعت پرورى قتل او را راجح دانسته بياران ملحق گرديد .\r\nديگرى از كبار آن طايفه مير سيد احمد كاشى بود كه بسيارى از نادانان تبه روزگار را در تيه ضلالت انداخته بود پادشاه صفت نژاد پاك اعتقاد در نصر آباد كاشان او را بدست مبارك خود شمشير زده دو پاره عدل كردند در ميان كتب او رساله‌ها كه در علم نقطه نوشته شده بود ظاهر شد كه آن طايفه بمذهب حكماء عالم را قديم شمرده‌اند و اصلا اعتقاد بحشر و اجساد قيامت ندارند و مكافات حسن و قبح اعمال را در عافيت و مذلت دنيا قرار داده بهشت و دوزخ همانرا مىشمارند نعوذ باللّه از اين اعتقادات فاسده درويش كمال اقليدى و درويش بريانى را\r\n\r\nقتل مير سيد احمد كاشى و و ديگران از ملاحده\r\nكه نيز مقتداى فوجى از آن طبقه بودند با سه چهار نفر مريد او كه با او در صفاهان ميبودند در راه خراسان به راه عدم فرستادند از اصطهبانات فارس نيز چند نفر را كه اعلم آن طبقه بودند آورده بياران ملحق ساختند و همچنين بر هر كس مظنهء الحاد بود ابقاء نرفت از اتراك نيز بوداق بيك دين اغلى استاجلو تابع اين طبقه و مريد درويش خسرو بود بقتل رسيد و در اين مراتب ظاهر شد كه در ممالك محروسه اين طبقه بسيار شده بوده‌اند و در اضلال ميكوشيدند از واردين ديار هند مسموع شد كه شيخ ابوالفضل ولد شيخ مبارك كه از ارباب فضل و استعداد ولايت هند و در ملازمت پادشاه عاليجاه جلال الدين محمد اكبر پادشاه تقرب و اعتبار تمام يافته بود اين مذهب داشت و او پادشاه را بكلمات واهمه وسيع المشرب ساخته از جادهء شريعت منحرف ساخته بود منشورى كه باسم مير سيد احمد كاشى انشاء نموده فرستاده بود در ميان رساله‌هاى او ظاهر شد دلالت بر اين معنى نمود العلم عند اللّه و هو عالم بحقايق الامور شريف آملى كه جامع كمالات و حامل مقالات مزخرفه و از اكابر اين طايفه بود از بيم مضرت فقهاى عصر فرار نموده بهند رفت و حضرت پادشاه و امراء و اعيان ايشان تعظيم و تكريم بسيار به او نموده پير مريدانه سلوك ميكردند .\r\n\r\n","description":"","footnote":"","page_name":" 476 ","page_number":102},
  {"content":"\r\n\r\nالقصه از سياست اين جماعت اگر كسى از اين طبقه بود از اين ديار بيرون رفت يا در گوشهء خمول خزيده خود را بينام و نشان ساخت و در ايران شيوهء تناسخ منسوخ گشت .\r\n\r\nوقايع متنوعهء خراسان\r\nاز سوانح اين سال محاربه سليمان خليفه و امراء قزلباش است با يتيم سلطان و جنود اوزبك در ازغند ترشيز خراسان بر عالميان سمت ظهور دارد كه شيوه و شعار طوايف رفيعهء قزلباش كه نسبت بخاندان قدس نشان صفويه سالك طريق ارادت و حسن اعتقادند آنست كه هر چند از جانب ولينعمت بيعنايتى مشاهده نموده مورد قهر و سخط مرشد كامل كردند طالبان طريق رشاد و صوفيان پاك اعتقاد در راه طلب و منهج قوم اخلاص آن را از نقص خود دانسته موجب تزكيه نفس و پاكى طينت شمرند و بمضمون اين مقال :\r\nشعر\r\n اگر گردد سرم بر خنجر از تو * بسر گردم نگردانم سر از تو \r\nبهزار گونه آزار و الم صورى و معنوى صابر بوده روى از درگاه مرشد كامل نتابند تا آلايش آن نقص را به عرق خجالت و زلال ازدياد خدمت پاك گردانيده خود را آمادهء توجه التفات ظاهر و باطن گردانند سليمان خليفه ولد سهراب خليفه تركمان و سلطان على خليفه برادر زادهء فولاد خليفه شاملو با نسبت خلافت و خليفه زادگى و حقوق تربيت چندين سالهء شاه جنت مكان به مجرد آنكه چند روزى از سوء اعمال مطالب دنيوى ايشان در عهده تعويق مانده قرب و منزلتى كه ميخواستند نيفتند پاى از دايرهء اخلاص بيرون نهاده بظهور اندك بىتوجهى روى از اين آستان برتافته به خيال باطل و ارادهء تياه به طرف رستم ميرزا ابن سلطانحسين ميرزا ابن بهرام ميرزا ميل نموده سليمان خليفه با جمعى بقندهار رفتند كه او را بخراسان آورده [ 326 
  ] بوسيله او رايت خودكامى برافرازند چون بيراهه رفته بودند بمطلب خود فايز نگشتند و در جنگ اوزبكيه بچنگ اجل گرفتار آمدند چون قبل از اين ايمائى شده بود كه حقايق حالات اولاد سلطان حسين ميرزا و وقايع سيستان از ابتداء تا انتها داستانى عليحده تسويد يابد بنابر وعده سابقه مناسب چنان نمود كه نخست احوال ايشانرا بنابر اتصال سخن در سلك تحرير كشيده شروع در بيان محاربهء امراء نمايد .\r\nلهذا كلك سخن پرداز تحرير وقايع احوال ايشان را آغاز نمود .\r\n\r\n","description":"","footnote":"","page_name":" 477 ","page_number":103},
  {"content":"\r\n\r\n\r\nشرح حالات اولاد سلطانحسين ميرزا ولد بهرام ميرزا و حكومت ايشان در قندهار و زمين داور از زمان ارتحال والد غفران مآل تا زمان فترت خراسان و رفتن ايشان بجانب هندوستان و مآل كار ايشان و وقايع سيستان\r\nبر ضمير منير واقفان سير و طالبان اخبار مستور نماند كه سلطانحسين ميرزا در زمان شاه جنت مكان حسب الفرمان قضا جريان والى ولايت قندهار و زمين داور و گرمسيرات كنار هيرمند گشته مدتها در آن ملك بيمن تربيت عم و الا جناب كامران و كامياب دولت بود و در زمان سلطنت اسمعيل ميرزا چنانچه اشارتى بدان رفته جهان فانى را بدرود كرده ازو پنج پسر و الا گهر ماند .\r\nاول محمد حسين ميرزا كه در زمان شاه جنت مكان با همشيره‌اش به خدمت اشرف آمده بود اسمعيل ميرزا در روز قتل شاهزادگان او را نيز بعالم آخرت فرستاد چنانچه در قضاياء جلوس او گذشت .\r\nويم مظفر حسين ميرزا ، سيم رستم ميرزا ، چهارم ابو سعيد ميرزا ، پنجم سنجر ميرزا بعد از فوت سلطانحسين ميرزا اسمعيل ميرزا را چون همت بدفع شاهزادگان صفوى نژاد مقصور بود بين الجمهور مشهور بود كه بدستور ساير شهزادگان نيز حكم فرموده بود در آن اثناء اسمعيل ميرزا بعالم آخرت شتافت قرائى نام شخصى از ايل گورخانى از ملازمان سلطانحسين ميرزا كه در اردوى معلى بود بسرعت برق و باد از قزوين بقندهار آمده خبر فوت اسمعيل ميرزا رسانيده ميرزايان مذكور از غرقاب فنا بساحل نجات آمدند و چون نواب سكندر شأن بر مسند سلطنت و فرمانروائى ايران جلوس فرمودند قندهار را بمظفر حسين ميرزا كه پسر بزرگتر بود تفويض فرموده گرمسيرات و زمين داور را برستم ميرزا دادند و مقرر فرمودند كه سلطان ابو سعيد ميرزا و سنجر ميرزا كه برادران مادرى رستم ميرزا بودند در زمين داور با او بوده باشند و حمزه بيك ذوالقدر مشهور بكور - حمزه را كه وكيل سلطانحسين ميرزا بود و همراه محمد حسين ميرزا باردوى معلى آمده بود بدستور وكيل و للهء ميرزايان نمودند و او را با احكام شفقت آميز شاهانه و خلع فاخرهء پادشاهانه بقندهار فرستادند حمزه بيك مذكور بموجب حكم همايون رستم ميرزا را با برادران كوچك به زمين داور فرستاده از جانب خود لله و وكيل جهة ايشان تعيين نمود و مظفر حسين ميرزا را در قندهار نگاهداشته بامر حكومت و رتق و فتق مهمات مملكت پرداخت و صاحب اختيار مطلق گشته هر دو سركار را بنوعى ضبط و نسق نموده بود كه ميرزايان را از حكومت جز نامى نبود و خيال تجاوز و زيادتى در خاطر هيچكدام خطور نمينمود و مطيع و منقاد اوامر و نواهى پادشاهى بودند و چون ملك محمود كه از نژاد واليان قديم سيستان بود و سلسله نسبش بصفاريه ميپيوندد بعد از فوت اسمعيل ميرزا كه ولايت مذكور از امراى قزلباش خالى بود همچنانكه در صحيفه اين دفتر رقم تحرير يافته باغوا و تحريك ملكان و ميران سيستانى دم از استقلال زده طالب حكومت سيستان شد با جعفر سلطان افشار كه از درگاه معلى حاكم سيستان شده بود جنگ كرده ظفر يافت و در حكومت آن ملك مستقل گرديد بنيروى همت و زور بازوى احسان كوچك و بزرگ ولايت سيستان را بنوعى مطيع و منقاد نمود كه\r\n\r\n","description":"","footnote":"","page_name":" 478 ","page_number":104},
  {"content":"\r\n\r\nاز هيچ گوشهء آن ملك بانگ مخالفى بلند نشد و چون پرتو اينخبر بر پيشگاه ضمير انور نواب سكندر - شأن تافت بنابر آنكه در مقام احياى خانوادهاى قديم بودند و ديگر مصلحتهاى ملكى منشور ايالت سيستان بسعى محمد خان تركمان بنام او فرستادند .\r\nاما چون آوازهء حكومت او بقندهار رسيد و هنوز منشور حكومت از درگاه معلى نرسيده بود عرق حميت حمزه بيك به حركت آمده ميرزائيان نيز حكومتگاه عم خود بديع الزمان ميرزا را در تصرف ملوك كه هميشه شيوهء ملازمت مسلوك ميداشتند نتوانستند ديد لشكر قندهار و توابع را جمع نموده با گروه انبوه متوجه سيستان شدند و چون به شهر كهنه سيستان و دو فرسخى جزيرهء پشت [ 327 
  ] زره كه محكمه و سقناق ملك محمود و ملكزادگان و اميران سيستان بود نزول نموده مشاهدهء استحكام جزاير و كثرت شجعان ولايت نيمروز كردند حمزه بيك مراسلات مشعر بر اصلاح جانبين و دفع مناقشهء ما بين در قلم آورد از زمره ملوك ملك غياث الدين محمد عم ملك محمود به خدمت ميرزائيان شتافته بعد از قيل و قال بسيار بدين قرار يافت كه مظفر حسين ميرزا مخدره كه در سراپرده عزت ملك محمود پرورش يافته بود بحبالهء نكاح آورد و دختر حمزه بيك را ملك جلال الدين پسر ملك محمود در سلك ازدواج كشد و سيستان را بملك محمود مسلم داشته مراجعت نمايند كه او نيز در ازاء آن هميشه نسبت بميرزائيان طريقهء موافقت و متابعت مسلوك دارد ملك محمود بصوابديد مذكور عمل نموده فيما بين امر مصاهرت وقوع يافت مظفر حسين ميرزا مسرور و شادمان از سيستان بجانب قندهار مراجعت نمود .\r\nاما اين معنى موجب كلفت رستم ميرزا از برادر شد چه قرار داد خاطر چنان بود كه چون الكاء رستم ميرزا نسبت بالكاء برادر بسيار محقر است و وفا بمعاش او و برادران نميكند سيستان را به تصرف درآورده اضافهء الكاى او سازد حال آنكه بنابر وصلت مذكور و اطاعت و انقياد ملك و مملكت سيستان نيز فى الحقيقه ضميمهء قندهار شد .\r\nمجملا اسباب كلفت ميانهء برادران آماده گرديد درين اثنا جمعى از اويماقات قزلباش و اكراد بر مزاج مظفر حسين ميرزا راه يافته قصد حمزه بيك نمودند و چون جناب ميرزا از زيادتى اقتدار و استقلال حمزه بيك و بىدخلى خود بتنگ آمده بود سخنان آن جماعت را بسمع رضا اصفاء نموده تجويز قتل او كرد حمزه بيك از اين معنى آگاه گرديده از قندهار خود را به زمين داور رسانيد و رستم ميرزا را برداشته متوجه قندهار شد از آن جانب مظفر حسين ميرزا با لشكر آراسته از قندهار بعزم جنگ استقبال برادر نموده در كنار رود ارغنداب ميانهء ايشان جنگ عظيم بوقوع پيوست در اثناى محاربه جمعى از لشكريان مظفر حسين ميرزا كه با حمزه بيك متفق بودند از حملهء دليرانهء مردم رستم ميرزا روى از جنگ برتافته بصوب فرار شتافتند از اين جهت تزلزل باحوال سپاه مظفر حسين ميرزا كه اضعاف مضاعف لشكر زمين داور بود راه يافته از فوج قليل شكست خورده بجانب قندهار مراجعت نمودند و رستم ميرزا و حمزه بيك به ظاهر شهر آمده دروازهء ماشور را لشكرگاه ساختند جمعى از ريش سفيدان اويماقات در مقام رفع كلفت ميرزا و حمزه بيك درآمده غبار وحشت كه ميانه ارتفاع يافته بود به آب عهود و مواثيق فرو نشانيدند و فيما بين صورت معاهده و پيمان بميان آمده و رستم ميرزا طوعا او كرها رضا بمصالحه مذكور داده بالكاء خود بازگشت و حمزه بيك به شهر رفته بدستور سابق بامر وكالت ميرزا و دارائى قندهار مشغول شد و تا سه سال من حيث الاستقلال بامور ملك و مال و خدمت\r\n\r\n","description":"","footnote":"","page_name":" 479 ","page_number":105},
  {"content":"\r\n\r\nجناب ميرزا اشتغال داشت ديگر باره جمعى از جهول قزلباش و مفسدان قندهار در خفيه به خدمت ميرزا راه آشنائى يافته قاصد قتل حمزه بيك شدند و حمزه بيك نيز پوشيده و پنهان كس بطلب رستم ميرزا فرستاد و رستم ميرزا بى خبر صبحى داخل شهر شد جميع امراء و مردم قندهار باتفان حمزه بيك بخدمتش شتافته عروس حكومت قندهار را در نظر او جلوه دادند و بصوابديد ايشان حكومت قندهار بجناب رستم ميرزا تعلق گرفت محمد بيك بيات را كه داماد حمزه بيك و ريش سفيد طبقه بيات بود بلله‌گى مظفر حسين ميرزا تعيين نموده ميرزا را بجانب قلعهء قلاه كه بمتانت و استحكام از قلاع مشهورهء آن ولايت و در ميانه هزارجات قندهار است فرستادند و حاصل قلاه و هزارجات را بجهة معيشت ميرزا تعيين نموده قرار دادند كه در آن قلعه ساكن بوده بفراغت و عافيت روزگار گذراند اما تا پانصد نفر از مردم بيات همواره موكل ميرزا بودند .\r\nچون ششماه بدين و تيره گذشت فيما بين ميرزا محمد بيك مذكور رابطهء كلى بهم رسيده طايفهء بيات سر بر خط فرمانبردارى ميرزا نهادند و رأى ايشان برين قرار گرفت كه قلعهء قلاه را به دويست كس از بيات سپرده سيصد نفر ديگر را رفيق طريق سيستان ساخته از راه بيابان كوچ بر كوچ عازم سيستان شوند و بدين عزيمت در حركت آمده بعد از طى مسافت بحوالى سيستان رسيدند ملك - محمود از توجه جناب ميرزا آگاه گشته مراسم استقبال بجاى آورده و بشرايط ميزبانى و لوازم خدمتكارى پرداخته چند روز اسباب عيش و عشيرت سرانجام طوئى لايق بظهور پيوست و صبيه ملك را كه قبل از آن بحبالهء نكاح ميرزا درآمده بود به او سپرده مدت ششماه فيما بين ميرزا و ملك محمود التيام و خصوصيت بود بالاخره جمعى از اميران سيستان كه همواره فتنه اندوز و برهمزن آتش آشوب بودند مزاج ميرزا را منحرف ساختند روزى بعزيمت شكار از منزل ملك سوار شده بجزيره پشت زره بقلعهء تاغرون كه محل توطن عظماء ميران سيستان و حساد ملك بود رفته در عرض يك هفته تمامى ميران و نقيبان زره و امرود و سرخيلان احشامات سيستان بر سر ايشان جمعيت نمودند ميرزاى نادان كه ملون مزاج و [ 328 
  ] گوش سخن نيوش داشت با ملازمان خاصه و سيستانى و جمعى از قزلباش كه از فراه و آن حدود بكومك ميرزا آمده بودند به خيال استقلال باغوا و اضلال آن جماعت متوجه دفع ملك و استيصال طبقه ملوك گشته اول بر سر ملك ناصر الدين عم ملك محمود كه با اولاد در قلعهء جارونك بود رفتند و مدت يك ماه قلعهء مذكور را محاصره نموده و در آن مدت ملك محمود كه در موضع داسلك كنار هيرمند توطن داشت و در حين رفتن ميرزا كسى بر سر او نمانده بود به دادن زر و سلاح و اسب و يراق لشكر بسيار فراهم آورده بعزيمت كومك اقوام خود متوجه قلعهء جارونك شده ملك جلال الدين پسر خود را با ملك محمودى و ملك شاه حسين عمزاده‌هاى خود و جمعى از اقوام پيشتر فرستاده خود با لشكر انبوه متعاقب در حركت آمد چاشت روز پنجشنبه دهم صفر تسعين و تسعمائة بپاى قلعه رسيده فيما بين جنگ در پيوست آخر روز مذكور اتباع جناب ميرزا از ستيز و آويز دست باز داشته باميران بجانب جنگل و جزيره مراجعت نمودند و ملك محمود بظفر و نصرت اختصاص يافت بعد از يك هفته جمعى از سادات و صلحاء و خيرانديشان آن ديار به خدمت ميرزا فرستاده عذر ناخوشيهاى طرفين خواسته استدعاء نمود كه بساط خصومت را در نورديده بيشايبهء دغدغه و دهشت بملاقات يكديگر مسرور گردند جناب ميرزا حسب الاستدعاء متوجه منزل و مقام خود گرديد و بعد از چند روز كه بجشن و صحبت و عيش و عشرت پرداختند ملك محمود يكى از مردم معتبر سيستان را برسم رسالت نزد حمزه بيك فرستادند او را از طرز سلوك و معاشى كه پسنديدهء خاطر ميرزا نبود منع و نصيحت نمود از آن جانب نيز كسان آمده\r\n\r\n","description":"","footnote":"","page_name":" 480 ","page_number":106},
  {"content":"\r\n\r\nفيما بين ميرزا و حمزه بيك ديگر باره معاهده و پيمان بميان آمد و جمعى از ريش سفيدان قزلباش از قندهار باستدعاى آمدن ميرزا بسيستان آمده رضاجوى خاطر آن جناب گشتند ملك محمود سه هزار كس از جنود سيستان با جمعى از اقوام همراه كرده ميرزا را روانهء قندهار نمود رستم ميرزا كه از صوابديد حمزه بيك تجاوز نميتوانست كرد ملاحظهء جانب برادر بزرگتر و مصلحت انديشى ريش سفيدان كرده باز بجانب زمين داور رفت و جناب مظفر حسين ميرزا بقندهار رسيده مردم سيستان رخصت انصراف يافتند و چون شش ماه از ماندن ميرزا در قندهار گذشت از اقتدار حمزه بيك و عدم استقلال خود بتنك\r\n\r\nقتل حمزه بيك بامر مظفر حسين ميرزا\r\nآمده محمد بيك بيات را نويد وكالت و جانشينى حمزه بيك داده بقتل او ترغيب نموده مشار اليه بفرمودهء جناب ميرزا حمزه بيك را بقتل آورده تكيه بر مسند وكالت زده استقلال كلى در امور ملك و مال بهمرسانيد و رستم ميرزا بواسطه قتل حمزه بيك بمجادلهء برادر دلير شده لشكرى فراهم آورده بر سر قندهار رفت و با آنكه سپاه قندهار اضعاف مضاعف لشكر زمين داور بود مظفر حسين ميرزا از جنگ روبرو احتياط ورزيده باستحكام بروج و باره پرداخت رستم ميرزا به ظاهر شهر رسيده در دروازهء ماشور نزول نمود و تا مدت دو ماه فيما بين همه روزه جنگ و جدال وقوع مييافت و چون ملك محمود از اين قضيه آگاه گشت باعانت و امداد سه هزار كس بسركردگى ملك غريب پسر عم خود از سيستان بكومك قندهار فرستاده روزى كه لشكر سيستان بقندهار رسيد لشكر قندهار نيز از قلعه بيرون آمده بين الفريقين جنگ عظيم بوقوع پيوست چنان كه مردم تيرانداز از سيستان اسب رستم ميرزا را در معركه بتير زده ميرزا در ميان صف پياده بجنگ مشغول شد و از بام تا شام صفير تير پيام اجل به گوش برنا و پير مىرساند و برق سنان و شمشير خرمن عمر صغير و كبير ميسوخت آخر الامر رستم ميرزا ملاحظه نمود كه لشكر قندهار بكومك سيستانيان قوت و قدرت بيشتر دارند دست از ستيز بازداشته بىنيل مقصود به زمين داور مراجعت نمودند و مدتى محمد بيك بجاى حمزه بيك صاحب اختيار ملك و مال و زياده از او استقلال داشت چنانچه مظفر حسين ميرزا از اختيار او نيز ملول شد و چون قدرت بر دفع او نيافت قرار رفتن سيستان به خود داده با چند نفر از خواص ملازمان عازم سيستان شده و محمد بيك بضبط و ربط مملكت قيام نموده احديرا مدخل نميداد چون جناب ميرزا بسيستان رسيد و بقاعده معهود ملك محمود در مقام خدمتكارى درآمده شرط مهماندارى بجاى آورده دقيقهء از دقايق خدمت نامرعى نگذاشت و بمال و الكاء نيز مضايقه نداشت غايتش فتنه جويان سيستان ديگر باره تحريك ماده فساد نموده ميرزا را بدفع عظماء ملوك اغواء نمودند و ابواب خصومت و نزاع مفتوح ساختند و جناب ميرزا از تلون مزاج درين امور بىاختيار بود باز بميان مردم پشت زره رفته با آن جماعت بدستور جمعيت نموده بر سر همان قلعه كه دفعهء اول رفته بودند رفته و ملك محمود ولد خويش ملك جلال الدين و اقوام خود را بكومك مردم قلعه فرستاد و اتباع ميرزا بعزم جنگ استقبال ايشان كرده در قريهء ده على بين الفريقين محاربه صعب روى داده اول روز شكست بر لشكر ملك افتاد و خانه‌هاى آنموضع را حصار خود كرده بحفظ حال خود مشغول گشتند نماز پيشين آن روز ملك محمود خود با لشكر بسيار [ 329 
  ] رسيده سايهء وصول بمعركه انداخت و ملك ناصر الدين عم ملك نيز با پسران خود يكهزار مرد جلادت شعار بامداد او از قلعهء جارونك بمعركه جنگ حاضر گشته لشكر ميرزا و سيستانيان را در ميان گرفتند و حرب عظيم در پيوسته قريب سيصد كس از لشكر ملك و تا يكهزار كس از تبع ميران سيستان و جمعى ديگر از ملازمان خاصهء ميرزا بقتل رسيدند .\r\n\r\n","description":"","footnote":"","page_name":" 481 ","page_number":107},
  {"content":"\r\n\r\nبالاخره ميران از ستيز و آويز بستوه آمده ميرزا را در جنگ گذاشته خود را بكوههاى صعب و جنگلها كشيده بهزيمت رفتند و ملك محمود در اثناى جنگ به خدمت ميرزا كس فرستاد كه اهل عناد كه فيما بين تحريك ماده فساد نموده بودند منهزم شده رفتند شما صاحب هر دو لشكريد و ما « با همان مهر و وفائيم كه بستيم بدوست » اگر بساط خصومت و نزاع درنورديده سايهء وصول به منزل دوستان اندازند به حال آن جناب لايق‌تر مينمايد ميرزا از كرده خجل و از پدر زن منفعل بساط محاربه در نورديده با ملازمان خاصه روى بميان لشكر ملوك آورد و ملك در مقام دوستى و اخلاص درآمده باتفاق آن شب بوثاق ملك آمده ميرزا بحجلهء حليلهء خود نزول نموده دو ماه ديگر در سيستان بود تا آنكه محمد - بيك بيات جميع اعيان قزلباش و اكابر قندهار را كه بالطبع خواهان ميرزا بودند بعذرخواهى فرستاد و طالب آمدن ميرزا گشتند و جناب ميرزا عذر پذير گشته عازم رفتن شد و اسباب بردن حليله خودسر انجام نموده مع كوچ روانه شد و جناب ملك از مال و اسباب آنچه دسترس داشت ايثار نموده چندان تكلف و مردى نمود كه ميرزا در مقام خجلت درآمد و تمامى اقوام و لشكريان خود همراه نموده كه تا قندهار ملازم ركاب عالى باشند از آن جانب محمد بيك بيات شمشير به گردن آويخته تا حوالى گرمسير استقبال نمود و جناب ميرزا بدولت و اقبال بار ديگر بقندهار رسيده در حكومتگاه والد بزرگوار تمكن يافت و اگر چه محمد بيك در استرضاى خاطر ميرزا كوشيده كمال رضاجوئى بتقديم ميرسانيد و جناب ميرزا آسوده حال بعيش و فراغت و شكار و صحبت مشغول بود اما در امر حكومت مدخليتى نداشت و همواره دفع محمد بيك را پيشنهاد همت ساخته در انديشهء قتل او بود تا آنكه بعضى از اعيان قزلباش را در اين امر با خود متفق ساخته در هنگام فرصت او را از ميان برداشته در امور ملك و مال استقلال يافت .\r\nاما رستم ميرزا چون از معاملات قندهار مأيوس شد چندگاه در زمين داور بسر برد و غبار نقارى كه بواسطهء يكجهتى مظفر حسين ميرزا از ملك سيستان در صفحهء خاطر داشت ارتفاع يافت همواره مترصد وقت و منتهز فرصت ميبود تا آنكه تسلط اوزبكيه چنانچه در قضاياء جلوس سعادت مأنوس حضرت اعلى شاهى ظل اللهى رقم پذير كلك ظهور شد بر اكثر بلاد خراسان واقع شده ساحت آن ديار لگدكوب حوادث ساخت و اهل فراه كه قريب بدار السلطنهء هراة است از ممر تاخت پى در پى اوزبك بتنگ آمدند و طايفهء افشار كه در فراه ميبودند از ضبط مملكت و دفع شر اوزبكيه عاجز آمده يكان خان حاكم ايشان بجهة حفظ حال و صيانت عيال بصلاح و صوابديد آقايان افشار كس بطلب رستم ميرزا فرستاده استدعاى قدوم او نمودند و ميرزا كه از هرج و مرج احوال خراسان و توجه حضرت اعلى شاهى ظل اللهى بعراق و تزلزل احوال امراء قزلباش آگاه گشته بود اين معنى را مغتنم شمرده بىتأمل عزيمت فراه نمود و چون داخل فراه شد يكان خان حاكم كه مرد ترك ساده دل بود بقدوم او استبشار نموده طايفهء افشار كمر خدمتش برميان بستند .\r\nجناب ميرزا روز ديگر يكان خان را گرفته بطمع مال بعد از دو روز بقتل آورده جميع عظماء و اعيان طايفهء افشار را مؤاخذه نموده و آنچه در سر كار ايشان يافت تصرف نمود آن جماعت باطنا ازو رميده شدند اما بجهة استيلاى اوزبكيه و دفع شر ايشان دست در فتراك او آويخته جز اطاعت و متابعت چارهء ندانستند در اين اثنا جماعت اوزبكيه رو به طرف او آورده چند مرتبه فيما بين او و اوزبكيه محاربات واقع شد و در يكى از حروب با سيصد نفر از شجعان قزلباش مرتكب جنگ يكهزار مرد از بهادران نامى اوزبك كه از سمرقند بعزم محاربهء قزلباش بيرون آمده بودند شدند فتح\r\n\r\n","description":"","footnote":"","page_name":" 482 ","page_number":108},
  {"content":"\r\n\r\nو فيروزى قرين حال او شد از مردم صحيح القول استماع شده كه در آن روز انواع مردانگى از قزلباش بظهور رسيده در آن معركه هشتصد نفر اوزبك بقتل آمده بقية السيف راه انهزام پيمودند .\r\nالقصه بعد از ايامى كه ميرزا در فراه بسر برد و جمعى از مغضوبان حضرت اعلى شاهى ظل اللهى كه معظم ايشان سليمان خليفه تركمان و از طايفهء شاملو اسلام بيك بودند با ديگر جهلا و بيدولتان از خراسان نزد او جمع آمده عروس ملك خراسان را در نظر او جلوه داده بتسخير آن ولايت اغوا مينمودند و ملك محمود كه سوء مزاج رستم ميرزا را نسبت به خود ميدانست از آمدن او بفراه و جمعيت قزلباش و قدرت و استقلال او متوهم شده از مسكن خود بمحكمه كه به چپ و راست مشهور است رفته به اجتماع عموم متجندهء نيمروز مشغول شد و تا موازى ده هزار مرد بر سر او مجتمع شدند و مدت [ 330 
  ] هفت ماه در آنجا بود تا آنكه از عفونت هوا ميانهء مردم او وبائى عظيم پديد آمد بدين سبب اكثر مردم او متفرق شده باوطان خود رفتند .\r\nرستم ميرزا را هوس حكومت سيستان در خاطر رسوخ يافت و ملك عبداللّه فراهى كه نسبت قومى با ملوك سيستان داشت و در خدمت ميرزا كمال تقرب يافته بود متعهد شد كه بسيستان آمده جمعى از اقوام ملك محمود را بفريب ازو روگردان ساخته با ميرزا متفق سازد ملك ظريف ولد ملك ناصر الدين عم ملك محمود كه از خرد بىبهره و از عقل تنگدست و معهذا صاحب داعيه ميزيست از وعده‌هاى جميل رستم ميرزا فريب خورده با ملك محمود در مقام غدر برآمد در اثناى وباء بجهة تغيير آب و هوا ملك را بقلعهء جارونگ كه محل نزول او بود تكليف كرده و ملك جهة استرضاى خاطر او قبول اين معنى نمود .\r\nاما ملك جلال الدين ولد مشار اليه و اقوام او را از صدق مقال عارى يافته به اين معنى همداستان نشده به جهت قلعهء فتح رفتند ملك محمود باتفاق ملك على برادر زاده خود و ملك محمودى و ملك شاه حسين بقلعه جارونگ بمهمانى اقوام رفت و در اوايل فصل بهار بسير باغ و گلزار مشغول بودند كه رستم ميرزا بسعايت ملك ظريف مذكور و بعضى از ملازمان معتبر ملك محمود با لشكريان خود از افشار و غير ذلك كه از محال خراسان بر سر او جمع شده بودند از فراه به ايلغار بسيستان آمده بيكفرسخى قلعهء جارونگ رسيد ملك ظريف كه ملك را در لباس مهربانى بميهمانى برده با او در مقام فريب بود از رستم ميرزائيان هراسان شده از خدعهء خود پشيمان شده با مردم در فكر قلعه دارى شد و ملك محمود كه بسخن پسر و اقوام و خويشان نيك انديش عمل ننمود از خواب غفلت بيدار شد .\r\nمجملا رستم ميرزا قلعهء جارونگ را محاصره نموده ملك ظريف و برادران بر خلاف قرار - داد تا شانزده روز بمحاربه و قلعه دارى مشغول بودند و رستم ميرزا سليمان خليفهء تركمان را بقلعهء مذكور برسالت فرستاد و ملك عبدالله فراهى نيز آمده ملك ظريف را مرة بعد اخرى فريب دادند و او و برادران روز ديگر بىآنكه با ملك محمود مشورت نمايند به خدمت ميرزا شتافتند و ملك محمود چون حال بر اين منوال ديد دروازه‌هاى قلعه را باقوام سپرده باتفاق ملك شاه حسين باكراه به خدمت رستم ميرزا رفت و ميرزا خبر وصول ملك شنيده ظاهرا كمال ملايمت نموده در تعظيم و تجيل او دقيقهء نامرعى نگذاشت و بجهة اطمينان خاطر او با ملك ظريف و برادران كه با او خصومت ورزيده بود بىالتفاتى آغاز نهاد و همان روز با قشون و لشكر آراسته سوار شده داخل قلعه\r\n\r\n","description":"","footnote":"","page_name":" 483 ","page_number":109},
  {"content":"\r\n\r\nشدند و ملك محمود ابواب مردمى مفتوح ساخته بشرايط خدمت و ميزبانى پرداخت .\r\nاما جمعى از جهلا و نادانان قزلباش كه بدمستان بادهء غفلت و غرور و با جناب ميرزا هم صحبت بودند در اثناى شرب شراب و غلوى مستى با ميرزا قرار دادند كه ملك را با چند نفر از ملكزادگان كه لذت حكم رانى سيستان يافته بودند بدآموز خودسرى شده‌اند و معهذا با مظفر حسين ميرزا دم از موالات ميزنند از ميان برداشته به آن ولايت رقم اختصاص كشد و ميرزا بصوابديد ايشان عمل نموده در روز دويم ملك محمود را با ملك ناصر الدين و ملك ظريف و ساير ملوك و ابناى ايشان گرفته بعد از چند روز ملك ناصر الدين و ملك ظريف و برادران و اكثر ملكزادگان را بقتل آورد اما ملك محمود را با يكدو نفر از اقوام در بند داشت و جمعى را بر سر قلعهء فتح كه ملك جلال الدين پسر ملك محمود در آنجا اقامت داشت فرستاد تا آنكه شبى ملك شاه حسين و برادر او ملك على زنجير را شكسته از حبس فرار نمودند از اتفاقات حسنه بجمعى از سيستانيان كه بطلب ايشان به آن حوالى آمده بودند پيوسته قدم در جزاير سيستان نهاده از آنجا بميان فرقه زرهى رفتند و رستم ميرزا چون وحشى صفتان سيستان را كه بدانهء مردمى و احسان رام خود ميبايست كرد از خود رمانيده بود قريب ده هزار كس بر سر ايشان جمعيت نمود و يكى از اقوام را با هزار كس بكومك ملك جلال الدين ولد محمود بقلعهء فتح فرستاد و جمعى از ملازمان رستم ميرزا كه بمحاصرهء آن قلعه مشغول داشتند بعد از جنگ و جدال شكست يافته فرار نمودند و چون اين خبر برستم ميرزا رسيد بقتل ملك محمود فرمان داده آن سعادتمند نيكو اخلاق را از ميان برداشت روز ديگر ملك جلال الدين و ملوك سيستان با لشكر زره رسيدند و ميرزا تاب مقاومت نياورده از آب هيرمند عبور نموده بجانب سرايان رفت كه از آنجا به زمين داور رود و لشكر از عقب مشار اليه از آب گذشته در حوالى پشته زره به او رسيدند .\r\nميرزا چون قرب وصول لشكر سيستان مشاهده نمود بالضروره عنان از رفتن پيچيده فيما بين حرب در پيوست و بعد از محاربهء بسيار از كثرت مردم سيستان شكست بر لشكر ميرزا افتاده بجانب سرايان رفتند و سيستانيان تعاقب نموده روز ديگر در سرايان باز جنگ واقع شد اين دفعه نيز شكست يافته ميرزا شكسته و بد حال بجانب زمين داور نهضت نمود [ 331 
  ] و ملك جلال الدين و باقى ملوك بىمنازعه اقوام كه بجهة اشتراك حكومت با او داشتند بحكومت سيستان مشغول شدند و چون مهم رستم ميرزا در سيستان تمشيت يافت اكثر مردم خراسان كه بر سر او جمع آمده او را بتسخير خراسان ترغيب مينمودند جوهر دانش و همت و الا و داعيه فرمانروائى درو نيافته از او مأيوس شده اكثر از او جدا شدند و ميرزا فى الجمله خفيف گشته او را در نظرها وقعى نماند و لشكر اوزبك نيز مكررا بتاخت قلعه زمين داور آمدند و از جانب مظفر حسين ميرزا به او كومكى نرسيد قلعه را بجمعى سپرده بجانب قلاة و هزارجات رفت و در قلاة شش ماه توقف نموده غازيان بيات كه در قلاة بودند در حينى كه ميرزا به شكار رفته بودند اراده نمودند كه بدوستى مظفر حسين ميرزا قلعه را تصرف كنند والدهء ميرزا واقف شده ابواب دخول قلعه را مسدود ساخته با خواجه - سرايان و عمله بيوتات نگاهدارى قلعه نمود .\r\nدر اين اثنا يكى از مردم بيات تفنگى بجانب آن ضعيفه انداخته به زخم آن تفنگ والدهء ماجدهء ميرزا بعالم بقاء پيوست .\r\n\r\n","description":"","footnote":"","page_name":" 484 ","page_number":110},
  {"content":"\r\n\r\n\r\nرفتن رستم ميرزا بهندوستان\r\nدر خلال اين احوال و اثناى جنگ و جدال ميرزا از شكار رسيده بلطايف الحيل خود را بقلعه انداخته طايفهء بيات كه از آمدن ميرزا خبر يافتند دست از تلاش قلعه گيرى باز داشته اظهار ندامت و پشيمانى كردند و رستم ميرزا بر آن طايفه دست يافته بازاء اين بىاندامى و قصاص خون والده‌اش اكثر طبقهء بيات را كه سر از جيب عصيان برآورده بودند بتيغ انتقام گذرانيد .\r\nاما نظر بر مآل حال خود انداخته چون تفرقه و پراكندگى در ميان لشكر او راه يافته كسى چنان بر سر نداشت و بنابر اقتدار اوزبكيه اوضاع روزگار را در آن ولايت بر حسب دلخواه مشاهده نمينمود و از جانب مظفر حسين ميرزا نيز دغدغهء كلى داشت بالضروره عزيمت ديار هندوستان نمود اول بولايت بكر رفته با ميرزا جانى بيك ارغون والى آنجا كه بفرمان فرماى هند اطاعت شايسته نمينمود و در آن حين فوجى از امراء پادشاهى بر سر او آمده بودند ملاقات نموده او را نيز باطاعت و انقياد ترغيب نموده باتفاق او روى توجه بجانب هندوستان آورد .\r\nبعد از وصول به آن ديار بعز ملازمت پادشاه كامكار و الا جاه جلال الدين محمد اكبر پادشاه فايز گشت و آن پادشاه و الا جاه مقدم او را گرامى داشته در اول حال صوبه ملتان را بجايگير او داد و منظور انظار شفقت آن خسرو عاليمقام گرديده در هر چند گاه بحكومت ولايتى از ممالك هندوستان منصوب ميگشت و بجهة جذب قلوب مظفر حسين ميرزا بدست آوردن زمين داور و قندهار آن پادشاه خرد پرور دانش نشان چندان مردمى و احسان نسبت برستم ميرزا بظهور آورد كه مظفر حسين ميرزا نيز مايل رفتن هندوستان شد زيرا كه امراء اوزبكيه كه در خراسان بودند خصوصا دين محمد سلطان و باقى سلطان اولاد جانى بيك سلطان خواهر زاده عبداللّه خان والى توران كه به حكم يرليغ بحكومت و تسخير آن ولايت مأمور بودند ساحت آن ديار را لگدكوب حوادث ساخته مكررا لشكر بحدود قندهار و سيستان فرستاده ميانهء ايشان و مظفر حسين ميرزا محاربات قومى بظهور مىپيوست و در اكثر معارك طايفهء قزلباش ظفر يافته جنود اوزبكيه منهزم ميشدند معذلك هيچوقت حواشى مملك از نهب و غارت آن طايفه خالى نبود فراغت و آسايش از آن مردم دورى گزيد و اكثر عظماء و اعيان قزلباش و ملازمان معتمد كار آمدنى سلطان حسين ميرزا درين معارك كه بتحرير پيوست مقتول شده پژمردگى تمام بچمن دولت راه يافته بود .\r\nمظفر حسين ميرزا نيز صلاح حال خود را در رفتن هندوستان ديده مفرى جز آن نيافت اگر چه بعد از رفتن رستم ميرزا عبد الله خان والى توران ايلچى با تحف و هدايا نزد مظفر حسين ميرزا فرستاده استمالت نامهء در قلم آورد كه هر چند منازعهء اوزبك و قزلباش و عداوت تورانيان با ايرانيان رسم قديم است اما آن سلالهء كرام از جانب ما ايمن باشد كه با او جز محبت و دوستى امرى در خاطر نيست و خيال رفتن هندوستان از دل بيرون كرده با خاطر جمع در قندهار ساكن باشد و مسكن پدر را به تصرف جغتاى نه پسندد .\r\nچون مكررا فيما بين لشكر قندهار و اوزبكيه محاربات واقع شده خونها ريخته شده بود مظفر حسين ميرزا آن سخنان را حمل بر خدعه و فريب نموده اعتماد بر اوزبكيه نكرد و توهم بر مزاج ميرزا غالب گرديده ميل خاطر تركان سود اگر طبيعت قندهار كه همت ايشان\r\n\r\n","description":"","footnote":"","page_name":" 485 ","page_number":111},
  {"content":"\r\n\r\nبسوداى قماش هند و جمعيت زر مصروف بود بالكليه طبع ميرزا را از مملكت دارى و ضبط ولايت قندهار ملول و متنفر ساختند و ممالك هندوستان را پناه آرامش خود دانستند و قرابيك كورچائى كه نوكر قديم سلطان حسين ميرزا بود و قبل از مظفر حسين ميرزا گريخته بجانب هند رفته امارت و منصب قوش بيكى گرى يافته بود از خدمت پادشاه عاليجاه فرمان فرماى [ 332 
  ] هندوستان تعهد نموده بود كه ميرزا را به خدمت آورده ولايت قندهار را به تصرف منسوبان آن پادشاه و الا جاه دهد درين وقت بقندهار آمده شروع در وسوسه كرد و جناب ميرزا را بمواعيد پادشاهانه مستظهر گردانيده در لباس نيكخواهى و حلال نمكى والدهء ميرزا را با جمعى كه در مزاج ميرزا راه يافته بودند با خود متفق ساخت مجملا دمدمه و افسونگريهاى او مزيد علت شده رفتن هندوستان در خاطرشان رسوخ يافت در اول حال والده و پسر كلان خود را فرستاده بالاخره خود نيز بعد از تكرار مراسله و عهد و پيمان عزيمت هندوستان نمود و پادشاه و الا جاه حكومت قندهار را بشاهى بيك خان كابلى حاكم بنگش كه از امراى بزرگ آن دولت و منصب پنجهزارى داشت و در آنوقت در حوالى ملتان بود نامزد نموده بود چون مشار اليه خبر يافت كه قرابيك مهم قندهار را بر حسب دلخواه پرداخته و طبع ميرزا را بجانب هند مايل ساخته با ده هزار نفر از لشكر خود و امراى تابين ايلغار نموده بقندهار آمد و از جانب پادشاه تواضعات بيش از پيش نسبت بميرزا نموده وعده‌هاى جميل داد و جناب ميرزا با اتباع خود از قلعه بيرون آمده شاهى بيك خان و لشكر جغتاى بتاريخ سنه الف هجرى داخل قندهار شدند و جناب ميرزا و اتباع چون خيمه و خرگاه بيرون زده لشكر قزلباش را به نظر درآورد با وجود آنكه از تاريخ فوت سلطانحسين ميرزا تا آن غايت كه قريب به دوازده سال بود انواع فتور به حال آن سپاه راه يافته امراء و مردم كارآمدنى بسيار كم شده بود اردوئى آراسته و لشكرى بيشمار پيراسته ديد همان لحظه از كرده پشيمان شده متأسف گرديد و برو بغايت دشوار نمود كه دل از آن ولايت دلگشا كه رشك تبت و خطا و مسقط رأس و محل نشو و نماى او بود برداشته از مرتبهء سلطنت و حكم روائى بملازمت و نوكرى بيگانگان تنزل نمايد .\r\nچون كار از دست و تير از شست بيرون رفته بود پشيمانى سود نداشت و بفكر دور و انديشه باطل اسباب مهمانى و خلعتهاى فاخر و تكلفات ذاخر جهة شاهى بيك خان و امراى جغتاى سرانجام داد و كس فرستاد كه بيرون آمده يك روز مهمان ميرزا باشند كه بعضى از سخنان ضرورى در مواجهه\r\n\r\nرفتن مظفر حسين ميرزا بهندوستان\r\nگفته شود و از خفت راى و نقصان خرد با خود انديشيده بود كه چون شاهى بيك خان بيرون آيد او را عذرخواهى نموده بهر نوع تواند باز خود را بقلعه انداخته در حصول مقصود سعى نمايد او خود مرد كهنه سپاهى كاردان بود مهمى را كه به آسانى ساخته بود در عقدهء دشوارى نينداخت و ديگر بسخن ميرزا التفات ننموده عذر آمدن خواست كه چون در ساعت نيك داخل قلعه شده بيرون آمدن مناسب نيست اگر حرف و حكايت ضرورى داشته باشند بمراسله و مكاتبه گفت و شنيد شود ميرزا را يأس تمام دست داده بكام و ناكام دل از حكومت قندهار برداشت و بعد از تكلف ارسال هدايا كه از جانبين بظهور آمد كوچ كرده با گروه انبوه روانهء هندوستان شد و چون به خدمت پادشاه رسيد منظور نظر عاطفت و اشفاق گشته بخطاب فرزندى و جايگيرهاى عالى ارجمندى يافت و او نيز پيشكشهاى پادشاهانه كشيده جواهر نفيسه و مرصع آلات آنچه داشت بر طبق عرض و اخلاص نهاد .\r\n\r\n","description":"","footnote":"","page_name":" 486 ","page_number":112},
  {"content":"\r\n\r\nاما اوضاع هندوستان و گلچينى از آن بوستان ميرزا را خوش نيامد و به هيچ چيز خرسند نبود بالاخره ميانهء او و پادشاه طرح بد نشست و لوازم خدمت و كورنش بدستور ساير شهزادگان بتقديم نميرسانيد رفته رفته دست از جايگيرها بازداشته اكراه خاطر او بر پادشاه ظاهر گرديد موجب غبار خاطر آن خسرو عاليشأن گرديده در مقام استخفاف برآمد و روز بروز آثار كدورت نمايان‌تر ميگشت و چند سال بدين و تيره گذرانيده هميشه آرزوى ايران و ملازمت عتبهء علياى شاهنشاه صفوى نشان داشت و گاهى ارادهء حج بيت اللّه الحرام مينمود و رخصت نمييافت تا آنكه اعراض نفسانى برو غلبه كرده پهلو بر بستر ناتوانى نهاده بتاريخ سنهء ثمان و الف دعوت حق را اجابت نموده باجل طبيعى فوت شد و ازو سه پسر در هندوستان ماند :\r\nسلطان حيدر ميرزا ، اسمعيل ميرزا ، بهرام ميرزا .\r\nاما رستم ميرزا چون دنيادار بود با روزگار در ساخته شيوهء ملازمت و نوكرى پيش گرفت و با خان خانان ولد بيرام خان تركمان كه جمعى از اقوام او در ميانه قزلباش بود وصلت و آميزش كرده هر چند گاه بمعاونت او بحكومت ولايتى منصوب ميگشت و بعد از ارتحال اكبر پادشاه و جلوس سليم شاه پسر او به همان دستور معزز و مكرم گرديد و برادران كوچك او ابو سعيد ميرزا در خمس و الف بجوار رحمت ايزدى پيوسته در آخر همان سال سنجر ميرزا نيز فوت شد و مراد ميرزا نام پسرى كه داماد خان خانان است با دو سه پسر ديگر وارد و اليوم كه سنهء هجرى به خمس و عشرين و الف رسيده رستم ميرزا و پسران او و پسران مظفر حسين ميرزا [ 333 
  ] با چند نفر از فرزندان ذكور و اناث در ولايت هنداند و تحقيق و تفتيش احوال ايشان - بعد از اين مناسب بسياق تاريخ وقايع ايران نيست .\r\nاما احوال سيستان و ملك جلال الدين بعد از رفتن رستم ميرزا تعرض جنود اوزبكيه بدان ولايت بيشتر از پيشتر شده اكثر اوقات ميانهء اوزبكيه و مردم سيستان محاربه بود و ملكان اقوام او چند گاه خود را در آن ولايت حفظ نموده قلعه و مكان خود را قايم كرده بودند و اوزبكيه بعضى از مملكت را متصرف شده در مقام تسخير قلعه او درآمدند و او بعد از بذل جهد تمام عاقبت كوچ كرده و مردم خود را در قلعه گذاشته از راه كرمان عزيمت درگاه سدره نشان شاهى نمود و در دار السلطنهء اصفهان بعز ملازمت فايز شده در مجالس خاص محرم حريم بزم و اختصاص گرديد چنانچه در قضاياى آن سال نوشته شده و نواب كامياب همايون با او مصاحبانه سلوك مينمود و چون ايامى در خدمت اشرف بسر برد هوس رفتن سيستان و ديدن فرزندان نموده رخصت انصراف يافت و چون بسيستان رسيد اولاد جانى بيك سلطان كه از جانب عبداللّه خان بايالت سيستان و تسخير ولايت نيمروز مأمور بودند اقتدار تمام يافته بودند و ملك جلال الدين مقاومت با ايشان در حيز قوت و قدرت خود نديد و تا توجه نواب كامياب شاهى ظل اللهى بخراسان صبر نتوانست نمود فرزندان خود را برداشته بقندهار رفت و چند گاه در آنجا توقف نموده عزيمت رفتن هند و ملازمت اكبر پادشاه داشت كه طنطنهء كوس رعد آهنگ موكب نصرت قرين حضرت اعلى شاهى ظل اللهى در خراسان بلند آوازه گشت و چون ممالك خراسان بحيطهء تسخير درآمده دار السلطنهء هرات مضرب سرادقات اقبال گرديد مشار اليه از قندهار آمده در هرات بشرف ملازمت اشرف رسيده برتبهء ايالت و لقب ارجمند خانى سربلندى يافته ولايت سيستان به او تفويض يافت والى غايه در آن ملك بكامروائى مشغول است .\r\nراقم حروف تفصيل قضاياء مذكور را بنوعى كه بتحرير پيوست از راويان ثقهء مردم آن ولايت استماع نموده العهدة على الروات .\r\n\r\n","description":"","footnote":"","page_name":" 487 ","page_number":113},
  {"content":"\r\n\r\n\r\nذكر محاربه كه در ازغند ترشيز ميانهء امراى قزلباش و يتيم سلطان اوزبك و برادران وقوع يافت و انهزام قزلباشيه\r\nمعركه آراى مضمار قصه پردازى يعنى خامهء مشكين طراز تسويد صحيفه راز گردانيده بود كه بعضى از امراى خراسان خصوصا سليمان خليفهء تركمان و سلطانعلى خليفهء شاملو كه در ازاى اعمال ناصواب از پرتو توجهات شاهى دور و از عنايات شاهنشاهى مهجور مانده بودند چون شنيدند كه رستم ميرزا با مظفر حسين ميرزا برادر بزرگتر محاربه نموده برو ظفر يافته و در قندهار لواى سلطنت افراخته جرايد اخلاص و اعتقاد خود را بدست بيتابى ابتر ساخته و روى از مرشد كامل تافته بجانب او ميل نمودند سلطانعلى خليفه بخودسر بالكاى قاين كه حسب الحكم اشرف بعليقلى خان استاجلو تعلق داشت رفته با او جنگ كرد و برو تسلط يافته بقتل آورد و بتغلب الكاى قاين را متصرف شده اظهار هواخواهى رستم ميرزا نمود و قبل از اين اشعارى بدان شده و سليمان خليفه با مردم خود به طرف قندهار و زمينداور رفتند و از اعيان قزلباشيه نيز مثل اسلام بيك شاملو و هر طبقه مردم خراسان كه از آشوب و فتنهء اوزبكان احوالشان اختلال پذيرفته بود از رفتن امراء آگاه گشته و آنجا مأمنى انگاشته روى توجه بآنطرف آورده جمعى كثير نزد او مجتمع شدند اما تا رفتن ايشان ميانهء برادران صورت صلحى روى نموده قندهار بدستور سابق بمظفر حسين ميرزا بجز زمين داور ولايتى در تصرف نداشت امراى مذكور او را بسلطنت خراسان و آمدن آنولايت ترغيب مينمودند تا آنكه او باستدعاء جماعت افشار بفراه آمده از آنجا عزيمت سيستان نموده و مهارت او در آن جماعت همچنانكه در فوق در طى احوال او و برادر مشروعا تحرير يافت تمشيت نپذيرفت و پهلو از آمدن خراسان نيز خالى كرده آن جماعت از او مأيوس شدند بالاخره سليمان خليفه مناشير و استمالت نامها باسم امراء و اعيان خراسان گرفته هر يك را بتفويض ولايتى مخصوص گردانيده روى توجه بخراسان آورد سليمان خليفه بولايت تون و جنابد كه الكاى او بود رفت و سلطانعلى خليفه شاملو قاين را متصرف بود از ملازمان قديم ايشان و طبقهء قزلباشيه كه در خراسان مانده بودند جمعى كثير بر سر ايشان جمع شده هر يك قشون آراسته تربيت دادند مصطفى خانرا كه حسب الفرمان همايون اعلى حاكم طبس بود طلب نمودند بارادهء [ 334 
  ] تسخير و تصرف بعضى محال خراسان كه تا غايت اوزبكيه تصرف تام در آن ننموده قلاع آن‌ها در تصرف اهالى و اعيان آنجا بود از مقام خود حركت كرده بترشيز آمدند و در آنجا از امراء و اعيان شاملو و استاجلو و تركمان و قاجار مردم اولاد قباد خان و غيرهم تا موازى چهار هزار كس جمعيت نموده از اهالى خراسان نيز كه دولتخواه قزلباش بودند جمعى بمعاونت ايشان كمر بسته باتفاق بر سر قلعهء كرات ترشيز رفته سيد محمد سلطان اوزبك را محاصره كردند بعد از چهل روز بعهد و پيمان او را بيرون كردند اما بعهد خود وفا نكرده او را تعاقب نموده جمعى كثير از مردم او بقتل آوردند و او را بسلامت از معركه بيرون رفته بيتيم سلطان و برادران كه حسب الامر عبداللّه خان در خراسان بودند پيوست و امراء از آنجا به قصد قلعه ازغند كه در تصرف مير محمد قاسم ازغندى بود بدان طرف حركت كردند يتيم سلطان و برادران از وقوع اين حالات آگاه گشته دفع و رفع آنجماعت را وجهه همت ساخته از مير قلبابا\r\n\r\n","description":"","footnote":"","page_name":" 488 ","page_number":114},
  {"content":"\r\n\r\nكوكلتاش حاكم هرات نيز استمداد نموده با گروه انبوه بر سر قزلباش آمدند قزلباشيه با اينحال خالى از نفاق نبودند و بر سر الكاى مملكتى كه طايفه اوزبكيه گرك آسا دندان طمع برو تيز كرده در كمين آن نشسته بودند با يكديگر گفتگو مىنمودند .\r\n\r\nمحاربه قزلباش با جنود اوزبك در ازغند ترشيز\r\nالقصه چون از آمدن اوزبكيه واقف شدند و عدد لشكريان يتيم سلطان را زياده از دو هزار نشان نميدادند همگى دل بر محاربه نهاده روى توجه به طرف جنود اوزبك آوردند و در ازغند ترشيز تلاقى فريقين روى داده از جانبين صف سپاه آراسته گرديده بهادران اوزبكيه دليرانه قدم بمعركه كارزار نهاده آتش حربرا مشتعل ساختند و چرخچيان لشكر قزلباش تاب صدمات اوزبكيه نياورده لشكر دست چپ در عين محاربه و گيرودار بودند كه دست راست شكست خورده بقول رسيدند و لشكر قول خوف و هراس بيقياس به خود راه داده در جنگ سستى كرده در مقام مدافعه نتوانستند درآمد بىاختيار شكست خورده راه انهزام پيمودند\r\n\r\nكشته شدن سليمان خليفه سردار لشكر قزلباش\r\nمردم دست چپ از انهزام دست راست خبردار شده ايشان را نيز پاى ثبات و قرار سست شد مجملا فرصت جنگ و مدافعه نيافته راه انهزام پيش گرفتند سليمان خليفه كه سردار لشكر بود چون مرد قوى جثه ثقيل البدن بود در عين اضطرار فرار كرده در كنار معركه از اسب افتاده بدست اوزبكيه درآمده بقتل رسيد سلطانعلى خليفه از معركه بيرون رفته بقاين رسيد اما از خوف اوزبكيه در آنجا قرار نتوانست گرفت چون اغروق او در ولايت طبس بود خواست كه با معدودى از قاين بطبس رود در راه جمعى از جنود اوزبك به او رسيد و در حصار قريه آويز بين الجانين محاربه روى نمود و سلطانعلى خليفه مغلوب گشته در آن واقعه بقتل رسيد شاه بوداق سلطان تركمان كه يكى از حضار آن معركه بود از جنگ گاه بيرون آمده در هيچ محل توقف ننموده از راه طبس بدارالعباد يزد آمد چون در خراسان مخالفتى چند ازو بظهور آمده بود از حضرت اعلى شاهى ظل اللهى خايف بود در يزد توقف نتوانست نمود بعزيمت آنكه بميانه اوزبكيه رود باز روى توجه بخراسان نهاد او نيز در راه بجنود اوزبكيه رسيد مهديقلى سلطان فنادملو استاجلو و محمد سلطان برادر سليمان خليفه در معركه بقتل رسيده عليقلى سلطان آسايش اغلى بعد از انهزام بجانب هندوستان رفت مصطفى خان با اكثر مردم خود بسلامت بطبس رسيدند .\r\nاما بعد از چند گاه كه در طبس بود و حفظ آن سرحد مىنمود بتون رفت چون دست و پائى در آنسرحد ميزد و اوزبكيه ازو در حساب بودند يتيم سلطان بودن او را در تون شنيده با چهار هزار كس اوزبك بر سر او آمد او در شهربند بود و بندوقچيان قدرانداز خراسانى همراه داشت منقلاى لشكر اوزبك خواستند او را از شهربند بصحرا كشند از حدود شهر بطريق فرار بازگشتند مصطفى خان كه از كيفيت و كميت لشكر اوزبك سردار ايشان خبر نداشت از بازگشتن منقلاى دلير شد بتعاقب ايشان بيرون آمد و اوزبكيه عطفهء عنان كرده جنگ درپيوستند و او با فوج قليل كه همراه داشت مردانه\r\n\r\nكشته شدن مصطفى خان بامر يتيم سلطان اوزبك\r\nپاى ثبات استوار داشته بمحاربه اعدا مشغول بود كه رايت يتيم سلطان بغلبه و ازدحام تمام نمايان شد مجملا مصطفى خان در درياى حرب غوطه خورده بدست اوزبكيه درآمده بفرموده يتيم سلطان بقتل رسيد و بسيارى از طبقه قزلباشيه درين معركه بتحرير پيوست بشئآمت امراى\r\n\r\n","description":"","footnote":"","page_name":" 489 ","page_number":115},
  {"content":"\r\n\r\nبدعهد بىاخلاص طاغى راه عدم پيمودند اين اخبار در دار السلطنه قزوين بمبالغه جاه و جلال رسيد چون آن طبقه بيراهه رفته بودند تائيد نيافتند و فى الحقيقه بكفران نعمت گرفتار آمده بدست جنود غيبى بجزا و سزا رسيدند .\r\nاما حضرت اعلى از قضيه مصطفى خان كه [ 335 
  ] مرد دلير مردانه اخلاص گزين بود و از وفور غيرت و كمال مردانگى در آن جنگ رفاقت آن طبقه اختيار نموده بود متاسف گرديده ايالت طبس را به تيمور سلطان كنگرلو قوم او كه در درگاه معلى بود تفويض فرموده بدان صوب فرستادند اما چون اوزبكيه در آن سرحد دست درازيها كردند و او از عهده ضبط آن سرحد بيرون نتوانست آمد در ثانى الحال الكاى طبس را بمحراب خان قاجار كه مرد مردانه و عاقل فرزانه و از شجعان روزگار است تفويض يافته به آن صوب فرستادند و او تا حين فتح خراسان آن سرحد را بواجبى ضبط نموده بود و مردانگيها ازو در آن سرحد سمت ظهور يافت كه از سياق كلام آينده بوضوح ميپيوندد و راقم اين حروف حقيقت اين قضايا را بنوعى كه تسويد يافته از حضار آن معركه استماع نمود درين سال خدمعلى سلطان خانم همشيره موسى سلطان موصلو كه حرم محترم شاه جنت مكان و والدهء معظمه نواب سكندر شأن و اسمعيل ميرزا بود و حضرت اعلى شاهى ظل اللهى با آن جده گرامى بسيار بادب سلوك ميفرمودند در دولتخانه مباركه قزوين مريض گشته بعالم بقاء پيوست سن شريفش از هفتاد تجاوز نموده بود در مراحل هشتاد بود كه سفر عقبى اختيار نمود عورت خيرهء عابدهء زاهدهء عاقله بود در اواخر زمان شاه جنت مكان توفيق حج يافت از آثارش رباط خشكرود حوالى قزوين است كه در زمان سلطنت فرزند ارجمندش سلطان محمد پادشاه بنا نموده باتمام آن موفق گرديد .\r\n\r\n","description":"","footnote":"","page_name":" 490 ","page_number":116},
  {"content":"\r\n\r\n\r\nوقايع و سوانح سال خجسته مآل يونت ئيل موافق سنه ثلاث و الف هجرى كه سال هشتم جلوس همايون شاهى ظل اللهى است\r\n ايام دگر انجمن افروزى كرد * سلطان چمن جلوه نوروزى كرد \r\nچون فصل شتا بنهايت انجاميده افسردگى جهان ببهجت و خرمى تبديل يافت\r\nشعر\r\n روى هو الخلخه آميز شد * باد بهارى طرب انگيز شد \r\nنشاط سير و شكار گيلان كه فى الواقع در فصل بهار از لطافت هوا و كثرت ازهار از ساير ممالك و اقطار امتياز تمام دارد از خاطر شهريار كامكار حضرت اعلى شاهى ظل اللهى سر بر زد و بامضاى اين عزيمت از مقر سلطنت در حركت آمده عنان توجه آن صوب انعطاف دادند و فرهاد خان كه در آنوقت حاكم گيلان بود جهت تهيهء اسباب ضيافت و خدمت رخصت يافته در مقدمه روان شد و حضرت اعلى چون بالكاى طارم نزول اجلال فرموده چند روز در موضع منجيل و خزرويل كه دو قريه است از قراى طارم در دامن كوه واقع شده و خانه‌ها بر زبر يكديگر ترتيب داده‌اند و باغات بسيار پيرامون دهكده كشيده چشمه‌هاى صافى خوشگوار از قلهء آن كوه بپايان آمده از يك ممر جارى ميگردد و در فصلى چنان هر قطعهء از باغات آنجا از كثرت شكوفه و ريحان از باغ جنان نشان ميداد توقف فرموده بساط عيش و نشاط گسترانيدند و از صباح تا رواح در مجلس بهشت آئين مقربان محفل ارم تزيين جام ارغوانى از دست ساقيان زهره جبين كشيده صداى نوشانوش به گوش ساكنان فلك اطلس پوش ميرسيد و مطربان خوش آهنگ و مغنيان تيز چنگ لحظهء در كار خود درنگ نمينمودند و همچنين جميع مردم كه در آنوقت ملازم ركاب نصرت انتساب بودند از خواص و عوام و آقا و غلام بشرب مدام مشغول نموده در آن چند روز داد فراغت و خوشدلى دادند و از آنجا رايت جهانگشا برافراخته الكاى كوهدم گيلان از غبار سم سمند شهريار جهان عطر آسا گرديد فرهاد خان با اهالى گيلان برسم استقبال بيرون آمده در شب نوروز اين سال فرخ فال در يورت كوهدم بموكب همايون پيوست و اهالى گيلان بسعادت زمين بوس فايز گشته منظور نظر التفات شدند و حسينخان والى كوهدم شرف بساط بوس دريافته به قدر امكان بوظايف خدمات قيام نموده اقامت و ساورى بسيار ايثار عساكر نصرت شعار كرد على الصباح كه خسرو كواكب دست اميد از دامن حوت كوتاه كرده در گردن حمل حمايل ساخت حضرت اعلى سمند گردون خرام را بجانب الكاگو كه تحريك داده از آنجا خطهء جنت نشان لاهيجان از يمن قدوم موكب همايون رشك باغ جنان گرديد عموم مردم آن ديار از غبار سم سمند جهان پيما روشنائى ديدهء بينا حاصل كردند فرهاد خان بوظايف پيشكش و خدمات\r\n\r\n","description":"","footnote":"","page_name":" 491 ","page_number":117},
  {"content":"\r\n\r\nاقدام نمود و نسبت بتمامى امرا و اركان دولت و اعيان حضرت لوازم ميزبانى بتقديم رسانيد اما عليخان [ 336 
  ] حاكم گيلان بيه پس كه حسب الالتماس فرهاد خان حضرت اعلى مجددا حكومت آن ولايت را به او ارزانى داشته بود قبل از ورود موكب مسعود به همان دستور تمرد و عصيان كه جبلى ذات او بود بظهور آورده عهود و مواثيق كه با فرهاد خان بميان آورده بود نابود انگاشته حشرى انبوه از متجندهء گيلان فراهم آورد بامورى كه دور از طريق موافقت و متابعت بود اقدام نمود و محصلان كه جهة ايصال باج و خراج همراه برده بود بىنيل مقصود بازگردانيده بود .\r\nبعد از وصول موكب فيروز آن جماعت همان شيوه مرعى داشته خار او باز دامنگير او گشت و يكبارگى بساط حقوق تربيت حضرت اعلى را از بسيط خاطر درنورديده روى از آستان سعادت آشيان برتافت و شرف عتبه بوسى كه موجب سعادت او بود درنيافت در گسكر نيز اميره مظفر برادر اميره سياوش شيوه تمرد و عصيان پيش گرفته شورافزاى عرصهء طغيان بود از اين جهت لجهء سياست شاهانه در تموج آمده جمعى از عساكر فيروزى مآثر كه در آنوقت در ظل رايت فيروزى آيت مجتمع بودند بدفع او نامزد فرمودند و فرهاد خان چون در مبادى احوال باعث استخلاص و كفيل مهمات او شده بود در اين وقت التماس و استدعا نمود كه دفع فتنهء آن بخت برگشتهء نابكار به او حواله شود حسب الاستدعا بسركردگى لشكر فيروزى اثر اختصاص يافته بدانطرف روانه شد و يك هزار پياده تفنگچى كه از اصفهان بر حسب فرمان آمده بودند بمرافقت او مأمور شدند و حكم شد كه پيادگان مذكور از صوابديد الپان بيك يساول صحبت قاجار در نگذرند و حكم جهان مطاع بنفاد پيوست كه ذوالفقار خان قرامانلو امير الامراء آذربايجان با تمامى چريك آن ولايت از راه آستارا و طوالش در حركت آمده نخست الكاء گسكر را از لوث وجود ارباب تمرد و عصيان پاك سازند و اميره مظفر برادر اميره سياوش را كه از بخت برگشتگى در آن ملك شورافزا گشته راه مخالفت ميسپرد بدست درآورده بدفع فتنهء عليخان پردازد و حضرت اعلى بنفس نفيس در بلدهء لاهيجان توقف فرموده فصل بهار را در آن ولايت بسير و شكار گذرانيده هميشه بعشرت و كامرانى بسر ميبردند از اهالى گيلان مير عباس كه حاكم لشته نشا بود و حسينخان حاكم كوهدم همراه فرهاد خان به پيه پس رفتند و كيا فريدون كه مرد راست اعتقاد يكجهت بود در ملازمت اشرف بوظايف خدمات قيام مينمود چند روزى هواى سير دريا كنار و نشاط شكار خوك در خاطر همايون جاى گرفته در جنگل گيلان محلى است كه خوك بسيار مىباشد و هميشه حكام گيلان در فصل بهار به شكار آن كوهسار رفته خوك بسيار صيد مينمايند و به شكار زنگول اشتهار دارد و فى الواقع تماشاى غريبى است راقم حروف در صيدگاه در ملازمت اشرف بود ملاحظه نمود كه حضرت اعلى ده پانزده خوك بزرگ قوى هيكل كه هر يك بر مثال گاوى بودند بنوك ناوك دلدوز شكار فرمودند در آن روز تهور و مردانگى از آن حضرت\r\n\r\nذم اهل گيلان\r\nمشاهده افتاد كه خرد خرده‌بين انگشت تحير بدندان تعجب گزيد تبيين اين مقال آنست كه بر عالميان پوشيده نيست كه مردم گيلان بغايت خفيف عقل و تيره رأى و بيعاقبتند و نهال قامت آن جماعت در جويبار ظلمت بالا كشيده و از خوان مواهب ازلى جز مائده غدر و بيوفائى نچشيده‌اند بوى مروت و مردمى بمشام ايشان نرسيده عموم آنجا بمرتبهء طالب فتنه و آشوبند كه اگر برزيگرزادهء در عهد سلطان مستقلى بارادهء سلطنت و استقلال روى ببيشه مخالفت و اضلال نهند مجموع خلايق بيدرنك آهنگ ملازمت او نموده در روز اول جمعيتى فاحش دست ميدهد و در همان روز به مجرد امر سهلى و استماع خبرى كه از خود بيخبرى بديشان رساند عقد\r\n\r\n","description":"","footnote":"","page_name":" 492 ","page_number":118},
  {"content":"\r\n\r\nجمعيت آن گروه پريشان عاقبت از يكديگر پاشيده بشئآمت آن گرفتار ميگردند و روز ديگر اگر همين نوع قضيه روى نمايد همان حركت از ايشان بتقديم ميرسد و با آنكه يقين ايشان حاصل باشد كه فردا بشآمت آن گرفتار خواهند شد امروز را مغتنم شمرده اصلا در عواقب امور انديشه نمينمايد و جهت يك روزه دولت نااستوار خود را در عرصهء هلاك مىاندازند و دو يار آشنا با حقوق نمكخوردگى هرگز خالى از نفاق يكديگر نبوده‌اند و هر يك گمان مضرتى از ديگرى به خود ميبرده‌اند چه بسيار اين قسم اعمال ناهنجار از آن قوم بدكردار اصدار يافته و همانا آب و هواى آن ملك جز اين تقاضا نميكند و در هر چند روز حاكمى در آن ديار دم از استقلال ميزده و اگر سرداران آنجا بتيغ غدر كشته گشته سر در سر فتنه و شورش نهاده‌اند از قومى چنان احتراز كردن در مذهب ائمهء خرد واجب است بل اوجب .\r\nشعر\r\n همه كار ايشان سراسر هباست * بقومى چنين تكيه كردن خطاست \r\n[ 377 
  ] القصه جهت تهيهء شكار شهريار كامكار مقرر فرموده بودند كه قريب ده هزار پياده از مردم گيلان كه شمهء از صفات ايشان مذكور شد در آن كوه جرگه انداخته بعضى شكار را به محل معين كه از دو جانب چپر ساخته راه بيرون شد مسدود كرده بودند رانده جمعى ديگر در ميان دره پر درخت صيد را بآواز سفيد مهره و تفنگ رم دهند .\r\nمجملا حضرت شاه جمجاه بتأييد اللّه با معدودى از مقربان درگاه و جمعى كثير از عظماء و مردم گيلان بشكارگاه توجه فرموده شب در موضع ملاط كه دخمهء سلاطين گيلان در آنجاست و در دامنهء كوه پردرخت واقع شده نارنج بسيار در آنجا مىباشد و فى الواقع از مواضع لطيفه گيلانست نزول فرمودند و روز ديگر شكارگاه از فر قدم پادشاه جمجاه زيب و زينت يافته چون بميان دره درآمدند حكم فرمودند كه تفنگچيان به كار خود مشغول شوند گوش گردون از صداى سفيد مهره و تفنگ كر گشت و از دود باروط تمام جنگل تيره و تاريك گشت و آن حضرت از غايت تهور و شجاعت كه از اجداد بزرگوار بل وصى سيد ابرار يادگار دارند اصلا از ازدحام آن قوم بيباك باك نداشته در آن عرصه تك و تاز فرموده مقابل ذره از آن قوم حساب برنميگرفتند اگر چه عقلا اين رأى را دور از انديشه حزم و احتياط شمرده‌اند چه سلاطين كامكار را ملاحظهء حزم و احتياط از امهات كارخانهء سلطنت است .\r\nاما حضرت پادشاه على الاطلاق بنوعى صلابت و مهابت آن حضرت را در دلهاى دوست و دشمن جاى داده كه هيچ آفريده را ياراى آن نيست كه نسبت به آن حضرت غدرى در خاطر خطور كند و پيداست كه آفتاب عالمتاب را از تعرض خيل ستارگان چه نقصان آيد و چون عنايت پروردگار عالميان شامل حال اين پادشاه ستوده خصال است تكيه بر عاطفت ربانى و دولت خداداد كرده اصلا از آن گروه انبوه دغدغهء بخاطر عاطر راه نميدادند و پيوسته در امثال اين امور زبان خجسته بيان به اين مقال گويا گردانيده‌اند :\r\nشعر\r\n هزار دشمنم ار ميكنند قصد هلاك * گرم تو دوستى از دشمنان ندارم باك \r\n\r\n","description":"","footnote":"","page_name":" 493 ","page_number":119},
  {"content":"\r\n\r\nو همچنين در كنار دريا با دو نديم در ميان بادى نشسته عنان آن بدست جمعى گيلكان بيعاقبت كشتى بان داده از سفيد رود بآنطرف ميل فرمودند و در آن طرف آب كه از اعوان و انصار خسرو كامياب ديار نبود مدتى متمادى سير ميفرمودند تا آنكه بعد از زمانى ديرباز جمعى از مقربان و مخصوصان زورقچها از گيلكان كشتيبان ستاده عبور نمودند .\r\nالقصه نواب همايون چند روز در اطراف و جوانب دريا كنار كه شايستهء سير و شكار بود سير فرموده ديگر باره خطهء لاهيجان بفر قدوم سعادت لزوم غيرت افزاى بهشت برين گرديد در خلال اين احوال يكى از معتمدان اميره سياوش والى گسكر كه هنوز مقيد و محبوس بود از گسكر بدرگاه جهان پناه آمده از روى دولتخواهى بمسامع جلال شاهنشاهى رسانيد كه اميرهء مذكور مخلص خود را از حبس و قيد در مخالفت برادر و اولاد تصور نموده پيوسته ايشان را بمخالفت و عصيان ترغيب مينمايد و مراسلات از نهانى ببرادرش ميرسد و يكى از آن كتابات كه مبنى بر حكايت مذكور بود به نظر اشرف رسانيده از اين حركت نايرهء حميت و غضب شاهانه كه درباره او بزلال مروت و مرحمت انطفا پذيرفته بود ديگر باره اشتعال يافته بقتل او فرمان دادند اگر چه آن شخص را ظاهرا از عرض اين حكايت غرض اظهار دولتخواهى بود اما آنچه مركوز خاطر و مقتضاى طبيعت او بود چنانچه در باب مردم گيلان سمت گزارش يافت به عمل آورده شهريار پاك اعتقاد بنابر آنكه آن شخص حقوق تربيت اميره مذكور را بر طاق نسيان نهاده نسبت بولى نعمت كفران ورزيده به اين امر اقدام نموده بقتل او نيز فرمان داده هر دو در يكساعت در برابر يكديگر از دست ساقى اجل شربت فنا چشيدند و فى الحقية هر دو را كفران نعمت دامنگير گشته بجزاى خود رسيدند و چون قرب دو ماه از نوروز سلطانى گذشت و گرما روى باشتداد آورد رايات نصرت آيات عزم مراجعت جزم كرده عظماء گيلان خصوصا كيا فريدون را بصنوف نوازش اختصاص داده بخلعتهاى فاخره و تاج و كمر مرصع سرافراز و گرامى گردانيدند و روى سعادت بمستقر عز و شرف نهاده دارالموحدين قزوين بيمن مقدم شهريار ستوده آئين رشك اعلى عليين گشت .\r\n\r\nذكر عصيان و طغيان عليخان در گيلان و لشكر فرستادن بر سر او و گرفتارى آن مخذول و جمعى از مفسدان بنيروى دولت ابد بنيان\r\n[ 338 
  ] چون عليخان بسعى و اهتمام فرهاد خان بار ديگر بر سرير حكومت گيلان بيه پس متمكن گشته رايت استقلال بر افراشت همگى سپاهيان آن ولايت كه بجلادت و شجاعت از ساير مردم گيلان امتياز دارند بر سر او جمعيت نموده چون متقلب بود و هواى خودسرى در سر داشت در اندك وقتى خلل فاحش بدماغ او راه يافته بزيادتى مال و عقار و عهد نااستوار گيلانيان غدار مغرور گشته قدم از دايره اطاعت بيرون نهاده و عهود و مواثيق كه با فرهاد خان در ميان آورده بود نابوده انگاشته باظهار كلمهء عصيان زبان بر گشاد و در آنوقت كه الكاء گيلان بيه پيش بفر قدوم همايون شهريار پاك كيش نيكو انديش بر عرصهء جنان پيشى گرفت از عدم مساعدت بخت و برگشتى اقبال - شرف خاكبوس آن قبلهء آمال درنيافت و به خيال محال مقابله با لشكر منصور به ترتيب لشكر و اسباب\r\n\r\n","description":"","footnote":"","page_name":" 494 ","page_number":120},
  {"content":"\r\n\r\nقتال و جدال پرداخت و در راهها و گذرها چپرها بريده شوارع را مضبوط ساخت و از اين معنى غافل افتاد كه صعوه حقير را تاب چنگال شهباز بلند پرواز اوج اقبال نيست عاقبت بشئآمت اين جرأت و جسارت در عرصهء زوال و نكال آمد .\r\nالقصه چون خبر همايون فال شهريار بيهمال سايه وصول بر ديار گيلان انداخت و خبر عصيان او بر پيشگاه انور تافت امواج بحر غضب پادشاهى متلاطم گشته عساكر گردون مآثر چنانچه مذكور شد بسركردگى فرهاد خان بر سر او تافتند چون از سفيد رود عبور نموده روى بالكاء بيه پس نهادند به مجرد آوازهء وصول عساكر منصور تزلزل تمام به حال نافرجام او راه يافته مرتبه مرتبه آن جمعيت و ازدحام روى بتفرقه و پراكندگى نهاد و فوج فوج سرداران آن قوم از آن جاهل نادان روگردان شده به خدمت خان مبادرت مينمودند و اكثر محال بيه پس از عبور لشكر قيامت اثر پايمال حوادث و نوائب گشت و هر كس در آمدن تعلل ورزيد اموال و جهات او در عرصهء نهب و غارت آمده و عليخان آثار ضعف و انكسار از ناصيه احوال خود مشاهده نموده اكثر اعوان و انصارش راه فرار پيش گرفتند با دلى پر غم همعنان محنت و عدم روى بالكاء فومن كه مسكن قديم جد و پدر او بود نهاد و مردم آنجا نيز در اطاعت او سرباز زده طريق موافقت نسپردند و از امداد و اعانت اميره مظفر نيز كه از آسيب لشكر آذربايجان به حال خود درمانده بود مأيوس گشته با خود انديشه نمود كه بكام و ناكام عروس مملكت را طلاق گفته نقود و جواهر و نفايس اموال خود را بر كنار دريا برد و از آنجا در كشتى نشسته نيم جانى از آن ورطه هلاك بساحل نجات رساند .\r\nچون فرهاد خان جمعى از دليران بيشهء هيجا را بضبط دريا كنار نامزد فرموده بود آن تدبير موافق تقدير نيفتاد .\r\nشعر\r\n چو شد بخت بيدار او جفت خواب * برو بسته شد راه و راى صواب \r\n پشيمان شد از هر چه خود كرده بود * و ليكن ندامت نميداشت سود \r\nآخر الامر لاعلاج شده بموضع زرمخ از اعمال فومن كه مولد و منشاء على خان و اجداد اوست پناه برده اكثر مردم آنجا بحراست او همت مصروف ميداشتند و خدمش با معدودى از هواخواهان خود و مردم زرمخ بكوههاى سخت و دره‌هاى پردرخت قريب به آنجا كه از تشابك اشجار نور آفتاب بدشوارى ذره ذره بر آن تافتى و از بسيارى اغصان و اوراق باد صبا را مجال وزيدن در آنجا نبودى تحصن جسته بشرايط حزم و احتياط قيام مينمودند و سرداران بيه پس بر حسب تكليف بتفحص و تجسس او مشغول گشتند .\r\nبعد از چند روز بتحقيق پيوست كه بموضع زرمخ رفته و در بيشه آنجا كه راههاى خطير پر صعوبت دارد آرام گرفته بعد از استماع اين خبر فرهاد خان امر فرمود كه غازيان شجاعت دثار آن كوه و بيشه را مركزوار در ميان گرفته بر دور آن محيط گشتند و گروه گروه پياده سر به آن كوه و بيشه نهاده از عقبات صعب المسالك كه از كثرت درخت و زمينهاى پر گل و لاى و سخت جنود انديشه راه عبور از آنجا دور مينمود بالا رفته آثار جلادت و شجاعت بظهور ميرسانيدند و از\r\n\r\n","description":"","footnote":"","page_name":" 495 ","page_number":121},
  {"content":"\r\n\r\nآنجانب عليخان با هواخواهان خود كه سر دفتر ايشان كامران لولمى بود سپر ممانعت در روى كشيده به قدر امكان در حفظ جان خود ميكوشيدند و اكثر اوقات در جنگل به يكديگر رسيده بين - الفريقين نيران محاربه و مجادله اشتعال داشت و او هر شب جائى و هر لحظه در مكانى بسر برده از هيبت جنود ظفر ورود كه كوه و دشت پيش ايشان يكسان بود لحظهء در يك منزل قرار و آرام نداشت و به اين و تيره قرب دو ماه روزگار تيره گذرانيد و چند مرتبه غازيان در ميان بيشه به او رسيده جنگ در پيوسته بسيارى از ايشانرا بقتل آورده او را منهزم ساخته‌اند و باز خود را بگوشه كشيده و از جانب آذربايجان ذوالفقار خان تا ده هزار سوار و پياده [ 339 
  ] آن ولايت را جمع نموده بر حسب فرمان روانهء گيلان شد و از راه آستارا و طوالش بر سر گسكر آمده دريا كنار و ساير شوارع را مضبوط ساخته آتش نهب و غارت در آن ولايت افروخته گشت و اميره مظفر با مردم گسكر و پسران اميره سياوش كه طوعا او كرها در آنوقت با او اتفاق نموده بودند در يورت خود پاى ثبات فشرده مستعد رزم و پيكار گشتند ذوالفقار خان با لشكر آذربايجان بر سر ايشان تاخته حربى صعب اتفاق افتاد و جمعى نامعدود از مردم گسكر بقتل رسيده اموال و اسباب ايشان در عرضه تاراج آمده اميره مذكور باتفاق رفقا طريقه انهزام پيش گرفته از همه جانب راه فرار به خود مسدود يافت و سيلاب بلا را به خود محيط ديده حيران و سرگردان قدم در جنگلستان نهاد و بسيارى از زنان و كودكان گسكر بذل اسر گرفتار شدند و بقية السيف جهة محافظت اهل و عيال دل بر اطاعت و متابعت نهاده باردوى ذوالفقار خان مجتمع گشتند و بجان و مال امان يافتند و غازيان شير شكار بطلب اميره مظفر و برادر زاده‌ها قدم در بيشه و كوه نهاد بتفحص مشغول گشتند عاقبت در محلى او را يافته بر سر او تاختند و مشار اليه را با رفقا در ميان گرفتند و ايشان دل از جان برگرفته به قدر طاقت و توان كوشش مينمودند تا آنكه از ستيز و آويز عاجز گشته راه فرار مسدود يافتند و جز گرفتارى چارهء نجستند غازيان ظفر فرجام اميره مذكور را با برادر زاده‌ها گرفته آوردند ذوالفقار خان بعد از گرفتارى ايشان متوجه اردوى فرهاد خان گشته به او ملحق شده و از اينجانب نيز عساكر ظفر مآثر فراز و نشيب كوه و بيشه را فرو گرفته در گرفتن عليخان سعى و اهتمام مينمودند چنانچه زمان زمان كار بر او تنگتر ميشد و بهر جانب توجه مينمود فوجى از شيران بيشه كارزار در آنجا مستعد رزم و پيكار بودند ناچار با كمال اضطرار در ظلمت ليل بىاطلاع لشكر و خيل با چند نفر از هواخواهان مثل كامران و غير آن كه با او يكدل و يكجهت بودند از بيشه بيرون آمدند و چون قراولان لشكر منصور از نزديك و دور آن حدود را احاطه نموده راه بيرون شد مسدود بود روى بآبادانى آن موضع آورده به منزل يكى از اواسط الناس درآمده به او ملتجى شدند و صاحب آنخانه از كمال جوانمردى بخلاف اطوار گيلانيان مقدم ايشان را گرامى داشته روى از محافظت ايشان بر نتافت و به قدر امكان بخدمات قيام نموده در اخفاى آن ميكوشيد و غازيان شير شكار همچنان در آن بيشه متفحص بودند و اثرى ازو نمييافتند و اصلا اينمعنى در خاطرها خطور نميكرد كه خدمتش در خانه‌ها متوارى باشد زيرا كه در اكثر خانه‌ها غازيان عظام نزول نموده مسكن و مأوى داشتند و محال مينمود كه مردم آن ده به اين امر غريب جرأت و جسارت نمايند .\r\nالقصه چون اين معامله امتداد يافت و بهيچوجه چهرهء مقصود از نقاب حجاب جلوه نمينمود از اين رهگذر عساكر ظفر مآل را كمال ملال دست داده لحظهء خواب و آرام نداشتند تا آنكه نسيم مراد از مهب آرزو وزيدن آغاز نهاده بشارت گرفتارى دشمن بمعسكر ظفر قرين رسيد حقيقت\r\n\r\n","description":"","footnote":"","page_name":" 496 ","page_number":122},
  {"content":"\r\n\r\nگرفتارى او آنست كه جمعى از غازيان كه در آن حوالى مقام داشتند بوئى از آن حال استشمام نموده در مقام تفحص درآمدند صاحب آن خانه مهمانان خود را از آن حال خبردار كرد بالضروره ايشان از آنجا بيرون آمدند باز روى بجنگل نهادند و فوجى از غازيان خبردار گشته قدم در پى ايشان نهادند و در كنار بيشه بايشان رسيده از جانبين دست بآلت كارزار برده آتش حرب افروخته گشت و مخالفان بنوك ناوك دلدوز شر غازيان را از خود دور كرده جمعى زخمدار شدند و چند نفر بقتل رسيدند و دليران رزم آزماى اصلا از كثرت سهام ايشان انديشه ناكرده سر از دنبال عليخان برنميداشتند يكى از قورچيان تركمان حيدر بيك دولو اغلى نام به او رسيده و دو تير كارى از كامران رفيق عليخان خورده با وجود آن حال پياده بر سر او تاخته بنيروى دولت روز افزون دست در كمر او انداخته نگاه داشت و كامران مذكور به قصد آنكه عليخان را از دست او خلاص سازد با شمشير برهنه بر سر او دويده چند زخم بر او زد و مشار اليه از كمال غيرت و مردانگى دست از او باز نداشت و چون زخمهاى مهلك يافته بود و دست او از كار رفته قدرت آن نداشت كه عليخان را در قيد گرفتارى آورد .\r\nاما چندان نگاه داشت كه يكى از غازيان رسيده از پس سر عليخان درآمد و او را در بغل كشيد و ديگرى كامران را در آغوش گرفت و همچنين يك يك رفقاى او گرفتار گشته تا خبر يافتن عساكر نصرت مآثر از اين حال و هجوم غازيان ظفر مآل مخالفان در قيد سلاسل و اغلال در آمده به خدمت جناب خان آوردند و ايشان را نيز با اميره مظفر و برادرزاده‌ها در بند و زنجير كشيده حقيقت [ 340 
  ] گرفتارى مخالفان دولت عرضه داشت پايه سرير خلافت مصير گشت بندگان حضرت اعلى شاهى ظل اللهى فرهاد خان را بتلطفات از حد بيرون نوازش نموده شخصى كه او را گرفته بود بخلع فاخره و كمر مرصع و جيقه و پنجاه هزار دينار كپكى كه پنجاه تومان عراقى باشد سرافراز ساختند و چون حيدربك آثار جلادت و شجاعت بظهور آورده بدرجه شهادت رسيده بود شهريار كامكار بازماندگان او را نوازش فرموده بين الاقران بعنايات خسروانه و خلع فاخره شاهانه سرافرازى يافتند و حكومت ولايت گسكر بابدال سلطان قاجار شفقت شد .\r\nالقصه فرهاد خان حسب الفرمان شهريار گيتى ستان مهمات گيلان را از رعيت و ليام بر حسب مرام سرانجام داده باتفاق ذوالفقار خان و عساكر ظفر نشان و عظماء گيلان مظفر و كامران روى بآستان سعادت آشيان نهادند و چون بحوالى دار السلطنهء قزوين رسيدند حسب الامر الاعلى جميع مردم شهر از اجامره و اوباش و مردم مسخره و اجلاف و معركه گيران با دائره و دهل و تنبك باستقبال عليخان رفته حضرتش را بآئين و حشمت تمام به شهر درآوردند در برابر ايوان چهل ستون به نظر شهريار كامكار درآمدند و روزگار مضمون اينمقال به زبان حال او مينمود :\r\nشعر\r\n سرى كه گردن از امرت كشيد گردونش * بر آستان تو اينك كشان كشان آورد \r\nحضرت پادشاه مؤيد كامكار با گرفتاران به زبان سرزنش و عتاب و خطاب فرموده ايشان سر خجالت در پيش افكندند و حسب الحكم ايشان را به منزل شيخ احمد آقا داروغه قزوين برده بعد از\r\n\r\n","description":"","footnote":"","page_name":" 497 ","page_number":123},
  {"content":"\r\n\r\nچند روز مقرر شد كه شيخ احمد آقا ايشان را بقلعه الموت برده بمستحفظان قلعه سپارد و مشار اليه ايشان را بقلعه برده بمستحفظان قلعه سپرد و ديگر خبرى از ايشان نيامد و چون از زمره گرفتاران كامران كه خمير مايهء فساد گيلان بود چون جوان شجاع دليرى بود بواسطهء حقيقت و وفادارى و نيكو - خدمتىها كه نسبت بعليخان ازو ظاهر شده بود حضرت شاه جمجاه جميع زلالت او را حمل بر نمك - خوردگى و احقاق حقوق ولينعمت كرده از سر خون او درگذشت و منظور نظر عاطفت و التفات گشته در همان روز او را از حلقه زنجير بيرون آورده سر تا پا بخلعت شاهانه در او پوشيدند و به سمت ملازمت خاصه شريفه موسوم گشت سبحان اللّه چه بوالعجبيها است كه از پس پردهء غيب بحيز ظهور ميآيد گمان خلايق اين بود كه چون كامران باعث تمرد و عصيان عليخان و بانى فساد گيلان بود جهت عبرت دشمنان بنوعى مورد سياست و غضب پادشاهى گيتى ستان خواهد گشت كه منظور عالميان گردد و جميع مردم منتظر بودند كه از موقف جلال بر چه نهج حكم سياست او جارى خواهد شد چون اراده خالق بر خلاف قرارداد خلايق بود اين صورت روى نمود .\r\nشعر\r\n اگر تيغ عالم بجنبد ز جاى * نبرد رگى تا نخواهد خداى \r\n\r\nذكر گرفتارى بقيه ياغيان گيلان و مآل حال ايشان\r\nبعد از گرفتارى عليخان فتنه گيلان تسكين يافته از ياغيان بيه پيش بو سعيد و طالشه - كولى كه باعث فتنه و فساد گيلان بودند در بيشه‌ها و جنگلها متوارى گشته هر روز در مكانى و هر شب در مقامى بسر ميبردند مكررا از جانب نواب اعلى استمالت نامه‌ها بايشان ارسال يافت كه هر گاه از كرده نادم بوده روى ارادت به اين آستانه نهند تقصيرات ايشان بعفو و اغماض مقرون گشته مورد شفقت شاهانه خواهند شد توفيق اين سعادت نيافتند بعد از چند گاه بوسعيد بلاهيجان بخانهء كيا فريدون آمده به او توسل جست كه او را بپايهء سرير اعلى آورده استدعاى عفو تقصيرات او نمايد كيا فريدون حقيقت به خدمت اشرف عرض كرد بندگان حضرت اعلى شاهى بالهام ملهم غيبى بكيا فريدون پيغام فرستادند كه از غدر او ايمن نبوده باشد و به زودى او را بپايه سرير اعلى فرستد بوسعيد مذكور چند روز در خانهء كيا فريدون مهمان بود و مشار اليه تهيه اسباب سفر او نموده به جهت اطمينان خاطر او اراده داشت كه خود او را برداشته و خدمت اشرف آورد .\r\nدرين اثنا همچنانكه بر خاطر الهام پذير نمود با كيا فريدون غدر نموده انتهاز فرصت كرده على الغفله در فضاى بيرون خانه مشار اليه تيغ غدر و نامردى درو نهاده او را بدرجه شهادت رسانيد و با سه چهار نفر ياغى بيدولت كه با او بودند رو ببيشه و جنگل نهاد .\r\nچون خبر كشته شدن كيا فريدون بمسامع جلال رسيد شيخ احمد آقا حاكم قزوين را به گيلان فرستادند كه مردم گيلانرا بپيدا كردن بوسعيد و طالشه كولى خبر نمايد و الكاء بالكاء از صواحب آن ملك مچلكاه ستاند كه هيچ كس شب ايشانرا در خانهء خود راه [ 341 
  ] ندهد و در هر جا گمان\r\n\r\n","description":"","footnote":"","page_name":" 498 ","page_number":124},
  {"content":"\r\n\r\nداشته باشند گرفته به حاكم آنجا سپارند و همچنين قنبر بيك كوزى بيوكلو را با جمعى از عساكر از راه كوهدم بگرفتن طالشه كولى مأمور فرموده حكم شد كه مردم آذربايجان و گسكر و طوالش و بيه پس هجوم نموده در هر جا باشد او را پيدا كنند و فرمان برداران بفرموده عمل نموده بعد از سعى\r\n\r\nكشته شدن بوسعيد و طالشه كولى\r\nبسيار بوسعيد را غازيان صوفى و ملازمان ولى سلطان حاكم رانكوه و طالشه كولى را با چند نفر از برادر زاده و اقوام مردم كوهدم ملازمان حسين خان كوهدمى گرفته به نظر اشرف درآوردند .\r\nبوسعيد جوان شجاع دليرى بود و چون نسبت بكيا فريدون غدر نموده نامردى بظهور آورد و مرتكب عمل شنيعى شد و محل اعتماد نبود شحنه سياست بقتل او پرداخت و گناه طالشه كولى و اقوام او را بخشيدند بعد از چند گاه خيانت او ظاهر شد كه برفقاى خود كه تا غايت بدست درنيامده بودند نوشته بود كه در ياغىگرى راسخ بوده اطاعت قزلباش مكنيد .\r\nبعد از صدور اين خيانت بسعى مير عباس بقتل رسيدند و از امراى گيلان سوى مير عباس صاحب وجودى نماند بعد از اين قضايا مشار اليه از غايت بيعقلى مستدعى سپهسالارى لاهيجان و مهمات گيلان شده اين اراده باعث قتل او گشت شبى از شبها كه حضرت اعلى در ميدان سعادت آباد قزوين بسير و تماشاى چراغان مشغول بودند ملك جهانگير كجورى كه در آن وقت از مقربان بساط عزت بود در مجلس بدمستى آغاز نهاده شمشير از غلاف كشيده گاهى از روى كيفيت و گاهى بظرافت بحاضران حمله مينمود درين اثنا خود را بمير عباس رسانيده بزخمهاى متعدد او را از پاى درآورد بعد از آن خواجه سلطان محمود برادر خواجه حسام الدين وكيل خان احمد را كه در بدايت حال باستنبول رفته فتنه در گيلان انداخت به راه عدم فرستاد همگنان حمل بر بدمستى و ديوانگى او كردند اما خردمنشان خرده بين دانستند كه بىاشاره ناظمان مناظم جهاندارى نبود بعد از قتل مير عباس بساير گيلانيان بىاعتماد شده صاحب وجودى از سپاهيان گيلان نماند .\r\n\r\nذكر سوانحى كه بعد از گرفتارى على خان و طاغيان گيلان روى نمود\r\nچون خاطر خطير شهريار كشور گير از مهمات گيلان فراغت يافت چند روزى در دار السلطنه قزوين لواى عيش و عشرت برافراشته حكم قضا مضا بنفاذ پيوست كه ميدان سعادت آباد را آذين بسته چراغان كنند و الپان بيك يساول صحبت قاجار بدين خدمت مأمور شد و دكاكين اطراف ميدان بر امراء و اركان دولت قاهره و يوزباشيان و قورچيان و ملازمان درگاه و مردم شهر و اردو - بازار تقسيم يافت و حكم شد كه هر كس دكانى را كه رسد اوست دوازده ذرع پيش آورده چوبها و ستونها استوار كرده چهار طاقها در ميانه هر مرتبه از مراتب كه پيش آمده نصب نمايند و روى آنها را چراغها تعبيه كرده فانوس‌ها آويزند چنانچه در هر دكانى زياده از يكهزار چراغ و فانوس تعبيه شود .\r\n\r\n","description":"","footnote":"","page_name":" 499 ","page_number":125},
  {"content":"\r\n\r\nشعر\r\n ز بس شمع و فانوس كافروختند * دل روشنان فلك سوختند \r\nمجملا اطراف ميدان سعادت آباد قزوين از صفاى آذين بندى و كثرت شمع و چراغ رشك سپهر برين گشته حضرت اعلى چند شبانروز در آن مكان طرب انگيز و عمارات جهان نما كه در جانب شرقى و غربى ميدان احداث كرده شهريار جهان است بسر برده اوقات شريف بعيش و شادكامى و چوگان بازى و قبق اندازى ميگذرانيدند و بعد از آنكه از جشن و صحبت ميدان دلگير شدند بمهمات ضرورى سلطنت پرداختند .\r\nچون ايالت لاهيجان و امير الامرائى گيلان بيه پيش بدرويش محمد خان روملو عنايت شده بود ايالت شيراز در عوض بفرهاد خان تعلق گرفت و چون اكثر مهمات ممالكى كه در حوزه تصرف اولياى دولت روز افزون بود حسب المدعا فيصل يافته بود و حكام خود رأى را برانداخته جمعى از تربيت يافتگان جان نثار بحكومت معين شده بودند و مهمات كوه گيلويه و خوزستان كه در تصرف امراء افشار بود تا غايت نظام و نسق نيافته بود حكام آنجا كه در ايام فتن و فتور بخودسر بر آن ملك استيلا يافته بودند بدستور بحكومت قيام داشتند و اگر چه فى الجمله بازگشتى بدرگاه جهان پناه مينمودند اما خاطر اشرف از جانب ايشان خصوصا كوتوالان قلعهء سلاسل شوشتر كه در متانت و استحكام شهرهء آفاق و از قلاع ممالك اقطار طاق است جمع نبود و اذعان اوامر پادشاهى بنوعى كه مرغوب طبع مبارك باشد نميكردند و از مير مبارك والى عربستان بىادبيها بمنصهء ظهور ميرسيد و ارادهء خاطر خطير آن بود كه جهت نظام و نسق خوزستان [ 342 
  ] و سرحد عربستان و كوه گيلويه نهضت همايون به آن طرف واقع شود و قبايل افشار كه قبايح اطوار خود دانسته از ته كار خبر يافته بودند بفكر كار خود افتاده با سيد مبارك آميزش نموده عربستان را ملجا ميدانستند بنابر آن مراد بيك جلودار باشى شاملو را كه محل اعتماد شاهانه بود جهت رسانيدن مژده نهضت همايون و تحقيق حالات آن سرحد و بدست درآوردن قلعه شوشتر مأمور گشته شاهويرديخان افشار كه حاكم آنجا بود بخلاف رأى اعيان لشكر از روى دولتخواهى و انقياد پيش آمده مراد بيك را اعزاز و احترام نموده او را بقلعه برده و كليد قلعه را به او سپرده و اراده نموده بود كه خود از قلعه بيرون رود مراد بيك مانع شده او را مستمال عنايت شاهى گردانيد و ساير مردم را از قلعه بيرون كرد .\r\nاما بالاخره از تسلط جماعت افشار ترسيده شاهويرديخان را كه همراه آن جماعت بود در قلعه گرفته بقتل آورد و طايفهء افشار را بر خود شورانيد و ميانهء ايشان فتنه و آشوب بالا گرفت و مراد بيك قلعه را كشيده باتفاق تفنگچيان بحفظ و حراست قيام مينمود و اعيان لشكر افشار به سيد مبارك توسل جسته از او استعانت نمودند و سيد مبارك با وجود آنكه دم از اخلاص و دولتخواهى اين دودمان ميزد و سيد ناصر پسرش را جهة صدق اين معنى بپايه سرير اعلى فرستاده در خدمت اشرف بود باغواء و تحريك افشاران از عربستان لشكر بخوزستان كشيده دزفول را بحيطهء تصرف درآورده بر سر قلعهء شوشتر آمده محاصره نمود و چون حقيقت آنحال بعرض حاجبان بارگاه جاه و جلال رسيده قبل از آن شاهويرديخان عباسى نيز با جمعى از الوار كه با او بودند بلرستان آمده بر سر سلطانحسين عمزاده‌اش كه حاكم لرستان شده بود ايلغار نموده او را گرفته بقتل آورده اراده داشت كه ديگر باره در لرستان علم تسلط و اقتدار افرازد\r\n\r\n","description":"","footnote":"","page_name":" 500 ","page_number":126},
  {"content":"\r\n\r\nاما از قهرمان قهر پادشاهى انديشيده مكنون خاطر خود را بظهور نميتوانست آورد و در حدود لرستان حركة المذبوحى ميكرد رأى جهان آرا اقتضاى آن نمود كه بجهة انتظام اين احوال رايات جلال بدان طرف نهضت نمايد نيكخواهان دولت قاهره عرض كردند كه اگر مهمات آن ولايت بعهدهء اهتمام يكى از غلامان درگاه شود بكفايت مقرون ميگردد و احتياج بنهضت موكب همايون نيست بنابر آن نظام و نسق آن سرحد را از بروجرد لرستان تا اقصى عربستان براى وروية وزير نيكو رأى حاتم بيك و فرهاد خان مفوض فرموده بدان صوب فرستادند و جمعى از امراء عظام خصوصا حسينخان شاملو و ندرخان مهردار و غيرهم و يوزباشيان و قورچيان ظفر فرجام را بمرافقت ايشان تعيين فرموده روانه نمودند و بندگان حضرت اعلى شاهى بعظمت و كامرانى متوجه سير كاشان و صفاهان گرديده چند گاه در آن حدود عشرت پيرا بودند و از آنجا بدار السلطنهء قزوين معاودت فرموده زمستان را در قزوين بعيش و كامرانى گذرانيدند .\r\n\r\nذكر لشكر فرستادن بخوزستان و عربستان بسركردگى اعتماد الدوله و فرهاد خان و انتظام مهمات آنطرف بر حسب فرمان شهريار جهان\r\nچون اعتماد الدوله و فرهاد خان در قزوين از خدمت اشرف جدا شده از راه لرستان روانهء مقصد گشتند بخرماباد رسيدند شاهويردى خان عباسى كه در كمال خوف و بيم در آن حدود بيسر و سامان ميگشت كسان معتمد به خدمت ايشان و امراء عظام فرستاده اظهار غلامى و بندگى درگاه شاهى و ندامت و پشيمانى از اعمال سابقه نموده دست در دامن عجز و بيچارگى آويخت و بوساطت ايشان عفو زلات خود نمود ايشان نيز جهت تأليف قلوب و اطمينان خاطر والى عربستان و حكام كوه گيلويه صلاح دولت در آن دانستند كه او را استمال عنايت شاهى ساخته مجددا بتفويض حكومت لرستان سربلند گردانند لهذا حكم استمالت باسم او عز صدور يافته خاطر او را بعواطف ارجمند خسروانه اطمينان بخشيدند و طالب ملاقات گشتند مشار اليه از خوف و دهشتى كه داشت جرأت ملاقات نميكرد سفراء در ميان آمده بعد از تكرار آمد شد و اطمينان خاطر او فرهاد خان و اعتماد الدوله با معدودى جريده بمزار يكى از اكابر اهل اللّه كه در آن حدود است رفته شاهويرديخان نيز با دويست نفر حاضر شده با ايشان ملاقات نموده اظهار غلامى بندگان اعلى شاهى نموده و قسم مغلظه ياد كرد كه اگر مرحمت شاهى رقم عفو بر جريدهء عصيان اين غلام كشد مدت العمر از جادهء خدمتكارى عدول نمينمايم و فرهاد خان و اعتماد الدوله هر چند ميدانستند كه كلام او از صدق عارى است بمصلحت وقت [ 343 
  ] عمل نموده او را بعواطف خسروانه اميدوار گردانيدند و مجددا ايالت آن ولايت را به او تفويض نموده خلعت فاخرهء شاهى درو پوشيدند و قلعهء خرماباد را خالى كرده به تصرف او دادند و مشار اليه نيز بشكرانهء عاطفت شاهانه يكهزار تومان پيشكش قبول نمود كه بديوان اعلى جواب گويد و باركان دولت خدمات لايق بتقديم رسانيد و بعد از فيصل معاملهء او چون خبر محاصرهء شوشتر متواتر ميرسيد كوچ كرده از كوتل كيالان كه راهى است در نهايت صعوبت و در ازمنه سابقه عبور لشكر از آنجا كمتر واقع شد و بجهة نزديكى آن راه را اختيار نموده روانه شدند و بنيروى دولت قاهره بسلامت از آن كوتل عبور نموده قدم بولايت خوزستان و عربستان\r\n\r\n","description":"","footnote":"","page_name":" 501 ","page_number":127},
  {"content":"\r\n\r\nنهادند سيد مبارك چون آوازهء لشكر قزلباش شنيد تزلزل به بنيان ثبات و قرارش راه يافته جمعى كه در دزفول بودند بعد از مشاهده طليعهء لشكر قزلباش فرار نموده به دو پيوستند و چون عساكر منصوره قريب بشوشتر رسيدند سيد مبارك قرين يأس و حرمان از پاى قلعه كوچ كرده بحويزه و كمال آباد كه محل اقامت او بود رفت و عساكر منصوره به ظاهر خطهء شوشتر رسيدند نزول نمودند و ايالت آن ولايت حسب الفرمان قضا جريان بمهديقلى خان شاملو تعلق گرفت و اركان دولت قاهره شهر و قلعه را به او سپرده مهمات آنجا را انتظام دادند برسيد مبارك واهمهء عظيم استيلا يافته كس به خدمت امراء فرستاده در مقام اعتذار در آمد و اظهار غلامى و اخلاص اين دولت كرده فرستادن سيد ناصر پسرش را كه يك دو سال قبل از اين بپايهء سرير اعلى فرستاده بود دليل بندگى و حجت و برهان غلامى خود ساخت و در باب آمدن بر سر شوشتر از بدسلوكى مراد آقاى جلودار و بىاعتدالى او شكوه نموده بعذرهاى مموهه تمسك جست و حضرت اعلى سفارش فرموده بودند كه هر گاه سيد مبارك در مقام اعتذار و بندگى باشد جهت نسبت سيادت و تشيع فطرى زلات او بعفو مقرونست چون صلاح دولت در آن نبود كه پرده از روى كار او برداشته او را در سلك مخالفان شمرده از اين دولت مأيوس گردانند حسب الفرمان قضا جريان عذرهاى او پذيرفته او را استمال عنايات و التفات شاهى گردانيدند و پيغام كردند كه صدق قول او وقتى ظاهر مىشود كه آمده امراء عظام شاهى را ملاقات نمايد سيد مبارك دغدغهء تمام در آمدن داشت بعد از قيل و قال بسيار و آمد شد سفيران اعتماد الدوله و فرهاد خان و امراى عظام بيمن سطوت قاهرهء شاهى از جنود اعراب نينديشيده جهة اطمينان خاطر سيد مبارك با معدودى از اردوى قزلباش جدا شده چند فرسخ بجانب حويزه رفتند سيد مبارك با حشر انبوه بدانجا آمده با كمال خوف و دهشت بملاقات او رسيد و امرا بىادبيهاى او را كه بظهور آورده بود خاطر نشان او كرده گفتند كه حضرت اعلى بجهة سيادت و انتساب او بدودمان نبوت و ولايت و تشيع فطرى رقم عفو بر زلات تو كشيده‌اند اگر بر جادهء اخلاص مستقيم بوده بتدارك مافات قيام نمائى و بعد اليوم بنوعى سلوك كنى كه آثار اخلاص و يكجهتى و حسن ارادت و اخلاص تو بظهور رسد حكومت عربستان بدستور سابق بر تو مسلم خواهد شد و اگر يك سر مو خلاف بندگى از تو صادر گردد در اين مرتبه قلع و استيصال دودمان خود را متيقن باش مشار اليه بتقصير خود معترف گشته بشكرانهء عفو تقصيرات متقبل شد كه بعد از اين غاشيه بندگى بر دوش و حلقهء اطاعت در گوش كشيده بهيچوجه از رضاى خاطر مبارك اشرف درنگذرد و با دوست اين دولت دوست و با دشمن اين دولت دشمن باشد و بر اينجمله عهد و ميثاق بميان آورده مؤكد بيمين ساخت و بتشريف شاهى كه جهت او فرستاده شده بود معزز و مباهى گشته آسوده و فرحان به مكان خود بازگشت و امراى عظام باردوى خود عود نموده چون خاطر از مهمات آن ولايت فارغ شد از ظاهر شوشتر كوچ كرده بر سمت كوه گيلويه روانه شدند از كثرت بارندگى و طغيان آب رودخانه شوشتر قريب يك ماه كوچ نتوانستند كرد و آذوقه در اردو تنقيص پذيرفته مأكولات و عليق الدواب در ميانهء لشكر مفقود گشت و نقصان و خسران بسيار بعساكر نصرت شعار رسيد بعد از آنكه بارندگى تخفيف يافت بعضى از امراء و عساكر رخصت معاودت يافته رفتند فرهاد خان و اعتماد الدوله با جمعى ديگر از امراء و قورچيان و ملازمان درگاه روانه كوه گيلويه گشته چون بدانجا رسيدند و حسنخان حاكم كوه گيلويه و طوايف افشار باستقبال مبادرت نموده بعز ملاقات امراء فايز گشتند حسن خان را كه در ايام هرج و مرج بتغلب بدان ولايت استيلاء يافته بخودسرى برآمده بود و در زمان جلوس همايون نيز بىانداميها ازو سر زده اطاعت شايسته [ 344 
  ] بتقديم نميرسانيد از ايالت آن ولايت عزل نموده او را با چند نفر از اتباع كه دغدغهء خلاف\r\n\r\n","description":"","footnote":"","page_name":" 502 ","page_number":128},
  {"content":"\r\n\r\nو طغيان بود گيرانيده بموكلان سپردند كه بدرگاه معلى آورند و ايالت آن ولايت بامير خان افشار كه حاكم كازرون بود تفويض يافته الكاء كازرون باسمعيل خان الپلو افشار اختصاص يافت و از قبايل الوار بختيارى و رعايا جاكى و جوانكى و بندانى و فهبند و ممسنى و غير ذلك كه درين چند سال سر از رعيتى باز زده بامور ناشايسته ارتكاب نموده بودند تا موازى ده هزار تومان جريمه و ترجمان بازيافت شده تنخواه مواجب و مرسومات قورچيان و ملازمان درگاه شد و مهمات آن ولايت نيز حسب المدعا سرانجام يافته از آنجا بخطهء طيبه شيراز آمده امور ضرورى فارس را صورت انجام دادند و از آنجا مقضى المرام احرام ملازمت عتبهء گردون مقام بسته كوچ بر كوچ روانهء پايه سرير اعلى گرديده در دار السلطنهء قزوين بشرف پاى بوس نواب اشرف مشرف شدند .\r\n\r\nبيان وقايع متنوعهء اين سال\r\nاز سوانح كه وقوع يافت فرار نمودن ملك جهانگير رستمدارى پسر ملك سلطان محمد حاكم كجور و رستمدار است ملك سلطان محمود و پدر او در امور دين و دولت بغايت سست اعتقاد بود بلكه شيوهء الحادش قويتر مينمود و در زمان شاه جنت مكان از او بعضى اعمال كه خلاف قانون شريعت بود صدور يافته از جمله خواهر زادهء خود را كه نامزد پسرش كرده بود طمع كرده او را زن كرد و مدتها با او مباشرت مينمود و بعد از فوت او ملك جهانگير پسرش مدخولهء پدر را خواستگارى نمود و چون اين گونه افعال شنيع ازو و مردم او بسيار سر ميزد و اقامت صوم و صلوة در الكاى او مفقود بود بدين جهت شاه جنت مكان با او در مقام بىالتفاتى درآمده امامقلى خان استاجلو ولد ندرخانرا با لشكر موفور بدفع او نامزد فرمود مشار اليه با او كيد و غدر نموده اظهار اطاعت و انقياد كرد و طالب ملاقات خلوت شد و آن ترك ساده لوح اجابت نموده با او بوعده گاه رفته ملاقات نمود و بدست مردم او كشته شد و لشكريانرا مجال اقامت نمانده پراكنده شدند و چون اين خبر بشاه جنت مكان رسيد خواستند كه باز لشكر بر سر او فرستند از قضاياى الهى بيمارى عارض ذات همايون شده ضعف و نقاهت بدور و دراز كشيد و ديگر قضايا روى داد كه تا دو سال بتدارك آن قضيه نپرداخت بعد از آن ديگر باره در مقام تنبيه و تأديب او درآمده مراد خان استاجلو را كه معظم طبقهء سلطان حيدريان بود بدينجهت نامزد فرمودند و مشار اليه بدانجا رفته او را در قلعهء كجور محاصره كرده اسباب قلعه گيرى ترتيب داده تا چهار ماه اوقات صرف نمود و چون فتح قلعه نزديك شد از تقديرات ايزدى قضيهء ارتحال شاه جنت مكان بوقوع انجاميده مراد خان از پاى قلعه برخاسته بگيلان نزد پيره محمد خان رفته در آنجا بفرمودهء اسمعيل ميرزا مكحول گرديد و در زمان نواب سكندر شأن چندان شورش و فساد وقوع يافت كه احدى از امراء و اركان دولت قاهرهء قزلباش به حال ملك سلطان محمد نپرداخت و او در اوايل جلوس همايون اعلى سفر آخرت اختيار نمود و ملك جهانگير پسرش باتفاق پسر ملك عزيز حاكم نور كه او هم ملك جهانگير نام داشت بنوعى كه سبق ذكر يافت از ييلاق لار بدلالت هادى توفيق بپايهء سرير اعلى آمده در موكب همايون بعراق آمدند و چون نواب اشرف كمند همت بر كنگرهء تسخير دارالمرز انداخته گيلانات را متصرف شده بودند ملك زادهء نور از ته كار خبر يافته دست از حكومت ملك موروث بازداشته استدعا نمود كه در عراق محل سكنى و ممر معاش به او مرحمت فرمايند و در ساوه به او موضعى شفقت شد اما\r\n\r\n","description":"","footnote":"","page_name":" 503 ","page_number":129},
  {"content":"\r\n\r\nملك زادهء كجور بسيار ديوانه و بدمست بود نواب اشرف بجهة بعضى مصلحتها او را مورد شفقت و التفات شاهانه فرموده در خدمت اشرف انيس مجلس خاص و حريف بزم اختصاص بودند و ولايت كجور را بدستور به او گذاشته بودند .\r\n\r\nفرار كردن ملك جهانگير حاكم كجور\r\nدر اين وقت كه فرهاد خان و اعتماد الدوله از سفر عربستان عود نموده بقزوين رسيدند واهمه برو استيلا يافت يا بارادهء مخالفت و عصيان على اى التقديرين در روزى كه اعيان اردو باستقبال اعتماد الدوله و فرهاد خان ميرفتند مشار اليه نيز بر اسب تازى نژاد انعامى نواب اعلى سوار شده ببهانهء استقبال راه كجور و رستمدار پيش گرفت بعد از لحظهء كه خبر فرار او شهرت يافت جمعى بتعاقب مأمور شدند اما به او نرسيدند و او بكجور رفته دم از عصيان زده قلعه كشيد تا آنكه قورچيان عظام بسركردگى قورچى باشى بتسخير قلعهء او مأمور گشته بدانجا رفته او را بدست آوردند و الكاء او ضميمه ممالك گشت چنانچه در محل خود رقمزده كلك بيان خواهد گشت .\r\nديگرى از سوانح اين سال آمدن ايلچيان روس است كه از جانب پادشاه [ 245 
  ] روس به خدمت اشرف آمده تحف و هداياى لايق آوردند و ايلچى يكى از امراى معتبر روس بود و نامه محبت آميز نوشته اظهار خصوصيت بسيار كرده بودند و بندگان حضرت اعلى شاهى ظل اللهى مقدم او را بر حسب « اكرموا الضيف و لو كان كافرا » گرامى داشته تعظيم و تكريم بسيار نمودند .\r\nدر اين سال سلطان مراد بن سلطان سليم بن سلطان سليمان پادشاه روم سفر آخرت اختيار نموده در چهارم شهر جمادى الاولى ثلث و الف طبل رحيل كوفت و او در ايت ئيل اثنى و ثمانين و تسعمائة پادشاه شد و بيست و يك سال بدولت و اقبال گذرانيده در زمان او بسيارى از ممالك بحيطهء تسخير و تصرف روميه و از پادشاهان آل عثمان بمزيد شوكت و عظمت و استقلال امتياز تمام داشت اما ازو در زمان دولت بعضى امور ناشايست بظهور آمد :\r\nاولا بنقض عهد كه لايق حال سلاطين نيست اقدام نموده عهد و پيمانى كه فيما بين حضرت شاه جنت مكان و سلطان سليمان جدا و بوقوع پيوسته از جانبين بايمان مغلظه تأكيد يافته بود و استمرار داشت شكسته بنوعى كه در صحيفهء اول سبق ذكر يافت فتنه و آشوب در عالم آرميده انداخته برهمزن هنگامهء عافيت مسلمانان گرديد .\r\nديگر آنكه اسر نساء و صبيان مسلمانان كه در هيچ زمان وقوع نيافته بود و هيچ پادشاه ذيشوكت از سلاطين اسلام تجويز اين امر شنيع ننموده بودند در زمان او شايع گشته بسيارى از نساء و صبيان مسلمانان در آذربايجان و شيروان اسير نموده بگبر و يهود و ترسا فروخته شد چنانچه چند نفر از ذريهء طيبهء سادات در سلك اسارا بمعرض بيع درآوردند و اين فعل مذموم از روم بماوراء - النهر سرايت كرده عبداللّه خان و پسرش نيز در خراسان همين عمل كردند و اين شيوهء نامحمود در زمان ايشان بين سلاطين استمرار يافت و اعظم و بال و نكال آن را همانا سلطان روم كه بادى اين امر شنيع گشته بود بعالم عقبى برد و عاقبت در دنيا اولاد او نيز بشئآمت آن گرفتار آمده روزگار در مقام انتقام ايشان درآمد و بشعشهء تيغ جهانگشاى حضرت اعلى شاهى ظل اللهى ظلام ظلم و عدوان ايشان بنور عدالت روشنى يافته استرداد بلاد مغضوبه بر وجه احسن ميسر پذير گشت و جميع آنچه در زمان\r\n\r\n","description":"","footnote":"","page_name":" 504 ","page_number":130},
  {"content":"\r\n\r\nاقتدار ايشان وقوع يافته بود تدارك شد الحمد للّه على ذلك . بالجمله از سلطان مراد خان بيست پسر و چند دختر ماندند پسر بزرگترش سلطان محمد خان در سنجق بود و ساير اولادش در استنبول در سراى پادشاهى ميبودند بعد از فوت او جسدش را تا ده روز در ميان برف گذاشته در اندرون سراى نگاه داشتند و بسعى بوستانچى باشى سلطنت و پادشاهى بر سلطان محمد خان كه والده‌اش در حرم پادشاه بغايت معظم و محترم و صاحب اختيار بود قرار يافته كس بطلب او فرستاده روز يازدهم از سنجق باستنبول رسيده از درگاه غير متعارف داخل سراى پادشاهى شد روز ديگر بتدفين پادشاه پرداختند بعد از تدفين او نوزده پسر او را در همان شب شربت شهادت چشانيده بخبه هلاك كردند و در هفدهم ماه مذكور در پهلوى پدر مدفون شدند .\r\n\r\n","description":"","footnote":"","page_name":" 505 ","page_number":131},
  {"content":"\r\n\r\n\r\nوقايع سال فرخنده فال قوى ئيل تركى مطابق سنهء اربع و الف هجرى كه سال نهم جلوس همايون اعلى شاهى است\r\n نوروز چو گشت عالم افروز * تاريك شب زمانه شد روز \r\n كيخسرو اين چهار ايوان * بر تخت حمل نشست شادان \r\n آراست زمانه را دگر بار * مشاطهء دهر چون رخ يار \r\n از بهر قدوم شاهد گل * شد نغمه سراى شوق بلبل \r\nنوروز اين سال جهان آرا در روز يكشنبه دهم شهر رجب سنهء مذكور اتفاق افتاده خسرو انجم و مسند نشين فلك چهارم اورنگ حمل را بفر طلعت خود آراست و باد بهارى نزهتگاه چمن را بگونه گون رياحين پيراست حضرت اعلى شاهى ظل اللهى در دار السلطنهء قزوين و ايوان چهل - ستون دولتخانهء خلد آئين بزم خسروانه و جشن پادشاهانه آراسته سلاطين و سلاطين زاده‌هاى اطراف مثل حاجى محمد خان پادشاه خوارزم و نور محمد خان والى مرو شاهيجان و پسر سيد مبارك والى عربستان و سلاطين زاده‌هاى گرجستان و ايلچيان روس و ساير ممالك كه در پايهء سرير اعلى بودند بمجلس بهشت آئين طلب فرموده بمباركى سال و تهنيت قدوم نوروز چند روز بلوازم عيش و خرمى پرداختند و بازارهاى شهر را آذين در ميدان سعادت آباد بچوگان بازى و قبق اندازى مشغولى فرموده قريب ده دوازده روز عموم خلايق بسير و صحبت و فراغت [ 346 
  ] ميگذرانيدند بعد از فراغ از آن نشاط و انفاذ بزم انبساط چون از تسلط اوزبكيه كه معظم ولايات خراسان را بحيطهء تصرف درآورده بود تا دلان يغمائى و آلمانچيان هر جائى آن حلقه بى - اعتدالانه بحواشى و انحاى ممالك مىتاختند و آثار خرابى ايشان از خراسان گذشته بحوالى عراق ميرسيد و به جهت هر گونه مشاغل عظيمه كه پيش ميآمد كما ينبغى دفع شر آن گروه از پس پردهء تقدير بحيز\r\n\r\nرفتن فرهاد خان بخراسان\r\nظهور نميآمد در اين سال رأى جهان آرا بدان متعلق گشت كه فرهاد خان را كه درين هنگام از امراى عاليقدر اين دولت و بيمن تربيت شاهانه صاحب جاه و مكنت است و آوازهء اعتبار و اقتدارش بمسامع دور و نزديك رسيده بسرحد خراسان فرستند كه سد سديد رخنه گران ملك گرديده دفع شر گروه اوزبكيه را پيشنهاد همت سازد و اگر ارادهء دست درازى بانحاء ممالك داشته باشند آتش فتنهء ايشان را برشحات تيغ آبدار فرو نشاند در ساعت سعد او را بدين خدمت نامزد فرموده ولايت خوار و سمنان و دامغان و بسطام و فيروز كوه و بيارجمند\r\n\r\n","description":"","footnote":"","page_name":" 506 ","page_number":132},
  {"content":"\r\n\r\nو هزار جريب علاوه الكاء سابق او گشت و فرخ خان پرناك كه حاكم دامغان و بسطام آنحدود بود بجهة آنكه در سال گذشته در دفع شر اوزبكيه كه بتاخت آنجا آمده بودند آثار جلادت و مردانگى او بظهور نيامده بود از ايالت معزول گشته قشون و لشكر او بفرهاد خان شفقت شد و زمام رتق و فتق كل مهمات خراسان را بقبضهء اقتدار او نهادند كه بدانچه صلاح دين و دولت باشد عمل نمايد و او مشمول عنايات شاهى از موكب مقدس جدا شده روانهء آن صوب شد بعد از فرستادن او و ايلچيان روس را رخصت انصراف ارزانى داشته خلع فاخره و انعامات شفقت فرموده امام قلى بيك پاكيزه قورچى تركمان را با تحف و هداياى لايقه بايلچىگرى پادشاه روس تعيين فرموده همراه ايلچيان مذكور روانه فرمودند و ايشان در گيلان بكشتى درآمده از راه دريا روانه شدند و چون دو سه ماه از نوروز گذشت و فرهاد خان در ييلاقات فيروز كوه بود خبر آمدن عبدالمؤمن خان بخراسان شايع گشته از اخبار منهيان و عرايض فرهاد خان بتحقيق پيوست كه عبدالمؤمن خان با جنود اوزبكيه بر سر قلعهء اسفرائن كه بمحافظت ميرزا محمد سلطان و جماعت بيات مقرر بود آمده قلعه را محاصره نموده بجد و جهد تمام در لوازم تسخير قلعه سعى و كوشش مينمايد .\r\nلهذا حضرت اعلى شاهى ظل اللهى مسرعا باحضار لشكرهاى ممالك فرستاده باستعداد يورش خراسان پرداختند .\r\n\r\nذكر نهضت رايات ظفر آيات بصوب خراسان و فرار نمودن عبدالمؤمن خان از سر قلعهء اسفراين و سبزوار از صولت سپاه موكب نصرت نشان\r\nبعد از تصميم عزيمت خراسان تا يك ماه بجهة جمعيت لشكر در دار السلطنهء قزوين توقف فرموده بعد از يك ماه پيشخانه همايون بيرون زدند ذوالفقار خان با لشكر آذربايجان كه قرب چهار هزار نفر بودند بموكب همايون ملحق گشت و چون متواتر از جانب خراسان كسان آمده خبر رسانيدند كه عبد المؤمن خان كار بر محصوران قلعه اسفراين تنك ساخته اگر موكب همايون در اين چند روز بمدد و كومك نرسد بيم آنست كه قلعه بدست اوزبكيه درآيد لاجرم حضرت اعلى شاهى ظل اللهى مقيد بجمعيت عساكر منصوره نشده با جمعى از امراء و قورچيان و غلامان و ساير عساكر نصرت نشان كه در پايهء سرير اعلى حاضر بودند عنان اشهب سبك سير بجانب خراسان تحريك داده از مقر سلطنت در حركت آمدند و كوچ بر كوچ بييلاق فيروزكوه رسيده در آنجا فرهاد خان با قشون آراسته بموكب همايون ملحق شده از راه على بلاغى دامغان بچمن بسطام رسيده در آن عرصه دلگشا نزول اجلال فرمودند و سه روز به جهت سان لشكر ظفر اثر در چمن بسطام توقف واقع شد قريب بيست هزار كس به شماره درآمدند كه در موكب همايون حاضر بودند و بملاحظه آنكه مبادا عبدالمؤمن خان بطريق معهود از آوازه ورود جاه و جلال فرار بقرار اختيار نمايد و مطلب اصلى كه تلاقى فريقين است دست ندهد مكتوبى بعبد المؤمن خان قلمى فرمودند خلاصه مضمون آنكه چند مرتبه شد كه آن خانزادهء عالى تبار بارادهء مملكت گيرى خراسان و حدود ممالك مىآمد و رعايا و عجزه را پايمال سم ستوران گردانيده بلوازم قتل و غارت ميپردازد و چون موكب همايون متوجه خراسان ميگردد بمقابله درنيامده روى ميگرداند و از عار فرار\r\n\r\n","description":"","footnote":"","page_name":" 507 ","page_number":133},
  {"content":"\r\n\r\nانديشه نمينمايد و پهلو از محاربه خالى كرده ميرود در اين سال قرع سمع همايون [ 347 
  ] گشت كه آن جناب با جنود اوزبكيه باسفراين آمده متوجه تسخير قلعهء آنجاست و ما بآرزوى ملاقات مقيد بجمعيت عساكر منصوره نشده با اندك مردمى كه در پايهء سرير اعلى حاضر بودند جلوريز بعزم ستيز ببسطام رسيده مستعد رزم و پيكار آن خان كامكاريم طريق مردانگى آنست كه آن خان عالى تبار درينمرتبه عار فرار بر خود قرار ندهد و پاى ثبات استوار داشته مردانه قدم در عرصهء كارزار نهند كه آنچه در مشيت الهى قرار يافته باشد بظهور آيد و بندگان خدا از آسيب آمد شد سپاه هر دو طرف ايمن گردند و از طايفهء چگنى قطب الدين آقا نامى حامل مكتوب مذكور گشته و موكب همايون متعاقب با لشكر پرخاشجوى رعد خروش دريا جوش در حركت آمده بهفت منزل قرار يافت كه بپاى قلعه رسند و بمحمد سلطان حاكم اسفراين اعلام نمودند كه سعى نموده قلعه را تا هفت روز ديگر نگاهدار كه اينك رسيديم و چون قطب الدين آقا باردوى عبدالمؤمن خان رسيده بوسيلهء امراء مكتوب شاهى را رسانيد آتش غيرتش التهاب يافته لافهاى گزاف ميزد .\r\nاما قلق و اضطراب عظيم در ميانهء سپاه اوزبك افتاده چون تا غايت آوازه توجه موكب همايون بسمع اوزبكيه نرسيده بود گمان كردند كه اين مكتوب ساخته و پرداختهء فرهاد خان است كه در اين سرحد است و بدين تدبير ميخواهد كه لشكر را از پاى قلعه برخيزاند و قطب الدين آقا را ببهانهء آنكه در اين قول صادق نيست بقتل آوردند .\r\nاما عبدالمؤمن خان در شبكهء اضطراب افتاده متردد بود كه اگر اين خبر بيان واقع باشد بمقابله شتافته مستعد رزم و پيكار گردد يا دست از محاصره كشيده خود را بگوشهء كشد امراء و اتاليقان اوزبكيه خصوصا شاه محمد ايله چيان چنان كه معظم امراء و بغايت معتبر و مؤتمن الدوله عبدالمؤمن خان بود شق ثانى را اختيار نموده از بيم آنكه مبادا چشم زخمى رسد و امراء در خدمت عبد اللّه خان مورد اعتراض گردند اصلا راضى بمقابله و محاربه نميشدند و بالاخره صلاح ديدند كه كس معتمد بجهة تحقيق اينخبر فرستاده خود بدستور سابق بتسخير قلعه مشغول باشند كه بعد از تحقيق خبر بمقتضاى وقت عمل نمايند چند نفر از اعاظم امراء مثل محمد قلى دورمن و جانمحمد قراول حاكم بدخشان و سونج - محمد بىمشهور بسونج تركمان حاكم نسا و ابيورد را با سيصد نفر از بهادران كارديدهء رزم آزماى بجانب بسطام فرستادند كه تا حوالى اردوى قزلباش رفته زبانگيرى كرده خبر جزم آورند و جنود اوزبكيه را بتسخير حصار ترغيب و تحريص نموده بجد و جهد تمام باسباب قلعه گيرى پرداختند و تزلزل باحوال مردم حصار راه يافته چون خبر وصول و نزول رايات جلال شاهى در چمن بسطام بمحمد سلطان و محصوران رسيده بود كس بيرون فرستاده تا يك هفته مهلت طلب نمودند كه دست از محاربه و توپ انداختن باز دارند كه اهل قلعه كارسازى خود كرده بعد از يك هفته بيرون رفته قلعه را بسپارند و اوزبكيه به اين معنى راضى شده روز ميشمردند .\r\nاما رايات نصرت آيات شاهى بعد از سه روز كه سان لشكر ديده شد از بسطام كوچ فرموده از راه جنگ مغز در حركت آمد فرهاد خان و ذوالفقار خان را مقرر داشتند كه طليعهء لشكر ظفر اثر بوده نيم فرسخ پيشتر ميرفته باشند روز سيم كه پيشخانه همايون بقصبه جاجرم رسيد شاگرد پيشگان فراش در كنار آب بنصب خيمه و اطاق پيشخانه مشغول شدند و امراى اوزبكيه كه بخبرگيرى آمده بودند شب در سر آب جاجرم فرود آمده صبحى از آنجا سوار شده بجهة احتياط راه معهود را گذاشته از دامنهء\r\n\r\n","description":"","footnote":"","page_name":" 508 ","page_number":134},
  {"content":"\r\n\r\nكوه تا دو فرسخ پيشتر آمده بودند كه گرد سپاه از دور نمايان شد كه از راه مقرر معهود دنبالهء يكديگر رفته بجاجرم ميآيند و از آنجا بازگشته خيمه و اوتاق چند كه نصب شده بود به نظر ايشان درميآمد اوزبكيه بميانهء جماعت پيش آمدگان درآمده هفت هشت نفر از مردم اردو را برسم زبانگيرى گرفته عزم معاودت داشته‌اند كه چند نفر از ملازمان امراء چرخچى كه بر رفقا سبقت گرفته بودند از عقب قلعه و باغات نمايان شده مشاهدهء لشكر اوزبك مينمايند از كثرت ايشان نينديشيده بعزم دستبرد بر سر آنگروه تاختند چون ايشان اندك مردمى بودند جمعى اوزبكيه نيز عطف عنان نموده بمحاربهء غازيان مشغول شدند و ساعت بساعت فوج فوج از گروه چرخچيان لشكر قزلباش رسيده بازار محاربه گرمتر ميگرديد اوزبكيه چون مشاهده نمودند كه مرتبه مرتبه لشكر قزلباش زياده مىشود ديگر توقف مصلحت نديده از روى اضطرار جنگى بگريز اختيار نموده خواستند خود را از آن مخاطره بكنار كشند غازيان قزلباش و قلقچيان اردو كه همراه پيشخانه آمده بودند دلير شده بر سر ايشان هجوم آورده هر يك با اوزبكى دست و گريبان ميشوند مجملا شكست بر طبقهء [ 348 
  ] اوزبك افتاد و چند نفر از مردم اردو را كه زنده گرفته بودند از دست رها كرده چون به خود درمانده بودند مجال كشتن و زخم زدن ايشان نيافته در آن صحرا متفرق و پراكنده شده روى به طرف كوه آوردند و مبارزان لشكر قزلباش دست از تعاقب نداشته از سرداران محمد قلى دورمن و سونج تركمان زنده بدست درآمدند و جانمحمد قراول حاكم بدخشان بدست الغ خان تراكمه شلاق مشهورا گرفتار شده بقتل رسيد و اكثر آن طايفه در معركه كشته شدند و گرفتاران را باستقبال موكب همايون آورده حقيقت معروض داشتند و نواب كامياب وقوع اين حال را مقدمه فتح و ظفر دانسته چون باردوى معلى نزول فرمودند يكى از گرفتاران را همان شب آزاد كرده كس همراه كردند كه او را بسلامت از قراولان گذرانيده تا حدود اسفراين برند كه خبر ورود موكب اقبال بعبد المؤمن خان رساند كه آماده نبرد بوده باشد و همان شب كوچ كرده تا قريه ستحواست كه هشت فرسخ است رفتند و چنين قرار يافت كه از آنجا تا ايره و فريمان كه چهار فرسخى اسفراين است رفته صباح روز سيم از آنجا بعزم رزم جنود اوزبك سوار شده بهمعنانى جنود غيبى به ظاهر اسفراين رسيده بنيروى اقبال صف قتال آرايند و چون ايره و فريمان مضرب خيام اردوى ظفر نشان گرديد تا نصف شب ترتيب مقدمات جنگ داده اسب و اسلحه و يراق بملازمان موكب اقبال ميدادند كه ميرزا محمد سلطان بيات كه در قلعه محصور اوزبكيه بود باتفاق قراولان سپاه قزلباش در همان شب باردوى همايون رسيده بشرف پاى بوس اشرف مشرف شد و خبر فرار اوزبكيه رسانيد و چنين تقرير كرد كه چند نفرى از گريختگان معركهء جاجرم كه پياده بكوهها رفته روز در بيغوله‌ها خزيده شب به راه ميآمده‌اند برهنه و آبله پاى باردو رسيدند خبر شكست و انهزام لشكر و گرفتارى امرا بعبدالمؤمن خان رسانيدند و اعيان لشكر بهم برآمده سراسيمگى تمام در ميان ايشان پديد آمد و شش روز از موعد مهلت گذشته بود شاه محمد ايله چيان سواره بپاى قلعه آمده كس نزد ميرزا محمد سلطان فرستاده كه فردا وقت قلعه سپردن است اولى اينست كه اخلاص ورزيده يكروز پيشتر قلعه بسپارى تا بعنايات پادشاهانه اختصاص يا بى ميرزا محمد سلطان پيغام فرستاد كه فردا اميدواريم كه آفتاب موكب ظفر قرين شاهى از افق اين ولايت طلوع\r\n\r\nفرار كردن عبدالمؤمن خان\r\nنمايد اگر نواب خان در اينجا تشريف داشته باشند بوعده وفا نموده قلعه بسپاريم اوزبكيه دانستند كه ميرزا محمد سلطان باستظهار ورود پادشاه قزلباش مهلت يك هفته طلبيده بوده و از تسخير قلعه مأيوس شده حقيقت بعبدالمؤمن خان عرض نمودند كه مجال توقف نمانده كوچ ميبايد كرد\r\n\r\n","description":"","footnote":"","page_name":" 509 ","page_number":135},
  {"content":"\r\n\r\nو در همان روز كوچ كرده از راه رادكان بمشهد مقدس معلى رفتند روز ديگر رايات نصرت آيات شاهى بپاى قلعه رسيده نزول اجلال فرمودند بعضى از ارباب راى و تدبير صلاح ديدند كه تعاقب عبدالمؤمن خان نموده تا مشهد مقدس بروند زيرا كه اگر او را قوت مقابله ميبود در اسفراين مقابله مينمود ظاهر است كه بمقابله در نيامده معاودت خواهد كرد و احتمال قريب دارد كه اوزبكيه مشهد مقدس استعداد قلعه‌دارى نداشته باشند و تاب توقف نياورده بيرون روند و فتح مشهد مقدس معلى دست دهد فرهاد خان مخالفت اين راى اختيار كرده به دو وجه صلاح در تعاقب نميديد يكى آنكه مطلب ازين يورش استخلاص محصوران اسفراين بود و آن بفعل آمد و شكست فاحش باوزبكيه راه يافته اعاظم امراى ايشان گرفتار شدند و و پادشاه ايشان بدنام گريز گشت چند روز در همين منزل توقف نموده نسق مهمات اين ولايت كرده عود ميبايد كرد ديگر آنكه از پيش رفتن شايد صورت ديگر روى نمايد كه نقصان دين و دولت باشد و بالفرض كه عبدالمؤمن خان مشهد را خالى كرده از آنجا فرار نمايد شهر معمور و آبادان بقزلباش نخواهد گذاشت و در مشهد قتل و غارت بسيار نموده انواع آزار و اضرار از رفتن ما بشيعيان مشهد مقدس ميرسد و از نرفتن هيچ نقصى بدين و دولت نميرسد و از جانبين دلايل بر رجحان عقيدهء خود ميگفتند بالاخره براى فرهاد خان عمل نموده ترك تعاقب كرده و چند روز در اسفراين توقف نموده متوجه نسق معاملات آنجا شدند و چون ميرزا محمد سلطان و طايفهء بيات زحمت محاصره كشيده استعداد قلعه دارى نداشتند حكومت اسفراين را ببوداقخان چگنى شفقت فرموده مهمات آنجا را در عهدهء اهتمام او نمودند و در استحكام قلعه و حفر خندق كوشيده قرب ده روز مهمات آنجايرا نظام و انتظام داده كوچ فرمودند حاجى محمد خان پادشاه خوارزم [ 349 
  ] كه رفيق موكب همايون بود اراده نمود كه بميان ايل صاين خانى تركمان كه به او منسوب بودند و در حدود استرآباد اقامت داشتند رفته از ايشان استمداد نمايد و خود را بالكاء خود رساند بندگان حضرت اعلى هر چند ميدانستند كه با وجود تسلط و اقتدار عبداللّه خان مطلب او بحصول نمىپيوندد و وقت رفتن او نيست بنابر مبالغهء او رضاجوى گشته مرخص ساختند و از اسباب و يراق پادشاهانه آنچه در خور بود عنايت فرموده مشار اليه باتفاق پسرش عرب محمد سلطان و بابا جان روانه شد حقيقت رفتن و باز آمدن او ديگر باره بپايه سرير اعلى در سال آينده مرقوم ميگردد و چون عليخان گرايلى از يورش تخلف نموده بموكب همايون ملحق نشد قرارداد خاطر اشرف آن شد كه بميانهء گرايلى رفته اگر عليخان در دعوى اخلاص راسخ بوده در مقام اعتذار درآيد او را مصحوب خود گردانيده متوجه استرآباد شده آن ولايت را كه مدتهاست از تصرف قزلباش بيرون رفته در ميانهء جمعى از ايل صاين خانى و ايمورد سياه پوش انقسام يافته نسق نمايند و اگر از عليخان عصيان و طغيان بظهور رسد نخست بدفع او پرداخته روانه استرآباد گردند بدين عزيمت از اسفراين كوچ فرموده چون دشت بحريان محل اردوى ظفر نشان گرديد مقرر شد كه امراى عظام آغروق و احمال و اثقال را با جمعى از لشكريان كه اسب زبون داشته باشند بجانب عراق فرستاده مردم جلد كار آمدنى جريده و سباى در موكب همايون باشند و در اين منزل ريش - سفيدان گرايلى بپايهء سرير اعلى آمده نمودند كه عليخان در قلعه پاى حصار است و جرأت آمدن ننموده بعذرهاى بيماحصل تمسك جست ايالت پناه حسين خان با طايفهء شاملو بتسخير قلعه پاى حصار مأمور گشته متوجه آن صوب شد و بيمن اقبال بيزوال پادشاهى قلعه پاى حصار بسعى حسين خان مفتوح گشته عليخان بقلعهء روغد گريخت و ارادهء خاطر اشرف آن بود كه كس بر سر قلعهء مذكور نيز فرستاده او را بدست آورده خاطر از مهم او بالكليه فارغ ساخته متوجه استرآباد شوند\r\n\r\n","description":"","footnote":"","page_name":" 510 ","page_number":136},
  {"content":"\r\n\r\n\r\nآمدن عبدالمؤمن خان بسبزوار\r\nدر اين اثنا خبر معاودت عبدالمؤمن خان بجانب سبزوار و محاصره نمودن قلعه آنجا رسيد چون اكثر لشكريان رخصت يافته متوجه عراق شده بودند و اندك مردمى در ركاب اشرف توقف داشتند و چنين معلوم ميشد كه مدد و كومك از جانب بلخ و ماوراء النهر بعبد المؤمن خان رسيده و او باستظهار لشكر تازه زور اين جرأت نموده جمعى از ارباب رأى و تدبير بجهة پراكندگى لشكر قزلباش و قوت و قدرت عبد المؤمن خان توجه موكب همايون را بجانب سبزوار صلاح دولت نميدانستند تا آنكه خبر رسيد كه عبدالمؤمن خان شهر سبزوار را گرفته در شهر قتل عام كرد و ميرزا محمد مؤمن سلطان حاكم آنجا بارك متحصن شده استعداد قلعه دارى ندارد و اوزبكيه ارك را محاصره نموده در تسخير آن ساعى شده‌اند و عنقريب ارك نيز مفتوح ميگردد .\r\nحضرت اعلى حكومت گرايلى را نصف بمنصور خان گرايلى و نصف بتوكل خان تفويض فرموده دفع فتنهء عليخانرا به عهده اهتمام ايشان نمودند ولى غازى و چند نفر از اعيان گرايلى را ملازم ركاب مقدس گردانيده عزيمت جانب سبزوار و استخلاص محصوران ارك را وجههء همت ساخته با آنقدر مردم كه در پايهء سرير اعلى مانده بودند متوكلا على اللّه لواى نصرت انتما بدان صوب در حركت آوردند كه آنچه مقدر الهى باشد بظهور آيد و عبدالمؤمن خان كه از پاى قلعهء اسفراين فرار نموده بحوالى مشهد مقدس رفته عازم بلخ بود مسموع او گرديد كه حضرت اعلى شاهى بمحض ترفيه حال ساكنان مشهد مقدس از سر تعاقب او گذشته بجانب استرآباد توجه نموده ميخواست كه خود را از ننگ و عار فرار خلاص سازد و ميدانست كه قلعهء اسفراين كمال استحكام يافته بمردان كار و ذخيره و يراق بسيار مشحونست و استيلا بدان قلعه درين وقت مقدور او نيست و كينهء اهل سبزوار بجهة تشيع فطرى و جرأتى كه قبل از اين در گرفتن موسى ميرزا و رفقاء او نموده بودند در دل داشت و مير على اصغر ولد مير محمد گسكنى نيز كه از اعيان سبزوار اوزبكى شده در خدمت عبدالمؤمن خان بود و با ميرزا محمد مؤمن سلطان حاكم سبزوار و ساير اولاد مير شمس الدين على سلطان عدوات موروثى داشت محرك تسخير سبزوار گشته او را بدان اغواء نمود و توجه موكب همايون بحدود استرآباد بتحقيق پيوسته بود و گمان نداشت كه ديگر باره حضرت اعلى بخراسان عود نمايند عزيمت سبزوار نموده مير على اصغر مذكور چرخچى شده بر سر سبزوار ايلغاز نموده على الغفله به ظاهر شهر رسيد و از اطراف [ 350 
  ] و جوانب سورن انداخته يورش نمود سبزواريان بجهة عدم اطلاع سراسيمه گشته قوت مدافعه نيافتند ميرزا محمد مومن سلطان با جمعى از اعيان به صد تشويش خود را بارك انداخته محافظت قلعهء ارك و صيانت اهل و عيال خود نموده دست از شهر بازداشتند و اوزبكيه بر آن بلده مسلط شده به شهر ريختند و آن قوم از خدا بى خبر بسفك دماء مسلمين اقدام نمودند و عبدالمؤمن خان تدارك مذلت و عار فرار\r\n\r\nقتل عام نمودن عبدالمؤمن خان مردم سبزوار را\r\nخود را در قتل جمعى فقراء و ضعفاء سبزوار تصور نموده در شهر قتل عام كرد چنانچه از كشتن كودكان شيرخواره خود را معاف نداشته بود راقم حروف كه در موكب همايون شاهى بدان بلده رسيده عورات مقتوله به نظر در - آورد كه اطفال شيرخوار را بر روى سينهء مادر نهاده بشمشير دو پاره كرده بودند و بعد از قتل عام و نهب و غارت شهر متوجه تسخير قلعهء ارك شده حوالها از اطراف و جوانب نصب نموده بجد و جهد تمام در تسخير آن سعى مينمودند\r\n\r\n","description":"","footnote":"","page_name":" 511 ","page_number":137},
  {"content":"\r\n\r\nو يكى از امراى اوزبكيه را با سه چهار هزار اوزبك خونخوار بر سر قلعه صد خرو فرستاده خواجه محمد صد - خروى كه مرد مردانه دلير و دولتخواه ايندودمان بود سپر ممانعت بر روى كشيده قلعه خود را مردانه محافظت نمود و كس بجهة اعلام اين حالات بپايه سرير اعلى فرستاد .\r\nمجملا اوزبكيه در عين ستيز و آويز بودند كه چتر فلك ساى همايون بفيروزى و اقبال سايهء وصول بر ديار سبزواز انداخت و چون خبر ورود موكب مسعود شاهى باوزبكيه كه در صد خرو بودند رسيد پاى ثبات و قرارشان سست و متزلزل گشته قدرت توقف نيافته بعبد المؤمن خان ملحق شدند و چون موكب\r\n\r\nفرار كردن عبدالمؤمن از صولت شاه عباس\r\nهمايون بقريهء آزاد وارفريومد رسيد عبد المومن خان در اينمرتبه نيز از عار فرار نينديشيده بطريق معهود طبل ارتحال كوفته شاه محمد امله چيانرا بقلعهء نيشابور فرستاد كه آن قلعه را محافظت نمايد و خود از راه ترشيز عزيمت جانب بلخ نموده در هيچ منزل زمانى از حركت نياسود و بسرعت و استعجال بدر رفت و رايات منصوره در ظاهر شهر سبزوار نزول نموده بتفقد حال بازماندگان اهل سبزوار و كفن و دفن كشتگان پرداخته انتقام آن ستم - رسيدگان را بمنتقم حقيقى حواله نموده و عنقريب آن ستمكار بتير آه مظلومان سبزوار گرفتار از عمر و دولت چنانچه در محل خود سمت گزارش خواهد يافت تمتعى نيافت .\r\nبالجمله حضرت اعلى حكومت آن بلده را ببوداق سلطان قاجار حاكم قلعهء استعنا كه مرد كار آزمودهء قلعه‌دار بود و مكررا با لشكر عظيم اوزبكيه مقاومت نموده قلعهء استعنا را از آن گروه صيانت نموده بود تفويض فرمودند و از آنجا بجانب نيشابور در حركت آمده در حدود بحر آباد من اعمال\r\n\r\nرجوع شاه عباس بقزوين\r\nنيشابور نزول فرمودند در آنجا رفتن عبدالمؤمن خان بطريق ايلغار بوضوح پيوست چون اثرى بر تعاقب او مترتب نميشد و زمستان نزديك شده بجهة شدت شتا و قلت آذوقه توقف خراسان و محاصرهء قلعه نيشابور صلاح دولت قاهره نمينمود حضرت اعلى عزم مراجعت جزم فرموده انتظام مهام استرآباد را نيز بمقتضاى الامور مرهونة باوقاتها بوقت خود حواله نموده عنان عزيمت بصوب عراق معطوف داشتند معهذا بجهة فقدان عليق اسبان و كمى آذوقه در اين سفر اسب و استر و شتر بسيار ضايع شده و رايات جلال بفيروزى و اقبال بدار السلطنهء قزوين رسيده شكر محامد الهى بجاى آوردند .\r\n\r\nذكر فرستادن ذوالفقار خان بايلچيگرى روم و احوال آن مرز و بوم\r\nقبل از توجه رايات جلال درويش محمد خان روملو حاكم لاهيجانرا بايلچيگرى روم تعيين فرموده مكتوب صداقت اسلوب مشعر بر پرسش تعزيهء پادشاه مرحوم سلطان مراد خان و تهنيت سلطان محمد خان پسرش قلمى فرموده تحف و هداياى لايقه ارسال داشته بودند هنوز مشار اليه بسامان و سر -\r\n\r\nرفتن ذوالفقار خان بايلچيگرى بروم\r\nانجام آن سفر نپرداخته بود كه حضرت اعلى را سفر بىاختيار خراسان روى نمود و رفتن مشار اليه در عقدهء تعويق ماند در اينوقت كه از آن سفر خير اثر باودت فرموده در مقر سلطنت ابد پيوند نزول اجلال واقع شد متوجه روانه نمودن ايلچى شدند فرهاد خان التماس نمود كه چون در زمان شاه\r\n\r\n","description":"","footnote":"","page_name":" 512 ","page_number":138},
  {"content":"\r\n\r\nجنت مكان خدمت ايلچيگرى به بيگلر بيگى سرحد رجوع ميشد حالا نيز همان قاعده را منظور داشته اينخدمت را بذوالفقار خان برادر او رجوع فرمايند حسب التماس مشار اليه اين خدمت بذوالفقار خان رجوع شد و مشار اليه [ 351 
  ] بآئين شايسته و آراستگى تمام متوجه روم گشت الحق آن خدمت را بروجه لايق بتقديم رسانيد موازى سيصد نفر از ملازمان خود كه زبده و خلاصهء لشكر بودند بزيب و زينت تمام همراه برده در آن سفر داد و دهش بسيار ازو بحيز ظهور آمد چنانچه بعضى از دون همتان روميه او را بسفاهت و اسراف منسوب ساخته‌اند پادشاه روم و وزراء و پاشايان روميه نيز او را تعظيم و تكريم بسيار كرده زياده از ايلچيان شاه جنت مكان اعزاز و احترام او بجاى آورده بودند و چون در اين سال سلاطين فرنگيه هجوم آورده با لشكر بيحد و مربانحاء ممالك روم آمده در مقام تسخير بعضى قلاع و محال كه در زمان سلطان مراد خان از فرنگيه گرفته بوده‌اند درآمدند و سلطان محمد خان بنفس همايون بدانطرف نهضت نموده بود در وقتى كه ذوالفقار خان باستنبول رسيد خواندگار در آن سفر بود تا آمدن خواندگار در استنبول توقف نمود .\r\nبالجمله ميانهء او و سلاطين فرنگيه مقابله واقع شد در اول حال شكست بجانب روميه افتاده فرنگيه بنوعى تسلط يافتند كه گروه گروه باردوى اعظم ريخته غارت مينمودند و ميانهء مردم ريم پاپا كه خليفهء ملت عيسى على نبينا و عليه السلام و مطاع پادشاهان فرنگيه است و پادشاه مجار بر سر خزينهء خواندگار نزاع واقع شد كه هر يك خود را در تصرف آن اولى و احق ميدانستند درينحال نسيم عنايات الهى بر رايات اسلام در وزيدن آمده علم كفر و ظلام نگونسار گشت و عوام الناس اردوى روميه هجوم نموده بضرب مطراق و چماق ارباب شقاق را از اردو رانده بفتح و ظفر اختصاص يافتند و جمعى كثير از آن سيه بختان بدار البوار شتافتند پادشاهان فرنگ انهزام يافته سلك جمعيت ايشان از هم پاشيده هر طايفهء بولايت خود رفتند سلطان محمد خان مظفر و منصور باستنبول آمده ذوالفقار خان بعز ملازمت پادشاه فايز گرديد و حضرت خواندگار حقيقت آن فتح مبين را ببندگان حضرت اعلى قلمى نموده قبل از ورود ذوالفقار خان ارسال داشته بود و از اينجانب نيز جواب كتابت از فرط دوستى و محبت مرقوم گشته ارسال يافت ذوالفقار خان قرين اعزاز و احترام مرخص گرديده با تحف و هداياى لايقه معاودت نموده در سال آينده رسيد و مكتوب محبت اسلوب كه از جانب خواندگار به حضرت اعلى بالقاب مناسب و آداب شايسته مرقوم شده بود به نظر انور رسانيده تحف و هدايا گذرانيد .\r\n\r\nذكر ياغىگرى جمعى از فتنه جويان گيلان لاهيجان و خروج حمزه و بقتل رسيدن او با بعضى بيدولتان از اقتضاى زمان\r\nاز سوانح اين سال عصيان و طغيان جمعى از سست رايان خفيف عقل و فتنه جويان سراسر جهل گيلانى است كه بمحض سفاهت و بيعقلى خود را در ورطهء هلاك انداختند تبيين اين مقال و مفصل اين اجمال آنكه در حينى كه رايات نصرت آيات متوجه سفر خراسان گشته بدفع فتنهء عبدالمؤمن خان مشغول بودند ملك جهانگير حاكم كجور كه در سال گذشته روى از ايندولت تافته سالك طريق فرار و عصيان شد با فوجى از دون صفتان رستمدار بحدود تنكابن آمده دست درازى برعايا و عجزه مينمود درويش محمد خان\r\n\r\n","description":"","footnote":"","page_name":" 513 ","page_number":139},
  {"content":"\r\n\r\nحاكم لاهيجان جهة دفع فتنهء او با قشون آراسته روانهء جانب رستمدار شده بود حمزه نامى از قبيله چپك و اقوام مير عباس به مجرد اينكه بندگان حضرت اعلى چند روز از مقر سلطنت دور افتاده اخبار مخالف از خراسان ميرسيده و بلدهء لاهيجان كه پاى تخت گيلانست از حاكم خالى مانده بوده دولت دو روزه را مغتنم دانسته چشم از عواقب امور پوشانيده خود را سلطان حمزه نام نهاده دم از خروج و عصيان زد و جمعى از بيدولتان لشته‌نشا بر سر او جمعيت نموده بلاهيجان آمدند و از اطراف و جوانب لاهيجان سيما آستانه و كماچال كه معظم قراى آن ولايت است مردم فتنه انگيز بيعاقبت با او همراهى كرده على الغفله به شهر درآمدند و نخست بكاروانسراها ريخته دست بغارت اموال تجار و مردم بيرونى دراز كردند و خانه‌هاى ملازمان درويش محمد خان را غارت نموده خرابى بسيار در لاهيجان از ايشان وقوع يافت و بهيأت مجموعى بپاى قلعه آمده همت بتسخير آن گماشته محاصره كردند از ملازمان درويش محمد خان معدودى كه بر سر خانه و متعلقان او مانده بودند سراسيمه وار ابواب قلعه را مسدود ساخته سپر ممانعت در روى كشيدند و قاصدى همعنان صبا و شمال به جهت اعلام اينحال بجانب تنكابن فرستادند و چند روز كه قلعهء لاهيجان محصور بود اهل قلعه با آنكه [ 352 
  ] استعداد قلعه دارى نداشتند بمدافعه و مقابله پرداخته مخالفان را بقلعه راه ندادند و ياغيان مذكور از بىاستعدادى اهل قلعه خبر يافته بجد و جهد تمام در تسخير آن ميكوشيدند .\r\nاما چون اين خبر به بيه پس رسيد خسرو بيك چهار يار غلام خاصه شريفه كه داروغهء رشت بود و اغورلو سلطان چينى حاكم فومن با جمعى از مردم آنجا ايلغار نموده بلاهيجان آمدند و بين - الجانبين محاربهء قوى اتفاق افتاده بنيروى دولت قاهره شكست بجانب ياغيان افتاد و حمزهء مذكور با جمعى بقتل رسيده بقية السيف پراكنده شدند درويش محمد خان كه در حدود رستمدار بود اين خبر شنيده بر سبيل ايلغار بلاهيجان آمده چون مهم حمزه مذكور دو روز پيشتر از رسيدن او بكفايت مقرون شده بود بتفحص و تجسس حال ياغيان پرداخته هر كس از آن طايفه در هر جا بدست آورد به راه عدم فرستاد و سر حمزه بد اختر را با عريضه مشعر بر اعلام اين حال باستقبال موكب اقبال فرستاده در وقتى كه رايات جلال بساوجبلاغ رسيده بود به نظر اشرف درآمد خسرو بيك چهاريار كه به اين خدمت قيام نموده بود مورد تحسين و آفرين گشت نائرهء قهرمان غضب پادشاهى كه نمونهء از سخط الهى است دربارهء مردم فتنه انگيز لشته‌نشا كه محل شورش و غوغا بود به حركت درآمده حكم بقتل عام شد .\r\nدرويش محمد خان حسب الفرمان قضا جريان متوجه لشته نشا گشته طايفهء روملو دست بقتل و غارت دراز كردند اكثر بىگناهان به آتش گناهكاران سوختند و با آنكه درويش محمد خان كه مرد خدا آگاه مآل انديش بود ملاحظه بسيار كرده نميخواست كه قتل بافراط واقع شود جمعى كثير درين قضيه راه عدم پيمودند اما باعث آن شد كه ديگر كسى از آن طبقه بعصيان و طغيان دليرى نكرد .\r\n\r\nوقايع متنوعهء كه در اين سال بتقدير خالق عباد روى داد\r\nبعد از تسكين آتش فتنه حمزه و قتل عام لشته نشا ايالت آن ولايت باغورلو سلطان چينى\r\n\r\n","description":"","footnote":"","page_name":" 514 ","page_number":140},
  {"content":"\r\n\r\nحاكم فومن شفقت شده تمامى الكاى بيه‌پس بفرهاد خان شفقت شد و الكاى شيراز ازو تغيير يافت و حكومت ولايت فارس در كل بالله ويردى خان قوللر آقاسى مفوض و مرجوع گشته رتق و فتق معاملات ديوانى فارس بعهدهء اهتمام مشار اليه قرار يافت و مقرر شد كه هر ساله سيصد نفر از غلامان خاصه شريفه همراه بفارس برده بخدمات جزو هر ولايتى از ولايات مأمور سازد كه از منافع آن يراق و اسباب يساق سرانجام نمايند درين سال جمعى از مردم سعدوقاص من اعمال نهاوند بروميان ياغى شده قلعهء كه در سعدوقاص ساخته بودند به تصرف درآورده خراب كردند و اجامره و اجلاف آن ولايت از الوار و اكراد و غيره با ايشان اتفاق كرده بر سر قلعهء نهاوند آمدند و روميان مستحفظ قلعهء نهاوند كس به خدمت اشرف فرستاده از اين حال خبر كردند و حسنعلى خان چگنى را كه در آن حين حاكم همدان بود محرك اين شورش دانسته ازو شكايت نمودند .\r\nحضرت اعلى شاهى ظل اللهى بنا بر درست پيمانى و رعايت شرايط صلح قورچيان فرستاده اجامره و اجلاف مذكور را منع و تنبيه نمودند و چند نفر از مفسدانرا بقتل آورده سرهاى ايشان را ببغداد فرستادند و حسنعلى خان از ايالت همدان معزول شد .\r\nديگرى از سوانح آنكه مير قلبابا كوكلتاش حاكم هرات كه از تربيت يافتگان عبدالله - خان و فدويان او بود براى خود يا به اشاره و صلاح خان على اى التقديرين با حضرت اعلى بادى الفت و آشنائى گشته ايلچيان معتمد با تحف و هداياى لايقه بپايهء سرير اعلى فرستاده بعد از اظهار مراسم اخلاص عرض نموده بود كه سالهاست كه مردم ماوراء النهر به جهت خصومت و نزاع طرفين از سعادت زيارت حرمين محترمين محرومند و از خوف و بيم بعزيمت حج بيت الله الحرام قدم بولايت ايران كه سد راه حجاز است نميتوانند نهاد و التماس نموده بود كه رخصت دهند طايفهء اوزبكيه و مردم ماوراء النهر كه ارادهء حج داشته باشند بيخوف و هراس آمد شد نمايند كه مثوبات آن بروزگار فرخنده آثار عايد گردد و ايلچيان در دار السلطنهء قزوين سعادت بساط بوس دريافته لوازم كورنش بتقديم رسانيدند و مشمول انعام و احسان بازگشته اسلام بيك يوزباشى شاملو را همراه ايشان بهرات فرستادند و بمير قلبابا كوكلتاش منشور عنايت و التفات در قلم آمده در باب رخصت حج اوزبكيه ماوراء النهرى حسب المسؤول حكم مطاع عز اصدار يافت .\r\nديگرى از سوانح اين سال [ 353 
  ] آنكه شاعر شيرين كلام مولانا شأنى كه در عجم مرتبهء سحبانى دارد از وفور اخلاص و خلوص اعتقاد منظور نظر عطوفت آئين و از ندماء و مجلسيان محفل ارم تزيين بود چند بيت مثنوى در مدح و منقبت حضرت ولايت پناه در سلك نظم درآورده به خدمت اشرف ميگذرانيد چون بدين بيت رسيد كه :\r\nشعر\r\n اگر دشمن كشد ساغر و گر دوست * بطاق ابروى مردانهء اوست \r\nمزاج مقدس را عجب كيفيتى طارى شده اين طرز مداحى و اين مضمون در ميزان طبع وقاد بغايت سنجيده و پسنديده افتاد همت بحر خاصيت دربارهء مولانا بتموج درآمده امر فرمودند\r\n\r\n","description":"","footnote":"","page_name":" 515 ","page_number":141},
  {"content":"\r\n\r\nكه زر بسيار در يك كفهء ترازو ريخته در كفهء ديگر مولانا را به وزن درآورده آن نقود وافره را بصلهء اين شعر به او عطا فرمودند شعراى عصر را موجب اميدوارى گشته همگى بدين مضمون مترنم بوده زبان بمدح و ثناى شهريار جهان گشودند :\r\nبيت\r\n شاعر كه به خاك ره برابر شده بود * برداشتى و بزر برابر كردى \r\nاما چون طبقهء شعرا سرآمد ارباب حقد و حسدند از اين عطيه و الا كينهء مولانا در دل گرفته مدتها اين حكايت زبانزد انجمن آرايان محافل نفاق بود مولانا حسن وهم الدين كه مرد هزال شيرين سخن است و اشعار هزل آميز مضحك ميگويد در قطعهء كه بجهة وزير قم گفته اين بيت درج نمود :\r\nشعر\r\n حسن وهم دين چنين مفلس * پادشه ميكشد بزر « شانى » \r\nاما بعرض اشرف نرسيد مولانا عجزى تبريزى كه مرد قوى جثهء بلند قامه بود و در شيوهء غزل خود را بىبدل ميشمرد بتقريب دو سه بيت عاشقانه بوساطت مولانا عليرضاى خوشنويس چند روزى در مجلس همايون راه يافته بسخنان گستاخانه كه اعتقاد لطايف و ظرايف داشت دليرى ميكرده بدين جهة از بساط عزت دور و از سعادت مجالست مهجور گرديد روزى در محوطهء طويلهء قزوين در اثناى حكايات بىتقريبى مناسب حرف با زر كشيدن مولانا شانى بميان آورده گستاخانه گفت كه چرا اين گونه التفاتى شامل حال من نميگردد .\r\nحضرت اعلى شاهى ظل اللهى از روى مطايبه فرمودند كه چون در طويله واقعيم اگر صلاح باشد شما را بسرگين بكشيم فرياد از نهاد حاضران بزم اقدس برآمده موجب انبساط خاطرها گشت شعراى سخن ساز و ظرفاى نكته پرداز شاخ و برگى بر آن افزوده نقل انجمنها ساختند و مولانا شانى را گذاشته به او پرداختند .\r\n\r\nذكر واقعهء ناگزير نواب سكندر شأن\r\nدر اين سال در حينى كه نهضت همايون بجانب اسفراين واقع شده بود نواب سكندر شأن را در دولتخانهء همايون قزوين بيمارى عارض گشته منجر باسهال گرديد و چون اجل مقدر رسيده بود معالجات حكما مفيد نيفتاده بجوار رحمت ملك غفور پيوستند و در آستانهء امامزادهء واجب التعظيم\r\n\r\n","description":"","footnote":"","page_name":" 516 ","page_number":142},
  {"content":"\r\n\r\nامامزاده حسين عليه التحية مدفون گرديده از آنجا نقل عتبات عاليات سدره مرتبات شد ، انا للّه و انا اليه راجعون .\r\nشعر\r\n اگر صد سال مانى ور يكى روز * ببايد رفت ازين كاخ دل افروز \r\nچون اندكى از اوصاف حميدهء آن پادشاه عاليجاه در ذيل دفتر اول رقم تحرير يافته در اينمقام قلم عنبر فام زبان در كام كشيد .\r\n\r\n","description":"","footnote":"","page_name":" 517 ","page_number":143},
  {"content":"\r\n\r\n\r\nآغاز سال همايون فال پحين ئيل تركى مطابق سنهء خمس و الف كه سال دهم جلوس سعادت مأنوس شاهى ظل اللهى است\r\n چو شد نوروز سلطان گيتى آراى * چمن شد از رياحين عنبر آساى \r\n بهار عالم آرا جلوه‌گر گشت * اساس ظلم دى زير و زبر گشت \r\n طراوت يافت از نو باغ و بستان * شد از لطف هوا عالم گلستان \r\nنوروز عالم آراى اين سال ميمنت مآل در روز دوشنبه بيست و يكم شهر رجب سنه مذكور اتفاق افتاده بهار دلگشا غم فرساى خاطر پير و برنا گرديد نوعروسان حجلهء خاك سر از جيب مغاك برآورده انجمن آراى بزم عشرت و شادكامى گشتند نسيم بهارى از شميم رياحين عطر سائى آغاز نهاده افسرده دلان كنج خمول چون عندليبان در گلشن جهان بزمزمهء نغمه سرائى درآمدند .\r\nبندگان حضرت اعلى شاهى ظل اللهى بدستور معهود در ايوان چهل ستون دولتخانهء مباركهء قزوين بلوازم جشن نوروزى پرداخته بزم ملوكانه و محفل خسروانه آراسته چند روز بمباركى سال نو و تهنيت قدوم نوروز فيروز بعشرت و شادمانى [ 354 
  ] گذرانيدند و بعد از فراغ از لوازم سور و سرور هواى سير و شكار گيلان و فزل آغاج در خاطر خطير همايون سر زده از دار السلطنه قزوين روانه شدند نخست از راه كوهدم بخطهء رشت تشريف از آنجا فومن و گسكر محل ورود شهريار و الا گهر گرديد و در علياباد فومن بلوازم شكار زنگول كه غرايب و شيرينى آن در وقايع گذشته سبق ذكر يافته قيام نموده از آنجا عرصه قزل آغاج انجمن آراى برازنده تخت و تاج گرديد چند روز ساحت دريا كنار محل نزول موكب اقبال بود بعد از فراغ از سير و شكار آن حدود بدار الارشاد اردبيل تشريف برده به زيارت آستان ملايك آشيان حضرت سلطان الاولياء و مشايخ كرام صفويه قيام نموده عنان عزيمت بصوب مراجعت انعطاف دادند و ديگر باره دار السلطنه قزوين محل نزول خسرو معدلت آئين گرديد .\r\n\r\nذكر تسخير ولايت مازندران بهشت نشان بتوفيق پروردگار عالميان و تفويض حكومت و دارائى آن ديار نزهت بخش طراوت نشان بفرهاد خان\r\nچون ولايت طبرستان كه عبارت از مازندران بهشت نشان است ملك طلق شرعى موروث اولاد و احفاد مير عبداله خان جد مادرى حضرت اعلى شاهى ظل اللهى است كه نسبت او به سيد قوام -\r\n\r\n","description":"","footnote":"","page_name":" 518 ","page_number":144},
  {"content":"\r\n\r\nالدين مشهور بمير بزرگ كه در طبرستان خروج بسيف كرده مالك آن مملكت گرديد در صدر صحيفهء اول رقم تسطير يافته و در اين عهد و اوان از آن سلسلهء رفيعهء اولاد ذكور كه شايسته تصرف ملك موروث باشد نبود لاجرم آن عرصهء ارم تزيين ارثا و اكتسابا شايسته تصرف شهريار سعادت قرين و حق شرعى سلطان با داد و دين است كه در ميانهء جمعى از امراء و سرداران آن ولايت بتخصيص سيد مظفر مرتضائى و الوند ديو و ملك بهمن لاريجانى انقسام يافته بود و مكرر از ايشان نسبت بسلسلهء مير بزرك بىادبيها و كفران نعمت بظهور رسيده هر كدام بر ولايتى رقم اختصاص كشيده بتغلب متصرف بودند و گاهى تقبلى كه به علت باج و خراج بديوان اعلى مينمودند ببهانه‌هاى بيمعنى موقوف داشته هميشه از اطوار ايشان حيله و تذوير و آثار نفاق و شقاق بظهور ميرسيد و همواره فتح و تسخير آن ملك و انتزاع آن ولايت از يد متغلبه مكنون خاطر انور و مخزون ضمير منير معدلت گستر بود تا آنكه در اين سال رأى جهان آرا بدان متعلق گشت كه دست تغلب آن جماعت را از ملك موروث كوتاه ساخته ضميمه ممالك محروسه گردانند حسب الاستدعاى فرهاد خان تسخير ولايت مازندران براى و رويت و حسن درايت او رجوع شده ايالت آن ولايت به او تفويض يافت مشار اليه با قشون و لشكر آراسته روانه مقصد گرديد و استمالت نامه‌ها بامراء و سرداران فرستاده همگى را بايلى و انقياد دعوت نمود مردم آن ولايت خصوصا سيد مظفر كه سوداى خودسرى دماغ او را شوريده داشت غايبانه اظهار متابعت مينمود اما وحشى صفت در آمدن نزد فرهاد خان متامل و متردد بوده اصلا رام نميشد بعد از تكرار مراسله و آمد و شد سفراء و مردم چرب زبان راضى بملاقات گشته او و جمعى ديگر از سرداران و اعيان نزد فرهاد خان آمدند خان سيد را تعظيم و تكريم بسيار كرد اما مانع بازگشتن گشته تكليف رفتن بپايهء سرير اعلى نمود سيد مظفر بدين شرط راضى شد كه فرهاد خان با او رفاقت و همراهى كرده در خدمت اشرف شفيع تقصيرات او بوده باشد و در باب مهمات مازندران آنچه بالمشافهه از لفظ گهربار استماع نمايد به عمل آورد و مطلب او اين بود كه شايد بطريق هر بار بتعهد باج و تقبل خراج مهم مازندران را صورتى داده خود بدستور حاكم و فرمانروا باشد فرهاد خان بنابر صلاح وقت ملتمس او را مبذول داشته سيد را مصحوب خويش گردانيده بپايه سرير اعلى آورد و سيد در دار السلطنه قزوين شرف بساط بوس دريافت و حضرت اعلى بمصلحتهاى ظاهر كه چندين مصالح ملك و دولت در آن منطويست بعضى تلطفات دربارهء او بظهور آوردند اما باطنا با او كه با سلسلهء ولينعمت عصيان و كفران ورزيده بىادبيها ازو بخانوادهء مير بزرك وقوع يافته بود التفاتى نداشتند و او در منزل فرهاد خان ميبود و بمقتضاى الخائن خايف در كمال بيم و هراس بسر ميبرد و خاطر نشان او شد كه همت والاى شاهى ظل اللهى مصروف بر آنست كه ساحت آن ملك را از خس و خاشاك تسلط و اقتدار اين گونه خودسران متغلب پاك گرداند بالضروره [ 355 
  ] از حكومت مأيوس شده قرار داد كه در اين مرتبه همراه فرهاد خان بمازندران رفته مردم آن ديار را مطيع و منقاد گرداند و از آنجا با كوچ و مردم خود بعراق نقل نموده بقيه عمر را در رضاجوئى خاطر اشرف مصروف سازد اما ديو هوس و سوداى حكمرانى در جوف دماغش جاى گرفته بود كه دلش از آنچه ميگفت خبر نداشت .\r\nالقصه از خدمت اشرف رخصت يافته برفاقت فرهاد خان روانه مازندران گشت و جناب خان بجهة تأليف قلوب ساير وحشى صفتان مازندران با او بمدارا سلوك نموده همچنان معزز و محترم بطريق مهمان رفيق خان بود چون به شهر آمل كه از بلاد قديمه طبرستانست و در تصرف ملك بهمن بود رسيدند ملازمان و مردم او قلعه آمل را استحكام داده در مقام قلعه‌دارى درآمدند و فرهاد خان\r\n\r\n","description":"","footnote":"","page_name":" 519 ","page_number":145},
  {"content":"\r\n\r\nشروع در لوازم قلعه گيرى كرد ملك بهمن در لاريجان بود از غايت مكر و خديعت كه جبلى او بود بحسب ظاهر اظهار اخلاص و بندگى و اطاعت و انقياد مىنمود و در باب قلعه پيغام ميداد كه مرا اختيارى نيست جماعت سركش آملى كه بالطبع حكومت قزلباش را براى خود عمل نموده در قلعه دارى ميكوشند اما باطنا سالك طريق خلاف و عصيان بوده باهل قلعه كه اكثر ملازمان متعمد او بودند استمالت داده ترغيب مينمود كه در قلعه دارى مردانه بوده قزلباش را راه ندهند مجملا توقف فرهاد خان در پاى قلعه به امتداد كشيد و مردم ملك بهمن بتخصيص چند نفر از طايفهء تكلو كه ملازم او شده بودند در آن قلعه بودند در قلعهءدارى اصرار مينمودند درين حال سيد مظفر غدر و خلاف بظهور آورده از اردوى فرهاد خان فرار نموده بولايت سارى كه در تصرف گماشتگان او بود رفت و قلعهء ازداره - كله را استحكام داده در آن قلعه رحل اقامت انداخت و آثار خلاف و عصيان بظهور ميرسانيد چند نفر ديگر از عظماى مازندران كه نزد فرهاد خان آمده بودند اقتداء به سيد مظفر كرده هر يك به حكومتگاه خود شتافتند آمد شد مازندرانى بميانهء قزلباش منقطع گرديد جناب خان مطلقا از اين وقايع تزلزل باحوال خود راه نداد بيشتر از پيشتر در تسخير قلعه ساعى گشت و بحسن سعى و داد و دهش وحشى صفتان آمل را بدانه احسان و انعام رام كرد تا آنكه بميامن تأييدات الهى و نيروى اقبال شاهى بر قلعه مستولى گرديد و مفسدان قلعه را از ميان برداشته در آمل حاكم تعيين نموده متوجه تسخير ساير محال گشت عظماء و اعيان كه فرار نموده بودند يك يك آمده بتمهيد معذرت ميپرداختند و جناب خان از افعال ايشان اغماض نموده عذرپذير بود چون از روى قدرت و اقتدار به قصد تسخير قلعه ازداره كله بجانب سارى رفت بر سيد مظفر هراس بيقياس غالب گشته قدرت قلعه دارى نيافت مضطرب و خوفناك گشته بيسر و سامان از قلعه بيرون آمده بجنگل گريخت سيد مظفر به تراكيب افيون‌دار معتاد بود و نيم مثقال افيون خالص نيز به كار ميبرد ملازمانش از غايت اضطراب حقه تركيب معتاد به او نرسانيده بودند دو سه شب در جنگل از فقدان تراكيب معتاد و كيفيت افيون به صد تشويش بسر برده بدانجهة بيمارى عارض ذات او گشت با اين حال در جنگل بسر نتوانست برد بالضروره در نهايت ضعف و بيمارى خفيف و بىاعتبار به خدمت خان پيوست و اغراض نفسانى كه برو غلبه كرده بود ضميمه آن كوفت گشته سر بر بستر ناتوانى نهاد و معالجه و مداوات مفيد نيفتاده روز بروز مرض اسهال اشتداد يافته به آن درگذشت بعد از فوت او گماشتگان فرهاد خان در مازندران به قدر استقلالى يافته اكثر محال را بحيطه ضبط درآوردند و فرهاد خان الوند سلطان برادر خود را در مازندران بنيابت گذاشته خود به خدمت اشرف آمده حقيقت حالات عرض كرد .\r\nاما الوند ديو كه حاكم سواد كوه بود خبر فوت مظفر را شنيده بتصور آنكه او را معتمدا از ميان برداشته‌اند بىاعتماد گشته موجب زيادتى وحشت و دهشت او گرديد و ملك بهمن كه مرد فتنه انگيز آشوب طلب بود مازندرانيان را بر الوند سلطان شورانيده تحريك ماده فساد مينمود و نميخواست كه الوند - ديو و عظماى مازندران با لشكر قزلباش آميزش نمايند و الوند ديو كه چاشنى حكومت در مذاقش جاى گرفته بود آسان آسان ترك او برو دشوار مينمود باغواء و افساد ملك بهمن سربچنبر اطاعت در نميآورد و اينمعنى بر ضمير منير اشرف پرتو ظهور انداخت كه تا دفع ملك بهمن نشود ممالك طبرستان در يد اقتدار اولياى دولت ابدبنيان استقرار نمييابد و او ترك بدنهادى و افساد نمينمايد لاجرم رأى عقده گشا بدفع او جازم گشته فرهاد خانرا بر سر ملك بهمن فرستادند .\r\n\r\n","description":"","footnote":"","page_name":" 520 ","page_number":146},
  {"content":"\r\n\r\n\r\n[ 356 
  ] ذكر رفتن فرهاد خان بلاريجان و گرفتارى ملك بهمن بنيروى اقبال كيخسرو زمان\r\nملك بهمن ولد ملك كيومرث بن كاوس است از احفاد كيومرث بن بيستون بن گستهم كه در عهد امير تيمور گوركان والى كل رستمدار و كوتوال قلعه نور بوده و بعد از فوت او ولايت رستمدار ميانهء دو پسر او جهانگير و اسكندر قسمت شده بود يك حصه نور و توابع و يك حصه كجور و مضافات اوست و هميشه آن آن قسمت ميانهء اولاد ايشان معتبر بود .\r\nاما در زمان شاه جنت مكان سه طبقهء از ايشان كه بنى اعمام يكديگر بودند بحكومت و دارائى قيام داشتند : ملك عزيز والى نور و ملك سلطان محمد بن جهانگير والى كجور و ملك بهمن مذكور والى لاريجان بود كه در عهد قديم از مضافات كجور بوده احوال ملكان نور و كجور در طى داستان تسخير رستمدار مرقوم قلم بدايع نگار خواهد شد ملك بهمن اگر چه بحسب الكاء و ولايت كمتر از ايشان بود اما بوفور عقل و رشد و كاردانى و امتداد زمان حكومت صاحب جاه و مكنت شده بود و حضرت اعلى شاهى ظل اللهى بجهة آنكه در هنگام توجه عراق باستقبال بموكب جلال آمده بود و يك دو مرتبهء ديگر در ييلاق لار بسعادت آستان بوس مشرف شده اظهار اخلاص مينمود نهايت شفقت و التفات دربارهء او بظهور ميآوردند اما مشار اليه مرد محيل فتنه اندوز آشوب طلب بود و در شيوهء حيل و تزوير از امثال و اقران بيش و از همه در پيش بود حضرت اعلى مكررا در مقام تجربه و امتحان او درامدند هر مرتبه نقد اخلاصش در محك امتحان ناتمام عيار نمود و هميشه در طبرستان تهيج فتنه كرده هر كس از مردم آن ولايت بدرگاه معلى بازگشت مينمود ملك بهمن با او عداوت آغاز نهاده در قلع و استيصال او ميكوشيد از جمله ملك سلطان حسين لواسانى كه با او نسبت قرابت داشت بمحض آنكه به خدمت اشرف توسل جسته اظهار اخلاص مينمود و ملك سلطان حسين برادرش بملازمت اشرف سرافراز شده بود با او عناد ورزيده بر سر او بقلعهء لواسان رفت و او را بدست آورده بقتلش پرداخت و اطفال و عورات سلسله او را بلاريجان برده انواع فضيحت بمردم او روا داشت و عنقريب بانتقام منتقم حقيقى گرفتار آمده فى الحقيقة آنچه كرد با خود كرد حضرت اعلى مكررا كس فرستاده بازماندگان ملك سلطانحسين را طلب فرمودند تغافل ورزيده نفرستاد و مردم مازندران كه طريق ملوك طوايف پيش گرفته هر يك ولايتى مخصوص خود گردانيده بودند ملك بهمن را به جهت قرب جوار حامى خود ساخته ولايت آمل را كه از بلاد مشهورهء طبرستان است و بالكاء او اقرب بود به او گذاشته بودند درين اوقات كه حضرت اعلى كمند همت بر كنگره تسخير ملك موروثى مازندران انداختند ملك بهمن بطمع آمل از جادهء عقل و صواب منحرف گشته چنانچه در فوق بتحرير پيوست با اولياى دولت روز افزون بمكر و حيل سلوك نموده اعمال نفاق آميز ازو ظاهر شدن گرفت تا آنكه نائره غضب شاهانه دربارهء او التهاب يافته منجر بدان شد كه ولايت موروثى را بطمع خام آمل بباد داد .\r\nشعر\r\n خواست تا نان بشكر آلايد * بعد از اين شهد با شكر خايد \r\n\r\n","description":"","footnote":"","page_name":" 521 ","page_number":147},
  {"content":"\r\n\r\n دهر اسباب دولتش پرداخت * عاقبت مكر و حيله كارش ساخت \r\n دولت و بخت روى ازو بر تافت * كه جزاى عمل ز گيتى يافت \r\n طمع خام و بخت خفتهء او * زو گرفتند نان پختهء او \r\nالقصه چون قلب زر اندود يعنى سخنان كذب آميز نفاق آلود در محك طبع وقاد همايون كم عيار نمود فرهاد خان را بر سر او فرستادند و او حسب الفرمان قضا جريان متوجه لاريجان گشته به ترتيب اسباب قلعه گيرى پرداخت و از درگاه معلى توپچيان و تفنگچيان فرستاده شده توپهاى قلعه كوب ترتيب دادند و در لوازم قلعه گيرى و تضيق محصوران سعى تمام مينمودند جماعت اميرى كه معظم سپاهيان لاريجان بودند با فرهاد خان يكدل و يكجهت گشتند تردد آغاز نهادند و ملك بهمن به آن جماعت بىاعتماد گشته وردان امير نامى را كه ريش سفيد آن طبقه بود گرفته بسياه چال زد بالاخره بقتل آورد و آن طايفه در مخالفت ملك بهمن يكجهت گشته دليل راههاى مخفى قلعه گشتند در اندك روزى سيبها به زير ديوار قلعه رسيد ملك بهمن مضطرب شده اظهار اطاعت و انقياد كرد فرهاد خان نيز او را مستمال عنايت شاهى گردانيده طالب ملاقات شد ملك بهمن بعد از اخذ عهود و مواثيق بيرون آمده خواست بطريق معتاد بلطايف الحيل و چرب زبانيها شر قزلباش را از خود دفع نموده بتواضعات دنيا - [ 357 
  ] دارانه و وعده‌ها كه هرگز وفا نخواهد كرد قزلباش را از پاى قلعه گسيل گرداند فرهاد خانرا تكليف آمدن قلعه و مهمانى كرد فرهاد خان اجابت نكرد و صيدى را كه بدام افتاده بود رها نكرده تكليف رفتن درگاه معلى و ملازمت اشرف نمود ملك بهمن از بيرون آمدن نادم و پشيمان گشته چون هيچ سخن او در نگرفت باكراه تمام راضى بآمدن شد فرهاد خان بمصلحت وقت قلعه را همچنان به تصرف گماشتگان او گذاشته تكليف بيرون رفتن نكرد و او را مصحوب خود گردانيده بپايهء سرير اعلى آورد و در دار السلطنهء اصفهان در مجمعى كه طبقات خلايق از اطراف و جوانب در مجلس بهشت آئين جمع آمده بودند به نظر خجسته اثر رسانيد حضرت اعلى شاهى به زبان عتاب و سرزنش با او تكلم آغاز نهاده يك يك\r\n\r\nقتل ملك بهمن حاكم لاريجان\r\nتقصيرات و خيانتها كه در دولت ابد قرين ازو بظهور آمده بود شمردن گرفتند ملك بهمن سر خجالت و ندامت پيش انداخته از افروختگى شعلهء غضب و عتاب و خطاب دست از حيات مستعار شست .\r\nاما حضرت اعلى چند روزى بجهة تعهدات كه فرهاد خان با او كرده بود و تغافل در كار او ورزيده بدستور در خانهء فرهاد خان ميبود تا آنكه در اول سال تخاقوى ئيل ست و الف كه رايات جلال از اصفهان بقزوين نهضت نمود او را بعمارت نودولتخانه مباركه طلب نموده در حين تكلم و عتاب و خطاب بدست ملك سلطانحسين لواسانى دادند كه بقصاص خون برادرش بقتل رساند و او باتمام كارش پرداخت مآل حال اولاد مشار اليه و تسخير قلاع او كه چگونه ميسر شد مرقوم كلك بيان ميگردد انشاء اللّه تعالى\r\n\r\nذكر احوال حاجى محمد خان والى خوارزم و اقرباى او كه در ولايت خوارزم بوقوع پيوست و التجاء آوردن او مرتبهء دويم بدرگاه شهريار عجم\r\nدر طى سوانح احوال سابقه مرقوم قلم وقايع نگار گرديد كه در سال گذشته\r\n\r\n","description":"","footnote":"","page_name":" 522 ","page_number":148},
  {"content":"\r\n\r\nكه رايات نصرت آيات به جهت دفع فتنهء عبدالمؤمن خان بخراسان توجه نمود حاجى محمد خان والى خوارزم و عرب محمد سلطان پسر او و باباخان برادر زاده‌اش از خدمت اشرف مرخص گشته بجانب مملكت خويش رفتند و نخست بميانهء ايل و اويماقات يقه تركمان صاين خانى رفته جمعى از آن طايفه مرافقت سلاطين مذكور اختيار نموده داخل ولايات خوارزم شدند مردم آن ولايت بقدوم ايشان بشاشت و خرمى بظهور آورده در مقام اطاعت و انقياد درآمدند گماشتگان عبدالله خان و داروغگان او هر يك محل اقامت خود را خالى گذاشته بماوراء النهر رفتند و ولايت خوارزم از لشكر بيگانه خالى گشت حاجى - محمد خان فى الجمله استقلالى يافت اما جمعى كه بر سر او جمعيت نموده بودند اكثر رعيت و مردم احشامات بودند زيرا كه عبدالله خان بعد از تسخير آن ولايت اكثر قبايل اوزبكيه را كه لشكريان حاجم خان بودند كوچانيده بولايت ديگر فرستاده بود و از اعوان و انصار او صاحب وجودى در خوارزم نمانده بود بالجمله عبدالله خان بعد از استماع خبر ورود حاجم خان جمعى از امراء معتبر خود را با لشكر عظيم بر سر او بخوارزم فرستاد و به آن اكتفا ننموده خود نيز متعاقب بدان صوب در حركت آمد حاجم خان چون از ورود لشكر عبدالله خان خبر يافت متجندهء آن ولايت را جمع آورده بمقابلهء ايشان شتافت و بين الفريقين محاربهء عظيم اتفاق افتاد چون آوازه وصول موكب عبدالله خان ميرسيد تزلزل در بنيان ثبات و قرار خوارزميان افتاده در اين حرب شكست بجانب ايشان افتاده و حاجم خان منهزم گشته مجال توقف در آن ولايت نيافت و نخواست كه خود را در قلاع محصور گرداند بالضروره باتفاق عرب محمد سلطان پسرش منهزم و پريشان حال خود را از ولايت خوارزم بيرون انداخته روى بجانب استراباد آوردند و در آنجا بمدد و معاونت يقه تركمانان صاين خانى خود را بسرحد مملكت قزلباش رسانيدند حضرت اعلى شاهى ظل اللهى از آمدن او خبر يافته كس باستقبال او فرستاده بدرگاه معلى طلب فرمودند او ديگر باره به خدمت اشرف آمده در دار السلطنه قزوين بعز ملاقات همايون فايز گرديده از جانب اشرف لوازم تفقد و دلجوئى پادشاهانه بظهور پيوست اما باباخان برادر زاده‌اش كه در شهر وزير بود قلعهء آنجا را قايم كرده توقف نمود هر چند ميدانست كه هر گاه محصور گردد از هيچ طرف مددى به او متصور نيست و عاقبت گرفتار اعادى خواهد شد از عالم غيرت و مردانگى به نيكنامى كشته شدن را بر حياتى كه بمذلت گذرد راجح دانسته مردانه در [ 358 
  ] آن قلعه اقامت نمود لشكر عبدالله خان قلعه را محاصره نمود قريب چهار ماه با سپاه بيشمار عبدالله خان تلاش كرده قلعهء شهر وزير را نگاه داشت عاقبت لشكريان او و مردم شهر و قلعه از مخاطرات قلعه دارى واهمه نموده با او بىوفائى كرده ميل بجانب عبدالله خان كردند .\r\n\r\nكشته شدن بابا خان وزير برادر زادهء حاجى محمد خان\r\nباباخان اين معنى را دريافته با معدودى از ارباب حقيقت و وفا دروازه را گشوده خود را فدائىوار بمخالفان زده در درياى حرب غوطه خورد اوزبكان عبدالله خانى بر دور او محيط گشتند و لحظه لحظه عرصهء كارزار برو تنگتر ميشد و به هيچ طرف راه بيرون شد نداشت بالاخره در معركهء رزم كشته گشته بقية السيف پراكنده گشتند و اليوم حرب شجاعت و دلاورى باباخان در خوارزم مذكور السنه و افواه است عبدالله خان را مجددا فتح خوارزم تيسير پذيرفته بهر كس از مردم آن ولايت گمان خلاف داشت از ميان برداشت و قلاع را استحكام داده بماوراء النهر مراجعت نمود .\r\n\r\n","description":"","footnote":"","page_name":" 523 ","page_number":149},
  {"content":"\r\n\r\n\r\nذكر منازعهء كه در اين سال ميانهء مهديقلى خان شاملو حاكم شوشتر و طايفهء افشار و مير مبارك والى عربستان حويزه بظهور آمد و رفتن الله ويرديخان حسب الفرمان قضا جريان بكوه گيلويه و مآل حال بخت برگشتگان افشار از تقدير پروردگار\r\nدر اين سال جمعى از مفسدان طايفهء افشار كوه گيلويه خصوصا جماعت اراشلو و كندورلو با امير خان حاكم آن ولايت ياغى شده در رامهرمز از قصبات كوه گيلويه جمعيت نموده ابوالفتح بيك نوادهء خليل خان را در ميانهء خود بخانى برداشته در مقام خلاف و عصيان درآمدند مهديقلى خان شاملو حاكم شوشتر از اخلاص و صوفيگرى بدين شيوهء ناپسند انكار نموده بنابر قرب جوار در مقام دفع فتنهء ايشان شد و با معدودى از غازيان شاملو بر سر ايشان رفته در ما بين شوشتر و رامهرمز ميانه ايشان حرب اتفاق افتاده طايفهء افشار از فوج قليل شاملو منهزم گشته پناه به سيد مبارك والى عربستان بردند مهديقلى خان هميشه سيد مبارك را از مخالفان دولت قاهره شمرده متعرض احوال اعراب حويزه ميشد و از سيد مبارك زياده حسابى نميگرفت و با او غالبانه سلوك ميكرد و سيد مبارك از بدسلوكى مهديقلى خان متشكى بود و مكررا عرايض بدرگاه معلى فرستاده ازو شكايت مينموده ميخواست كه مهديقلى خان را گوشمالى داده او را از بيهوشى بادهء نخوت و غرور به هوش آورد و از عتاب و خطاب شاهانه انديشه ميكرد در اين وقت جماعت افشار محرك آن ماده گشته او را بمحاربهء مهديقلى خان ترغيب نمودند او در مقام معاونت افشار درآمده با جمعى از جنود عرب بر سر مهديقلى خان آمد در وقتى كه او از رامهرمز معاودت نموده بشوشتر ميآمد اعراب سر راه بر او گرفتند اندك محاربهء بين الفريقين واقع شد و چون اعراب اضعاف مضاعف لشكر مهديقلى خان بودند او صرفه در جنگ صحرا نديده خود را بحصارى كه در آن حوالى بود انداخت و اعراب آمده حصار را محاصره كردند چون حصار مذكور زياده استحكامى نداشت و ذخيره در آنجا نبود بالضروره با سيد مبارك طرح صلحى انداخت سيد مبارك نيز چون از حضرت اعلى شاهى ظل اللهى خوف بسيار داشت به صلح راغب گشته ميانهء ايشان صلح گونهء وقوع يافته قرار يافت كه سيد مبارك كوچ كرده به طرف حويزه رود و مهديقلى خان از حصار بيرون آمده بشوشتر مراجعت نمايد از جمعى مسموع شد كه سيد مبارك نسبت بمهديقلى خان غدرى در خاطر داشته و با اعراب قرار داده بود كه چون مهديقلى خان از حصار بيرون آيد عطفهء عنان نموده بر سر او تازند و بتأديب او پردازند سيد بدر ولد سيد مبارك كه اظهار اخلاص بدين آستان گردون مناص مينمود مهديقلى خانرا از كيد و غدر اعراب خبردار كرد و او چند روز خود را در آن حصار محافظت كرده بيرون نيامد سيد مبارك معلوم نمود كه او استشمام رايحهء غدر نموده حزم و احتياط مرعى ميدارد توقف ننموده بجانب حويزه رفت شاهويردى خان عباسى در لرستان اين مقدمات را استماع نموده اظهار دولتخواهى كرده بمعاونت مهديقلى خان متوجه آن صوب شد تا رسيدن او ميانهء ايشان صلح مذكور اتفاق افتاده بود .\r\nبالجمله چون مهديقلى خان خاطر از كيد اعراب جمع كرد از حصار بيرون آمده متوجه شوشتر گرديد و حقيقت حالات را عرضه داشت نموده [ 359 
  ] بپايهء سرير اعلى فرستاده چون حضرت اعلى نميخواستند كه سيد مبارك را از اين دولت مأيوس گردانند و اعمال سابق او را بعفو و اغماض\r\n\r\n","description":"","footnote":"","page_name":" 524 ","page_number":150},
  {"content":"\r\n\r\nمقرون گردانيده بودند بمهديقلى خان احكام مطاعه فرستادند كه با سيد مبارك من بعد سلوك مستحسن كرده اصلا دست درازى بالكاء مملكت او نكند و مطلقا با عشاير و قبايل اعراب متعلقه به او كارى نداشته باشد .\r\nاما نائرهء غضب قيامت لهب دربارهء مفسدان افشار اشتعال يافته حكومت كوه گيلويه را علاوه مهمات فارس گردانيده باللّه ويردى خان مفوض گردانيدند و تنبيه و تأديب متمردان افشار و قلع و قمع بىدولتان آن طبقه بحسن اهتمام او منوط فرمودند و خان مشار اليه بدان ولايت رفته جمعى كثير از مفسدان افشار سيما اراشلو و كندرلو كه خمير مايهء فساد بودند بقتل رسانيده خرمن عمر بسيارى از قبايل سركش خانكى و جوانكى و بندانى و غيره الوار كه هميشه در آن ولايت آتش فتنه و فساد مىافروختند بباد داده بر ساير الناس تحميلات نمود بيدولتان بدبخت و سركشان افشار و الوار آن چنان گوشمالى يافتند كه بعد از آن خيال فساد پيرامون خاطر ايشان نگشت و مهمات آن ولايت را حسب الادعا انجام داده از غلامان خاصه شريفه حاكم در كوه گيلويه تعيين نموده مراجعت كرد و حقايق حالات بپايهء سرير اعلى عرض كرده خدمات او درجهء استحسان يافت و مشمول نوازش و التفات شاهانه گرديد .\r\n\r\nذكر آمدن جنود اوزبكيه از خراسان بتاخت دارالعبادهء يزد و محاربه نمودن عليقليخان شاملو و جماعت قزلباشيه و مغلوب شدن اوزبكيه بتوفيق پروردگار جهان\r\nدرين سال جمعى از جنود اوزبكيه پاى از دايرهء اعتدال بيرون نهاده بارادهء تاخت و غارت دارالعبادهء يزد از راه طبس و رباطات مفازه و جندق آمدند عليقلى خان شاملو قورچى تركش حاكم يزد بود و محراب خان قاجار حاكم طبس كس نزد او فرستاده او را از آمدن جنود اوزبكيه آگاه گردانيد و او شهر را مضبوظ كرده خود با چهارصد پانصد نفرى از جنود قزلباش و تفنگچيان آن حدود كه فراهم آورده بود بعزم جنگ استقبال اوزبكيه نمود جنود اوزبك از راه ديگر آمده بحوالى شهر رسيدند .\r\nعليقلى خان كه هشت فرسخ راه طى نموده بود بازگشته بحوالى شهر كه رسيد روز ديگر طليعهء سپاه مخالف كه قريب يكهزار و دويست نفر بهادر بودند و سپاهى ايشان دو سه هزار ميشد نمايان شده به ظاهر شهر رسيدند و در كمال قدرت و اقتدار در حوالى شهر فرود آمدند و بهر جا دست ايشان رسيد نهب و غارت نموده آنچه در هر جا به نظر ايشان درآمد رقم تملك و تصرف بر آن كشيده اموال بينهايت جمع آوردند .\r\nعليقلى خان در اول حال حسب الصلاح يزديان سالك طريق حزم و احتياط گشته بمحافظت شهر و قلعه و دروازه پرداخت و اهالى يزد بجهة بسيارى اوزبك تجويز جنگ نميكردند اما خان مشار اليه با آنكه از كيفيت احوال و كميت لشكر خسران مآل اطلاع يافته بود تكيه بر اقبال بيزوال شاهى كرده با فوجى قليل از غازيان شاملو و تفنگچيان و غير ذلك كه حاضر بودند پاى بمعركه مردانگى نهاده طرح جنگ انداخت دلاوران جنود قزلباش و تفنگچيان و غير ذلك مردانه بمحاربه اعدا شتافتند\r\n\r\n","description":"","footnote":"","page_name":" 525 ","page_number":151},
  {"content":"\r\n\r\nچون اوزبكيه را غرض از اين آمدن تاخت و غارت اموال بود خواستند كه بازگشته اموالى كه فراهم آورده‌اند بيرون برند عليقلى خان با غازيان شاملو جلوريز بر سر ايشان تاخته فيما بين جنگ در پيوست و غازيان شاملو بحملات دليرانه سلك جمعيت ايشان را از هم فرو ريخته تا موازى سيصد نفر قتيل و جمعى دستگير شدند بقية السيف اوزبكيه شكسته و پريشان حال روى بوادى فرار آوردند و قطع نظر از اموال كرده سلامتى را غنيمت شمردند و عليقلى خان بفتح و ظفر اختصاص يافته غازيان شاملو چند فرسخ اوزبكيه را تعاقب كرده جمعى را با اموال بدست آورده مظفر و منصور بازگشتند محرابخان از طبس با فوجى از جوانان كار آمدنى از عقب ايشان بدارالعباده ميآمد در رباط خرانق بجنود اوزبك كه بازگشته بودند رسيده جنگ در پيوستند در اين مرتبه نيز شكست فاحش به حال آن جماعت راه يافته جمعى كثير بقتل درآمده بقية السيف پراكنده گشته سر بكوه و بيابان بىآب نهادند مولانا فخر - [ 360 
  ] الدين احمد بافقى با جمعى از تفنگچيان بافق و بهاباد سر در پى ايشان نهاده بسيارى از آن طبقه را بدست درآوردند و جمعى كه از هول جان سر بكوه و بيابان نهاده بودند از تشنگى هلاك شده جان از آن مهلكه بيرون نبردند .\r\nالقصه از جمعى كه آمده بودند كمتر كسى نجات يافت و هم در اين سال جمعى از اوزبكيه لشكر عبدالمؤمن خان بر سر عليخان گرايلى رفته جمعى از مردم او را بقتل آوردند و او بقلعه روغد آمده آن قلعه را مأمن خود ساخته در كمال ندامت و پشيمانى بسر ميبرد تا عاقبت بكفران نعمت گرفتار آمد .\r\n\r\nذكر آوردن نعش غفران مآل منسوب بنعش مبارك حضرت شاه جنت مكان از مشهد مقدس بدار السلطنه صفاهان و نقل نمودن بعتبات عاليات سدره نشان بعنايت الله الملك المنان\r\nدر صدر صحيفهء اول رقم نگارش يافت كه اسمعيل ميرزا در زمان سلطنت خود نعش مبارك شاه جنت مكان را نقل مشهد مقدس معلى نموده مرتضى قلى خان پرناك حاكم مشهد بدينخدمت باتفاق عليقلى خان شاملو بيگلر بيكى هرات مأمور گشت و او در روضه مقدس حضرت امام الجن و الانس در سه چهار موضع حفر قبر نمود كه بمصلحت متولى و خدام هر كدام انسب و بصيانت از اعدا اقرب باشد مدفون سازد چند روز قبور محفوره منظور خلايق بود تا آنكه در شبى كه ارادهء دفن داشت باتفاق مير سيد على مفضل استرآبادى با مير سيد على صدر شوشترى على اختلاف الروايتين شيخ حسن حفار مشهدى در حرم مقدس را بسته در جوار ضريح مبارك محل ديگر حفر نموده آن در گرانمايه را در صدف آن خاك پاك مخزون ساختند و قبور ديگر را به خاك انباشته در صفه پائين پاى مبارك علامت قبر گذاشته شد و حفاظ سر قبر مبارك هميشه در آن مكان تلاوت مينمودند و خادمى كه بخدمات سر قبر شاه جنت مكان مأمور بود در آن مكان شمعها افروخته خدمت ميكرد و قبر شاه جنت مكان بين الجمهور در همان صفه و مكان اشتهار يافته بود .\r\nدر حينيكه عبدالمؤمن خان مشهد مقدس را تسخير نموده آن بقعهء شريفه بدست اوزبكيه\r\n\r\n","description":"","footnote":"","page_name":" 526 ","page_number":152},
  {"content":"\r\n\r\nدرآمد آن جاهل بيعاقبت از غايت تعصب اراده نمود كه اجساد شاه جنت مكان و شاهزادگان صفوى نژاد را كه در آن صفه مدفون بودند بيرون آورده لوازم بيحرمتى بظهور آورد آن قبور را حفر نموده استخوانى چند از عظام رميم بيرون آوردند و بعد از چند سال شخصى از اهل ضلال بعرض عبداللّه خان و و عبدالمؤمن خان رسانيد كه نعش شاه جنت مكان در مكانى ديگر مدفونست و من اطلاع دارم ايشان باغواى ارباب تعصب دوستم بهادر نام اوزبكى را فرستادند كه آن مكان را حفر نموده نعش را بيرون آورده ببخارا رساند كه هر گونه استخفافى در خاطر ايشان رسوخ يافته باشد بظهور آورند .\r\nدوستم بهادر حسب الامر باتفان آن مخذول نعش را از آن مكان بيرون آورده در كيسه نهاده سر كيسه را خداى نظر بىحاكم مشهد مقدس مهر نمود چندگاه در جنابدك نام موضعى از مواضع مشهد مقدس معلى بود كه از آنجا نعش را برداشته راه ماوراء النهر پيش گيرند رضا قلى بيك ولد پهلوان شاه على انباردار سركار فيض آثار كه صفاهانى الاصل است در آن موضع بود دوستم - بهادر در خانه او مهمان شد و او از بردن نعش مذكور اطلاع يافته چند روز دوستم بهادر را نگاهداشته تواضعات آدميانه با او بجاى آورد روزى در اثناى محاوره با او بر سبيل مطايبه گفت كه اگر اين نعش را از راه تون و طبس بميانهء قزلباش برى ده مثل آنچه از عبداللّه خان و عبدالمؤمن خان در برابر اين خدمت توقع داشته باشى به تو ميرسد دوستم بهادر كه حرف انعام و احسان شنيد اظهار كرد كه مرا در ماوراء النهر تأهلى نيست و چندان تعلقى در آنجا ندارم اگر راست ميگوئى و متعهد ميشوى كه آنچه ميگوئى به عمل آيد چنين ميكنم و او تعهدات كرده باتفاق يكديگر نعش را برداشته بر سبيل ايلغار بطبس آوردند .\r\nاما دوستم بهادر ميگفت كه من خوابى ديدم كه مرا از بردن نعش مذكور بماوراء النهر نهى كرده به آوردن ايران رهنمائى كردند و اين واقعه را با رضا قلى بيك در ميان نهاده از او استعانت جستم و باتفاق نعش را برداشته متوجه شديم الحاصل چون بطبس رسيدند محرابخان قاجار حاكم طبس ايشانرا تعظيم و تكريم بسيار كرده حقيقت بعرض اشرف رسانيد حضرت اعلى شاهى ظل اللهى از اين خبر به جهت اثر مسرور و شادمان شده حكم همايون عز صدور يافت كه از طبس تا دار السلطنه صفاهان [ 361 
  ] استقبال كرده نعش را در كمال توقير و احترام بدار السلطنه مذكور رسانند و حسب الامر الاعلى بهر ولايت رسيدند خلايق باستقبال بيرون آمده پياده نعش را بر دوش كشيده به منزل ميرسانيدند و نسبت برضا قلى بيك و دوستم بهادر كه حامل آن جسد مطهر بودند خدمات شايسته بجاى ميآوردند و چون بدين نهج بحوالى اصفهان رسيدند حضرت اعلى با جميع امراء و اركان دولت و اعيان حضرت پياده باستقبال شتافته آن جنازه مغفرت اندازه را بر دوش كشيده به شهر رسانيده در بقعهء شريفه منسوبه به امام الساجدين و قبلة العارفين امام على زين العابدين عليه السلام كه مدفن دو امامزاده عاليقدر است گذاشتند خلايق بشرايط زيارت آن جنازه قيام مينمودند و اين خبر خجسته اثر در اطراف و اكناف ممالك شهرت يافت هر چند اين قضيه احتمال صدق و كذب داشت .\r\nاما بنابر مصلحت وقت و شهرت بين الاعادى جانب تصديق راجح نمود و بالفرض كه صورت وقوع نداشته باشد چون در اول حال كه عبدالمؤمن خان بر مشهد مقدس مستولى شد و استخوانى چند از عظام رميم مدفونين صفه پائين پاى مبارك به اعتقاد اينكه استخوان شاه جنت مكان و شاهزاده‌هاست بيرون آورده مورد استخفاف ساخته بود ارادهء ازلى بدان متعلق گشت كه سلب آن بدنامى از جسد مطهر آن حضرت شود چه امرى كه خلاف توقير و احترام باشد نسبت به آن پادشاه سيد دين‌دار پاك\r\n\r\n","description":"","footnote":"","page_name":" 527 ","page_number":153},
  {"content":"\r\n\r\nاعتقاد پسنديده درگاه الهى نبود نيرنك ساز ازل چنين نيرنگى نمود تا بر عالميان ظاهر شود كه آن جسد مبارك شايسته استخفاف و سزاوار سوء ادب نيست .\r\nبالجمله دوستم بهادر و رضا قلى بيك هر دو در سلك ملازمان درگاه انتظام يافته زياده از مأمول بانعامات وافر سرافراز شدند و حكم شد كه جميع امراء و اعيان قزلباش و هواخواهان اين سلسله عليه در رعايت ايشان تقصير ننمايند مطاياى آمال ايشان بانواع عطايا گرانبار گرديد و آن نعش مطهر را بجانب عتبات عاليات نقل فرموده در يكى از اماكن شريفه كه بمصلحتهاى نهانى تصريح آن لازم نبود مدفون گشت .\r\nاما بعد از فتح خراسان راقم حروف از شيخ حسن حفار شنيدم كه ميگفت دست نامحرم بر حريم قبر مبارك شاه جنت مكان نرسيده\r\nمصراع\r\n « به همان مهر و نشانست كه بود » \r\nو آن نعش كه آورده‌اند نعش يكى از سادات روضه مقدس منور معطر بود كه ببركت روح مطهر شاه جنت مكان از شر اعادى مصون مانده در چنان مكان شريفى مدفون گشت\r\nمصراع\r\n « زهى سعادت دنيا و دين زهى توفيق » \r\n\r\nبيان وقايع متنوعه كه درين سال بتقدير خالق عباد روى داد\r\nدر اين سال ايلچيان از اطراف و جوانب عالم بدرگاه عالم پناه آمده بعضى در قزوين و بعضى در اصفهان سعادت بساط بوس دريافتند و در درگاه معلى از ايلچيان و مهمانان مجمعى دست داد كه در سنوات ماضيه كمتر وقوع يافته و از هر ديار تحف و هداياى بيشمار به نظر كيميا آثار رسانيدند از جمله ايلچيان مذكور ميرزا ضياء الدين كاشى و ابو نصر خوافى بودند كه از جانب پادشاه و الا جاه فريدون بارگاه جلال الدين محمد اكبر پادشاه فرمانفرماى ممالك هندوستان همراه يادگار سلطان روملو كه هفت سال بود بايلچيگرى هند رفته بود برسم رسالت آمده در دار السلطنه مذكور سعادت بساط بوس دريافتند ميرزا ضياء الدين مذكور ولد مير رفيع الدين قاضى كاشانست كه قريب بيست و پنجسال بود كه بولايت هند رفته در سلك ملازمان آن پادشاه ذيجاه درآمده اختيار تمام يافته و ابو نصر از مردم ولايت خواف است در اين اوقات هر دو باتفاق يادگار سلطان روملو برسالت ايران مأمور شده از راه كبچ و مكران بكرمان و از آنجا بدرگاه سعادت آشيان آمدند حسب الفرمان قضا جريان ميدان سعادت قزوين را چراغان كرده بازارها را آذين بستند و حضرت اعلى چند روز ايلچيان مذكور را در ميدان طوى داده قرين اعزاز و احترام گردانيدند و ايشان بعد از تلثيم عتبه اقبال\r\n\r\n","description":"","footnote":"","page_name":" 528 ","page_number":154},
  {"content":"\r\n\r\nو قواعد بخت و تسليم مكتوب بلاغت اسلوب كه از فرط محبت و دوستى مرقوم خامهء بدايع نگار گشته از منشآت شيخ ابوالفضل ولد شيخ مبارك مشحون بنكات دلپذير بود به نظر انور درآوردند و تحف و هدايا كه آورده بودند باشتران كوه پيكر همچنان با بار در ميدان سعادت از نظر همايون گذرانيدند و بعد از فراغ از سير و صحبت ميدان هواى سير صفاهان و عشرت سراى نقش جهان از خاطر خطير سر زده بعشرت و كامرانى متوجه آن صوب شدند و در آن خطه فردوس نشان يك يك از ايلچيان كه به اطراف فرستاده شده [ 362 
  ] بود آمده بعز عتبه بوسى مشرف ميشدند و يكى از ايشان اسد بيك كر گيراق تبريزى است كه چند سال قبل ازين برسم رسالت نزد سلاطين عظام هندوكن رفته بود درينسال مراجعت نموده بارخانه‌ها از اجناس و امتعه هند آورده پيشكشهاى لايق گذرانيد اسلام بيك يوزباشى شاملو كه برسم رسالت نزد مير قلبابا كوكلتاش حاكم هرات فرستاده شده بود آمده ايلچيان مشار اليه كه ديگر باره برفاقت او به خدمت اشرف فرستاده بود با تحف و هدايا به نظر انور درآمده بنوازشات شاهانه سرافراز شدند و چون ظاهر بود كه الفت و آشنائى مير قلبابا با حضرت اعلى بىامر و اشاره عبداللّه خان نيست چون او مفتح ابواب آشنائى شده بود حضرت اعلى نيز بنابر صلاح وقت با عبداللّه خان ابواب مراسله مفتوح داشته محمد قلى بيك ايشك آقاسى عريكرلو را بايلچيگرى تعيين فرموده باتفاق فرستادگان مير قلبابا را روانه نمودند و همچنين ايلچيان سلاطين عظام گرجستان رسيده مشمول نوازش و الطاف بيكران شاهانه شده معاودت نمودند .\r\nديگرى از سوانح اين سال آنكه از جانب بيگلر بيگى دارالسلام بغداد رسول سخندان رسيده بعد از عرض عبوديت و اخلاص خبر فوت خان احمد خان والى گيلان رسانيدند كه در استنبول باجل طبيعى فوت شد امير تاجمير بختيارى كه ابا عن جد مير و ميرزادهء الوار بختيارى بود و تا غايت مانند وحشى - صفتان باديهء خلاف با هيچكس رام نشده بود از وفور عقيدت و اخلاص بدرگاه ملك مناص آمده پيشكشهاى لايق گذرانيده و بعذر تقصيرات ايام ماضى متقبل خدمات كلى گشته بخلاع فاخزه معزز و ممتاز گرديده مقضى المرام رخصت انصراف يافت .\r\nديگرى از سوانح آمدن ملك جلال الدين خان ولد ملك محمود والى سيستان است كه از تسلط و طغيان سپاه اوزبك در سيستان مجال اقامت نيافته بود از روى اخلاص و ارادت موروثى احرام عتبهء اقبال بسته از راه كرمان بدار السلطنهء اصفهان رسيده در آنجا بشرف مجالست مجلس خلد آئين سرافراز شد حضرت اعلى شاهى بقدوم او استبشار نموده اعزاز و احترام فرمودند در مجالس خاص قرين بزم عشرت و اختصاص بود .\r\nديگرى از سوانح اين سال مغضوب شدن طايفهء تكلوست عموما و حكم قتل ايشان كه اولامه و غازيخان در زمان شاه جنت مكان از ايندولت رو گردان شده بروم رفتند و با محمد خان شرف الدين - اغلى حاكم خود مخالفت نموده ولايت عراق عرب و بغداد را بسلطان سليمان خواندگار روم دادند مجددا به جهت مخالفت و نزاع ايشان تا نواب جهانبانى سلطان حمزه ميرزا توجهى بايشان نداشتند درين سال كه فرهاد خان بتسخير مأمور شده بود بعرض اشرف رسيد كه چند نفر از طايفهء تكلو ملازم ملك بهمن شده قلعهء آمل را ايشان نگاه ميدارند اين معنى موجب اشتعال نايرهء غضب شاهانه گشته قتل عام آنطايفه فرمودند و مقرر شد كه هر كس از آن طايفه در هر جا باشد حاكم آنجا را بقتل آورده بر متملكاتش رقم تملك كشد چون اكثر در همدان و قلمرو عليشكر اقامت داشتند حكم اشرف در اين باب باسم حسنعلى\r\n\r\n","description":"","footnote":"","page_name":" 529 ","page_number":155},
  {"content":"\r\n\r\nخان چگنى عز اصدار يافت و او بسيارى از آن طبقه را به راه عدم فرستاد از عظماى آن طبقه كه در اين قصه راه عدم پيمودند مصطفى خان ولد مسيب خان شرف الدين اغلى است و ولى بيك بعد از اطفاء نايرهء غضب بر بقية السيف ترحم نموده جمعى از قورچيان تكلو كه مانده بودند بدستور قورچى شدند .\r\nمتوفيان از سوانح اقبال كه در اين سال روى داد فوت سلطان حيدر ميرزا ابن سلطان حمزه ميرزاست كه بنابر ترفيه حال مسلمين اينديار ضرورة باستنبول فرستاده شد و چون خال رخسار اين دولت بود و شايسته نمينمود كه سيد زاده شيعهء پاك اعتقاد از شاهزادگان صفوى نژاد در بلاد روم و ميانهء مخالفان مذهب بوده صاحب اولاد و اعقاب گردد از تآثر الطاف قادر لم يزل لا يزال و اقبال شهريار بيهمال پيشتر از آنكه پا بستهء اولاد و اعقاب شود در استنبول به مرض طاعون درگذشت و هواخواهان اين دودمان قدس نشان بل كافهء اهل ايران وقوع اين قضيه را از نتايج دولت و اقبال اين خاندان كرامت نشان دانسته از دغدغهء مآل حال آن شهزادهء مغفرت مآل فارغ شدند ديگرى از وقايع اين سال آنكه عليار خان - ايمور در حدود استرآباد فوت شد و پسرش محمد يار نام جوانى صبيح الوجه از طايفهء كوكلن و اوخلو و سياه - پوشان استرآباد به او خايف گشته بوساطت ميرزا بيك فندرسكى ولد مير ضياء الدين كه از زمرهء سادات عظيم القدر [ 363 
  ] استرآباد بدولتخواهى و نيكو بندگى اين دودمان ولايت نشان منفرد و ممتاز بود روى ارادت بدرگاه معلى آورده و در دار السلطنهء اصفهان بسعادت بساط بوس فايز گشت در صدر صحيفهء اول در طى وقايع زمان شاه جنت مكان رقم تسطير يافته كه جماعت تركمانان صاين خانى كه بسلاطين خوارزم متعلقند در حدود استرآباد ما بين آب اترك و گركان اقامت دارند از زمرهء آن طبقهء طايفه ايمور اگر چه نسبت بساير قبايل و عشاير صاين خانى كمتر نداما عليار خان در ميانه آن جماعت بعقل و دانش و رشد و كاردانى ترقى كرده ساير قبايل بزرگى او را پذيرفته بودند و جمعى از اين طايفه در زمان شاه جنت مكان بكنار رود گركان آمده زراعت بسيار در آنجا كرده بعضى از اوقات مطيع حكام استرآباد بوده مال زراعت ميدادند و بعضى اوقات عصيان و طغيان ورزيده از جهلا و اوباش ايشان دست درازى بحواشى مملكت واقع ميشد بعد از فوت شاه جنت مكان كه اختلال در احوال قزلباش واقع شد از حكام قزلباش كسى در استرآباد اقامت نتوانست نمود در هر بلوكى يكى از اعيان رسم سياه پوشى بنياد نهاده بجهة دفع شريفه تركمانان صاين خانى و حفظ حال خود قلعه ترتيب داده تفنگچى و كماندار بسيار بهمرسانيده در آن بلوك نداى انا و لا غير به گوش هوش ديگران ميرسانيد عليار مذكور با آن طايفه عاقلانه آميزشى كرده باندك هديه و تكلفى قناعت نموده زياده در مقام معارضه درنميآمد در زمان خجسته نشان همايون اعلى چون اوزبكيه در خراسان لواى اقتدار افراخته ولايت خوارزم و فساد درون كه بولايت استرآباد متصل است به تصرف اوزبكيه ماوراء النهر در - آمده بود حضرت اعلى بنابر رعايت حزم و احتياط و ملاحظه آنكه مبادا يقه تركمانان مذكور كه با اوزبكيه هم كيش و مذهبند مطيع اين طبقه گشته باسترآباد راه يابند با عليار مذكور كه بوسيلهء ميرزا بيك بدرگاه معلى بازگشت ميكرد بمصلحت وقت تلطف آغاز نهاده حكم ايالت استرآباد باسم او فرستاده با او مدارائى فرمودند و او به همان خرسند گشته داروغه به شهر ميفرستاد و خود در حدود گرگان اقامت نموده با سياه پوشان بمدارا زندگى ميكرد و بوسيلهء او اهل استرآباد از شر ساير قبايل صاين خانى محفوظ بودند و چند سال بدين نهج گذشت و اين تدبير بجهة حفظ حال سكنه استر آباد كه عموما اهل تقوى و اكثر اهل طاعت و عبادت‌اند بغايت صايب و در شمول عاطفت نسبت بخلق اللّه شايسته بود الحاصل در اين اوقات كه عليار خان فوت شده پسرش بدرگاه معلى توسل جسته چون هنوز آن ملاحظه و احتياط باقى بود بدستور والد حكم ايالت استرآباد باسم محمد يار خان پسر او عز صدور يافته او را مشمول\r\n\r\n","description":"","footnote":"","page_name":" 530 ","page_number":156},
  {"content":"\r\n\r\nنوازش و الطاف بيكران روانه آن صوب فرمودند .\r\nديگرى از متوفيات اين سال مرحومى آقا شاه على دولت آبادى اصفهانى است كه مستوفى - الممالك بود در ايامى كه رايات جلال در دار السلطنهء اصفهان نزول اجلال داشت در آنجا مريض گشته به مرض ذات الجنب و ذات الصدر از عالم رحلت نمود مشار اليه مرد آدمى پرهيزگار نيك نفس بود و در ايام عمل با خلايق سلوك پسنديده مينمود در علم سياق و نويسندگى بىبدل و استاد المحاسبين بود مستعدان اين قطعه در تاريخ او گفته‌اند :\r\nقطعه\r\n مستوفى پادشاه ايران * از دهر بجاى راستان رفت \r\n زين واقعه شيون خلايق * از غصه بهفتم آسمان رفت \r\n دل مىطلبيد سال فوتش * در بحر سخن بفكر آن رفت \r\n يك نقطه ز قاف سر زد و گفت * قانون حساب از ميان رفت \r\nمراد از اسقاط يك نقطه قاف آنست كه فاشود و بيست از عدد كم شده خمس و الف موافق تاريخ آيد نواب اشرف بازماندگان او را نواخته منصب استيفا را بآقا ميرزا على برادر او مرحمت فرمودند\r\n\r\n","description":"","footnote":"","page_name":" 531 ","page_number":157},
  {"content":"\r\n\r\n\r\nآغاز سال بهجت مآل تخاقوى ئيل تركى مطابق سنه ست و الف كه سال يازدهم جلوس همايون اعلى شاهى ظل اللهى است\r\nنوروز طرب افروز اين سال همايون فال در روز جمعهء دويم شهر شعبان اتفاق افتاد شهريار كامكار فلك اقتدار اعنى حضرت اعلى شاهى ظل اللهى در دار السلطنه قزوين اقامت داشتند هوا بر خلاف طبع بهار مانند تيره بختان روزگار روى درهم كشيده چشم سحاب لحظهء از قطره فشانى خالى نبود برودت هوا بر مثال فصل شتا اشتداد پذيرفته از كثرت برف و باران كه از آسمان متواتر و متقاطر بود چند [ 364 
  ] روز بلوازم جشن نوروز قيام نتوانستند نمود .\r\nبعد از آنكه جنود برد و سرما انهزام يافته افواج قاهرهء رياحين بدار الملك عشرت آئين بهار خراميده فرمانرواى اقليم شادمانى گشتند فرمانبران حسب الفرمان شهريار گيتى ستان در ايوان چهل ستون دولتخانهء مباركه مجلس بهشت نشان آراسته سلاطين و سلاطين زاده‌هاى اطراف و اكناف و ايلچيان كه در پايهء سرير اعلى بودند به آن محفل ارم تزيين درآمده صحبت پادشاهانه انعقاد يافت و طبقات ايام بسعادت بساط بوس استسعاد يافته بتهنيت نوروزى قيام نمودند .\r\nدر خلال اين حال و اوايل اين سال فرخنده فال اخترى تابان و كوكبى درخشان از مشرق سعادت طالع و از مطلع اقبال لامع گرديد يعنى بخشنده بيمنت و عطابخش بيظنت شاه جمجاه را از عطيه خانه لم يلد و لم يولد فرزندى ارجمند عطا فرموده آن مولود مسعود بميرزا سلطان محمد موسوم گشت و جهة تبليغ اين خبر مسرت اثر منهيان به اطراف و جوانب ممالك فرستاده شد چند روزى نقاره‌هاى شادمانى بنوازش درآورده صغير و كبير و برنا و پير بشكرانهء اين موهبت عظمى و تهنيت قدوم سعادت لزوم آن مولود خجسته ورود بعيش و سرور مشغولى داشتند و حضرت اعلى همه روزه در ميدان سعادت آباد بچوگان بازى و قبق اندازى اوقات شريف صرف نموده چند روز مقيم طربخانهء فراغت و خوشدلى بودند و چون از آن امور فراغت دست داد برأى صايب و فكر دوربين ناظم امور دين و دولت و باسط بساط ملك و ملت گرديده بمهمات ضرورى سلطنت پرداختند .\r\nدر اوايل اين سال جماعت اوزبكيه پاى از دايره اعتدال بيرون نهاده از دو طرف بحدود ممالك تاخت آورده آسيب و يغماى ايشان از خراسان بعراق رسيد و جمعى از پرناولان جنود اوزبك ببسطام و دامغان آمده بعضى جهت غارت اموال بمواضع و محال پراكنده شده بعضى ديگر در كمين مددكارى نشستند حسينخان چگنى كه بعد از معزولى از ايالت همدان حاكم بسطام شده بود و ميرزا على بيك عرب عامرى مستحفظ شوارع كه در آن وقت در بسطام بود سر رشته حزم و احتياط از دست داده بعد از اطلاع وصول لشكر غارتگر اوزبك مقيد بجمعيت لشكر نشده با معدودى به قصد\r\n\r\n","description":"","footnote":"","page_name":" 532 ","page_number":158},
  {"content":"\r\n\r\nمدافعهء آن گروه سوار شده اسب جلادت پيش راندند از جنود اوزبكيه جمعى از كمينگاه بيرون آمده جلوريز بر سر ايشان تاختند و سلك جمعيت ايشان را از هم پاشيده رخنه در بنياد حيات جمعى كثير انداختند .\r\nحسنعلى خان و ميرزا على عرب بعد از محاربهء بسيار شربت ناگوار ممات چشيده راه عدم پيمودند و فوجى ديگر از آن فئه غارتگر از ترشيز راه بيابان كوهرز من اعمال دامغان پيش گرفته سر از الكاى خود برآوردند و اثر تاخت ايشان تا آران و بيدگل كاشان كه يكطرف آن بباديه پيوسته است رسيد داروغه سمنان نيز بطريق حسنعلى خان زياده حسابى از آن طبقه نگرفته بعزم دستبرد با معدودى كه اكثر تازيك سمنانى بودند بتعاقب ايشان سوار شده بباديه رفتند اوزبكيه عطفهء عنان كرده بين الجانبين محاربهء صعب اتفاق افتاد داروغه كارى نساخته سمنانيان منهزم و بدحال گشتند .\r\nاما شاه عليخان مير چمشكزك در الكاى خوار از اين حال آگاه گشته با جمعى از غازيان چمشكزك بتعاقب آن جماعت در حركت آمد و در باديه بجنود اوزبك رسيده جنگ در پيوستند و چند نفر از بهادران اوزبكيه را از پاى درآورده بر خاك هلاك انداختند جماعت اوزبكيه تاب مقاومت نياورده شكسته و پريشان حال دست از اموال باز داشته راه فرار پيمودند و شاه عليخان استرداد غنايم ايشان نموده مظفر و منصور بازگشت سرهاى قتيلان و گرفتاران را بدرگاه عالم پناه آوردند و بعد از واقعهء مذكور اوزبكيه پاى در دامن كشيده دست درازى به هيچ طرف نتوانستند كرد اما حزم و احتياط اقتضاى آن بود كه بجهة دست درازيهاى جنود اوزبكيه و ظهور عصيان و طغيان عليخان گرايلى كه در آن سرحد بشورش و فساد مشغول بود جمعى از جنود ظفر ورود قزلباش را به طرف بسطام فرستند كه از حدود خراسان خبردار بوده بدفع فتنهء عليخان پردازند ايالت بسطام ببيرام على سلطان برادر حسن عليخان چگنى شفقت شده امارت ايل گرايلى بدرويش على خليفه ولد ميرزا على خليفه كه ميرزادهء قديم آن طايفه است تفويض يافت .\r\nحسين خان شاملو حاكم قم و وليخان ميرزا نوادهء دورمش خان شاملو و حسين خان مصاحب قاجار حاكم رى را با قشون آراسته ببسطام فرستادند و مقرر شد كه تا حصاد غلات خراسان [ 365 
  ] در چمن بسطام اقامت نموده اگر از جانب اوزبكيه دست درازى واقع شود بمدافعه قيام نمايند و از اطراف و جوانب سرحد خراسان خبردار باشند و بعد از آنكه محصولات رفع شده ذخيره بقلعه‌ها كشيده شود و خاطر از ضرر مخالفان فارغ گردد حسينخان قاجار با الكاى خود معاودت نموده حسينخان حاكم قم با جنود شاملو بميانهء گرايلى رفته قلعهء پاى حصار را از تصرف عليخان بيرون آورده درويش على خليفه بر مسند حكومت آن ولايت متمكن سازد امراى عظام حسب الفرموده عمل نموده چون خاطر از آن ممر فراغت يافت حسينخان قاجار بازگشته حسينخان شاملو حسب الفرمان قضا جريان متوجه قلعهء پاى حصار شده بنيروى دولت قاهره قلعهء مذكور را گرفته بدرويش على خليفه سپرده و مقضى المرام بپايهء سرير اعلى عود نموده مشمول نوازش شاهانه گرديد عليخان گرايلى در حين اضطرار دست از قلعه بازداشته در آن حدود بيسر و سامان ميگرديد اكثر اوان بيكيان و ريش سفيدان گرايلى شاهى سيونى اختيار نموده از او جدا شده به خدمت درويش على خليفه كمر بستند و او از مخالفت اين دولت پشيمان شده چاره جوى بود اما چون سر رشتهء اخلاص از دست داده بود ادبار به او روى آورده حرام نمكى دامنگير\r\n\r\n","description":"","footnote":"","page_name":" 533 ","page_number":159},
  {"content":"\r\n\r\nاو شده بمكافات آن گرفتار آمد هر چند از اوان جلوس همايون الى آن يوما فيوما تأئيدات نامتناهى الهى قرين حال ميمنت مآل گشته ابواب فتوحات بر چهره امانى و آمال اولياى دولت ابدى الاتصال مفتوح گرديد .\r\nاما در اين سال مبارك چند فتح عظيم روى داده و زياده از سنين سابقه نسايم الطاف الهى در اهتزاز آمد و كل ولايت طبرستان و قلاع سپهر ارتفاع مازندران و رستمدار و الكاى لرستان بحيطهء تصرف اولياء دولت قاهره درآمده ارباب عصيان و طغيان خصوصا عليخان گرايلى و ملكان كجور و لاريجان و شاهويردى خان حاكم لرستان گرفتار شدند چنانچه در ذيل وقايع اين سال مرقوم قلم وقايع نگار ميگردد انشا اللّه تعالى .\r\n\r\nذكر تسخير ولايت رستمدار و بدست درآمدن قلاع و ملوك آن ولايت بعنايت حضرت آفريدگار\r\nولايت رستمدار در ميانهء گيلان و مازندران واقع شده مشتمل بر دشت و جبال طوالش از حدود آمل مازندران تا تنكابن گيلان ، عرضش از كوه دماوند تا كنار درياى خزر در عهد خلفاى عباسيه كل ولايت رستمدار مع مضافات در تصرف اجداد ملك كيومرث بن بيستون بن گستهم ماضى بوده كه نسب بجاماسب بن فيروز عم نوشيروان بن قباد ساسانى درست ميكرده‌اند و بتصاريف زمان خرابى ببعضى محال خصوصا شهر رويان كه در ازمنهء سابقه حاكم نشين و دار الملك رستمدار بوده راه يافته بعضى ديگر از ولايت مذكور بحوزهء تصرف سلاطين ايران درآمده داخل عراق شده و آنچه در تصرف رستمداريان مانده لاريجان و نور و كجور بوده كه ميانهء اولاد ملوك انقسام يافته چنانچه سبق ذكر يافت .\r\nدر عهد شاه جنت مكان سه طبقه از ايشان بحكومت و دارائى قيام داشتند ملك بهمن والى لاريجان كه در عهد قديم از توابع كجور بوده و ملك عزيز والى نور و ملك سلطان محمد والى كجور بود در زمان جلوس همايون حضرت اعلى شاهى ظل اللهى ملك سلطان محمد و ملك عزيز فوت شده پسران ايشان كه هر دو ملك جهانگير نام داشتند هر يك متصرف ملك موروث بودند در وقتى كه موكب همايون در ييلاق لار بود هر دو بپايهء سرير اعلى آمده ملازمت سده سنيه پادشاهى اختيار نمودند والى نور مرد درويش عافيت دوست بود الكاى خود را پيشكش كرده حسب الاستدعا محلى در ساوه باقطاع او مقرر گشته بود در آنجا باجل طبيعى درگذشت و ملك جهانگير حاكم كجور در سلك مقربان و مجلسيان خاص مسلك گشته محسود امثال و اقران و متصرف ملك موروث بود مآل حال او بعد از احوال اولاد ملك بهمن مرقوم قلم سوانح نگار ميگردد انشاء اللّه تعالى .\r\nالقصه چون ملك بهمن بنوعى كه در فوق بتحرير پيوست بجزاى اعمال ناصواب رسيد ارشد اولاد او ملك كيخسرو كه در سن هفده سالگى بود با برادران و اهل بيت در قلعهء دشمنكور بودند و او خزاين و دفائن خود را به آنجا نقل نموده اعتقادش اين بود كه تا قلعه در دست او و اولاد او باشد آسيبى به او نخواهد رسيد .\r\n\r\n","description":"","footnote":"","page_name":" 534 ","page_number":160},
  {"content":"\r\n\r\nاما ملك كيخسرو بعد از واقعهء پدر از غضب پادشاهى انديشيده قدرت آن نيافت كه دم از مخالفت زند ملازمان و اتباع ملك بهمن نيز آن مقدار از اعمال ناشايست و ظلم او آزرده بودند كه عدم [ 366 
  ] او را موجب آسايش خود دانسته در مقام حفظ و حراست قلعه و صيانت فرزندان او درنيامدند يا بالجمله ملك كيخسرو چارهء كار منحصر درآمدن بپايهء سرير اعلى دانسته با چند كس از ريش سفيدان آن سلسله بدرگاه جهان پناه آمده سعادت بساط بوس دريافت و متقبل شد كه قلاع خود را تسليم گماشتگان ديوان اعلى نمايد محمد بيك بيكدلى كه از عظماى طايفهء شاملو و مقربان بساط عزت بود بضبط اموال ملك بهمن و بدست آوردن و قلاع و فرزندان او مأمور گرديده روانه آن صوب شده بنيروى دولت قاهره قلعهء لاريجان و دشمنكور را كه در حصانت و محكمى شهرهء آفاق است به تصرف درآورده اموال ملك بهمن را از نقود و نفايس اموال و تفنگ و اسلحه و يراق قلعه و اسباب ايالت و بزرگى بحيطهء ضبط درآورده با اتباع و اولاد فرزندان بدار السلطنهء قزوين آورد .\r\nچون بندگان حضرت اعلى با ملك سلطانحسين وعده فرموده بودند كه هر گاه بعنايت اللّه و حسن تأييداته ملك بهمن بدست درآمده استيلاء بر قلاع و فرزندان او تيسير پذيرد تمامت ايشانرا بدست او دهند و ارادهء ازلى بدين معنى متعلق گشته بود كه عنقريب مكافات اعمال ناصواب ملك بهمن با دو فرزندان او عايد گردد بغضب پادشاهى كه انموذجى از غضب الهى است گرفتار آمده ايشان را ذكورا و اناثا بدست ملك سلطان حسين دادند و او بر حسب تقدير منتقم حقيقى كرد آنچه كرد الكاء لواسان بملك سلطانحسين شفقت شده لاريجان بتيول حاكم قزلباش مقرر گشته دولت آن سلسله سپرى شد و بمكافات سوء اعمال خانوادهء او بباد بينيازى رفت مشار اليه قساوت قلب عظيم داشت و بسفك دماء دلير بود و باندك جريمه عقوبت بسيار ميكرد در زندان او جمعى بودند كه بيست سال و سى سال باندك خطائى محبوس مانده بودند العهدة على الراوى شخصى نقل نمود كه عورتى را بانتقام عداوت پدر و برادر گرفته چندين سال در زندان او بود و عمرش در زندان بسرآمد .\r\n\r\nذكر دفع و تسخير ولايت كجور و گرفتارى ملك جهانگير\r\nقبل از اين بتحرير پيوست كه ملك جهانگير در ملازمت اشرف معزز و محترم بود و حضرت اعلى شاهى ظل اللهى او را ديوانهء ساده لوحى يافته كمال شفقت به او داشتند جهالت و جنون برو غلبه كرده بواهمه غلط ديوانگانه با كمال عزت و اعتبار روى از آستان سدره نشان شاهى تافته از پايهء سرير اعلى فرار نموده بكجور رفت و قلاع خود را استحكام داده سالك طريق عصيان گرديد چون خاطر خطير همايون از فتح و تسخير قلاع لاريجان و بدست درآمدن اولاد ملك بهمن فراغت يافت متوجه تسخير كجور و بدست درآوردن آن بدمست بيعاقبت گشته قورچيان عظام را بسركردگى اللّه قلى بيك قورچى باشى بدين خدمت مأمور فرمودند و ايشان از دار السلطنهء قزوين متوجه آن صوب شده ملك جهانگير بقلعهء كجور كه بقلعهء مارانكوه اشتهار دارد متحصن شد و قورچيان عظام قلعه را محاصره نموده در لوازم قلعه گيرى اهتمام مينمودند و توپچيان خاصهء شريفه در پاى قلعه توپ بزرك ريخته بقلعه نصب نموده همه روزه بين الجانبين جنگ و جدال وقوع مييافت و تا چهار ماه مدت محاصره امتداد يافته در اين اثناء واقعه غريب روى داده رستمداريان در مقام غدر درآمدند و بمقتضاى من حفر بئر الاخيه وقع فيه شآمت غدر آن جماعت راجع\r\n\r\n","description":"","footnote":"","page_name":" 535 ","page_number":161},
  {"content":"\r\n\r\nگرديد تبيين اين مقال آنكه جمعى از ملكان عظماى قلعه از قلاع آنجا با يكديگر مواضعه نموده به خيال آنكه قورچى باشى را كه سردار لشكر است بتيغ غدر از پاى درآورده محصوران قلعه مارانكوه را از مضيق محاصره خلاصى دهند اظهار اطاعت و بندگى و شاهى سيونى كرده قريب پنجاه نفر مردم متعين از قلعه خود بيرون آمده نزد قورچى باشى آمدند و در تسخير قلعهء مارانكوه تعهدات نمودند فورچى باشى حقيقت آمدن ايشان را بپايهء سرير اعلى عرض نموده خلاع فاخره بديشان عنايت شده مشمول نوازشات شاهانه شدند .\r\nاما حضرت اعلى بالهام ملهم غيبى سفارش فرمودند كه از مكر و غدر رستمداريان ايمن نبوده احتياط خود را از دست ندهند و آن جماعت ملبس به لباس دولتخواهى گشته چندگاه در اردوى قزلباش خدمات بتقديم ميرسانيدند و همه روزه بخرگاه قورچى باشى درآمده در فيصل مهم قلعه تدبيرات ميكردند و انتظار فرصت مىكشيدند و قورچى باشى با كمال عقل و دانش فريب ايشان خورده بقول و فعل ايشان اعتماد نموده بود در روزيكه قورچى باشى بحمام [ 367 
  ] رفته بود آن جماعت ببهانه آنكه در باب قلعه حكايت ضرورى دارند با اسلحه و يراق بر سر حمام آمده بودند شخصى از ارباب مواضعه همان ساعت او را از آن حال آگاه ساخته قبل از بيرون آمدن كس بطلب يوزباشيان فرستاده بگرفتن آن جماعت اشاره نموده بطرفة العينى همگى بقيد سلاسل و اغلال درآمدند بعد از تحقيق حال همگى به خيال تباهى كه با خود انديشيده بودند معترف شدند غازيان عظام تيغ تيز را بر آن قوم غدار حكم ساخته وجود نفاق آلود ايشان از لوح هستى سترده گشت بعد از قتل آن گروه و بدست درآمدن قلعهء ايشان ملك جهانگير از قلعه دارى بتنگ آمده برادران را در قلعه گذاشته خود شبى از قلعهء مارانكوه بيرون آمده بقلعهء ديگر رفت در آن قلعه نيز اقامت نتوانست نمود ببيشه و جنگل درآمده هر روز بمكانى و هر شب در مقامى بسر ميبرد بعد از چند روز قورچيان عظام اطلاع يافتند كه ملك جهانگير در قلعه نيست چون در ميان ديوار قلعه چوب بسيار كشيده بودند و توپ خشت و گل برجى از بروج قلعه را ريخته چوبها نمايان شده بود دو سه نفر از قورچيان در جوف ليل پوشيده و پنهان بپاى ديوار برج قلعه رفته نفط و آتش همراه برده بر آن چوبها آتش افروختند و برج سوخته محصوران سپندوار از تاب آتش باضطراب درآمدند و از مصادمه و قلعه دارى عاجز آمده فرياد الامان برآورده و ابواب قلعه بر روى اولياى دولت قاهره گشوده گشت و قورچيان عظام بقلعه درآمده از برادران ملك جهانگير ملك كاوس را كه در قلعه بودند بدست درآوردند برادر ديگرش ملك اشرف را كه در قلعه هرسين بود ابن حسينخان فيروز جنگ كه در آنوقت حاكم تنكابن بود بدست آورده نزد قورچى باشى آورد و معظم سپاهيان كجور بجزا و سزا رسيدند ساير الناس در سلك رعايا منتظم گشتند بعد از فتح قلعه مذكور غازيان عظام گروه گروه در بيشه‌ها پراكنده شده بتفحص و تجسس ملك جهانگير مشغول گشتند از قضاياى الهى جمعى از طايفهء صوفى ملازمان ولى سلطان حاكم رانكوه گيلان كه حسب الحكم اشرف بامداد و كومك قورچى باشى ميآمده‌اند در راه بملك جهانگير دوچار شده‌اند كه با چند نفرى از مخصوصان در ميان بيشه تغيير مكان ميكرد و چون صوفيان مذكور را ديده‌اند ملك جهانگير رفقاى خود بمحاربه و مدافعه مشغول ساخته خود فرار نمود و صوفيان آن جماعت را مغلوب گردانيدند يكى از ايشان ملك را شناخته رفقاى خود را آگاه كرد آن جماعت دست از تعاقب باز نداشتند بنيروى دولت قاهره و قلاوزى قايد اقبال در تنگنائى به او رسيده از اسبان پياده شده در او آويختند .\r\n\r\n","description":"","footnote":"","page_name":" 536 ","page_number":162},
  {"content":"\r\n\r\nمجملا ملك و رفقا گريبانگير گشتند و صوفيان او را شب هنگام از اردوى قورچى باشى گذرانيده خود بدرگاه معلى بردند و قورچى باشى حقيقت اين فتح مبين را بپايهء سرير اعلى عرضه داشت نموده در وقتى كه رايات نصرت آيات از لرستان عود فرموده شاهويرديخان عباسى را بدست درآورده بودند اين خبر مسرت اثر قرع سمع همايون گشت حضرت اعلى لوازم حمد و سپاس حضرت مفتح الابواب بتقديم رسانيدند چون از ابن حسينخان و مردم او در تسخير ولايت مذكور خدمات بظهور آمده بود در اول حال الكاى كجور بجايزه و جلد و بمشار اليه شفقت شد بعد از فتح خراسان كه ابن حسينخان حاكم سرخس شد كجور بقورچى باشى مرحمت شد و قورچى باشى برادران ملك جهانگير و ساير گرفتاران را مصحوب خود گردانيده روانهء درگاه معلى گرديده و در ساوجبلاغ حسب الفرمان قضا جريان نقش وجود ملكان مزبور و اتباع ايشان بتيغ قهر پادشاهى از صفحهء حيات سترده گشت دولت هر سه طبقهء ملوك رستمدار باقتضاى قضا سپرى گشته كل آن ولايت به تصرف امراى عظام قزلباش قرار يافت .\r\n\r\nذكر ايلغار نمودن حضرت اعلى شاهى ظل اللهى بر سر شاهويرديخان حاكم لرستان و بدست درآوردن او و تفويض ايالت بحسين خان پسر خال او\r\nصحيفه پرداز حوادث روزگار اعنى كلك بدايع نگار در صحيفهء سخن سرائى چنين نگاشته بود كه چون فرهاد خان و جناب آصف صفات اعتماد الدوله حسب الفرمان شهريار جهان از راه خرماباد لرستان متوجه عربستان بودند شاهويرديخان عباسى بايشان توسل جسته از اعمال سابق در مقام اعتذار درآمده تعهدات و تقبلات كرده بوساطت ايشان استدعاى عفو تقصيرات [ 368 
  ] خود مينمود و ايشان بمصلحت وقت او را مستمال عنايت شاهى گردانيده مجددا بتفويض الكاى لرستان نويد دادند اگر چه در برابر جرأت و جسارتى كه ازو در كشتن اغورلو سلطان بيات و ديگر اعمال كه بعد از آن بظهور آمد تنبيه و تأديب او در ضمير انور جايگزين گشته غيرت شاهانه رضا به اين اغماض و مسامحه نميداد اما به جهت صلاح انديشى ساخته و پرداختهء اعتماد الدوله و فرهاد خان را رد نفرمودند و چندگاه در كار او تغافل ورزيدند اما از اطوار او اصلا بوى اخلاصى بمشام دولتخواهان نميرسيد و چنانچه شيوهء زمين داران جهانست رعايت دو طرف كرده با جماعت روميه و حكام بغداد ترك مراسله و آمد شد و حيله و فتنه اندوزى نميكرد و اين معنى بر مزاج مبارك اشرف گران آمده پسنديدهء خاطر انور نبود و او نيز نظر بر افعال سابق و لاحق خود كرده هميشه متوهم و ترسان و از ايلغار حضرت اعلى خوفناك بود بدين جهت بخرماباد كه ببروجرد و سيلاخور نزديك است نميآمد در اين سال بجهة اشتداد گرما و تكليف سفيد ريشان قبايل بخرماباد آمد در اين اثنا سيد بدر ولد سيد مبارك بيرخصت از اردوى معلى متوجه عربستان شد در حدود لرستان بدست مردم شاهويردى خان درآمد حضرت اعلى ابوالقاسم بيك قورچى ايواغلى را به جهت آوردن او فرستادند و شاهويرديخان چند روز قورچى را به حرف و صوت نگاه داشته در فرستادن تأخير مينمود و بحيله و تذوير ميگذرانيد\r\n\r\n","description":"","footnote":"","page_name":" 537 ","page_number":163},
  {"content":"\r\n\r\nچنانچه ميانهء او و ابوالقاسم بيك سخنان وحشت انگيز گفت و شنيد شد آخر جز فرستادن علاجى نيافت باكراه و اجبار فرستاد .\r\nاما قورچى مذكور اطوار متمردانه و بد باطنى او را معروض داشت اين معنى علاوه انحراف مزاج اشرف گشته بدفع او جازم شدند و او نيز هميشه اظهار مينموده كه عنقريب حضرت شاه ايلغار بر سر من ميآورد و هيچ شب بفراغت نميغنود و منهيان تعيين كرده بود كه هر گاه موكب همايون از دار السلطنه قزوين به طرفى در حركت آيد منزل به منزل به او خبر رسانند .\r\nدر اين اثنا بمسامع جلال رسيد كه شاهويردى خان در خرماباد خيمهء اقامت نصب نموده ارادهء ايلغار نمودن بر سر او از خاطر خطير سر بر زد و با خواص و مقربان مشورة نمودند اما ساير لشكريان اطلاعى از مكنون خاطر اشرف نداشتند و آن حضرت بعقل دورانديش ميدانستند كه شاه - ويردى خان كه مرد آگاه و با رأى و هوش است از محافظت حال خود غافل نيست بجهة اشتباه اظهار رفتن اصفهان فرموده بدانصوب در حركت آمدند و تا بلدهء ساوه رفته از ساوه بآوه تشريف بردند و از آوه عطفهء عنان بجانب لرستان فرموده ايلغار كردند تا قصبهء بروجرد كه قريب بيست فرسخست در شبانروزى طى كردند لحظهء مانند فلك الافلاك از حركت نياسودند و اسبهاى اكثر ملازمان ركاب اقدس از كار مانده در حوالى بروجرد زياده از پانصد كس در موكب مقدس نمانده بود در آنجا بجهة رسيدن جمعى از جنود ظفر ورود اندك توقفى نموده باز سوار شده تا صبحى هشت فرسخ راه پيموده چاشتگاه به ظاهر قصبهء خرماباد رسيدند در آن حين زياده از چهل پنجاه نفر از قورچيان و غلامان و مقربان همراه نبود الحاصل از كنار قصبه متوجه منازل او كه در جنب قلعه است گرديدند كه بر دور خانه او محيط گشته بتوفيق رب العزه او را بدست آوردند .\r\nاما منهيان او هر روز قاصدى ميرسيده و خبر توجه رايات جلال باصفهان ميگفته معهذا او اعتماد نميكرده و ميگفته كه تا بلدهء ساوه ممكن است كه عطفهء عنان بلرستان نمايند و حزم و احتياط مرعى ميداشته و در كنار رودخانه بر سمت راه صدمره خيمهء لرى كه بلايمردان مشهور است زده در آنجا ميبوده و چند اسب دوندهء آزموده را از خامى بيرون آورده با زين و لگام در پهلوى خود بسته بوده تا آنكه قاصدى ديگر از ساوه رسيده و گفته كه تا آوه همراه موكب همايون بودم كه متوجه اصفهان گشتند درين مرتبه فى الجمله خاطرى جمع كرده بود اما در روزى كه حضرت اعلى چاشتگاه بخرماباد رسيدند صبحى شخصى آمده و گفته كه از طرف بروجرد سواران ديدم كه بايلغار ميآمدند مشار اليه از خوف و بيم الوار كه مبادا بجهة عافيت طلبى با او غدر و بيوفائى نمايند حزم و احتياط مرعى داشته بىاطلاع خيل و سپاه فى الفور مستعد سوارى شده فرزندان و عورات را سوار كرده نقود و جواهر و مرصع آلات خود را بار كرده با چند نفرى از خدمتكاران معتمد روانه جانب صدمره نمود و خود لحظهء در در لايمردان ايستاده [ 369 
  ] بوده چند نفر از غلامان خاصه شريفه كه از عقب ميآمدند در كنار باغات راه غلط كرده به طرف رودخانه كه محل اقامت شاهويردى خان بود افتاده‌اند شاهويرديخان چون از دور سواران بيگانه ديده راه فرار پيش گرفت و غلامان به او رسيده تا نيم فرسخ تعاقب او كردند چون از عقب كومك نرسيده لاعلاج بازگشته‌اند .\r\nاما حضرت اعلى چون بمنازل او رسيدند مشخص شد كه او در خيمه ميبوده تا از ميان باغات بيرون آمده بخيمه رسيدند او نيم فرسخ راه قطع نموده بود لحظهء توقف فرمودند كه جمعى از عقب برسند ديرتر رسيدند و اسبان ملازمان ركاب اشرف اقدس چنان از كار مانده بود كه قدرت\r\n\r\n","description":"","footnote":"","page_name":" 538 ","page_number":164},
  {"content":"\r\n\r\nپيش رفتن نداشتند چون تعاقب او بنفس همايون در آنوقت مقتضاى عقل دور انديش نبود و از حزم و احتياط دور مينمود تا سه روز در خرماباد رحل اقامت انداخته توقف فرمودند اكثر قبايل الوار كه در آنجا اقامت داشتند بملازمت اشرف مشرف شدند حضرت اعلى حسينخان ولد منصور بيك سلويزى پدر او را كه خال شاهويردى خان بود بمحافظت ايل و الوس مأمور ساختند و چون در اين سال دو كس از مخالفان دولت و ارباب عصيان و طغيان كه عليخان گرايلى و ملك جهانگير والى كجور باشند بدست دولتخواهان اخلاص شعار گرفتار شده بودند حضرت اعلى بموداى كلام مجرب لاتثنى شئ الا و قد تثلث همت و الا بگرفتارى شاهويردى خان نيز مصروف داشته با وثايق الطاف الهى و همعنانى قائد اقبال بدين عزيمت به طرف صدمره توجه فرمودند و در آنجا مشخص شد كه شاهويردى خان در صدمره و آن حدود نيز توقف ننموده خود را از لرستان بيرون انداخته بندگان حضرت اعلى در صدمره توقف فرموده غلامان خاصه شريفه را بسركردگى الله ويرديخان قوللر آقاسى و جمعى ديگر از ملتزمان ركاب اقدس را بهمعنانى قنبر بيك سليحدار باشى استاجلو بطلب او فرستادند و ايشان هر يك به طرفى كه مظنهء رفتن او بود رفتند .\r\nشاهويرديخان بشاهرخ نامى از اقوام خود كه از جانب روميان سنجق قلعهء جنگله توابع بغداد بود پناه برده باعتماد آنكه لشكر قزلباش پاى به زمين سنور روميه نخواهند نهاد در آن قلعه توقف نموده بود چون ادبار به او روى آورده قايدان اقبال راه طلبكارى او پيمودند از جنود ظفر ورود الله ويردى خان و غلامان را از قضاى ربانى صبحى بر سمت آن قلعه عبور افتاده و از شخصى كه گاويارى مينموده خبر گرفتند مشخص شد كه شاهويردى خان با كوچ و فرزندان به اين قلعه آمده همان لحظه از گرد راه بپاى قلعه تاختند و جمعى از شجعان جنگ ديدهء كار آزموده در پاى قلعه پياده شده از روى تخته پل بدروازه شتافتند و مردم قلعه آگاهى يافته ببرج و بارو برآمده بمدافعه مشغول شدند و از جانبين صفير تير و تفنگ آمد شد آغاز نهاد غلامان كه بدروازهء قلعه رسيده بودند از بيم بازخواست پادشاهى و ضبط سردار لشكر قدرت بازگشتن نداشتند آتش بدر قلعه زده سپرها بر سر كشيده انتظار فرجه ميكشيدند كه خود را بقلعه اندازند .\r\nچون شعلهء آتش زبانه كشيده بود درونيان قدرت پيش آمدن و افسردن آتش نيافتند تا درب قلعه نيمسوز شده فرجه بهمرسيد غلامان سپرها در سر و درع و خفتان دلاورى در بر از ميان آتش بقلعه دويده داخل حصار شدند و اهل قلعه بعضى بر باروى حصار و بعضى ديگر به بام خانه‌ها بر آمده بجنگ مشغول شدند .\r\n\r\nگرفتار شدن شاه ويردى خان\r\nشاه ويرديخان بر بام خانه خود برآمده تفنگى در دست داشته هر چند خواسته كه بجانب غلامان اندازد آتش نگرفته از وفور غيرت و تندى مزاج اعراض بر او غلبه كرده تفنگ را از دست انداخته تير و كمان بر - داشته صحيح القولى ازو نقل نمود كه چون تير اول انداختم زه كمان گسيخت دانستم كه رشتهء دولت من گسيخته بخت از من روى تافته ادبار غالب است و اقبال محارب كمانرا نيز دور انداخته دست از محاربه داشتم و فرياد زدم كه از طرفين دست از جنگ باز دارند .\r\n\r\n","description":"","footnote":"","page_name":" 539 ","page_number":165},
  {"content":"\r\n\r\nشعر\r\n با قضا بر نميتوان آمد * با قدر در نميتوان آميخت \r\nو كس فرستاده از اللّه ويردى خان التماس نمودم كه حكم كند احدى باولياى من متعرض اهل اين قلعه نگردد .\r\nبالجمله غلامان متعاقب يكديگر سمندر وار از آتش عبور نموده بقلعه درآمدند و چون الوار دست از جنگ كشيده بودند غلامان نيز حسب الفرموده الله ويرديخان متعرض حال كسى نشده شاهويرديخان را بيرون آوردند الله ويردىخان با او لوازم مردمى بجاى آورده جمعى را بمحافظت و محارست اهل حرم و فرزندانش تعيين نمود و شاهرخ مذكور كه مير سنجق رومى و حاكم اين قلعه بود چون در ميان جنگ زخم مهلك يافته [ 370 
  ] بود او را همراه باردو آوردند كه جراحان بمعالجه پردازند چون باردو رسيد از هم گذشت و معدودى كه از شاهويرديخان به آن قلعه آمده بودند بعضى در جنگ كشته شده و اللّه ويرديخان شاهويرديخانرا با فرزندان و متعلقان و گرفتاران مصحوب خويش گردانيده باردو آورد و در كنار آب صدمره زنجير بر گردن او نهاده سر زنجير را اللّه ويرديخان بدست گرفته بدر دولتخانهء همايون آورده زبان حال منيهان اقبال بدين مقال متزنم گشت :\r\nشعر\r\n سرى كز طوق ثو جويد جدائى * مباد از بند بيدادش رهائى \r\n\r\nكشته شدن شاه ويرديخان\r\nشاهويرديخان جوان خوش سيماى نيكو قيافه بود و اگر اندك تملق و افتادگى كه در چنين وقتها به كار آيد ميكرد احتمال قريب داشت كه مضرتى به او نرسد اما او در كمال نخوت و عجب و تكبر كه در همه وقتى خصوصا در هنگام بخت بر - گشتگى و حضور اقدس پادشاهان مذموم است سلوك كرد و از ناصيهء احوالش نفاق و شقاق نمايان بود در ميزان خرد عدمش بر وجود سنجيده‌تر آمد و او با چند نفر از هواخواهان در همانجا بياسا رسيدند قنبر بيك استاجلو و جمعى از عساكر منصوره كه بسركردگى او بطلب شاهويرديخان رفته بودند به طرف بادراى رفته در آنجا دست درازى چند برعايا تابع الكاى بغداد نموده دواب و اغنام بسيار غارت نموده بودند و چون بازگشته باردو آمدند اين معنى مرضى خاطر اشرف نبود كه مال رعايا بتاراج رود غارت مزبور را جمع نموده مصحوب يكى از قورچيان عظام نزد حاكم بغداد فرستادند كه به صاحبان باز دهند و از صدمره كوچ كرده بخرم آباد آمدند و حسينخان ولد منصور بيك سلويزى را تربيت فرموده حكومت لرستان سواى صدمره و هندمس و محال قريبهء بغداد كه بطهماسب قلى سلطان اينانلو شفقت شد بحسينخان مذكور تفويض يافت چون جماعت خامه بيدل با جماعت سلويزى عناد ميورزيدند و بهواخواهى شاهويرديخان و اولاد شجاع الدين اطاعت سلويزى نكرده حكومت حسينخان را كاره بودند\r\n\r\n","description":"","footnote":"","page_name":" 540 ","page_number":166},
  {"content":"\r\n\r\nآن طايفه مورد غضب شاهانه گشته مفسدان طبقه را با جمعى ديگر از الوار كه مظنه فساد داشتند در خرم آباد بجزا رسانيدند و جهانگير نامى از اولاد شجاع الدين كه در ميانهء جماعت بيات بود مكحول گرديد دو پسر شاهويرديخان را بقلعهء الموت فرستادند اما بزندان فراموشان رفته از حال ايشان آن را كه خبر شد خبرى باز نيامد .\r\nالقصه حكومت عباسيان مجازى در لرستان سپرى شده بعباسيان حقيقى يعنى تابعان حضرت اعلى شاهى ظل اللهى مستقل شد و ساير الوار بملازمت حسينخان مأمور شدند و رايات جلال مظفر و منصور بمقر سلطنت معاودت نموده حسينخان بيمن تربيت شاهانه حكومت آن ولايت استقلال يافته روز بروز پايهء قدر و منزلتش بلندى مييافت تا حال تحرير اين نسخهء عالم آرا كه سنه هجرى به خمس و عشرين و الف رسيده در كمال شوكت و اقتدار بحكومت و دارائى الوار مشغولست و در هيچ زمان اولاد شجاع - الدين را عشر عشير اين قدرت و استبداد نبوده .\r\n\r\nذكر گرفتارى عليخان گرايلى و معاقب شدن او بكفران نعمت ولى نعمت خود\r\nسابقا نگاشتهء كلك بيان گرديد كه عليخان گرايلى از طريق اخلاص و يكدلى منحرف گشته سالك طريق عصيان و طغيان شد و حضرت اعلى از الكاى او جاجرم و بعضى محال را بتوكل خان گرايلى و قلعه پاى حصار و روغد و بعضى محال ديگر را بدرويش خليفه تفويض فرمودند و حسينخان شاملو حسب الامر اشرف قلعه پاى حصار را كه مأمن عليخان بود گرفته درويش على خليفه را در آنجا متمكن ساخت و اكثر عظماء و ريش سفيدان گرايلى ازو روگردان شده رضاى خاطر اشرف جستند و به خدمت درويش على خليفه و توكل خان كمر بستند عليخان قرين يأس و حرمان در آن حدود بيسروسامان ميگشت چون يك مرتبه بميان اوزبكيه رفته بود و از عبدالمؤمن خان متوهم گشته فرار نموده به خدمت اشرف آمده بود و اعتمادى بر اوزبكيه نداشت بدانجا نتوانست رفت كس نزد منصور خان بيك گرايلى كه با او نسبت قومى داشت و از جملهء شاه سيونان بود و با يكديگر عناد ميورزيدند فرستاده التماس ملاقات نمود منصور خان بيك رضا داده مشار اليه با چند نفر از ملازمان و خدمتكاران بخانهء او آمده و خواست كه بحيله و تذوير او را با خود متفق ساخته بمعاونت يكديگر در آن ولايت بفتنه و فساد [ 371 
  ] قيام نمايند منصور خان بيك چون هميشه از فتنه و فساد مجتنب بود سخنان نفاق آلود او را بسمع رضا نشنود و ملاحظهء عاقبت كار خود و ايل و عشيرت گرايلى كرده از بيم سياست و غضب شاهانه او را از دست نتوانست داد گرفته مقيد و محبوس ساخت و حقيقت بپايهء سرير اعلى عرض كرد حضرت اعلى حسين بيك اماكش را فرستادند كه عليخانرا بپايهء سرير اعلى آورد و مشار اليه بميانهء گرايلى رفته عليخان را كنده و دو شاخه كرده و در وقتى كه رايات نصرت آيات از سفر مقرون بظفر لرستان معاودت نموده ببروجرد رسيده بودند آورده به نظر مبارك اشرف رسانيد .\r\n\r\nقتل على خان گرايلى\r\nچون نايرهء غضب شاهانه دربارهء او اشتعال داشت و فى الواقع قدر شفقتهاى ندانسته بكفران نعمت كه بدترين ذمايم است اقدام نموده مستوجب انواع سياست شده بود شحنه غضب بتأديب او پرداخته همچنانكه ديدهء بصيرتش\r\n\r\n","description":"","footnote":"","page_name":" 541 ","page_number":167},
  {"content":"\r\n\r\nاز مشاهدهء صنايع الطاف پادشاهى پوشيده گشته بود چشم جهان بينش را از حدقه بيرون آورده از نعمت ديدن عاطل ساختند و قطع بعضى از اعضاء و جوارح كرده عبرة للناظرين بدان هيأت و سان در آن بيابان انداختند و اردو كوچ كرده از بيم سخط و غضب پادشاهى احدى از رعيت و سپاهى را قدرت آن نشد كه به قصد ثواب آخرت بمحافظت او پردازد .\r\nشعر\r\n بكافر نعمتى گرديد مشهور * به سختى كرد جان از كالبد دور \r\nخوشا حال باريافتگان بساط قرب و منزلت كه ديدهء عبرت بين گشوده نظر بر مآل حال و عاقبت احوال اندازند و قدر عافيت شناخته خود را بدنام نمكحرامى و خذلان دنيا و آخرت نسازند اما :\r\nمصراع\r\n « گوش سخن شنو كجا ديدهء اعتبار كو » \r\n\r\nذكر فتح و تسخير قلعهء اولاد مازندران كه از قلاع مشهورهء جهان است\r\nديگرى از سوانح اقبال كه در اين سال خجسته مآل بظهور آمد فتح قلعهء اولاد است از قلاع مشهورهء مازندران . تبيين اين مقال و تفصيل اين اجمال آنكه در سال گذشته كه فرهاد خان بمازندران رفته بود اكثر محال مازندران را بحيطهء تسخير درآورده الوند سلطان برادر خود را در مازندران گذاشته بود و قلعهء اولاد كه از آثار قديمه پادشاهان فرس و محكمترين قلاع طبرستان است در تصرف الوند ديو بود و او سر بچنبر اطاعت درنميآورد و بعضى از مازندرانيان ديو سار بتحريك الوند ديو بود مفسدان آن ولايت كه چاشنى حكومت در مذاق ايشان جايگير شده دل از آن برنميداشتند با الوند سلطان ياغى شده اطاعت شايسته بتقديم نميرسانيدند و الوند سلطان بمصلحت وقت با الوند ديو و آن جماعت مدارائى ميكردند چنانچه بعضى از ارباب غرض او را بمخالفت برادر و موافقت ياغيان مازندران متهم ساختند اگر چه مشار اليه اندك بهرهء از جنون داشت و اعمال و افعالش موافق قانون عقل نبود اما اين معنى كه جز مقتضى جنون كامل نتواند بود از او دور مينمود .\r\nبالجمله چون رايات جلال از سفر لرستان عود نموده بمقر سلطنت نزول فرمود فرهاد خان را رخصت رفتن مازندران دادند كه الوند ديو و قلعه اولاد را به تصرف درآورده ساحت آن ولايت را از خار تعرض ارباب طغيان و عصيان پاك سازد فرهاد خان تكيه بر اقبال بيزوال شاهى نموده روانه آن صوب شد نخست برادر خود را كه متهم بياغيگرى شده بود بپايهء سرير اعلى فرستاد و چون بر ضمير اشرف ظاهر بود كه اين معنى نسبت به او تهمت و افتراء است و اگر ارتكاب بعضى امور خلاف آميز كرده باشد\r\n\r\n","description":"","footnote":"","page_name":" 542 ","page_number":168},
  {"content":"\r\n\r\nاز سفاهت و بيعقلى و نشأ جهل و جنون است و يا تواند بود كه بحسب ضرورت چند روزى با دشمن مدارائى كرده باشد بهر تقدير او را مطلق العنان ساختند و فرهاد خان در كمال شوكت و اقتدار متوجه انتظام مهام كل طبرستان شده ميانهء او و الوند ديو نخست مراسلات بوقوع پيوست و از حال ملك بهمن قياس حال خود نموده اصلا از خوف جان راضى بملاقات فرهاد خان نميشد .\r\nفرهاد خان از اطاعت او مأيوس گشته متوجه محاصرهء قلعه اولاد شد الوند ديو چون بالفعل معين و ناصرى كه او را از مضيق محاصرهء قزلباش خلاص سازد گمان نداشت خود را محصور نساخت اولاد و اتباع و فرزندان را در قلعه گذاشته خود با معدودى از موافقان روى بجنگلستان آورد فرهاد خان بمحاصره قلعه پرداخته بحسن سعى و تدبير كار بر محصوران تنگ ساخت و جمعى از اهل قلعه را بدانهء انعام و احسان رام [ 372 
  ] ساخته چارهء بجز بيرون آمدن و قلعه سپردن نيافتند و بيمن اقبال بيزوال شاهى فتح قلعه تيسير پذيرفته تمامت اموال و اسباب و متملكات الوند ديو و اولاد و اتباع بدست درآمد و حقيقت اين فتح مبين را به خدمت اشرف عرض كرد و در وقتى كه رايات جلال از قزوين برسم سير و صحبت باصفهان توجه نموده بكاشان رسيده بودند خبر فتح قلعهء اولاد رسيد و فرهاد خان بخلع فاخره و جايزه و جلدوى متكاثره سرافراز گشت و الوند ديو بيسر و سامان در جنگل و بيشه گرديده هر شب در جائى و هر روز در مقامى با كمال بىآرامى مقام نداشت باقى احوال او در سال آينده مرقوم قلم بيان ميگردد انشا الله تعالى .\r\n\r\nذكر وقايع گوناگون كه باقتضاى سپهر بوقلمون درين سال بظهور پيوست\r\nدر اوايل اين سال ذوالفقار خان كه بايلچيگرى روم رفته بود مقضى المرام معاودت نموده مكتوب محبت آميز محتوى بر استحكام بنيان صلح از جانب حضرت خواندگار آورد و هم در اين سال ميرزا ضياء الدين قزوينى و خواجه ابو نصر خوافى ايلچيان حضرت جلال الدين محمد اكبر پادشاه فرمانفرماى هندوستان را رخصت انصراف ارزانى داشته بخلاع فاخره و انعامات وافره سرافراز فرمودند .\r\nمنوچهر بيك ايشيك آقاسى باشى غلام خاصه شريفه بايلچى گرى هند مأمور گشته برفاقت ميرزا ضياء الدين روانه شده و تحف و هداياى لايقه و تنسوقات فايقه فرستادند از جمله تحف يكصد رأس اسب خانه زاد پاك نژاد بود كه از اسبان نامى ولايت عربستان و گرجستان و بياتى بحاصل آمده و ماديانهاى تازى نژاد كه هر يك بعالمى برابر بودند و ساير تحف و هداياى نفيسهء ايران على هذا القياس و مكتوب محبت آميز در جواب مكتوب آن حضرت در قلم آمد و در آن نامهء نامى بقلم صداقت رقم نگارش يافت كه چون همت و الا بتسخير خراسان و استرداد ملك موروث مقصور است و در اين سال كه جلوس بر مسند سلطنت و فرمانروائى ايران روى داده بجهة مشاغل عظيمه كه در دفع دشمنان خانگى پيش آمده بدفع بيگانه پرداختيم و يك دو مرتبه كه سفر خراسان واقع شد از حوادث روزگار انتزاع آن ولايت از يد متغلبهء اوزبكيه همچنانكه پيش نهاد همت و الا بود تيسير پذير نگشت و\r\n\r\n","description":"","footnote":"","page_name":" 543 ","page_number":169},
  {"content":"\r\n\r\nاكنون كه ازين امور فراغت روى داده و فرمانفرماى روم در مقام محبت و دوستى درآمده از جانبين ابواب خلت و اتحاد مسلوكست كمر همت بمحاربهء اعدا و دفع مخالفان اوزبكيه بسته اراده داريم كه بيقضاى ربانى با جنود ظفر ورود قزلباش و يراق و يساق چند ساله روانه آن ولايت گرديم و بنيروى بخت و مددكارى اقبال تا استرداد ملك موروث بالكليه نفرمائيم معاودت بمقر سلطنت ننمائيم همت پادشاهانه و امداد و اشفاق پدرانه دريغ نداشته بهمت يار و بتوجه باطنى مددكار باشند كه :\r\nمصراع\r\n « هر چه كند همت مردان كند » \r\nو ايلچيانرا قرين اعزاز و احترام از راه كرمان و كبچ و مكران روانه فرمودند و چون تا غايت دار السلطنه قزوين مقر دولت ابد قرين بود گاهى بجهة انبساط خاطر بر سبيل سير و نشاط شكار بدار السلطنهء اصفهان كه سياحان اقاليم دانش و تميز از غايت خوبى نصف جهانش گفته‌اند .\r\nشعر\r\n اصفهان نيمهء جهان گفتند * نيمى از وصف اصفهان گفتند \r\nتشريف برده در متنزهات آن عرصهء دلگشا بهجت افزاى خاطر انور ميبودند و خصوصيات آن بلده جنت نشان از استعداد مكان و آب رودخانهء زاينده رود و جويهاى كوثر مثال كه از رودخانهء مذكور منشعب گشته بهر طرف جاريست در ضمير انور جايگزين گشته هميشه خاطر اشرف بدان متعلق بود كه در آن بلده شريفه رحل اقامت انداخته توجه خاطر به ترتيب و تعمير آن مصروف دارند لهذا درين سال مطابق ست و الف هجرى است رأى جهان آرا بدان قرار گرفت كه دار السلطنهء مزبور را مقر دولت ابد مقرون ساخته عمارات عالى طرح نمايند .\r\nبدين نيت صادق و عزم لايق متوجه آن صوب گشته زمستان را بعيش و خرمى در دولتخانه مباركه نقش جهان گذرانيده اكثر اوقات را بسير و شكار صرف ميفرمودند و شبها مجالس بهشت آسا آراسته بساط عشرت گسترانيده ميشد و ايام بهار عمارات عالى در نقش جهان طرح انداخته معماران و مهندسان در اتمام آن ميكوشيدند و از دروب شهر يك دروازه در حريم باغ نقش جهان واقع و بدرب دولت موسومست از آنجا [ 373 
  ] تا كنار زاينده رود خيابانى احداث فرموده چهار باغى در هر - دو طرف خيابان و عمارات عاليه در درگاه هر باغ طرح انداختند و از كنار رودخانه تا پاى كوه جانب جنوبى شهر انتهاى خيابان قرار داده اطراف آن را بر امراء و اعيان دولت قاهره قسمت فرموده‌اند كه هر كدام باغى طرح انداخته در درگاه باغ عمارتى مناسب درگاه مشتمل بر درگاه و ساباط رفيع و ايوان و بالا خانه‌ها و منظره‌ها در كمال زيب و زينت و نقاشىهاى به طلا و لاجورد ترتيب دهند\r\n\r\nطرح چهار باغ اصفهان\r\nو در انتهاى خيابان باغى بزرگ و وسيع پست و بلند نه طبقه جهة خاص پادشاهى طرح انداخته بباغ عباس آباد موسوم گردانيدند و پل عالى مشتمل بر چهل چشمه به طرز خاص ميان گشاده كه در هنگام طغيان آب در كل\r\n\r\n","description":"","footnote":"","page_name":" 544 ","page_number":170},
  {"content":"\r\n\r\nيك چشمه به نظر در ميآيد قرار دادند كه بر زاينده رود بسته شده هر دو خيابان به يكديگر اتصال يابد و تا عباس آباد يك خيابان باشد تخمينا يكفرسخ شرعى و از دو طرف خيابان جوى آب جارى گردد درختان سرو و چنار و كاج و عرعر غرس شود و از ميان خيابان نهرى سنگ بست ترتيب يابد كه آب از ميان خيابان نيز جارى باشد و در برابر عمارت چهار باغ حوضى بزرگ بسان درياچه ساخته شود .\r\nالقصه هر كس از امراء و اعيان و سركاران عمارات بوقوف معماران و مهندسان شروع در كار كرده در انجام آن ساعى گشتند و از آن تاريخ تا حال كه سنهء هجرى به خمس و عشرين و الف رسيده و اين شگرفنامه تحرير مييابد عمارات با صفا و باغات دلگشا بنوعى كه طرح كارخانهء ابداع در عرصهء ضمير مبارك اشرف طرح افكنده بود بحيز ظهور آمده در كمال لطافت و نهايت خوبى اتمام يافت درختان سر بفلك افراخته و اشجار ميوه دارش گوئى بطوبى جنان پيوند دارد الحاصل هر باغى از آن رشك فرماى باغ جنان و عمارات رفيعش كه بنقوش بديع مذهب و مزين و بصور مصوران نادره كار آراستگى دارد گوئى سدير و خورنق از آن نشانى است بلكه در عرصهء گيتى نظير و عديل آن محض خيال و گمانى بعد از آن شهر عباس آباد نيز در جانب غربى چهار باغ جهة مسكن تبريزيان بنوعى كه در محل خود تحرير خواهد يافت طرح انداخته اتمام دادند .\r\nمجملا معمار همت والاى شاهى ظل اللهى چند سال به ترتيب و تزيين خطه فرح افزاى صفاهان پرداختند و آن بلدهء طيبه را از كثرت عمارات و باغات و منازل مرغوب دلگشا و رواقها و منظره‌هاى بهجت افزا و قيصريه و چهار بازار و مساجد و حمامات و خانات عالى مصر جامع ساخته و اليوم خلد برين داغ بندگيش بر جبين دارد و امروز چنانچه كمال اسمعيل گفته :\r\nشعر\r\n اصفهان خرم است و مردم شاد * اين چنين عهد كس ندارد ياد \r\nدر تاريخ طرح چهار باغ گفته شده بود ثبت افتاد .\r\nتاريخ\r\n عجب چهار باغى است بهجت فزا * گرش ثانى خلد گويند شايد \r\n چو تاريخ آن دل طلب كرد گفتم * نهالش بكام دل شه برآيد \r\nاز سوانح آنكه از جانب الكسندر خان و سمايون خان سلاطين گرجستان ايلچيان و از ناوران بپايهء سرير اعلى آمده اظهار اخلاص و بندگى نموده پسران يوسف لقا و دختران حور سرشت ماه سيما از اولاد عظماى گرجستان كه سزاوار خدمتكارى حريم اقبال شهريار بيهمال و قابل خدمت مجلس بهشت آئين ارم تزيين بودند ارسال داشته اظهار اخلاص و يكجهتى بظهور آوردند و ايلچيان مذكور قرين اعزاز و احترام و غريق بحر انعام و احسان معاودت نمودند و كاركنان قضاء پيوسته اسباب عشرت آن حضرت را سرانجام ميدادند .\r\nديگرى از وقايع اين سال آنكه محمد يار خان ولد عليار خان ايمور كه بعد از فوت والد برتبهء ايالت و خانى سرافراز شده حكومت استرآباد بدستور والد به او شفقت شده بود طايفهء\r\n\r\n","description":"","footnote":"","page_name":" 545 ","page_number":171},
  {"content":"\r\n\r\nاوخلو بقتل آمد قليج بيك نام برادر كوچكتر بعد از قضيهء گشته شدن برادر از استرآباد احرام ملازمت سده سينه فلك بنياد بسته روى ارادت بدين آستان آورد حضرت اعلى شاهى ظل اللهى او را در كنف مرحمت و الطاف خسروانه جاى داده بتفويض ايالت استرآباد و نوازشات ارجمند معزز و سربلند گردانيده روانه فرمودند و زمستان را در آن بلده جنت نهاد در كمال فراغت و كامروائى بپايان رسانيدند اما هيچوقت از تدابير امور دولت غافل نبودند و هميشه نقش استرداد مملكت خراسان از يد مخالفان در صفحهء خيال مىنگاشتند و استدعاى حصول اين مطلب از درگاه واهب العطايا نموده همواره از روح مقدس حضرت امام الجن و الانس استمداد [ 374 
  ] ميفرمودند و عافيت به نيت صادق در جاى واثق بمنتهاى مطلب رسيده از اول سال ميمنت مآل ايت ئيل تركى ابواب فتح و فيروزى بر چهرهء امانى و آمال گشايش يافته نسايم نصرت و فيروزى وزيدن گرفت شرح اين داستان در طى وقايع سنهء مذكور بتوفيق ملك منان رقم زدهء كلك بيان ميگردد و منه الاعانة و التوفيق .\r\n\r\n","description":"","footnote":"","page_name":" 546 ","page_number":172},
  {"content":"\r\n\r\n\r\nذكر سوانح ايام سعادت فرجام سال مبارك ايت ئيل تركى مطابق سبع و الف كه سال دوازدهم جلوس همايون است\r\n باز فلك انجمن افروز شد * نوبتى خسرو نوروز شد \r\n كوكبه خسرو گردون سمند * غلغله در گنبد مينا فكند \r\n صحن چمن باز چو صحن بهشت * تازه شد از مقدم ارديبهشت \r\n خسرو گل گشت رياحين سپاه * زد به صد آئين بچمن بارگاه \r\nنوروز دولت افروز اين سال خجسته آغاز فرخنده انجام در روز دوشنبه يازدهم شهر شعبان المعظم اتفاق افتاده حضرت اعلى شاهى ظل اللهى در دار السلطنهء اصفهان عشرت پيرا بوده در فصل بهار كه دماغ روزگار از نسيم عنبر شميم شكوفه و ازهار عنبرآگين بود در كمال مسرت و شادكامى و فراغت و خوشدلى بسير و صحبت مشغول داشتند در اوايل اين سال محمد قلى بيك ايشيك آقاسى عربكرلو كه برسم رسالت بميانهء اوزبكيه فرستاده شده بود و در هرات با عبداللّه خان ملاقات نموده بود آمده تاتلق بهادر از جانب عبداللّه خان همراه او بايلچيگرى آمده مفتح ابواب الفت و آشنائى شده بود و مير قلبابا كوكلتاش عريضهء اخلاص آئين به خدمت اشرف نوشته چون در هرات پسرش را كدخدا ميكرد طوى الوسى ارسال داشته بود و ميرزا بيك نامى از اعاظم نقباى ماوراء النهر و خواجه‌هاى سلسله نقشبنديه با كوچ خود كه از بنات مكرمهء سلاطين كاشغر بود به قصد گذراندن حجة الاسلام همراه محمد قلى بيك و تاتلق بهادر بدين ولايت آمد و حضرت اعلى شاهى ظل اللهى اعزاز و احترام بسيار فرموده مقضى المرام روانهء سفر خير اثر بيت اللّه الحرام فرمودند اما در راه باجل موعود در گذشته به مقصد نرسيد و چون از اقتضاى زمان معظم بلاد خراسان كه ممدوح جمهور سخنوران روزگار است بدست اوزبكيه درآمده بود حضرت اعلى همواره استرداد آن را پيشنهاد همت ساخته هرگز از فكر و انديشهء آن غافل نبودند على الخصوص مشهد مقدس معلى و آستان ملك آشيان حضرت امام الجن و الانس كه زينت افزاى ممالك ايران و آرايش ديباچه سلطنت اين دودمان ولايت نشان است و دار السلطنهء هرات كه مولد و منشاء و محل نشو و نماى آن حضرت است .\r\nاما بمقتضاى الامور مرهونة باوقاتها صورت اين مدعا در پردهء خفا مستور بود در اين اوقات كه فى الجمله فراغى از مهام ضرورى حاصل گشته عرصهء ممالك از خس و خاشاك ارباب طغيان و گردنكشان اطراف پاك گرديده بود و متواتر اخبار كدورت و نزاع عبدالمؤمن خان با پدر مير سيد بخاطر غيبى سراير اشرف خطور نمود كه چون مير قلبابا كوكلتاش حاكم هرات كه از تربيت يافتگان عبداللّه خان و معتمد دولت اوست به جهت خوفى كه از عبد المؤمن خان دارد بدرگاه جهان پناه بازگشت نموده دعوى اخلاص\r\n\r\n","description":"","footnote":"","page_name":" 547 ","page_number":173},
  {"content":"\r\n\r\nمينمايد و عبد اللّه خان بوسيلهء اوبادى الفت و آشنائى شده ايلچى به جهت اظهار محبت و دوستى بپايهء سرير اعلى فرستاده درينوقت كه ميانهء او و پسرش اسباب وحشت آماده گشته كار بنزاع و جدال انجاميده ما نيز بنابر مصلحت روزگار از اينطرف با عبداللّه خان طرح آشنائى انداخته همراه ايلچى او ايلچى فرستاده پسر ناخلف او را كه نسبت به پدر جرأت و جسارت و بىادبى نموده و مينمايد نكوهش نمائيم و به قصد تسخير مشهد مقدس معلى و محالى كه در تصرف عبدالمؤمن خانست روى توجه بخراسان آوريم درين هنگام كه پدر و پسر به يكديگر مشغولند و عبدالله خان عقوق و عصيان كه از پسرش سر مىزند در كسر شوكت و قدرت او ميكوشد متوجه امداد پسر نخواهد شد بتوفيق الله تعالى محتمل است كه تسخير آن محال به آسانى دست دهد از فرستادن ايلچى قصورى ببنيان قصر دولت نميرسد .\r\nلهذا محمد قلى بيك مذكور را كه مرد چرب زبان سخندان بود برسالت تعيين فرموده [ 375 
  ] تحف و هدايا مرتب داشته آمادهء فرستادن ساختند و تهيهء اسباب سفر خراسان پرداخته ده هزار نفر تفنگچى مقرر شد كه در ممالك محروسه سرانجام نموده در موكب همايون باشند و قرارداد خاطر اشرف آن بود كه بعد از ايلچى مذكور مير قلبابا كوكلتاش را از توجه موكب همايون خبر داده روى بتسخير مشهد مقدس آورند درين اثنا قاصدان از اطراف و جوانب خراسان رسيده خبر رسانيدند كه عبدالله خان عالم فانى را وداع نموده رخت بعالم عقبى كشيده و اكثر امراى اوزبكيه مثل محمد باقىپى كه ديوان بيگى و عمدة الملك دولت عبدالله خان بود طوعا او كرها بسلطنت و پادشاهى عبدالمؤمن خان پسر او اتفاق نموده او را طلب داشته زمام مهام ملك و دولت را به كف اختيار و قبضهء اقتدار او نهادند .\r\nاما هزاره سلطان برادر زادهء عبدالله خان و دوستم سلطان و اوزبك سلطان اقربا و بنى اعمام او كه در سمرقند و تاشكنت بودند بجهة آنكه اعتمادى بجانب او نداشتند يا به خيال استقلال از اين معنى سرباز زده باتفاق يكديگر بمخالفت عبدالمؤمن خان قرار دادند و از امراء و اعيان اوزبكيه هر كس از عبدالمؤمن خان خوفى داشتند بر سر ايشان جمعيت نموده و عبدالمؤمن خان متوجه دفع فتنهء ايشان گرديده و در ميان اوزبكيه شورش و آشوب در هيجانست بعد از تحقيق اين اخبار رفتن خراسان بيشتر از پيشتر در خاطر اشرف رسوخ يافته همت و الا نهمت بامضاى اين عزيمت مصروف داشتند .\r\nچون در صحيفه اول ايمائى شده كه بعضى از احوال اوزبكيه و روميه را كه در طى قضايا و سوانح احوال ايران و وقايع ايام سلطنت شهريار كام بخش كامران اعنى حضرت اعلى شاهى ظل اللهى روى داده بنابر ارتباط كلام و تناسب مقام در رشتهء تحرير درميآورد درينوقت ناگزير است كه برخى از احوال عبدالله خان و عبدالمؤمن خان و سبب وحشت و نزاعى كه ميانهء ايشان بتدريج پديد آمد و قضيهء فوت عبدالله خان و جلوس پسرش و اختتام احوال او كه در طى حالات سفر خراسان از آن چاره نيست بر سبيل اجمال رقمزدهء كلك نكته پرداز گردانيده بر سر مدعا رود بنابر آن عنان كميت خوشخرام قلم را در ميدان قضاياى مذكور بجولان درآورد .\r\n\r\nذكر مجملى از قضاياى ماوراء النهر و بيان احوال عبدالله خان و سلاطين اوزبكيه\r\nشاهدان سير و اخبار بدستيارى كلك بدايع نگار در عرصهء ضمير بزم آرايان طربخانهء آگهى بدين\r\n\r\n","description":"","footnote":"","page_name":" 548 ","page_number":174},
  {"content":"\r\n\r\nآئين جلوه مينمايند كه عبدالله خان با عبدالمؤمن خان پسرش كه يگانه والد بود محبت مفرط داشت و او را بابائى ميگفت و در تربيت او مبالغه مينمود و در تورهء سلاطين چنگيزى پادشاه را خان مينامند و پادشاهزاده را تا بپايه بلند سلطنت نرسد سلطان ميگويند .\r\nاما عبدالمؤمن خان در زمان حيات پدر بلقب ارجمند خانى معزز و مكرم بود چنان كه مردم ماوراء النهر و اوزبكيه عبدالله خانرا خان كلان و او را خان خرد مىگفتند و حكومت ولايت بلخ و توابع را به او داده بود بسعى خود و امداد پدر ولايت بدخشان را نيز از تصرف سلاطين زادهاى چغتاى بيرون آورده حاكم بلخ و بدخشان بود در سال تنگوزئيل اربع و تسعين و تسعمائة كه عبدالله خان بلدهء فاخرهء هرات را بعد از يازده ماه محاصره بنوعى كه در ضمن قضاياى آن سال بتحرير پيوسته تسخير نمود چون عبد المؤمن خان در تسخير آن بلده و قتل قزلباشيه سعى بسيار نموده بود و ببلخ و توابع كه الكاى او بود قرب جوار داشت چشم ميداشت كه پدرش هرات را به او دهد عبدالله خان بجهة حداثت سن و قلت تجربهء روزگار ملتمس او را مبذول نداشته بمير قلبابا كه از بركشيدگان دولت او و مرد صايب راى كارآزموده بود ارزانى داشت و آنچه از ممالك خراسان بحيطهء تسخير او درآمد بامراى اوزبكيه قسمت نموده دين محمد سلطان ولد جانى بيك سلطان خواهر زادهء خود را كه به يتيم سلطان مشهور بود با برادران در خراسان الكاى داده در آنجا گذاشت و از ولايت مفتوحه خراسان چيزى بپسرش نداد و او را باينسخن تسلى ميداد كه چون تو وليعهد منى همه به تو تعلق دارد اگر چه باعث آزردگى پسر گرديد اما در آن وقت قدرت اظهار آن نداشت بعد از دو سال از پدر التماس نمود كه من بعد آنچه از ممالك خراسان بسعى او مفتوح گردد به او تعلق گيرد و اين ملتمس مبذول افتاده در سنهء اودئيل از بلخ [ 376 
  ] لشكر بمشهد مقدس كشيده محاصره نموده در آن قضيه يتيم سلطان و امراء عبدالله خان كه در خراسان بودند حسب الامر بامداد او آمدند و بعد از آنكه آن بلدهء شريفه بحيطهء تصرف و تسخير او درآمد از جانب خود حاكم تعيين نمود و همچنين نيشابور و ترشيز و آنچه از محال خراسان بتدريج تسخير نمود از جانب خود حكام تعيين كرد و بعد از اين قضايا كمر همت بتسخير ولايت نسا و ابيورد و درون و باغباد و ساير محال كه ملك موروث نور محمد خان بن ابوالمحمد خان بن دين - محمد خان و طايفه اوزبكيه نايمان بود چست بسته آن ولايت را چنانچه سمت تحرير يافت بقبضهء تصرف درآورده نور محمد خان را از ملك موروث بيرون كرد از اين فتوحات كه او را دست داد طرح سلطنت انداخته شوكت و قدرتش روى در ازدياد نهاد و چون عبدالله خان يك پسر داشت و ميخواست كه در ايام حيات او صاحب قدرت و شوكت بوده باشد كه بعد از فوت او بنى اعمام و سلاطين اوزبكيه كه اليوم گردن بطوق فرمانبردارى دارند با پسرش منازعه نتوانند نمود در تربيت او ميكوشيد تا آنكه بيست هزار جوان كارآمدنى در ظل موكب او جمع شده كمال استقلال يافت و بخار نخوت و غرور بكاخ دماغش راه يافته نسبت به پدر در مقام عصيان درآمده پاى از دايرهء ادب بيرون نهاد و چون در وقتى كه عبدالله خان بر بلدهء بخارا مستولى شده بسلطنت رسيد اسكندر خان پدرش در حيات بود او بتوره و ماسانى چنگيزى اسم سلطنت بر پدر اطلاق نموده خطبه و سكه باسم او كرد اما بست و گشاد امور در قبضهء اختيار عبدالله خان بود و اسكندر خان از پادشاهى جز نامى نداشت او نيز گاهى از جهل و غرور ميگفت پدرم پير شده اولى اينست كه بطريق اسكندر خان در گوشه نشسته مهمات سلطنت را به من گذارد و چون معظم بلاد خراسان به تصرف او درآمده بود ميخواست كه كل الكاى خراسان تا بلخ و كنار آب جيحون او را صافى گردد مكررا طلب هرات از پدر كرد\r\n\r\n","description":"","footnote":"","page_name":" 549 ","page_number":175},
  {"content":"\r\n\r\nو مقبول نيفتاد از آزردگى ميگفت كه اگر پدرم هرات را به من نميدهد خود بر سر مير قلبابا رفته بقهر و غلبه ميگيرم و اين سخنان بعبدالله خان رسيده نسبت بپسر سوء مزاجى بهمرسانيد و هر چند همان يك پسر داشت كه وليعهد خود ميدانست اما از جهل و غرور او انديشيده ملاحظه داشت كه مبادا بيصبرى كرده اراده نمايد كه پدر را بىاختيار ساخته خود پادشاه شود و او در زمان حيات قطع نظر از سلطنت و پادشاهى نمايد بدين جهت در مقام كسر شوكت و اقتدار پسر درآمده او را از ترددات ملك گيرى منع كرد و بامراى خراسان پيغام داد كه ديگر بامر و نهى او التفات ننموده بهر طرف لشكر كشد رفاقت ننمايند و لهذا چند مرتبه كه عبدالمؤمن خان بتسخير سبزوار و بعضى محال خراسان كه در تصرف قزلباش بود آمد و از عراق حضرت اعلى شاهى ظل اللهى بمدافعهء او توجه ميفرمودند يتيم سلطان و برادران عبدالله خانى كه در خراسان بودند همراهى او نميكردند و چون مقرون برضاى پدر نبود او نيز ديگر كارى نتوانست ساخت و پدرش به او پيغام كرده بود كه ترك زياده روى نموده در بلخ به حال خود باشد و بالكائى كه به او داده شده قناعت نموده پاى در دامن ادب پيچد و نظر به حال من و پدرم اسكندر خان نكند كه او همچو من نميتواند بود و من همچو اسكندر خان نيستم .\r\nاما عبدالمؤمن خان دل از آرزوى ملك هرات برنميداشت و همواره در باب مير قلبابا عرايض شكايت آميز به پدر ميفرستاد و عبدالله خان پسر را در اين باب صاحب غرض دانسته التفاتى بسخنان او نمينمود و از اين مقدمات ميانه پسر و پدر غبار نقارى ارتفاع يافت .\r\nاما از جانبين در پرده داشته امرى كه مشعر بر خلاف باشد بحيز ظهور نميآوردند تا آنكه در سنه تخاقوى ئيل ست و الف عبدالله خان با خواص امراء و ندماء و مقربان از راه چهارجو بمرو آمده بسير و شكار مشغول بود و مير قلبابا كوكلتاش از هرات آمده خان را بآمدن هرات تكليف مينمود .\r\nدرين اثنا عبد المؤمن خان از بلخ با دو سه هزار كس بعزم ملاقات پدر بمرو آمد هر چند امراء عرض كردند كه با خان اندك مردمى همراهند و اعتمادى بجانب عبدالمؤمن خان نيست در ارك مرو نزول نموده لشكريان او را از دخول ارك مانع آيند و او را با معدودى در ارك رخصت كورنش دهند خان چندان حسابى ازو نگرفته قبول اين معنى ننمود و در باغ شاهم بى [ 377 
  ] نزول نموده با پسر در آنجا ملاقات كرد و عبدالمؤمن خان نيز مصلحت وقت در اطاعت و انقياد پدر دانسته در مقام تواضع و ادب بوده عذر تقصيرات خواست و باتفاق يكديگر چند روز در مرو و سرخس بسير و شكار پرداختند و مير قلبابا حسب الامر خان عبدالمؤمن خان را نيز تكليف سير هرات نموده پسر و پدر باتفاق بهرات آمدند و مير قلبابا بلوازم ميزبانى پرداخته طويهاى بزرگ سرانجام نموده بخان كلان و خان خرد پيشكشهاى لايق كشيد اما عبدالمؤمن خان از مير قلبابا همچنان آزردگى داشت و سخنان عتاب آميز خشونت انگيز نسبت به او بر زبان ميآورد و او را بتغلب و تصرف اموال ديوانى متهم داشته محمد باقى ديوان بيگى و جمعى را كه در مزاج عبداللّه خان راه سخنى داشتند تحريك مينمود كه در باب او و دوستى كه قزلباش مىكند سخنان بعرض رسانيدند اما عبدالله خان از غايت اعتمادى كه بمير قلبابا داشت اصلا گوش بسخنان ارباب غرض نداشت .\r\nالقصه عبد المؤمن خان در هرات از پدر التماس نمود كه مراجعت بمقر سلطنت از راه بلخ نموده چند روز در بلخ مهمان او باشد عبدالله خان ملتمس پسر را مبذول داشته رخصت داد كه ببلخ\r\n\r\n","description":"","footnote":"","page_name":" 550 ","page_number":176},
  {"content":"\r\n\r\nرفته بتهيهء اسباب ضيافت پردازد كه اينك رسيديم جمعى از ثقاة نقل نمودند كه عبدالمؤمن خان تختى مرصع از طلا و جواهرى كه در خراسان و بدخشان بدست آورده بود و نردبان سه پايه از نقره كه از آن نردبان بتخت برآيند ساخته ميگفت جهت پدرم ساخته‌ام كه چون بمهمانى من آيد براى او نصب نموده خود در پاى تخت به خدمت ايستم و آن را با ساير اموال و اسباب كه دارم پيشكش كنم .\r\nاما جمعى كه ازو خايف و هراسان بودند خصوصا مير قلبابا مىگفتند كه حيله اندوزى مينمايد و سخنان او فروغى از صدق ندارد و غرضش آنست كه پادشاه بىدهشت به منزل او درآيد و او پادشاه را در ارك بلخ نگاه داشته بىاختيار سازد و بر سلطنت ماوراء النهر و تركستان و خوارزم و بلخ و بدخشان و خراسان رقم اختصاص كشد .\r\nمجملا عبد الله خان بتحريك مير قلبابا و بعضى امرا بنابر مقدماتى كه مذكور شد ببلخ نرفته از همان راه چهارجو بسرعت و استعجال تمام عود نموده داخل بخارا شد و اينخبر بعبد المؤمن خان رسيده برو محقق گشت كه پدر به او بىاعتماد شده و اين مقدمات را ساخته و پرداختهء مير قلبابا دانسته ارادهء تسخير هرات نمود و با لشكر عظيم بخراسان آمده اول ببهانهء زيارت بمشهد مقدس معلى آمد و از راه هرات عود نموده چون بحوالى هرات رسيد كس نزد مير قلبابا فرستاده او را طلب داشت و خواست كه بلطايف الحيل او را بدست آورده هرات را متصرف كرد و مير قلبابا كه مرد عاقل روزگار ديده بود اين معنى را دريافته از ملاقات او ابا نمود و محقر پيشكشى بيرون فرستاده دروب شهر و قلعه را مسدود ساخته در مقام قلعه دارى شد عبدالمؤمن خان هر چند خواست كه بملايمت و حيله و تزوير دست در دامن مقصود زند مفيد نيفتاد خود روزى با پنج شش نفر از مقربان بپاى حصار آمده خواست بيواسطه با مير قلبابا مكالمه نموده او را فريب دهد ميسر نشد .\r\nچون تسخير قلعهء هرات به آسانى تيسير پذير نبود عبدالمؤمن خان صلاح در محاصره نديده قرين يأس و حرمان ببلخ بازگشت و مير قلبابا كس ببخارا فرستاده حقيقت حال به خدمت عبدالله خان عرض كرد عبدالله خان او را درين باب تحسين كرده جهت او جايزه و جلدو فرستاد بين الجمهور مشهور است كه عبدالله خان يكدسته تير و كمانى فرستاده پيغام كرد كه هر گاه عبدالمؤمن به خود سر بهرات آمده بپاى حصار آيد چشم او را نشان كرده اين تيرها را يك يك بجانب او اندازد و اين مقدمات باعث زيادتى كلفت پدر و پسر گشته روز بروز ميانهء ايشان اسباب وحشت آماده‌تر ميگشت تا آنكه شنيد كه عبدالله خان با معدودى از مير شكاران و قوشچيان و ندماء و مقربان و ارباب طرب از بخارا بسير و شكار بيرون آمده در باغ بزرگ حوالى قرشى طرح جشن و صحبت انداخته اكثر اوقات بعد از سير و شكار در آن باغ بفراغت مشغولست با خود قرار داد كه از بلخ ايلغار نموده چون برق و باد خود را به آنجا رسانيده آن باغ را كه عشرتگاه خان و مقربانست احاطه نموده بطلب خود فايز گردد با شاه محمد ايله چيان كه از مخصوصان و امراى معتمد و مشير او بود اين راز در ميان نهاده ببهانهء يورش جانب بدخشان لشكر جمع نموده پنجهزار كس كار آمدنى انتخاب كرد و از معبر ترمذ عبور [ 378 
  ] نموده بسرعت برق و باد روى به آن طرف نهاد شاه محمد ايله چيان هميشه در خدمت عبدالله خان بدوستى و بدآموزى پسرش مطعون بود و ميگفت كه بتحريك و اغواى او اين اعمال از پسرم بظهور ميرسد درينوقت شاه محمد مذكور بجهة رفع مظنه حلال نمكى خان كلان منظور داشته معتمدى فرستاده او را از ما فى الضمير پسرش آگاهى داد عبدالله خان در وقتى كه بزم پادشاهانه آراسته با ندماء و مطربان\r\n\r\n","description":"","footnote":"","page_name":" 551 ","page_number":177},
  {"content":"\r\n\r\nبصحبت و شادكامى مشغول بود خبر آمدن پسر بايلغار به او رسيد چون با معدودى بعزم سير و صحبت آمده لشكرى همراه نداشت بمدافعه و محاربه پيش نتوانست آمد يراق و اسباب و خيمه و خرگاه بجا گذاشته با اسبان باد رفتار روى توجه ببخارا آورد و سه فرسخ مسافت طى كرده بود كه عبدالمؤمن خان بباغ مذكور رسيد و اصلا ملتفت يراق و اسباب نشده از عقب خان ايلغار كرد كه شايد در راه او را بدست آورد اما بگرد او نرسيد و عبدالله خان بسرعت برق و باد خود را ببخارا انداخته دروب شهر را مسدود ساخت عبدالمؤمن خان چون دانست كه پدر همعنان شمال و صبا طى مسافت نموده به او رسيدن ممكن نيست عنان از ايلغار باز كشيده بآهستگى ببخارا آمد چون تير مدعاى او بر هدف مراد نيامد در بيرون شهر نشسته كس به خدمت پدر فرستاد كه چون شوق ملازمت غالب بود و بحدود قرشى تشريف آورده ببلخ نزديكتر شده بودند مقيد برخصت نشده بعزم پاى بوس آمدم اكنون التماس دارم كه رخصت دخول شهر و كورنش ارزانى دارند و همه روز شفعاء انگيخته استدعاى كورنش ميكرد عبدالله خان اعتماد نمينمود و رخصت نميداد از صحيح القولى استماع شد كه درين قضيه عبدالله خانرا بنوعى شعلهء غضب دربارهء پسر اشتعال يافته بود كه مكررا اظهار ميكرد كه اى عبدالمؤمن اگر از عمر امان يابم چنان نكنم كه تو اسب خود را زين ميكرده باشى مرد نباشم و اعراض بر او مستولى شده دست بر سر ميكوفت و با خود خطاب ميكرد كه اى عبدالله بعد از شصت و پنجسال كه گوى مردانگى از عرصهء جهان ربودى آخر از شاشهء خود گريخته بدنام عالم شدى و يرليغ بجانب سمرقند و تاشكنت و اطراف ممالك فرستاده لشكرها طلب داشت و عبدالمؤمن خان هر چند سعى نمود و قسم نامه‌ها به خدمت پدر فرستاد كه مظنهء خان به اين فرزند غلط است التفاتى نميكرد .\r\nمجملا عبدالمؤمن خان چون بمطلب خود نرسيد و برو ظاهر شد كه شاه محمد ايله جيان افشاى راز او نموده بود او را در همانجا بسياست رسانيد و بتحقيق پيوست كه حسب الفرموده عبدالله خان لشكر عظيم از همه طرف روى ببخارا دارند خوف و هراس برو مستولى شده روى به طرف بلخ آورد و بعد از رفتن او لشكرها از اطراف و جوانب ببخارا رسيده در موكب خانى جمع شدند عبدالله خان در كمال قدرت و استقلال بعزم تأديب و گوشمال پسر از بخارا بيرون آمده روانهء طرف بلخ شد و عبدالمؤمن خان مضطرب الحال بكنار آب رسيده ميخواست كه عبور نمايد در اين اثناء شاهم بى كه حاكم مرو بود و از عبدالله خان رنجش داشت و از مرو قصد ملازمت عبدالمؤمن خان نموده بود رسيد و او را از رفتن بلخ منع نموده اغوا كرد كه لشكرهاى خود را كه در بلخ‌اند جمع نموده در كنار آب مستعد قتال كرد و عبد المؤمن خان بصوابديد او عمل نموده در كنار آب پاى ثبات استوار داشته توقف نمود عبدالله خان كوچ بر كوچ بر سر او ميآمد او را به قصد محاربه شنيده در آمدن متأمل شد ريش سفيدان و مشايخ ماوراء النهر پاى در ميدان اصلاح نهاده هر دو را بسخنان موعظه آميز از اين اراده منصرف ساختند عبدالله خان شاهم بى را با دو سه كس كه مادهء فساد ميدانست طلب داشت عبدالمؤمن خان آن جماعت را پيش پدر فرستاده و عبدالله خان را سياست نموده بازگشت و هر دو بسلامت بمقر دولت خود مراجعت نمودند از صحيح القولى مسموع شد كه او از عبدالله خان نقل ميكرد كه بعد از اين قضيه مكرر ميگفت در مدت عمر در معارك و محاربات عظيم فيروز بخت آمده هرگز پشت بدشمن ننمودم عبدالمؤمن خان كه از عمر و دولت تمتع مبيناد در آخر عمر گرد عار فرار بر روى روزگار من بيخت و چون عقوق و عصيان نسبت به پدر ظاهر ساخت آخر بنفرين پدر گرفتار آمده از عمر و دولت تمتعى نديد چنانچه از كلام آينده بوضوح مىپيوندد .\r\nبالجمله چون اخبار مخالفت و نزاع پدر و پسر در تركستان شيوع يافت [ 379 
  ] سلاطين قزاق\r\n\r\n","description":"","footnote":"","page_name":" 552 ","page_number":178},
  {"content":"\r\n\r\nكه از صولت و سطوت او جز بادب زندگانى نميكردند سر بطغيان برآوردند از آن جمله توكل سلطان قزاق اسم خانى بر خود اطلاق كرده با لشكر عظيم بر سر تاشكنت آمد و عبد الله خان او را شايستهء مقابلهء خود نديده سلطانان اقربا و امراى ثغور ممالك و لشكريان خود را بمدافعهء او نامزد نمود در ما بين تاشكنت و سمرقند ميانهء آن دو گروه حربى عظيم اتفاق افتاده لشكر عبدالله خان كه از بدايت جلوس الى غاية در جميع معارك فيروز جنگ بودند درين معركه شكست خورده اكثر امرا و معارف سپاه عبدالله خان و چند نفر از سلطانان اقرباى او بقتل آمده بقية السيف شكسته و پريشان حال ببخارا آمدند و اين معنى علاوهء كدورت و پريشانى خاطر او كه از اطوار پسر داشت گرديده همت بتدارك آن گماشت و كس بطلب مير قلبابا كوكلتاش بهرات فرستاده هميشه درين فكر بود كه لشكرها جمع كرده جبر آن شكستگى نمايد بعد از آن مير قلبابا و اجتماع عساكر متوجه دفع فتنه و انتقام توكل خان گشته بجانب سمرقند نهضت نمود و در آنجا از غايت اعراض كه از مخالفت و نفاق پسر و چيرگى لشكر قزاق داشت مزاجش از جادهء اعتدال منحرف گشته پهلو بر بستر ناتوانى نهاده و عاقبت وديعت حيات بمقتضاى اجل سپرد .\r\n\r\nذكر فوت عبدالله خان و جلوس عبد المؤمن خان پسر او و اختتام احوال سلاطين اوزبكيه كه بعد از عبد الله خان پاى بر مسند دولت نهادند\r\nدر اواخر تخاقوى ئيل ست و الف كه عبدالله خان در خط سمرقند بيمار گشته صاحب فراش گرديد هر چند اطباء معالجه و مداوا كوشيدند مفيد نيفتاد و محمد باقى اتاليق ديوان بيگى كه از ساير امراى عبد الله خان بمزيد شوكت و اقتدار امتيازى داشت اگر چه از عبد المؤمن خان خايف و هراسان بود و اعتمادى بجانب او نداشت اما چون ميدانست كه با وجود پسر صلبى بسلطنت برادرزادگان اتفاق نمودن خلاف عقيدهء مردم و تمشيت پذير نيست طوعا او كرها بسلطنت او راضى شده در مقام دولتخواهى درآمد و در خفيه كس فرستاده او را از بيمارى پدر و اينكه مرض علاج پذير نيست خبر داده بآمدن سمرقند ترغيب كرد و در آن هنگام مير قلبابا در سمرقند بود و چون در اثناى گزارش قضاياى خراسان و ماوراء النهر اسم مير قلبابا مكررا مذكور شد لازم نمود كه برخى از احوال مشار اليه و اختتام حال او بنوعى كه از ثقات آن ولايت مسموع شده در رشتهء تحرير كشد مشار اليه سمرقندى الاصل و مادرش دايه عبدالله خان شده او را شير داده بود بعرف اوزبكيه و چغتاى برادر رضاعى را كوكلتاش ميگويند بدينجهة او كوكلتاش عبدالله خان بود\r\n\r\nذكر احوال مير قلبابا\r\nو به قدر كسب فضايل و كمالات نموده بنظم اشعار زبان ميگشود در هدايت حال كه عبد الله خان در ماوراء النهر لواى سلطنت و جهاندارى برافراخت از مير قلبابا انواع خدمات و جانسپارى بمنصهء ظهور رسيده و ميرسيد تا آنكه از آثار رشد و كاردانى و حقوق خدمات نوازش تربيت يافته يوما فيوما اعتبارش مىافزود و چنانچه عالى منصب صدارت با امارت جمع داشت و چند سال در كمال عظمت و اقتدار بحكومت هرات قيام نموده با مردم آن ولايت معاش سنجيده و سلوك پسنديده ميكرد و هميشه بالتفات جناب خانى محسود جميع امراء\r\n\r\n","description":"","footnote":"","page_name":" 553 ","page_number":179},
  {"content":"\r\n\r\nو اركان دولت بود .\r\nبالجمله چون عبدالله خان در آن بيمارى از صحت خود مأيوس گشته بود از غايت اشفاق و التفاتى كه بمير قلبابا داشت و ميدانست كه عداوت عبد المؤمن خان با او در چه مرتبه است رخصت انصراف به او ارزانى داشت و گفت تا هنوز قطع رشته حيات من نشده روانه شده خود را بقلعهء هرات رسان كه از آسيب عبدالمؤمن خان ايمن گردى و در آنجا بهر چه مصلحت دانى چنان كن مشار اليه از خدمت پادشاه مرخص گشته اظهار كرد كه خان مرا بخدمتى مأمور ساخته و با پسران و ملازمان كه همراه داشت سوار شد كه روانه شود محمد باقى اتاليق ديوان بيگى كه از قضيه آگاه بود بمظنهء آنكه مبادا عبدالمؤمن خان برفتن مير قلبابا او را مؤاخذه نمايد در مقام ممانعت درآمد مير قلبابا چون ديد كه در اينوقت كه مردم از حيات خان مأيوس شده‌اند ستيزه با او نميتواند كرد اول به خدمت خان رفت كه از او استعانت جويد چون بر سر بالين خان [ 380 
  ] آمد حال او را دگرگون يافت و مشاهده نمود كه اطبا دست از معالجه داشته‌اند و او را شعورى نمانده بالضروره با محمد باقى اتاليق ملايمت آغاز نهاده و بچرب زبانى و سخنان عاقلانه او را از\r\n\r\nفوت عبدالله خان پادشاه ماوراء النهر\r\nممانعت باز آورده خاطر نشان او كرد كه صلاح ما و تو هر دو در رفتن منست چه عبدالمؤمن خان همچنانكه به من بىالتفاتست با تو هم هست ما را هر دو گريبان بدست او دادن از عقل دور است و تا من در قلعهء هرات باشم ما فى الضمير خود را نسبت به تو و هيچيك از دولتخواهان عبداللّه خان بظهور نميتواند آورد و چون اين معنى در عالم معامله دانى راه به جائى داشت محمد باقى ديوان بيگى برفتن او راضى شده با يكديگر عهد و شرطى چند كرده بيرون آمده سوار شد و در وقت رفتن او عبداللّه خان وديعت حيات بمتقاضى اجل سپرده بود اما او در بيرون اظهار آن به كسى نكرد و از ملازمان او احدى خبر نداشت اما از غايت اعتماديكه مولانا قرا كه از امراى تابين مير قلبابا و تربيت يافتگان او بود داشت فوت خان را با او در ميان نهاده بود چون بكنار رود جيحون رسيده لحظهء به جهت آوردن كشتيها توقف نمودند دو سه كس از كشتيبانان برو سلام كرده تفحص احوال خان كردند مير قلبابا بىاختيار شروع در گريه كرد و حقيقت حال بر همه كس ظاهر شد مولانا قرا با بعضى ملازمان ديگر مواضعه نموده گفت كه اين مرد از پادشاه ميگريزد و بميان قزلباش يا چغتاى خواهد رفت ما با او بكجا ميرويم در وقتى كه مير قلبابا خواست بكشتى درآيد مولانا قرا گفت كه عبداللّه خان از عالم رفته و حالا پادشاه اوزبك عبدالمؤمن خان پسر اوست شما تا او را ملازمت نكنيد و از جانب او بحكومت هرات منصوب نشويد و منشور او در دست نداشته باشيد شما را در قلعهء هرات نخواهند گذاشت اولى اينست كه بر سمت راه بلخ روانه شده بكورنش پادشاه مشرف شويم مير قلبابا خواست كه بسخنان معقول خاطر نشان او نمايد كه درينوقت ديدن او مصلحت نيست معلوم كرد كه جميع ملازمان با يكديگر اتفاق كرده همين سخن ميگويند مولانا قرا صريحا گفت كه اگر شما خلاف اين راى خواهيد كرد اين جماعت شما را گرفته محبوس به خدمت خان خواهند برد مير قلبابا غلوى مردم در اينباب ديده هر چند دست و پا زد فايده نكرد و آن جماعت او را برفتن مجبور ساخته روى بدرگاه عبدالمؤمن نهادند و مير قلبابا بالضروره قطع نظر از ملك و مال بلكه حيات كرده محبوس - وار روانهء آن صوب شد و در وقتى كه عبدالمؤمن خان از بلخ بيرون آمده روانهء سمرقند بود مير قلبابا را بردند و او در اوان حال از آمدن مشار اليه اظهار بشاشت و خرمى كرده انواع التفات كرد و مير -\r\n\r\n","description":"","footnote":"","page_name":" 554 ","page_number":180},
  {"content":"\r\n\r\nقلبابا معروض داشت كه تقصيرى كه تا غايت در مواد خدمتكارى واقع شده به جهت رعايت نمكخوردگى و پاس حقوق ولينعمت بود بعد اليوم حضرت خان ولينعمتند آنچه از دست آيد در خدمتكارى و جانسپارى تقصيرى نخواهد بود اما مولانا قراحسن خدمت خود ظاهر ساخته عرض كردند كه او ميخواست بهرات رود و قلعهء هرات را استحكام داده لواى مخالفت افرازد و ما او را بعنف و اكراه آورده‌ايم مجملا عبدالمؤمن خان در مقام انتقام درآمده گيرانيد اول بتفحص اموال و اسباب او پرداخت از\r\n\r\nكشته شدن دو پسر مير قلبابا بامر عبدالمؤمن خان\r\nمردم خراسان استماع شده كه از اموال مير قلبابا تا پنجاه هزار تومان در خراسان و ماوراء النهر بحصول پيوست و بعد از اخذ تفصيل اموال در مقام سياست درآمده فرمود كه هر دو پسر او را در برابر پدر بطريق گوسفند ذبح كردند و گفت قتل پسران در مذاق پدران تلخ مىباشد يا نه پس تو چگونه در ميان من و پدرم فساد كرده ميخواستى كه پدر مرا ضايع كرده از پا درآورده بعد از قتل پسران چنين مسموع شد كه خود تيرى بر سينهء او زد ديگران باتمام كارش پرداختند و بعقوبت تمام كشته شد و در اول حال سليمان يساول را بحراست هرات فرستاده بعد از آن حكومت آن ولايت را بحاجى بى كه از ملازمان دولتخواه او بود روانه نمود و او بسرعت و استعجال بهرات رسيده به چهار بالش حكومت تكيه زد .\r\n\r\nقتل مير قلبابا\r\nاكنون بر سر احوال عبدالمؤمن خان باز گرديم در وقتى كه فرستاده‌هاى محمد باقى اتاليق متعاقب يكديگر ببلخ رسيدند و او را از بيمارى پدرش و خرابى احوال او خبر دادند از مبالغهء كه محمد باقى اتاليق درآمدن او به زودى كرده بود بفكرهاى دور افتاده چون بامراى عبد الله خان به جهت مخالفتى كه در زمان حيات پدر به او كرده بودند بىاعتماد بود [ 381 
  ] در رفتن سمرقند عاجلا تأخير مينمود .\r\nبالجمله باحضار عساكر خود فرمان داده با غلبه و ازدحام تمام از بلخ بيرون آمده بتأنى طى مسافت مينمود و كسان پيشتر فرستاده منزل به منزل مترصد اخبار بود و شهرت داده بود كه پدرم بيمار است بعيادت او ميروم همان روز كه فوت عبداللّه خان در سمرقند شيوع يافت چند كس جهة رسانيدن اين خبر روانهء اردوى عبدالمؤمن خان شدند كه بمژدگانى بهره‌مند گردند كسى كه اول رسيد مژده داد اعتماد نكرده آن شخص را گيرانيده فرمود كه زبان او را از كام او بيرون آرند اما بفعل نيامد .\r\nشخص دويم كه رسيد مژده داد دانست كه وقوع دارد به او هم اعراض كرده گفته بود كه خبر فوت پدرانرا بپسران آسان آسان نميتوان گفت شما چرا بىتأمل به من خبر داده خاطر مرا محزون ميسازيد و گريه‌هاى شادمانى ميكرد اما از بشاشت و خرمى در پوست نميگنجيد .\r\nشخص سيم كه آمده خبر رسانيد و اتفاق محمد باقى ديوان بيگى و ساير امراء را بسلطنت خود شنيد ترك خوددارى كرده مجلس عالى پادشاهانه آراسته بر تخت سلطنت جلوس كرد و نقاره‌هاى شادمانى باسم او بنوازش درآوردند .\r\nاما همچنان بتأنى ميرفت روز بروز امراء و عساكر اوزبكيه از اطراف و جوانب باستقبال شتافته كورنش مينمودند در اثناى طريق شنيد كه هزاره سلطان برادر زادهء عبدالله خان كه در حدود\r\n\r\n","description":"","footnote":"","page_name":" 555 ","page_number":181},
  {"content":"\r\n\r\nسمرقند و تاشكنت بود لقب خانى بر خود نهاده مخالفت عبدالمؤمن خان اظهار مينمايد و دوستم سلطان و اوزبك سلطان كه از اقرباى اويند اطاعت و انقياد هزاره خان نموده لشكرهاى تاشكنت و سمرقند در ظلال اعلام دولت او مجتمعند عبدالمؤمن خان پادشاه سفاك خونريز و بقساوت قلب موصوف بود و باقرباء و بنى اعمام توجهى نداشت و ايشان را خار گلزار دولت ميدانست هزاره خان و اقرباء و خويشان چون بر اطوار او اطلاع داشتند و از آنچه ميانهء او و پدرش واقع شد قياس حال خود ميكردند بجهة حفظ جان خود و فرزندان در مقام خلاف او شده بودند .\r\nبالجمله عبدالمؤمن خان در كمال عظمت و اقتدار بخطهء سمرقند درآمده پاى بر مسند جهانبانى نهاد و با لشكرهاى بلخ و بخارا و قرشى و سمرقند و آن حدود دفع فتنهء هزاره خان را وجههء همت ساخته بجانب تاشكنت رفت و ايشان بمحاربه پيش آمده بين الجانبين حربى صعب اتفاق افتاد چون اكثر خلايق ميل بجانب عبدالمؤمن خان كرده بودند ايشان منهزم گشته بدست درآمدند و عبد المؤمن خان ايشان را با فرزندان ذكور از پاى درآورده در قطع صلهء رحم دقيقه فرو گذاشت نكرد و حكومت سمرقند را بمحمد باقى ديوان بيگى داده بر هر محل حكام تعيين كرده مظفر و منصور ببخارا مراجعت نمود و سلاطين زاده‌هاى قزاق و حكام اطراف كس به خدمت او فرستاده اظهار اطاعت و انقياد كردند و در بخارا نيز از اقربا و بنى اعمام و خويشان بهر كس مظنهء رشد و قابليت و شايستگى امور دنيا داشت از پاى درآورد .\r\nمجملا دود از دودمان خود برآورد سواى پير محمد سلطان نامى كه مرد كوكنارى درويش بود و هميشه از كمال فقر و نامرادى در كوكنار خانه‌ها بسر ميكرد و او را قابل كشتن نميدانست و دو سه طفل ديگر هيچ صاحب وجودى از اقرباى عبدالله خان زنده نگذاشت و از بخارا با لشكر عظيم بارادهء يورش خراسان روانه بلخ گرديد .\r\n\r\nذكر كشته شدن عبدالمؤمن خان و جلوس پيره محمد خان در بخارا و عبدالامين خان در بلخ و سوانح آن ايام از گردش چرخ مينا فام\r\nعبدالمؤمن خان چون در امر سلطنت استقلال يافت بعضى اوقات عموما بامراى عبدالله خانى مخاطبات عتاب آميز نموده سخنان كنايه آميز ميگفت جمعى كه گمان عداوت او به خود داشتند بفكر خود افتاده گمان بردند كه چون او ببلخ ميرسد نسبت بايشان مكنون خاطر خود را بفعل خواهد آورد عبدالصمد بهادر امير آخور عبدالله خان و محمد قلى بهادر سخت كمان كه از يكه جوانان شجاع بود متقبل قتل او گشته با يكديگر مواضعه نموده در كمين فرصت نشستند .\r\nعبدالمؤمن خان بجهة اشتداد گرمى هوا شب كوچ ميكرد و در سوارى ايشيك آقاسيان و شقاولان و اهل خدمت يك تير پرتاب پيشتر و امراء و چهرگان و ساير لشكريان يك تير پرتاب پستر ميرفتند و او در اين ميان با جلوداران و دو سه [ 382 
  ] چهره خدمتكاران و چند نفر از ندماء و مطربان طى مسافت\r\n\r\n","description":"","footnote":"","page_name":" 556 ","page_number":182},
  {"content":"\r\n\r\nمينمود شبى از شبها كه از پهلوى ديهى ميگذشتند عبد الصمد بهادر و محمد قلى بهادر به ديوار بست آن ده در آمده در كنار راه پس ديوارى نشسته كمانها بر سر چنگ آورده انتظار ورود او داشتند بعد از آنكه مردمى كه از پيش ميروند گذشتند عبدالمؤمن خان با چند نفرى كه همراه بودند چون بمحاذى كمينگاه رسيدند هر دو در روشنائى مشعل شصت گشادند از قضاى الهى تير هر دو بر هدف مقصود رسيده خطا نشد او از اسب غلطيده ايشان با شمشيرهاى آخته بسر او رسيدند مشعل - داران مشعل را ريخته گريختند ندماء و مطربان كه مردمان تازيك بودند از بيم شمشير سر خود گرفتند و ايشان فى الفور سر او را جدا كرده يك كس از چهره‌ها بر او ايستاده بود او را هم پاره پاره كردند و سوار شده رو ببخارا آوردند .\r\nبعد از لحظه كه مردم عقب رسيدند او را در سر راه كشته ديدند بعضى از امراء مثل عبدالسميع بهادر مير آخور و ديگران كه از مقدمه واقف بودند همانشب روانه بخارا شدند اما اكثر مردم در آن شب اطلاعى نيافته صباح كه باردو رسيدند و از خان اثرى ظاهر نشد تصور مردم آن بود كه خان صبح به شكار رفته تا آنكه مردمان از عقب صورت حال باز نمودند و فترت و آشوب عظيم در ميانه اهل اردو پديد آمد امراء و لشكريان دو گروه شدند ملازمان قديم عبدالمؤمن خان و امراى بلخ از خزاين و احمال اثقال او آنچه توانستند برداشته روى توجه ببلخ آوردند و امراى عبدالله خان و لشكر بخارا اكثر بيوتات او را غارت نمودند و ببخارا بازگشتند و چون كسى كه شايستهء سلطنت بوده باشد در بخارا نبود ناچار بسلطنت پير محمد خان كه افراط نشاء كوكنار او را به كار آمده از تلاطم امواج بحر غضب عبدالمؤمن خان بكنار افتاده بود راضى شده اسم سلطنت و خانى بر او اطلاق كرده خطبه و سكه بنام او نمودند و صورت حال بمحمد باقى ديوان بيگى كه در سمرقند بود اعلام دادند و امراى عبدالمؤمن خان ببلخ رسيده بعضى اراده نمودند كه پسر عبدالمؤمن خان را كه طفل دو ساله است بجاى پدر در بلخ پادشاه كرده الكاى و مملكتى كه در تصرف عبدالمؤمن خان بود از كنار آب جيحون تا سرحد قزلباش ضبط نموده از كشندگان او انتقام كشند بعضى ديگر خلاف اين رأى اختيار نموده گفتند كه طفل دو ساله شايستهء سلطنت ما نيست ما را جوان كار آزمودهء ميبايد كه با اعادى مقاومت تواند نمود .\r\nجانى بيك سلطان خواهر زادهء عبدالله خان را كه پدر دين محمد خان و باقى خان است عبدالمؤمن خان گرفته محبوس بود چون پسران او در خراسان حاكم بعضى محال بودند اراده كردند كه او را بيرون آورده زمام سلطنت بلخ و خراسان را در قبضهء اقتدار او نهند و همگى بدين كنكاش عمل نموده سلطنت جانى بيك سلطان در خاطرشان رسوخ يافته بود از تقديرات ايزدى زوجهء عباد الله سلطان برادر عبدالله خان كه بعد از فوت او بحبالهء عبدالله خان درآمده بود و يك دختر از عباد الله سلطان داشت كه در حبالهء عبدالمؤمن خان بود و در خانهء او فوت شد ببلخ آمد عادل باى و يار محمد ميرزا و بعضى ريش سفيدان بديدن او رفته او را از قرارداد خود آگاه كردند او انكار اين معنى نمود ريش سفيدان عرض كردند كه چون پسر عبدالمؤمن خان طفل است و ديگرى از دودمان سلطنت نيست لاعلاج بسلطنت او بجهة خواهر زادگى عبدالله خان راضى شده‌ايم .\r\nآن بانوى عظمى گفت كه از دودمان پادشاهى پادشاهزاده قابل و سزاوار سلطنت هست ايشان استفسار نمودند گفت كه شوهرم عبادالله سلطان پسرى از جاريه داشت عبدالامين نام و بعد از\r\n\r\n","description":"","footnote":"","page_name":" 557 ","page_number":183},
  {"content":"\r\n\r\nشوهرم چون مادرش فوت شد من او را محافظت نمودم و از خوف عبدالمؤمن خان كه كمر بقتل اقربا و بنى اعمام بسته بود من او را تا غايت در لباس دختران پرورده نگاه داشته‌ام و پس ايشان را تعجب دست داد چه هرگز نشنيده بودند كه عبادالله سلطان را پسرى باشد .\r\nآن مخدره بعد از آنكه ايشان را قسم داد كه با او غدر ننمايند همان ساعت او را ملبس به لباس نسوان بيرون آورده بديشان نمود هر چند ميدانستند كه اين حكايت از صدق فروغى ندارد اما چون جوان قابل رسيدهء به نظر درآمد و اسم برادر زادگى عبد الله خان در تمشيت امور سلطنت بسيار دخيل بود راضى به اين معنى شدند و همانروز او را بحمام برده موى سرش كه بطريق گيسو دراز بود تراشيده به لباس ذكور ملبس ساختند و اسم خانى بر او اطلاق نموده بر مسند سلطنت [ 383 
  ] نشانيده جميع امراء بلخ كورنش نمودند و از خزاين و اسباب سلطنت و پادشاهى عبدالمؤمن خان و آنچه در بلخ موجود بود بقبضهء تصرف او درآمد بانوى عظمى زمام رتق و فتق امور را در قبضهء اقتدار خود گرفت و امراء و ريش سفيدان بيصلاح و مشورت او هيچ مهمى فيصل نميدادند سبحان الله اين چه بوالعجبيهاست كه از شعبده بازيهاى فلك لعبت باز از پس پردهء غيب بعرصهء ظهور ميآيد .\r\nالحاصل چون اخبار بخارا و جلوس پير محمد سلطان مسموع اوزبكيه بلخ گرديد برأى و صلاح عفيفه مذكوره بامراى بخارا بساط مخالفت را در نورديده از جانب عبدالامين خان مكتوب اخلاص آميز به پير محمد خان نوشته او را تهنيت و مباركباد جلوس خانى گفتند و التماس نمودند كه عبدالامين خان را فرزند خود دانسته بطريق زمان عبداللّه خان و عبدالمؤمن خان هر يك در مقر دولت خود متمكن بوده بمعاونت يكديگر به دارائى مملكت مشغول باشند كه بيگانگان را مجال مداخلت نبوده باشد امراى بخارا از مخدرات استار سلطنت آن دودمان تحقيق حال نمودند همگى متفق اللفظ گفتند كه عباد اللّه سلطان را هرگز پسرى نبود و اين معنى قرع سمع هيچكس از مردم بيرون و اندرون و محرم و نامحرم نشده و اين مكر و تدبيريست كه از زوجهء عبادالله سلطان بظهور آمده اما عقلا و ريش سفيدان به جهت آنكه مردم را به خود رام سازند تصديق مينمودند و بمصلحت وقت انكار اين معنى نكردند و از جانب پير محمد خان يرليغ به او نوشته فرزند خطاب كردند و شكر اين عطيه گفته اظهار بشاشت و خرمى نمودند و مملكت عبدالمؤمن خانى را بر او مسلم داشتند مشروط بر آنكه در بلخ بنام او سكه نزند و در خطبه اسم پير محمد خان را بر اسم خود مقدم دارد .\r\nچون منشور دولت ايشان برقم توتى الملك من تشاء آرايش نيافته بود مهم هيچكدام تمشيت نپذيرفت و در همان چند روز بساط دولت ايشان در هم نورديده گشت چنانچه از سياق كلام آينده بظهور مىپيوندد .\r\n\r\nذكر احوال خراسان و جلوس دين محمد خان در هرات بر مسند سلطنت و اختتام احوال او و ارتفاع لواى دولت باقى خان برادرش در ماوراء النهر\r\nسابقا سمت گزارش يافت كه يتيم سلطان بن جانى بيك سلطان خواهر زادهء عبداللّه خان\r\n\r\n","description":"","footnote":"","page_name":" 558 ","page_number":184},
  {"content":"\r\n\r\nبا برادران در بعضى محال خراسان به حكم يرليغ حكومت مينمودند و تا ميانهء عبدالمؤمن خان وحشت و نزاع پديد آمده بود ايشان بملاحظه حقوق تربيت عبدالله خان اطاعت عبدالمؤمن خان نميكردند و بامر و نهى او زياده التفاتى نمينمودند .\r\nبعد از فوت عبدالله خان كه عبدالمؤمن خان در سلطنت و پادشاهى استقلال يافت و قطع رشتهء حيات اقرباء و بنى اعمام نموده جانى بيك سلطان پدر ايشان را گرفته محبوس كرد و خوف و دهشت بر ايشان استيلاء يافته التجا بسايهء دولت حضرت اعلى شاهى ظل اللهى آورده بوسيلهء گنجعلى خان حاكم كرمان دست در فتراك امداد و معاونت قزلباش زده يوسف بهادر قوش بيگى خود را به جهت عرض اخلاص به خدمت اشرف فرستاده و باستظهار معاونت و همراهى منسوبان دولت قاهرهء شاهى در خراسان كوس مخالفت عبدالمؤمن خان كوفته خواست كه بلطايف الحيل قلعهء هرات را كه تخت خراسان است بدست آورد به اين عزيمت با اندك مردمى بحوالى هرات آمد و امراى اوزبكيه كه در هرات بودند با وجود كثرت جنود قدرت بيرون آمدن ننموده قلعه كشيده در مقام مخالفت شدند و او چون راه بقلعه نيافت اطراف و جوانب هرات را غارت نموده بازگشت .\r\nدر همان ايام مرتبه ديگر با دو هزار كس بر سر فراه آمده قلعه فراه را گرفت و همچنين اسفزاز را بتحت تصرف درآورده عزيمت هرات كرد حاجى بىحاكم ولايت هرات در شهر توقف نموده ملا قرا و سيد محمد سلطان را با دو هزار كس بمقابلهء او فرستاد ايشان تا پل مالان آمده كس نزد يتيم سلطان كه در اسفزاز بود پيغام دادند كه ترك بىاعتدالى كرده باز گردد و الا محاربه را آماده باشد مشار اليه به اين سخن التفات ننموده از اسفراز ايلغار نموده بزيارتگاه هرات رسيده مستعد محاربهء آن جماعت شد و ملا قرا و سيد محمد سلطان صف سپاه آراسته در مقابلهء او ايستاده هنوز از جانبين دست باستعمال آلت قتال نبرده بودند كه از جانب بلخ و بخارا [ 384 
  ] قاصدان معتمد رسيده خبر كشته شدن عبدالمؤمن خان بهرات رسانيدند حاجى بى در بحر تحير و انديشه غوطه خورده چون آوازهء توجه موكب همايون حضرت اعلى شاهى ظل اللهى و حركت عساكر منصورهء قزلباش بخراسان رسيده بود و در ماوراء النهر از نژاد سلاطين كسى كه شايسته پادشاهى باشد گمان نداشت و با اين حال با يتيم سلطان مقاومت نميتوانست كرد .\r\nاعيان اوزبكيه هرات مضطرب گشته قرار دادند كه يتيم سلطان را كه بشجاعت و دلاورى اتصاف دارد بهرات آورده او را لقب ارجمند خانى ملقب سازند و امراى خراسان همگى بر سر او جمعيت\r\n\r\nجلوس يتيم سلطان كه دين محمد خان است بسلطنت در هرات\r\nنموده بحراست مملكت مشغول گردند و همگى صلاح خود را در اطاعت و انقياد او دانسته حاجى بى در همانروز كس نزد او فرستاده از اين حال خبر داد يتيم سلطان كه بعد از اين بدين محمد خان تغيير خواهد يافت بعد از تحقيق اين خبر مسرت اثر كلاه شادمانى بر تارك اقبال كج نهاده بخار نخوت و غرور بكاخ دماغش راه يافته قرار سلطنت و پادشاهى به خود داد ملا قرا و سيد محمد سلطان كه با او اظهار عناد و بىاندامى نموده بودند از واهمه فرار نموده لشكريان به او پيوستند و حاجى بى با اشراف و اعيان شهر و عظماى اوزبكيه كه در آنجا بودند بىاسلحه و يراق باستقبال او شتافته در پل مالان بملازمت رسيدند و پيش او زانو زده كورنش نموده و در ركاب عالى او به شهر آمدند .\r\n\r\n","description":"","footnote":"","page_name":" 559 ","page_number":185},
  {"content":"\r\n\r\nاما در آن روز ساعت بد و قمر در طريقهء محترقه بود و دين محمد خان از خوف آنكه مبادا صورتى ديگر روى نمايد مقيد بنيك و بد ساعت نشده در آن ساعت نحس داخل شهر شد و در باغ شهر كه محل نزول سلاطين است نزول كرده طرح سلطنت انداخت يرليغها باستمالت سادات و ارباب و اهالى به اطراف و جوانب خراسان و مستحفظان قلاع و بلاد فرستاد و چون يار محمد خان پدر كلان او از سفر حج آمده همراه بود بتورهء چنگيزى اسنيت را منظور داشته اسم پادشاه برو اطلاق نموده خطبه و سكه بنام او كرد و امراى خراسان بقدم اطاعت و انقياد پيش آمده بر سر او جمعيت نمودند و او طرح آشنائى كه با حضرت اعلى شاهى نموده بود بر طاق نسيان نهاده در مقام ضبط ممالك خراسان درآمد و هر يك از امراء و اعيان اوزبك را فراخور حال بمناصب عاليه اختصاص داده فارغ البال بر چهار بالش سلطنت تكيه زد .\r\nشعر\r\n خوش گرفتند حريفان سر زلف ساقى * گر فلكشان بگذارد كه قرارى گيرند \r\nدر اول حال كه كشته شدن عبدالمؤمن خان و آوازهء توجه لشكر قزلباش بخراسان رسيد بنوعى اوزبكيه خراسان را متلاشى ساخته بود كه همگى راه صواب گم كرده انديشه‌هاى تباه و فكرهاى بيحاصل نموده حفظ حال خود در آن تصور مينمودند از جمله سليمان يساول كه از امراء معتبر اوزبكيه و در آنوقت حسب الفرمان عبد المؤمن خان حاكم مرو شاهيجان بود قاسم سلطان نامى را كه مىگفتند از نژاد جانى بيك خان و از اقرباى عبدالله خانست و در لباس فقر و درويشى در آن ولايت بينام و نشان بسر ميبرد بدست آورده اسم سلطنت بر او اطلاق كرده بولايت مرو شاهيجان و چهار جو و نسا و باورد و آن حدود و رقم اختصاص كشيده و بعد از آنكه خبر استيلاى دين محمد خان در خراسان مسموع او گرديد از آن جرأت نادم و پشيمان گشته عرضه داشتى مبنى بر اخلاص و دولتخواهى به خدمت او نوشت و بقاسم سلطان نيز تكليف نمود كه عريضهء به او نوشته اظهار اطاعت و اخلاص نمايد .\r\nقاسم سلطان كه در ملك و مال مدخلى و در سلطنت جز نامى نداشت از اطوار سليمان يساول آثار ندامت و پشيمانى تفرس نموده در مقام آن شد كه او را دفع نموده دم از استقلال و استبداد زند و چون دين محمد خان از احوال مرو اطلاع يافته عرايض اخلاص از جانب سليمان يساول رسيد ولى محمد سلطان برادر كوچكتر خود را بمرو فرستاده منشور استمالت باسم سليمان يساول ارسال داشت و نيك و بد مهمات آن ولايت را در قبضهء اقتدار او نهاد كه بهر چه رأى او اقتضا نمايد به عمل آورده در مرو سكه باسم يار محمد - خان پدر كلان او زنند ولى محمد سلطان بمرو رسيده سليمان يساول باستقبال او شتافت و قاسم سلطان را نيز تكليف استقبال كرده باكراه با خود همراه برد .\r\nاما وقتى كه بدروازه رسيده مضمون اين كلام [ 385 
  ] كه ده درويش در گليمى بخسبند و دو پادشاه در اقليمى نگنجد عمل نموده ملازمان باشارهء او در سر تخته پل گردن آن بيچاره بيگناه را زدند و ولى محمد سلطان را قرين اعزاز و احترام به شهر درآورده بلوازم خدمتكارى قيام و اقدام نموده هنوز ولى محمد سلطان در مرو آرام آرامى نگرفته بود كه در همان چند روز طنطنهء رايات نصرت آيات حضرت اعلى شاهى ظل اللهى بخراسان و آمدن نور محمد خان كه ابا عن جد وارث ملك مرو شاهيجان\r\n\r\n","description":"","footnote":"","page_name":" 560 ","page_number":186},
  {"content":"\r\n\r\nو آن حدود بود در آن ولايت بلند آوازه شد و ايشان مجال توقف نيافته چنانچه در ذيل اين دفتر سمت گزارش خواهد يافت دل از ملك و مال برداشته از چهارجو بماورء النهر رفتند و ابوالمحمد بى كه حاكم مشهد مقدس بود از آمدن لشكر قزلباش و بدست درآمدن نيشابور خبردار شده در فكر يراق قلعه و اسباب قلعه دارى بود كه همان شب خبر كشته شدن عبدالمؤمن خان رسيده بتحقيق انجاميد .\r\nابوالمحمد بى چون ماهى در شبكه اضطراب افتاده اراده نمود كه اگر ارباب و اهالى مملكت در مقام دولتخواهى بوده در لوازم قلعه دارى مدد نمايند شهر را محافظت نمايد تا وقتى كه مشخص شود كه پادشاهى جنود اوزبك بچه كس قرار يافته در اين انديشه بود كه از قلعهء دستجرد رادكان خبر رسيد كه فرهاد خان با دوازده هزار كس از قزلباش بدستجرد رسيدند .\r\nابو المحمد بى از اين اخبار سراسيمه گشته مجال توقف و قلعه دارى نيافت و اوزبكيه عموما مضطرب الاحوال گشته گفتند كه از اقتضاى فلكى دولت از دودمان اوزبكيه كناره جسته ادبار روى به اين طايفه آورده است و پادشاه مستقلى نيست با چنين حال بر سر مملكتى كه الكاء صد سالهء قزلباش است و تازه به تصرف ما درآمده بود تلاش نمودن از عقل دور است تا فرصتى هست و محصور نشده‌ايم از تلاطم امواج بحرمحن اهل و عيال خود را بساحل نجات رسانيده بمأمنى رسانيم بعضى جهلا گفتند كه چرا شهر معمورى را بقزلباش گذاريم شهر را غارت نموده محجر طلاى ضريح مبارك حضرت امام الجن و الانس و ميل مرصع سر گنبد مبارك و آنچه از حلى و زيور آستانه موجود باشد تصرف نموده روانه شويم .\r\nجمعى از سادات و عقلا كه در آنوقت در مشهد مقدس بودند از اين انديشه اطلاع يافته ابوالمحمد بى را از بيم فتنهء اوباش و خوف بدنامى و بازخواست تنگ چشمان اوزبك از اين اراده منصرف ساختند و او ترك اين اراده نموده و بدلايل معقوله جهلاى اوزبك را ممنوع ساخت كه چون ده سال است كه نمك اين ملك خورده‌اند حق نمكخوارگى منظور داشته در هتك عرض و ناموس و غارت اموال مردم اين شهر كه احتمال مفاسد عظيم دارد نكوشند و به صحت و سلامت روانه شوند و سادات و عظماى شهر را مخاطب ساخته گفت متوقع از شما آنست كه بريش سفيدان محلات تنبيه نمايند كه اجامره و اجلاف متعرض احدى از اوزبكيه و اهل و عيال ايشان نشوند و تا سه روز كس بميانهء قزلباش نفرستند و از اين حال خبر ندهند تا اوزبكيه از بيم آفت و مس مخافت ايمن بوده خود را بمأمنى رسانند و همان شب نداى كوچ در دادند و تمامى اوزبكيه از پياده و سوار مستعد بيرون رفتن شده از دروازهء مير على آمو بيرون رفتند به راه سرخس روانه شدند .\r\nبعد از رفتن اوزبكيه در همانروز سادات و اهالى و ارباب مقدس كس نزد فرهاد خان و امراء بدستجرد فرستاده از اين حال خبر دادند و فرهاد خان همان ساعت كوچ كرده به مشهد مقدس آمده داخل شهر شد و بسعادت زيارت آستان ملك آشيان حضرت امام الجن و الانس مشرف شده عرضه داشتى مشتمل بر عرض اين احوال و فتح مشهد مقدس با زيارت نامه به خدمت اشرف فرستاده در وقتى كه موكب همايون شاهى بموضع اسباحى شقان و جور بدرسيده بود كس فرهاد خان و مردم مشهد مقدس رسيده اين اخبار مسرت آثار رسانيدند و بعد از آنكه ابوالمحمد بى و اتباع او از سرخس گذشته به زور آباد آمدند شنيدند كه دين محمد خان در دار السلطنهء هرات بر مسند سلطنت جلوس نموده و امراى خراسان بدرگاه او شتافته طوق فرمانبردارى او بر گردن نهاده‌اند و دين محمد خان كه از قضيهء بيرون آمدن او و از دست دادن مشهد مقدس معلى خبر يافت كس فرستاده او را با لشكريان و اتباع بهرات برده و او را در معرض يرغو و\r\n\r\n","description":"","footnote":"","page_name":" 561 ","page_number":187},
  {"content":"\r\n\r\nخطاب و عتاب درآورده مؤاخذه مينمود كه چرا ولايت مشهد مقدس را از دست گذاشته [ 386 
  ] بيرون آمدى و او عذرهاى معقول ميگفت اما مسموع نداشته او را تا دو سه روز رخصت كورنش نداده بعد از سه روز اركان دولت شفيع شده رخصت كورنش را حاصل نمودند و دين محمد خان سيد محمد سلطان را كه از بنى اعمام او بود فى الفور بحكومت مشهد مقدس تعيين كرده با چهار صد كس از بهادران كارآمدنى بر جناح استعجال بايلغار فرستاد كه پيش از لشكر قزلباش خود را به مشهد مقدس رساند و آن بلدهء مباركه را ضبط نمايد و شاهم كلته را با جمعى به محافظت قلعهء غوريان فرستاد و او بقلعه درآمده بضبط آن ولايت پرداخت .\r\nاما چون سيد محمد خان و رفقا بتربت جام رسيدند و از وصول قزلباش به مشهد مقدس خبر نداشتند كلانتر جام قاصدى صبا رفتار به مشهد مقدس فرستاده فرهاد خان را از آمدن آن جماعت خبر داد و فرهاد خان همان ساعت ذوالفقار خان برادر خود را با بعضى امراء بدفع ايشان نامزد نمود و ايشان بايلغار بانجام رسيدند و در وقت سوارى اوزبكيه طليعهء لشكر قزلباش ظاهر شده اوزبكيه را بىدست و پا كرد و مجال محاربه و صف آرائى نيافته فرار اختيار كردند و لشكر قزلباش بديشان رسيده اكثر را بقتل آوردند و قريب هشتاد نفر اسير و دستگير كرده بمشهد مقدس مراجعت نمودند .\r\nسيد محمد سلطان شكسته و پريشان حال بهرات رسيده دين محمد سلطان را از ورود لشكر قزلباش خبر داد و در ميان اوزبكيه چنين شهرت يافت كه فرهاد خان و گنجعلى خان حاكم كرمان خبر فوت عبداللّه خان و كشته شدن عبدالمؤمن شنيده بخراسان آمده‌اند و بوداق خان و امراى قزلباشيه در بعضى محال خراسان مانده بودند بايشان ملحق گشته در مقام ضبط خراسان درآمده‌اند و از توجه رايات منصوره شاهى خبر نداشتند از وصول اين اخبار دين محمد خان اظهار قدرت و اقتدار كرده بعزم دفع لشكر قزلباش از شهر بيرون آمده در باغچهء خواجه نور نزول كرد .\r\nاما امراء و ريش سفيدان و اتاليقان در محاربهء قزلباش تأمل داشتند مكررا قرعهء مشورت انعقاد يافت عقلا و ريش سفيدان خصوصا ميرزا عبداللّه منقط كه از سلاطين زادهاى منقط بود و مرد روزگار ديدهء با رأى و تدبير بود و حاجى بى و ابو المحمد بى گفتند كه ولايت خراسان يورت و مسكن صد - سالهء قزلباش است در هيچ زمان اوزبكيه در خراسان استقامتى تام نيافته‌اند و يورت و مسكن قديم ما ماوراء النهر است يورت قديم خود را گذاشته بر سر خراسان تلاش نمودن مصلحت نيست و چون در ماوراء النهر كسى كه شايستهء سلطنت باشد نيست اولى اينست كه روى توجه بدان صوب نهاده كمر همت بضبط آن ولايت بندند و اگر خواهند كه بالكليه دست از خراسان كوتاه نكنند باقى سلطان برادر خود را با دو سه هزار كس و ذخيرهء يك ساله در قلعهء هرات بگذارند و قلاع تون و قاين و سيستان و محال اين طرف هرات را بمعتمدان سپارند .\r\nچون با پادشاه ذيجاه قزلباش اظهار دوستى و اخلاص كرده كس فرستاده مجددا مكتوب محبت اسلوب قلمى نموده اعلام نمايند كه بعون اللّه تعالى و بحسن موافقت حضرت اعلى و بيمن همت ايشان از تسلط و استيلاى عبدالمؤمن خان فراغت حاصل شد و امراى اوزبكيه طوق فرمانبردارى اين محب بر گردن جان نهاده‌اند اكنون سخن همانست كه عرض شده و خراسان بملازمان تعلق دارد ما روى توجه بماوراء النهر كه مركز دولت اين سلسله است داريم و مشهد مقدس معلى و نيشابور و ترشيز و قلاع بعضى محال را خالى كرده بملازمان سپرديم و چون درينوقت بردن خانه كوچ مقدور بود تكيه بر عنايت و الطاف شهرت و مروت جبلى ايشان كرده فرزندان و اهل و عيال خود و امراء و اعيان اوزبكيه\r\n\r\n","description":"","footnote":"","page_name":" 562 ","page_number":188},
  {"content":"\r\n\r\nرا كه با برادرم باقى در قلعهء هرات گذاشته ناموس خود را بملازمان آن حضرت سپرديم همت دريغ نفرمايند كه انشاء اللّه تعالى چون يورت اصلى به تصرف درآيد بنيان سلطنت استحكامى يابد در سپردن هرات و ساير محال خراسان از فرمان آن حضرت تخلفى نخواهد بود و ظن غالب اينست كه پادشاه قزلباش شيوهء فتوت مسلوك داشته اين رجاى مخلصانه را بسمع رضا اصغا نموده روى موافقت و دوستى را به ناخن مخالفت نخراشد و درين نهضت بفتح مشهد مقدس و محالى كه از اوزبك خالى شده راضى گشته متعرض هرات و توابع نگردد .\r\nبعد از آنكه مهمات ما در ماوراء النهر و [ 387 
  ] تركستان و بلخ و بدخشان حسب المدعاء صورت يافته امور سلطنت انتظام يابد اگر ميل خراسان داشته باشند از روى اقتدار و استظهار بخراسان آمده بتسخير و تنظيم و تنسيق آن پردازيم و الا بمقتضاى وقت عمل نمائيم .\r\nاكثر عقلا و ريش سفيدان اين رأى را پسنديده داشته قرار نامه نوشتن و تهيهء اسباب قلعه دارى به خود دادند و جمعى از اهل هرات و سرخيلان قبايل كه مظنهء خلاف بايشان بود گرفته مقيد ساختند اما بعضى جهلاء و جنگجويان به اين صلاح انديشى راضى نشده گفتند حالا از پادشاه قزلباش خبرى و اثرى نيست و جمعى كه پيش آمده‌اند ده دوازده هزار كس بيش نيستند و معهذا بسيار نزديك شده‌اند در بدايت سلطنت از ده دوازده هزار قزلباش كه قريب بما شده‌اند خوف نموده پشت بديشان دادن نوعى از ضعف و هزيمت است و هرگاه به اين طريق بماوراء النهر رفته خراسان را از دست داده باشيم بد نام فرار و مورد طعن بهادران شجاعت شعار خواهيم بود و در اين صورت پيداست كه چه مهم از پيش خواهد رفت چون هنوز از اوضاع ماوراء النهر و قرارداد خاطر امراى آنجا اطلاعى نداريم دست از ممالك خراسان داشتن نقد را بنسيه دادن مقتضى عقل و مردانگى نيست كمر محاربهء اينجماعت بر ميان بسته مردانه وار روى همت بدفع ايشان آوريم اگر مظفر و منصور گرديم آوازهء اقتدار خانى بلندى يافته كل مهام بر حسب مرام تمشيت خواهد يافت و اگر عياذا بالله مهم بنوعى صورت بندد بارى نزد همگنان معذور باشيم دين - محمد خان بشق ثانى راغب گرديد اكثر جهلاى پرخاشجوى كه لذت حكومت خراسان از مذاق ايشان بيرون نميرفت اين كنگاش را ترجيح دادند و چون دين محمد خان در ايام حيات عبدالله خان و هرج و مرج خراسان ببعضى از امراى بىتدبير قزلباش جنگ كرده غالب آمده بود محاربه قزلباش را سهل و آسان انگاشته از غرورى كه داشت قرار محاربه با خود داده و جمعى كه حرف رفتن ميگفتند درين وقت به جهت آنكه بجبن و بد ولى منسوب نگردند از آن حكايت ساكت شدند ابوالمحمد بى كه مرد عاقل كاردان بود و محاربهء او را با قزلباش صلاح نميدانست و اوضاع او را بر وفق دلخواه مشاهده نمينمود شبى با جمعى كثير از اوزبكيه ازو جدا شده راه فرار پيمودن گرفت و دين محمد خان از اينمعنى واقف شده چون مسافت بعيد قطع كرده بود علاجى نتوانست كرد .\r\nدرين اثنا خبر بازگشتن قزلباش رسيد كه به جهت اخبار موحش كه از جانب عراق بايشان رسيده بازگشتند بالكليه انديشهء قلعه‌دارى از خاطر بيرون كرده بعزم تعاقب از باغچهء خواجه نور كوچ كرده پيشتر آمدند بمحاربهء قزلباش دليرتر شد تا آنكه ميانهء او و حضرت اعلى شاهى در رباط پريان هرات مقابله واقع شد شرح آن مفصلا در طى داستان فتح خراسان و تضييع احوال دين محمد خان و باقى حالات ماوراء النهر بعد از تحرير آن داستان رقمزدهء كلك بيان خواهد شد انشاء الله تعالى وحده العزيز .\r\n\r\n","description":"","footnote":"","page_name":" 563 ","page_number":189},
  {"content":"\r\n\r\n\r\nآغاز داستان فتح خراسان و بيان حالات كه در خلال اين احوال بارادهء ملك متعال روى نمود\r\nقبل از اين نگاشتهء كلك نكته پرداز شد كه درين سال حضرت اعلى شاهى ظل اللهى را يورش خراسان در ضمير الهام پذير تصميم يافت در تهيهء اسباب آن سفر بودند كه خبر فوت عبدالله خان اوزبك رسيده آن اراده در خاطر خطير ازدياد پذيرفته بعزم درست و طالع ميمون در سيم شهر رمضان المبارك ست و الف كه ساعت سعد بود از دار السلطنهء اصفهان بيرون فرموده چند روز در كاشان به جهت تنخواه مواجب عساكر منصوره و انجام مهمات و ضروريات آن سفر توقف فرموده اردوى معلى را مقرر فرمودند كه از راه خوار و فيروز كوه بچمن بسطام رفته توقف نمايد و چون خاطر خطير بسير و شكار مازندران بهشت نشان كه ملك موروث حضرت اعلى شاهى است مايل بود تا آن ملك بحيطهء تصرف درآمده بود نديده بودند در اينولايت كه فرهاد خان در آنجا بود بنفس نفيس جريده و سباى از راه سياه كوه روانهء مازندران شدند كه تا جمعيت سپاه چند روزى در آن عرصهء دلگشا عشرت پيرا بوده بعد از فراغ از سير و شكار از آن راه ببسطام آيند و احكام مطاعه باحضار امراء و قلمرو عساكر همايون فرستاده مقرر داشتند كه قورچى باشى با قورچيان [ 388 
  ] عظام باردوى ظفر قرين پيوندند و الله ويرديخان با غلامان و لشكر فارس و گنجعلى خان با لشكر كرمان از راه يزد و بيابانك بخراسان آمده در هر محل كه رايات جاه و جلال نزول اجلال داشته باشد بموكب نصرت قرين ملحق شوند .\r\nمجملا امراء و عساكر قزلباش حسب الفرمان قضا جريان فوج فوج روى توجه به سفر خراسان آورده در چمن بسطام جمعيت نمودند و حضرت اعلى نيز چند روزى در متنزهات مازندران بهشت نشان بسير و شكار پرداخته بعد از اجتماع عساكر باتفاق فرهاد خان از راه ساوه و چهار ده استرآباد آمده باردو ملحق شدند و حاجى محمد خان پادشاه ولايت خوارزم و عرب محمد سلطان ولد او و نور محمد خان بن ابو المحمد والى مرو شاهيجان و نسا و ابيورد چنانچه سبق ذكر يافته از صولت سپاه عبدالله خان از مملكت موروث برآمده بسايهء دولت همايون استظلال جسته بودند در ركاب اشرف بودند و چند روز چمن بسطام مقام معسكر ظفر فرجام بود در آنجا بسان عساكر نصرت نشان پرداخته سواى لشكر فارس و كرمان كه نيامده بودند .\r\nدر خلال اين احوال اخبار متواتر شد كه عبدالمؤمن خان مير قلبابا كوكلتاش حاكم هرات را چنان كه گذشت بسياست رسانيده و از بلخ و بخارا بسمرقند و تاشكنت لشكر كشيده با هزاره خان و اوزبك خان چنانچه در طى احوال ماوراء النهر سمت گزارش يافت محاربه نموده بر ايشان ظفر يافت و ايشان را با هر كس از سلاطين زاده‌ها كه مظنهء فتنه داشت از ميان برداشته تمامى اوزبكيه طوق فرمانبردارى او در گردن گرفته در كمال شكوه و استقلال و غلبهء خيول و ازدحام لشكر متوجه بلخ و خراسان است بعضى از كوته انديشان كم همت درين سال رفتن خراسان را مصلحت نميديدند و صلاح در آن دانستند كه درين يورش متوجه نظم و نسق استرآباد گشته خاطر از ضبط آن مملكت جمع نموده عنان عزيمت بصوب مراجعت انعطاف دهند كه قرارداد خاطر عبدالمؤمن خان معلوم گشته سال ديگر بمقتضاى وقت عمل شود و چون حضرت اعلى شاهى ظل اللهى شاهين بلند پرواز همت\r\n\r\n","description":"","footnote":"","page_name":" 564 ","page_number":190},
  {"content":"\r\n\r\nرا بصيد عقاب مملكت خراسان در پرواز آورده بودند التفاتى چنان بسخنان پست همتان خطا انديش نميفرمودند بالجمله چند روز كه سراپرده و بارگاه باوج مهر و ماه برافراشته بودند متوجه نظام و نسق استر آباد شدند و چون حكومت مازندران بفرهاد خان تعلق داشت به جهت قرب جوار استرآباد را نيز علاوهء مازندران نموده بمومى اليه تفويض فرمودند و احكام استمالت باسم اهالى و اعيان و سر - كرده‌هاى سياه پوشان استرآباد كه هر يك ببلوكى از بلوكات رقم اختصاص كشيده بخودسرى بر آمده بودند در قلم آورده فرستادند و فرهاد خان قرامان بيك نامى از اقوام خود را بداروغگى نصب نموده با سيصد نفر از قرامانلو و غيره فرستاد سرداران سياه پوش استرآباد چون به يكديگر خصومت داشتند و اردوى همايون با عساكر قزلباش بدولت و اقبال در بسطام نزول اجلال داشت جز اطاعت و انقياد چارهء نيافته تمكين داروغهء مذكور كردند .\r\nدر خلال اين احوال يوسف قوش بيگى نامى بنوعى كه در فوق ايمائى شده از يتيم سلطان كه هنوز رتبهء خانى نيافته بود و عبدالمؤمن خان در حيات بود برسم رسالت رسيد .\r\nخلاصه پيغام آنكه اين دولتخواه برادران كه تربيت يافته و پروردهء دولت عبدالله خان بوديم بمحض رضا جوئى او از موافقت پسرش سرباز زده با او اتفاق نداشتيم و او بدين جهت كينهء ما در دل گرفته اظهار عداوت كرد حالا كه در سلطنت استقلال يافته با جمعى كه در زمان پدر با او متفق نبوده‌اند در مقام انتقام است در اين صورت بنده بجز از آستان ملايك آشيان پناهى ندارم و هر گاه آفتاب موكب همايون پرتو وصول بخراسان اندازد در سلك هواخواهان درآمده غاشيه اطاعت و بندگى بر دوش ميگيرم حضرت اعلى از اين خبر مسرور گشته بهرات رفته همراه يوسف قوش بيگى نزد مشار اليه فرستاده چند رأس اسب تازى نژاد و تحف و هداياى لايقه به جهت او ارسال داشتند .\r\nالقصه در چمن بسطام بعد از اجتماع عساكر ظفر فرجام سلطنت پناه حاجى محمد خانرا از راه استرآباد بجانب خوارزم روانه فرموده بقبايل يقه تركمانان صاين [ 389 
  ] خانى كه قديما تابع امر و نهى سلاطين خوارزم و در كنار رود گرگان و اترك اقامت دارند مناشير استمالت فرستاده باطاعت و انقياد و مرافقت حاجى محمد خان ترغيب فرمودند و مشار اليه برندق سلطان والغ ميرزاى پسرزاده‌هاى خود را در ملازمت اشرف گذاشت كه هميشه ملازم ركاب اقدس باشند و خود با عرب محمد سلطان پسر بزرگتر و ساير فرزندان روان گشت و حضرت اعلى بفيروزى و اقبال از بسطام كوچ فرموده از راه جاجرم روانه شدند و فرهاد خان و ذوالفقار خان بيگلر بيگى آذربايجان و بعضى امراء كه عدد لشكريان ايشان بده هزار ميرسيد چرخچى و مقدمة الجيش فرموده يك منزل پيشتر فرستادند .\r\nدر خلال اين احوال بخاطر انور خطور نمود كه يكى از ملازمان جان نثار ركاب اقدس را برسم رسالت نزد عبدالمؤمن خان فرستاده كتابى مشتمل بر نصايح مشفقانه و سخنان دلپذير پادشاهانه و وعد و وعيد به او قلمى نمايند و روح الله بيك يساول صحبت ذوالقدر متقبل اين خدمت شده مكتوب مذكور در قلم آمد .\r\n\r\nمكتوب شاه عباس بعبد المؤمن خان\r\nخلاصه مضمون آنكه چند سال است كه او بعزم ملك ستانى همه ساله به طرف خراسان نهضت مينمايد و به جهت آنكه ما را در عراق و دار المرز بعضى گرفتارىها بود او در هنگام فرصت مشهد مقدس و بعضى از محال خراسان را متصرف شده در تسخير ساير محال تك و دو مينمود و هر مرتبه\r\n\r\n","description":"","footnote":"","page_name":" 565 ","page_number":191},
  {"content":"\r\n\r\nكه بآرزوى ملاقات او از عراق متوجه خراسان شده راه دور و دراز طى مينموديم او بمقابلهء عساكر منصوره درنيامده فرار برقرار اختيار مينمود و بدين بهانه مستمسك بود كه پدرم كه پادشاه است رخصت مقابله با پادشاه قزلباش نداده و درين آمد شد ولايت خراسان از عبور لشكر طرفين پايمال سم ستور و رعايا و زير دستان آواره و بيخان‌ومان شده‌اند حالا پدر بزرگوار عالم فانى را وداع نموده سلطنت ماوراء النهر و تركستان و بلخ و بدخشان به آن و الا نژاد قرار گرفت و اضداد و بنى اعمام را دفع نموده او را منازعى نماند و كمال تمكن و استقلال يافته و عموم سپاه اوزبكيه مطيع و فرمانبردارند و ما به جهت استخلاص ملك موروث بخراسان آمده كمر همت بتسخير آن بسته‌ايم و انشاء الله تعالى درينمرتبه تا استرداد آن دست ندهد معاودت بمركز دولت ممكن نيست .\r\nاگر نصايح مشفقانهء ما را بسمع رضا اصغاء نمايد اولى اين است كه دست از ملك خراسان كه قديما داخل ايران و موروثى يكصد سالهء اين دودمانست بازداشته در مقام اتحاد و الفت و اعتذار بوده باشد كه ما نيز به جهت جمعيت آوارگان و آسودگى بيچارگان ديار خراسان بمضمون الماضى لا يذكر عمل نموده بساط منازعه و انتقام درنورديده با او در مقام محبت و دوستى و الفت باشيم و در استقامت امور دولت او سعى نموده بمال و لشكر معاون و مددكار باشيم و اگر پنبهء غفلت در گوش مصلحت نيوش نهاده ابواب دوستى مسدود گرداند و در مخالفت و عناد الحاح و اصرار نمايد و بطرق سالها گذشته در مقام مكر و حيله نبوده باشد و از عار فرار كه در هنگام استقلال و اقتدار پسنديده عالميان نيست انديشيده بىتأمل پاى مردانگى در معركهء كارزار نهد كه ديگر گنجايش بهانه نمانده و در هر محل مصلحت داند تلاقى فريقين كه سالهاست كه عالميان چشم انتظار بر آن دارند قرار دهد كه آنچه مقدر الهى باشد از پردهء خفا بجلوه‌گاه ظهور آيد و خلايق از آسيب عبور و مرور هر دو لشكر خلاصى يابند و الا دانسته باش كه ما ملتفت بويرانه‌هاى خراسان نشده بتوفيق الله تعالى اشهب تيزكام انديشه را بعزم رزم آن عالى نژاد در حركت آورده تا بلخ و بخارا عنان يكران باز نميكشيم و خداى داند كه از آسيب لشكر قيامت اثر در آن ديار چه طوفان بلا خيزد و اين ابيات در آن نامه مندرج گرديد :\r\nشعر\r\n كه اى دوحهء خاندان كرم * ز من گوش كن عاقلانه سخن ( ! ) \r\n ندارم تمناى آن مرز و بوم * كه آرم ببلخ و بخارا هجوم \r\n گر اين كينه ور لشكر بيشمار * گذار آورد جانب آن ديار \r\n شود مال تاراج و مردم اسير * و بال چنين را به گردن مگير \r\n سخن بشنو از گفت من سر مپيچ * بدين ماجرا بيش از اين در مپيچ \r\n كه تا بلخ پاينده ماند به تو * چنان ملك فرخنده ماند به تو \r\nو روح الله بيك يساول صحبت ذوالقدر را كه حامل مكتوب مذكور بود روانه فرموده موكب فيروزى نشان بجانب مشهد مقدس در حركت آمد و چون حضرت اعلى شاهى ظل اللهى\r\n\r\n","description":"","footnote":"","page_name":" 566 ","page_number":192},
  {"content":"\r\n\r\n[ 390 
  ] امراى عظيم و كارى بزرك پيشنهاد همت و الا ساخته قدم توكل در وادى مخاطرات عظيمه نهاده بودند رأى جهان آرا بمصلحتهاى نهائى كه در عرصه ضمير پادشاهان و برگزيدگان درگاه الهى جلوه ظهور دارد و ديگران را خبرى از آن نيست اقتضاى آن فرمود كه در اين سفر شهزاده كامكار محمد باقر ميرزا كه خردسال بود همراه نبود از معارك خطرناك بر كنار باشد از همان منزل او را بشيخ احمد بيك ايشيك آقاسى حرم سپرده روانهء دار السلطنهء اصفهان نمودند و اردوى همايون بعد از عيد اضحى كوچ فرموده چون كالبوش محل نزول سپاه دريا خروش گرديد اما رايات فتح و فيروزى و علامات نصرت و بهروزى ظاهر شدن گرفت و اختر همايون فال ظفر از مطلع اقبال درخشيدن آغاز نهاد نخست ولايت نيشابور به تصرف اولياى دولت قاهره درآمد .\r\nتبيين اين مقال آنكه حكومت آن ولايت باحمد سلطان نامى كه از نژاد سلاطين اوزبك بود تعلق داشت چون خبر فوت وصول موكب همايون فال شاهى باحمد سلطان رسيد آثار هواخواهى قزلباش در ناصيهء احوال عامه خلق اللّه آن ديار دريافته قدرت حراست و قلعه دارى در خود نديد و از خوف و سياست عبدالمؤمن خان بميان اوزبكيه نتوانست رفت و ملاحظه داشت كه در وقت خروج اجامره و اوباش نيشابور دست بغارت و نهب اموال او و اوزبكيه برآورند بارادهء سفر بيت الحرام بيرون آمده احرام ملازمت درگاه شاهى بسته با معدودى روانهء مقصد گرديده و اوزبكيه نيشابور متفرق شده بعضى بمشهد مقدس و بعضى به طرف هرات رفتند .\r\nاحمد سلطان هنوز از دروازه شهر بيرون نيامده بود كه اهل نيشابور نقارهء شادمانى باسم سامى همايون بلند آوازه گردانيدند و چون در كالپوش اين خبر رسيد امير ابوالمعالى نيشابورى را كه از سادات عالى مكان و كلانتر و مطاع آن ملك بود و از تاريخ فتور اوزبكيه بنابر ظهور دولتخواهى بعراق آمده در ركاب ظفر انتساب ميبود جهت ضبط مملكت روانهء آن صوب فرموده حكومت آن ولايت را بميرزا محمد سلطان بيات كه در آنوقت حاكم سبزوار بود تفويض يافت و احمد سلطان اوزبك رخصت حج يافته روانه گشت و حقيقت حالش معلوم نشد و رايات اقبال از كالپوش كوچ فرموده از راه شقان و جور بد متعاقب فرهاد خان و امرائى كه مقدمة الجيش بودند بجانب مشهد در حركت آمده و چون موضع اسباحى من اعمال شقان محل نزول موكب ظفر نشان گرديد منهيان از جانب فرهاد خان و اهالى مشهد مقدس رسيده و خبر كشته شدن عبدالمؤمن خان و بشارت فتح مشهد مقدس بنوعى كه در طى احوال اوزبكيه سمت تحرير يافته رسانيدند و حضرت اعلى شاهى ظل اللهى از ورود اين خبر بهجت اثر كه از عطاياى ايزدى بوقوع پيوسته بود و شوق ادراك سعادت طواف و زيارت آستان ملايك آشيان امام الجن و الانس كه مقصد اصلى و علت غائى اين يورش خير مآل همايون بود سجدات شكر الهى بتقديم رسانيده عموم سپاه كلاه گوشهء شادمانى بر تارك خورشيد شكسته غلغلهء بشارت و مباركباد به مهر و ماه رسيد و از آنجا كوچ فرموده بتاراج بيست و چهارم شهر ذى الحجة الحرام در كنار رودخانه شهر طوس نزول اجلال واقع شد .\r\nفرهاد خان و امراء و اعيان مشهد باستقبال موكب همايون آمده در طوس بسجدهء اشرف مشرف شده لوازم دعاء و ثناء و تهنيت بجاى آوردند و حكم شد كه فرهاد خان و امراى چرخچى بعزم تسخير هرات روانه شوند و آن بلدهء فاخره را به تصرف درآورند و هنوز اخبار سلطنت دين محمد خان و جمعيت اوزبك و قرارداد خاطر او چنانچه واقع بود بتحقيق نينجاميده بود روز ديگر كه بيست و پنجم شهر\r\n\r\n","description":"","footnote":"","page_name":" 567 ","page_number":193},
  {"content":"\r\n\r\nمذكور بود احرام طواف مرقد منور حضرت امام ثامن ضامن كه مطاف مسبحان ملاء اعلى و سجده‌گاه كروبيان عالم بالاست بسته روانه شدند و چون شعشعهء نير عالم افروز گنبد مبارك كه ضبط تجليات انوار الهى است خورشيد مثال درخشيدن آغاز نهاده روشنى بخش ديده نظارگيان عالم شوق گرديد حضرت اعلى شاهى ظل اللهى پياده گرديده بشكرانهء اين عطيهء ايزدى پيشانى مسكنت به خاك نياز سوده و اشك شادمانى از ديده‌ها باريدن گرفت و از آنجا با جهان جهان اخلاص و عالم عالم نيازمندى برهنه پاى و گشاده پيشانى طى مسافت فرموده زبان حال شاه و سپاه بدين مقال [ 391 
  ] مترنم بود :\r\nبيت\r\n شكر خدا كه از مدد بخت كارساز * كامى كه خواستم ز خدا شد ميسرم \r\n آن دولتى كه مىطلبيديم سالها * اينست از عنايت حق در برابرم \r\nو كافه خلايق بدين آئين قدم در راه نهاده كفهاى پا از آسيب خار مغيلان گل گل مىشكفت و گوئيا گل و ريحان پى سپر غازيان اخلاصمند بود .\r\nمجملا در كمال شوق بروضهء مطهر رسيده بعد از تلثيم عتبهء عليه جبههء اخلاص بدان خاك پاك سودند و بلوازم دعاء و زيارت پرداخته آستانه مقدسه را بغايت بيسامان و از قناديل طلا و نقره خالى يافتند و از حلى و زيور ايام قزلباش سواى محجر طلا چيزى نمانده بود در همانجا بوداقخان چگنى را بحكومت مشهد مقدس سرافراز گردانيدند و از آستانه مقدسه بچهارباغ تشريف برده در آنجا اسيران اوزبكيه را كه در جام گرفتار غازيان خون آشام شده بودند به نظر اقدس رسانيدند و از اقوال ايشان و فرستادن سيد محمد سلطان بتحقيق پيوست كه دين محمد خان در هرات طرح سلطنت انداخته خاطر بحراست ولايات خراسان قرار داده و عدد لشكريان او را تا بيست هزار مذكور ميساختند اما اهل خراسان تكذيب قول ايشان كرده زياده از شش هفتهزار نشان نميدادند و عقلا اين قول را ترجيح مينهادند .\r\nبالجمله حضرت اعلى فرهاد خانرا با امراى چرخچى همانروز بجانب هرات روانه فرمودند كه تا هنوز اوزبكيه استقامتى نيافته‌اند و اسباب قلعه دارى مرتب نساخته‌اند آن ولايت را از ايشان خالى نمايند و از اسيران چند نفر كه ملازم دين محمد خان بودند در مشهد مقدس سپرده فرمودند كه چون با ما دعوى اخلاص كرده كس فرستاده بود اگر در قول خود صادق باشد ملازمان او را خلعت و يراق داده هر جا باشد نزد او فرستيم و تتمه بياسا رسيدند .\r\nبالجمله موكب همايون اعلى سه روز در مشهد مقدس بجهة نظم و نسق سركار فيض آثار توقف فرموده توليت آن سركار را بقاضى سلطان تربتى كه از سادات تربت حيدريهء خراسانست و در فترت اوزبكيه بعراق آمده در آن اوقات داروغهء اصفهان بود عنايت فرموده تربت حيدريهء را بتيول او مرحمت كردند و بوداقخان چگنى و شاهقلى سلطان بيات را با پانصد نفر از قورچيان و ملازمان ركاب اقدس همراه نور محمد خان بجانب نسا و ابيورد و مرو فرستادند كه مملكت موروث او را بدست آورده بمشار اليه سپارند و در بيست و هشتم شهر ذى الحجة الحرام از مشهد مقدس بيرون آمده چون بفرهاد جرم جام رسيدند در آن منزل محمود بيك شاملو برادر اسلام بيك يوزباشى كه در فترت هرات بهند رفته بود و درين ولا از هند بازگشته بهرات رسيده بود و از جميع احوال آنجا واقف بود رسيد و از كما هى حالات خبر داده عرض\r\n\r\n","description":"","footnote":"","page_name":" 568 ","page_number":194},
  {"content":"\r\n\r\nكرد كه دين محمد خان بنوعى دل در سلطنت خراسان بسته كه آسان آسان دست از آن نميدارد و حالا دوازده هزار اوزبك جرار و دو سه هزار از هزارجات قبائل بر سر او جمعند .\r\nاما رسيدن موكب همايون شاهى بدين مقام اطلاع ندارند و گمان ندارند كه هنوز در حدود بسطامند و قرار مقابله و مقاتله فرهاد خان و امراى عظام كه پيش رفته‌اند با خود داده‌اند و بعد از آنكه وصول موكب همايون نزد ايشان محقق گردد اگر قدرت مقابله نداشته باشند باقى سلطان برادرش را با دو سه هزار كس در قلعهء هرات گذاشته خود بماوراء النهر ميرود كه لشكر جمع نموده بخراسان آيد و بهيچوجه قطع تعلق از خراسان نمينمايد و نميخواهد كه به آسانى مملكت از دست دهد چون بر قول او وثوق و اعتماد بود حضرت اعلى متردد خاطر و متفكر گشتند كه چه تدبير انديشند كه منتج حصول مقصود باشد از الهام ربانى تدبيرى بخاطر اشرف رسيد كه موافق ثبت صحيفه تقدير آمده صورت مطلوب بروجه مدعا چهره گشود .\r\nتبيين اين مقال آنكه بعد از اطلاع بر احوال هرات اركان دولت قاهره را طلب فرموده بر زبان الهام بيان گذرانيدند كه جمعى كثير از لشكر اوزبك در هرات‌اند اگر فرهاد خان و امراء كه پيش رفته‌اند اوزبكيه دليرانه با ايشان محاربه مينمايند و اين معنى لايق دولت قاهره نيست زيرا كه پادشاه ايشان همراه است و محاربهء لشكر و ثبات قدم ايشان در معركه كه همراه باشد نسبتى بمحاربهء امراء و سرداران نميدارد محتمل است كه چشم زخمى بسپاه قزلباش رسد و موجب دليرى اعداء گردد و آن گروه را اگر تا رسيدن رايات نصرت آيات بتوقف امر فرمائيم اوزبكيه بتهيهء اسباب [ 392 
  ] قلعه دارى پرداخته لشكر جرار گذاشته خود بماوراء النهر رود و هر گاه مهم بمحاصرهء قلعه رسد بنابر استحكام قلعه و استعداد قلعه دارى يحتمل كه معامله بدور و دراز كشد بخاطر چنين خطور مينمايد كه كس نزد فرهاد خان فرستيم كه يك منزل بازگشته آوازه دراندازد كه از جانب عراق و آذربايجان خبر موحش رسيد كه روميه انتهاز فرصت كرده بممالك محروسه آمده‌اند و موكب همايون شاهى از اين خبر مضطرب الاحوال بجانب عراق بازگرديد و هرگاه خبر بازگشتن قزلباش بدين اضطرار باوزبكيه رسد از انديشه قلعه دارى بازآمده شك نيست كه دليرانه بعزم دستبرد و تعاقب امراء و ضبط مشهد و آن حدود عاجلا از هرات بيرون آيند و ما اردوى اغرق را با جمعى كه اسب زبون داشته باشند گذاشته سباى با فوجى كه اسب كوتل داشته باشند ايلغار نموده بفرهاد خان ملحق گرديم و مقيد بآمدن لشكر فارس و كرمان نشده بايلغار بر سر ايشان رويم و فرصت قلعه بندى و قلعه دارى ندهيم و انشاء اللّه تعالى اگر خداى تعالى خواسته باشد و تدبير موافق تقدير افتد محتمل است كه مهم حسب المدعا تمشيت پذيرد .\r\nجميع عقلا و ارباب راى اين مقدمه را پسنديده داشتند و على الفور رقمى بفرهاد خان نوشته فرستادند كه بقاعدهء كه مذكور شد يك منزل بازگشته مترصد وصول موكب همايون باشد ايشان حسب الفرموده عمل نموده يك منزل پس نشستند و كس نزد اللّه ويرديخان و گنجعلى خان كه با لشكر فارس و كرمان از راه طبس آمده داخل الكاى خراسان شده بودند فرستاده بودند كه مقيد بآوردن لشكر نشده با جمعى كه اسب ايلغار داشته باشند جريده و سباى ايلغار كرده در حدود غوريان خود را بموكب همايون رسانند و جناب اعتماد الدوله حاتم بيك وزير را با شاه على سلطان مير چشمكزك و ساير لشكريان در اردوى اغرق گذاشته كه بآهستگى كوچ كرده ميآمده باشند و در وقت پيشين روز يكشنبه\r\n\r\n","description":"","footnote":"","page_name":" 569 ","page_number":195},
  {"content":"\r\n\r\nغرهء شهر محرم از فرهاد جرد سرجام سوار شده برهنمونى قايد اقبال همعنان فيروزى و اجلال بايلغار روانه گشتند و در راه فرهاد خان و امراء كه يك منزل از قلعه باغند پس آمده بودند بموكب همايون پيوستند و اللّه ويرديخان و گنجعلى خان نيز اردوى خود را انداخته با جمعى كه اسب ايلغار داشته‌اند ايلغار كرده در سر سرپل هرات رود بموكب همايون پيوستند .\r\nمجملا موكب همايون مسافت ده روزه را در چهار روز و نيم طى فرموده روز پنجشنبه پنجم شهر محرم الحرام در حوالى پل سالار هرات كه چهار فرسخى شهر است بمخالفان رسيدند و صباح روز ششم صف قتال آراسته گشته فيما بين در رباط پربان محاربه اتفاق افتاد .\r\n\r\nذكر محاربهء حضرت شاه جمجاه با دين محمد خان اوزبك و ظفر يافتن بعون عنايت حضرت إله\r\nدر فوق رقم پذير كلك سوانح نگار شد كه دين محمد خان از وصول موكب همايون شاهى خبر نداشت و آمدن فرهاد خان و امراء را شنيده از شهر بيرون آمده بود كه خبر بازگشتن امراى قزلباش بنوعى كه مذكور شد در ميانهء اوزبكيه شايع گشت او را از فكر قلعه و ترتيب اسباب قلعه‌دارى انداخته بعزم استيصال ايشان پيش آمده بحوالى پل سالار فرود آمده بود كه شب يكى از اعراب ميش مست كه حضرت اعلى شاهى را ميشناخت و حضرت اعلى را در سر پل ديده بود آمده از وصول موكب همايون شاهى خبر داد و از كيفيت و كميت لشكر پرسيدند گفت اندك مردمى با آن حضرت بودند اما لشكر قزلباش از عقب بلافاصله ميآيند امراء و ريش سفيدان كنگاش بميان آورده راضى بمحاربهء قزلباش نميشدند و صلاح ديدند كه بازگشته بهرات رويم و نامهء دوستانه بنوعى كه تمهيد يافته بود به خدمت اشرف نوشته كس زباندانى فرستاده گفتگوى صلح بميان آوريم و باقى خان را در قلعه گذاشته روانهء ماوراء النهر گرديم و محاربه با پادشاه قزلباش اصلا لايق دولت نميدانيم دين محمد خان در جواب امراء و ريش سفيدان گفته بود كه اگر چه اين رأى پسنديده است اما وقت بسيار تنگ شده قزلباش نزديك رسيده اگر امشب كوچ كرده روى به شهر آورديم نصف اين لشكر پراكنده ميگردند و در شهر آنقدر فرصت نخواهد بود كه اسباب قلعه دارى آماده ساخته روانه شويم و بىجنگ و جدال گرفتار عار فرار ميگرديم [ 393 
  ] بهتر آنست كه مردانه روى بمعركهء كارزار آوريم اگر غالب گرديم فهو المطلوب و اگر مغلوب شويم شكست يافتن از پادشاه بزرگ عالى شأنى عيب نيست و بهادران اوزبكيه بجهة آنكه بجبن و بد دلى منسوب نگردند ناچار تن بمحاربه در دادند .\r\n\r\nمحاربهء شاه عباس با دين محمد خان و ظفر يافتن\r\nمجملا دين محمد خان از غايت جهل و غرور محاربهء قزلباش را آسان پنداشته بنوعى شعلهء نخوت و غرور در كانون ضميرش زبانه كشيده بود كه جز بر شحهء تيغ آبدار انطفاء نمىپذيرفت و صباح آن روز كه جمعهء ششم شهر محرم الحرام بود طليعهء لشكر قزلباش ظاهر شده دين محمد خان چرخچى و جوانغار و برانغار آراسته باقى سلطان برادرش را با ميرزا عبداللّه منقط و حاجى بى حاكم هرات در دست راست و بعضى امراء در دست چپ قول گذاشت و مقرر كرد كه هر گاه قزلباش غلبهء لشكر ملاحظه نمايند\r\n\r\n","description":"","footnote":"","page_name":" 570 ","page_number":196},
  {"content":"\r\n\r\nبىتأخير با لشكر قول جلو انداخته همت بانهزام لشكر قزلباش گمارند و خود يكهزار نفر از يكه جوانان گزيدهء اعتمادى همراه گرفته در طرف دست چپ ايستاد و مقرر كرده بود كه اگر لشكر اوزبك غالب گردند و اگر مغلوب آن يكهزار كس ازو جدا نشوند و رايات جلال چون بپل سالار رسيدند از حرارت هوا و شدت ايلغار اكثر اسبها از كار مانده از ملازمان ركاب اقدس زياده از سه چهار هزار كس بموكب همايون نرسيده بودند و با قشون فرهاد خان و امراى چرخچى بده هزار نميرسيدند تكيه بر عنايت الهى و اقبال پادشاهى كرده فرهاد خان و ذوالفقار خان و امراى چرخچى را با چهار پنجهزار كس پيشتر فرستادند و قول همايون بفر وجود اقدس آرايش يافته امراء و قورچيان و غلامان دست راست و دست چپ هر يك در محل خود قرار گرفتند .\r\nچون در رباط پريان تلاقى فريقين روى داده چرخچيان هر دو گروه به يكديگر آميختند غازيان عظام تيز عنانى كرده بيكبار به صورت اجتماعى خود را بمخالفان زده چرخچى اوزبك را منهزم ساختند و تمامى لشكر بهوس مردانگى و آوردن سر و اخترمه رو بمخالفان آوردند چنان كه بر سر فرهاد خان كسى چنان نمانده بود .\r\nباقى سلطان چون انهزام لشكر چرخچى مشاهده نمود با لشكر جوانغار جلو انداخت جنود چرخچى قزلباش تاب صدمهء آن لشكر نياورده بازگشتند و چون فرهاد خان علم كه علامت سردار لشكر است همراه نداشت لشكريان چرخچى در معركه فرهاد خان را نيافتند كه بر سر او يك جا جمع شوند و اوزبك هجوم آورده بود راه انهزام پيموده شكست فاحش خوردند چنانچه شكست لشكر قزلباش بقول همايون رسيده نزديك شد كه موجب برهمخوردگى قول گردد .\r\nفرهاد خان با چند نفر در ميان معركه مانده خود مباشر حرب شد و در اثناى كروفر زخمدار شده طريق انهزام پيموده بين الاقران تهمت زدهء گريز و بدنام انهزام گشته غبار عار فرار بر چهرهء روزگار او نشست چون حضرت اعلى مشاهده فرمودند كه فرهاد خان و امراء چرخچى منهزم شده شكست بر لشكر آذربايجان افتاد الله ويرديخان و قورچى باشى و امراى عظام و قورچيان و غلامان دست راست و دست چپ را رخصت محاربه داده حسب الامر الاعلى بمدافعهء لشكر اعدا شتافتند و از آن طرف نيز - لشكر جوانغار و برانغار بمعركهء كارزار شتافته هر دو سپاه به يكديگر آميختند گرد معركهء نبرد بفلك تيز گرد رسيده اگر چه اكثر اوزبكيه آن روز از وصول موكب ظفر قرين شاهى واقف شده دل از دست داده بودند اما ثبات قدم و مصابرت ورزيده جنگهاى مردانه كردند آخر الامر از صدمات دليرانهء دلاورانى كه از قول همايون و ركاب اقدس بجنگ مأمور شده بودند تزلزل باحوال اوزبكيه راه يافته از ستيز و و آويز عاجز آمده روى بانهزام نهادند و نسيم فتح و فيروزى بر ناصيهء احوال غازيان جان نثار وزيدن گرفت .\r\nدين محمد خان كه شكست لشكر اوزبك مشاهده نمود با يكهزار نفر از بهادران نامى كه همراه داشت از طرف دست چپ كه مقابل دست راست قول همايون بود بارادهء آنكه خود را بر قول همايون زند پيش راند و از كثرت گرد و غبار مشاهدهء غازيان نكردند حضرت اعلى با بعضى از مقربان و ملتزمان ركاب اشرف كه كما بيش دويست نفر بودند در معركه ايستاده بودند كه سلطانعلى سلطان چگنى ولد بوداقخان با بعضى از دلاوران كه پيشرو موكب همايون بودند ملاحظه نمودند كه ميان نيزارى كه در آنحوالى بود طليعهء لشكر نمايان شده برق كلاه خود و درع و خفتان درخشيدن گرفت\r\n\r\n","description":"","footnote":"","page_name":" 571 ","page_number":197},
  {"content":"\r\n\r\n[ 394 
  ] به حضرت اعلى خبر داده ملازمان ركاب اقدس از كثرت لشكر مخالف و قلت جنود مسعود انديشيده به قدر پريشان خاطر گشتند حضرت اعلى كه از اين حال اطلاع يافتند بنور فراست دانستند كه دين - محمد خان است كه بعزم نبرد همايون در كمال تهور و مردانگى بملازمان ركاب نصرت انتساب خطاب كردند كه چه ايستاده‌ايد از عار فرار انديشيده مردانه قدم در معركه كارزار نهيد كه به مردى كشته شدن بهتر از زندگانى و حياتى است كه بىناموس شده باشيم .\r\n بيا تا همه تن بكشتن دهيم * مبادا كه فرصت بدشمن دهيم \r\n\r\nشكست خوردن لشكر اوزبك و انهزام آنها\r\nچنين مسموع شد كه اول كسى كه از جوانان قزلباش اسب جهانيده بهادرى از بهادران اوزبك را انداخت على بيك مير شكار ولد احمد آقا كرامپا استاجلو بود و همچنين يك يك از جوانان نصيرى منش كه پيشرو موكب همايون بودند استقبال آن طبقه كردند هر كدام يكى از مخالفان را كه اسب جلادت پيش رانده بودند از صدر زين ربوده تا چهل پنجاه نفر بهادر را بر خاك هلاك انداختند چون قضاء گرد ادبار بر فرق روزگار دين محمد خان بيخته بود عنان يكران باز كشيده به پيش آمدن دليرى نتوانست كرد خوف و دهشت بر آن گروه استيلاء يافته روى از معركه برتافتند حضرت اعلى خواستند كه بنفس نفيس مباشر حرب او گشته با دين محمد خان درآويزند و بنيروى اقبال بهر طريق كه باشد او را بدست آورند ملازم گنجعلى خان رسيده از جانب او پيغام آورد كه قول دين محمد خان هنوز در عقب است از آن جهت حضرت اعلى از آن اراده منصرف گشته صبر كردند كه بقول او رسند اما غازيان دست از تعاقب باز نداشته بسيارى از بهادران نامى بر خاك انداختند و دين محمد خان زخم سنان يافته از معركه بدر رفت\r\nكلول بيك گرجى كه در سلك غلامان خاصه شريفه انتظام داشت ميگفت كه من بدين - محمد خان زخم نيزه زدم طاقيه‌اش افتاد ديدم كه يكى از بهادران طاقيه از سر خود برداشته بر سر او نهاد و خود سر برهنه ميرفت دانستم كه سردار لشكر اوست و آن طاقيه را يكى از غازيان برداشته بود و از اوزبكان يك دو نفرى تصديق كردند كه اين طايقه خانست و چند نفر ديگر قبول نداشتند و اين دعوى را كسى از كلول بيك قبول نميكرد پيرزادهء طالش ابدال بيك نام با او منازع بود و ميگفت دين محمد خانرا من زخم زدم مسود اوراق از مولانا ابراهيم مشهدى كه سابقا از منسوبان سلسلهء ميرزا ابوطالب رضوى بوده و در فترت اوزبكيه بهرات افتاده منشى مير قلبابا كوكلتاش و بعد از آن منشى دين محمد خان شده در مجالس كنگاش راه يافته بوده خصوصيات احوال دين محمد خان و شرح جنگ مذكور بنوعى كه بتحرير پيوست از او استماع نمود .\r\nاو ميگفت كه من همراه خان بودم در وقتى كه به قصد قول همايون رانده از نيزار بيرون آمد مشاهده نمود كه اندك مردمى ايستاده‌اند و از دور سياهى ديگر به نظر آمد بهادران اوزبك همگى را تصور شد كه تيپ همايون شاهى آنست كه از دور سياهى مينمايد از حملهء دليرانه آن جماعت و مشاهده آن سياهى رعب و هراسى در دلها افتاده اعيان اوزبكيه و اتاليقان كه همراه بودند عنان او را گرفته عرض كردند كه مردم ما شكست خورده لشكر شكسته قريب به شهر رسيده‌اند و پس و پيش ما را سپاه قزلباش فرو گرفته اگر ما خود را بجنگ آن فوج قليل مشغول سازيم تيپ شاهى كه از دور سياهى مىكند پيشتر آمده ما را در ميان ميگيرند و يك كس را اميد نجات نيست كار از سعى و كوشش گذشته تا وجود\r\n\r\n","description":"","footnote":"","page_name":" 572 ","page_number":198},
  {"content":"\r\n\r\nحضرت خان بسلامتست و آسيبى نرسيده و كار صعبتر نشده بيرون ميبايد رفت و چون خان آثار كراهت حرب و خوف در ناصيهء آن مردم مشاهده نمود دانست كه دل بآنى داده ارادهء فرار دارند ناچار روى از معركه تافت .\r\nاما چون عنان گردانيده ده گام نهادند بنوعى تفرقه و پراكندگى در ميانهء آن جماعت واقع شد كه با دين محمد خان زياده از بيست كس نماند و قزلباش از عقب ميآمد و دو سه مرتبه داخل ما شدند و سر نيزه در حال فرار بخان رسيده بود اما از رفقا پنهان كرد و در حوالى چهل دختران مشاهده شد كه خون بسيار از جيب و بغل او در فوران آمده در آنجا به من رخصت داده گفت تو اهل و عيال در شهر دارى بكجا ميآئى باز گرد من از آنجا بازگشته خود را به شهر انداخته مخفى گشتم تا وقتى كه استقامتى در شهر پيدا شد و باقى سلطان با سى چهل نفرى از معركه بيرون رفته به طرف كهدستان افتاده راه اندخود و شبرغان پيش گرفت و [ 395 
  ] از معبر كركى گذشته ببخارا رفت و بر حسب تقدير الهى او را در ماوراء النهر ترقيات عظيم روى داد چنانچه عنقريب گزارش خواهد يافت .\r\nالقصه در آن جنگ بسيارى از معارف سپاه كشته شده اكثر امراى اوزبكيه خصوصا حاجى بى حاكم هرات و ناجولى بهادر و ميرزا عبداللّه منقط و محمد مرادبى و محمد يار اغلان و ساير امراء بعضى در معركه بقتل رسيده بعضى گرفتار شدند و سرداران معتبر كسى بيرون نرفت غازيان جلادت شعار تا سر خيابان و حوالى گازرگاه و از آنجا تا كهدستان مخالفان را تعاقب نموده قتلى بافراط كردند عدد قتيلان به چهار هزار كس رسيد اما از شدت ايلغار چند روزه و بسيارى تك و تاز معركه نبرد و حرارت هوا اكثر اسبهاى لشكريان از حركت بازمانده از آنجا پيشتر نتوانستند رفت و شب نيز حايل شد و از جماعت اوزبكيه كه از معركه جان بسلامت بيرون بردند هر كس اهل و عيال و علاقهء در شهر داشت روى به شهر آمده دست عيالان گرفته از متملكات آنچه توانستند برداشته راه ميمنه و فارياب پيش گرفتند و جمعى كه علاقه در شهر نداشتند از جنگ گاه راه فرار پيمودند .\r\nحضرت اعلى شاهى ظل اللهى بفيروزى و اقبال بكاروانسراى پريان سواد هرات رسيده بشكرانهء اين مواهب عليه كه از عطاياى ايزدى قرين حال گشت ملتفت استيصال بقية السيف كه اكثر ضعفاء و عورات و اطفال داشتند نشده اغماض فرمودند و لشكريان در سر خيابان فرود آمدند و درين معركه از عساكر منصوره كسى كه نام و نشانى داشته باشد به غير از ولى بيك يوزباشى استاجلو و قاسم بيك جلودار شاملو ضايع نشد و عدد كشتگان به صد نفر رسيد و اردوى آغرق كه با اعتماد الدوله حاتم بيك وزير و بقيهء لشكر متعاقب ميآمدند بكاريز باخرز رسيده بودند كه شاهويردى بيك يساول صحبت بايبردلو از جانب اشرف رسيده مژدهء فتح و فيروزى رسانيده كوچ بر كوچ رفته در سر خيابان هرات به يكديگر ملحق شدند و اهالى هرات و ميران قبايل و هزارجات قبچاق و تيمورى و طاهرى و جمشيدى بملازمت اشرف سرافراز گشتند بتلطفات شاهى اختصاص يافتند و از اهالى غوريان خواجه جلال الدين اكبر جمعى را با خود متفق ساخته\r\n\r\nكشته شدن شاهم كلته حاكم غوريان\r\nپيشتر از وصول موكب همايون بر سر قلعهء غوريان آمده شاهم كلته حاكم آنجا را محاصره نمودند و جمعى از قزلباشيه ملازمان گنجعلى خان نيز حسب الامر بدان خدمت مأمور شده بودند شاهم كلته و بهادران رفيق او چون از حقايق حالات هرات خبر يافتند چارهء بجز فرار نيافتند خود را از طرفى كه مردم كمتر بودند بيرون انداخته راه فرار پيمودند و بيرونيان خبردار شده تعاقب كردند جمعى كثير از اوزبكيه مقتول و گرفتار شدند شاهم\r\n\r\n","description":"","footnote":"","page_name":" 573 ","page_number":199},
  {"content":"\r\n\r\nكلته با چند نفرى بدر رفت اما چون ادبار آن طايفه روى آورده بود شاهم كلته در حدود زور آباد بسرفاليزى رسيده ميخواسته فى الجمله خود را از تلخكامى شيرين كام گرداند دشتبانى رسيده بيمحابا چنان\r\n\r\nكشته شدن دين محمد خان پادشاه\r\nمطراقى بر سر او زده كه از اسب در غلطيده بر خاك مذلت يك دو ساعت بيهوش افتاده بود صاحبان فاليز رسيده او را شناختند و محبوس گردانيده در هرات به نظر اقدس درآوردند .\r\nدر اين اثنا خبر كشته شدن دين محمد خان نيز رسيده بتحقيق پيوست اما طريق كشته شدن او كه بر چه نهج واقع گشته معلوم نبود جمعى گفتند كه در معركه بقتل رسيده جسدش در ميان كشتگان بوده كه در آن نيزار افتاده بود اما تقرير مولانا ابراهيم منشى كه بتحرير پيوست و گفته بود كه تا چهل دختران همراه بودم منافى اين قول است و آنچه به صحت پيوست آنست كه چون بحوالى ماروچاق ميانهء ايل قاقچى رسيده خون بسيارى از زخم او رفته ضعف برو غالب شده بود چند نفرى كه همراه بوده‌اند او را در گوشهء فرود آوردند كه لحظهء استراحت نمايد خود بميانهء ايل قاقچى رفته‌اند كه غذائى جهت او بهمرسانند جماعت مذكور از حال او خبر يافته بر سر او آمده كار او را باتمام رسانيدند .\r\nالقصه در همانجا رخت بسراى آخرت كشيده رفقا جسد او را در آن حوالى به خاك سپرده رفته‌اند و قولى آنست كه جماعت قاقچى جسد او را به آب مرغاب انداخته‌اند الحاصل حضرت اعلى چند روز در بيرون شهر اوقات شريف صرف ديدن سرو اخترمه نموده بمردانگى هر كس باز ميرسيدند و چون در عراق نويد حكومت هرات بفرهاد خان داده بودند اگر چه در آن جنگ بجهة شكستى كه از سوء تدبير خورده بود باطن اقدس ازو غبار [ 396 
  ] آلود بود اما بوعده وفا فرموده زمام ايالت و دارائى هرات و امير الامرائى خراسان را به كف كفايت و قبضهء اقتدار او نهادند و وكلاى او در مقام ضبط و نسق مملكت درآمده اكثر مردم او در شهر جا گرفته بودند كه درين اثنا از اقتضاى قضا و تقديرات آسمانى قضيه عجيبهء قتل فرهاد خان بوقوع پيوسته حكومت دار السلطنهء هرات و امير الامرائى كل خراسان بحسين خان قورچى شمشير شاملو قرار گرفت .\r\n\r\nذكر قتل فرهاد خان و بيان بعضى قضايا كه در آن اوان دست داد و انتظام مهمات خراسان بتوفيق ملك منان\r\nبر عقلاى دهر و دانش پژوهان صاحب بهر ظاهر و روشن و باهر و مبرهن است كه عنصر معنوى قرب سلاطين با خون سرشته شده و عرصهء ضمير پادشاهان عالم ديگر است حكيم بيدار دل هشيار مغز بايد كه از نشاء بادهء جاه و بزرگى سرمست نگردد و در جولانگاه قرب سلاطين پاى انديشه‌اش نلغزد بسى عقلاى صايب رأى در خدمت سلاطين بمراتب عاليه رسيده در عالم قرب از شاهراه اخلاص منحرف شده سيلى روزگار خورده‌اند و آتش قرب را بدامن بيدانشى افروخته عاقبت در آن سوخته‌اند خوشا سعادتمندى كه در آن حال توفيق الهى يافته مضمون اين رباعى را كه از منظومات راقم حروف است\r\n\r\n","description":"","footnote":"","page_name":" 574 ","page_number":200},
  {"content":"\r\n\r\nسرمايهء قرب و منزلت خود سازد :\r\nرباعى\r\n اى دل ز شراب قرب بيهوش مشو * وز بادهء وصل مست و مدهوش مشو \r\n هر چند ز دوست بيشتر بينى ناز * در عرض نياز گوش و خاموش مشو \r\n\r\nسبب قتل فرهاد خان\r\nما صدق اين مقال احوال خذلان مآل فرهاد خان است كه چندين سال بتوجهات شهريار كامكار مورد عنايات گوناگون بوده گوى تفوق و سرورى از اقران مير بود بسعادت نفس سركش سررشتهء اخلاص را از دست داده عاقبت به او رسيد آنچه رسيد سبب ظاهرى قتل فرهاد خان آنكه هميشه در خدمت اشرف لافهاى گزاف ميزد و مىگفت آرزو دارم كه در معركهء كه حضرت شاه تشريف حضور داشته باشد جان خود را نثار موكب همايون سازم .\r\nچون پيمانهء نخوت و غرورش از بادهء پندار لبريز گشته بود مست بادهء غفلت شده در جنگ دين محمد خان سستى كرده شكست خورد و از شكست او نزديك بود كه چشم زخمى بدولت ابد پيوند و ذات اقدس فيروزمند رسد و از اينجهة مستحق عقوبت بود تا من بعد تربيت يافتگان بارگاه معلى در معارك كارزار جان خود را در راه ولينعمت نثار نموده گران ركابى نكنند و سبب ديگر كه بتدريج ظاهر شد آن بود كه حضرت اعلى گمان غدرى به او برده بودند و در مقام امتحان درآمده رفته رفته از اطوار او آن گمان بسرحد يقين رسيد و خود نيز استشمام اين رايحه نموده بود .\r\nاين معنى از وى كه مرد با رأى و هوش صاحب خرد بود و مكررا مشاهدهء فراز و نشيب حوادث نموده لطمهء روزگار خورده بود بغايت ناپسند افتاد كه با وجود اينهمه تربيت و جاه و بزرگى كه بدولت اشرف يافته بود قدر شفقتهاى پادشاهى ندانسته بوساوس شيطانى از راه رفته طريق غدر و كافر - نعمتى سپرد .\r\nاما چون بدلايل واضحه نقد اينمعنى در دارالضرب طبع همايون سكه قبول يافته بود و پرتو شعور او بر اين معنى يافته ديگر اعتماد را نميشايست مجملا بتحريك كارفرمايان قضا و فرمانبرداران قدر اسباب قتل او آماده گشته اللّه ويرديخان و بعضى امراء و غلامان بدين خدمت مأمور شدند و يشان\r\n\r\nقتل فرهاد خان\r\nبه منزل او رفته باتمام مهم او پرداختند وقتى كه الله ويرديخان دست بميان آورده خنجر او را از ميان كشيده او دانست كه حال چگونه است همين قدر بعبارت تركى گفته بود كه « بيله مى اولدى » ، يعنى كار ما چنين شد و ذوالفقار خان برادرش كه امير الامراى آذربايجان بود در كمال اضطرار خود را بدولتخانه همايون رسانيده مترصد قتل ميبود چه گمان نداشت كه با وجود قتل برادرى چنان او را زنده گذارند .\r\nاما حضرت اعلى در باب او مضمون و لا تزز وازرة وزر اخرى عمل فرموده جز لطف و شفقت امرى\r\n\r\n","description":"","footnote":"","page_name":" 575 ","page_number":201},
  {"content":"\r\n\r\nبظهور نياوردند و همانروز او را بخلاع فاخره سرافراز فرموده خاطر پريشان او را اطمينان بخشيدند و مشار اليه از خلوص عقيدت و صوفيگرى رضاى خاطر مبارك مرشد كامل جسته عرض كرد كه چون برادرم مستحق عقوبت مستوجب قتل شده بود چرا اين خدمت باينغلام مرجوع نشد .\r\nاما حضرت اعلى بعد از وقوع [ 397 
  ] اين واقعه هميشه در اين حال از دو جهت اظهار ملال ميفرمودند يكى آنكه بر توجهات شاهانه كه در عرض چندين سال در تربيت او بظهور آورده بدين مرتبه رسانيده بودند حيف ميخوردند ديگرى آنكه مبادا دورنشينان بساط عزت كه خبرى از اطوار نزديكان ندارند بامور ديگر حمل نمايند .\r\nبالجمله بعد از كشته شدن او حكومت هرات را بحسين خان قورچى شمشير شاملو تفويض فرموده از زمرهء آقايان بكتش سلطان استاجلو را برتبهء امارت سرافراز فرموده بقلعهء ماروچاق و ضبط مرغاب فرستادند و مشار اليه قلعهء ماروچاق را تعمير نموده از بالا مرغاب بحيطهء ضبط درآورده در آبادانى آنها سعى نمودن گرفت و حكومت هر ولايتى از ولايات خراسان بيكى از امراى اخلاص پيشه عنايت شد .\r\nدر اين اثنا ملك جلال الدين خان سيستانى كه از صدمات لشكر اوزبك و دستبرد مردم يتيم - سلطان و برادران ترك ولايت سيستان كرده بدرگاه جهان پناه آمده بود و از خدمت اشرف رخصت يافته در اين هنگام در قندهار بود بملازمت اشرف رسيده حكومت سيستان كه نامزد گنجعلى خان شده بود به او اختصاص يافت .\r\nمحرابخان قاجار كه حاكم طبس بود از آنراه عزيمت اردوى همايون نموده در تون الله - يار اغلان حاكم آنجا را محاصره نموده در گرمگاه روز كه غازيان از تردد باز آمده استراحتى نموده بودند او از شهر بيرون آمده با فوجى از اوزبكيه كه در تون بودند روى بوادى فرار آوردند محراب - خان واقف شده تعاقب نموده او را بدست آورد و ساير اوزبكيه را بتيغ انتقام گذرانيد و او را در هرات بپايهء سرير اعلى رسانيد و عنايت و التفات يافته حكومت خواف و باخرز به او تعلق گرفت .\r\n\r\nشرح رفتن نور محمد خان با جنود قزلباش بمرو و تمكن او و حاجى محمد خان والى خوارزم بر سرير حكومت ملك موروث و بدست درآمدن محمد ابراهيم سلطان بنيروى اقبال شاهنشاه آفاق و مراجعت موكب ظفر نشان بصوب عراق\r\nدر آغاز داستان فتح خراسان بتحرير پيوست كه بوداقخان با فوجى از قورچيان عظام را همراه نور محمد خان بمرو شاهيجان فرستادند و ايشان بآئين شايسته بآنطرف رفته چون بباغباد رسيدند محمد ابراهيم سلطان ولد ترسون محمد سلطان كه از بنى اعمام عبدالله خان و خالو زادهء عبدالمؤمن خان جوان صبيح الوجه هجده ساله بود در باغباد بحكومت قيام داشت از اخبار برهمخوردگى ماوراء النهر و آوارهء وصول موكب ظفر قرين شاهى و رسيدن نور محمد خان با لشكر قزلباش كه مقارن يكديگر\r\n\r\n","description":"","footnote":"","page_name":" 576 ","page_number":202},
  {"content":"\r\n\r\nبوقوع پيوست تزلزل باحوال او راه يافته تاب توقف نياورده اراده نموده بود كه فورا خود را بمرو رسانيده از راه چهارجو ببخارا رود قورچيان عظام و غازيان چگنى كالبرق الخاطف بطلب او شتافتند و كالهاله بالبدر او را در ميان گرفتند اوزبكيه كه در ملازمت او بودند تاب صدمهء لشكر قزلباش نياورده بعد از محاربه راه انهزام پيمودند محمد ابراهيم سلطان بدست غازيان ظفر نشان درآمده و همچنين ولايت نسا و ابيورد را به تصرف درآورده روى توجه بمرو شاهيجان نهادند .\r\nسليمان يساول و ولى محمد سلطان برادر دين محمد خان كه در مرو بودند از آوازهء وصول موكب همايون و ورود نور محمد خان پريشان گشتند اكثر قبايل كه در ولايت مرو اقامت داشتند بل عامه خلق آن ديار را بجانب نور محمد خان كه وارث آن ملك بود راغب يافتند لاجرم توقف را محال انگاشته در كمال يأس و حرمان دل از ملك و مال برداشته طالب مأمن گشتند و بتحقيق پيوست كه رايات نصرت آيات شاهى از مشهد مقدس بجانب هرات توجه نموده و لشكر قيامت اثر قزلباش اطراف و جوانب خراسانرا فرو گرفته‌اند از اينجهت نتوانستند كه بهرات رفته بدين محمد خان ملحق گردند بالضروره از راه چهارجو ببخارا شتافتند و اهالى مرو شعار دولتخواهى نور محمد خان ظاهر ساخته باستقبال او شتافتند و اهالى و سرخيلان قبايل جلاير و ساير تركمانان آنحدود و جمعى كثير بر سر نور محمد خان جمع شده همعنان ظفر و اقبال بخطهء مرو آمدند و مقارن اين حال خبر فتح هرات و استيصال لشكر اوزبك بديشان رسيده نقاره‌هاى شادمانى بنوازش درآوردند و در آن ولايت خطبه و سكه باسم سامى و لقب همايون [ 398 
  ] آرايش يافت و بوداقخان و امراء و قورچيان بميامن دولت ابد پيوند شاهى نور محمد خانرا بر مسند سلطنت ملك موروث متمكن ساخته محمد ابراهيم را مصحوب فوجى از غازيان قزلباش به خدمت اشرف فرستادند و در دار السلطنهء هرات بعز مجالست محفل ارم تزيين معزز گشته منظور انظار عواطف و الطاف شاهى گرديد و حضرت اعلى خاطر او را بتوجهات خسروانه اطمينان داده نويد عاطفت بيش از پيش يافت و او را بطهماسب قلى بيك گرجى غلام خاصهء شريفه سپردند كه معزز و محترم نگاه دارد و همچنين از جانب حاجى محمد خان نيز عرايض اخلاص آئين رسيد كه بيمن توجه و الطاف شهريارى ممالك خوارزم بدستور زمان سابق به تصرف درآمده عرصه اين ولايت از خار و خاشاك ارباب خلاف پاك گرديد و ديگر باره اين دولتخواه در سرير عز و جاه تمكن يافته همواره زبان حال بدين مقال گوياست :\r\nبيت\r\n اگر هر موى من گردد زبانى * شود هر يك ترا تسبيح خوانى \r\n هنوز از بيزبانى خفته باشم * ز صد شكرت يكى ناگفته باشم \r\nبالجمله بعد از قضاياى مذكور چند روزى باغ شهر محل نزول خسرو بهرام قهر گرديده در آنجا بانتظام مهام خراسان و انجاح مطالب و مدعيات ارباب حاجات و دولتخواهان پرداختند و جمعى از اهل خراسان را كه در زمان اوزبكيه اخلاص دولتخواهى بظهور آورده در راه دين و دولت سعى و كوشش كرده قلاع خود را محافظت نموده بودند و فوجى را كه ترك اوطان نموده بعراق آمده بودند بانعامات\r\n\r\n","description":"","footnote":"","page_name":" 577 ","page_number":203},
  {"content":"\r\n\r\n\r\nرجوع شاه عباس از هرات بمشهد مقدس\r\nو سيورغالات و خلاع فاخره نواخته بين الاقران سمت امتياز بخشيدند و بعد از فراغ از مهمات مملكت و انتظام احوال سپاهى و رعيت عزم مراجعت فرموده موكب نصرت قرين بجانب مشهد مقدس معلى در حركت آمد و قريب يك ماه در آن خطهء جنت نشان توقف فرموده بواجبى بنظم و نسق سركار آستانهء متبركه پرداختند و خدام و مدرسان و حفاظ و ساير عمله و خدمتكاران و اطعام فقراء و راتبه خواران بدستور زمان شاه جنت مكان تعيين يافت .\r\nاز قناديل مرصع و طلا و نقره و شمعدان و قاليهاى بتكلف كرمانى و جوشقانى و اوانى و ظروف آنچه ضرورى سركار فيض آثار بود سرانجام يافته در زيب و زينت روضهء مقدسه كوشيدند و تا در مشهد مقدس نزول اجلال داشتند هر صبح و شام بسعادت زيارت فايز گشته از غايت ارادت و حسن اعتقاد و اكثر اوقات بنفس نفيس بخدمات خادمى و فراشى حرم محترم و ساير خدمات قيام و اقدام فرموده بدان مفتخر و مباهى بودند و چون در خراسان امرى كه باعث توقف باشد نماند روضهء مقدس را وداع فرموده رايات نصرت آيات از راه رادكان و خبوشان بعزيمت استرآباد بجانب دشت بحريان در حركت آمد .\r\n\r\nذكر شكار كردن خاقان بلند قدر و الا مكان در صحراى دلگشاى رادكان\r\nچون رادكان محل نزول موكب ظفر نشان گرديد نشاط شكار از خاطر خطير همايون سر زده طرح قمرغه يعنى شكار جرگه انداخته عساكر منصوره بر حسب فرمان جانوران شكاريرا از چند روزه راه در مكان معين جمع آورده چون دايره مثال جرگه دست بهم داد چندان جانور بجرگه درآمده بود كه محاسب و هم از تعداد آن بعجز و قصور اعتراف مينمود هنوز عرصهء جرگه يك فرسخ بود كه حضرت اعلى بميان جرگه درآمده چند خرگور به نظر درآمد اشهب صبا رفتار فلك پيما را كه بهرگامى بر اشهب سريع السير فلك پيشى گرفتى در آن عرصهء نشاط افزا بجولان درآورده عنان بجانب گورخران انعطاف دادند و بعد از تك و تاز بسيار بضرب تير و تيغ آبدار همه را از پاى درآوردند و از صبح تا پيشين كه عرصهء جولان فراخى داشت باسب تاختن و صيد انداختن پرداختند يك دو نفر از مقربان بساط عزت در ركاب اشرف تك و دو مينمودند اما رخصت صيد افكنى نيافته بودند و آن حضرت كمان بهرامى بر سر چنك آورده جلوداران تيرهاى خدنك دسته دسته چون عقابان تيزپر ميرسانيدند و از چنك آن حضرت بال گشاده بصيد آهوان و جانوران در پرواز ميآمد و هر صيدى كه بنوك ناوك دلدوز خسرو گيتى افروز از پاى درميآمد نزديكان ركاب اقدس حساب شمارهء آن [ 399 
  ] نگاه ميداشتند .\r\nدر آن روز يكصد و شصت و دو جانور بضرب تير شهب آساى حضرت اعلى بر خاك هلاك افتاده بود و چون حلقهء شكار دايره كردار تنگ‌تر شد بعضى از امراء و مقربان رخصت يافته بجرگه در آمدند بعد از لحظهء اكثر ملازمان ركاب اقدس و خواص قورچيان و غلامان مرخص گشته شكار انداز گرديدند بالاخره\r\n\r\n","description":"","footnote":"","page_name":" 578 ","page_number":204},
  {"content":"\r\n\r\nعموم سپاه رخصت يافته كار به جائى رسيد كه آهوان تيز تك از تك و دو بازمانده قدرت حركت نداشتند پياده‌ها بجرگه درآمده بدست ميگرفتند از بسيارى جانوران عدد آن بشمارهء صحيح نرسيد اما :\r\nمصراع\r\n « كسى نماند كه صيدى نيامدش در دام » \r\nهنوز تا دو سه هزار آهو در ميان جرگه متحير و سرگردان بهر طرف مىشتافتند خود را پا بسته دام عنا ديده راه مسدود مىيافتند از نوادر و غرايب حالات امرى غريب از آن حيوانى چند مشاهده شد كه آن بيچارگان چاره ديگر نيافته بالهام ملهم غيبى روى بجانى كه حضرت اعلى سواره ايستاده بودند آورده آنجا را مأمن يافتند و بر دور آن حضرت محيط گشته بعد از آنكه دو سه مرتبه بر سبيل طايفان گرديدند همگى پناه بموكب عز و جاه آورده در همانجا به زانو درآمده خوابيدند و آن مقام بر مثال يتاق گوسفند به نظر درآمد حضرت اعلى بعد از مشاهدهء اينحال مردم را نهى فرموده حكم شد كه ديگر كسى متعرض جانوران نشود .\r\nبعد از زمانى ممتد كه وقت غروب آفتاب بود و آهوان نفسى آرميدند رقم آزادى بر صحيفهء حال ايشان كشيده امر فرمودند كه طرف دشت را گشوده راه دهند هيچ آفريده را يارا نبود كه پيرامون جانوران بازمانده گردد و تخمينا دو سه هزار جانور از غرقاب بلا نجات يافته بجانب دشت شتافتند روز ديگر حكم شد كه هر كس شكارى داشته باشد به نظر انور رساند و همگى را جمع نموده در ميانه عساكر منصوره قسمت يافت و از آنجا شكاركنان از راه خبوشان و سملغان بدشت بحريان نزول اجلال فرمودند و عزم توجه استرآباد و نظم و نسق آن ولايت و تنبيه و تأديب متمردان و سركشان اوخلو و كوكلن و ساير الوس صاين خانى كه هميشه متعرض آن ولايت ميشدند از خاطر خطير سر زده عنان عزيمت بدان - صوب معطوف ساختند .\r\n\r\nذكر توجه موكب همايون شاهى بصوب استرآباد و تنبيه متمردان بدنهاد و تعمير قلعهء رفيع بنياد مبارك آباد\r\nهر چند در صحيفهء اول و طى وقايع هر سال بمناسبت مقام برخى از احوال استرآباد و فتن و فتور آن ملك مرقوم واسطى رقم گشته ديگر باره بتحرير آن پرداختن موهم شائبهء تكرار و موجب اطالت و تجديد تذكار است اما در اين مقام مناسب نمود كه مجملى از احوال آن ولايت مرقوم صحيفهء بيان گرداند كه طالبان سير و اخبار را اطلاع تام بر آغاز و انجام آن حاصل آيد .\r\nالقصه دارالملك استرآباد از متنزهات عرصهء ايران و صحارى دلگشاى آن كه از يكطرف بدرياى خزر پيوسته بنزاهت و خرمى در ربيع و خريف يكسان قطعه‌ايست از روضهء جنان و مردم آنجا بحليهء ايمان آراسته در زهد و تقوى درجهء عالى دارند اما خالى از اجامره و اوباش هم نيست و بدستور\r\n\r\n","description":"","footnote":"","page_name":" 579 ","page_number":205},
  {"content":"\r\n\r\nساير محال طبرستان گاهى هواى عصيان و طغيان در سر ايشان مىافتد و اين طبقه را سياه - پوش مينامند .\r\nدر زمان حضرت شاه جنت مكان كه امنيت و استقامت ملك ايران در نصاب كمال بود از ضبط حكام هواى سياه پوشى از سر بيرون كرده در كمال هموارى رعيتى مينمودند اما قبايل و عشاير الوس صاين خانى از اوخلو و كوكلن و ايلور و سالور و غير ذلك كه از اتباع والى خوارزم و بيقه تركمان مشهورند در كنار آب اترك كه ميانهء ولايت جرجان و خوارزم فاصله است اقامت داشتند تا كنار رودخانهء گرگان آمده زراعت بسيار در آن صحراى بيپايان نموده مال مزروعى بحكام جرجان ميدادند و حكام نيز بجهة آبادى مملكت قانع نميشدند تا آنكه رفته رفته آن طبقه سر بطغيان برآورده هميشه دست درازى بمملكت استرآباد ميكردند و حكام استرآباد بدفع فتنهء آن قوم پرداخته بدينجهت اكثر اوقات حدود استرآباد از فتنه و آشوب خالى نبوده و شاه جنت مكان بجهة دفع فتنهء ايشان قلعهء مبارك آباد در كنار آب گرگان ترتيب داده مقرر كرده [ 400 
  ] بود كه حكام از شهر بقلعه نقل نموده در آنجا اقامت كرده بحراست مملكت قيام نمايند كه از طايفهء تركمان مضرتى نرسد و تفصيل قضاياى آن ايام در صحيفهء اول در طى احوال شاه جنت مكان رقمزدهء كلك بيان گرديد .\r\nبعد از رحلت شاه جنت آشيان كه نواب سكندر شأن و لشكر عراق بآذربايجان رفته بدفع هجوم سپاه روم مشغول بودند و امراى خراسان دو جوقه شده با يكديگر در مقام جدال درآمدند طوايف قزلباش را چندان مشاغل دست داد كه چند سال بضبط استرآباد نپرداختند و اين مملكت از حاكم مستقل خالى ماند جماعت يقه تركمان خصوصا عليار بيك ايمور دلير شده تا ضرابخانه و قلعهء مبارك - آباد سه فرسخى شهر آمده رحل اقامت انداختند و قلعه را ويران كرده فارغ البال نشستند و اهالى استرآباد جهت دفع مضرت آن قوم يك چند بحفظ حال خود پرداخته احوال ايشان نيز بالاخره بتمرد و عصيان سرايت كرد و در هر بلوك متغلبى سربطغيان برآورده رسم سياهپوشى تازه گرديد و در آن بلوك قلعهء ترتيب داده تفنگچى و كماندار بسيار جمع كرده سر به ديگرى فرو نميآوردند و بمرور ايام هواى حكومت و خودسرى در سر متغلبان و سرداران سياهپوش افتاده باستظهار ضيق طريق و صعوبت راه و بيشه و جنگل بالكليه گردن از اطاعت و انقياد قزلباش پيچيده و محالى كه در كنار رودخانهء گرگان و دشت و صحراء واقع بود بيقه تركمان بازگذاشتند و آن طايفه به همان راضى گشته بفراغبال در صحراى دلگشاى جرجان ييلاق و قشلاق مينمودند و از بيم سياهپوش به شهر و بيشه و جنگل و محال صعب المسالك نميتوانستند درآمده و بعضى اوقات نيز با يكديگر مدارائى ميكردند چندين سال احوال ايشان بدين و تيره گذران بود تا در اواخر ايام دولت نواب سكندر شأن و اوايل جلوس حضرت اعلى شاهى ظل اللهى بعضى اوقات مرتضى قليخان پرناك و ايامى بدرخان افشار برادر اسكندر خان بحكومت آن ولايت منصوب گشته به شهر استرآباد رفتند .\r\nسرداران سياهپوش كه هر كدام در يكى از بلوكات دم از حكومت و استقلال ميزدند طايفهء يقه تركمان را حامى خود دانسته تمرد و عصيان ورزيده به حاكم بازگشت نكردند و ملازمان حاكم يك فرسخ از شهر پيشتر نميتوانستند رفت و تمتعى از آن ولايت نمييافتند بالاخره از خوف يقه تركمان و طغيان سياهپوشان در آن ولايت مجال اقامت نيافته با قبح وجهى بيرون رفتند و از سرداران سياهپوش خصوصا خواجه شرف الدين ساورى بىاندامى بسيار صدور يافته جميع اموال و اسباب مرتضى قليخان\r\n\r\n","description":"","footnote":"","page_name":" 580 ","page_number":206},
  {"content":"\r\n\r\nرا كه همراه داشت غارت كردند و اسب و يراق از غازيان گرفته برهنه سر ميدادند تا آنكه در خراسان طغيان اوزبكيه واقع شده ولايت نسا و ابيورد و درون و باغباد كه بولايت كبود جامه استرآباد اتصال دارد به تصرف امراى اوزبكيه قرار گرفت و عبداللّه خان اوزبك ولايت خوارزم را تسخير نموده حاجى محمد خان والى آن ولايت را بيرون كرد .\r\nحضرت اعلى بملاحظهء آنكه مبادا سرخيلان الوس صاين خانى اطاعت اوزبكيه نموده بوساطت و اغواى ايشان اوزبكيه بولايت استرآباد تسلط يابند و فتنهء ايشان بمازندران سرايت نمايد باقتضاى زمان و حسن تدبير با آنطبقه تلطف آغاز نهادند و از زمرهء آن گروه عليار بيك ايمور كه از ديگر سرخيلان قبايل صاين خانى بمزيد اعتبار امتيازى داشت و در حوالى مبارك آباد ميبود و بوساطت ميرزا بيك ولد مير ضياء الدين فندرسكى كه مرد دولتخواه صلاح انديش بود بخدام آستان خلافت مكان شاهى اظهار اخلاص و دولتخواهى مينمود حضرت اعلى بنابر صلاح دولت قاهره او را برتبهء خوانى سرافراز فرموده منشور حكومت استرآباد باسم او فرستادند اما سرداران سياهپوش زياده تمكين او نميكردند و او با ايشان بمدارا سلوك كرده به همين قدر راضى بود كه نايبى از او در شهر نشسته سمت حكومت داشته باشد و خود در كنار رود گرگان و ميانهء ايل بسر ميبرد .\r\nبعد از فوت او محمد يار خان پسرش بدرگاه جهان پناه آمده بجاى پدر منصوب گرديد و طبقهء اوخلو با او در مقام خلاف درآمده بالاخره او در دست جماعت اوخلو بقتل رسيد قليج خان برادر كوچكتر بپايهء سرير اعلى آمده منشور ايالت استرآباد حاصل كرد مهم او نيز از طغيان و بىاعتدالى گروه اوخلو تمشيت نپذيرفت تا در اين سال كه رايات نصرت آيات شاهى بتسخير خراسان در حركت آمد در چمن بسطام نزول اجلال واقع شد متوجه ضبط ولايت جرجان [ 401 
  ] شده حكومت آنولايت بفرهاد خان كه حاكم مازندران بود تفويض يافت و او داروغهء خود چنانچه سابقا مذكور شد به آن ملك فرستاد .\r\nچون طنطنهء ظفر آيات شاهى در آن حدود بلند آواز گشته تزلزل در بنيان ثبات و قرار متمردان خود ستاى افكنده بود و تمامت مازندران كه بولايت استر آباد پيوسته به تصرف قزلباش درآمده بود سرداران سياهپوش از تمرد انديشيده جز اطاعت چاره نيافتند و بدرگاه جهان پناه آمده در سفر خير اثر خراسان مرافقت اختيار نمودند و بعد از قتل فرهاد خان حكومت آن ولايت بحسنخان زياد اغلى قاجار نامزد شد .\r\nچون به جهت دفع فتنهء اوخلو متمردان يقه تركمان و نظم و نسق استرآباد توجه موكب همايون بدان صوب پيشنهاد همت و الا بود درين وقت كه دشت بحريان محل نزول اردوى سعادت نشان گرديد اكثر اغرق اردو و سياهى لشكر را از راه بسطام بعراق فرستاده با خلاصه ملازمان ركاب اقدس و امراى عظام روى توجه به آن صوب آوردند جهت اطمينان قلوب طايفهء يقه تركمان محمد قلى بيك امير - آخور باشى چغتاى را كه از مقربان بساط عزت بود نزد قارى خان مير اوخلو كه در سمت راه اقامت داشت فرستاده احكام استمالت باسم قبايل تركمان عز صدور يافت كه چون ايشان از قديم الزمان بسلاطين خوارزم تعلق دارند و اكنون حاجى محمد خان پادشاه خوارزم و اولاد او كه از حوادث روزگار پناه بسايهء دولت شاهى آورده مدتى در ظلال اقبال همايون بسر ميبردند بيمن معاونت و معاضدت همايون ما مجددا بر مملكت موروث استيلا يافته خود را از منسوبان همايون ما ميشمارند و فى الحقيقه منسوبان\r\n\r\n","description":"","footnote":"","page_name":" 581 ","page_number":207},
  {"content":"\r\n\r\nحاجى محمد خان بما تعلق دارند بايد كه باتفاق محمد قلى بيك باستقبال موكب همايون آمده بعز بساط - بوس سرافراز گردند و اصلا از وصول موكب همايون دغدغهء به خود راه ندهند كه هر گاه ايشان در جاه و مقام قديمى ساكن گشته پاى در دامن ادب پيچيده جز لطف و شفقت امرى ديگر دربارهء ايشان بظهور نميرسد و موكب همايون بقلاووزى اقبال و راهنمائى سرداران سياهپوش متعاقب او از راه دره كبود جامه در حركت آمد .\r\nقاريخان اوخلو نخست محمد قلى بيك را اعزاز و احترام نموده قرار داد كه با ساير ميران و ريش سفيدان الوس مشورت نموده همگى را باطاعت و ايلى و انقياد همايون اعلى ترغيب نموده در مرافقت مشار اليه بآستان بوس شتابند اما جهلاى آن قوم كه چندين سال بود از خوارزم خود را بكنار كشيده در ميانه بخودسرى برآمده بودند و در اين اوقات اطاعت والى خود نيز نميكردند از قرب وصول موكب عز و جلال انديشيده كمال سراسيمگى به حال ايشان راه يافت و از آمدن بپايهء سرير اعلى تقاعد ورزيده در مقام فرار شدند و بجانب اترك كوچ كرده جمعى از بيباكان آن طبقه كه سالها با توسن خودسرى در باديهء عصيان تك و تاز نموده بودند بيمحابا بر سر خرگاه محمد قلى بيك آمدند و ملازمان او بمدافعه قيام نموده بين الجانبين جنگ و جدال وقوع يافت و محمد قلى بيك را چند جا زخم مهلك زده چند نفر از ملازمان او درجهء شهادت يافتند و اموال او را غارتيده از عقب قوم شتافتند .\r\nبعد از ورود اين خبر حضرت اعلى همانروز از كبود جامه بيرون آمده بتعاقب آن بيعاقبتان ايلغار فرموده شب بيورت ايشان رسيدند كه خيمه و خرگاه و « إله چوق » بر جا گذاشته فرار نمودند و آن شبى بود مظلم در نهايت تيرگى كه از چاه ويل نشان ميداد و هوا متراكم گشته چشم سحاب از اشك فشانى باز نمىايستاد .\r\nبيت\r\n شبى از تيرگى چون جعد كاكل * شبى تاريكتر از چاه بابل \r\n هواى قيرگون آن شب تار * سبق برده ز جعد سنبل يار \r\n چنان تيره بد آنشب تا سحرگاه * نبردى دست‌ها سوى دهن راه \r\nحضرت اعلى شاهى ظل اللهى اراده داشتند كه تا بقارى خان نرسند و او را بدست نياورند عنان از ايلغار باز نكشند و در هيچ مكان نزول نكنند دولتخواهان نيك انديش كه بتجربهء روزگار مهذب شده بودند عرض كردند كه چون دستور نيست كه در شب ظلمانى پادشاهان بنفس خود ياغى را تعاقب نمايند اگر حضرت اعلى كه بنور رأى ثاقب حوادث غيبى را در آئينه خيال مشاهده ميفرمودند و هميشه رأى صواب نمايش با صورت قضا و قدر مقارن افتاده كارنامه‌ها كه در امور سلطنت و فرمانروائى از آن حضرت صدور يافته دستور العمل سلاطين روزگار است تصديق قول نيك انديشان فرموده در يورت ايشان فرود آمدند و چون [ 402 
  ] مطلب اصلى از آمدن استرآباد آن بود كه آن ولايت دلگشا را از خس و خاشاك ارباب طغيان پاك سازند اردوى آغرق را در آنجا گذاشته برخوردار بيك اينس توپچى باشى را با جمعى تفنگچيان بمحافظت آغرق تعيين فرموده چون طليعه صبح صادق نمايان شد با آنكه هوا همچنان مترشح و ابر قطره فشان بود بفيروزى و اقبال سوار شده در كنار آب اترك بكوچ قبايل اوخلو رسيدند قاريخان باضطرار از خيل\r\n\r\n","description":"","footnote":"","page_name":" 582 ","page_number":208},
  {"content":"\r\n\r\nو حشم جدا شده با معدودى سباى از آب اترك عبور نموده راه دشت پيمود و خيل و حشم پى سپر غازيان ظفر - فرجام گشته مردان طعمه شمشير آبدار و نساء و صبيان اسير و گرفتار و اموال و اسباب و مواشى و اغنام بباد غارت و تاراج رفت و چون معلوم نشد كه قاريخان بكدام طرف فرار نموده عنان از تكاپوى آن دشت بىآب باز كشيده بصوب مراجعت انعطاف دادند و در كنار رود گرگان حوالى گنبدى كه مدفن شمس - المعالى قابوس بن وشمگير بود باردو ملحق شدند و از آن مرحله كوچ واقع شده در پاى قلعه مبارك آباد نزول اجلال فرمودند .\r\nريش سفيدان ساير قبايل صاين خانى از ايمور و كوكلن و سالور و غيرهم از قهرمان غضب شاهنشاهى انديشناك گشته بپايه سرير اعلى آمده نوازش يافتند و راى صوابنما به تعمير قلعه مبارك آباد متعلق گشته اطراف و جوانب قلعه بر امراء و عساكر قسمت شده شروع در كار كردند در عرض دوازده روز حصار قلعه كه در نهايت وسعت و بزرگى بود اتمام يافت و بخاطر اشرف رسيد كه چون در ميانه سرداران سياه - پوش كسى كه ايام تسلط حكام و استقامت ملك دريافت رعيتى قزلباش نموده باشد نمانده و جوانانى كه در اين عصر بعرصه آمده‌اند قريب بيست و پنجسال زياده است كه حاكم نديده خود را حاكم تصور نموده‌اند و بخار غرور و پندار در دماغ ايشان جاگير شده حزم و احتياط مقتضى آنست كه اين طايفه را فى الجمله از خواب غفلت بيدار سازند .\r\nلاجرم بعد از اتمام قلعه روزى جميع سرداران سياه پوش را طلب فرموده بلفظ گهربار بايشان خطاب فرمودند كه چند سال اين مملكت از حاكم سايس خالى و از حليه ضبط و نسق عارى بود و شما هر يك به جهت حفظ حال خود از طريق رعيتى عدول نموده قدم در عرصه سپاهيگرى نهاديد و از خوف يكديگر و آسيب طايفه تركمان سياه پوشان جمع كرده بىانداميها از شما بامراى قزلباش نيز وقوع يافته اكنون كه از اعمال سابق نادم گشته در مقام اعتذار و انقياد درآمده‌ايد ما نيز از اعمال سابقه شما كه در زمان هرج و مرج واقع شده اغماص عين فرموده كان لم يكن انگاشته‌ايم الحال چون بين عنايات الهى و سطوت قاهره شاهى حواشى مملكت مهبط امن و امان گشته ممالك طبرستان و جرجان و خراسان تا كنار آب - مرغاب در تصرف اولياى دولت قاهره است و سلاطين خوارزم و اورگنج طريق اطاعت و انقياد مىسپرند و متمردان الوس صاين خانى بجزاى خود رسيده بقية السيف سر بحلقه بندگى درآورده‌اند و حاكم ضابط به دارائى مملكت قيام دارد و من بعد از تعدى ارباب جور و تسلط ابناى جنس اميد ايمنى است در اين صورت ايشانرا احتياجى بقلعه نگاه داشتن نخواهد بود بايد كه قلاع خود را منهدم ساخته اسلحه و يراقى كه دارند بسركار حاكم دهند كه در قلعه مبارك آباد به كار آيد و خود خانه كوچ بقلعه مبارك آباد آورده در آنجا اقامت نموده بدستور قديم بزراعت و رعيتى مشغول گشته رسم سياهپوشى را مفقود گردانند كه هم حاكم مملكت از ايشان و هم ايشان از حاكم ايمن بوده محل اعتماد گردند .\r\nچون آن جماعت بجز انقياد چارهء نداشتند متقبل اين معنى شدند و حضرت اعلى مهم طريق را بيكى از معتبران قزلباش حواله نموده در گرفتن يراق بنوعى مبالغه نمودند كه اگر من بعد يك قبضه شمشير بلكه يك عدد نيزه در خانه احدى ظاهر شود خون او هدر باشد .\r\nمجملا طبقه سياه پوش كه تا امروز در ولايت استرآباد هر كدام در بلوك خود كوس انا و لا غير ميزدند خود را در ورطه عجيبى كه هرگز تصور نكرده بودند ديده با اكراه تمام گردن بطوق فرمان نهادند و از غايت بيعقلى يكديگر را از انقيادى كه بحسب ظاهر نموده بودند نكوهش نموده آثار خلاف و علامات نفاق از اطوار ايشان مشاهده مىافتاد .\r\n\r\n","description":"","footnote":"","page_name":" 583 ","page_number":209},
  {"content":"\r\n\r\nالقصه بقاعدهء كه قرار يافته بود قلاع ايشان انهدام يافته چندين هزار تفنك و زره و كيش و كمان بقلعه مبارك آباد جمع آمده كوچهاى سرداران بقلعه نقل شد در خلال اين حال روزى حضرت اعلى شاهى ظل اللهى به شهر تشريف [ 403 
  ] برده بودند ناله و نفير عورات و بيچارگان از تظلم و داد - خواهى بيداد سياه پوشان بكرهء اثير رسيد چه در ايام هرج و مرج از اين طبقه نسبت بمردم شهر استرآباد كه اكثر از زهاد و عباد و صلحاء بودند بىاعتدالى بسيار بظهور آمده بهر كس اندك گمان تمولى داشتند شب با فوجى از حزب شيطان بر سر خانه ايشان رفته تهديد قتل داده ما يعرف ايشانرا بزجر و تعدى ميگرفتند و از هتك عرض ارباب ناموس انديشه نكرده بىناموسيها بظهور مىآوردند به تخصيص خواجه شرف الدين ساورى كه دو مرتبه با گروه انبوه سياه پوشان خود بدر حمام زنانه آمده ملازمان باندرون فرستاده عورات برهنه را بعنف بيرون آورده بطريق اساراى گبر و فرنك بساور برده بعد از ايامى يك يك را به صاحبان ميفروخته‌اند جزاى اين گونه بدكاران ندادن هر چند در ايام هرج و مرج باشد در ميزان عدالت و مقياس دارائى سلاطين كه ظلال ربوبيت‌اند سنجيده و پسنديده نمينمود و خاطر ضعفا و ستمديدگان بىسياست بدكاران اطمينان نمىيافت و ساحت مملكت را از خار وجود اين گونه بىباكان پرداختن اولى نمود .\r\nشعر\r\n چو بد كردى مباش ايمن ز آفات * كه خواهى يافت از گردون مكافات \r\nبالجمله راى جهان پير او خاطر خطير معدلت انتما بجزاى ستمكاران خود راى قرار گرفته در روزى كه متوجه حال سادات و علماء و ارباب عمايم و اصحاب سيورغالات بودند سرداران سياه پوش را بتقريب تحقيق حال اين طبقه بمجلس همايون حاضر ساختند كه ظاهر شود كه آن جماعت و اولاد و اعقاب ايشان به حالت اصلى باقى مانده‌اند يا در سلك اجامره و اوباش درآمده داخل سياه پوشان شده‌اند .\r\nبعد از فراغ از اين امر حضرت اعلى از خواجه شرف الدين ساورى تحقيق آمد و رفت مرتضى قليخان پرناك ميفرمودند كه بچه كيفيت باسترآباد آمده و چگونه رفت خواجه نادان در طى آن احوال باميدوارى آنكه حضرت اعلى زلات ايشان را كه در زمان فتور و هرج و مرج واقع شده عفو فرموده‌اند از كمال بىعقلى بىاعتداليهاى خود و خفت و بىناموسى كه بمردم او و غازيان قزلباش كرده بود نقل نموده و چاپلوسى كرد كه شايد به اين سخنان از تلاطم امواج بحر غضب شاهانه ايمن گردد اما چون تير آه مظلومان و دعاى مستمندان بهدف اجابت اقتران يافته بود و سياست اين گونه ظلمه در صحيفهء تقدير ايزدى مثبت گشته بود اين چاپلوسى و شيرين زبانيها دافع قضا نگشت و همگى را گرفته شحنهء قهر قهرمان زمان بسياست ايشان پرداخت خواجه شرف الدين ساورى را از ميان قطعه قطعه كرده هر قطعه را از محله و از درب همان حمام آويختند و بعضى را بعقوبت تمام بقتل آورده اجساد خبيثهء ايشانرا عبرة للناظرين از دروازه‌هاى شهر سرنگون ساختند و چند نفر ديگر را چشم كنده جهت عبرت خلايق از دست گذاشتند .\r\nمجملا هر يك از ستمكاران مذكور بعقوبتى كه كس مبيناد جزاى عمل يافتند غلغله فرح و\r\n\r\n","description":"","footnote":"","page_name":" 584 ","page_number":210},
  {"content":"\r\n\r\nانبساط خلايق و شعف و سرور ايشان بايوان كيوان رسيده در ازدياد دعاى دولت روز افزون كوشيدند دل‌هاى آرميده آرامش ديگر يافت و جراحت ناسور دل خستگان التيام تام پذيرفت و بعد از آنكه رايات جلال متوجه عراق شد حسينخان حاكم استرآباد نيز حسب الاشاره همايون بتفحص حال ارباب طغيان پرداخته از هر كس مظنه بيدولتى داشت از ميان برداشت در سلب سلب و آلت جارحه بنوعى مبالغه كرد كه من بعد هر كس زهگير در شست داشته باشد شست او را بريده آن زهگير را بيرون آورند طبقه سياه پوشان در كمال خوف و هراس هواى سياه پوشى از سر بيرون كرده پاى در دامن سلامت و رعيتى پيچيدند و آن ولايت بدستور ساير ممالك ايران مهبط امن و امان گشت .\r\n\r\nذكر بدست درآوردن الوند ديو مازندرانى و توجه موكب نصرت نشان بصوب مازندران و نظم و نسق آن ولايت بهشت نشان\r\nحضرت اعلى شاهى ظل اللهى بعد از فراغ از مهم استرآباد جهت بدست در آوردن الوند ديو و ديوساران مازندران كه هنوز در بيشه خلاف و طغيان مانده بودند عزم توجه آن صوب جزم كردند و قرارداد خاطر اشرف آن بود كه اگر در اين زمستان [ 404 
  ] در مازندران توقف لازم آيد طرح قشلاق انداخته اقامت فرمايند كه چون بيشه و جنگل از برك و بار عريان گردد او را با هر كس كه هواى ياغيگرى و طغيان در سر داشته باشد بدست آورند و تا عرصهء آن ولايت بهشت - نشان از ارباب طغيان و متغلبان پاك نگردد بجانب عراق حركت بفرمايند و اعيان مازندران را نيز بوعد و وعيد متنبه گردانيده بپيدا كردن الوند ديو و ياغيان مكلف ساختند و جمعى را بيشتر از موكب همايون بتفحص و تجسس ايشان مأمور فرموده روانه نمودند .\r\nاين اخبار بالوند ديو رسيده راه نجات منحصر در استيمان و آمدن بدرگاه فلك نشان يافت نخست كس خود بدرگاه معلى فرستاده بشهزادهء پاك طينت نيكو سريرت يعنى نواب مستطاب عليه عاليه عمه محترمه حضرت اعلى كه رحمة للعالمين است توسل جسته كه اگر از خدمت اشرف درخواست گناهان اين گنه‌كار فرموده متقبل عفو تقصيرات من گردند از سر قدم ساخته بدرگاه عالم پناه ميآيم حضرت اعلى از\r\n\r\nپناه آوردن الوند ديو بدرگاه شاه عباس\r\nاين حال آگاهى يافته پيغام دادند كه هرگاه الوند ديو از روى اخلاص بدرگاه خلايق پناه آيد بجان و مال و عرض و ناموس در امانست و الا دانسته باشد كه انشاء اللّه تعالى تا دفع شر او نشود حركت از مازندران به هيچ طرف ممكن نيست .\r\nالوند ديو از نويد عطوفت و جان بخشى مستظهر گشته تكيه بر مروت شاهى نموده روى اميد بدرگاه جهان پناه آورده خود را بدر دولت سراى همايون انداخت و حضرت حسب الوعده او را نوازش نموده رقم عفو بر زلات او كشيدند مشروط بر آنكه هواى سواده كوه و آرزوى حكومت آنجا از سر بدر كرده با فرزندان و اهل و عيال بعراق آمده مرفة الحال در ظلال دولت ابد قرين بسر برد و از بيم آفت و مس مخافت ايمن باشد مشار اليه از اين عاطفت و جانبخشى\r\n\r\n","description":"","footnote":"","page_name":" 585 ","page_number":211},
  {"content":"\r\n\r\nكلاه شادمانى به آسمان انداخته حيات چند روزه را غنيمت شمرده با فرزندان و متعلقان بعراق آمد و بتوطن دارالملك شيراز رغبت نموده بدان طرف نقل نموده و خاطر اشرف از دغدغه طغيان او فراغت يافته چند روزى بسير و شكار مازندران مشغولى فرمودند و هر كس را مظنهء فتنه انگيزى و طغيان بود بعضى سياست يافته بعضى را بعراق كوچ دادند .\r\nمجملا ساحت ملك مازندران جنت نشان كه ارثا و اكتسابا به حضرت اعلى اختصاص داشت بدستور جرجان از خس و خاشاك ارباب طغيان پاك گرديده كل ممالك دارالمرز و طبرستان و جرجان و مازندران و رستمدار و گيلانات و گسكر و طوالش تا سرحد شيروان كه در قرون ماضيه ميانه چندين بلوك و حكام ذوى الاحتشام انقسام يافته بود صافى گشته عرصهء آن ولايات كه هميشه از شورش و فساد و نزاع حكام چون زلف بتان برهمزده و پريشان بود بسطوت قاهره شاهى رشك دارالامان گشته خاطر عجزه و زيردستان چون دلهاى آرميده اطمينان يافت و رايات همايون فال همعنان ظفر و اقبال از راه دامنه كوه دماوند كه راهى است بغايت صعب و از غايت اشتهار محتاج بشرح و بيان نيست و همانا صدق اين بيت افتاده :\r\nبيت\r\n فرازش چو قدرت بلند و نشيبش * ز بختم نگونتر به چندين مراتب \r\n\r\nرجوع شاه عباس از سفر خراسان و ورود بمقر سلطنت\r\nو در آنوقت زياده از يك نيزه برف داشت روانه عراق گشتند و لشكر ظفر اثر در آن راه تعب و تشويش بسيار كشيدند چنانچه حضرت اعلى پياده شده جلو اسب خود را خود بدست مبارك گرفته قريب يك فرسخ كه برف را كوفته راه باريكى بهمرسيده بود عبور از آن راه بجز يك يك ميسر نبود پياده رفتند و از آنجا بسعادت و اقبال بقصبهء دماوند رسيده از آنجا بدار السلطنهء قزوين روانه شده مقر سلطنت ابد بنيان از ورود موكب ظفر نشان نزاهت و خرمى از سر گرفت و خلايق استقبال موكب همايون نموده نقاره‌هاى شادمانى بلند آوازه گرديده صيت فتح خراسان و آئين جهانبانى و ملك ستانى شهريار گيتى - ستان به اطراف و اكناف رسيد و در آن خطه عشرت بنيان بمعمورى خراب آباد دلتنگى كوشيده زينت افزاى عالم شادمانى گرديدند و عساكر منصوره را بمساكن و اوطان رخصت داده از قزوين عنان عزيمت بصوب دار السلطنهء اصفهان انعطاف داده در ساعتى كه نيرين را با كواكب سعدين مقارنه افتاده از تربيع و مقابله بر كنار بودند باغ جهان آراى نقش جهان از غبار سم سمند جهان پيما بتازگى عطرسائى آغاز نهاده و زمستان را در كمال بهجت و سرور در آن بلدهء جنت نشان بپايان رسانيدند .\r\n\r\n[ 405 
  ] ذكر بعضى سوانح و قضايا كه در سفر خير اثر خراسان باراده و تقدير ملك منان وقوع و درجهء ظهور يافت\r\nاز سوانح اين سال كه در سفر خراسان بوقوع پيوست در دار السلطنهء هرات ميرزا على بيك\r\n\r\n","description":"","footnote":"","page_name":" 586 ","page_number":212},
  {"content":"\r\n\r\nكراميلو را كه در سلك يوزباشيان شاملو انتظام داشت برسم رسالت بجانب هندوستان فرستاده مكتوب صداقت اسلوب محتوى بر حقيقت فتح خراسان و بيان محاربه با دين محمد خان به حضرت پادشاه عاليجاه جلال الدين محمد اكبر پادشاه مرقوم قلم عنبرين رقم منشيان عطارد نشان بسلطان محمد خان بن سلطانمراد فرمانفرماى ممالك قيصرى نوشته از فتوحاتى كه روى نموده اعلام دادند از عواطف و الطاف شاهانه كه در اين سفر خير اثر نسبت بعموم رعايا و زيردستان عراق سمت ظهور يافت آنست كه تا موازى يكصد هزار تومان عراقى بشكرانهء عطاياى الهى كه قرين حال خير مآل گشته بود اكثر بقيد همه ساله برعايا و عجزه تخفيف و تصديق فرمودند :\r\nاول وجوه چوپان بيكى است كه از شمارهء گوسفند بازيافت مىشود و قريب بيست هزار تومان عراقى هر ساله از آن وجه بوصول مىپيوست چون از ابتداى فترت خراسان الى يومنا هذا اهل خراسان بمال و جان امداد عساكر نصرت نشان و خراسانيان و هر طبقه مهمانان كرده تعب و تشويش بسيار كشيده بودند حضرت اعلى در ازاء آن نيكو خدمتيها وجوه چوپان را بتخفيف مقرر داشته تصدق فرمودند كه من بعد يكدينار بدين علت از احدى بازيافت نشود .\r\nديگرى تخفيف دينارى پنج دينار عمل كرد حكام است كه بمرور ايام در عراق معمول شده بود كه اصل مال نقدى را با منافع تيولدارى و داروغگى يكى را پنج از رعايا ميگرفتند چون خلاف قانون قديم و دستور العمل زمان شاه جنت مكان بازيافت نموده رسم محدث كه معمول ساخته بودند منظور ندارند و آن وجه زياده از پنجاه شصت هزار تومان ميشد .\r\nديگرى تخفيف مال و منال يكسالهء كل اصفهان بود كه قريب بيست هزار تومان ميشد در ازاء خدمات عظمى و نيكو بندگيها كه از اهل صفاهان بظهور آمده بود بارباب و رعايا بخشيدند و الحق عطاياى بود كه از كمال رأفت و رعيت پرورى و نهايت شفقت و مرحمت گسترى بظهور آمد اميد كه ذات خجسته صفات اين پادشاه و الا جاه و تأييد يافتهء درگاه إله از آفات و عاهات مصون بوده پرتو انوار معدلتش بر مفارق عجزه و زيردستان تابنده و پاينده باد .\r\nسانحهء ديگر كه در اثناى سفر روى داد كشته شدن وليخان ميرزاى ولد عليقلى خان نوادهء دورمش خان شاملو است كه بين الاقران بشرف مصاهرت اين دودمان امتياز داشت بدست صالح نام جوان تبريزى كه از پيشخدمتان محفل بهشت آئين بود اين معنى بر عقلاى روزگار پوشيده نيست كه بر ذمت همت نمك پروران هر سلسله بدلايل و براهين قاطعه پاس حقوق ايادى و نعم ولى نعمت يكى آنست كه منتسبان آقاى خود را كه خواجه تاشان يكديگرند فرزند و يار و برادر دانسته در حفظ ناموس يكديگر كوشند هر كدام به چشم خيانت به ديگرى نگرد بمذهب ارباب غيرت مستوجب زجر و عقوبت است و ولى خان ميرزاى مذكور از غايت جهل و عدم فطانت و شعور همانا يك دو مرتبه بصالح مذكور اظهار محبت و همزبانى خاص نموده بود در اثناى خراسان شبى كه در حوالى جاجرم وليخان ميرزا در مجلس بهشت آئين در حالت كيفيت باده و عدم شعور بيرون آمده صالح از عقب او رفته بتيغ تيز و شمشير خونريز او را از پاى درآورد و همان ساعت بازگشته بعرض اشرف رسانيد در عالم غيرت چون پسنديده طبع اشرف بود مورد تحسين گرديد جسد او تا صبح در همان مكان افتاده برادر و ملازمانش را يارا نبود كه بتدفين او پردازند صبحى ملازمانش رخصت تدفين حاصل كردند قشون و لشكر او بحسين خان ميرزاى برادر كوچكتر كه او نيز با برادر همداماد بود شفقت شد .\r\nسانحه ديگر آنكه در اوايل اين سال جماعت اوخلو و يقه تركمان با محمد يار خان\r\n\r\n","description":"","footnote":"","page_name":" 587 ","page_number":213},
  {"content":"\r\n\r\nولد عليار خان ايمور كه بعد از پدر بحكومت استرآباد منصوب شده بود در مقام غدر و خلاف [ 406 
  ] درآمده بلطايف الحيل به او دست يافته در آغاز جوانى كه هنوز بيست مرحله از مراحل زندگانى طى نكرده بود نهال عمرش را بصرصر تيغ تيز از پاى درآوردند قليج بيك برادر كوچكتر او پناه بپايهء سرير اعلى آورده شرف بساط بوس دريافت و بدستور برادر مورد الطاف شاهانه گشته برتبهء حكومت استرآباد سربلند شد .\r\nاما چنانچه بايد و شايد بلوازم حكومت نتوانست پرداخت و زياده تمكين نيافت تا آنكه رايات نصرت آيات از سفر خراسان عود نموده متوجه نظم و نسق استرآباد گرديدند و طايفهء اوخلو چنانچه گذشت بجزاى اعمال ناصواب رسيدند قليج خان حسب الامر الاعلى كوچ و متعلقان پدر و برادر را برداشته بعراق آمد ساير ريش سفيدان ايمور و سالور سيما نظر بيك مشهور بنطر كور و غير ذلك بملازمت حسينخان حاكم استرآباد مأمور گشته خانه كوچهاى خود را بقلعه آوردند و در حينى كه رايات جلال در استرآباد نزول اجلال داشت ذوالفقار خان برادر فرهاد خان بنوازش بيكران اختصاص يافته بدستور سابق بحكومت آذربايجان منصوب گرديده رخصت رفتن يافت .\r\nچون جواد نيكو خرام قلم در مضمار سخن گذارى به قدر الطاف تك و تاز نموده سوانح اين سال ميمون فال را بر صحيفهء بيان نگاشت رجاء واثق است كه همت بلند دانشوران روزگار و مساعدت بخت بيدار همعنانى نمايد كه در عرصهء قضاياى سال آينده بتكاپو درآمده آن مرحله را نيز بر حسب آرزو طى نموده سست عنانى نكند و اللّه ولى بتوفيق .\r\n\r\n","description":"","footnote":"","page_name":" 588 ","page_number":214},
  {"content":"\r\n\r\n\r\nآغاز سال فرخنده فال تنگوزئيل مطابق سنهء ثمان و الف كه سال سيزدهم جلوس همايون شاهى ظل اللهى است\r\n باز نوروز ميمنت فرجام * فرخ آغاز گشت و خوش انجام \r\n از براى نشاط خسرو عهد * گسترانيد فرش زرين مهد \r\n گشت فيض بهار چون دل جام * خرمى بخش خاطر ايام \r\nنوروز عالم افروز اين سال مبارك فال روز يكشنبه بيست و سيم شهر شعبان المعظم اتفاق افتاد يعنى خاقان مشرقى انتساب آفتاب بر مسند بيت الشرف برآمده ساحت جهان را از طغيان لشكر غارتگردى پرداخت و بيمن تربيتش نضارت و خرمى افزوده عالم را رشك گلزار جنان ساخت خسرو گيتى ستان در باغ جهان آراى نقش جهان كه از شكوفه و ازهارش دماغ روزگار عنبرآگين بود به ترتيب جشن عالى فرمان داده امراء و مقربان و اركان دولت قاهره و اهل صفاهان و طبقات ايام كه در پايهء سرير و الا مسير بودند در آن باغ دلگشا بر دور درياچهء باغ مجالس بهشت آسا ترتيب داده چهار طاقها بفنون غريبه آراسته چراغها بر آن تعبيه كردند\r\nبيت\r\n ز بسيارى شمع و نور چراغ * دل روشنان فلك بود داغ \r\n چو عكس چراغان نمودى در آب * خجل گشتى از پرتوش آفتاب \r\n ز عكس چراغان در آب روان * نمود آتش و آب با هم قران \r\nشهريار رزم جوى بزم آرا و كافهء ملازمان ركاب فلك فرسا بل عموم برايا\r\nبيت\r\n همه شب با بتان ماه سيما * چو شيرين و شكر حوران زيبا \r\n در آن عشرت سراى شادمانى * كشيده باده‌هاى دوستكانى \r\n\r\n","description":"","footnote":"","page_name":" 589 ","page_number":215},
  {"content":"\r\n\r\nو تا سه شبانه روز بساط عشرت و شادكامى گسترده ابواب بهجت و خرمى بر روى خلايق گشوده بودند .\r\n\r\nعزم شاه عباس بتوجه به سمت خراسان\r\nبعد از ملال از آن حال رأى عالم آرا متوجه امور مملكت دارى گشته ديگر باره جهة تجديد طواف روضهء مطهر حضرت امام ثامن ضامن و استحكام مهام خراسان و استطلاع احوال ماوراء النهر و اوزبكيه داعيه سفر خير اثر فرمودند و نيز مذكور ميشد كه نور محمد خان به جهت آنكه اوزبكيه نايمان كه ملازم و نمك پرورد قديم اجداد او بودند در هنگام تسلط عبد اللّه خان به او بيوفائى نموده بعبدالمؤمن خان پيوستند و او را از ملك موروث بيرون كردند در اين ولا كه بميامن اقبال شاهى و امداد ملازمان موكب پادشاهى بر مملكت موروث استيلا يافته آن طبقه را اعتبار نكرده و آن مردم از آئين او اطوار قزلباشى مشاهده كرده با او در مقام غدر و نفاق برآمدند معاونت نور محمد خان و استحكام مهم او نيز كه فى الحقيقة نصب كرده نواب همايون بود محرك آن داعيه گشته امضاى اين عزيمت بر رأى ثاقب صايب نمود بعد از انقضاى ايام بهار كه محصولات بحصاد رسيده بود عنان عزيمت [ 407 
  ] بصوب خراسان معطوف داشته سوى جمعى كه هميشه ملازم ركاب اقدس بودند ديگرى از امرا و عساكر ممالك را احضار نفرمودند و در مبادى اين سفر خير اثر ايلچى از جانب پير محمد خان و امراى بخارا باتفاق ملازم نور محمد خان بپايهء سرير اعلى آمده مكتوب صداقت اسلوب و عرايض اخلاص آوردند .\r\nخلاصه مضمون بعد از رسم تحيت و ثناى مخلصانه آنكه فرزند اعز محمد ابراهيم كه از نباير پادشاه مرحوم جانى بيك خان و بنى اعمام عبداللّه خان و اين مخلص دولتخواه است در باغباد گرفتار ملازمان اشرف گشته بود در اين ولا چنين مسموع شد كه با او بمقتضاى مروت جبلى كه از اجداد معصومين ميراث دارند عمل نموده منظور نظر شفقت گردانيده‌اند چون نوبت سلطنت اين ولايت حسب الارث بمخلص رسيده و او اين محب را بمنزلهء فرزند است اگر عنايت شهريارى او را رخصت اين دهد غايت مرحمت و مخلص نوازيست .\r\nاما امراى بخارا بنور محمد خان در اينباب متوسل گشته پيغام نموده بودند كه بالضروره بسلطنت پير محمد خان راضى شده‌ايم اگر چه او از دودمان سلطنت و بحسب ارث شايسته پادشاهى است اما مرد درويشى است كه كنج فراغت و قناعت را بر مشاغل سلطنت و ترددات كه لازمه مملكت داريست راجح ميداند و بدين سبب خللها در امور ملك و دولت پديد آمده باقى سلطان بر ولايت سمرقند استيلا يافته كوس مخالفت مىزند و در بلخ طرح ديگر افكنده‌اند و اكنون بسلطنت ماوراء النهر و قايم مقامى پادشاهى كه اختيار كرده‌ايم بحسب ارث و استحقاق شايسته‌تر از محمد ابراهيم سلطان نيست ملتمس آنست كه آن حضرت وسيله شده از خدمت حضرت همايون اعلى شاهى ظل اللهى استدعاء نمايند كه او را رخصت اين ديار دهند و مردم اين ولايت را رهين منت خود گردانند كه در مدت عمر با منسوبان درگاه شاهى برادرانه و مخلصانه سلوك نمايند و من بعد ميانهء طبقهء اوزبكيه و قزلباش طريقهء اتحاد و دوستى مرعى باشد چون از به دو حال كه محمد ابراهيم سلطانرا از باغباد به خدمت اشرف آوردند مكنون خاطر اشرف شده بود كه او را بر مسند سلطنت ماوراء النهر متمكن سازند اين مسئول درجهء قبول يافته قرار يافت كه از مشهد مقدس يكى از امراى عظام را همراه او نموده نزد نور محمد خان\r\n\r\n","description":"","footnote":"","page_name":" 590 ","page_number":216},
  {"content":"\r\n\r\nبمرو فرستند كه اگر امراى بخارا در قول خود صادق و راسخ باشند باستقبال او بمرو و چهارجو آيند و نور محمد خان از ايشان عهد و ميثاق گرفته خاطر از غدر و نفاق جمع نموده او را روانه نمايد اما چون رايات نصرت آيات بخطهء سمنان رسيد كسان از جانب نور محمد خان رسيده اخبار ماوراء النهر عرض كردند كه ميانهء پير محمد خان و باقى سلطان محاربه واقع شد و پير محمد خان بدست باقى سلطان بقتل رسيده اكثر امرا كشته شده خداى نظربى كه مؤسس و مرتب امور دولت پير محمد خان بود از معركه بيرون آمده بمرو آمده است و باقى سلطان بر بلده بخارا مستولى شده اوزبكيه طوعا او كرها قدم در وادى متابعت او نهاده‌اند تمامت مملكت ماوراء النهر را بحيطهء ضبط درآورده بعد از استماع اين خبر حضرت اعلى مقرر فرمودند كه نور محمد خان خداى نظربى را بدرگاه جهان پناه فرستند كه از تقرير او بر كما هى حالات اوزبكيه اطلاع تمام حاصل آيد و در باب محمد ابراهيم سلطان بدانچه وقت مصلحت باشد عمل رود اكنون بنابر ارتباط سخن برخى از وقايع ماوراء النهر و بيان احوال باقى سلطان كه بچه كيفيت بر مسند سلطنت عروج نمود نگاشته كلك وقايع نگار نمودن اولى نمود .\r\n\r\nذكر وقايع ماوراء النهر و بيان احوال باقى سلطان و ارتفاع لواى دولت و كامرانى او\r\nسابقا نگاشته كلك سخن پرداز گرديد كه بعد از قتل عبد المؤمن خان و امراء و اعيان اوزبكيه بخارا پير محمد خان را كه از اقرباى عبدالله خان و سلاطين زاده‌هاى دودمان جانى بيك بود پادشاه كردند چون خبر قتل عبدالمؤمن خان در بلاد تركستان اشتهار داشت توكل خان قزاق ماوراء النهر را از پادشاه صاحب وجود خالى يافته لشكر بيحد و مر از قبايل تركستان و اوزبكان صحرا نشين سخت كمان جمع آورده بعزم تسخير آن بلاد روى توجه بدانصوب نهاد اكثر مردم آن ولايت مقاومت با آن لشكر انبوه كوه شكوه در حيز قوت و قدرت خود نيافته طوعا او كرها مطيع و منقاد گشتند و توكل خان ولايات تركستان و ماوراء النهر سيما اخسيكث و اندجان و تاشكند و سمرقند [ 408 
  ] تا ميان كال به تصرف درآورده ايشم سلطان برادر خود را با بيست هزار كس در سمرقند گذاشتند خود با هفتاد هشتاد هزار كس روى بتسخير بخارا آورد چون در آنوقت زياده از ده پانزده هزار كس در بخارا نبود پير محمد خان و امراى بخارا صلاح در بيرون آمدن و جنك صف نديده برج و بارهء شهر را استحكام داده همت بدفع آن سپاه گران مقصور گردانيدند و توكل خان آن شهر عظيم را محاصره نمود و چون لشكرش پراكنده شد بر دور شهر محيط گشتند مبارزان بخارا هر روز از يك دروازه بيرون تاخته آتش محاربه مىافروختند و خرمن عمر جمعى را بشعله تيغ آبدار سوختند .\r\nيازده روز بين الفريقين نيران محاربه و مقاتله اشتعال داشت روز دوازدهم عموم لشكر بخارا و ارباب جلادت و بهادران بهيئت اجتماعى بيرون آمده از طلوع آفتاب تا غروب ميانه هر دو گروه محاربه عظيم وقوع يافت و درين روز بخارائيان آثار غلبه بظهور آورده شكست بر لشكر قزاق افتاد توكل خان از مقام خود حركت كرده منهزم باردوى خود آمد و اكثر لشكريانش متفرق و پراكنده شد روى بصوب فرار آوردند و چون شب بميان درآمد مردم بخارا مظفر و منصور بازگشته به شهر آمدند\r\n\r\n","description":"","footnote":"","page_name":" 591 ","page_number":217},
  {"content":"\r\n\r\nو نقاره‌هاى شادمانى بنوازش درآوردند و توكل خان خايف و هراسان گشته مجال توقف نيافت و آتش بسيار در اردوى خود افروخته در ظلمت ليل بصوب سمرقند مراجعت آورد گريختگان لشكر بسمرقند رسيده ايشم سلطانرا از حقيقت حال و بازگشتن خان آگاه گردانيدند .\r\nايشم سلطان از اين معنى تافته خاطر گشته كس به خدمت برادر فرستاد كه عارى عظيم باشد كه لشكرى افزون از چند و چون كه در ركاب عالى بودند از فوج قليل بخارا شكست يافته بصوب هزيمت شتابند و اگر خان منهزم بسمرقند آيد يمكن كه سمرقنديان ابواب خلاف گشوده در موافقت بر روى ما بندند صلاح دولت آنست كه خان بازگردد و من نيز با اين لشكر بركاب عالى ملحق گردم توكل خان بصوابديد برادر عمل نموده عطفه عنان نموده و ايشم سلطان به او پيوسته ديگر باره آماده جنگ و پيكار گشتند .\r\nپير محمد خان و اتباع او بعد از فرار توكل خان بعزم تعاقب او استرداد محالى كه بضبط مشار اليه درآمده بود از بخارا بيرون آمدند و از اطراف و جوانب ماور النهر خلقى كثير بايشان پيوسته همت بدفع لشكر بيگانه مقصور گردانيدند و در ازون سقل ميانكال بمخالفان رسيده بين الفريقين آتش محاربه اشتعال يافت در اثناى اين حال باقى سلطان برادر دين محمد خان كه در معركه پل سالار از صدمات لشكر نصرت شعار قزلباش فرار نموده بود به خدمت پير محمد خان رسيد شرح آمدن او آنست كه چون دين محمد خان برادرش با معدودى از جنگ گاه بيرون رفته باند خود رسيد و از معبر گرگى گذشته ببخارا آمد چون پير محمد خان از بخارا بتعاقب توكل خان متوجه گشته بود اهل بخارا بيرخصت او باقى سلطانرا به شهر راه ندادند او لاعلاج از مزار خواجه بهاء الدين گذشته متوجه اردوى پير محمد خان شده در ازون - سقل بموكب او پيوسته بوسيله امرا شرف ملاقات دريافت بقاعده و آداب سلاطين چنگيزيه به او كورنش نمود .\r\nامراى پير محمد خانى آمدن او را مغتنم شمرده بوجود او استبشار نمودند و مقدم او را معزز و گرامى داشته تقويت او كرده بمحاربه مخالفان نامزد كردند باقى سلطان با مردم توكل محاربات كرده در اكثر معارك بظفر و نصرت اختصاص يافت و عبد الواسع‌بى كه از امراى معتبر عبداللّه خانى و شريك قتل عبدالمؤمن خان بود و به آن سلسله كفران نعمت ورزيده به خدمت توكل خان رفته او را بتسخير ماوراء النهر ترغيب و تحريك نموده بود بدست باقى سلطان بقتل رسيد و قريب بيكماه كه ميانهء اين دو گروه آتش حرب و پيكار اشتعال داشت باقى سلطان بهواخواهى پير محمد خان آثار جلادت و يكجهتى بظهور مىآورد تا آنكه توكل خان از محاربه بستوه آمده شبيخونى عظيم بر لشكر پير - محمد خان زد و از اينطرف نيز مردم پير محمد خان سپر ممانعت بر روى كشيده بازوى جلادت گشادند و حربى صعب ميانهء ايشان اتفاق افتاد اگر چه سيد محمد سلطان قوم پير محمد خان و محمد باقى اتاليق ديوان بيگى در آن شبيخون بدست لشكريان توكل بقتل رسيدند اما توكل نيز زخمى شده كارى نساخت عنان عزيمت بصوب مراجعت تافته بتاشكند رفت و در آنجا بيمارى عارض ذات او گشته بعالم بقا پيوست .\r\nپير محمد خان در ازاى نيكو خدمتيهاى باقى سلطان بمصلحت نيك [ 459 
  ] انديشان زمام ولايت سمرقند را در قبضهء اقتدار او نهاده روانه آن صوب گردانيده خود ببخارا بازگشت باقى سلطان كامياب و كامران بسمرقند رسيده سمرقنديان كه از تسلط لشكر بيگانه نيك بتنگ آمده بودند مقدم او را غنيمت شمرده جهت حفظ حال و صيانت مال بقدم شوق در استقبال او استعجال نمودند و دست در فتراك\r\n\r\n","description":"","footnote":"","page_name":" 592 ","page_number":218},
  {"content":"\r\n\r\nدولت او آويختند و باستصواب مشايخ نقشبنديه ميانه او و والى طايفهء قزاق كه در تاشكند بودند صلح - گونهء واقع شد مشروط بر آنكه لشكر سمرقند متعرض تاشكند نگردد .\r\nالقصه باقى سلطان در كمال اقتدار بر مسند حكومت ولايت سمرقند تكيه زده خطبه و سكه بنام پير - محمد خان آرايش يافت و حواشى مملكت را بحيطهء ضبط درآورد و در آن سال آثار اطاعت و انقياد ازو بظهور آمد رفته رفته از باده نخوت و غرور سرمست گشته بدمستى آغاز نهاد و چون خود را در امر سلطنت و فرمانروائى از پير محمد خان شايسته‌تر ميديد و بىمانع و منازعى مثل سمرقند مملكتى وسيع در تحت تصرفش قرار گرفته عرصهء آن ولايت را از صاحب وجودى خالى ميديد هواى سلطنت و پادشاهى در سر او افتاده بخار نخوت و غرور بكاخ دماغش راه يافت و دست ببذل و عطاء گشوده حاصل ولايت را بانعام متجنده و لشكريان ميداد تا گروه انبوه از طوايف اوزبكيه بر سر او مجتمع شده جمعيتى عظيم دست داد و رحمن قلى سلطان و عباس سلطان اعمام باقى سلطان و ترسون محمد سلطان برادرش و ساير اقرباء و اعيان بسمرقند آمده پاى در دايرهء اطاعتش نهادند و روز بروز لواى دولتش ارتفاع مى - يافت و بلقب خانى ملقب گشته از مردم او دست درازيها بحواشى مملكت واقع ميشد .\r\nامراء و اركان دولت پير محمد خان بعد از آنكه دو سه مرتبه او را از زياده روى و حركات ناملايم منع كردند ممنوع نشد در مقام تأديب و گوشمال او در آمده لشكر عظيم جمع كرده قصد سمرقند نمودند باقى سلطان كه بعد از اين از او به باقى خان تغيير خواهد يافت از اين معنى خبر يافته صلاح در ملايمت و فروتنى ديد و كسان چرب زبان فرستاده بتمهيد بساط معذرت پرداخت و چون تا حال تغيير سكه نكرده بود آن را دليل اطاعت و انقياد ساخته قرار داد كه من بعد پاى در دامن ادب پيچيده بولايت سمرقند كه به او تفويض يافته قناعت نمايد امراى بخارا نيز تن بمصالحه داده بين الجانبين گرك آشتى واقع شد و روزى چند شعلهء نزاع فرو نشست اما از اطوار باقى خان آثار خلاف ظاهر و باهر بود و احكام و مناشير كه در خفيه باعيان اوزبكيه فرستاده بمتابعت خود دلالت نمود ظاهر گشته بر عقلاى دولت پير محمد خان ظاهر شد كه باقى خان بهيچوجه سر بچنبر اطاعت در نمىآورد و چون خيال سلطنت و پادشاهى در دماغ او جاى گرفته بود و حاصل سمرقند وفا بعلوفه و مرسومات آن جمع كثير نميكرد درين مرتبه پرده از روى كار برداشته عزم مخالفت جزم كرد و باراده تسخير ولايت ميانكال با لشكر موفور از سمرقند بيرون آمده نخست قلعهء دبوس ميانكال را محاصره نمود شاه كوچك دورمن حاكم ميانكال از قلعه كهنه بيرون آمده نزد باقيخان رفته اطاعت او كرد بدين جهت بقلعهء دبوس دست يافته به تصرف درآورد محمد شريف سلطان قوم پير محمد خان را كه در آن قلعه بود بقتل آورده علم تسلط و اقتدار برافراخته از حواشى مملكت آنچه توانست بحيطهء ضبط درآورد\r\nپير محمد خانيان در بخارا از اين اخبار موحش بىآرام گشته عساكر و اتباع خود را جمع آورده كمر همت بدفع و استيصال او بستند و كس ببلخ نزد عبدالامين خان و امراى آنجا فرستاده ايشان را از طغيان باقى خان خبر داده استمداد نمودند اتاليقان و ريش سفيدان بلخ چون تسلط و اقتدار باقى خان را موجب انكار دولت خود ميدانستند و سلطنت او را كاره بودند بعد از مشاوره و كنگاش خاطر بمعاونت قرار داده قريب ده هزار سوار و پياده بسركردگى شاه خواجه نقيب كه از سادات عاليدرجات آن ولايت است و ديگر سرداران معتمد آماده ساخته روانه نمودند و پير محمد خان بعد از جمعيت عساكر كه قريب چهل هزار كس بلكه زياده بودند باستظهار تمام بر سر سمرقند لشكر كشيده چون قريب به آن بلده رسيده باقيخان بدستور در مقام اعتذار و فروتنى درآمده هر چند خواست بلطايف الحيل و چاپلوسى\r\n\r\n","description":"","footnote":"","page_name":" 593 ","page_number":219},
  {"content":"\r\n\r\nآن حادثه را دفع نمايد مفيد نيفتاد پير محمد خان و اركان دولت او باقيخان را در قول خود كاذب يافته اعتماد بعهد و شرط او ننموده در تنبيه و تأديب او راسخ بودند باقيخان از مصالحه مأيوس گشته چون قوت و قدرت جنگ صحرا در خود نديد ناچار به ترتيب اسباب [ 410 
  ] حصار دارى و استحكام برج و باره پرداخته عساكر بلخ و بخارا به ظاهر سمرقند رسيده در اطراف و جوانب حصار فرود آمده مستعد محاربه و پيكار گشتند مردم بلخ اگر چه بمعاونت پير محمد خان آمده بودند اما امراى ايشان از مردم بخارا فى الجمله انديشمند بوده با لشكرى نمىآميختند و بهيئت اجتماعى در طرفى عليحده فرود آمدند و مردم سمرقند از دروازه بيرون آمده پشت بقلعه داده دست بآلت قتال بردند و آن روز بين الجانبين محاربات عظيم واقع شد روز ديگر باقيخان فوجى كثير از لشكريان خود را از دروازه مشهور بدرب بخارا بيرون فرستاده در مقابل لشكر بلخ صف قتال آراستند و جيقلشهاى مردانه كردند پير محمد خان نيز صف سياه آراسته اكثر لشكريان او بمدافعهء سمرقنديان به طرف دروازهء بخارا رفتند درين روز دوستم ارغون كه از كبار امراى عبداللّه خانى بود حرام نمكى كرده از پير محمد خان رو گردان شده به باقى خان پيوست و موجب قوت و قدرت باقى خان گشته مردم او در محاربه پاى ثبات و قرار استوار داشته آثار غلبه ظاهر ساختند و داد جلادت و مردانگى دادند لشكر بخارا و عموم لشكر بلخ بمعاونت يكديگر كمر بسته بمحاربه مشغول گشتند و رفته رفته اكثر لشكر بعزم استيصال معاندان از قول پير محمد خان بيرون رفته بمحاربه شتافتند و از طريق حزم و احتياط غافل افتادند .\r\nدر اين اثنا باقى خان با خلاصه لشكريان كه با خود داشت رحمن قلى سلطان عم خود را چرخچى كرده خود با بعضى از فدويان دلير جان نثار كه بقول يكهزار كس و بقولى پانصد كس بيش نبودند از دروازه شمال بيرون آمده مانند برق لامع متوجه قول پير محمد خان شده چون از فرار نمودن دوستم - ارغون وهمى عظيم بلشكر پير محمد خان راه يافته بود در حمله اول كه رحمن قلى سلطان آورد لشكر قول بهم برآمده فرصت مدافعه نيافتند شكست بر ايشان افتاده پراكنده شدند مجهولى از اجناد پير - محمد خان رسيده بنا شناخت او را زخمى قوى زد و بعد از آن شناخته گرفته نزد باقى خان برد و همان لحظه بقتلش پرداختند و خبر كشته شدن پير محمد خان و فرار لشكريان قول بمعركه رزم رسيده عموم لشكر شكسته و پريشان حال دست از اموال و اسباب ظاهرى بازداشته راه انهزام پيمودند .\r\nمردم بلخ از لشكر بخارا جدا شده زياده فتورى به حال ايشان راه نيافت و بهيئت اجتماعى از معركه بر كنار رفته بقرشى آمدند و محمد سليم سلطان ولد پير محمد خان را كه كودك خردسال بود و در قرشى بسر ميبرد برداشته روى توجه ببلخ آوردند و باقى خان مظفر و منصور با لشكر موفور بىلبث و درنگ روى بصوب بخارا نهاده بعضى از امراى بخارا كه جان از معركه بسلامت بيرون برده بودند خصوصا خداى نظربى كه از معتبران آن طايفه بود ببخارا رسيد چون پادشاهى نداشتند و سرانجام قلعه دارى در خود نديدند در همان شب بى سر و سامان از شهر بيرون آمدند خداى نظربى از معبر چهارجو گذشته بمرو نزد نور محمد خان آمد و باقى خان روز سيم بدار السلطنهء بخارا رسيده اشراف و اعيان بمراسم استقبال استعجال نموده آداب كورنش و تهنيت بظهور آوردند و خدمتش بعظمت و كامرانى قدم در بلدهء بخارا نهاده در تختگاه عبداللّه خان بر سرير جهانبانى جلوس كرد طوايف اوزبكيه پاى در دايرهء متابعش نهادند و از مردم پير محمد خان هر كس بدست افتاد جمعى را كه مظنهء خلاف داشت بتخصيص كوكلتاش و برادرش و دوست چهره آقاسى و غير ذلك را بقتل آورد اما با ساير مردم برفق و مدارا سلوك كرده از باس و سخط خود ايمن ساخت در اوس منابر و وجوه دنانير باسم و لقب او زينت يافت .\r\n\r\n","description":"","footnote":"","page_name":" 594 ","page_number":220},
  {"content":"\r\n\r\nسلاطين اطراف از تاشكند و تركستان و بلخ و حصار شادمان و بدخشان ايلچيان فرستاده او را تهنيت و مباركباد گفتند و آوازهء اقتدار و جهانبانى او به اطراف و اكناف رسيد الحق باقى خان جوان دلير مردانه بود و در امور سلطنت و پادشاهى عزمى چست ورائى درست داشت كه بياورى بخت و حسن تدبير و مردانگى از درجه نوكرى و يكه سوارى بمرتبهء بلند سلطنت و فرمانروائى عروج نمود و بالاخره بر ولايت بلخ و بدخشان و حصار نيز استيلاء يافته اعلام دولتش سر بقمه جوزا افراخت و ماهچهء توق پرفروغش در لمعان آمده ساحت ممالك را روشن ساخت چنانچه پرتوى از آن بدستيارى خامهء بدايع نشان روشن زبان كه شمع آسا فروغ بخش انجمن سخن [ 411 
  ] سرائى است بر ساحت ضمير مطالعه كنندگان كلام آينده خواهد يافت .\r\n\r\nذكر توجه موكب همايون بصوب مشهد مشهد مقدس معلى و آنچه در آن اوان دست داد\r\nمرقوم كلك سعادت سلك شده بود كه در حين سفر خراسان در خطهء سمنان اخبار ماوراء النهر و احوال باقيخان چنانچه نگاشته كلك بيان گرديد رسيد و فرستادن محمد ابراهيم سلطان بدينجهت بتعويق افتاد و از آنجا كوچ واقع شده از راه كالپوش روانه مشهد مقدس گرديدند و چون دره موضع خباس از توابع كالپوش مخيم سرادقات جلال گشته مزاج و هاج اشرف از جاده اعتدال منحرف گشته تب محرق عارض ذات همايون گشت و بيمارى امتداد يافته قريب يك ماه صاحبفراش بودند و اطباى مسيحا دم بمعالجه پرداختند در مداوا مساعى جميله بظهور آوردند و اهل اردو از وضيع و شريف نذور و صدقات بمستحقان رسانيدند و هر كس به چيزى كه بيشتر تعلق داشت آن را تصدق فرق همايون ميكرد تا آنكه لطف الهى شامل حال عالميان گشته از شفاخانه و ننزل من القران ما هو شفاء و رحمة للعالمين شفاى عاجل كرامت گشته ذات اشرف روى به صحت نهاد و زمانه لواى شادمانى افراخته ابواب بهجت و خرمى بر روى خلايق گشود ايام نقاهت را نيز در آن منزل گذرانيده بعد از صحت تام كوچ فرموده از راه شقان و جوربد باسفراين تشريف برده بيست روز در آنجا توقف فرموده حسب الصلاح اطبا تنقيه فرمودند .\r\nاز سوانح ايام بيمارى آمدن خداى نظربى است كه از مرو در موضع خباس باردوى معلى رسيده چند روز بجهة عارضه ذات مقدس بشرف سجده مشرف نشد بعد از صحت مزاج مبارك بسعادت بساط بوسى مشرف گشته حقايق حالات ماوراء النهر چنانچه مرقوم خامهء بلاغت نشان گشت عرض نمود .\r\nحضرت اعلى تحقيق حالات بلخ ازو فرمودند از تقرير او و اوزبكان چنين معلوم شد كه عبدالامين خان كه به پسرى عباداللّه سلطان موسوم گشته بسعى زوجهء عباداللّه سلطان بسلطنت بلخ رسيده مجهولى است كه آن مخدره عظمى دست آويز خود ساخته و در آن ملك لواى اقتدار افراخته و اين گفتگو در ميانهء اوزبكيه هست غايتش بضرورت تصديق اين حكايت كرده‌اند بر رأى عالم آراى همايون كه مرآت حقايق اشياء و آئينه گيتى نماى است پرتو انداخت كه چون اوزبكيه بلخ در صحت نسب عبدالامين خان شبهه دارند و فى الحقيقة ملكه آن ملك امروز زوجهء عباد اللّه سلطان است و محمد ابراهيم\r\n\r\n","description":"","footnote":"","page_name":" 595 ","page_number":221},
  {"content":"\r\n\r\nسلطان برادرزاده اوست اگر او را بجانب بلخ فرستيم يحتمل كه همگى بجانب او ميل نمايند و مهم او در بلخ تمشيت پذيرفته از آنجا باستعداد تمام كمر همت بتسخير ماوراء النهر بندد و مطلب بحصول پيوندد و اگر احيانا مخدره مذكوره جانب برادر زاده فرو گذارد و نخواهد كه خلل در بنيان قصر دولت عبدالامين خان شود ممكن است كه با يكديگر اتفاق نموده لشكر بماوراء النهر كشند و مملكت موروث را از تسلط بيگانگان خالى نمايند .\r\nخداى نظربى اين رأى صايب را مستحق شمرد از اتفاقات حسنه در خلال اين حال از جانب بلخ نيز ايلچيان بپايه سرير خلافت آشيان رسيده از جانب بانوى عظمى و امراء و ريش سفيدان بلخ عرايض آوردند و چنين ظاهر گشت كه در اين وقت كه باقى خان بر ماوراء النهر استيلاء يافته ايشان نيز خايف گشته‌اند و بدرگاه جهان پناه شاهى توسل جسته استدعاى اطلاق محمد ابراهيم سلطان نيز نموده بودند از وصول اين اخبار آن داعيه در ضمير انور رسوخ يافته او را به سمت فرزندى موسوم و بلقب ارجمند خانى معزز و گرامى گردانيده بخداى نظربى سپردند و او را اتاليق و ديوان بيگى كردند و قرار فرستادن او ببلخ دادند و بعبد الامين خان مكتوب عطوفت آميز قلمى فرموده بمصلحت وقت رعايت جانب ظاهر كرده به او نيز فرزند خطاب كردند خلاصه مضمون عنايت نامهء نامى آنكه مملكت ماوراء النهر يورت قديم و مسكن موروثى اولاد پادشاه مرحوم جانى بيك خانست و حالا از اولاد نامدار او آن و الا نژاد محمد ابراهيم مانده هر دو ما را بمنزله فرزند اعزند و چون خاندان قدس نشان ما از دودمان ولايت و كرامت است و محمد ابراهيم خان بحسب تقدير ايزدى درين دودمان واقع شده و آن و الا نژاد نيز بنواب كامياب همايون ما طريقه اخلاص و آشنائى مرعى داشته به اين دودمان متوسل است [ 412 
  ] ما نيز بمحض حصول نيكنامى رنگ كلفت و معادات سابقه را از آئينهء خاطر زدوده همت باحياى خانوادهء ايشان مصروف داشتيم و در امداد و همراهى حسب المقدور توجه مبذول داشته خود را معاف نميداريم و مطلب ديگر سواى حصول نيكنامى نيست غيرت و مردانگى مقتضى آنست كه برادرانه با يكديگر اتفاق نموده همت به تصرف ملك موروث مصروف دارند و دست تغلب بيگانگان را كه بمملكت مستولى شده‌اند از يورت و مسكن آباء و اجداد كوتاه سازند و احكام و مناشير مطاعه نيز بامراء و معتبران اوزبكيه بلخ صادر شد كه نمكخوردگى چندين سالهء آن سلسله را منظور داشته در راه ولينعمت - زاده‌ها جانسپارى نمايند و بيگانه را بر ايشان اختيار نكنند كه در ميانهء عالميان بيوفائى و كفران نعمت منسوب نگردند و محمد ابراهيم خان از خدمت اشرف نشان همايون در باب تفويض سلطنت كل ماوراء النهر و تركستان باسم خود التماس نمود ملتمس او مبذول افتاده راقم حروف حسب الامر الاعلى نشان همايون بديباچهء مناسب در قلم آورده به مهر مهر آثار مزين ساخته تسليم او نمودند و در اسفراين رخصت يافته بوداق خان حاكم مشهد مقدس با قشون و لشكر خود بمرافقت او مأمور گشت ليكن بعد از رفتن ايشان بالهام آسمانى بخاطر اشرف خطور نمود كه اگر از مردم بلخ استمزاج نموده عقيدهء آن مردم دربارهء او فى الجمله سمت ظهور يابد و آمد و شد تكرار يافته بر كما هى احوال اطلاع تام حاصل شود خاطر از كيد و غدر اوزبكيه جمع گشته در هنگامى كه رايات جلال در دار السلطنه هرات كه ببلخ اقرب است نزول اجلال داشته باشد او را باستعداد تمام روانه نمائيم همانا بصواب اقرب خواهد بود .\r\nچون حزم و احتياط مقتضى آن بود به اين رأى صايب عمل نموده او را در مشهد مقدس توقيف\r\n\r\n","description":"","footnote":"","page_name":" 596 ","page_number":222},
  {"content":"\r\n\r\nفرموده روح اللّه بيك يساول صحبت ذوالقدر را با مكاتيب و احكام مطاعه همراه ايلچيان بلخ بدانصوب فرستادند و از اسفراين متوجه مشهد مقدس گشته بشرف طواف مرقد منور حضرت امام الجن و الانس مشرف شدند و زمستان را در آن بقعهء شريف بپايان رسانيده در ليالى و ايام متبركه بلوازم دعا و زيارت پرداخته همواره بخدمات خادم باشيگرى كه در آن روضهء مقدس بذات اقدس همايون اختصاص دارد مشغولى ميفرمودند كه نسيم عنبر شميم بهار در وزيدن آمده دماغ روزگار را معطر ساخت .\r\n\r\n","description":"","footnote":"","page_name":" 597 ","page_number":223},
  {"content":"\r\n\r\n\r\nآغاز سال خجسته مآل سيچقان ئيل مطابق سنهء تسع و الف كه سال چهاردهم جلوس سعادت مأنوس همايون شاهى است\r\nنوروز عالم آراى اين سال ميمنت مآل در روز چهارشنبه پنجم شهر رمضان المبارك اتفاق افتاد يعنى سلطان سيارگان كه فيض بخش عالميانست با شكوه اقبال بر سرير شرف برآمده لواى بلند نامى برافراخت و نسيم اردى بهشتى از شميم گلهاى بهار عطرسائى آغاز نهاده دماغ روزگار را معطر ساخت شاهدان بهار دلگشا با هزاران زيب و بها از حجلهء شتا چهره‌نما گشته سرور افزاى خاطر عالميان گرديدند شوخ چشمان رياحين كه از دستبرد لشكر غارتگردى در نهانخانهء خاك سر بجيب اختفا برده پاى در دامن خمول پيچيده بودند سر بجلوه‌گرى برآورده شوخى آغاز نهادند .\r\nبيت\r\n باز نوروز گشت مهر آئين * كرد صحن چمن چو خلد برين \r\n شد نسيم بهار عنبر بيز * در و بام جهان نشاط انگيز \r\n در نسيم بهار و فيض صبوح * هر دمى جان دمد بقالب روح \r\n بمشام جهان ز لطف بهار * ميرسد بوى ذوق و نكهت يار \r\nحضرت اعلى در مشهد مقدس معلى كامياب دولت بوده لواى شادمانى برافراخته و در ساحت ميدان آن بلدهء ارم نشان بچوگان بازى و قبق اندازى نشاط افزاى خاطر انور بودند بعد از سرور و نشاط ايام نوروز عنان عزيمت بصوب دار السلطنهء هرات معطوف داشتند و بفيروزى و اقبال بدان خطهء جنت مثال رسيده در باغ شهر نزول فرمودند حسينخان شاملو حاكم آنجا با اهالى و اعيان رسم استقبال بجاى آورده بخدمات لايقه قيام نمودند و مثال عالى بطلب حاجى محمد خان والى خوارزم و نور محمد خان والى مرو شاه جان شرف اصدار يافته مصحوب ملازمان ركاب اشرف فرستادند كه در باب مهمات ماوراء النهر با ايشان مشورت [ 413 
  ] نموده بدآنچه صلاح دولت باشد عمل رود حاجى محمد خان امتثال فرمان نموده از خوارزم بيرون آمده روانه بود كه در راه بيمارى عارض گشته چند مرحله در محفه آمد و آخر الامر ضعف قوت گرفته نتوانست آمد و بتمهيد معذرت بىاختيار قيام نموده بندگان حضرت اعلى نيز عذرپذير گشتند اما نور محمد خان بمعاذير مموهه تمسك جسته از آمدن تقاعد نمود .\r\n\r\n","description":"","footnote":"","page_name":" 598 ","page_number":224},
  {"content":"\r\n\r\nاز سوانح دار السلطنهء هرات آنكه روح اللّه بيك كه ببلخ فرستاده شده بود از بلخ بازگشته عرض كرد كه بعضى از مردم بلخ خواهان محمد ابراهيم خان‌اند و بعضى ديگر بملاحظهء خاطر عبدالامين خان كه بالفعل حاكم على الاطلاق ايشانست راضى بفرستادن او نميگرديدند كه مبادا از آمدن او نقصى بدولت عبدالامين خان رسد بعد از آنكه مكررا مجالس كنگاش انعقاد يافت از حضرت اعلى شاهى ظل اللهى انديشه نموده باكراه راضى شدند مشروط بر آنكه عبدالامين خان را برادر بزرگتر دانسته پيش او كورنش نمايد و منقاد امر و نهى او باشد و در ممالكى كه در تصرف است آنچه عبدالامين خان برو مسلم دارد به حكم يرليغ متصرف بوده تا فتح ماوراء النهر به همان قناعت نمايد كه بعد از آنكه بتوفيق اللّه ماوراء النهر به تصرف درآيد يك كدام در بخارا و يك كدام در بلخ متمكن گردند و از جانب او بمحمد ابراهيم خان نشان استمالت نوشته برادر اعز خطاب كرده بودند هر چند اين معنى مرضى خاطر اشرف نبود اما بمصلحت وقت مضايقه نفرموده گفتند كه :\r\nبيت\r\n دولت همه ز اتفاق خيزد * بىدولتى از نفاق خيزد \r\nچون اعتماد تمام برأى صايب و حسن تدبير خداى نظربى بود گوش هوش محمد ابراهيم خان را بدرر نصايح گرانبار گردانيده سفارشات بليغ نمودند كه از رضا و صلاح نظربى درنگذرد و بمصلحت وقت با عبدالامين خان ملايمت و اظهار محبت نموده بمقتضاى عقل و دانش عمل نمايد و اسباب و يراق پادشاهانه مرحمت فرموده بوداقخان حاكم مشهد مقدس معلى و ابن حسينخان فيروز جنگ را همراه كرده روانه نمودند و امام قلى بيك پاكيزه تركمان را ببلخ نزد عبد الامين خان و عظماى اوزبكيه فرستاده مناشير عطوفت ارسال داشته سخنان حقيقت بينان در باب وفاق و اتفاق قلمى فرمودند كه در تسخير ملك موروث ساعى گشته اگر بكومك قزلباش احتياج داشته باشند اعلام نمايند كه فرستاده شود و محمد ابراهيم خان در ساعت سعد از خدمت اشرف جدا شده با جنود قزلباش و خداى نظربى روانه شده پاكيزه امام قلى را پيشتر به شهر فرستادند كه مژدهء آمدن او بعمه‌اش رسانيده مردم را باستقبال او ترغيب نمايد و مشار اليه ببلخ رفته اداى رسالت نمود .\r\nاما عظماى بلخ بملاحظهء خاطر عبدالامين خان كه بالفعل بر مسند سلطنت تكيه دارد باظهار خواهش نميتوانستند نمود و بيرخصت او جرأت استقبال نميكردند بالاخره بصلاح و صوابديد ستر عظمى بعضى از ريش سفيدان صلاح انديش رخصت يافته باسقبال او رفتند و در حدود ميمنه فيما بين ملاقات روى نمود و در هر باب گفت و شنيد بسيار واقع شده آن جماعت از اطوار محمد ابراهيم خان دانستند كه او سر به پسر مجهول البنى فرود نخواهد آورد بعضى كه از عبد الامين خان تربيت يافته هواى دولتخواهى او در سر داشتند اظهار خلافت نموده از آنجا بازگشته به شهر رفتند و بعضى ديگر گفتند كه آمدن لشكر قزلباش احتياج نيست پادشاهزادهء ما را بما گذارند كه اوزبكيه بهر چه مصلحت دولت دانند عمل نمايند بوداقخان و خداى نظربى به خود سر به اين معنى راضى نشده قرار دادند كه از جانبين حقيقت به خدمت اشرف عرض نمايند كه بدانچه از جانب اشرف اشاره شود عمل رود محمد ابراهيم خان و رفقا چون اعتمادى بر آن جماعت نداشتند حزم و احتياط مرعى داشته كوچ كرده يك دو منزل پس نشستند كه بكومك قزلباش نزديكتر باشند و كس بملازمت اشرف فرستاده حقيقت\r\n\r\n","description":"","footnote":"","page_name":" 599 ","page_number":225},
  {"content":"\r\n\r\nعرضه داشت نمودند و ريش سفيدان مذكور ببلخ مراجعت نموده چون از بندگان حضرت اعلى واهمهء عظيم داشتند ايشان نيز كس بپايهء سرير اعلى فرستاده عرض مدعاى خود نمودند و فرستادگان در در دار السلطنهء هرات بدرگاه فلك اشتباه آمدند حضرت اعلى فرمودند كه همت ما مصروف برآنست كه محمد ابراهيم خان لشكر بر سر بخارا كشيده مملكت ماوراء النهر را از يد متغلبه انتزاع نمايد و از عبدالامين خان و امراء و اعيان بلخ توقع مرافقت و همراهى دارد و اصلا توقعى در مملكت بلخ و محالى كه در تصرف عبد الامين خان است ندارد چون بآمدن لشكر قزلباش راضى [ 414 
  ] نيستند اگر عهد و ميثاقى بميان آورند كه به او غدرى نينديشند و پيمان را بايمان مؤكد سازند كه خاطر اشرف از غدر و نفاق ايشان اطمينان يابد بعد از اخذ عهد و ميثاق بوداقخان و ابن حسينخان بازگشته او را با جنود اوزبك بسلامت روانهء بلخ گردانند و پاكيزه امام قلى ديگر باره به جهت اين مهم ببلخ رفت و مردم آنجا ظاهرا بر وفق رضاى عبدالامين خان اين سخن گفتند .\r\nاما باطنا اكثر عظماى اوزبكيه با او عهد و ميثاق بستند كه هر گاه محمد ابراهيم خان تشريف آورد ما جانب پادشاهزاده صحيح النسب خود را فرو گذاشته مجهول النسبى كه بضرورت اختيار نموده‌ايم برو نخواهيم گزيد و در خفيه عهد نامه‌ها درست كرده بپاكيزه امام قلى سپردند و او خاطر از موافقت و متابعت آن جماعت جمع كرده بازگشته محمد ابراهيم خان را با خداى نظربى بىخوف و دهشت و ملاحظه‌هاى سپاهيانه بجانب بلخ برده قزلباشيه از همانجا مراجعت نمودند و محمد ابراهيمخان چون بحوالى بلخ رسيد و عبدالامين خان از آمدن او اطلاع يافت جمعى را باستقبال نامزد كرد و آنجماعت بسعادت ملازمت و كورنش او فايز گشته آثار نجابت و پادشاهى از ناصيهء احوال او مشاهده كرده خاطر بملازمت او قرار دادند و روزى كه به شهر مىآمد امراء و اعيان كه در شهر مانده بودند عبد الامين خان را باستقبال او ترغيب نمودند و او به جهت حفظ رتبه سلطنت و بزرگى از آن ابا مينمود تا آنكه بمخدره عظمى عرض كردند كه اگر نواب خانى باستقبال محمد ابراهيم خان تشريف نبرند و اظهار عطوفت و اشفاق برادرانه نفرمايند عموم اوزبكيه شما را نسبت ببرادر زاده بعدم اشفاق و مهربانى متهم سازند .\r\nمجملا بانوى عظمى رضا باستقبال داده عبدالامين خان با امراء و اعيان طوعا او كرها باستقبال سوار شد و چون از شهر بيرون آمده موكب عالى محمد ابراهيم خان نمايان شد اكثر مردم كه اشتياق ديدن او داشتند پيشتر آمده كورنش كردند رفته رفته كسى چنان نماند و چون مهم بتلاقى انجاميد اعيان اوزبكيه بعبد الامين خان قرار دادند كه چون محمد ابراهيم سلطان در حين ملاقات پياده شود جناب خان نيز پياده شده او را در آغوش مهربانى كشيده برادرانه معانقه نمايد و تواضعات مشفقانه بجاى آورد و او قبول اين معنى كرده چون به يكديگر رسيدند اول آن بيچاره ساده لوح نادان از مركب فرود آمد و محمد ابراهيمخان چون ملاحظه نمود كه او فرود آمد خود سواره ايستاد هوا - خواهان خود را مقرر كرد كه او را پيش آورده كورنش فرمايند فرمانبران امتثال امر نموده چون وقت نازك بود و خلايق بالطبع خواهان طرح تازه بودند احدى از نيكخواهان او را مجال دم زدن نشد و عبدالامين خان مضطرب و حيران كورنش گونه بجاى آورد و محمد ابراهيم خان بملازمان اشاره نمود كه اسب سوارى و كوتلهاى او را صاحبى كنند آن بيچاره بعد از كورنش هر چند جلو ميطلبيد كه سوار شود يافت نميشد در زير دست و پاى مراكب لشكريان حيران مانده بود عاقبت محمد ابراهيمخان او را بيكى از اهل اعتماد سپرد كه مضبوط نگاه داشته به شهر آورد و خود بدولت و اقبال و عظمت و اجلال داخل\r\n\r\n","description":"","footnote":"","page_name":" 600 ","page_number":226},
  {"content":"\r\n\r\nقبة الاسلام بلخ گشته در سراى سلطنت نزول نمود .\r\nعمه محترمه ملاقات برادر زاده نموده چون كار از دست رفته بود اظهار علاقه و مهربانى كرد و استدعا نمود كه نسبت بعبد الامين خان مروت و احسان بجاى آورده در حق او بدى نينديشد اما در همان شب يار محمد ميرزا اظهار دولتخواهى كرده او را از ميان برداشته و محمد ابراهيم خان بفراغ بال بر مسند سلطنت تكيه زده طوايف اوزبكيه پاى در دايره متابعتش نهادند و حكام حصار شادمان نيز اظهار انقياد نموده لواى دولتش ارتفاع يافت بعد از استيلاى او و كشته شدن عبد الامين خان چنين استماع رفت كه عمه‌اش پرده از روى كار برداشته گفت كه چون مردم بلخ بسلطنت جانى بيك سلطان پدر باقيخان اتفاق نموده بودند و خانواده جانى بيكى بالكليه مستأصل ميشد من اين تدبير انديشيده مملكت را بجهة تو حفظ نمودم .\r\nاما محمد ابراهيمخان نسبت بعمه به جهت بعضى مظنه و گفتگوها كه صدق و كذب آن را خداى داند زياده التفاتى ننمود و يراق سفر حج او مرتب داشت رخصت راه حج داد و مشار اليها در راه بعالم آخرت پيوست محمد ابراهيمخان عريضه اخلاص آئين مشتمل بر حقايق حالات بپايه سرير اعلى فرستاده حضرت اعلى از ورود اين اخبار مسرور و شادمان گشته بتهنيت و مباركباد [ 415 
  ] او معتمدان فرستاده انواع تفقدات و انعامات فرمودند و آوازه سلطنت و اقتدار بماوراء النهر رسيده باعث اضطرار باقى خان گرديد و ولايت ميمند و فارياب و اندخود و شبرغان و بلخ و مضافات آن تا حدود بدخشان بمحمد ابراهيم خان صافى گشت و تا رايات جلال در خراسان بود هميشه قاصدان بپايه سرير اعلى فرستاده وقايع يومى عرض مىنمود خداى نظربى ديوان بيگى و راتق فاتق مهمات بود .\r\n\r\nذكر نهضت رايات ظفر آيات بجانب ابيورد و مرو شاهيجان و تسخير آن ولايت و بدست آوردن نور محمد خان اوزبك\r\nقبل ازين سمت تحرير يافت كه نور محمد خان درآمدن بدرگاه فلك بنيان عذرهاى بيمزهء دور از كار گفته خاطر انور از او غبار آلود گرديد اما به همان دستور اظهار عطوفت و اشفاق فرموده خسرو بيك يساول مجلس بهشت آئين مشهور بچاريار را كه از زمرهء مقربان بساط عزت بود نزد نور محمد خان فرستاده فرمان عطوفت مشتمل بر توجهات شاهانه شرف صدور يافته ظاهرا عذرى كه در نيامدن بپايهء سرير اعلى القاء نموده بود پذيرفته او را از آمدن معاف داشتند .\r\nاما در خفيه پيغام دادند كه توجه موكب همايون در اين مرتبه بخراسان بمحض معاونت آن برادر بود و معاشرت و همصحبتى شبانروزى چندين ساله كه فيما بين مسلوك بود اقتضاى آن ميكرد كه بىآنكه از جانب همايون ما اظهار اشتياق و خواهش ملاقات شود آن برادر بىتابانه موكب همايون را در دامغان و بسطام استقبال نمايد اگر بحسب طغيان باقيخان تا غايت ملاحظه داشت درينوقت كه ما بدولت و اقبال در خراسانيم و محمد ابراهيمخان در بلخ تمكن يافت اصلا ضررى ازو متصور نيست اگر فيما بين صورت ملاقات روى ننمايد در نظر عالميان مشتبه بعدم ارتباط گشته مظنه خلاف مىبرند و جمعى كه در لباس دولتخواهى او را از ادراك ملازمت اشرف مانع‌اند در حقيقت دولتخواه او نيستند بلكه اسباب بيدولتى سرانجام ميدهند اولى و انسب به حال او آنست كه در اين باب سخن هيچكس را نشنوده يارانه و\r\n\r\n","description":"","footnote":"","page_name":" 601 ","page_number":227},
  {"content":"\r\n\r\nمخلصانه عزيمت ملازمت نموده چند روزى در خدمت اشرف عهد ملاقات تازه نموده قرين اعزاز و احترام بازگردد .\r\nالحاصل از اينطرف بهيچوجه رضا بعدم ملاقات نميدهيم و اگر او نمىآيد مهمان پذير باشد كه ما بتقريب شكار بمرو آمده او را ملاقات مينمائيم ازين دوشق بهر كدام رضا داشته باشد عمل ميكنيم خسرو بيك چاريار حسب الامر شهريار گردون اقتدار نزد نور محمد خان رفته اداى پيغام سعادت فرجام همايون نمود و هر چند او را بآمدن ترغيب ميكرد و او مكرر قبول آمدن مينمود باز بصلاح و صوابديد قاضى ندر كه مشير و مؤتمن او بود و مير غياث وزيرش از آن پشيمان گشته عذرهاى بيماحصل ميگفت تا آنكه خسرو بيك را بىنيل مقصود بازگردانيد خوش آمد گويان خانه برانداز خاطر نشان او كرده بودند كه حضرت اعلى شاهى ظل اللهى طمع در اين ولايت كرده در اينمرتبه كه تو بدست درآمدى همراه بعراق برده اين ولايت را بامراى قزلباش ميدهد حافظك سلطان خبوشانى كه حق خدمت قديم در آن سلسله داشت و همراه نور محمد خان بعراق آمده بود او را از ارتكاب امورى كه خلاف رضاى خاطر باشد منع نموده ميگفت كه اگر نواب كامياب همايون درين محقر ولايت طمع ميداشت در سال اول كه فتح خراسان شد بامراى قزلباش سپرده به تو نميداد اين انديشه غلط بخاطر خود راه مده او طريق صواب كم كرده به حرف دولتخواهانه گوش نميكرد تا آنكه حافظك سلطان را بقتل آورد .\r\nمجملا آثار طغيان و كفران نعمت ازو بظهور رسيد و در اين اثناء محمد ابراهيمخان يك دو كتابت او را كه بعبد الامين خان نوشته بوده بدست آورد به خدمت اشرف فرستاد كه با او عهد و ميثاق به عمل آورده بود و اغوا نموده كه بآمدن محمد ابراهيمخان راضى نشود و قزلباش را دخل ندهد كه مقصد شاه از فرستادن او آنست كه بتقريب او بلخ را به تصرف درآورد و سخنانى كه مشعر بر خلاف و عدم ائتلاف بود در آن مكاتيب مرقوم شده بود اين اعمال ناهنجار موجب ازدياد نقار خاطر اشرف گرديد اما از فراخ - [ 416 
  ] حوصلگى همان اظهار علاقه و ارتباط ميفرمودند تا آنكه نور محمد خان بميرزا خواجه كلان چغتاى كه از جانب او حاكم ابيورد بود و هميشه اظهار اخلاص نسبت به حضرت اعلى شاهى ظل اللهى مينموده بد مظنه شده در مقام دفع او درآمد مشار اليه ازو خايف گشته مرشد قلى سلطان جلاير ولد خداويردى خان را كه در پساكوه مشهد مقدس ميبود و بابيورد نزديكست طلب نمود كه قلعهء ابيورد را به او سپارد و خود التجاء بعتبه عليه فلك فرساى شاهى آورد .\r\nمرشد قلى سلطان كه توجه و التفات شاهانه را دربارهء نور محمد خان بدرجه كمال ميدانست جرأت رفتن بيعرض اشرف نميكرد تا مراسلهء ميرزا خواجه كلان تكرار يافته فى الجمله حركات ناملايم او غبار خاطر اشرف از نيامدن بدرگاه جهان پناه زبانزد مردم دور و نزديك شد او جرأت رفتن كرد و ميرزا خواجه كلان قلعه را به او سپرده روانه درگاه جهان پناه گرديده در دار السلطنهء هرات بسعادت ملازمت و كورنش همايون مشرف شد و از عصيان و طغيان نور محمد خان خبر داده حضرت اعلى را بتوجه آن ولايت ترغيب نمود و اندكى پرده از روى كار او برخاست و چون اين اخبار در مرو مسموع نور محمد خان گرديد سراسيمه شده بجانب ابيورد در حركت آمده در پاى قلعه نزول كرد و كس نزد مرشد قلى سلطان فرستاده اعلام نمود كه چرا دخل در ولايت من كردهء اگر حكم اشرف در اين باب صادر شده ظاهر سازد و الا از قلعه بيرون رود او در جواب گفته بود حكمى به من نرسيده بخودسر آمده‌ام اما حالا كه واقعشده حقيقت عرض كرده‌ام تا جواب نرسد بيرون نميتوانم رفت چند روز صبر نمايد چند روز قبل از آمدن ميرزا\r\n\r\n","description":"","footnote":"","page_name":" 602 ","page_number":228},
  {"content":"\r\n\r\nخواجه كلان از شيراز بارخانه بسركار خاصهء شريفه آورده بودند حضرت اعلى برسم معهود مخصوصانه يك قطار استر حصه بارخانه مصحوب ولى بيك قورچى ايواغلى جهت نور محمد خان فرستاده بودند وقتى رسيده كه ميانهء او مرشد و قلى سلطان مراسله و گفتگو بود .\r\nنور محمد خان در اينوقت اينمعنى را فوزى عظيم دانسته ولى بيك را كه مرد ترك ساده لوحى بود فريفت كه بمرشد قلى سلطان اظهار عواطف و الطاف شاهانه نسبت به او نموده ازين حركت منع نمايد مرشد قلى سلطان جاهل نادان از سخنان او و بيم غضب شاهانه قلعه را سپرده متوجه پسا - كوه گرديد .\r\nمعهذا مردم نور محمد خان بغازيان جلاير بىانداميها كرده چند كس را بقتل آوردند و نور محمد خان قلعهء ابيورد را بمحمد صادق بيك چنى چغتاى و قاسم بيك كبوترباز مشهور كه از سرهنگان اعتمادى او بودند سپرده چون از حضرت اعلى شاهى ظل اللهى خايف و دغدغه ناك بود خواست كه خود را از حوالى موكب همايون دور تر اندازد تا هفت هشتهزار كس كه همراه داشت متوجه نسا و باغباد شد .\r\nاما حضرت اعلى بنوعى كه بنور محمد خان اعلام نموده بودند عزم ملاقات او جزم فرموده بسعادت و اقبال از دار السلطنه هرات بيرون آمده از راه سرخس روانه شدند و چون بقصبه چهجه رسيدند در آنجا مشخص شد كه نور محمد خان طريق نامردمى سپرده پهلو از ميزبانى ميهمان خالى كرده و قلعه مرو و ابيورد را بمعتمدان سپرده اسباب حصار دارى مرتب داشته خود به طرف نسا و باغباد كه قلاع مستحكم دارد رفته حضرت اعلى را غرض ازين نهضت امتحان او بود كه اگر بر جاده وفادارى مقيم بوده دل اخلاص گزين غل و غش خلاف نيالوده باشد و استقبال موكب همايون كرده سعادت ملازمت دريابد چند روز با يكديگر در آن سرزمينها شكار كرده از راه ابيورد بمشهد مقدس معلى رفته روانه عراق كردند و اگر آئينه خاطر را بغبار خلاف تكدر ساخته مست باده غفلت و غرور شده باشد او را از خواب غفلت بيدار سازند چون او بقدم ممانعت و قلعه دارى پيش آمده و بيراهه رفت گوشمال او بر ذمت همت شاهانه لازم شد .\r\nحسينخان شاملو بيگلر بيگى خراسان را با بكتش سلطان حاكم ماروچاق و قنبر خان شاملو حاكم غوريان و ابن حسينخان حاكم سرخس و ميران قبايل اتباع حاكم هرات از چهجه بر سر مرو فرستادند كه قلعه را محاصره نمايند و خود با ملازمان ركاب اقدس كه بعزم شكار همراه بودند در و آن هنگام عدد ايشان چهارصد و شصت نفر بيش نبود بر سر ابيورد تشريف برده قلعه را محاصره فرمودند و چون در نسا خبر قرب وصول رايات نصرت آيات بنور محمد خان رسيد با وجود قلت عساكر منصوره و كثرت لشكريان او از شكوه موكب همايون متحير و سراسيمه گرديده [ 417 
  ] تفرقه و پراكندگى در ميان مردم او افتاد و قريب پنجهزار نفر از جماعت جلاير و على ايلى و اويماقات صاين - خانى كه در حدود نسا و درون و باغباد يورت و مسكن داشتند و ملازمت او اختيار نموده بودند در همانجا از او جدا شده بمساكن خود رفتند و او با دو سه هزار كس از راه چول ايلغار نموده بمرو رفت و در راه آن جماعت نيز ار او تخلف جسته در هر مرحله جمعى راه فرار ميپيمودند تا با اندك مردمى بمرو رسيده شب از دروازهء جانب اورگنج داخل مرو شد خبر آمدن او با امراء عظام كه در مرو بودند رسيده بود .\r\nبكتش سلطان استاجلو و ابن حسينخان با فوجى از غازيان او را استقبال نمودند كه در راه بدست\r\n\r\n","description":"","footnote":"","page_name":" 603 ","page_number":229},
  {"content":"\r\n\r\nآورند در اثناى طريق مشخص شد كه او از راه چول آمده گذشته است امراء بازگشته از عقب او ايلغار كردند اما تا رسيدن امراء او خود را بقلعه انداخته بود ركابخانه و بعضى يراق او را بدست آورند و چون حضرت اعلى محاصرهء قلعه ابيورد فرموده بودند مناشير مطاعه باحضار لشكر عراق و فارس و خراسان فرستاده مقرر داشتند كه بوداقخان حاكم مشهد مقدس معلى و ميرزا محمد سلطان بيات حاكم نيشابور\r\n\r\nتسخير قلعه ابيورد\r\nبكومك حسينخان بر سر مرو روند و حسينخان قاجار حاكم استرآباد را امر فرمودند كه بر سر قلعهء نسا رود و حاكم اسفراين و بعضى محال بكومك او متعين شدند و ملازمان ركاب اقدس بتسخير قلعهء ابيورد مشغول گشته روز بروز عساكر اقبال مند باردوى همايون ميرسيدند و سيبه‌ها پيش برده و نقبها زده جوالها ترتيب داده در انجام اسباب قلعه گيرى اهتمام مينمودند تا كار بر محصوران تنگ گرديد و تفرقه و پراكندگى لشكر و ويرانى احوال او را شنيده دست در فتراك استيمان زدند و طلب عفو و امان نموده در روز بيست و چهارم از زمان محاصره قلعه را سپردند و محمد صادق بيك و قاسم بيك خلعت امان پوشيده در سلك ملازمان اشرف منسلك گشتند .\r\nابراهيم بيك برادر حافظك سلطان كه شرف ملازمت دريافته بخدمات قيام داشت برتبه امارت سرافراز گشته الكاى جهان ارغبان خراسان به او مرحمت شد و رايات جلال بعد از تسخير قلعه ابيورد بفيروزى و اقبال متوجه مرو شاهيجان گشته با لشكر ظفر اثر در پاى قلعه نزول اجلال فرمودند و نور - محمد خان از وصول موكب فيروزى نشان و بدست آوردن قلعهء ابيورد خبر يافته در بحر تفكر فرو رفته انگشت تحير بدندان گزيد و بجز اظهار ندامت و عجز و مسكنت چاره نيافته كس بيرون فرستاده اعتماد الدوله حاتم بيك و بسطام آقا تركمان را طلب داشت و ايشان رخصت رفتن يافته در قلعه با او ملاقات كردند و او را از افعال و اعمال ناهنجار كه موجب غبار خاطر مبارك اشرف گشته بود نكوهش بسيار نمودند و از خدمت حضرت اعلى متقبل عفو تقصيرات او شده بدريافت ملازمت اشرف راغب ساختند .\r\nمفسدان لشكر او خصوصا مير غياث وزير و قاضى ندر كه ركن الدوله و بدر الملك او بودند از خوف غضب شاهانه بالطبع راضى به بيرون آمدن و قلعهء سپردن نبودند اما صولت و سطوت قاهره شاهى ايشان را از خواب غفلت بيدار ساخته طوعا او كرها رضا به بيرون آمدن او دادند و او در همانروز با كمال خجالت و شرمندگى بيرون آمده در مرافقت اعتماد الدوله و بسطام آقا بشرف ملازمت اشرف مشرف گشته سجدهء خجالت و انفعال بتقديم رسانيد و حضرت اعلى با وجود حركات ناهنجار كه از او واقع شد و كتابات كه بعبد الامين خان والى بلخ نوشته بود در دست داشتند اين مضمون صدق مشحون را كه « در عفو لذتيست كه در انتقام نيست » منظور داشته انواع تفقد و دلجوئى بظهور آورده خاطر او را از باس و سخط پادشاهانه ايمن گردانيدند و در آن شب بطريق معهود با او در كمال شكفتگى صحبت داشته وقت خواب تكليف بازگشتن بقلعه فرمودند .\r\nچون اندكى از مستى غفلت به هوش آمده بود بتحريك و تعليم خير خواهان عاقلانه پيش آمده از رفتن قلعه ابا نموده نرفت و صباح آن روز كه روز جمعه بو حضرت اعلى تشريف برده در مسجد جامع مرو خطبهء ائمه اثنى عشر عليهم صلوات اللّه الملك الاكبر بنام نامى همايون خوانده شد و فراز منابر آن ديار كه از حين ارتحال خاقان سليمان شان شاه اسماعيل عليه الرحمه و الغفران الى هذه الاوان كه هشتاد سال بود از ذكر اسامى سامى حضرت ائمهء هدى عليهم التحية و الثناء عارى و عاطل گشته بود بعون عنايت الهى و نيروى اقبال حضرت شاهى بدين مرتبه عليه زينت يافته سر بفلك افراخت الحمد للّه على ذلك اما مرويان\r\n\r\n","description":"","footnote":"","page_name":" 604 ","page_number":230},
  {"content":"\r\n\r\n[ 418 
  ] و كافهء خلق آن ديار به جهت مغايرت مذهب از طايفهء قزلباش خايف و هراسان بودند بنابر اقتضاى قواعد معدلت و رعيت پرورى از جانب همايون نويد عاطفت و اطمينان يافته حكم شد كه به جهت اختلاف مذاهب متعرض احدى نشوند و ايالت و دارائى آن ولايت بيكنش خان استاجلو حاكم ماروچاق تفويض يافت و ساكنان شهر و قلعه بجان و مال امان يافته مقرر شد كه هر كس سپاهى و مواجب خوار بوده - باشد اسلحه و يراق را سپرده بهرجا خواهد رود و من بعد در قلعه نبوده باشد و آنچه رعيتند مرفه و آسوده حال برعيتى خود مشغول گردند و متوجه استحكام قلعه شده دور حصار را بر امراء و عساكر منصوره تقسيم نموده خندق عميق حفر نمودند و در تعمير برج و باره اهتمام نموده ذخيره و يراق قلعه دارى كما ينبغى سر - انجام يافت و نور محمد خان را با فرزندان و متعلقان كوچانيده بجانب عراق فرستادند و مقرر شد كه از آنجا بفارس رفته در بلده فاخرهء شيراز رحل اقامت انداخته در آن بلدهء ارم تمثال روزگار گذراند و هر يوم مبلغ ده هزار دينار عراقى كه بعرف اهل عجم يك تومان تبريزيست جهت معيشت او تعيين يافت و فى الواقع در برابر اعمام ناشايست كه ازو بظهور آمد نهايت مروت و الطاف دربارهء او مبذول افتاد و اگر ديده‌وران عاقبت بين بديدهء انصاف در خاتمت احوال و عواقب امور نگرند .\r\nنور محمد خان بيمن عواطف و الطاف شاهانه بسلطنت صورى و معنوى فايز گرديد و حسينخان زياد اغلى قاجار حاكم استرآباد كه با بعضى امراء بتسخير قلعهء نسا مأمور بودند آن قلعه را به تصرف درآورده ولايت نسا و ابيورد و باغباد بملكش سلطان ولد بكتش خان عنايت شد و بعد از انتظام مهمات آنجا عنان عزيمت بصوب مراجعت انعطاف داده از راه پساكوه بمشهد مقدس معلى تشريف برده بعد از طواف آستان ملايك آشيان حضرت امام الجن و الانس متوجه عراق شدند و بفيروزى و اقبال بدار السلطنهء قزوين رسيده يك ماه در آنجا توقف فرموده از آنجا بدار السلطنهء اصفهان تشريف برده ديگر باره آن بلدهء جنت نشان از يمن قدوم موكب ظفر نشان طراوت و نضارت يافته زمستان را بعشرت و شادكامى بپايان رسانيدند در خلال اين احوال خبر فوت محمد ابراهيم خان و در آمدن ولايت بلخ و مضافات به تصرف باقى خان بمسامع جلال رسيد .\r\n\r\nذكر قضاياى بلخ و فوت محمد ابراهيمخان و تسلط باقيخان بدان ولايت و آمدن يار محمد ميرزا و رفقا در موكب سلاطين زادهاى اوزبكيه بدرگاه معلى\r\nچون مهمات محمد ابراهيمخان بنوعى كه سبق ذكر يافت در بلخ بر وجه دلخواه تمشيت پذيرفت و خداى نظربى اتاليق و ديوان بيگى و صاحب اختيار مهمات مالى و ملكى گرديد عظماى اوزبكيه بلخ خصوصا يار محمد ميرزا كه در تمشيت مهمات محمد ابراهيمخان سعى نموده بود تاب تسلط و اقتدار خداى نظربى نياورده بنياد غمز و سعايت كرده خاطر خانرا بسخنان جاهلانه ازو متنفر ساختند و خاطر - نشان او كردند كه اگر خداى نظربى را از ميان بردارد موجب زيادتى اختيار و افزونى شوكت و اقتدار جناب خانى است و او سخنان غرض آميز حاسدان را در دل جاى داده در انديشه دفع او شد و مكررا عرايض خفيه در اينباب بپايهء سرير اعلى فرستاده استدعاى رخصت كرد و حضرت اعلى رضا به آن نميدادند تا آنكه رسل و رسايل تكرار يافته عرض نموده بود كه ميانهء او و اعيان اوزبكيه اين ولايت التيام ممكن نيست و\r\n\r\n","description":"","footnote":"","page_name":" 605 ","page_number":231},
  {"content":"\r\n\r\nاگر در دفع او اهمال رود محتمل است كه معاملات بفساد انجامد و ضرر كلى روى دهد .\r\nنواب اشرف در جواب قلمى فرمودند كه غرض اصلى ما افروختگى چراغ دولت آن فرزند سعادت پيوند است كه بسعى مردم كاردان روشنى افزاى انجمن كامكارى گردد و او را كه مرد كار است ضرورى دولت آن فرزند ميدانستيم در اين باب نيكو تأمل نموده آنچه متضمن صلاح دولت خود داند مختار است محمد ابراهيم خان بعد از ورود اين منشور سعادت كه در حقيقت عين ممانعت بود بدين حركت دليرى كرده بقتل خداى نظربى اقدام نموده فى الحقيقة تيشه بر پاى دولت خود زده آنچنان مرد هوشمند صايب رأى معركه آراى كه او را در روز نيك و بد در كار بود از پاى درآورده زمام [ 419 
  ] مهام دولت او بدست نادانان جاهل و جاهلان خودرأى غافل افتاد يار محمد ميرزا ديوان بيگى و راتق فاتق مهمات گشت و هر يك از تيز دولتان خودستاى بارادهاى مختلفهء بيشى و پيشى ابواب حسد و ضديت گشوده با يكديگر بازار نفاق گرم كردند و محمد ابراهيمخان با چندى از بدمستان بادهء جهل بمقتضاى ايام جوانى اوقات صرف عيش و كامرانى نموده بانتظام امور دولت كمتر ميپرداخت .\r\n\r\nفوت محمد ابراهيمخان پادشاه بلخ\r\nچون در تمشيت ايزدى بقلم تقدير نگارش يافته بود كه زمام مهام دولت طايفهء اوزبكيه بقبضهء اقتدار باقيخان درآمده تماشائيان كارخانهء قدرت الهى را موجب مزيد بينائى و آگهى كرد و محمد ابراهيمخان از افراط شرب مدام سقيم المزاج گشته تب محرق عارض او گرديد و مادهء حصبه و آبله قوى ظاهر گشته به صد حسرت و هوان عالم عمر و جوانى را وداع نمود و باقى خان كه در آن حين لشكر به طرف حصار شادمان كشيده قلعهء حصار را محاصره كرده بود از استماع اين واقعه مسرور و شادمان گرديده فرصت غنيمت شمرد و مهم حصار را معطل گذاشته تسخير بلخ را كه عمده‌تر بود اهم و اولى دانسته بر سبيل استعجال روانه جانب بلخ شد و ولى محمد خان برادر خود را منقلاى لشكر گردانيده پيمبر روانه ساخت .\r\n\r\nتسخير نمودن باقيخان بلخ را بعد از فوت محمد ابراهيمخان\r\nيار محمد ميرزا و عظماى اوزبكيهء بلخ را از وقوع اين حادثه عظمى دل از جاى رفته چاره جوى شدند بعضى از خواص و معتبران كه اعتمادى بجانب باقيخان نداشتند خصوصا يار محمد ميرزا و شيرافكن ميرزا و شاه خواجهء نقيب عبيدالله سلطان نامى از اقرباى سلاطين جانى بيگى را كه در حصار شادمان ميبود و بعد از استيلاى محمد ابراهيمخان اطاعت و انقياد او بر خود لازم دانسته ببلخ آمده بود دست آويز خود ساخته بمدافعهء بيرون آمدند اما اكثر سپاهيان و معارف لشكر كه از سلوك ناهموار يار محمد ميرزا آزردگى داشتند مخالفت باقى خان را مناسب وقت ندانسته باطنا دل باطاعت او بسته بودند از مرافقت ايشان بازماندند و قليلى كه با عبيدالله سلطان بيرون رفته بودند تاب صدمهء لشكر باقى خان نياورده بعد از ظهور طليعه سپاه منقلاى اوزبكيه از يكديگر پاشيده راه انهزام پيش گرفتند عبيدالله سلطان در معركه ناياب بلكه مقتول گرديد .\r\nيار محمد ميرزا و رفقا جز توجه خراسان و التجاء نمودن بسايهء اقبال شهريار گيتى ستان چاره نيافته در كمال اضطرار راه فرار پيمودند و از اقرباى محمد ابراهيم خان جهانگير ميرزاى ولد سيد محمد سلطان را كه در شبرغان ميبود و محمد سليم سلطان ولد پير محمد خان را كه در اندخود ميبود با عرب محمد اتاليق او مصحوب خود گردانيده روى توجه بخراسان آوردند و ولى محمد خان بظفر و نصرت اختصاص\r\n\r\n","description":"","footnote":"","page_name":" 606 ","page_number":232},
  {"content":"\r\n\r\nيافته مژدهء فتح و ظفر باستقبال برادر فرستاد و باقى خان در كمال عظمت و كامرانى ببلخ درآمده بقيه لشكر را بعواطف پادشاهانه اميدوار ساخته از بأس و سخط خويش ايمن گردانيد و تمامى اوزبكيه آن ولايت پاى در دايره اطاعت و متابعت او نهادند و مملكت بلخ و اندخود و شبرغان و ميمنه و فارياب و مضافات تا كنار آب مرغاب بحيطهء تصرف او درآمد و از تسخير و فتح آن ولايت تمامت قندز و بقلان و ختلان و حصار شادمان تا حدود بدخشان ضميمهء ماوراء النهر و ساير ممالك گشته پايهء قدر و منزلتش باوج ثريا رسيد .\r\nاما شاه خواجه و يار محمد ميرزا و شيرافكن ميرزا و عرب محمد اتاليق و رفقا در موكب سلاطين - زاده‌ها بسلامت بهرات رسيده چند روز از رنج راه آسوده عزيمت درگاه جهان پناه نموده در دار السلطنهء اصفهان بسعادت آستان بوسى فايز گشته مورد نوازش و الطاف شاهانه گرديده چند روزى در ظلال دولت بيمهال و سايهء چتر همايون فال از آسيب آفتاب حوادث و محنت روزگار آسودند باقى حال ايشان در محل خود رقم پذير كلك بيان خواهد شد .\r\n\r\n","description":"","footnote":"","page_name":" 607 ","page_number":233},
  {"content":"\r\n . \r\n\r\n","description":"","footnote":"","page_name":" 608 ","page_number":234}
  ]