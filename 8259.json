[
  {"content":"\r\n\r\nبسم الله الرحمن الرحيم\r\nكورش نامه\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n\r\nناشر برگزيدهء\r\nهفدهمين و بيستمين نمايشگاه بين المللى كتاب تهران\r\n\r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\nگزنفون\r\nكورش نامه\r\nمترجم\r\nرضا مشايخى\r\nتهران 1386\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n\r\nسرشناسه : گزنفون ، قرن 4 ق . م . Xenophon\r\nعنوان و نام پديد آور : كوروش نامه / گزنفون ؛ مترجم رضا مشايخى .\r\nمشخصات نشر : تهران ، شركت انتشارات علمى و فرهنگى ، 1380 .\r\nمشخصات ظاهرى : هجده ، 276 ص .\r\nشابك : 4 - 286 - 445 - 964 - 978\r\nيادداشت : عنوان اصلى : Cyropaedia , 1914\r\nيادداشت : كتاب حاضر تحت عناوين \" سيروس نامه يا كتاب داستان تربيت كوروش يا سيرت كوروش كبير \" توسط ناشرين و مترجمين مختلف در سالهاى مختلف منتشر شده است .\r\nيادداشت : چاپ پنجم : 1384\r\nيادداشت : چاپ ششم : 1386 ( فيپا )\r\nعنوان ديگر : سيروس نامه با كتاب داستان تربيت كوروش\r\nعنوان ديگر : سيرت كوروش كبير\r\nموضوع : كوروش هخامنشى ، شاه ايران ، - 529 ق . م . - - داستان .\r\nموضوع : ايران - - تاريخ - - هخامنشيان ، 588 - 330 ق . م .\r\nموضوع : آموزش و پرورش شاهزادگان - - ايران - - داستان .\r\nشناسه افزوده : مشايخى ، رضا ، 1284 - 1368 ، مترجم .\r\nشناسه افزوده : شركت انتشارات علمى و فرهنگى .\r\nرده بندى كنگره : 1380 9 ك 4 گ / 235 DSR\r\nرده بندى ديويى : 015 / 955\r\nشماره كتابشناسى ملى : 2145 - 80 م\r\nكوروش نامه\r\nنويسنده : گزنفون\r\nمترجم : رضا مشايخى\r\nچاپ نخست : 1342\r\nچاپ ششم : بهار 1386 ؛ شمارگان : 3000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى : آبان ؛ چاپ : سارنگ ؛ صحافى : رفاه\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 1518736313 ؛\r\nصندوق پستى 9647 - 15875 ؛ تلفن : 71 - 88774569 ؛ فاكس : 88774572\r\nآدرس اينترنتى : info @ elmifarhangi . com\r\nwww . elmifarhangi . com\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكد پستى 1915673483 ؛ تلفن : 43 - 22024140 ؛ تلفكس : 22050326\r\nآدرس اينترنتى : info @ ketabgostarco . com\r\nwww . Ketabgostarco . com\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 66400786\r\n\r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n\r\n\r\nفهرست مطالب\r\nمقدمهء مترجم نه\r\nكتاب اول فصل اول : در بىثباتى حكومت‌ها و مشكلات حكومت بر مردم 3\r\nفصل دوم : تولد كورش . خصوصيات جسمانى و خصايل معنوى و تربيت و آداب ايرانى او 6\r\nفصل سوم : دوران كودكى كورش 12\r\nفصل چهارم : كورش دوستى مادىها را جلب كرد . جنگ آسورىها و مادىها . اولين سفر جنگى كورش 17\r\nفصل پنجم : كورش در ميان جوانان . اتحاد آسيا عليه سياكزار . رفتن كورش به كمك مادىها 26\r\nفصل ششم : بازگشت كورش به نزد كمبوجيه و گفت‌وگوى آنها 30\r\nكتاب دوم فصل اول : ملاقات كورش و سياكزار . تعليمات كورش به سربازان خود 45\r\nفصل دوم : گفتار هيستاسپ ، اگلائى تاداس و كريزانتاس . تاريخچهء سامبولاس 52\r\nفصل سوم : گفتار كورش و كريزانتاس و فرولاس دربارهء پاداش سربازان . شرح يك نبرد عجيب . تمرين‌هاى نظامى 58\r\n\r\n","description":"","footnote":"","page_name":" مقدمهء مترجم 5 ","page_number":5},
  {"content":"\r\n\r\nفصل چهارم : مذاكره با نمايندگان هندىها دربارهء جنگ . نقشهء نبرد با پادشاه ارمنستان 63\r\nكتاب سوم فصل اول : دست‌گير شدن شاه ارمنستان . عقد اتحاد با ارمنستان 71\r\nفصل دوم : تسليم شدن كلدانيان . اعزام نماينده به نزد هنديان 80\r\nفصل سوم : اولين نبرد در سرزمين دشمن . شكست آسورىها 85\r\nكتاب چهارم فصل اول : سستى سياكزار در تعاقب دشمن . مادىها داوطلب با كورش به تعاقب دشمن مىروند 97\r\nفصل دوم : فرستادهء هيركانيان . شكست دشمن 102\r\nفصل سوم : تشكيل صنف سواره‌نظام پارسى 109\r\nفصل چهارم : فرستادن اسيران 112\r\nفصل پنجم : خشم سياكزار عليه كورش . كورش از پارس يارى مىطلبد . تقسيم غنايم 114\r\nفصل ششم : پيوستن گوبرياس به كورش . نتيجهء تقسيم غنايم 121\r\nكتاب پنجم فصل اول : داستان پانتئا . اطمينان كورش از نيت مادىها 127\r\nفصل دوم : مذاكرهء كورش با گوبرياس و سركردهء هيركانيان . عزيمت سپاهيان به بابل 133\r\nفصل سوم : انهدام سرزمين آسوريان . الحاق گاداتاس ، كادوزىها و ساس‌ها به كورش .\r\nمهارت كورش در لشكركشى 140\r\nفصل چهارم : كورش جان گاداتاس را نجات مىدهد . شكست كادوزيان و انتقام كورش .\r\nتوافق با آسورىها . تصرف سه قلعهء مستحكم 147\r\nفصل پنجم : استقبال كورش از سياكزار و آشتى آنها با هم . تصميم بر ادامهء جنگ 155\r\nكتاب ششم فصل اول : اردوى زمستانى . افزايش سواران پارسى . ساختن ارابه . پيوستن « آبراداتاس » همسر پانتئا به كورش 165\r\n\r\n","description":"","footnote":"","page_name":" مقدمهء مترجم 6 ","page_number":6},
  {"content":"\r\n\r\nفصل دوم : رسولان هندى . هراس پارسيان 174\r\nفصل سوم : آرايش جنگى . خبرهايى از وضع دشمن . مراجعت « آراسپ » از اردوى دشمن 181\r\nفصل چهارم : وداع آبراداتاس با پانتئا . سخنان كورش به سربازان 187\r\nكتاب هفتم فصل اول : نبرد . شكست كرزوس . مرگ آبراداتاس . مقاومت و شكست مصريان 193\r\nفصل دوم : تصرف سارد . ملاقات با كرزوس و گذشت كورش نسبت به وى 202\r\nفصل سوم : تشييع جنازهء آبراداتاس . خودكشى پانتئا . مزار آنها 206\r\nفصل چهارم : هيستاسپ . فريژى كوچك را مسخر مىكند . حركت به سمت بابل 209\r\nفصل پنجم : محاصره و تسخير نينوا . تشكيل قراولان خاصه . گفتار كورش 212\r\nكتاب هشتم فصل اول : تشكيلات كاخ سلطنتى . كردار و رفتار كورش 227\r\nفصل دوم : جلب دوستى و محبت ديگران . مهمان‌نوازى و اكرام و مهر و محبت كورش .\r\nمقررات مانورهاى جنگى 236\r\nفصل سوم : جلال و تشريفاتى كه كورش حين خروج از كاخ مقرر داشت . مسابقات بزرگ . گفت‌وگوى « فرولاس » و مردى از اهالى ساس دربارهء ثروت 241\r\nفصل چهارم : ضيافت بزرگ كورش . هيستاسپ را با دختر گوبرياس دست‌به‌دست داد .\r\nاعزام قسمتى از سپاهيان به پارس 249\r\nفصل پنجم : مراجعت كورش به پارس و ماد . دختر سياكزار را به زنى گرفت 256\r\nفصل ششم : اعزام استانداران و بازرسان به ايالات . ارتباط ميان ايالات . تمكين برخى سرزمين‌ها از كورش 261\r\nفصل هفتم : گفتار كورش در بستر مرگ . مرگ كورش 266\r\nفصل هشتم : نتيجه . وضع پارسيان پس از كورش 272\r\n\r\n","description":"","footnote":"","page_name":" مقدمهء مترجم 7 ","page_number":7},
  {"content":"\r\n . \r\n","description":"","footnote":"","page_name":" مقدمهء مترجم 8 ","page_number":8},
  {"content":"\r\n\r\n\r\nمقدمهء مترجم\r\nبدون ترديد يكى از نوابغ مسلم تاريخ و بنيان‌گذاران بزرگ دوران گذشته كورش سرسلسلهء سلطنتى هخامنشى است ، كه در اندك زمانى با فعاليت و كياست و ارادهء قابل تقديرى بساط امپراتورىهاى متزلزل آن عصر را ، يكى بعد از ديگرى ، برچيد و امپراتورى آريايىنژاد ايرانى را بنياد نهاد .\r\nامپراتورى هخامنشى بيش از دو قرن سيادت آسياى غربى را براى خود حفظ كرد . و در قلمرو عظيمى كه از رود سند تا درياى مديترانه بسط داشت و شامل اقوام و ملل متنوع و نژادهاى مختلف بود فرمان‌روايى مطلق داشت . ولى به‌عللى با حريفان سرسختى از نژاد يونانى ، از همان بادى امر ، دچار كشمكش‌هاى متوالى شد تا عاقبت به‌دست اسكندر مقدونى منقرض گرديد .\r\nبا اين‌حال ، از اهميت دولت هخامنشى ، و به‌خصوص مؤسس آن ، چيزى كاسته نشد ، چه شخصيت مبرز و حسن‌تدبير و كفايت و مقام معنوى كورش از همه جهت محرز و مسلم است و كورش صاحب جميع خصايلى بود كه براى بنيان‌گذاران بزرگ تاريخى ضرورى و واجب است و يكى از نمونه‌هاى كامل مردان بزرگ روزگار و مايهء مباهات و سربلندى ما ايرانيان است . از اين رو ، هرگونه تحقيق و تعمق و تتبع در تاريخ حيات و شرح عمليات آن مرد بزرگ بشود بسيار به‌جا و پسنديده است ، به‌خصوص در اين اوان كه دو هزار و پانصد سال از تأسيس امپراتورىاش گذشته ، هرگونه تجليل و احترام از روح آن قايد بزرگ مايهء خوشنودى و سرافرازى ايرانيان است .\r\nبهترين كتابى كه از دوران قديم ، تاريخ و افسانه را با پند و عبرت درآميخته و دستور العمل جامعى در كيفيت كارهاى بزرگ كورش داده ، كتابى است به‌نام سيروپدى يا تعليم و تربيت كورش ،\r\n\r\n","description":"","footnote":"","page_name":" مقدمهء مترجم 9 ","page_number":9},
  {"content":"\r\n\r\nكه به قلم كزنوفون يونانى كه مردى حكيم و مورخ و سردار معروف عصر خود بوده ، تأليف شده است ؛ و در طى آن اخلاق و رفتار كورش را سرمشق تدبير و ملك‌دارى و رعيت‌پرورى و استقرار نظم و ادارهء امور مملكت قرار داده ، كه اكنون به‌عنوان كورش‌نامه متن كامل آن را به طالبان دانش عرضه مىداريم .\r\n* * * اينك مختصرى از شرح زندگى كزنوفون :\r\nكزنوفون در دهكدهء كوچكى به‌نام ارخيوس « 1 » به دنيا آمد . در تاريخ صحيح تولدش بين مورخان اختلاف است و به‌طور تقريب در سال چهارم هشتاد و سومين المپياد يعنى 445 ق م بوده است . پدرش به شغل فلاحت اشتغال داشت و از مالكين آن حدود بود و به‌ندرت جهت امور ضرورى به شهر مىآمد .\r\nتعليم و تربيت اوليهء كزنوفون احتمالا همان بوده است كه خانواده‌هاى سرشناس آتن معمول مىداشتند ؛ از بركردن قصايد هومر و پندهاى سولن « 2 » و فوسيليد « 3 » ، دستورزبان ، رياضيات و مختصرى از فنون جنگى ، ورزش ، شنا ، اسب‌سوارى ، شكار ، تقويت قوهء باصره ، صحرانوردى و كوه‌پيمايى ، و از اين‌قبيل ورزش‌ها كه ذكاوت و اطلاعات جوانان را توسعه داده نيروى بدنيشان را تقويت مىكرد .\r\nتا اينكه روزى به روايت ديوجانس لائرتيوس / كلبى « 4 » نويسندهء شرح زندگانى حكيمان قديم يونان ، سقراط كه بنابر عادت خود در كوچه و بازار ، گردش‌كنان مردم و مريدان خود را موعظه و ارشاد مىنمود ، در كوچهء تنگى با او مصادف شد ، با عصاى خود راه را برو سد كرد و محل بازار اغذيه‌فروشان را استفسار نمود . كزنوفون نشانى ميدان را داد ولى استاد كه اين سؤال را براى گشودن باب صحبت مطرح نموده بود پرسيد در كدام محل فضيلت و تقوا را كسب مىكند ؟\r\nكزنوفون از اين سؤال دچار حيرت شد . سقراط ، كه طرف خود را يافته بود ، گفت : « به دنبال من بيا تا نشانت دهم . » از اين تاريخ كزنوفون در زمرهء مريدان و ياران استاد وارد شد و تا آخر عمر وفادار ماند . در واقع همهء موجبات فهم و درك اصول حكمت و فلسفه در او جمع بود . صاحب طبعى كنج‌كاو و قضاوتى روشن و صريح بود ، عاقل و دوست‌دار عقل و درايت و موشكاف و عميق بود ، روش استاد را كه مبتنىبر تفكر و تعقل و استدلال و استمداد از ذكاوت و احساس عشق و تدبير بود مىپسنديد و آن را دستور العمل تعليم و تربيت خود قرار داد .\r\nدر آن اوان جنگ‌هاى پلوپونز بين شهرهاى يونان در نهايت شدت بود . جوانان آتنى كه قادر\r\n\r\n\r\n","description":"","footnote":"\r\n( 1 ) .  Erchios \r\n( 2 ) .  Solon \r\n( 3 ) .  Phocilide \r\n( 4 ) .  Diogene Laerce \r\n","page_name":" مقدمهء مترجم 10 ","page_number":10},
  {"content":"\r\n\r\nبه حمل اسلحه و مشاركت در ميدان كارزار بودند ، جملگى در اردو به‌سر مىبردند ولى كسانى كه سنشان به هيجده نرسيده بود به‌عنوان محافظين شهر و اطراف به گشت و پاس پرداخته ، بنادر و سواحل را محافظت مىنمودند و راه دزدان دريايى را كه شب‌ها به سواحل پياده مىشدند مىبستند . كزنوفون نيز تا دو سال وظيفهء خود را انجام داد و چون به سن بيست سالگى رسيد به ميدان كارزار كه در پشت حصار دليوم « 1 » بود ره‌سپار شد . سپاهيان جمهورى آتن تحت فرمان هيپوكرات « 2 » محل را متصرف شده مركز خود را در حوالى معبد آپولن برقرار كرده بودند . در يك مصاف بين آتنىها و اهالى تب مدافعين جمهورى آتن به سختى شكست خوردند و يك‌هزار كشته دادند . اسبى كه كزنوفون بر آن سوار بود كشته شد و خود مجروح شد و روى خاك افتاد .\r\nسقراط چون مريد خود را بدان حال ديد او را بر دوش خود گرفت ، مسافت بعيدى بپيمود تا از خطر دشمن مصون باشد و بدين‌نحو جانش را از مهلكه نجات بخشيد . كزنوفون مادام‌العمر از جوان‌مردى استادش سپاس‌گزار ماند و حتى بعد از مرگ مراد خود ، با نوشتن خطابه‌هاى غرا ، از يادگارش دفاع كرد و حق نعمتش را به درستى ادا نمود . كزنوفون به روايت بعضى از تاريخ‌نويسان ، در مبارزهء آتن عليه اهالى بئوسى « 3 » محبوس شد . در ايام اسارت به تحصيل در مكتب پروديكوس « 4 » اشتغال ورزيد و چون آزاد شد به مدرسهء تعليم بيان و منطق متعلق به ايزوكرات « 5 » وارد شد و به قول آتنه « 6 » مورخ ، مسافرتى به جزيرهء سيسيل نموده مانند افلاطون به دربار دنيس اول « 7 » سرى زد . كزنوفون علاوه بر تلمذ در محضر حكما و مدرسين معروف عصر خود ، در جنگ‌هاى خانگى پلوپونز در ميدان‌هاى متعدد مشاركت كرد و صاحب تجربه و اطلاعات كافى در فنون رزمى شد . مقارن اين ايام بعضى از تأليفات خود را ، از جمله وليمه « 8 » ، هيرون « 9 » و عايدات « 10 » تدوين كرد .\r\nبه فحواى كلام ديوجانس لائرتيوس ، كزنوفون بايد در همين ايام نسخهء تاريخ جنگ‌هاى پلوپونز ، تأليف مورخ شهير توسيديد « 11 » را منتشر نموده باشد . امروز تقريبا مسلم شده است كه مورخ در بستر مرگ ، نسخهء منحصربه‌فرد تاريخ خود را به كزنوفون سپرد و او را مختار ساخت كه مرور كند و تصحيحاتى را كه لازم بداند به‌عمل آورد و منتشر نمايد .\r\nكزنوفون در مدرسهء درس سقراط ، با جوانى از اهالى بئوسى موسوم به پروكسن « 12 » دوست شد .\r\n\r\n\r\n","description":"","footnote":"\r\n( 1 ) .  Delium \r\n( 2 ) .  Hippocrate \r\n( 3 ) .  Beossi \r\n( 4 ) .  Prodicus \r\n( 5 ) .  Isocrate \r\n( 6 ) .  Athenee \r\n( 7 ) .  Denys \r\n( 8 ) .  Banquet \r\n( 9 ) .  Hieron \r\n( 10 ) .  Revenus \r\n( 11 ) .  Thucydide \r\n( 12 ) .  Proxene \r\n","page_name":" مقدمهء مترجم 11 ","page_number":11},
  {"content":"\r\n\r\nاين جوان با كورش صغير ، برادر اردشير درازدست ، پادشاه ايران بسيار نزديك بود و در اين اوان در شهر سارد اقامت داشت ، و او را به مسافرت به آسياى صغير دعوت كرد تا به مصاحبت كورش نايل آيد . كزنوفون ، كه از رقابت و حسادت شهرهاى آتن و جنگ‌هاى خانوادگى به تنگ آمده بود ، فرصت را مغتنم شمرد و مصمم شد به مسافرت به مشرق‌زمين و مواجه شدن با پيش‌آمدهاى جديد و مقدرات نوينى تن دردهد . سقراط كه مريد خود را در عزم خويش راسخ ديد توصيه كرد براى احتراز از سوءاثر مسافرتش در نزد آتنيان از هاتف دلف استخاره كند ، زيرا كورش به‌علت كمك‌هاى مادى به لاسدمونىها در جنگ‌هاى داخلى عليه آتنىها حسن‌شهرتى نداشت . اما كزنوفون كه شايق اين مسافرت بود فقط در موضوع وسايل مسافرتش استخاره كرد و نيت باطنى خود را مكتوم نگاه داشت . سقراط كه از اين تزوير دل خوشى نداشت نتوانست مانع مسافرتش شود . كزنوفون نزد پروكسن شتافت ، با كورش ملاقات كرد و اعتماد و محبتش را به سوى خود جلب كرد .\r\nدنبالهء مسافرت كزنوفون در آسياى غربى مواجه با منازعهء تأثرانگيز دو برادر شد و مىدانيم كه كورش در مبارزه كشته شد . عقب‌نشينى سپاهيان يونانى به تعداد ده هزار نفر ، تحت سرپرستى وى صورت گرفت و يكى از وقايع مهم ارتباط دو كشور محسوب مىشود . كزنوفون شرح بازگشت ده هزار نفرى را ، با عواقب سخت و پيش‌آمدهاى ناگوار ، با قلمى شيوا به رشتهء تحرير درآورد . اين نوشته علاوه‌بر سند تاريخى ، از نظر اكتشافات محلى و جغرافيايى آن نواحى نيز اهميت به‌سزايى دارد . « 1 »\r\nكزنوفون چون به آتن مراجعت كرد استاد محبوبش در قيد حيات نبود . مدعيان در توطئهء خويش فايق آمده ، او را محكوم نموده بودند . سقراط با وجود مهيا بودن وسايل فرار و پيش‌نهاد مريدان ، شجاعانه جام شوكران را سركشيد و شرافتمندانه به زندگانى پرارج و پرعزتش خاتمه داد . كزنوفون را حرارت و صميميت قابل‌توجهى عليه محاكمهء استاد قيام كرد و دو اثر خطابهء دفاعيهء و خاطرات سقراط « 2 » را تأليف كرد ، كه گرچه به‌پاى خطابهء دفاعيهء افلاطون ، از حيث شيوايى بيان و عمق مطالب و گفتار سحرآميزش نمىرسد ، مع‌ذلك در رديف آثار مهم دنياى ادب قديم محسوب مىشود . منتها انحطاط اخلاقى آن‌روز و نفوذ مفسده‌كاران و معاندين به اندازه‌اى بود كه نويسندهء خطابهء دفاعيه ، خود مورد تهمت نابه‌كاران و هدف تير بدخواهان قرار گرفت و چون آنان با اردشير روابط خوشى داشتند ، طرف‌داران كورش به همان قرار كه سقراط از پيش حدس\r\n\r\n\r\n","description":"","footnote":"\r\n( 1 ) . تاريخ اكتشافات جغرافيايى ، اثر اوريان اولسن ، ترجمهء مترجم .\r\n( 2 ) .  Apologie \r\n","page_name":" مقدمهء مترجم 12 ","page_number":12},
  {"content":"\r\n\r\nزده بود مورد شماتت و تعقيب معاندين قرار گرفتند . و وى مخصوصا چون با آژزيلاس « 1 » شاه اسپارت دوست و نزديك شد ، به‌كلى در آتن وجههء خود را از دست داد . او را به لاكونيسم ، يعنى طرف‌دار لاكونى « 2 » و لاسدمونى « 3 » ، متهم كردند و به تبعيد از آتن محكوم شد . كزنوفون چون طبعى بىغل‌وغش و نهادى پاك داشت از دسايس و خدعه‌هاى عوام‌فريبان و تشبثات سياست‌بافان و نفاق و تشتت اهالى آتن به ستوه آمده با خاطرى آرام بلكه شاد و خرسند دست زن و دو طفل خود را گرفت و به اسپارت ره‌سپار شد . با آژزيلاس ، پادشاه لاسدمونى ، عقد الفت بست ، در محل بزرگ و مصفايى كه اهالى شهر به وى تفويض نمودند ، در سيلونت « 4 » به فاصلهء بيست استاد از قلعهء معروف اولمپ ، اقامت گزيد و به اقتضاى محل و رغبت باطنى به كار فلاحت و شكار و مطالعات و تأليف پرداخت .\r\nكزنوفون در آن محل مصفا ، ميان زن و فرزندان و مستغرق در خاطرات گذشته ، زندگانى شيرين و آرامى مىگذراند . در يكى از نوشته‌هايش نزهتگاهى را كه اقامت گزيده بود بدين‌عبارت توصيف نموده است : « در مجاورت معبد ديان باغ مصفايى است مملو از انواع درختان سرسبز ميوه‌هاى مختلف ، رودخانهء كوچك سليونس « 5 » كه ماهىهاى لذيذ دارد از وسط باغ با آب‌هاى شفاف و درخشانش عبور كرده از دامنهء تپه گذشته وارد مرتع بزرگ و خرمى مىشود كه چراگاه حيواناتى است كه براى قربانى در معبد در آن پرورش مىيابند . در داخل و خارج اين محوطه ، چه در دشت و چه در سينهء تپه ، انبوه درختان خرم ، مأمن حيوانات شكارى از قبيل بز كوهى ، گراز و گوزن است . . . » . گويى روسو است كه بانشاط و وجد تپه‌هاى مون مورانسى را توصيف مىكند و از خلال آن شادى و شعف خاطرش عيان مىگردد و خواننده را به شوق مىآورد .\r\nبه قول پلوتارك و پوزانياس « 6 » ، قبر كزنوفون در سيلونت بوده است ولى ديوجانس گويد كه اهالى إله بر باغ و مسكن حكيم حمله بردند و چون اسپارتيان نتوانستند خود را به موقع مهياى دفاع نمايند ، ناچار پسران كزنوفون به لپوئوم « 7 » فرار كردند و مؤلف نيز چون مجبور بود خود را پنهان كند پس از اندك مدتى به آنان ملحق شد و در كورنت « 8 » ، اقامت گزيد . پس از اندك توقف در كورنت و استقرار نظم و آرامش مجددا به سيلونت مراجعت كرد ، و بدون اين كه به تقاضاى آتنيان و مدعيان ديرينهء خود كه او را به آتن فراخوانده بودند توجهى كند و پس از سى سال تبعيد دعوتشان را بپذيرد ، در سن نود سالگى باعزت و افتخار در مقر خويش در سال 354 ق . م .\r\nبدرود حيات گفت .\r\n\r\n\r\n","description":"","footnote":"\r\n( 1 ) .  Agesilas \r\n( 2 ) .  Laconie \r\n( 3 ) .  Lacedemonie \r\n( 4 ) .  Syllont \r\n( 5 ) .  Seliones \r\n( 6 ) .  Posanias \r\n( 7 ) .  Lepeom \r\n( 8 ) .  Corinth \r\n","page_name":" مقدمهء مترجم 13 ","page_number":13},
  {"content":"\r\n\r\nهيچ‌گونه تصوير يا مجسمه‌اى از كزنوفون به‌دست نيامده ولى عموم مورخان معتقدند كه در صباحت منظر و برازندگى اندام و وجاهت صورى و معنوى سرآمد اقران بوده است . او را مانند كريتياس « 1 » و آلكيبيادس « 2 » كه افلاطون رخسار زيبا و اندام موزونشان را ستوده است توصيف نموده‌اند . منتها زيبايى و جمال جسمانىاش مرادف با صفاى باطنى و خلوص عقيدت است كه در سرتاسر نوشته‌هايش عيان و محرز است .\r\nدو پسرش به‌نام گريلوس و ديودور « 3 » تربيت اسپارتى يافتند . هر دو در مبارزهء مانتينه « 4 » مشاركت كردند . ديودور از سفر رزمى به سلامت مراجعت كرد ولى گريلوس شجاعانه در سواره‌نظام جنگيد و پس از مجروح ساختن اپامى نونداس « 5 » به خاك هلاك افتاد « 6 » . گويند چون خبر مرگ فرزند دل‌بندش را به او دادند مشغول اهداى قربانى بود و تاجى از گل بر سر داشت .\r\nپدر از شنيدن خبر شوم تاج گل را به علامت عزا از سر برداشت ولى چون به او گفتند كه فرزندش دليرانه در ميدان جنگ شهيد شد ، تاج را دوباره بر سر گذاشت و بدون زارى و ندبه ، با شكيبايى قابل تحسينى كه خاص روح‌هاى بزرگ و باعظمت است ، زمزمه‌كنان مىگفت : « من مىدانستم كه پسرم فناپذير است » . اين است آنچه از حيات اين سرباز حكيم و مورخ نامى از روايات و اقوال مختلف مستفاد مىشود . « 7 » افلاطون و كزنوفون دو نفر از بهترين مريدان صميمى و باتقوا و ارجمند سقراط بودند ، زندگانى هر دو آيينه‌اى است از پاكى و صفاى باطن و آنچه از خود براى اسلاف خويش باقى گذاشتند ، از جمله زيباترين و پرمغزترين آثارى است كه فكر و عشق و موهبت به انسان تفويض نموده است .\r\nدر واقع آثار كزنوفون گرچه آن شور و عمق و جذابيت آثار افلاطون را ندارد اما بسيار متنوع و ممتاز است . پنج اثر فلسفى او عبارت است از : خاطرات سقراط ، اقتصاد ، خطابهء دفاعيهء سقراط ، وليمه و هيرون ؛ و به حق تعليم و تربيت كورش يا سيروپدى يا كورش‌نامه را نيز بايد به آن اضافه كرد .\r\nچهار تأليف اولى در مدح و ثناى سقراط است . افلاطون نيز استاد خود را منشأ افاضات فلسفى قرار داد اما به قول تالبوت : « افلاطون از سقراط آغاز كرد تا به قلل شامخ زيبايى و ايدئال انسانيت وصول يافت ، و حال آن كه ايدئال كزنوفون خود سقراط بود و به خود سقراط محدود ماند » . افلاطون از حكمت سقراط آغاز كرد و به منتها درجهء آمال و ايدئال انسانيت عروج يافت و\r\n\r\n\r\n","description":"","footnote":"\r\n( 1 ) .  Critias \r\n( 2 ) .  Alcibiades \r\n( 3 ) .  Grillus  و  Diodore \r\n( 4 ) .  Mantinee \r\n( 5 ) .  Epamynondas \r\n( 6 ) . پلوتارك ، تاريخ حيات مردان نامى ، جلد دوم .\r\n( 7 ) . قسمت اعظم شرح حيات كزنوفون اقتباس از شرحى است كه تالبوت مترجم معروف كزنوفون ، تنظيم نموده و ما متن فرانسوى آن را به فارسى درآورده‌ايم .\r\n","page_name":" مقدمهء مترجم 14 ","page_number":14},
  {"content":"\r\n\r\nپايهء عرفان و اشراق را به وجود آورد ، و حال آن‌كه كزنوفون گرد شخصيت سقراط چرخيد . در تأليفاتش حكمت سقراط اوج نمىيابد ، بلكه خود سقراط منعكس است . انسان وقتى خاطراتش را مىخواند پى مىبرد كه چگونه موعظه مىكرد ، چگونه مىزيست ، چگونه با لحن دل‌پسند و غيرقابل مقاومتش مدعى را به جاى خود مىنشاند ، او را تشنهء درك حقيقت مىنمود و نهادش را به نور حقيقت روشن مىساخت . از خواندن نوشته‌هاى سقراطى كزنوفون صحنهء بارز و روشنى از تعاليم استاد دست‌گير جوينده مىشود از بسيارى از مسايل اخلاقى ، اجتماعى و حكمتى فيض مىبرد . سقراط مريدان و مخاطبان خود را به فضل و تقوا و عقل دعوت مىكرد اما نه از راه پرپيچ‌وخم استدلالات فلسفى يا تخيلات شاعرانه ، بلكه ، چون اساس حكمت خويش را بر « شناسايى نفس » قرار داده بود ، شنونده را به اعماق روح خويش متوجه ساخته از راه بديهيات روزمره و زندگانى عادى ، وادار مىكرد به تفكر و تعمق بپردازد . جواب را از زبان مخاطب خويش و حقيقت مطلبى را كه در جست‌وجويش بود از قول طرف به وجود مىآورد .\r\nبدين‌جهت به كتابت نمىپرداخت ، چه از راه نوشتن و خواندن شخص را ارشاد نمىنمود ، محل و مدرسهء مخصوصى هم براى افاضات خود برنگزيد ، بلكه در كوچه و بازار ، هرجا فرصتى مىيافت مخاطب را به كمند سؤال و جواب انداخته آن‌قدر به اين‌سو و آن‌سو مىكشاند تا سرانجام به نتيجهء عملى مربوط به زندگانى عادى مىرسيد و بين فضيلت و رذالت ، بين تقوا و فساد ، راه صواب را به مدعى نشان مىداد .\r\nبه‌طورى كه متذكر شديم ، كزنوفون در خطابهء دفاعيهء خويش سقراط را به‌همين كيفيتى كه ذكر شد معرفى نموده ، هدفش معرفى روش استاد و اصول تعاليمش بوده است . درصورتىكه افلاطون از روش سقراط آغاز نموده در اوج بلاغت و فصاحت بيان حكمت نوينى بنا نهاد . من باب مثال ، دو جملهء انتهاى خطابه‌ها را ذكر مىكنم : كزنوفون به استاد در پايان محاكمه سكوت وقارآميزى داده كه پر از ابهت و نشانه است از حيات واقعى اين شخص بزرگ « . . . سقراط پس از پايان گفتار خود ، از جا برخاست . در چشمانش فروغى از وقار و شعف باطن مشهود بود . . . » . در صورتى كه افلاطون ، در دم بازپسين ، اين جملات پرمغز را از دهان حكيم جارى ساخت كه سرچشمهء دنياى بىكران عرفان و اشراق است : « . . . وقت آن رسيده است كه ما از يك‌ديگر جدا شويم . من بايد به سوى مرگ ره‌سپار شوم و شما به حيات خود ادامه دهيد . آيا كدام‌يك از ما به‌سوى سرنوشت بهترى ره‌سپار هستيم ؟ اين رازى است كه احدى بدان وقوف ندارد جز ذات خداوند يكتا » .\r\nبراى تكميل آنچه راجع به حيات مؤلف ذكر شد ، بايد بگوييم تأليفات ديگر كزنوفون رساله‌هاى متعددى است در فنون نظامى و تمرينات متعدد و مختلف از قبيل شنا ، سوارى ،\r\n\r\n","description":"","footnote":"","page_name":" مقدمهء مترجم 15 ","page_number":15},
  {"content":"\r\n\r\nشكار و غيره ؛ دستورالعمل اجتماعى ، مانند كورش‌نامه ؛ و رسالات تاريخى ، مانند تاريخ يونان ، و مسافرت رزمى كورش ، يا بازگشت ده هزار نفرى ، كه به آناباز « 1 » نيز مشهور است ، و شرح حيات اژزيلاس و بالاخره حكومت لاسدمونى و حكومت آتنيان و غيره .\r\nاما كورش‌نامه ، كتابى است كه در تدبير و سياست و ادارهء امور سپاه و كيفيت پيروزى بر خصم و ايجاد امپراتورى و استقرار نظم و ادارهء امور كشور تنظيم يافته . در واقع آتن در اوان جمهورى مواجه با مشكلات سياسى بزرگى بود . هرج‌ومرج همه‌جا حكم‌فرما و جنگ‌هاى داخلى و تعصبات گوناگون و عوام‌فريبى تهمت و افترا در هرگوشه رواج داشت و جمهورى آتن از خارج و داخل در معرض تهديد قرار گرفته بود . متفكرين و حكيمان قوم هريك راه نجاتى جست‌وجو مىكردند : افلاطون كتاب جمهورى خود را براساس اصلاح و بهبود نژاد ، تزكيهء نفس ، تعيين و تفكيك وظايف و استقرار عدالت اجتماعى تأليف نموده معتقد بود زمام‌داران قوم بايد علاوه‌بر احراز صلاحيت صاحب قوهء تفكر و تعقل بوده از فيض ربانى و اشراق ، الهام و مدد يابند . ارسطو سياست و تدبير را بر شالودهء كياست و منطق برپا ساخته ، ديگرى جمهورى نظامى و انضباط سخت اسپارتى را به‌عنوان نمونه و سرمشق اصلاح معرفى مىكرد ، كزنوفون نيز كورش را به عنوان مثال برگزيد و كتاب كورش‌نامه را تدوين نمود . ولى از آنجا كه نظرات سياسى و اجتماعى مؤلف در ادارهء مملكت ذكر نشده مىتوان حدس زد كه اين كتاب دنباله داشته است . آنچه تدوين شده مربوط است به مبارزه‌هاى اوليهء كورش و كشمكش او با همسايگان متجاوز و قلع‌وقمع دشمنان و به‌عبارت اخرى ، شالوده‌هاى اولى بناى يك امپراتورى . كورش پيش‌رفت‌هاى سريع و قابل توجهش را مرهون نبوغ ذاتى و تحرك فوق العاده سريع و استنباط صحيح سوق الجيشى است . مع ذلك ، در طرح نقشه‌هاى جنگى به مشورت مىپرداخت ، آراى حضار را استفسار مىنمود ، سپس نظر صايب خود را اعلام مىداشت . خصلت ديگرش كه آن نيز با حقايق تاريخى توأم است ، فعاليت و كوشش فوق‌العاده و عدم اعتنا به جشن و سرور و راحتى يا وسايل ناز و نعمت و جمع مال و ثروت است . منظور غايىاش از جدوجهد مداوم اين بود كه نقشهء خود را عملى ساخته و به مقصود خود برسد ، منتها در اجراى نقشه‌هايش هيچ‌گاه از اصول جوان‌مردى و انصاف و مروت عدول نكرد . در ميدان‌هاى جنگ هميشه پيروز بود و چون وارد شهرها و پاىتخت‌ها مىشد ، بر خلاف فاتحان كه همه‌جا را به خاك و خون كشانده و ده‌ها هزار مردم را از لب تيغ مىگذراندند ، شهرها را ويران و ساكنينش را به اسارت مىبردند ، وى در ظرف بيست و نه يا سى سال سلطنتش هرگز دست به چنين اقدامى نزد ؛ بلكه به‌عكس ، سعى و كوشش فراوانى در آباد كردن زمين و نجات بيچارگان و احياى مدنيت‌هاى سابق به‌كار برد .\r\n\r\n\r\n","description":"","footnote":"\r\n( 1 ) .  Anabase \r\n","page_name":" مقدمهء مترجم 16 ","page_number":16},
  {"content":"\r\n\r\nنكتهء ديگرى كه از فحواى كلام مؤلف استنباط مىشود ، انضباط و اطاعت ايرانيان از سردار و فرمان‌ده خود است .\r\nباز نكتهء ديگرى كه در نوشتهء مؤلف مشهود است ، علاقه و محبتى است كه كورش به قوام خانواده داشته است . اكثر مؤلفين بنياد اجتماع را بر خانواده استوار نموده اصلاح آن را از راه تهذيب افراد و تربيت خانوادگى مىدانند . ولى كم‌تر مؤلفى است كه مانند كزنوفون علايق خانوادگى را نهايت و غايت آمال قهرمانان خود قرار دهد . تالبوت در اين باب دو مثال برگزيده كه ذيلا نقل مىشود :\r\nچون كورش بر ارامنه غلبه كرد ، عده‌اى در دستش اسير شدند ، از جمله پسر تيكران شاه ارامنه . اين جوان همسرى داشت بسيار وجيه و يگانه تقاضايش از كورش اين بود كه حاضر است جان خود را فدا كند و از اسارت همسرش صرف‌نظر شود . كورش جوان‌مردىاش را بستود و مانند اكثر اوقات اسرا را آزاد ساخت . اسيران با خاطرى شاد و خرسند به سرزمين خود ره‌سپار شدند و در راه هريك از اين پيش‌آمد سخنى مىگفت ؛ يكى از حسن تدبير كورش تمجيد مىكرد ، ديگرى شجاعتش را مىستود ، سومى از سخاوت و جوان‌مردىاش مدح و ثنا مىگفت ، آن ديگرى از غايت زيبايى رخسار و اندام بلند و برازنده‌اش تعريف مىكرد . پسر پادشاه رو به همسرش نموده پرسيد : « آيا در نظر تو نيز كورش زيبا و برازنده است ؟ »\r\n- من به رخسارش نگاه نكردم .\r\nتيكران متعجب شد و پرسيد : « پس نگاهت كجا بود ؟ »\r\n- به سوى آن‌كس كه حاضر شد جان خود را فدا كند تا من به اسيرى و ذلت نيفتم .\r\nو همچنين داستان عشق پانتئا « 1 » نسبت به شوهرش ، كه در راه افتخارآميزى به خاك درغلتيد ، و زن جوانش پس از سپاس‌گزارى از الطاف و محبت‌هاى كورش ، باوقار بىمانندى ، در كنار وى ، جان به جان‌آفرين تسليم نمود .\r\nاز اين شواهد و امثال در كتاب بسيار است . مردان بزرگ و راه‌نمايان واقعى صاحب قدرتى هستند كه به مراتب از سطوت و مهارت جنگى بالاتر است و مردم را با جاذبه‌اى بىمانند مجذوب و به فداكارىهاى بزرگ و اقدامات برجسته دلالت مىنمايند . مؤلف ، اين قدرت و تسلط كورش را همه‌جا نمايان ساخته و بر خلاف غالب مورخان و نويسندگان يونانى كه افراد ملل غيريونانى را نمىستايند ، كزنوفون از يك فرد مبرز ايرانى نمونه و سرمشقى ساخته كه با حقيقت تاريخى منطبق و برابر است .\r\nسبك انشاى كتاب بىتكلف و روان و بسيار ساده است . افكار و ايدئال‌هايى كه مؤلف از\r\n\r\n\r\n","description":"","footnote":"\r\n( 1 ) .  Panthea \r\n","page_name":" مقدمهء مترجم 17 ","page_number":17},
  {"content":"\r\n\r\nمحضر سقراط كسب نموده بوده همه‌جا محسوس است و سعى او بر اين است كه خواننده را به راه صواب و مدارج بلند انسانيت و تهذيب دلالت كند . منقدان عموما از وى به نيكى ياد نموده‌اند . از جملهء قدما ديودور كريزوستوم « 1 » گويد : « كزنوفون ، بين مؤلفين ، از جمله كسانى است كه كليهء فضايل لازم را براى احراز مقام يك مرد سياسى بلندپايه داراست . در ميدان كارزار سركرده‌اى است مدبر كه عملا استعداد و لياقت خود را نشان داده ، در تدبير و سياست ملك بىقرين و در بحث و گفتار ناطق زبردستى بود . به عقيدهء من مطالعهء نوشته‌هاى كزنوفون در تربيت يك مرد پختهء سياسى بسيار مفيد است زيرا حاوى كليهء شقوق اين هنر برازنده است . . . »\r\nبلاغت و سادگى گفتار و لحن مجاب‌كننده‌اى كه مؤلف بدان متخلق بوده در جميع گفتار كورش نمايان است . علاوه‌براين ، در توصيف ميدان‌هاى جنگ و وصف كارزارها چون سركرده‌اى دانا و باسابقه بوده است ؛ به قول پلوتارك : « بهتر از همهء مورخين از عهدهء اين مهم برآمده است . »\r\nقهرمان كتاب كورش‌نامه بيش از همه‌چيز ، نمونه‌اى است از يك فرد مبرز و متخلق به سجايا و ملكات عالى و نمونه‌اى است از انسان بافضيلتى كه سقراط و مريدش آرزو داشتند زمام امور را به‌دست بگيرد .\r\nنويسندگان ديگر مانند بوسوئه « 2 » ، رولن « 3 » با نظر تحسين كورش‌نامه را نگريسته‌اند .\r\nمنقد ديگرى به‌اسم فرره « 4 » جنبهء اخلاقى كتاب را مورد توجه قرار داده مىگويد : « كزنوفون از نظر اصول واقعى اخلاقى ، شخصيت و عمليات پادشاهان را از وقايع و حقايق تاريخى بيشتر مورد توجه قرار داده . بالنتيجه ، در كتابش حقايق تاريخى فداى اصول و نظرات اخلاقى شده است . » پس از او ، آبه فراگيه « 5 » و ويلمن « 6 » ارزش اخلاقى كتاب را ستوده‌اند . تالبوت « 7 » در پايان شرح پر از تقديرش دربارهء اين كتاب مىنويسد : « كتابى است جذاب و مشحون از تعاليم اخلاقى و دستورالعمل‌هايى كه از مواعظ سقراط الهام يافته است . در سرتاسر كتاب روح سقراط متجلى است و به همه‌جا سايه افكنده . در هر صفحه بلكه در هر جمله قضاوت صريح و روشن استاد ، روش پاك و سنجيده ، ابداعات روان‌بخش و لحن گوشه‌دارش انسان را هشيار مىسازد و گويى سقراط است كه به‌عنوان پادشاه جوانى چون كورش داد سخن داده و ياران و متابعين خود را ارشاد مىنمايد . »\r\nرضا مشايخى\r\n\r\n\r\n","description":"","footnote":"\r\n( 1 ) .  Diodore Chrysostom \r\n( 2 ) .  Bossuet \r\n( 3 ) .  Rolin \r\n( 4 ) .  Freret \r\n( 5 ) .  A . Fraguier \r\n( 6 ) .  Villemin \r\n( 7 ) .  Talbot \r\n","page_name":" مقدمهء مترجم 18 ","page_number":18},
  {"content":"\r\n\r\n\r\nكتاب اول\r\n\r\n","description":"","footnote":"","page_name":" 1 ","page_number":19},
  {"content":"\r\n . \r\n","description":"","footnote":"","page_name":" 2 ","page_number":20},
  {"content":"\r\n\r\nكورش نشان داد كه انسان درصورتىكه نيروى خود را درست به كار برد ، مىتواند بر مردم حكومت كند . عمليات بزرگ كورش كزنوفون را بر آن داشت كه حيات اين مرد فوق العاده را به رشتهء تحرير درآورد . « 1 »\r\n\r\nفصل اول در بىثباتى حكومت‌ها و مشكلات حكومت بر مردم\r\nروزى اين فكر به خاطرم خطور كرد كه چگونه عدهء بسيارى از حكومت‌هاى دموكراسى به‌دست كسانى كه انواع حكومت را بر آن مرجح مىدانستند واژگون شده‌اند ، و يا سلسله‌هاى متعدد شاهان به‌علت قيام طرف‌داران حكومت عامه منهدم گرديده‌اند ، و بالاخره چه بسا اشخاص مستبد و جابر كه در يك چشم به‌هم زدن از بين رفتند ، و حال آن‌كه عدهء ديگرى كه رويهء اعتدال پيش گرفتند كم‌وبيش برقرار ماندند و به‌عنوان اشخاص محتاط و ميانه‌رو مورد تمجيد و تحسين اقران خود قرار گرفتند و حكومتشان دوام يافت . و باز فكر مىكردم كه حتى در خاندان‌ها و در زندگانى خصوصى افراد ، كه بعضى مركب است از عدهء بسيارى خدمه ، و برخى محدود به افراد معدودى است ، بعضى از رؤساى خانواده‌ها عاجزند از اين‌كه حتى اين افراد معدود را هم به اطاعت از خود وادار كنند . فكر مىكردم كه شبانان فرمان‌رواى گاوان خود و مهتران فرمان‌رواى اسبان هستند ، و بالاخره تمام كسانى كه چوپان ناميده مىشوند و دسته‌هاى حيوانات را به‌عنوان نگهبان و حافظ ، حفظ و حراست مىكنند ، فرمان‌رواى همان حيوانات هستند . نتيجه‌اى كه از اين تفكرات گرفتم مؤيد اين مطلب است كه گله‌هاى حيوانات بهتر از شبانان خود اطاعت مىكنند تا مردم از كسانى كه بر آنان حكومت مىكنند . چه گله‌ها به‌همان محلى كه شبانان هدايتشان مىكنند روان مىشوند ، در چراگاهى كه آنان را رها مىكنند مىچرند ، از پىروى آنها كه مىخواهند پراكنده‌شان كنند احتراز مىجويند و شبانان را مختار و خود را مقيد مىدانند كه از آنها پىروى كنند . هيچ‌گاه شنيده نشده است گله‌اى عليه شبان خود قيام كند ، از راه‌نمايىاش\r\n\r\n\r\n","description":"","footnote":"\r\n( 1 ) .  Cyropedie ou l'education de Cyrus  ، از متن فرانسوى تالبوت ، چاپ گارنيه .\r\n","page_name":" 3 ","page_number":21},
  {"content":"\r\n\r\nسرپيچى كند ، و يا از استفاده‌اى كه به او مىدهد امتناع ورزد . و حتى از خارجيانى كه بخواهند از آنها منتفع شوند كم‌تر تمكين مىكنند تا از كسانى كه آنان را هدايت و نگهبانى مىكنند و از آنها بهره‌مند مىشوند . حال آن‌كه آدميان به‌عكس آنان‌اند ، زيرا پيوسته مترصدند كه از كسانى كه بر آنان حكومت مىكنند سرپيچى كنند و طوق انقيادشان را بر گردن ننهند .\r\nنتيجهء اين تفكرات به اينجا منتهى شد كه براى انسان بسى آسان‌تر است كه بر حيوانات حكومت كند تا بر آدميان . ولى وقتى ملاحظه كردم كه چگونه كورش ، پادشاه ايران ، بر عدهء معتنابهى از افراد آدمى حكومت كرد و تعداد كثيرى شهرها و اقوام و ملل مختلف را تحت امر خود درآورد از عقيدهء اوليهء خود عدول نمودم و ناچار به اعتراف اين مطلب شدم كه نه تنها حكومت بر مردم امرى غيرممكن نيست ، بلكه مسئلهء دشوار و بغرنجى نيز نخواهد بود ، مشروط بر اين‌كه حكومت‌كننده باتدبير و كياست باشد . در واقع ، در قلمرو شاهى كورش ملل و اقوام متعددى همه طوق اطاعتش را به گردن نهادند ، و باوجود اين‌كه از يك‌ديگر روزها ، بلكه ماه‌ها ، فاصله داشتند و عده‌اى هرگز او را به چشم خود نديده بودند و برخى اطمينان داشتند كه هرگز در عمر خود او را نخواهند ديد ، اما همگى يكدل و يك‌جهت مىكوشيدند در زير رايت سلطنتش درآيند و اوامرش را تمكين نمايند . بايد متذكر شد كه كورش در اين باب بر بسيارى از پادشاهان كه قدرت حكومت را به ارث گرفتند يا به‌دست تواناى خويش فراهم ساختند برترى دارد . مثلا پادشاه سيت‌ها نتوانست قدرت خود را در سرزمين قوم ديگرى بسط دهد ، بلكه به اين اكتفا كرد كه در قلمرو ملت خود حكومت كند ، پادشاه تراس ناچار به حكومت بر مملكت تراس اكتفا كرد .\r\nايليريا از آن ايليرىها باقى ماند ، و قس على هذا در كليهء اقوام و ملل موجود . و از همين‌جاست كه در اروپا اقوام و ملل متنوع بسيارى كه هريك در سرزمين خود استقلال دارند و از يك‌ديگر مجزا و منفك هستند مشاهده مىشود . اما كورش كه ديد در آسيا ملل مختلف هريك در گوشه‌اى پراكنده‌اند ، بدوا با عده‌اى از سپاهيان ايرانى قدرت خود را در سرزمين مدى و هيركانى « 1 » مسلم ساخت . اين اقوام به سهولت از او اطاعت كردند ؛ سپس به تصرف سوريه و آسور ( آشور ) ، و عرب و كاپادوسى ( آسياى صغير ) و هردو فريژى « 2 » و ليدى و كارى و فنيقى و بابل پرداخت .\r\nاحكامش را در سرزمين باكتريان « 3 » مطاع شمردند و هنديان « 4 » و اهالى سيليسى از او اطاعت\r\n\r\n\r\n","description":"","footnote":"\r\n( 1 ) .  Hyrcanie  ، اين اقوام هيركانى غير از اقوامى هستند كه در هيركانى گرگان ، در ساحل درياى خزر ، سكونت داشتند . غرض مؤلف در اينجا اقوامى است كه در چهار يا پنج روز فاصله در جنوب بابل سكنا داشتند .\r\n( 2 ) .  Phrygie  و كوچك در ساحل درياى رم و محل شهر معروف تروا و فريژى بزرگ در مركز آسياى صغير است .\r\n( 3 ) . باكتريان كه كزنوفون نام مىبرد در حدود ايلام و شوش در دره‌هاى كوه كامباليدوس واقع شده و همان محلى است كه ايل بختيارى سكنا دارد . البته حدود امپراتورى كورش به بلخ و رود سيحون رسيد .\r\n( 4 ) . اقوامى بودند در ارمنستان . نويسندگان قديم از هند حدود مبهم و پراكنده درنظر داشتند .\r\n","page_name":" 4 ","page_number":22},
  {"content":"\r\n\r\nمىكردند . بالاخره سرزمين ساك « 1 » ، پافلاگونيا و مارياندن و عدهء بسيارى از اقوام مختلف را ، كه ذكر نامشان مايهء اطالهء كلام است ، به فرمان خويش درآورد . آن‌گاه به يونانيان آسيا دست يافت و به سواحل درياى رم رسيد و جزيرهء قبرس را متصرف شد و قلمرو حكومت خود را به ماوراى مصر بسط داد . « 2 »\r\n\r\n\r\n","description":"","footnote":"\r\n( 1 ) .  Saques  يا  Saces  ، در شمال شرقى ايران و به عقيدهء هردوت « ساك » تلفظ فارسى « سيت » است .\r\n( 2 ) . در واقع مصر به‌دست كامبيز ، يا كمبوجيه ، پسر كورش ، فتح شد .\r\n","page_name":" 5 ","page_number":23},
  {"content":"\r\n\r\n\r\nفصل دوم تولد كورش ، خصوصيات جسمانى و خصايل معنوىاش ، تربيت كورش و آداب ايرانىاش\r\nپدر كورش را كمبوجيه ، پادشاه پارس ، مىدانند . كمبوجيه از نژاد پارسيان « 1 » بود كه نامشان از پرسه « 2 » مشتق مىشود . مادرش به عقيدهء عامهء مورخان ماندان بوده است . ماندان دختر آستياژ « 3 » ، پادشاه ماد ، بوده است . كورش بنا بر سرودها و تصانيفى كه تاكنون حفظ شده است ، طفلى بود به غايت زيبا ، صاحب خصالى بس نيكو و خلقى شريف و بارأفت ، دوست و هواخواه مطالعه و تحصيل و عاشق افتخار و پيروزى . تا جايى كه هرگونه مشقت و محروميت را بر خويشتن تحمل مىكرد ، تا اين‌كه مورد مدح و ستايش اقران قرار گيرد . اين است آنچه در افواه و در قلوب مردم از فطرت نيك و زيبايى اندام او شايع و رايج است . كورش برطبق سنن و قوانين و آداب ايرانى رشد و پرورش يافت . اين آداب ، در عصرى كه غالب كشورها به خير عامه توجهى نداشتند ، بيشتر معطوف به خير عامه و مصالح مملكتى بود . به عبارت ديگر ، مردم در غالب كشورها فرزندان خويش را به ميل خود بار مىآوردند ، بزرگ‌تران در تحكم و امر و نهى مختار بوده ، دزدى را نهى مىنمودند ، اگر كسى مال كسى را به سرقت مىبرد يا بدون اجازه و به زور وارد خانه‌اش مىشد او را مجازات مىكردند ، و چنان‌چه بىجهت كسى را آزار مىرساند مذمت مىنمودند ، زنا را قبيح و اطاعت از حكام و قضات را فرض مىشمردند ، و چنان‌چه كسى از اين قوانين سرپيچى مىكرد او را به شدت تنبيه مىكردند .\r\n\r\n\r\n","description":"","footnote":"\r\n( 1 ) .  Perseides \r\n( 2 ) .  Persee  ، پسر زئوس و دانائه يكى از قهرمانان اساطير يونان است .\r\n( 3 ) .  Astyage  ، در كتب فارسى آستواگس ، و به يونانى ايشتوويگو .\r\n","page_name":" 6 ","page_number":24},
  {"content":"\r\n\r\nولى در قوانين و آداب و سنن ايرانى پيش‌بينىهاى لازم صورت مىگرفت كه حتى المقدور رذايل اخلاقى صورت نگيرد و مردم به‌طورى بارآيند كه مرتكب اعمال قبيح و ننگ‌آور نشوند و محتاج به تنبيه و مؤاخذه نگردند . و بدين‌قسم عمل مىكردند : در ايران محلى است بنام الواترا « 1 » و در آن محل قصر پادشاه و بناهاى دولتى ساخته شده است . كاسب‌كاران و دست‌فروشان كه داد و فرياد مىكردند ، از نمايش و فروش متاعشان در اين ميدان ممنوع بودند تا ازدحامشان سكون و آرامش محوطه‌اى را كه اطفال بزرگان در آن تربيت مىيافتند برهم نزند .\r\nاين ميدان به چهار قسمت تقسيم مىشد . قسمتى خاص اطفال بود ، و در محوطهء ديگر جوانان كه به سن بلوغ رسيده بودند مجتمع مىشدند ، در قسمت سيم مردان و بالاخره در چهارمين قسمت پيرمردان كه سنشان از حدودى كه موظف و مجبور به حمل اسلحه بودند گذشته بود ، مجتمع مىشدند . به موجب قوانين ، هريك از طبقات مجبور بودند در محوطهء خود بمانند . اطفال و مردان كامل بايستى در طليعهء آفتاب در محل خود حاضر باشند و پيرمردان فقط در روزهايى كه آيين خاصى اجرا مىشد حضور مىيافتند . درصورتىكه جوانان تازه بالغ موظف بودند شب را در حدود مقر حكومتى بيتوته نمايند و پيوسته حاضرسلاح باشند ، مگر آنان كه ازدواج كرده بودند . اين‌ها هم درصورتىكه حضورشان ضرورت پيدا مىكرد در مقر حكومتى بيتوته مىكردند ولى غيبت مكرر و طولانى خوش‌آيند نبود .\r\nرؤساى هريك از قسمت‌ها دوازده نفر بودند ، زيرا پارسيان دوازده طايفه بودند . رؤساى اطفال از بين پيرمردانى برگزيده شده بودند كه صلاحيت اين را داشتند كه در تهذيب آنان بكوشند و اطفال را مهذب و باتربيت بارآورند . مربيان جوانان بالغ نيز كسانى بودند كه قادر به هدايت و تربيت آنان باشند و راه‌نمايان مردان نيز از جمله برگزيدگان بودند كه ايشان را به اطاعت از قوانين و دستورات ارشاد مىنمودند . بالاخره پيرمردان نيز از بين خود صالح‌ترين افراد را به عنوان رئيس انتخاب مىكردند و اين اشخاص مراقب بودند كه جملگى وظايف و تكاليف خود را به نحو احسن انجام دهند .\r\nاينك دستورها و تعاليمى را كه هر طبقه ملزم بودند نصب‌العين خويش قرار دهند تشريح مىكنيم تا به اصول و مقرراتى كه براى تربيت اشخاص صالح مجرى مىداشتند آشنا شويم .\r\nاطفال به مكتب مىرفتند تا ادب بياموزند و رؤسا و مراقبينشان اكثر اوقات روز مراقب حال آنان بودند و قضاوت و عدالت را ميان آنها مجرى مىداشتند . زيرا در بين اطفال نيز مانند اشخاص مسن همان اتهامات دزدى و خدعه و بىحرمتى و حيله و ناسزاگويى و اين قبيل ذمايم اخلاقى وجود دارد . و چنان‌چه طفلى مرتكب اين قبيل تقصيرات مىشد پس از ثبوت جرم مجازات\r\n\r\n\r\n","description":"","footnote":"\r\n( 1 ) .  Eleuthera \r\n","page_name":" 7 ","page_number":25},
  {"content":"\r\n\r\nمىشد ولى اگر كسى بهتان ناروايى به ديگرى وارد مىساخت و از عهدهء اثبات آن برنمىآمد ، دچار مجازات مىشد . تقصير مهمى كه مايهء كينه‌جويى و نقار مردمان است و غالبا از ديدهء عدالت مخفى مىماند ناسپاسى است . اين تقصير نيز مورد مؤاخذه و تنبيه قرار مىگرفت ؛ و به عبارت ديگر ، وقتى مىديدند طفلى در برابر احسان از حق‌شناسى و نگه‌داشتن حرمت ولىنعمت خود سر باز زده است ، سخت تنبيه مىشد . زيرا معتقد بودند كه اشخاص نمك‌ناشناس از اداى تكليف در برابر خدايان و انجام وظيفه در مقابل والدين يا وطن و دوستان خويش سرپيچى مىنمايند و بدين‌علت مستوجب عقوبت و مجازات سخت هستند . بايد توجه داشت كه حق‌ناشناسى پيوسته همراه با وقاحت و بىشرمى است و اين دو سيرت نكوهيده توأما تواناترين راه‌نما و مشوق انسان به ارتكاب اعمال ناشايست است .\r\nاطفال را به اعتدال مزاج خو مىدادند . علت توجه اطفال به اين خصلت اين بود كه بزرگ‌تران را بدين‌خصلت متصف مىديدند و قهرا به اين صفت متصف مىشدند . هم‌چنين اطفال را ترغيب مىكردند كه نسبت به رؤساى خود مطيع و وظيفه‌شناس باشند و آنچه آنان را به اين امر تشويق مىكرد اين بود كه اطاعت و وظيفه‌شناسى منحصر به اطفال نبود بلكه بزرگ‌تران نيز موظف بودند كه حرمت مهتران خود را نگه دارند و آن را امرى واجب شمرند . بالاخره ، به اطفال آداب غذا خوردن و نوشيدن مىآموختند ، آنان را به قناعت در مصرف خوراك تشويق مىكردند .\r\nدرواقع بزرگ‌تران نيز بدون اجازهء مربيان خود به سر غذا نمىنشستند . علاوه بر اين ، اطفال مجاز نبودند با مادران خود غذا بخورند ، بلكه در خدمت مربيان و در ساعاتى كه مقرر نموده بودند صرف غذا مىكردند . اطفال از خانهء خود نان و سبزى و هم‌چنين ظرفى براى نوشيدن آب مىآوردند . هروقت تشنه مىشدند آب از رودخانه مىآشاميدند . علاوه‌براين ، تيراندازى و پرتاب نيزه اجبارى بود . اين بود مجملى دربارهء آداب و سننى كه اطفال از آغاز كودكى تا سن شانزده يا هفده سالگى مىآموختند و از اين سن به بعد وارد جرگهء بالغان مىشدند .\r\nو اما براى اطفالى كه به سن بلوغ مىرسيدند ، دستور العمل تربيتى ذيل اجرا مىشد : در ظرف ده سال از تاريخى كه از سن طفوليت پا بيرون مىنهادند ، به‌طورى كه ذكر شد ، در اطراف بناهاى دولتى بيتوته مىكردند و اين سنت بدين‌جهت مجرى مىشد كه هم بناهاى دولتى را حراست نمايند و هم به اعتدال مزاج خو بگيرند . درواقع تربيت جوانان در اين سن محتاج مراقبت خاصى است . در مدت روز در اختيار مربيان خود بودند كه آنان را به كارها و كمك‌هاى عمومى مىگماشتند . و چنان‌چه ضرورت ايجاب مىكرد در تمام مدت روز نيز در اطراف بناهاى دولتى توقف مىنمودند . شاه چندبار در ماه به عزم شكار خارج مىشد ، در اين اوقات نيمى از اين افراد را در ركاب خود مىبرد . كسانى كه در ركاب شاه حركت مىكردند بايستى كمان و تركشى در كمر\r\n\r\n","description":"","footnote":"","page_name":" 8 ","page_number":26},
  {"content":"\r\n\r\nخود و شمشيرى در غلاف يا خنجرى داشته باشند ، علاوه‌براين سپرى از نى و دو نيزه با خود برمىداشتند كه يكى را پرتاب كنند و ديگرى را در صورت ضرورت به‌دست گيرند . رسم ايرانيان اين است كه در شكار مانند يك آرايش جنگى حركت مىكنند و توجه خاص پادشاه به اين امر مؤيد بر اين قول است كه شكار در نظرش مكتب جنگ و ميدانى براى تمرين فنون حربى است .\r\nبدين‌دليل مراقب است كه عموم جوانان وظيفهء خود را با مهارت كامل انجام دهند . بدين‌منظور آنان را عادت مىدهد كه صبح زود از خواب برخيزند ، از تحمل سرما و گرما هراسى به دل راه ندهند ، به پياده‌روى عادت كنند ، در اسب‌سوارى صاحب مهارت باشند ، بر گردهء اسب تيراندازى نمايند و در پرتاب نيزه در حين تاخت ، جلد و چالاك باشند . علاوه‌براين ، شكار غالبا روح شكارچيان را قوت و نيرو مىبخشد . انسان در مقابل حيوانات سبع و درنده ، نيرومند و شجاع بار مىآيد . چه چاره‌اى ندارد ، يا بايد حريف گستاخ را از بين ببرد يا خود پاىمال شود . به عبارت ديگر ، در شكار همان وضعى پيش مىآيد كه در جنگ واقعى روى مىدهد و بدين‌جهت شكار حايز اهميت بسيار است .\r\nجوانان چون به عزم شكار ره‌سپار مىشدند دو نوبت غذا با خود برمىداشتند . غذايشان گرچه تفاوت بسيارى با غذاى اطفال نداشت اما حجم آن بيشتر بود . شكارچيان در عرصهء شكار چيزى نمىخوردند ، اما چنان‌چه حيوانى كه در كمين او هستند مجبورشان كند در محلى توقف نمايند يا علت خاصى دوران شكار را طولانى كند ، گرد هم جمع مىشوند و غذاى خود را مىخورند ، آن‌گاه به كار خود ادامه مىدهند تا شب فرارسد و جيرهء يك روز خود را در ظرف دو روز صرف مىكنند تا به پيش‌آمدهاى جنگى خو بگيرند و در صورت ضرورت بردبارى و تحمل داشته باشند . غذاى جوانان به‌غير از گوشت شكار منحصر به سبزى است كه با خود آورده‌اند ، ولى همين سبزى را با اشتهاى كامل با قطعهء نان جوى كه با خود دارند مىخورند و با آب رودخانه يا جويى خود را سيراب مىنمايند و از آن لذت بسيار مىبرند .\r\nدسته‌اى از جوانان كه در شهر ساكن هستند به همان تمريناتى كه در ايام طفوليت عادت نموده‌اند ، يعنى تيراندازى و نيزه‌پرانى اشتغال مىورزند . در بين جوانان ، در اين قبيل آزمايش‌ها رقابت بسيارى وجود دارد . برخى از اوقات اين رقابتها به صورت مسابقه در ملأ عام به نمايش گذاشته مىشود و جوايزى بين برندگان مسابقه توزيع مىنمايند . قبيله‌اى كه در بين افراد خود بيشتر از اين جوانان ممتاز در علم و چابكى و مهارت و رشادت و اطاعت داراست ، مورد ستايش و تمجيد اقران قرار مىگيرد و مربيانى كه آنان را بار آورده‌اند و همچنين معلمانى كه در اوان طفوليت آنها را شايسته و مستعد اين ترقيات ساخته‌اند نيز مورد تمجيد و تحسين عامه قرار مىگيرند . اين جوانان در صورت ضرورت از طرف بزرگان شهر مأمور حفاظت و كشف بدكاران ،\r\n\r\n","description":"","footnote":"","page_name":" 9 ","page_number":27},
  {"content":"\r\n\r\nتعقيب دزدان و اين قبيل امور كه محتاج به چابكى و نيرومندى است مىشوند . اين است شمه‌اى از طرز زندگانى و تربيت جوانان كه پس از طى ده سال وارد جرگهء مردان كامل مىشوند .\r\nاز تاريخى كه دورهء بلوغ و جوانى پايان مىيابد ، مدت بيست و پنج سال به روشى كه حال بيان خواهيم كرد به‌سر مىبرند : نخست مانند جوانان بالغ خود را در تحت اختيار زمام‌داران شهر قرار مىدهند كه آنان را براى امور مملكتى مورد استفاده قرار دهند . زيرا در اين سنين عمر است كه مردان ، بدون اين كه از نيروى بدنىشان كاسته شده باشد ، صاحب تدبير و فراست‌اند و از پند و راه‌نمايىشان استفاده مىشود . چنانچه اتفاقا نبردى روى دهد ، بدون نيزه و تير و كمان عازم ميدان جنگ مىشوند . اين مردان چنان‌كه رسم سربازان ايرانى است زره بر تن ، سپرى در دست چپ خنجر يا شمشيرى در دست راست دارند تا براى جنگ تن به تن آماده باشند . هم‌چنين از اين گروه مردان است كه مربيان دسته‌هاى ديگر را ، به استثناى اطفال خردسال ، انتخاب مىنمايند . چون دوران بيست و پنج سال سپرى شد و به سنى كمى بيش از پنجاه سال رسيدند به دورانى مىرسند كه كهولت ناميده مىشود و درواقع مردانى كامل و تمام عيارند .\r\nاين دسته پيرمردان در جنگ‌هاى خارج از وطنشان مشاركت ندارند ، بلكه در داخلهء كشور مىمانند و به رتق‌وفتق امور ملك يا به كارهاى شخصى خود اشتغال مىورزند ، حكم اعدام جنايت‌كاران را صادر مىنمايند و اتخاذ تصميمات مهم با آنان است . چنان‌چه جوانى از تازه بالغان يا مردان از اطاعت قوانين سرپيچى نمايد رئيس قبيله يا مأمور ديگر او را به خلاف‌كارى متهم مىسازد . پس مطلب در حضور پيرمردان قوم مطرح مىشود ؛ چنان‌چه متهم خاطى و مقصر شناخته شد سلب ارزش و قابليت از او مىشود و در بقيهء عمر مطرود و مخذول زندگانى مىكند .\r\nبراى اين كه خصوصيات آداب و سنن و تشكيلات ايرانيان بهتر شناخته شود مطلب را به حد كافى روشن و مبرهن مىسازيم . گويند كه عدهء ايرانيان بيش از دوازده ميرياد « 1 » است . هيچ فردى از اين عده به موجب قانون از منصب يا حيثيت خود محروم نشده است . كليهء افراد ايرانى مجازند اطفال خود را به مدارس عمومى اعزام دارند . بايد دانست كه اعزام اطفال به مدارس براى كسانى است كه احتياج به كمك اطفال خود در امر معيشت ندارند . ولى كسانى كه چنين قدرتى ندارند كودكانشان را به مدرسه اعزام نمىدارند . اطفالى كه اين مدارس را طى نموده‌اند وارد طبقهء جوانان مىشوند . كسانى كه تعليم و تربيت نديده‌اند نمىتوانند وارد جرگهء آنان شوند . هم‌چنين كسانى كه دوران جوانى را در جرگهء اين جوانان طى كرده‌اند مىتوانند وارد دستهء مردان كامل\r\n\r\n\r\n","description":"","footnote":"\r\n( 1 ) .  Myriades  ، معادل است با يك صد و بيست هزار نفر ، و احتمالا اين عده شامل زنان و اطفال و غلامان نبوده است .\r\n","page_name":" 10 ","page_number":28},
  {"content":"\r\n\r\nبشوند و به مناصب و افتخارات عمومى نايل آيند . در صورتى كه كسانى كه از جرگهء اطفال وارد دستهء جوانان نشده‌اند ، نمىتوانند به جرگهء مردان كامل وارد شوند . بالاخره كسانى كه دوران مردى را بدون ارتكاب تقصيرى طى كرده‌اند ، وارد جرگهء پيرمردان مىشوند . بدين‌قرار ، كسانى كه وارد جرگهء پيرمردان مىشوند آنهايى هستند كه همهء مراتب قبلى را به نحو احسن طى نموده باشند . اين است روشى كه ايرانيان انتخاب كرده‌اند و با تبعيت از آن است كه خود را بهتر مىسازند .\r\nآثار اين تربيت ، كه همانا قناعت در زندگانى و توجه مخصوص به تمرين‌ها و احتراز از تن‌پرورى است ، هنوز در آنان مشهود است . حتى امروز بين پارسىها آب دهان به زمين انداختن ، پاك كردن بينى يا دور شدن براى قضاى حاجت در مقابل چشم ديگران عيب بزرگى محسوب است . و بديهى است چنان‌چه تن به قناعت كامل در خوراك نمىدادند و يا به كمك تمرينات بدنى تن خود را آماده و مهيا نمىساختند ، اجراى اين آداب عملى نمىشد . اين است كلياتى دربارهء تعليم و تربيت پارسىها . حال بپردازيم به تعليم و تربيت شخص كورش كه موضوع اين كتاب است و سخن را از اوان كودكىاش آغاز مىكنيم .\r\n\r\n","description":"","footnote":"","page_name":" 11 ","page_number":29},
  {"content":"\r\n\r\n\r\nفصل سوم دوران كودكى كورش\r\nكورش لااقل تا سن دوازده سالگى به اين روش تعليم و تربيت يافت و به نحو محسوسى در بين اقران خود ممتاز و برگزيده شد زيرا آنچه مىبايستى فراگيرد ، به سهولت و سرعت فراگرفت .\r\nعلاوه‌براين ، در انواع تمرين‌ها بىنهايت چست و چالاك و صاحب شهامتى كم‌نظير بود . در اين اوان ، آستياژ رسولانى فرستاد تا دختر و طفلش را به حضورش برند ، چه شنيده بود كه نوه‌اش طفلى به غايت زيبا و نيك‌سرشت است . پس ماندان با طفل خود كوروش به حضور پدر رسيد .\r\nكورش به اقتضاى فطرت نيكش ، شاه ماد را مانند كسى كه مدت‌ها با او خو گرفته و بار آمده و محبت‌ها از او ديده باشد در آغوش كشيد و بوسيد و چون او را بنابر رسم مادىها ، با موهاى عاريه و چشمانى رنگ كرده و صورتى بزك كرده و غرق در جواهر ديد ، خيره‌خيره به او نگريست و بانگ برآورد : « مادر ، پدربزرگ من چه‌قدر زيبا است ! » در واقع مادىها عادت داشتند كه لباس ارغوانى بپوشند ، رداى بلندى بر تن بپوشند و گردن‌بندهاى متعدد بر گردن و دست‌بندهاى مزين به‌دست بياويزند . در صورتى كه پارسىها ، حتى امروز ، هنگامى كه در خارج از كشور خويش نباشند ، داراى جامه‌هايى به غايت ساده هستند و در رسوم و آداب صحبت خيلى ساده و عارى از اين قبيل تجملات‌اند . مادرش سؤال كرد پدرش زيباتر است يا پدربزرگش ؟ كورش جواب داد : « مادر ، پدرم بين پارسىها از همه زيباتر است ، اما از بين اهالى ماد كه در بين راه و در خانه ديده‌ام پدربزرگم آراسته‌تر و قشنگ‌تر است . » آستياژ طفل را در آغوش گرفت و لباس فاخرى بر تنش كرد و با انواع دست‌بندها و گردن‌بندها آرايشش داد . چون با اسب به محلى عزيمت مىكرد او را بر روى اسب ديگرى با لجام طلا بمانند مركب خود مىبرد و به\r\n\r\n","description":"","footnote":"","page_name":" 12 ","page_number":30},
  {"content":"\r\n\r\nتفرج مىپرداخت . كورش مانند اطفال كه از لباس‌هاى فاخر و رنگين مسرور و شاد مىشوند ، تجملات خويش را دوست مىداشت و مخصوصا به اسب‌سوارى عشق مفرط و بىپايانى ابراز مىداشت ؛ به‌خصوص كه در سرزمين پارس ، به علت كوهستانى بودن منطقه ، سوارى و تاخت و تاز با اسبان امرى نادر بود .\r\nروزى آستياژ به اتفاق دخترش و كورش مشغول صرف غذا بودند و چون مىخواست كورش از خوردن غذاهاى رنگين و مطبوع محظوظ شود و كم‌تر به ياد مملكت خويش باشد و اظهار ملال نكند ، دستور داد طعام‌ها و كباب‌هاى متنوع با اقسام چاشنىهاى لذيذ فراهم كردند .\r\nگويند كورش چون سفرهء رنگين را ديد گفت : « پدربزرگ ، اگر مجبور باشى از همهء اين طعام‌ها بخورى چه‌قدر غذا خوردنت مشكل مىشود ؟ » آستياژ جواب داد : « مگر اين غذاها لذيذتر از آنچه در پارس فراهم مىنمايند نيست ؟ » كورش در جوابش گفت : « نه ، پدربزرگ ، در خانهء ما با غذاهاى ساده‌تر سد جوع مىكنند ؛ و خيلى سهل‌تر و ساده‌تر و زودتر از شما موفق به سير كردن خود مىشوند . » پدربزرگ گفت : « عيب ندارد ، از اين طعام‌ها بچش ، مىبينى چه‌قدر لذيذ و مطبوع است . » كورش جواب داد : « من مىبينم خودت چندان التفاتى به آنها ندارى و با اشتها نمىخورى . » آستياژ گفت : « دليل تو ، اى پسر من ، بر اين مدعا چيست ؟ » طفل جواب داد : « زيرا مىبينم كه چون به نان دست مىزنى ، دستت را پاك نمىكنى ، اما چون دستت به طعامى آلوده مىشود آن را زود پاك مىكنى . » پس آستياژ قطعهء بزرگى از گوشت نزد كورش گذاشت تا آن را بخورد . كورش پرسيد : « آيا اجازه هست با اين گوشت آنچه دلم مىخواهد بكنم ؟ » آستياژ گفت :\r\nمختارى . آن‌گاه كورش گوشت را به‌دست گرفت و بين ملازمان درگاه كه مشغول خدمت بودند تقسيم كرد . قطعه‌اى را به يكى داد و گفت : « اين از آن تو كه مرا سوارى آموختى . » قطعه‌اى را به ديگرى در ازاى نيزه‌اى كه به او داده بود داد و گفت : « عجالتا چيزى جز اين در پاداش تو ندارم . » قطعه‌اى را به ديگرى بخشيد در ازاى آن كه پدربزرگ را به اخلاص و صميميت خدمت مىكند .\r\nبالاخره قطعه‌اى را به چهارمى تفويض كرد به خاطر آن‌كه مادرش را خوب خدمت مىكند ؛ و به همين قرار تمام سهم خوراكى خود را بين ملازمان تقسيم كرد .\r\nشاه كه اين بديد بانگ برآورد : « پس به آب‌دار من كه مورد توجه و اعتماد من است چرا سهمى ندادى ؟ » اين آب‌دار مردى بلندبالا و خوش‌هيكل و از محارم شاه بود و كسانى را كه اذن حضور مىخواستند ، رخصت مىداد كه شرف‌ياب شوند و يا اگر ورودشان را صلاح نمىدانست از بارگاه مىراند . كورش ، كه حيرت‌زده شده بود ، مانند كودكى كه از هيچ‌چيز نمىترسد رو به پدربزرگ خويش نموده گفت : « پدربزرگ ، چرا خاطر او اين‌قدر عزيز است ؟ » شاه مسخره‌كنان گفت : « مگر نمىبينى با چه تردستى جام‌ها را از شراب گوارا پر مىكند ؟ » در واقع ساقى پادشاه با\r\n\r\n","description":"","footnote":"","page_name":" 13 ","page_number":31},
  {"content":"\r\n\r\nسرانگشت جام را از مى ناب پر مىكرد و با تردستى و مهارت به‌طورى نزد شاه عرضه مىداشت كه به راحتى آن را مىتوانست به‌دست بگيرد و بنوشد . كورش جواب داد : « پس اجازه بده ساكاس « 1 » جام را به من واگذارد تا خدمتش را انجام دهم . » آن‌گاه كورش جام را به‌دست خويش گرفت و آن را به همان قرار كه ساقى رفتار مىكرد و ديده بود خوب بشست ، سپس همان قيافه را به خود گرفت و جام را از شراب پر كرد و با ادب و احترام بسيار به‌دست پدربزرگ خوش تسليم كرد و آستياژ و مادرش به قهقهه خنديدند و مسرور شدند . كورش نيز خنديد و خود را به دامان پدربزرگ خويش انداخت و رويش را بوسيد و گفت : « اى ساقى ، كار تو تمام است ، من جاى تو را خواهم گرفت و از تو بهتر ساقىگرى مىكنم و خود نيز شراب نمىنوشم . » در واقع رسم بود كه ساقيان شاه جرعه‌اى از جام برمىگرفتند و در كف دست چپ خود مىريختند و مىنوشيدند تا اگر احيانا در آن زهرى باشد خود مسموم شوند و جان پادشاه به سلامت بماند . اين بود كه آستياژ مذمت‌كنان رو به كورش كرد و گفت : « بسيار خوب ، اگر تو به اين خوبى ساقى مرا تقليد مىكنى پس چرا قبلا از جام من ننوشيدى ؟ » طفل جواب داد : « براى اين‌كه مىترسيدم در آن زهر ريخته باشند ، يعنى روزى كه به مناسبت عيد تولدت درباريان را به ضيافت دعوت كرده بودى ، خوب به خاطرم هست كه ساقىات در جام شراب زهر ريخته بود . » آستياژ گفت : « چگونه به اين امر پى بردى ؟ » كورش پاسخ داد : « زيرا ديدم جسم و جانتان هردو از اختيارتان خارج شده بود و كارى مىكرديد كه اگر از ما كودكان سر مىزد ، ما را ملامت مىكرديد ، همه با هم نعره مىكشيديد ، هيچ‌يك نمىفهميديد چه مىگوييد و سخن ديگرى را درك نمىكرديد . هركس به صورت كريه آواز مىخواند و ديگران بدون اين‌كه بدانند چه مىخواند صوتش را تمجيد مىكردند . هريك از حضار از زور بازوى خود داستان‌ها نقل مىكرد ولى چون مىخواست بايستد تا به آهنگ ساز برقصد ، قادر نبود بر پاى خود قرار گيرد و نقش بر زمين مىشد . شما كه پادشاه مملكتى هستيد به‌كلى خود را فراموش مىكرديد و ديگران كه رعاياى شاه بودند هرچه بر زبانشان مىآمد مىگفتند و آن‌وقت بود كه من درك كردم مساوات در گفتار كدام است . زيرا دقيقه‌اى آرام نمىگرفتيد و پىدرپى حرف مىزديد . » آستياژ سؤال كرد : « مگر پدرت وقتى شراب مىنوشد سرمست نمىشود ؟ » طفل جواب داد : « نه ، هيچ‌وقت . » شاه پرسيد : « پس چه مىكند ؟ » كورش جواب داد : « تشنگىاش فروكش مىكند ولى حالش دگرگون نمىشود ، علتش اين است كه او ساقى ندارد كه برايش شراب در جام بريزد . » آن‌گاه مادرش رو به طفل نمود و گفت : « چرا اين‌چنين به جنگ ساقى رفته‌اى ؟ » كورش جواب داد : « زيرا من از او بيزارم ، چند دفعه كه مىخواستم به ديدار پدربزرگم بروم مرا مانع شد . حال پدربزرگ ، رخصت ده كه سه روز اين\r\n\r\n\r\n","description":"","footnote":"\r\n( 1 ) .  Sacas  ، ممكن است ساكاس نام شغل باشد ، هم‌ريشه با ساقى .\r\n","page_name":" 14 ","page_number":32},
  {"content":"\r\n\r\nساقى در اختيار من باشد . » آستياژ گفت : « با او چه رفتارى خواهى كرد ؟ » طفل جواب داد : « در آستانهء در مىايستم و چون قصد كند كه نزد شاه براى صرف طعام بيايد راه بر او مىبندم و مىگويم شاه با چند نفر خلوت كرده است ؛ و چون خواست براى شام وارد اتاق شود ، مىگويم ، ايست ، شاه در حمام است ، و اگر تعجيل و اصرار كرد مىگويم غيرممكن است شاه با زنان خويش در حرم‌سراست . آن‌قدر مىكوشم تا غضبناك شود ، حالش همان شود كه من وقتى مىخواهم نزد شاه بروم به آن دچار مىشوم . » اين بود نمونه‌اى از سرگرمىهايى كه كورش در حين غذا خوردن براى شاه فراهم مىساخت . در تمام روز اگر مىفهميد كه پدربزرگ يا دايىاش احتياج به چيزى دارند ، مشكل بود كسى به دو پيش‌دستى كند زيرا كاملا مراقب بود كه خود بدان‌ها خدمت كند .\r\nبارى ، بالاخره روزى فرارسيد كه ماندان مىبايستى نزد شوهرش مراجعت كند . آستياژ از او خواست كه بگذارد كورش نزد او بماند . دختر جواب داد كه خيلى شايق است چنين خدمتى در حق پادشاه به‌جا آورد و مطبوع طبع او باشد ولى نمىتواند طفل را مجبور كند كه بماند . لذا آستياژ كورش را مخاطب ساخته گفت : « پسر من ، اگر تو نزد من بمانى ، ديگر ساكاس ممانعت نمىكند كه به اتاق من بيايى و هروقت دلت خواست مىتوانى وارد شوى ، بلكه هرچه بيشتر به حضورم بيايى بيشتر خاطرم شاد و محظوظ مىشود . هم‌چنين تمام اسبان من در اختيار تو خواهد بود ، هركدام را خواستى سوار شو و چون خواستى به خانه‌ات به روى هريك را دوست داشتى با خود ببرد . در باب غذا ، چون تو قانعى ، آنچه مايل باشى همان را تهيه خواهند كرد .\r\nبالاخره همهء حيوانات كه در باغ هستند در اختيار تو است ؛ و باز اگر حيوانات ديگرى بخواهى برايت فراهم مىكنند تا آزادانه بر اسب خود سوار شوى و مثل آدم‌هاى بزرگ با تيروكمان يا نيزه به دنبالشان بتازى و آنها را شكار كنى . هم‌چنين دستور مىدهم كه عده‌اى از اطفال هم سن و سال تو را جمع كنند تا با آنها بازى كنى . غير از اين‌ها هرچه دلت خواست به من بگو تا برايت فراهم سازم ، زيرا هيچ‌چيز از تو مضايقه نخواهد شد . »\r\nچون سخن آستياژ به اتمام رسيد ، ماندان از كورش پرسيد آيا مايل است نزد پدربزرگ خويش بماند يا با او حركت كند . كورش بدون ترديد و تأنى جواب داد كه خواهد ماند . مادرش سؤال كرد : « به چه علتى ماندن را بر رفتن ترجيح مىدهد ؟ » كورش گفت : « علتش اين است كه در خانهء خود من از عموم همسالانم در تيراندازى و نيزه‌پرانى ماهرترم ، اما در اينجا مىبينم كه در اسب‌سوارى به پاى همسالانم نمىرسم و اين كار ، مادر ، بسيار بر من گران مىآيد . اگر مرا اجازه دهى در اينجا بمانم و در سوارى ماهر شوم ، وقتى به پارس مراجعت كردم ، گمان مىكنم در همهء مسابقه‌ها از ديگران پيش باشم و چون به اينجا مراجعت كنم چون از تمام سواران برتر خواهم\r\n\r\n","description":"","footnote":"","page_name":" 15 ","page_number":33},
  {"content":"\r\n\r\nشد پدربزرگم را خدمت خواهم كرد . » مادرش سؤال كرد : « چون معلمين تو در آنجا هستند ، درس عدالت را چگونه فراخواهى گرفت ؟ » كورش جواب داد : « مادر ، من از عدالت به خوبى آگاهم . » مادرش گفت : چه‌طور ؟ كورش جواب داد : « زيرا معلمم چون ديد در اجراى عدالت مهارت دارم قضاوت كار ديگران را به من واگذار مىكرد ، حتى روزى كه خوب از عهدهء قضاوت برنيامدم تنبيهم كرد . شرح واقعه بدين‌قرار بود : طفل بزرگى بود كه لباس كوتاهى بر تن داشت و چون طفل كوچكى را ديد كه رداى فراخى بر تن داشت ، آن را از تنش خارج كرد و لباس خود را بر تن او پوشاند . معلمم مرا مأمور كرد عمل اين طفل را قضاوت كنم ، من هم فتوا دادم كه بهتر است هر كدام لباسى را كه به فراخور اندامشان باشد بر تن داشته باشد . معلمم برآشفت و مرا تنبيه كرد و گفت : اين قضاوت در موردى صحيح است كه تناسب لباس با اندام پوشندهء آن مطرح باشد . اما چون بايستى حكم كنى كه از آن دو نفر كدام يك استحقاق تملك لباس را دارند ؛ آن‌كه به زور از ديگرى گرفته يا آن‌كه آن را خريده و بر تن داشته است ، حكمت خطاست . زيرا عدالت آن است كه به مقتضاى قانون و حق باشد و هرچه از راه حق منحرف شود ستم و بىعدالتى است . و قاضى عادل آن است كه فتوايش به اعتبار قانون و مطابق حق باشد . از آن تاريخ ، مادر ، من به مفهوم عدالت پى بردم و اگر نقصانى در اين باب باشد پدربزرگم مرا يارى خواهد كرد . » مادرش گفت : « بلى ، اما آنچه در نظر پدربزرگت عين عدالت است معلوم نيست در نظر پارسىها عدالت باشد . او ارباب مطلق مادىها است و حال آن‌كه در نزد پارسىها مساوات در برابر قانون را عدالت مىنامند . رفتار پدرت سرمشقى است از اين عدالت . آن‌چه را مملكت خواهان است همان مىكند و هرچه نهى شده است از آن احتراز مىجويد . او در كارها از قانون پيروى مىكند نه از هواى نفسانى . اگر مىخواهى كه در مراجعت به مملكت خود در زير ضربه‌هاى تازيانه هلاك نشوى ، از پدربزرگت ستم‌پيشگى نياموز و بپرهيز از آن‌كه براى خود بيش از ديگران سهمى قابل شوى . » كورش جواب داد : « مادر ، مگر نمىبينى چگونه پدرت به ديگران تعليم مىدهد كه بايد به كم بسازند و در پى سهم بيشترى نروند . مگر نمىبينى كه مادىها را عادت داده است كه به اندك چيزى قناعت نمايند ؟ خاطرت جمع باشد ، پدرت نه تنها به من ، بلكه به هيچ‌كس اجازه نخواهد داد كه بيشتر از آنچه لازم است سهمى بخواهند . »\r\n\r\n","description":"","footnote":"","page_name":" 16 ","page_number":34},
  {"content":"\r\n\r\nكورش دوستى مادىها را به خود جلب كرد . علايم علاقه و محبتى كه به آستياژ داشت . خصايل و سادگى كورش . در شكارگاه‌ها . شكار بزرگى كه آستياژ ترتيب داد . جنگ بين آسورىها و مادىها . اولين سفر جنگى كورش .\r\nپيروزى مادىها . كورش از طرف پدرش كمبوجيه فراخوانده شد .\r\nجوان‌مردى كورش نسبت به همراهانش .\r\n\r\nفصل چهارم كورش دوستى مادىها را جلب كرد . جنگ آسورىها و مادىها . اولين سفر جنگى كورش\r\nاين بود سخنان كورش . بالاخره مادرش ره‌سپار شد ، و كورش نزد آستياژ باقى ماند و جدش به تربيت او پرداخت . در اندك زمانى با همسالان خود خو گرفت و دوست شفيق و صميمى آنان شد و با اظهار علاقه‌مندى و محبت ، قلب‌هاى پدرانشان را نيز به سوى خود جلب كرد ؛ تا جايى كه اگر حاجتى از پادشاه داشتند توسط فرزندانشان ، كورش را شفيع قرار مىدادند . و كورش نيز به مقتضاى فطرت نيك و طبع بلندش كوشش فراوان به خرج مىداد تا مطلوبشان برآورده شود .\r\nآستياژ نيز همهء خواهش‌هاى كورش را برمىآورد و مىكوشيد مطبوع طبع او شود . محبت كورش نيز صميمانه و بىغل‌وغش بود ، چنان‌كه در طى مدت درازى كه آستياژ بر بستر بيمارى افتاده بود دقيقه‌اى از بالين او دور نشد ، پيوسته اشك در چشمانش حلقه مىزد و مىترسيد مبادا دست اجل گريبان پدربزرگش را بگيرد و او را از ميان بردارد . در طى شب‌هاى دراز ، اگر بيمار به چيزى حاجت داشت كورش قبل از ديگران پيش مىدويد و حاجتش را برمىآورد تا اين‌كه محبت خالصانهء آستياژ را به سوى خود جلب كرد .\r\nاما كورش شايد اندكى فضول و پرحرف بود . و اين امر ناشى از تعليم و تربيتى بود كه فرا گرفته بود . چه استادش او را بر آن داشته بود كه هرچه مىكند بگويد و در قضاوت كار ديگران ، همهء دلايل آنها را بشنود . علاوه‌براين ، به سبب ميل مفرطى كه به كسب همه قسم اطلاعات داشت با هركسى طرف گفت‌وگو واقع مىشد ، سؤال‌هاى متعدد مىكرد و مىكوشيد از احوال\r\n\r\n","description":"","footnote":"","page_name":" 17 ","page_number":35},
  {"content":"\r\n\r\nمخاطب به‌درستى آگاه شود . و چون ديگران از او سؤالاتى مىكردند ، با تيزهوشى خود پاسخى نيكو مىداد . و همين امر موجب گرديد كه مردى زبان‌آور بار آيد . اما همان‌گونه كه اطفالى كه جسمشان زود رشد مىيابد ، در آنها علايمى از طفوليت هويداست كه سنشان را آشكار مىكند ، در سخنان كورش نيز كه فاقد خودپسندى بود ، سادگى و گرمى و ملايمتى بود كه وقتى با او بودند ميل داشتند و ترجيح مىدادند كه پيوسته سخن بگويد و از حلاوت گفتارش ديگران را محظوظ و خرسند سازد تا اين‌كه خاموش بماند . اما هرچه به سنين بلوغ نزديك مىشد كم‌تر و نرم‌تر حرف مىزد حتى رفته‌رفته به اندازه‌اى خجول شد كه در برابر بزرگ‌تر از خود قيافه‌اش سرخ مىشد و ديگر آن تيزى و حدت گفتار را در برابر همه‌كس نداشت . در ميان جمع نيز با متانت سخن مىگفت در تمرين‌هاى بدنى كه جوانان غالبا از حريفان خود بيم دارند ، ديگران را به اعمالى كه مىدانست خود مهارت بيشترى دارد ترغيب نمىكرد ، بلكه به عملياتى مىپرداخت كه مىدانست حريف در آنها چالاك‌تر است و پيوسته مىكوشيد هركارى را بهتر از رقيب خود انجام دهد . از جمله به تمرين‌هاى سخت از قبيل پريدن بر گردهء اسب ، پرتاب نيزه ، تيراندازى از روى اسب در حال تاخت و اين قبيل مسابقات مبادرت مىورزيد و اگر موفق نمىشد از صميم قلب مىخنديد و دوباره آن را از سر مىگرفت .\r\nبه عبارت ديگر ، از مبادرت به تمرينى كه هنوز در آن مهارت نداشت ابا نداشت و هراسى به دل راه نمىداد ؛ بلكه با پافشارى و پشت‌كار فراوان مىكوشيد تا بر مشكلات آن فايق آيد تا اين‌كه از هم سن‌هاى خويش در اسب‌سوارى گوى سبقت ربود و آن‌قدر تلاش به خرج داد تا در اين تمرين اول و بىرقيب شد . و چون در فن سوارى ممتاز شد به تعاقب ددان در باغ پدربزرگ خود پرداخت ، با مهارت آنان را كشتار مىكرد ؛ مىكشت تا جايى كه آستياژ مستأصل شد كه از كجا شكار براى جولان اين پسربچهء زبده و ماهر به‌دست آورد . كورش چون ديد آستياژ هرچه مىكوشد نمىتواند حيوانات زنده براى اين كه هدف تير او قرار گيرند فراهم كند به او گفت :\r\n« پدر جان چرا اين‌قدر به خود در تهيهء حيوانات زحمت مىدهى ، به من اجازه بده با دايى خود به شكار بروم . هرجا حيوانى مىبينم ، مثل اين است كه براى شكار من تربيت شده است . » اما با وجود اصرار و ابرام پىدرپى ، چون هنوز طفلى بيش نبود ، آستياژ به او اجازه نمىداد كه به شكار رود . ديگر با ملاحظهء بيشترى با پدربزرگ خود صحبت مىكرد ، پيش از اين از ساكاس شكايت داشت كه مانع ديدار او در هر فرصتى مىشود اما اكنون براى تمنيات خود حدودى قايل شده و هروقت كه فرصت مناسبى به‌دست مىآمد تقاضا مىكرد و از ساكاس مىخواست كه هروقت كه چنين فرصت مناسبى نباشد او را به حضور پادشاه نفرستد . از اين‌رو ساكاس نيز مانند ديگران خاطرش را عزيز و محبوب مىداشت .\r\n\r\n","description":"","footnote":"","page_name":" 18 ","page_number":36},
  {"content":"\r\n\r\nبالاخره آستياژ كه ديد كورش عشق مفرطى به شكار در صحرا دارد اجازه داد به اتفاق دايى خود به آن بپردازد ، و بدين مناسبت مأموران و مستحفظين لايق گماشت تا او را در اعمال دشوار و مقابله با حيوانات درنده يارى كنند . كورش با كمال دقت از كسانى كه در پى او بودند سؤال مىكرد از كدام‌يك از حيوانات بايد احتياط روا داشت و كدام‌يك را بىدغدغه دنبال كرد . قراولان مىگفتند كه خرس و شير و گراز و پلنگ غالبا كسانى را كه بىمحابا به تعاقبشان پرداخته‌اند به هلاكت رسانده‌اند ، ولى گوزن و گورخر و بز كوهى آسيب نمىرسانند . هم‌چنين به او خاطرنشان كردند كه بايد از راه‌هاى بد نيز به اندازهء درندگان احتراز جست ، چه‌بسا سواران كه با اسب‌هاى خود به پرتگاه‌ها سقوط كرده و كشته شده‌اند . كورش جملهء اين مطالب را با گوش هوش مىشنيد اما به محض اين‌كه گوزنى از پناهگاه خويش خارج مىشد و جولان مىكرد همه‌چيز را فراموش مىكرد و با چابكى به تعاقبش مىپرداخت . روزى اسبش در حين تاخت رو رفت و نزديك بود كه كورش به زمين افتد ، اما سوار با چالاكى خود را بر زين استوار كرد . اسب برخاست و پى شكار دويد ، كورش تير را از تركش رها ساخت و به پهلوى گوزن زد . گوزن كه بسيار بزرگ و زيبا بود به زمين غلتيد . كورش ديگر از شادى در پوست نمىگنجيد . قراولان چهارنعل فرارسيدند و او را ملامت كردند كه خود را دچار خطر عظيمى نموده است و تهديد كردند كه شكايت نزد پادشاه خواهند برد . كورش كه از اسب پياده شده و برپا ايستاده بود از ملامت آنان ناراضى شد . ناگاه صداى مهيبى از دور شنيده شد ، كورش غرق در نشاط شد . در يك چشم برهم زدن بر گردهء اسب پريد و ديد از سمت مقابل گراز خشمناكى به سرعت به سوى او مىدود . بلافاصله كمانش را كشيد و پيشانى حيوان را نشانه گرفت و تا ديگران متوجه اطراف شدند حيوان سبع در خاك و خون غوطه‌ور شد .\r\nدايىاش كه اين همه جسارت و گستاخى را ديد زبان به ملامتش گشود . ولى كورش تقاضا كرد كه اجازه دهد دو شكار را براى پدربزرگش ببرند . گويند دايىاش جواب داده بود : « اگر شاه بداند كه تو دو حيوان را شكار كرده‌اى نه تنها تو را مورد ملامت قرار خواهد داد بلكه مرا مؤاخذه خواهد كرد . » كورش جواب داد : « بسيار خوب ، بگذار پس از ديدن شكارها مرا تازيانه بزند . تو هم اگر مايلى مرا تنبيه كن . اما اين تقاضا را از من دريغ مدار . » سياكزار « 1 » كه اين بشنيد جواب داد :\r\n« هرچه مىخواهى بكن ، زيرا مثل اين است كه تو پادشاه ما هستى . »\r\nنتيجه اين شد كه به امر كورش دو حيوان عظيم‌الجثه را نزد پادشاه بردند و كورش به شاه گفت كه اين حيوان‌ها را براى او شكار كرده است . تيرهاى خونين را به او نشان نداد ، اما در محلى گذارده بود كه شاه به خوبى متوجه آن مىشد . آستياژ جواب داد : « بسيار خوب پسر من ، من با مسرت\r\n\r\n\r\n","description":"","footnote":"\r\n( 1 ) .  Cyaxare \r\n","page_name":" 19 ","page_number":37},
  {"content":"\r\n\r\nتمام هديهء تو را مىپذيرم ، اما احتياجى به اين چيزها ندارم كه تو جان خود را به چنين مخاطره‌اى اندازى . » كورش در جواب گفت : « پدربزرگ ، اگر تو به اين حيوانات احتياجى ندارى اجازه بده بين همراهان خود تقسيم كنم . » شاه گفت : « بسيار خوب ، آنها را بين هركس كه مىخواهى تقسيم كن . » پس كورش شكارها را گرفت و رو به جوانان كرد و گفت : « بچه‌ها ، چه‌قدر ما ساده و ابله بوديم كه در باغ حيوانات را شكار مىكرديم ، شكارى را كه آن وقت مىكرديم مثل اين بود كه حيوانات را ببندند و ما آنها را هدف تير قرار دهيم ، آنها در محيط بسيار كوچكى محبوس و اسير و زبون بودند ، يكى مىلنگيد ، ديگرى مجروح و ناقص بود . اما حيواناتى كه در كوهستان‌ها و دشت‌ها پراكنده‌اند چه‌قدر زيبا و قوى و سرسخت هستند . گوزن‌ها مثل اين است كه پر دارند و مىخواهند به آسمان پرواز كنند . گرازها قوىهيكل‌اند و با شدت بسيار حمله مىكنند ، اما چون هيكلى عظيم دارند به سهولت آماج تير قرار مىگيرند . بچه‌ها ، حتى نعش اين حيوانات از آنها كه در باغ ما وجود دارد زيباتر و برازنده‌تر است . آيا پدران شما اجازه مىدهند به شكارگاه‌ها بياييد ؟ » بچه‌ها جواب دادند : « اگر آستياژ رخصت دهد شايق هستند و به سهولت مىتوانند به شكارگاه بشتابند . » كورش جواب داد : « كدام‌يك از شما مىخواهيد با آستياژ در اين باب صحبت كنيد ؟ » گفتند : « چه‌كس بهتر از تو قادر است شاه را متقاعد كند . » كورش گفت : « من ديگر نمىدانم وضعم چگونه است . من ديگر جسارت اين را ندارم كه تقاضايى از پدربزرگم بكنم ، حتى ياراى اين‌كه به صورتش نگاه كنم ندارم . اگر وضع بدين منوال بگذرد مىترسم به كلى ابله و خرف بشوم ، مثل اين‌كه وقتى كوچك‌تر بودم بهتر و بىپرواتر سخن مىگفتم . » اطفال همه با هم گفتند : « خيلى جاى تأسف است . زيرا اگر تو پادرميانى نكنى ، چگونه ممكن است كارى را كه مربوط به تو است از ديگرى تقاضاى وساطت كنيم . » اين جملات در كورش اثر غريبى كرد . بدون اين‌كه سخنى گويد به درون خانه شد ، خود را تهييج كرد و مجهز ساخت و پس از آن‌كه مقدمات كار را چنان فراهم كرد كه تقاضايش حتى الامكان مايهء ناراحتى پدربزرگ نشود و بتواند اجازهء آنچه را رفقايش مىخواستند از شاه بگيرد ، به خدمت شاه رفت و چنين آغاز سخن كرد :\r\n- پدربزرگ ، اگر يكى از ملازمان تو فرار كند و خود بازآيد با او چه خواهى كرد ؟\r\n- او را تازيانه خواهم زد تا ديگر چنين خطايى مرتكب نشود . آن‌گاه دوباره به ادامهء خدمتش اجازه خواهم داد .\r\n- پس خود را مهيا كن كه مرا به زير تازيانه اندازى . زيرا من مترصدم كه فرصت مناسبى بيابم و با رفقايم به شكار برويم . شاه جواب داد : خوب شد كه مرا خبر كردى . بدان كه اجازه ندارى از جاى خود حركت كنى زيرا خيلى ناپسند است كه به‌خاطر چند قطعه گوشت ، من پسر دخترم را از دست بدهم .\r\n\r\n","description":"","footnote":"","page_name":" 20 ","page_number":38},
  {"content":"\r\n\r\nكورش از شنيدن اين سخنان دم فروبست و سخنى نگفت ، مدتى مهموم بود و ياراى سخن گفتن نداشت . آستياژ كه ديد كورش بدين قسم غمگين شده است درصدد دلجويى برآمد و او را با خود به شكار برد . بدين منظور عدهء بسيارى از افراد پياده و سواره و اطفال هم‌سن او را فراخواند و پس از اين‌كه حيوانات را به سرزمينى كه براى تاخت اسبان مناسب بود راندند ، مقدمهء شكار بزرگى را فراهم ساخت . سپس خود با جملهء دستگاه شاهانه خارج شد ؛ فرمان داد كه احدى مجاز نيست قبل از اين كه كورش از شكار خسته شود تيرى به سوى حيوانات پرتاب كند . كورش چون از اين امر وقوف يافت نزد پدربزرگ خويش شتافت و استدعا كرد دستور خود را نقض كند و گفت : اگر پدربزرگ ، تو مايلى كه من از اين شكار محظوظ و خرسند شوم ، استدعا دارم اجازه دهى عموم همسالان من با من بيايند و هركسى را در تيراندازى آزاد گذارى تا سعى كند بهتر در پى شكار بدود .\r\nدر نتيجه ، آستياژ دستور قبلى خويش را نقض كرد و خود بر بلنديى كه بر همه‌جا احاطه داشت قرار گرفت و هجوم شكارچيان را به گلهء حيوانات و رقابت شديد و پيش‌دستى آنان را در پرتاب نيزه و يا تيراندازى نظاره مىكرد . ولى آن چيزى كه او را به غايت مسرور مىساخت ، چستى و چالاكى كورش بود كه از شوق و شعف زايدالوصف دقيقه‌اى آرام نگرفت و هرگاه حيوانى مىديد به مانند مبارزان فريادى از شادى بركشيده حمله مىبرد و هركس را به‌نام مىخواند . جرگهء شكار با كشتن جانوران بسيار به پايان رسيد و آستياژ به اندازه‌اى مسرور شده بود كه هرروز كه فرصتى مىيافت براى خاطر كورش به همراهى كورش و اطفال همسالش به شكار مىرفتند . كورش بدين قسم ايام خود را در شكار مىگذرانيد ، همه را محظوظ مىكرد و به احدى آزار نمىرساند .\r\nوقتى كه كورش به پانزده يا شانزده سالگى رسيد ، پسر پادشاه آشور در آستانهء ازدواج خود شكار بسيار مفصلى تهيه ديد و چون شنيد در سرحد سرزمين آشور و ماد گله‌هاى عظيم شكار به علت وقوع جنگ‌هاى ممتد مدت‌ها از دست‌برد آدميان مصون و در هرسو پراكنده‌اند ، تصميم گرفت بدان سمت عزيمت نمايد . و به قصد اين‌كه با خاطرى آسوده به شكار پردازد عدهء بسيارى سوارنظام و چريك همراه خود برد تا گله‌ها را به سوى جلگه برانند . چون به قلعه و باروهاى سرحدى رسيد متوقف شد تا شام بخورد و بساط شكار را براى فرداى آن شب فراهم سازند .\r\nدر همان شب عده‌اى كه بايد كشيك را عوض مىكردند ، مركّب از سواره و پياده ، فرارسيدند .\r\nشاه‌زاده چون خود را از حيث سواره‌نظام و پياده‌نظام نيرومند يافت به خيال افتاد كه به نهب و غارت سرزمين ماد بپردازد و كارى درخشان‌تر از شكار انجام دهد و عدهء بسيارى مواشى به چنگ آورد . پس صبح خيلى زود از خواب برخاست ، دستور پيش‌روى به سپاهيان خويش داد و\r\n\r\n","description":"","footnote":"","page_name":" 21 ","page_number":39},
  {"content":"\r\n\r\nپياده‌نظام را در سرحد گذاشت و خود با سواران به سوى قلعه‌گاه ماد پيش رفت و به دنبال او بهترين سربازان و زبده‌سواران به راه افتادند . همين‌كه به محاذات قلعه رسيد توقف كرد تا قراولان ماد نتوانند خارج شوند و بر پياده‌ها بتازند . آن‌گاه دسته‌هاى مختلف را مأمور كرد به اطراف هجوم آورند و مقرر داشت هرچه يافتند به تاراج برند و نزد او بياورند . نقشهء كارها به همين نحو انجام يافت . آستياژ چون از نهب و غارت آنان مطلع شد با عده‌اى از سپاهيانى كه گرد خود داشت به سرعت به سوى مرز روان شد . پسرش نيز با سواره‌نظامى كه به سرعت جمع‌آورى نموده بود متعاقبش به كمك رسيد . سپاهيان ماد چون ديدند آشورىها از حيث شماره بر آنها برترى دارند و بىحركت ايستاده‌اند برجاى خود متوقف شدند و به صف‌آرايى پرداختند . كورش كه سپاهيان را عازم حركت ديد ، لباس جنگى خود را براى اولين‌بار بر تن كرد . شوق و حرارتش از پوشيدن لباس جنگى به اندازه‌اى بود كه سر از پا نمىشناخت . لباس جنگ كاملا برازندهء او بود ، زيرا پدربزرگش آن را به اندازهء قدوقامت او فراهم كرده بود . پس كورش غرق در اسلحه به اسب خويش سوار و به تاخت روانهء ميدان شد . آستياژ از ديدن نوهء خود به غايت متعجب شد زيرا نمىدانست كه او را به ميدان جنگ فرستاده است ، مع‌ذلك ايرادى نگرفت و او را نزد خود نگاه داشت .\r\nكورش در مقابل صفوف متعدد سواره‌نظام كه در مقابلشان ايستاده بودند پدربزرگ خويش را مخاطب ساخته پرسيد : « آيا اين‌ها كه روى اسب‌هايشان آرام قرار گرفته‌اند دشمنان ما هستند ؟ » پدربزرگ جواب داد : « بلى دشمنان ما هستند . » بعد پرسيد : « آنها كه در آن‌سو مشغول تاخت هستند چه‌طور ؟ » شاه گفت : « آنها هم دشمنان ما هستند . » كورش غرق تعجب گفت : « ولى پدربزرگ ، دشمنان ما آدم‌هاى زبون و بىچاره‌اى هستند ، اسبانشان نيز نحيف و لاغرند چگونه است كه در برابر چشم ما غنايم ما را به تاراج مىبرند ؟ بايد بر سرشان تاخت . » آستياژ جواب داد :\r\n« مگر صفوف سواره‌نظامى را كه پشت‌سر آنها كشيك مىدهند نمىبينى ؟ اگر ما بر آنها حمله بريم آنها از عقب سر بر ما مىتازند و گرد ما حلقه مىزنند زيرا ما به اندازهء كافى افراد مجهز نداريم . » كورش جواب داد : « اگر مدتى تأمل كنى تا كمك برسد اين اشخاص دچار ترس و هراس خواهند شد و غارتگران هم به محض اين‌كه ديدند به آنها حمله مىشود مكان خويش را رها كرده پا به فرار مىگذارند . »\r\nآستياژ از شنيدن اين جملات غرق انديشه شد و دريافت كه سخنان جوان پرمعنى و پرمغز است . احتياط و ذهن بيدارش را ستود و به پسرش دستور داد گروهى از سواره‌نظام را با خود بردارد و به كسانى كه مشغول غارت هستند حمله برد و در خاتمهء فرمان گفت : « من خود در كمين نشسته‌ام و مراقب ديگران هستم كه حركتى نكنند و سرگرمشان نگاه مىدارم . » بدين‌ترتيب\r\n\r\n","description":"","footnote":"","page_name":" 22 ","page_number":40},
  {"content":"\r\n\r\nسياكزار عده‌اى از مردان زبده و اسب‌هاى قوى با خود برداشت و به تاخت حركت كرد . كورش چون حركت سواران را ديد خود را بين آنان انداخت و پيشاپيش سواران تاخت تا جايى كه سياكزار از او عقب افتاد . غارتگران چون حملهء سواران را ديدند ، آنچه به غارت گرفته بودند گذاشتند و به سرعت راه فرار پيش گرفتند .\r\nاما كورش و سپاهيانش راه فرار بر آنان بستند . در همان حال دستهء ديگرى به تعاقب كسانى كه به سرعت بيشترى فرار كرده بودند تاختند و تنى چند را به اسارت گرفتند . كورش مانند تازيان اصيل ولى بىتجربه‌اى كه چون به گرازى حمله مىبرند ديگر هيچ نمىبينند و نمىفهمند ، سعى مىكرد با شدت بسيار بر متواريان بتازد و آنها را به هلاكت رساند . دشمن كه متوجه خطر عظيمى شده بود كه تهديدشان مىكرد درصدد كمك به متواريان افتاد و چنين فكر مىكرد كه اگر صفوف خود را به حركت آورد تعاقب‌كنندگان از ترس در اقدام خود كوتاه خواهند آمد . اما كورش كه پيشاپيش سواران مىتاخت ، بدون اينكه توجهى به اين امر كند به صداى بلند دايى خود را مىخواند و با سرعت بسيار در تعاقب فراريان مىكوشيد . سياكزار از پى او مىتاخت ، زيرا بىترديد از پدر خويش شرم داشت . سواران ، حتى آنان كه در تعاقب دشمن دل‌آورى و گستاخى فراوانى نداشتند ، به‌پيش مىراندند . آستياژ چون پى برد كه اين تاخت‌وتاز بيش از حد پيش رفته و دشمن مهياى حمله و مقابله با مهاجمين است ، از ترس اين‌كه مبادا كورش و پسرش در محاصرهء صفوف مقدم دشمن كه آماده در كمين نشسته‌اند قرار بگيرند به سپاهيان دشمن حمله برد . دشمنان كه حركت سپاهيان ماد را ديدند دست به تيروكمان و نيزهء خود بردند و به انتظار ايستادند تا مادىها بر طبق معمول به تيررس آنان برسند و متوقف شوند . درواقع ، تا آن وقت همين‌كه دو سپاه به يك‌ديگر مىرسيدند در كمين يكديگر مىايستادند تا شب فرا رسد ولى اين بار چون دشمن ديد كه مادىها بىمحابا پيش مىتازند و كورش هرآن بر فشار خود مىافزايد ، و از جانب ديگر آستياژ نيز به تيررس آنان رسيده است ، ناچار يك‌باره از جا حركت كرده پا به فرار گذاردند . سواران و افراد ماد چون چنين ديدند بر سرعت خود افزوده با جلادت بر منهزمين تاخت آوردند به هركس دست مىيافتند بىدرنگ او را به خاك هلاك مىانداختند و آن‌قدر كشتند تا به صفوف پيادهء آشورى رسيدند . همين‌كه به محاذات صفوف پياده‌نظام رسيدند از ترس اين‌كه مبادا حيله‌اى تعبيه نموده باشند بر جاى خود ايستاده ديگر به پيشروى ادامه ندادند .\r\nآستياژ پس از اين حمله ، از سواره‌نظام خود بسيار راضى و خشنود شد و نمىدانست به كورش چه بگويد . مىدانست كه رشادت كورش مايهء پيروزى آنان شد ، اما متوجه بود كه اين تاخت‌وتاز بىمحابا ديوانگى محض بود . بارى همين‌كه سواران رو به اردوگاه خود مراجعت مىكردند ، كورش يكه و تنها سوار بر اسب آرام‌آرام حركت مىكرد و مقتولين را به دقت\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nمىنگريست . ملازمان كه مأمور بودند در ركابش بمانند و او را به اردو هدايت نمايند ، به زحمت او را از تماشاى كشتگان منصرف كردند و پيش آستياژ بردند ولى كورش خود را در پشت‌سر سواران مخفى مىكرد ، چه قيافهء خشمگين پدربزرگ خود را مىديد كه برآشفته و از اقدام متهورانه و پرجسارتش خشمگين شده است .\r\nاز اين تاريخ به بعد نام كورش ورد زبان اهالى ماد بود . هركسى در گفتار خويش از او تمجيد مىكرد . در سرودها و تصنيفها او را تحسين مىكردند . آستياژ تا آن زمان محبت سرشارى نسبت به او ابراز مىداشت و از آن‌پس مورد تحسين و تمجيدش قرار داد . كمبوجيه پدر كورش از شنيدن اين اخبار غرق بهجت و سرور شد . و چون به او خبر دادند كه كورش به كارهايى دست مىزند كه شايستهء مردان شجاع و كارآزموده است او را فراخواند تا امر تعليم و تربيتش را برطبق سنن و آداب ايرانى تكميل كند . گويند همين كه فرمان پدر مبنى بر عزيمتش به سرزمين ايران رسيد ، بىدرنگ خود را مهياى حركت كرد تا سرپيچى از امر پدر نكرده باشد ، و در نزد هم‌وطنانش طاغى خوانده نشود . آستياژ نيز با عزيمتش موافقت كرد و به او اجازه داد از اصطبل شاهى اسبانى كه مىپسندد برگزيند . علاوه‌براين ، هداياى بسيارى به وى بخشيد تا مهر و محبت سرشار خود را نسبت به وى نشان داده باشد و اظهار اميدوارى كرد كه روزى او را يار و ياور دوستان و بلاى جان دشمنانش ببيند . چون كورش عازم سرزمين پارس شد عموم اهالى ماد سوار بر اسب بدرقه‌اش كردند . اطفال ، جوانان ، مردان و پيرمردان و حتى خود آستياژ او را مشايعت كردند . گويند بدرقه‌كنندگان همه در حين وداع از آن جوان پاك‌سرشت اشك مىريختند .\r\nو باز گويند كه چون كورش ميزبانان خود را ترك گفت اشكش جارى شد . قسمت اعظم هدايايى را كه آستياژ به وى بخشيده بود ميان دوستانش توزيع كرد . حتى سرانجام لباس مادى را كه بر تن داشت درآورد و به آخرين دوست خود بخشيد و اين بخشش علامت آن بود كه او را بيشتر از ديگران عزيز و گرامى مىدارد . گويند جملهء كسانى كه از دست كورش هدايا و تحف دريافت كرده بودند آنها را نزد آستياژ بازپس فرستادند . آستياژ نيز همه را جمع‌آورى كرده نزد كورش فرستاد . ولى كورش قبول نكرد و آنها را نزد اهالى ماد فرستاد و پيام داد : « پدربزرگ من ، اگر مايلى كه باز روزى بدون شرم و سرافكندگى حضورت برسم ، اجازه بده هدايايى كه به ياران خود بخشيده‌ام ، نزد خود نگه دارند . » پادشاه فرمان داد به ميل كورش عمل نمايند .\r\nدر اينجا بىمناسبت نيست از يك سرگذشت عشقى كورش مختصرى نقل كنم . گويند وقتى كورش ياران خود را وداع مىكرد ، بستگانش بر عادت ايرانيان كه هنوز مرسوم است لبانش را بوسيدند . يكى از اهالى ماد كه مردى زيبا و نيك بود و از مدت‌ها شيفتهء زيبايى كورش شده بود\r\n\r\n","description":"","footnote":"","page_name":" 24 ","page_number":42},
  {"content":"\r\n\r\nچون ديد كه اقوامش لبان كورش را مىبوسند خود را به كنارى كشد و چون همه رفتند خود را به كورش رسانده گفت : « اى كورش ، پس من يگانه خويش تو هستم كه هنوز نمىشناسى ؟ » كورش گفت : « چه‌طور ، مگر تو هم از اقوام من هستى ؟ » گفت : « بلى » . كورش پرسيد : « پس بدين‌سبب بود كه مدتى مرا خيره‌خيره نگاه مىكردى ؟ چه بارها تو را ديده‌ام كه به من خيره شده‌اى و نگاه مىكنى . » او در پاسخ گفت : « بلى ، بارها مىخواستم خود را به تو برسانم ولى شرمسارى مانع شد . » كورش گفت : « اگر از اقوام منى نبايد شرمسار باشى . » كورش اين بگفت و لبان خود را پيش برد كه ببوسد . مرد مادى چون بوسه‌اى از دهانش گرفت گفت : « آيا نزد پارسىها هم رسم است كه خويشان اين‌گونه يك‌ديگر را مىبوسند ؟ » كورش در جواب گفت : « بلى ، مخصوصا چون مدتى يك‌ديگر را نديده باشند يا بخواند يك‌ديگر را وداع گويند . » مرد بيگانه گفت : « پس بوسهء ديگرى ارزانى دار زيرا من مىخواهم با تو وداع كنم . » كورش بوسهء ديگرى به او داد و يك‌ديگر را ترك گفتند . كمى گذشت ، آن مرد مادى شتابان خود را به كورش رساند . كورش گفت : « آيا مىخواستى سخنى بگويى و آن را فراموش كرده‌اى ؟ » گفت : « نه ، پس از مدت‌ها مفارقت حالا خود را به تو رساندم . » كورش جواب داد : « پس از اندك مفارقت ؟ زيرا چندلحظه پيش تو را وداع گفتم . » مرد مادى گفت : « مگر نمىدانى كه يك چشم برهم زدن دورى از تو در فكر من مدت‌ها طول مىكشد ؟ » كورش تبسمى كرد و در حين وداع گفت كه « غم مخور زيرا در اندك مدتى مراجعت خواهم كرد . آن‌گاه با فراغ بال مرا خواهى ديد بدون اين‌كه چشم برهم زنى . »\r\n\r\n","description":"","footnote":"","page_name":" 25 ","page_number":43},
  {"content":"\r\n\r\nاقامت كورش در ايران . مدت يك سال در جرگهء اطفال باقى ماند ، سپس به جرگهء جوانان وارد شد . در بين جوانان به علت دقت در انجام داد تكاليف ممتاز و انگشت‌نما بود . اتحاد آسيا عليه سياكزار جانشين آستياژ . كورش به كمك مادىها اعزام شد . گفتار كورش به سركردگان سپاه .\r\n\r\nفصل پنجم كورش در ميان جوانان . اتحاد آسيا عليه سياكزار . رفتن به كمك مادىها\r\nچون كورش به ايران مراجعت نمود به قولى باز يك سال در زمرهء اطفال باقى ماند . در آغاز امر ، رفقا و همسال‌هايش به طعنه به او مىگفتند كه به علت طول اقامت در ماد ، به اخلاق ملايم و زندگانى سست آنان خو گرفته است . ولى چون ديدند با همان اشتهاى آنان مىخورد و مىآشامد و در ضيافتها قانع است و به‌جاى اين‌كه چيزى طلب كند حتى از حصهء خويش كم‌تر برمىدارد ؛ و بالاخره چون ديدند در همهء سجاياى اخلاقى و تمرينهاى بدنى گوى سبقت از ديگران مىربايد ، جملگى فرمانش را گردن نهادند و او را برتر و بالاتر از خود دانستند .\r\nپس از طى دوران طفوليت وارد جرگهء نوجوانان ، شد . در اين دوره نيز تفوق و مزيتش بر جملهء هم‌نشينانش مسلم شد . زيرا چه در تمرينات بدنى و چه در صبر و حوصله در انجام دادن تكاليف و بالاخره در نگه‌داشتن حرمت بزرگان و اطاعت از امر زبردستان خود از همه پيش و سرمشق اقران خود گرديده بود .\r\nتا اين‌كه پس از مدت زمانى آستياژ در ماد بدرود حيات گفت و پسرش سياكزار ، دايى كورش ، زمام حكومت آن سرزمين به دست گرفت . در اين اوان پادشاه آشورىها پس از اين‌كه جملهء قبايل سوريه را ، كه بسيار متعدد و مقتدر بودند ، مطيع خويش ساخت ، شاه اعراب و هيركانى را منقاد خود نموده ، به سرزمين باكتريان دست‌اندازى نمود و آن حوالى را نيز مسخر كرد و رفته‌رفته درصدد برآمد كه مادىها را نيز منكوب كند تا ارباب مطلق و بلامعارض آن سرزمين‌ها گردد . بدين‌منظور رسولانى نزد ملل و اقوامى كه طوق بندگىاش را گردن نهاده بودند\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nفرستاد ؛ از جمله به دربار كرزوس پادشاه ليدى ، پادشاه كاپادوس ، اقوام فيريژى ، كارى ، پافلاگونى ، هندى و سيليسى ، و از پارسىها و مادىها بدگويى كرد و چنين فهماند كه اين دو قوم قوى و مقتدر به وسيلهء عقد ازدواج با يك‌ديگر متحد شده‌اند و چنان‌چه زودتر دست اتحاد به يك‌ديگر ندهند و آنها را ضعيف و زبون نكنند ممكن است در سايهء قدرت روزافزون و اتحادشان ، جملهء ملل همسايه را يكى بعد از ديگرى مغلوب و منكوب سازند . اقوام مختلف نيز برخى اغوا شدند و در حلقهء اتحاد او درآمدند و بعضى ديگر به سبب تحف و هداياى بىشمارى كه او برايشان فرستاده بود وعدهء موافق دادند .\r\nسياكزار ، پسر آستياژ ، از شنيدن اين اخبار توطئه‌آميز و تشكيل اتحاديه‌هاى ضد خود به هوش آمد و درصدد برآمد كار خود را چاره كند . پس رسولانى به دربار ايران و كمبوجيه ، شوهرخواهر خود و شاه پارسيان ، گسيل داشت . هم‌چنين مأمورى نزد كورش فرستاد و تمنا كرد كه در صورت امكان در رأس سپاهى از ايرانيان به ماد بيايد . زيرا در اين هنگام كورش دوران ده‌سالهء بلوغ را به انتها رسانده و در زمرهء مردان كامل درآمده بود . كورش دعوتش را اجابت كرد و پيرمردان قوم پس از مشاوره رايش را پسنديده او را به سمت فرماندهء سپاهيان اعزامى به ماد برگزيدند ، و به او اجازه دادند كه دويست سركرده انتخاب كند و هريك را چهار تن براى همراهى خود برگزينند كه جمعا هزار نفر مىشدند . هريك از اين هزار نفر مجاز شدند كه از بين پارسىها ده پياده « 1 » و ده فلاخن‌انداز « 2 » و ده تيرانداز « 3 » برگزينند . بدين‌قرار ، علاوه‌بر هزار تن سركرده ، ده هزار پياده و ده هزار فلاخن‌انداز و ده هزار تيرانداز جمع‌آورى شد . اين بود سپاهى كه در تحت فرمان‌دهى كورش قرار دادند . كورش به محض اين‌كه به اين سمت انتخاب شد از درگاه خدايان استغاثه‌ها نمود ، تفأل كرد ، و پس از اخذ جواب مساعد و نيكو دويست نفر انتخاب كرد كه آنان نيز هريك چهار نفر را برگزيدند . پس جمله را در محلى گردآورد به ايشان چنين گفت : « دوستان من ، من شما را به كمك خود برگزيدم ، نه به اين منظور كه مورد آزمايشتان قرار دهم بلكه بدين سبب انتخاب كردم كه ديده‌ام با پشت‌كار قابل تحسينى از ايام طفوليت پيوسته طالب به دست آوردن آن مزايا و صفاتى بوده‌ايد كه همهء مردم آنها را پسنديده و نيك و زيبا مىدانند ، و هميشه آنچه را كه نكوهيده و ناپسند است به دور افكنده‌ايد . و اما اكنون براى شما مىگويم كه آنچه مرا بر آن داشت كه فرمان‌دهى را بپذيرم و شما را در اين محل گرد آوردم چيست ؛ من هميشه بر اين عقيده بوده‌ام و هستم كه نياكان ما در هيچ امرى از ما عقب نبوده‌اند ، چه پيوسته درصدد پيروى از كسانى بودند كه ما آنها را سرمشق تقوا و فضيلت و نيكى مىدانيم . اما يك‌چيز هنوز بر من\r\n\r\n\r\n","description":"","footnote":"\r\n( 1 ) .  Peltaste \r\n( 2 ) .  Frondeur \r\n( 3 ) .  Archer \r\n","page_name":" 27 ","page_number":45},
  {"content":"\r\n\r\nپوشيده و پنهان مانده است و آن اين است كه رفتار آنان چه تأثير نيكويى در مردم بخشيده است .\r\nاما به اين امر معتقدم كه بايد مردان نيك بيش از كسانى كه باطنى شرير و پست دارند ، از خير عامه منتفع شوند . پس كسانى كه در حال حاضر خود را از بسيارى از اسباب راحتى و تنعم محروم مىسازند بدانند كه بدين‌نيت خود را محروم نمىكنند كه دايما از هر خوشى و بركت بر كنار و تهىدست خواهند ماند ؛ بلكه به عكس ، اين اشخاص كه تن به محروميت‌ها مىدهند براى آن است كه مىدانند در آينده به سبب همين فداكارىها و اعتدال‌ها از لذت‌ها و پاداش‌هاى بسيار بزرگى برخوردار خواهند شد . كسانى كه مىخواهند در هنر سخنورى ماهر باشند ، وقت خود را بيهوده به پرحرفى دايم در ميان مردم صرف نمىكنند ، بلكه اميد دارند كه به كمك هنر بلاغت و فصاحت خويش مردم را به اعمال نيك و بزرگ و رفتار پسنديده ترغيب نمايند . به همين قرار ، كسانى كه همّ خود را وقف تمرين‌هاى نظامى مىكنند نه بدين‌منظور است كه عمر خود را در ميدان جنگ سپرى كنند ، بلكه بدين‌نيت است كه در امور رزمى صاحب كفايت شوند ، كارهاى بزرگ و خطير انجام دهند نام نيك و بزرگ از خود باقى گذاشته مايهء سرافرازى خود و وسيلهء كسب افتخار و عزت براى كشور خويش باشند .\r\nبنابراين چنان‌چه كسانى ، پس از صرف كار بسيار ، به سبب پيرى ، نتوانند از بهرهء عمل خويش برخوردار شوند ، به آن زارعى مىمانند كه درصدد است زارع خوبى باشد و زمين را خوب كشت و زرع نمايد و درخت بكارد ولى در فصل برداشت به‌جاى اين‌كه آنها را جمع‌آورى كند در دل خاك بگذارد . يا به آن پهلوانى شبيه هستند كه به سبب تمرين‌هاى متعدد قادر به تحصيل پيروزى شده است ولى درست در روز موعود تن به مبارزه ندهد و بىكار و مهمل بماند . پس اى سربازان ، بر ماست كه به چنين خطايى تن ندهيم . ما مىدانيم كه از آغاز طفوليت براى انجام كارهاى خطير و نيك تربيت شده‌ايم ، از اين‌رو برماست كه بر دشمن بتازيم . اين دشمنان را من ديده‌ام و مىدانم كه در جنگ و پيكار تازه‌كارند . زيرا من كسانى را كه تير در چلهء كمان مىگذارند يا در نيزه‌پرانى مهارت دارند يا اسب‌سوارى آموخته‌اند ولى چون پاى فداكارى و مقاومت در برابر خستگى پيش آيد زبون و ناتوان مىشوند ، جنگ‌آور نمىخوانم . بدانيد كه دشمنان ما تاب تحمل خستگى ندارند چون بخواهند شب‌زنده‌دارى كنند ، فرسوده و ناتوان مىشوند ، چه همه تازه‌كارند و حتى اگر چنين رنجى را هم تحمل كنند نمىدانند چگونه با دوستان و متحدين خود رفتار كنند و چگونه از دشمنان خود بپرهيزند زيرا از اين علم و معرفت كه مهم‌تر از همه‌چيز است به هيچ‌وجه بهره‌اى ندارند . و حال آن‌كه شما از شب ، همان‌گونه كه ديگران از روز استفاده مىكنند ، استفاده مىكنيد . شما كار كردن را سرچشمهء حيات و منبع خير و نجات مىدانيد ؛ شما تن خود را به گرسنگى عادت داده‌ايد ؛ شما آب را چندان با لذت مىنوشيد\r\n\r\n","description":"","footnote":"","page_name":" 28 ","page_number":46},
  {"content":"\r\n\r\nكه شيران مىنوشند . شما از بزرگترين فضيلتى كه براى مردان جنگ‌جو لازم است ، برخورداريد .\r\nاين فضيلت همانا شوق رسيدن به افتخار و بزرگ‌نامى است ، هركس افتخار و بزرگ‌نامى را دوست دارد بايد در كسب آن بكوشد و براى به‌دست آوردن چنين منزلتى به ناراحتى و خستگى تن دردهد و از هيچ خطرى نهراسد . اگر حقيقت جز اين است و آنچه در دل و باطن شما نهفته است جز اين باشد من راه خطا پيموده‌ام و سخنانم سست و نارواست ؛ و بدانيد كه چنان‌چه رفتار و كردارتان جز اين باشد كه شرح دادم مرا بدنام و بىاعتبار كرده‌ايد . اما من اعتماد كامل دارم كه به كمك تجربياتى كه اندوخته‌ايد ، به خاطر عشق و علاقه‌اى كه به من داريد ، با اطمينان و خاطرجمعى كه جملگى به خوارى و زبونى دشمن داريم ، چنين تصورى محال است و هيچ‌گاه اميد ما مبدل به يأس نخواهد شد . با اعتماد كامل پيش مىرانيم ، زيرا قصد ما پاىمال كردن حق ديگران نيست ، بلكه دست‌هاى ناپاك دشمنان است كه به سوى ما دراز شده است . دوستان ما ، ما را به كمك خويش فراخوانده‌اند . آيا در دنيا فضيلتى بالاتر از اين سراغ داريد كه حملهء نارواى دشمن را درهم شكنيم ، آيا چيزى زيباتر از كمك و يارى به دوستان وجود دارد ؟\r\nبدانيد كه بالاتر از همهء اين‌ها اين است كه كار خود را با كمك و هدايت خدايان آغاز كرده‌ايم .\r\nشما مىدانيد كه نه تنها در كارهاى خطير ، بلكه در امور كوچك و روزانه‌ام پيوسته مشيت خدايان راه‌نماى من بوده است ، پيوسته متوكل به خواست خدايان بوده‌ام و هستم .\r\nديگر چه بگويم ؟ برويد ، ياران خود را برگزينيد ، خود را آماده سازيد و عازم سرزمين ماد بشويد . من به سوى پدرم بازمىگردم و پس از اين‌كه از وضعيت دشمن به خوبى آگاه شدم و خود را خوب مهياى نبرد كردم و به يارى حق از پيروزى خود اطمينان حاصل كردم به سوى شما خواهم آمد . »\r\n\r\n","description":"","footnote":"","page_name":" 29 ","page_number":47},
  {"content":"\r\n\r\nبازگشت كورش به نزد كمبوجيه . هر دو مدتى دربارهء وظايف يك فرمان‌ده خوب گفت‌وگو كردند .\r\n\r\nفصل ششم بازگشت كورش به نزد كمبوجيه و گفت‌وگوى آنها\r\nآن‌گاه همگى فرمان كورش را به‌كار بستند . كورش به خانه مراجعت كرد و پس از نيايش به درگاه خدايان عازم محل تمركز سپاهيان شد . پدرش او را بدرقه كرد . گويند چون از سراى خويش خارج شدند تلألؤ خيره‌كنندهء برق و غرش رعد همه‌جا را فراگرفته بود و اين را به فال نيك گرفتند . چون اين نشانه‌هاى ميمون را ديدند ، منتظر نشانه‌هاى ديگر نشدند و به راه خود ادامه دادند . در راه پدر فرزند خويش را مخاطب ساخته گفت : « پسر من ، خدايان هميشه طالب نيكى و خيرند و تو را در مسافرت يارى خواهند كرد . اين علايمى كه در آسمان هويدا شده همه دليل بر اين است كه تو در كارت موفق و پيروز خواهى شد . تو خود به اين رموز واقفى ، زيرا من آنچه بايد در اين باب بدانى به تو آموخته‌ام و نياز به كمك غيب‌گويان ندارى تا از مشيت خدايان خبردارت كنند . به تو آموختم كه آنچه ديدنى است ببينى و آنچه شنيدنى است بشنوى و درك كنى ؛ و از كمك ديگران كه ممكن است تو را گم‌راه نمايند ، بىنياز باشى . يا اگر در محلى اتفاقا به غيب‌گويان دست‌رسى نداشته باشى ، بدون كمك آنان به حقايق ارادهء خدايان وقوف يا بى و از آنچه مقدر است تبعيت نمايى . » كورش جواب داد : « پدر ، براى اين‌كه سزاوار راه‌نمايى و دلالت خدايان باشم ، تا جايى كه مقدورم بود در تعليم و تربيت خود كوشيدم تا مورد ستايش و رضايت تو قرار گيرم . ياد دارم كه روزى مىگفتى يك وسيلهء مطمئن اجابت دعا در درگاه خدايان و هم‌چنين جلب موافقت و مهربانى مردمان آن است كه مرد منتظر نماند تا در تنگناى اضطرار و بىچارگى دست تضرع به درگاه خدا بردارد يا از مردم استعانت جويد ، بلكه بايد در كام‌يابى و عين پيروزى به ياد خدايان شد ، و اصرار مىكردى كه در همان ايام موفقيت با دوستان نيز بايد رفيق و وفادار ماند . » پدر گفت : « آيا به سبب همين نصايح نيست كه حال تو با عشق و لذت\r\n\r\n","description":"","footnote":"","page_name":" 30 ","page_number":48},
  {"content":"\r\n\r\nفراوان به درگاه خدايان نيايش كردى و در دل خود اميد بيشترى دارى كه درخواست‌هايت اجابت شود و توفيق حاصل كنى ؟ چه هيچ ملامتى در رفتار و كردار خود ندارى . » كورش گفت : « راست است پدر ، من خدايان را يار و ياور خود مىدانم . » پدر گفت : « به ياد دارى كه ما روزى در اين باب صحبت مىكرديم كه مردمى كه مىدانند خداوند چه چيزهايى را در اختيارشان نهاده است بهتر در كار خود توفيق حاصل مىكنند تا كسانى كه آن را نمىدانند ؟ يا كسانى كه همّ خود را موقوف به كار كردن نموده‌اند سريع‌تر از ديگران ، كه وقت خود را به بطالت و كاهلى مىگذرانند ، پيش مىروند . يا مراقبت و دقت بهتر از مسامحه و غفلت درد انسان را دوا مىكند . سرانجام به اين نتيجه رسيديم كه تقاضاى آن‌كس در درگاه خدايان مقبول است كه شايستگى دارد و از فضايل نيك برخوردار است . » كورش جواب داد : « بلى ، سخنانت را خوب به خاطر دارم و چه كوشش‌ها كردم تا خود را مهيا ساختم . به ياد دارم كه مىگفتى كسى كه اسب‌سوارى نمىداند نبايد از خدايان بخواهد كه او را در يك جنگ سواره مدد نمايند و كسى كه از تير انداختن آگاه نيست ، نبايد از خدايان بخواهد كه او را بر تيراندازان زبردست فايق گردانند ؛ و آن‌كه سكانبانى نمىشناسد نبايد كشتيبانى كند و بخواهد كه به ساحل نجات برسد ؛ و كسى كه تخم نمىپراكند نبايد توقع برداشت محصول خوبى داشته باشد ؛ و كسى كه در هنگام جنگ از خود دفاع نمىكند نبايد از خدايان مسئلت نمايد كه مغلوب دشمن نشود . در حقيقت تمام اين‌ها با قوانين خدايان مغايرت دارد . نيز مىگفتى كه وقتى انسان تقاضاى ناصوابى از خدايان داشته باشد شايسته است كه تقاضايش مورد اجابت قرار نگيرد هم‌چنان‌كه اگر خواهش غيرقانونى از مردم داشته باشد ، شايسته است كه تقاضايش پذيرفته نشود . » آن‌گاه پدر رو به فرزند خود نموده پرسيد : « آيا نصيحت ديگرم را فراموش نموده‌اى كه گفتم چه‌قدر برازنده و شايسته است كه شخص بكوشد تا خود وسايلى فراهم سازد تا نيك و زيبا باشد و از آزمايش‌هاى روزگار پيروز و موفق درآيد ، سعى كند حوايج خود و ملازمان و خدام خود را برآورد ؛ چه نيك‌سرشت و فرخنده شخصى است آن فرمان‌روايى كه با تدبير و كياست اسباب رفاه و رزق زيردستان خود را به فراوانى تهيه كند ، مردم را چنان رهبرى و تربيت كند كه شايسته و مرفه بارآيند و اگر چنين توفيقى حاصل كرد كارى درخور تمجيد و تحسين فراوان انجام داده است . » كورش با خشنودى فراوان گفت : « راست است پدر ، اين كار ، يعنى خوب فرمان‌روايى كردن ، در نظر من امرى خطير و مأموريتى بس عظيم و مهم است . و حال نيز چون به اين مطلب خوب دقيق مىشوم و پيش خود فكر مىكنم كه حكومت‌كنندگان چگونه بايد باشند و بخصوص چون به وضع حريفان خود پى مىبرم .\r\nمىگويم بر ما ننگ است كه از اين اشخاص بيم در دل راه دهيم و به آنها حمله نبريم . من بارها متوجه اين مطلب شده‌ام كه غالب اشخاص حتى متحدين ما تصور مىكنند كه تفاوت اصلى بين\r\n\r\n","description":"","footnote":"","page_name":" 31 ","page_number":49},
  {"content":"\r\n\r\nحكومت و رعيت اين است كه زمام‌داران امور بايد بهتر بخورند و صندوق‌هايشان از طلا پر باشد ، و بيش از ديگران بخوابند و روى هم رفته كم‌تر از مرئوسين زحمت بكشند و رنج ببرند . و حال آن‌كه به عقيدهء من اختلاف آنها در اين نيست كه فرمان‌روايان زندگانى راحت‌تر و آرام‌ترى داشته باشند ، بلكه تفاوت اصلى در اصابت نظر و پيش‌بينى امور و عشق به كار كردن است . » پدر جواب داد : « بلى فرزند من ، ولى در غالب موارد شخص مجبور مىشود نه تنها بر ضد مردان بلكه بر ضد اشيا بجنگد و بارها برداشتن اين موانع از قلع‌وقمع آدميان دشوارتر است . مثلا تو به خوبى مىدانى كه اگر در سپاه تو وسايل و لوازم فراهم نشود ، قدرت فرمان‌دهىات از بين مىرود . » كورش گفت : « راست است پدر ، ولى سياكزار وعده داده است كه براى كسانى كه از اين سرزمين به كمكش بشتابند ، ولو عدهء آنها بسيار باشد ، آذوقه و وسايل تأمين كند . » كمبوجيه گفت : « پس تو به اميد ثروت سياكزار عازم ميدان جنگ مىشوى . » كورش گفت : « بلى . » كمبوجيه گفت : « آيا مىدانى كه ثروتش چيست ؟ » جواب داد : « نه ، من اطلاعى ندارم . »\r\n- پس تو به چيزى كه بدان علم ندارى اميدوارى ؟ تو احتياج به مخارج بسيارى دارى و همين‌جا بايد مخارج بسيار و گوناگون را تأمين نمايى . مگر نمىدانى ؟ »\r\nكورش جواب داد : « مىدانم . » پدر گفت : « اگر وسايل كافى در دست خويش نداشته باشد ، يا اگر در عهد خود وفادار نماند و وعدهء دروغ داده باشد ، عاقبت سپاه تو چه خواهد شد ؟ » كورش جواب داد : « البته سرنوشت شومى خواهيم داشت . حال اگر تو وسايلى سراغ دارى ، تا زمانى كه در سرزمين دوست هستيم به من بنما تا از آن برخوردار گردم .\r\nكمبوجيه گفت : « تو تقاضا دارى هرگاه وسايلى مىدانم به تو بياموزم تا بر آنچه دارى بيفزايى ؟ مگر نمىدانى هيچ‌كس نمىتواند اين وسايل را فراهم كند ، مگر آن‌كه قدرت داشته باشد . تو با پياده‌نظامى عازم ميدان هستى كه من مطمئن هستم در دنيا نظير ندارد . سوارنظام ماد كه او هم بسيار تواناست ، رفيق و متحد تو است . حال از بين اقوام مجاور كدام‌يك جرئت خواهد داشت كه يا براى خوش‌آيند تو يا براى حفظ خود از پيش‌آمدهاى بد ، سر تعظيم در برابر تو فرود نياورد . تو بايد با سياكزار توافق كنى كه ضروريات را در اختيار تو بگذارد تا با آسودگى خاطر به مهم خويش بپردازى و اين پند را خوب آويزهء گوش خود كن كه نبايد تأمل كرد تا ضرورت انسان را مجبور كند درصدد وسيله برآيد ، بلكه در عين نعمت است كه بايد در فكر قحطى بود ، زيرا هرچه كم‌تر خود را محتاج نشان دهى بهتر و سهل‌تر از عهدهء فراهم كردن ما يحتاج خود برخواهى آمد . در اين‌صورت است كه سربازان هميشه اطاعت از تو را بر خود فرض و واجب مىدانند و احترامت در نزد ديگران محفوظ خواهد ماند . و چنان‌چه برحسب قدرتى كه در اختيار دارى به كسى نيكى كنى و يا آزارى رسانى ، مادام كه سربازانت بىنيازند از تو سريع‌تر و بهتر اطاعت\r\n\r\n","description":"","footnote":"","page_name":" 32 ","page_number":50},
  {"content":"\r\n\r\nخواهند كرد و اين را خوب بدان كه فرمانت در آن‌وقت متبع و نافذ است كه همه بدانند كه هركار كه خواهى مىتوانى انجام دهى . »\r\n- پدر ، آنچه گفتى در نظر من عين حقيقت است . هيچ‌يك از سربازان در برابر آنچه امروز دريافت مىدارد از من سپاس‌گزار نخواهد بود زيرا همه مىدانند كه سياكزار با چه شرايطى آنها را به اتحاد دعوت كرده است . در صورتى كه اطمينان دارم اگر از دست من كوچك‌ترين پاداشى دريافت دارند تا عمر دارند آن را فراموش نخواهند كرد . چنان‌چه سپاهى در اختيار انسان باشد و به كمك دوستان بشتابد و دشمنان را سركوب و مجازات كند بايد وسايل كار سپاه را فراهم كند و اگر قصورى در اين باب روا دارد مانند آن است كه زمين‌هايى و وسايلى براى زراعت آنها داشته باشد و با وجود اين آنها را خشك و باير رها كند . پس بدان‌كه هيچ‌گاه در فراهم نمودن اسباب كار و وسايل سپاهم قصور نخواهم ورزيد و چه در سرزمين دشمن و چه در خاك دوست اين مهم را مجرا و معمول خواهم داشت .\r\nآن‌گاه كمبوجيه پسر را مخاطب ساخته گفت : « آيا چيزهاى ديگرى باقى مانده است كه بايد در مد نظر گرفته شود ؟ » كورش در جواب گفت : « چگونه ممكن است آن روزى را فراموش كنم كه من براى دريافت حق‌التدريس معلم كه به من درس نظام مىآموخت خدمتت شتافتم و تو تقريبا از من چنين پرسيدى : پسرم آيا آن معلمى كه اكنون دستمزدش را از من مىستانى به تو ياد داده است كه يكى از وظايف بزرگ فرمان‌ده سپاه قناعت در خرج و جلوگيرى از اسراف و تبذير است ؟ چه سربازان در ميدان جنگ نيز به همان حوايج و لوازم خدمت‌گذاران احتياج دارند . اما چون حقيقت را به تو گفتم و جواب دادم كه معلم كلمه‌اى از اين مقوله بر زبان نرانده است ، آن‌گاه سؤال كردى : آيا از سلامتى افراد و قوت جسمانى سربازان سخنى گفته و به تو آموخته است كه يكى از وظايف بزرگ فرمان‌دهى همانا صحت و عافيت و نيروى سربازان است ؟ و چون باز به عرضت رساندم كه از اين بابت نيز دستورى نداده است ، پرسيدى كه از حيله‌هاى جنگى شمه‌اى بيان نموده است يا نه ؟ زيرا با به‌كار بردن بعضى نيرنگ‌هاست كه سربازان در مأموريت خويش فايق و پيروز مىشوند . باز به تو جواب دادم كه از اين بابت نيز سخنى نگفته است . سپس سؤال كردى كه آيا به تو نياموخته است كه چگونه جسارت و رشادت سربازان را تهييج كنى ؟ زيرا در هر سپاه تفاوت بسيارى بين رشادت و رخوت و كم‌رويى سربازان وجود دارد . باز در جوابت گفتم كه چنين اصلى مطرح مذاكره قرار نگرفته است . آن‌گاه پرسيدى آيا تعاليمى داده است كه چگونه اطاعت افراد را نسبت به فرمان‌ده مىتوان تأمين كرد ؟ جواب دادم در اين باب نيز سخنى بر زبان نياورده است . سپس سؤال كردى كه پس در علم نظام چه دستورهايى داده است ؟ گفتم كه به من فن لشكركشى و ادارهء امور جنگى آموخته است . تو از شنيدن اين سخن خنديدى و به تفصيل\r\n\r\n","description":"","footnote":"","page_name":" 33 ","page_number":51},
  {"content":"\r\n\r\nبيان كردى كه ادارهء امور رزمى موقوف به اصولى است و بدون توجه به سلامتى افراد و بدون توسل به نيرنگ‌هاى جنگى و بدون اطمينان به اطاعت سربازان چه باقى خواهد ماند ، زيرا فن لشكركشى جزئى است از فن ادارهء امور جنگى . چون از تو درخواست كردم اين اصول را به من بياموزى ، مرا مأمور ساختى نزد سرداران بزرگ و كارآزموده بروم و تعليم بيابم و دربارهء هريك از اين نكته‌ها از آنها پرسش نمايم .\r\nاز آن پس همّ خويش را مصروف به اين كردم كه در نزد كسانى كه در تدابير و فنون جنگى شهرت دارند ، اين نكته‌ها را بياموزم . در باب تأمين غذاى افراد و چگونگى آن از سياكزار تعليم گرفتم . در تأمين صحت و سلامتى سربازان اين نكته را دريافتم كه در شهرها براى حفظ سلامتى به پزشكان حاذق توسل مىجويند و سرداران نيز بايد با خود پزشكانى همراه داشته باشند تا مراقب حال و وضع افراد باشند . به اين جهت به محض اين‌كه در سپاه خود مستقر شدم از كسانى كه در فن طبابت كارآزموده بودند استمداد نمودم و در سپاه خود حاضر دارم . »\r\nپس از آن پدر كورش چنين گفت : « فرزند من ، وجود اين اشخاص در اردوى تو مانند رفوگرانى هستند كه به وصله كردن و مرمت پاره‌ها مىپردازند . پزشكان براى معالجهء بيماران‌اند .\r\nاما تو تكليف شريف‌ترى بر عهده دارى و آن اين است كه بايد تدابيرى اتخاذ كنى كه سپاهيان تو مريض نشوند . وظيفهء تو بايد اين باشد كه از بيمار شدن سپاهيان پيش‌گيرى كنى . » كورش سؤال كرد : « براى تأمين چنين امر خطيرى چه بايد كرد ؟ »\r\nكمبوجيه جواب داد : « هرگاه مصمم شدى در محلى توقف كنى ، كارى كن كه سلامت سپاهيانت را تأمين كنى و چون قدرى به خود در جست‌وجوى چنين نقطه زحمت دهى حتما بعدها راضى و خشنود خواهى شد . در انتخاب محل ، رنگ و قيافهء ساكنين آن به تو گواهى مىدهد ؛ اما انتخاب محل مناسب كافى نيست بلكه بايد همان روشى را كه براى تأمين سلامتى خود به‌كار مىبندى به كار بندى . » كورش جواب داد : « دستورى كه من دربارهء خود به‌كار مىبندم اين است كه غذا را در معدهء خود انباشته نكنم ، چه بسيار ناراحت‌كننده است . سپس به وسيلهء تمرينات و حركت بسيار آن را هضم مىكنم . اين وسيله را در حفظ سلامتى و دارا بودن نيروى جسمانى بسيار مفيد و مناسب يافته‌ام . » پدر جواب داد : « بلى ، ولى بايد به فكر ديگران باشى . »\r\n- آيا سربازان فرصت كافى براى تمرين‌هاى بدنى دارند ؟\r\nپدر جواب داد : « اين امر نه تنها مفيد است بلكه ضرورى و واجب است . يك سپاه براى اين كه تكاليف خود را خوب انجام دهد ، بايد هيچ‌گاه از ايذاى دشمن و نيكى در حق خود فروگذار نكند و از آن غافل نماند . تو پى برده‌اى كه غذا دادن به يك فرد بىكاره چه‌قدر نامطبوع است . از آن دشوارتر رساندن غذا به خانه‌اى است كه افراد آن همه مهمل و بىكاره‌اند و از همه چيز\r\n\r\n","description":"","footnote":"","page_name":" 34 ","page_number":52},
  {"content":"\r\n\r\nمشكل‌تر تغذيهء سپاهى است كه تن به كاهلى داده است . در واقع در هر سپاه افراد متعددى منتظر فرصت‌اند تا شكمى از عزا درآورند ؛ چون به ميدان مىروند جيرهء مختصرى با خود برمىدارند و هرچه به آنها بدهند با ولع بسيارى مىبلعند . پس بايد سعى كرد كه سپاه هيچ‌گاه بىكار و مهمل ننشيند . بر سركردهء بافراست است كه سربازان خود را به نحوى بار آورد كه علاوه بر دارا بودن ضروريات اوليه ، تنى سالم و بازوانى نيرومند داشته باشند . » كورش جواب داد : « به نظر من تهيهء مسابقات و تمرين‌هاى متعدد جنگى و توزيع جوايز كمك شايانى به چستى و چالاكى سربازان خواهد نمود . » پدر گفت : « اگر تو متوجه اين نكات باشى و همه را معمول و مجرا بدارى يقين داشته باش كه سربازان سپاهت به همان چالاكى رقاصان صحنهء نمايش خواهند شد . »\r\nكورش پدر را مخاطب ساخته گفت : « براى تشجيع سربازان و افزودن تهور و شجاعت آنان بايد پيوسته اميدوارشان نگاه داشت . »\r\n- بلى فرزند ، ولى اين امر مانند آن است كه شما سگان شكارى را پيوسته چنان بجهانيد كه گويى شكارى از دور ديده‌ايد . راست است كه در چند بار اول چون آن صدا را شنيدند به هواى شكار به تاخت حاضر مىشوند ، اما چون چند بار گول خوردند ، چنان‌چه فرصتى دست داد و واقعا شكارى ديديد و سگان را فراخوانديد ، ديگر اعتنايى نمىكنند و اطاعت شما را نخواهند نمود . اميدوار ساختن سربازان نيز همين‌گونه است ؛ اگر چندين بار سخنتان دروغ درآمد ، ديگر حتى در مواقعى كه اطمينان حاصل است اميدوار ساختن مؤثر و مفيد واقع نخواهد شد . پس بايد از دادن وعده‌هايى كه انجام دادن آنها ميسر نباشد احتراز جست ولو اين‌كه چند بارى نتايج نيكو حاصل شده باشد . و بايد تشويق سربازان در مواقع خطرهاى بزرگ داراى اعتبار باشد .\r\nكورش رأى پدر را بپسنديد و آن را دستور كار خويش قرار داد . آن‌گاه رو به پدر نموده گفت :\r\n« و اما من در فن مطيع ساختن سربازان تجربياتى دارم كه به نظرم مفيد است . زيرا از اوان كودكى مرا به اطاعت از اوامر خود عادت داده‌اى و چون به‌دست استادانم سپردى ، همان راه و روش را به من آموختند تا اين‌كه در جرگهء بالغان وارد شدم . در آنجا نيز استادمان با دقت و مراقبت سرشارى ما را به اطاعت از امر بزرگ‌تران ترغيب و تشويق مىكرد گذشته از اين بسيارى از قوانين و سنن رايج بين ما نيز بر اين دو اصل بنا نهاده شده است : فرمان دادن و فرمان‌بردارى . من پس از تفكر زياد معتقد شده‌ام كه اگر بخواهند اطاعت نمودن را رايج و عمومى سازند بايد آن را بستايند ؛ و به‌عكس ، سرپيچى و نافرمانى را به شدت مورد ملامت و مؤاخذه قرار دهند . » پدر گفت : « بلى فرزند من ، اگر بخواهند از راه ترس اشخاص را وادار به اطاعت كنند ، راه همين است كه گفتى ؛ اما اگر بخواهند كه با رضا و رغبت اشخاص را به اطاعت خود درآورند ، راه بسيار كوتاه‌ترى هست . در واقع اگر مردم دريابند كه كسى هست كه بيشتر از آنان درصدد تأمين منافع و رساندن\r\n\r\n","description":"","footnote":"","page_name":" 35 ","page_number":53},
  {"content":"\r\n\r\nخير به آنهاست ، خودبه‌خود اطاعت او را بر خود واجب مىشمارند . اين امر را مىتوانى در هزاران مورد ، به‌خصوص در نزد بيماران آزمايش كنى . لابد ديده‌اى كه بيماران با چه عجله‌اى دنبال پزشك مىفرستند و بدون چون‌وچرا دستورش را مطاع مىدانند و بدان عمل مىكنند . در دريا ، ملوانان اطاعت از ناخدا را بر خود فرض مىدانند ، گم‌شدگان وقتى بلدى يافتند بدون ترديد از عقبش به راه مىافتند . اما چنان‌چه دريابند اطاعت و پيروى از كسى ممكن است مخل و مزاحم واقع شود نه از تنبيه و تهديد مىهراسند و نه به تشويق و تقدير گوش فرامىدهند . زيرا هيچ اتفاق نيفتاده است كه كسى با طيب خاطر به دريافت پاداشى تن دردهد كه علم دارد به اين كه به ضرر او تمام خواهد شد . »\r\n- پس به اين نتيجه مىرسيم كه هيچ وسيله‌اى براى تأمين اطاعت محض وجود ندارد مگر اين‌كه از اطاعت‌كنندگان ماهرتر جلوه‌گر شويم .\r\n- هم‌چنين است .\r\n- بسيارخوب ، چگونه ممكن است مردم چنين اعتقادى پيدا كنند ؟\r\n- بهترين راه آن است كه در كارى كه مىخواهند به انجام رسانند مهارت به خرج دهند ؛ و چنان‌چه به اصولى كه يك‌يك تشريح كردم دقيق شوى ، خواهى فهميد كه راه صواب همان است كه گفتم . اما چنان‌چه زارع نباشى و بخواهى به عنوان زارع ماهرى جلوه‌گر شوى يا بخواهى سوار يا طبيب يا نوازندهء خوبى شناخته شوى يا بخواهى در هر شغلى كه بدان مشغولى هم خويش را به ظاهر كار مصروف دارى و تنى چند را بفريبى تا از تو ستايش كنند يا براى حرفهء خود وسايل بسيار زيبا فراهم كنى ممكن است در بادى امر بتوانى عده‌اى را گول بزنى . اما همين‌كه پاى آزمايش به ميان آمد ، به زودى پى خواهند برد كه طبل ميان‌تهى بوده‌اى و مشتت باز خواهد شد و تو را به عنوان مردى فريب‌كار خواهند شناخت ؟\r\n- آيا به چه وسيله شخصى در حرفه‌اى كه براى خود مفيد تشخيص داده است ماهر و توانا خواهد شد ؟\r\n- واضح است كه اول بايد آنچه را كه در آن فن آموختنى است دريابد و تعليم گيرد ، كما اين كه تو در حرفهء خود فن لشكركشى را آموخته‌اى . و اگر كارى پيش آيد كه به دانستن آن توفيق نيابد بايد دست توسل و توكل به درگاه خدايان دراز كند و از اين راه از ديگران گوى سبقت بربايد ، سپس در مرحلهء عمل بكوشد تا بهترين راه را در پيش گيرد ، در پيشهء خود مراقبت نمايد تا آن را به نحو احسن انجام دهد و همين مراقبت و بيدارى در كار است كه مرد را ماهر و هشيار مىسازد و از غفلت و گم‌راهى مصون مىدارد . و اما چون بخواهى محبوب پيروان خود واقع شوى - و اين امر به نظر من از همهء اصول مهم‌تر است - بايد از همان روش تبعيت نمايى كه براى جلب\r\n\r\n","description":"","footnote":"","page_name":" 36 ","page_number":54},
  {"content":"\r\n\r\nقلوب دوستان و ياران نزديك خود پيروى مىكنى ، يعنى از عمل نيك مضايقه روا ندارى . راست است كه رساندن خير همه وقت و نسبت به همه كس كارى به غايت دشوار است اما بايد در شادى كسانى كه موفقيتى به‌دست آورده‌اند شادى كنى و در غم مستمندانى كه مصيبتى به آنها روى آورده است غمگين باشى و بكوشى كه به نيازمندان كمك كنى يا اگر بيم آن دارى كه كسى در عمل خيرى مانده و نمىتواند توفيق حاصل كند بايد به مساعدتش پردازى و از يأس و شكست نجاتش بخشى . اين‌هاست علايم آشكار علاقه و محبت دوجانبه .\r\nحال وارد عمل شويم : اگر فصل تابستان است ، رئيس يا فرمان‌ده بايد بيشتر از ديگران خود را در معرض حرارت آفتاب قرار دهد و چنان‌چه زمستان است بايد كم‌تر از ديگران از سرما به خود هراس دهد . هم‌چنين در صحنهء كار بايد بيش از مرئوسين متحمل رنج و زحمت شد ، چه در اين صورت است كه محبوب پيروان خود خواهى شد .\r\nكورش از پدر پرسيد : پس به عقيدهء تو بايستى كه يك فرمان‌ده در همه‌چيز از متابعين خود بيشتر شجاعت و رشادت داشته باشد . » پدر جواب داد : « بلى بايد ثبات و رشادتش ما فوق ديگران باشد و به همه‌چيز احاطه داشته باشد . اما اى فرزند اين نكته را نيز بدان كه انجام كارها به يك درجه رئيس و مرئوس را فرسوده نمىسازد ، زيرا افتخار بار فرمان‌ده را سبك مىسازد .\r\nكورش از پدر سؤال كرد : « پس وقتى سربازان داراى ضروريات خود شدند ، سلامتىشان تأمين شده از خستگى بيم نداشتند و در تمرين‌هاى نظامى آزموده شدند و يك‌دل و يك‌جهت مشتاق نشان دادن رشادت خود شدند و اطاعت و فرمان‌بردارى از بزرگ‌تر را بر خود فرض و واجب دانستند ، آيا مصلحت مىبينى كه چنين سپاهى بىدرنگ به سركوبى دشمن گسيل شود ؟\r\n- بلى ، حتم داشته باشيد كه چنين سپاهى پيروز و مظفر خواهد شد ، در غير اين صورت هرچه مردان شجاع و سپاهيان رشيد داشته باشيم ، بيشتر راه احتياط پيش خواهيم گرفت ، زيرا معمولا چيزهايى را كه ما عزيز و گرامى و ذىقيمت مىدانيم ، سعى مىكنيم در محل امن و امانى بگذاريم .\r\n- حال پدر بگو بدانم چگونه ممكن است بر سپاه خصم غلبه يافت ؟\r\nپدر گفت : تو موضوعى را مطرح ساختى كه حل آن به سادگى ميسر نيست . در واقع براى به دست آوردن چنين موفقيتى بايد شخص مكار ، حيله‌گر ، پرتزوير و در غارتگرى و چپاول بر حريف چيره‌دست باشد . كورش به خنده گفت : مرا دلالت به چه كارى مىكنى ؟ پدر جوابش گفت : بلى به كارى كه شايستهء مردان بزرگ و واقع‌بين است .\r\n- پس چگونه است كه ما را در كودكى ترغيب مىكردى كه از اين صفات دورى جوييم ؟\r\n- حال نيز همان صفات را در روابط و معاملاتى كه با دوستان و هم‌شهريان خود برقرار\r\n\r\n","description":"","footnote":"","page_name":" 37 ","page_number":55},
  {"content":"\r\n\r\nمىسازيد لازم مىدانم ولى چون سروكارتان با دشمن افتاد بايد به انواع حيل بكوشيد تا عرصه را بر او تنگ كنيد .\r\n- اما من اين راه و روش را نياموخته‌ام .\r\n- پس چرا تيراندازى آموختى ، چرا فن نيزه‌پرانى تعليم گرفتى ، چرا به انواع حيل متشبث مىشوى تا گرازى را در دام اندازى يا با تور از پا درآورى ، چه‌طور گوزنى را به كمند يا به دام مىكشى ؟ چرا وقتى با ددان روبه‌رو مىشوى يا با شير يا پلنگى مواجه شدى يا خرسى را از دور ديدى در كمين مىنشينى و به‌جاى اين‌كه مستقيما با او دست و پنجه نرم كنى به انواع حيل سعى مىكنى غافلگير و مغلوب و منكوبش سازى ؟ مگر گستردن دام ، در كمين نشستن ، طناب انداختن از جملهء حيله‌ها و غدر و دغل‌كارى براى تفوق بر حريف نيست ؟\r\n- بلى ، همهء اين‌ها در مورد حيوانات صحيح است . اما در مورد آدميان . به خاطر دارم روزى درصدد برآمدم با مكر و حيله كسى را بفريبم ولى استاد تنبيهم كرد .\r\nكمبوجيه گفت : « در تعليم فن تيراندازى يا نيزه‌پرانى هيچ‌گاه انسان را هدف قرار نمىدهيم ، بلكه نقطه‌اى را هدف‌گيرى مىكنيم بدون اين‌كه آزارى به كسى برسد ، اما همين‌كه در ميدان جنگ با دشمنى روبه‌رو شديم هدفمان سينهء حريف است . به همين قرار در حين تعليم كسى را دلالت نمىكنيم كه رفيق خود را با مكر و خدعه بفريبد ، بلكه دربارهء حيوانات تمرين مىكنيم تا اگر جنگ فرارسد آزموده باشيم . كورش جواب داد : « مع ذلك چون مقرر است كه با انسان نيكى يا بدى نمود پس بر ما واجب است كه هردو را بياموزيم .\r\n- بلى ، در ايام گذشته پدران ما به اطفال خود عدالت را به همين مفهوم كه تو استنباط كرده‌اى تعليم مىدادند يعنى مىگفتند دروغ نبايد گفت مگر به اقتضاى زمان ؛ بايد از خدعه پرهيز كرد مگر اين‌كه مصلحتى آن را مجاز سازد ؛ از بهتان احتراز بايد جست مگر اين‌كه ضرورتى پيش آيد ؛ نبايد درصدد تسلط بر ديگرى برآمد مگر در صورت لزوم . سپس تشريح مىكردند كه رفتار طفل با دوستان و دشمنان چگونه بايد باشد و به اين نتيجه مىرسيدند كه ممكن است دوستان را فريب داد اگر نيت خيرى در پيش باشد ، يا دزدى كردن از دوست چنان‌چه براى امر خيرى باشد مجاز است . نتيجهء اين تعاليم اين بود كه اطفال را به تمرين اين قبيل امور وادار مىكردند ، به همان نحو كه يونانيان خدعه و تزوير را در مبارزه و كشتى گرفتن مجاز مىدانستند و به اطفال راه و روش اين قبيل مكر و حيله‌هاى را مىآموختند و آنان را ترغيب و تشويق مىكردند . عده‌اى كه ذاتا استعداد فريب دادن داشته ولى همان استعداد را در كسب موفقيت در برابر حريف به نيروى بازوى خود نداشتند ، در برابر ياران خود اين روش را به كار مىبرند و غلبه مىيافتند . نتيجه اين شد كه قانونى وضع نمودند كه هم‌اكنون مجرا است ؛ به موجب اين قانون مربيان موظف شدند\r\n\r\n","description":"","footnote":"","page_name":" 38 ","page_number":56},
  {"content":"\r\n\r\nكه اطفال را به همان نوع كه ما مستخدم و خدمتكاران را تربيت مىكنيم تعليم دهند ؛ يعنى طفل ملزم شود كه جز حقيقت چيز ديگرى نگويد ، گرد مكر و فريب نگردد ، دستش به دزدى دراز نشود ، درصدد برنيايد كه بر حريف غلبه يابد ؛ و هركس كه خلاف آن كند مستوجب تنبيه و مؤاخذه خواهد بود . در نتيجه اطفال با خلقى بسيار ملايم و ساده بار آمدند .\r\nاما همين‌كه جوانان به سنى رسيدند كه تو اكنون رسيده‌اى ، مىتوان به آنها آموخت كه در برابر دشمن چه روشى بايد در پيش گرفت ، زيرا ترديد نيست كه جوانانى كه با ملكات حسنه و سجاياى اخلاقى رشد و پرورش يافته‌اند ، در نتيجهء توجه به رذايل ، خوى توحش نمىگيرند و به انسان وحشى و عارى از مكارم اخلاق مبدل نمىشوند . به همين دليل مربيان ما به اطفالى كه تازه پا به سن بلوغ گذاشته‌اند از عشق سخن نمىگويند ، زيرا بيم آن مىرود كه به علت كمى سن دچار افراطكارى و ذمايم اخلاقى شوند .\r\nكورش گفت : پس من در كسب حيله‌هاى جنگى بسيار عقب هستم ، حال اگر پدر ، چيزى از آن جمله مىدانى مرا بياموز تا اين‌كه بر دشمنانم فايق آيم . كمبوجيه جواب داد : سعى كن حتىالمقدور با صفوف منظم بر دشمن ، قبل از اينكه آرايش رزمى يافته باشد ، بتازى و غافل‌گيرش سازى . با افراد مسلح خود به كسانى كه هنوز اسلحه به‌دست ندارند حمله كن ، سربازانت را هشيار و بيدار نگه‌دار تا به سهولت بر سربازان خمار و خواب‌آلود حريف چيره شوند . سعى كن خود را از انظار ديگران پنهان سازى ولى به خوبى ديگران را ببينى ، موقعيت خوب زمين را تصرف كن و حريف را در زمينى كه داراى موقعيتى نامناسب است بران ، آن‌گاه بر او حمله بر و او را پراكنده كن . كورش كه سراپا گوش بود تعجب‌كنان از پدر سؤال كرد : آيا ممكن است حريف را در چنين وضع نامناسبى غافل‌گير ساخت ؟ كمبوجيه جواب داد : اين امور از ضروريات اوليهء كارزار است و به همين دليل دو سپاه كه منتظر نبرد در كمين يك‌ديگرند بايد با حدس و قياس موقعيت حريف را بسنجند . بديهى است هردو حريف بايد فرصت خوردن و خوابيدن داشته باشند . بايد سحرخيز بود و كارهاى ضرورى را از طليعهء صبح آغاز نمود . بايد خواه و ناخواه از راه‌ها به همان وضع كه هست عبور كرد . بايد به نقاط ضعف خود واقف شوى و پيوسته مترصد باشى كه آن را از نظر ديگران بپوشانى و دريابى كه ضعف حريف در چيست و بر آن حمله برى .\r\nكورش گفت : آيا در همين موارد است كه مىتوان دشمن را مغلوب كرد يا فرصت‌هاى ديگرى نيز مىتوان يافت ؟ كمبوجيه گفت : ترديد به خود راه مده . در اين موارد كه تذكر داده شد همهء كسانى كه ضعفى در خود مشاهده مىكنند مخصوصا هشيار مىشوند . ولى از حيله و تزويرهاى مؤثر يكى اين است كه حريف را در امرى خاطرجمع سازى و چون دريافتى كه اطمينان كامل\r\n\r\n","description":"","footnote":"","page_name":" 39 ","page_number":57},
  {"content":"\r\n\r\nيافته است ناگهان بر وى بتازى يا چنين وانمود كنى كه در حال فرار هستى و كارى كنى كه به تعاقبت بپردازد و چون او را به محل نامناسبى كشاندى يكباره بر سرش بتازى و صفوفش را پراكنده سازى . اما اى فرزند ، حال كه تو مىخواهى كليهء فنون رزمى و حيله‌هاى جنگى را بياموزى نبايد به آنچه آموخته‌اى اكتفا نمايى ، بلكه فرمان‌دهء لايق كسى است كه به هنگام ضرورت از اين قبيل تدابير از خود ابداع كند و در برابر دشمن صاحب ابتكار باشد . بايد مانند نوازندگان بود كه فن خود را محدود به آنچه آموخته‌اند نمىنمايند ، بلكه پيوسته درصدد تنظيم و پرداختن آهنگ‌هاى جديد و وزن‌هاى ابتكارى هستند . و به همان قرار كه در موسيقى تصانيف جديد مورد پسند و اقبال عامه است ، در جنگ‌ها نيز ابداعات جديد داراى ارزش بيشترى است زيرا بهتر دشمن را فريب مىدهد . گذشته از اين ، اگر حيله‌ها و تدابيرى را كه براى به دام انداختن و گرفتار كردن حيوانات در صحنهء شكار به‌كار مىبردى در ميدان مبارزه عليه آدميان به‌كار برى ، آيا اطمينان ندارى كه بر دشمنانت فايق خواهى شد ؟ به ياد دارم كه بعضى شب‌هاى سرد زمستان از خواب برمىخاستى و به شكار پرندگان مىشتافتى و قبل از طليعهء صبح و بيدارى مرغان سحرى دام خود را مىگستراندى و گرفتارشان مىساختى . سعى مىكردى دام خود را در نقاطى كه مايل هستى آنان را بكشانى بگسترانى ، احتياط مىكردى كه جاى پايت روى زمين نماند تا به وجود آدمىزاد پى نبرند . براى منظور خود پرندگانى را تربيت كرده بودى و به وسيلهء آنان ديگر حيوانات را فريب مىدادى . سپس خود را در كمينگاهى مخفى مىساختى و با تردستى ، همين‌كه مىخواستند پرواز كنند ، بند را مىكشيدى و محبوسشان مىساختى . براى شكار خرگوشان كه شب مىچرند و روزها در گوشه‌اى استراحت مىكنند ، سگانى تربيت كرده بودى كه به قوهء شامهء خود در پى صيد مىدويدند و از پناهگاهشان خارج مىكردند ، و چون اين حيوانات تيزدو بودند سگان شكارى ديگرى در اختيار خود داشتى كه در دويدن چالاك بودند ، آنها را به تعاقبشان مىفرستادى و خود در كمين مىنشستى و دام مىانداختى تا حيوانات فرارى در تاروپود آن گرفتار شوند و باز براى اين‌كه نتوانند از كنار دام فرار كنند قراولانى مىگماردى ، سپس خود تو كه در پى شكار مىدويدى نعره مىكشيدى تا حيوان گيج شود و به دام بيفتد . مع ذلك به ملازمان خود دستور سكوت مىدادى تا بتوانند حيوان را غافل‌گير كنند . من اطمينان دارم اگر با همين فراست و چابكى به تعاقب دشمنان بپردازى هيچ‌يك از حريفانت از بند نجات نخواهند يافت .\r\nبرخى از اوقات كارزار در روز روشن و در زمين هموار اتفاق مىافتد . و طرفين به انواع سلاح‌ها مسلح‌اند . در اين صحنه برد با حريفى خواهد بود كه سربازانش در تمرين‌هاى بدنى ماهرتر و چابك‌تر و روحشان قوىتر و در تعاليم حربى مهارت و سابقهء بيشترى داشته باشند . نبايد اين نكته را از نظر دور دارى كه كسانى كه زيردست تو و مطيع امر تو هستند انتظار دارند كه\r\n\r\n","description":"","footnote":"","page_name":" 40 ","page_number":58},
  {"content":"\r\n\r\nعاقبت‌انديشى تو شامل حال آنان باشد . پس بپرهيز از اين‌كه آنى در كار خويش غافل باشى .\r\nشب در انديشهء آن باش كه چون روز برآيد سربازانت چه وظيفه‌اى را بايد انجام دهند و روز به فكر شب آنان باش . بايد بدانى كه چگونه سپاهى را بايد آرايش جنگى داد ، روز چگونه ستون‌ها را حركت داد و در راه‌پيمايى شبانه چه وضعى بايد برگزيد ، راه‌پيمايى در مناطق كوهستانى به چه صورت و در مناطق صاف و هموار چگونه انجام مىپذيرد ، در جلگه يا كوه چه آرايشى بايد انتخاب كرد ، چه محلى براى اردو بايد برگزيد ، قراولان را در چه محلى بايد گماشت تا شب و روز كشيك دهند ، حمله بر دشمن به چه صورت و چگونه از خاكريز بارو بايد بالا رفت ، چگونه از رودخانه يا جنگل افراد را بايد عبور داد ، در راه‌پيمايى به چه نحو مىتوان خود را از نظر سواره‌نظام حريف پنهان داشت ، در موقع مواجه شدن با تيراندازان و طلايه‌داران خصم چه آرايشى بايد بالبداهه به افراد داد تا بىدرنگ براى مقابله با مهاجمين آماده شوند و چون ستونى در حال حركت ، ناگهان با دشمن كه در كمين است ، مواجه شد ، چگونه بايد خود را آمادهء كارزار كرد و اگر از عقب يا جناحين حمله كردند چه بايد كرد . بايد از اسرار حريف آگاه شد و در پنهان داشتن اسرار خود سعى كرد . چرا مطلب را به دراز كشاندم ؟ آنچه كه برشمردم بارها شنيده‌اى و از فنون مختلف آگاهى و از هيچ‌يك از رموز نظامى بىبهره و ناآگاه نيستى . بر تو است كه در عمل آنچه را كه مناسب‌تر دانستى انتخاب كنى و به كار برى .\r\nحال اى فرزند من ، نكته‌اى را كه از همه مهم‌تر است برايت مىگويم . هنگامى كه پيش‌گويى غيب‌گويان مساعد نباشد ، فرمان جنگ صادر مكن و خود و سپاهت را عبث گرفتار پيش‌آمدهاى سوء مكن . بدان كه مردم نقشهء آتيهء خود را بر پايهء حدس و امارات مىسازند و نمىدانند راه مفيد و صحيح به درستى كدام است . تو در سير حوادث روزانه اين موضوع را خواهى دانست . چه بسيار از زمام‌داران باتدبير كه از راه غفلت خود و سپاهيان خود را بيهوده با اقوام ديگر به جنگ انداختند و هستى خود و بنياد مملكت خود را بر باد دادند . چه بسا قايدين كه كشور خود را به اوج كمال رساندند ، اما خود به عللى عاقبت در گوشه‌اى مهجور ماندند و متحمل بلاياى بىشمار شدند . چه بسا كسانى كه مىتوانستند دوستان و ياران بىشمارى براى خود گرد آورند ، اما سرانجام به خاطر آن‌كه خواستند آنان را به غلامى و بردگى كشانند محروم و مخذول شدند .\r\nبعضى ديگر از حدود قناعت تجاوز نمودند و خواستند بر همه‌كس چيره شوند و صاحب همه چيز شوند ، ولى از آنچه در بادى امر به‌دست آورده بودند نيز محروم شدند . بالاخره چه بسيار كسانى كه در حرص جمع طلا و ثروت نابود و ناتوان گرديدند . بدين‌قرار ، عقل و تدبير انسانى ، غالب اوقات بهترين راه را پيش پاى كسى نمىگذارد ، مگر در مورد كسانى كه پس از تدبير به تقدير و عاقبت امور توجه داشته‌اند . زيرا پروردگارانى كه حاكم مطلق به امورند بر همه چيز علم\r\n\r\n","description":"","footnote":"","page_name":" 41 ","page_number":59},
  {"content":"\r\n\r\nدارند ، بر گذشته واقف‌اند و حال و آتيه در نظرشان عيان است . و چون آدميان از درگاهشان استخاره كنند دستور خواهند داد كه چه بايد كرد و از چه بايد پرهيز كرد و چنان‌چه برخى از اوقات راه‌نمايى خود را از كسانى دريغ دارند جاى شگفتى نيست . چه اگر مشيتشان به امرى قرار نگرفت ، هيچ چيزى آنان را از اراده‌شان منصرف نخواهد كرد .\r\n\r\n","description":"","footnote":"","page_name":" 42 ","page_number":60},
  {"content":"\r\n\r\n\r\nكتاب دوم\r\n\r\n","description":"","footnote":"","page_name":" 43 ","page_number":61},
  {"content":"\r\n . \r\n","description":"","footnote":"","page_name":" 44 ","page_number":62},
  {"content":"\r\n\r\nكمبوجيه و كورش از يك‌ديگر جدا مىشوند . ملاقات سياكزار و كورش شمارهء سپاهيان دشمن و سياكزار . اطلاعاتى در باب سپاه دشمن . سپاه كمكى كه از پارس درخواست شد . گفتار كورش خطاب به سربازان . تمرين سپاهيان در انتظار فرارسيدن افراد دشمن . پاداش‌هايى كه نصيبشان شد .\r\nآماده ساختن خيمه‌ها . توصيهء كورش به سربازان كه پس از تمرين‌هاى بدنى به صرف غذا بپردازند . كورش سركردگان و سربازان و حتى خدام سپاه را به سفرهء خويش بار داد .\r\n\r\nفصل اول ملاقات كورش و سياكزار . تعليمات كورش به سربازان خود\r\nكمبوجيه و كورش در اين گفت‌وگو بودند كه به سرحد ايران رسيدند . در اين اثنا ، عقابى ديدند كه در سمت راست اردو نمايان شد و آنها را هدايت كرد . كورش و پدرش خدايان و قهرمانانى را كه پشتيبان و نگاه‌دار پارس هستند ستايش كرده پيروزى و توفيق خود را مسئلت نمودند و پا از سرحد ايران بيرون نهاده وارد سرزمين مجاور شدند . در ملك ماد نيز از خداوندان ماد استعانت جسته درخواست كردند كه آنان را يارى كنند و از آنان به خوبى پذيرايى نمايند . آن‌گاه پدر و پسر يك‌ديگر را در آغوش گرفته وداع گفتند . كمبوجيه راه ايران را پيش گرفت و كورش به سرزمين ماد نزد سياكزار رفت .\r\nبه محض اين‌كه كورش به سياكزار رسيد ، آن‌دو يك‌ديگر را در آغوش گرفتند . سياكزار از كورش شمارهء سپاهيانش را پرسيد . كورش جواب داد : سى هزار نفر از آنها سپاهيانى هستند كه سابق براين به‌عنوان چريك به اينجا آمده‌اند ولى بقيه كسانى هستند كه تاكنون از سرزمين خود خارج نشده‌اند . سياكزار پرسيد : آنان چند تن‌اند ؟ كورش جواب داد : اگر تعداد آنان را فاش كنم شايد خوش‌آيند تو نباشد ؛ اما بدان‌كه اشخاص متفرقه كه آمده‌اند با وجود تعداد كم همان كسانى هستند كه بر طوايف مختلف پارس فرمان‌دهى مىنمايند . اما بايد بدانيم كه تو به چند تن سپاهى\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nاحتياج دارى ؟ آيا بىجهت به خود هراس راه داده‌اى يا خير . آيا از دشمن خبرى هست ، وارد شده‌اند ؟ سياكزار جواب داد : بلى شمارهء آنان زياد است .\r\n- از كجا مىدانى ؟\r\n- كسانى كه از آن نواحى آمده‌اند جملگى كثرت آنان را تأييد مىكنند .\r\n- ما بايد جملگى با آنها به جنگ بپردازيم ؟\r\n- البته .\r\nكورش گفت : پس شمارهء قواى خود را بايد خوب بدانيم تا صفوف خود را به نحوى منظم بسازيم كه به پيروزى خود اطمينان حاصل كنيم . سياكزار گفت : متحدين ما يكى كرزوس پادشاه ليدى است كه ده هزار نفر سواره‌نظام و چهل هزار پياده و تيرانداز حاضر و آماده دارد . ديگرى آرتاباس ، پادشاه فريژى ، است كه گويند هميشه هشت هزار اسب و قريب چهل هزار پياده و نيزه‌انداز در اختيار دارد . علاوه‌براين ، آريبه پادشاه كاپادوسى شش هزار سوار و لااقل سى هزار پياده و تيرانداز دارد . ماراگدوس پادشاه اعراب ده هزار سواره و يك صد ارابهء جنگى و تعدادى فلاخن‌دار در اختيار ما خواهد گذاشت . وضع يونانيان آسيا به‌درستى معلوم نيست . اما يونانيانى كه در مجاورت فريژى نزديك هلسپونت « 1 » ساكن هستند قرار است در جلگهء كيستر « 2 » به افراد گابه ملحق شوند ؛ و تعداد آنها لااقل شش هزار سوار و بيست هزار پياده است . گويا كارىها ، سيليسىها ، و پافلاگونىها دعوت ما را اجابت نكرده‌اند . اما شاه بابل كه سلطان بقيهء سرزمين آسور است ، حدس مىزنم تا حدود بيست هزار سوار با دويست ارابهء جنگى در اختيار دارد .\r\nعلاوه‌براين ، تعداد كثيرى پياده نيز معمولا هروقت به سرزمين ما تجاوز مىكند با خود دارد .\r\nكورش جواب داد : « به اين حساب دشمن قريب شصت هزار سوار و بيست لشكر پياده و تيرانداز در اختيار دارد . حال حساب كنيم تو چند تن در اختيار خوددارى . »\r\nسياكزار جواب داد : ما ده هزار سواره‌نظام مادى در اختيار داريم و پياده‌نظام و تيرانداز ما جمعا در حدود شصت هزار خواهد شد . ارامنه كه در همسايگى ما هستند با چهار هزار سوار و بيست هزار پياده ما را كمك خواهند كرد . » كورش گفت : « بدين‌قرار تو در حدود دو ثلث سواره‌نظام دشمن ، و به زحمت نيمى از تعداد پياده‌نظام را در اختيار دارى . »\r\n- تو چند تن از ايرانىها را به كمك ما آورده‌اى ؟\r\n- راجع به تعدادى كه ما احتياج خواهيم داشت بعدا صحبت مىكنيم . حال بگو ببينم هريك از اين اقوام مختلف چگونه به جنگ مبادرت مىكنند .\r\n\r\n\r\n","description":"","footnote":"\r\n( 1 ) . داردانل فعلى .\r\n( 2 ) .  Caystre \r\n","page_name":" 46 ","page_number":64},
  {"content":"\r\n\r\n- تقريبا با همان روشى كه عموم جنگيان دارند . طرز كار تيراندازان و زوبين‌داران تقريبا شبيه به روش خودمان است .\r\nكورش جواب داد : « با اين نوع اسلحه انسان مجبور است از دور بجنگد . »\r\n- بلى همين‌طور است .\r\n- پس پيروزى متعلق به آن طرفى است كه تعداد جنگ‌جويانش زيادتر است ، چه لشكريان انبوه وقتى تيراندازى مىكنند خيلى بيشتر از افراد لشكريان قليل را مجروح مىكنند و حال آن‌كه سپاه كوچك‌تر افراد سپاه انبوه را كم‌تر زخمى و مقتول خواهد نمود .\r\n- در اين صورت چه عيب دارد رسولانى به پارس بفرستيم و اعلام داريم كه مدافعهء مادىها براى حفظ پارس لازم و ضرورى است و اگر در اين مبارزه شكست بخورند خطر بزرگى متوجه پارس خواهد شد . پس بكوشند تا بيش از پيش به ما يارى كنند و كمك برسانند .\r\n- ولى اگر همهء جنگيان پارس به كمك ما بشتابند باز از حيث شماره بر دشمن تفوق نداريم .\r\n- پس راه علاج چيست ؟\r\n- به نظر من بهتر است كه براى كليهء ايرانيان همان اسلحه‌اى را كه قبايل ما مجهز هستند تعبيه كنى ، يعنى زره بر تن و سپرى در دست چپ و قداره‌اى در دست راست . اگر سربازان را بدين سلاح مسلح كنى با حرارت و شوق بيشترى به مقابلهء با دشمن خواهند رفت و چون كارزار شروع شد دشمن پا به فرار خواهد گذاشت و ما در برابر آنان كه پاىدارى خواهند كرد قرار خواهيم گرفت و اگر گريختند آنها را به شما وامىگذاريم تا مجال پاىدارى نيابند .\r\nاين بود گفتار كورش . سياكزار به صدق گفتارش پى برد و دستور داد همان سلاحى را كه كورش پيش‌نهاد نموده بود فراهم كنند . و چون رؤساى قبايل با بقيهء سربازان ايرانى فرارسيدند ، اسلحه كاملا آماده بود .\r\nكورش واردين را گرد خود جمع‌آورى نموده گفت : « ياران من ، با ديدار شما كه به اين خوبى مسلح شده‌ايد و با دلى قوى به كمك ما شتافته‌ايد اطمينان دارم كه با دشمن دست‌وپنجه نرم خواهيد كرد . چون سلاح پارسىهايى كه همراه شما آمده‌اند براى پيكار از دوردست مفيد است ، مىترسم با كمى عدهء آنها نتوانيم بر دشمن چيره شويم . اما آنها سلح‌شوران قوىپنجه هستند ، فقط بايد سلاحشان با آنچه در دست داريد شبيه باشد . بر شماست كه آنان را تشجيع كنيد . زيرا كافى نيست كه فرمان‌ده سپاه دلير و شجاع باشد ، بلكه بايد زيردستانى كه در تحت امر او هستند نيز پاىدار و بىباك و دلير باشند . » جملهء حضار از اين سخنان كورش بانگ شادى و نشاط برآوردند و با خود مىانديشيدند كه در برابر حريف قوىپنجه بهتر و با عزمى راسخ‌تر به كارزار خواهند پرداخت .\r\nيكى از حضار بانگ برآورد و گفت : « شايد سخنان من شما را به حيرت آورد ولى من معتقدم\r\n\r\n","description":"","footnote":"","page_name":" 47 ","page_number":65},
  {"content":"\r\n\r\nو به كورش توصيه مىكنم هنگامى كه سربازان ما سلاح خود را در دست گرفتند براى ما سخن بگويد . من بنابر تجربه‌اى كه دارم مىدانم سخنان آن‌كس كه بنا به اراده و ميل خود مىتواند مفيد يا زيان‌آور باشد ، وقتى مؤثر است كه روح شنوندگانى را كه به دو گوش مىدهند تكان دهد . همين اثر در هداياى آنان مشهود است . چه بسا كه هداياى حقير و ناچيزى به مراتب مؤثر و مفيدتر است از آنچه ديگران ، و لو اين‌كه ارزش بيشترى داشته باشد ، تسليم نموده‌اند . حال اگر پارسىها را كورش ترغيب و تحريك كند خيلى بيشتر راضى خواهند شد تا اين‌كه ما وسايل تهييج و تشويق آنان را فراهم سازيم . آنان كه از طرف پادشاه و سركردهء خود به مقام فرمان‌دهى دسته‌ها برگزيده شده‌اند ، خيلى بهتر فداكارى و رشادت به خرج خواهند داد تا اين‌كه ما به آنها ترفيع بدهيم . البته ما نبايد از تهييج و تشويق آنان فروگذار كنيم ، بلكه بايد در هر مورد بكوشيم تا دل اين رادمردان را منقلب كنيم و برماست كه در تهييج آنان بكوشيم تا راسخ‌تر و شجاع‌تر شوند . »\r\nسپس كورش فرمان داد تا سلاح‌ها را بر زمين نهادند و تمام سربازان پارسى را مخاطب ساخته گفت : « اى سربازان پارسى ، شما در سرزمينى رشد و پرورش يافته‌ايد كه ما خودمان حيات يافته‌ايم . شما صاحب بدن‌هايى چابك و قوى هستيد و در شجاعت دست كمى از ما نداريد . اما در حال حاضر با ما همسان نيستيد . امروز من ، به يارى خداوند ، آنچه براى شما ضرورى است فراهم خواهم كرد . بر شماست كه با همان سلاحى كه ما در دست داريم خود را مجهز نموده ، در همان مخاطراتى كه ما خود را مواجه مىبينيم مشاركت كنيد تا چنان‌چه در نتيجهء همكارى به درك پيروزى و افتخاراتى نايل آمديم ، همه در آن سهيم و شريك باشيم .\r\nتاكنون سلاح ما جز تيروكمان چيز ديگرى نبوده و چنان‌چه مهارت شما كم‌تر از ماست جاى شگفتى نيست ، زيرا كم‌تر از ما تمرين كرده‌ايد . اما وقتى سلاح جديد در دست گرفتيد ، ديگر ما مزيتى بر شما نخواهيم داشت . پس هريك از شما زرهى مطابق سليقهء خويش برداريد ، سپس سپرى در دست چپ و قداره‌اى در دست راست خود بگيريد تا با آن دمار از دشمنان درآوريم .\r\nپس اختلاف ما با يك‌ديگر فقط در رشادت و دليرى است و بر شماست كه در اين خصال از ما عقب نمانيد . مگر شوق و ارادهء پيروزى ، كه بهترين خصلت مردان نيك و برگزيده و موجد شرافت و افتخار آدميان است ، در نهاد هريك از ما نيست ؟ مگر ميل به پيروزى ، كه فاتحان را از جمع مزايايى كه مغلوبان داشتند برخوردار و بهره‌مند مىسازد در قلوب ما نقش نبسته است ؟\r\nشما كه سخنان مرا شنيديد و برق سلاح چشمانتان را خيره و قلوبتان را بىتاب كرده برويد هر يك آنچه ضرورى است به دست بگيريد و در صفوف فرمان‌ده خود ثبت‌نام كنيد . تا با ما هم‌پايه باشيد . ولى هركس كه مايل است مثل سابق در سلاح اجيران و بردگان باقى بماند اسلحهء قديمى خود را در دست نگه دارد . »\r\n\r\n","description":"","footnote":"","page_name":" 48 ","page_number":66},
  {"content":"\r\n\r\nاين بود گفتار كورش . پارسىها پس از شنيدن اين سخنان معتقد شدند كه براى به دست آوردن مزايا بايد بكوشند . بنابراين جملگى داوطلبانه اسلحه به دست گرفته آمادهء نبرد شدند .\r\nولى با وجود اخبار متعدد ، اثرى از دشمن ظاهر نشد . كورش سپاهيانى را كه همراهش بودند به مشق و تمرينات پىدرپى وادار مىكرد تا اين‌كه آمادهء كارزار شوند ؛ افراد را به فنون نظامى آشنا مىساخت و روحشان را براى مقابله با پيش‌آمدهاى جنگى تقويت مىكرد . علاوه‌براين ، به سياكزار گفت كه براى سربازان خدمهء كافى آماده‌سازد تا آنچه احتياج دارند مهيا سازند و چون بدين‌قرار نيازمندىهايشان رفع شد ، تمام هم خود را مصروف به كارهاى جنگى كردند چه بهترين وسيله براى نيل به مقصود و كسب پيروزى قطعى همانا قطع توجه از كليهء امور و حوايج و اهتمام محض و مداوم به مأموريت جنگى است . بدين‌منظور تيروكمان را كه اسلحهء ديرين آنان بود يك‌سره رها نمودند و به تمرين‌هاى پىدرپى با شمشير و سپر و زره پرداختند . علاوه‌بر اين ، به سربازان مىآموخت كه يا بايد مستقيما و به شدت به قلب دشمن بتازند و فايق آيند يا معتقد شوند كه دخالتشان در كمك به متحدين عبث و بيهوده است . ولى چون عموم سربازان پارسى خود را نسبت به كسانى كه آنان را به ميدان فرستاده بودند مديون و حق‌گزار مىدانستند ، چنين تصورى بعيد به نظر مىرسيد .\r\nو چون پى برده بود كه جنگ‌جويان به ورزش‌ها و تمرينات جنگى كه ارزش آنان را بالا ببرد علاقه‌مند هستند ، لذا به انواع تمرينات و مسابقات كه سربازان را چابك و دلير مىسازد پرداخت . به سربازان ساده توجه مىنمود كه اطاعت از ما فوق و تحمل و بردبارى و جسارت و انضباط را شعار خود سازند ، آنها را با رموز فنى سربازى آشنا مىكرد و نگه‌دارى و مراقبت از سلاح و آمادگى و پختگى را سفارش مىنمود . به سرجوخه‌ها فرمان مىداد كه خود را به مانند سربازان آماده و چابك نمايند و پنج نفرى را كه تحت امر خويش دارند ، بيازمايند ، به سردسته‌هاى ده‌نفرى نظم و انضباط و به سردسته‌هاى بيست‌نفرى و بالاخره به سردسته‌هاى صدنفرى توصيه مىكرد كه از فنون و رموز كار خود آگاهى تمام حاصل كنند . بالاخره ، سركردگان و رؤسا را به مأموريت خطيرشان آگاه ساخت . مقرر داشت كه پيوسته مراقب حال خود و زيردستان خويش باشند و همان رفتارى كه زيردستان بايد نسبت به آنان معمول دارند ، خود نسبت به ما فوق رعايت كنند .\r\nبراى پاداش به رؤساى رسد « 1 » وعده داد كه اگر از عهدهء انجام وظايف محوله به خوبى برآيند به سمت سركردهء دسته « 2 » مفتخر خواهند شد . به گروهبانان « 3 » وعده داد كه اگر گروهان خود را به\r\n\r\n\r\n","description":"","footnote":"\r\n( 1 ) .  Taxiarque \r\n( 2 ) .  Chiliarque \r\n( 3 ) .  Lochages \r\n","page_name":" 49 ","page_number":67},
  {"content":"\r\n\r\nنحو پسنديده و ممتازى اداره كنند به سمت سركردهء رسد ارتقا خواهند يافت . براى سرجوخه‌هاى ده‌نفرى « 1 » مقرر داشت كه اگر جوخه‌هايشان لياقت داشته باشند به گروهبانى خواهند رسيد . به سرجوخه‌هاى پنج نفرى « 2 » وعدهء ارتقا به سمت سرجوخهء ده‌نفرى داد . بالاخره ، به سربازان ساده وعدهء ارتقا به سمت سرجوخهء پنج‌نفرى داد . به اين قرار اطاعت و تبعيت عموم افراد را نسبت به رؤسايشان مسلم ساخت . بالاخره به سركردگان بزرگ نيز وعدهء ارتقا و پاداش‌هاى بزرگ داد .\r\nبه جوخه‌ها و رسدها و گردان‌ها نيز وعده داد در صورتى كه وظايف محولهء خود را به‌جا آورند و از خود نظم و انضباط نشان دهند پاداش‌هاى خوب دريافت خواهند داشت .\r\nعلاوه‌براين ، دستور داد تا چادر و خيمه‌گاه به تعداد گروهان‌هاى خود تهيه و آماده سازند تا عموم سربازان به دسته‌هاى صدنفرى در زير خيمه‌ها محفوظ و راحت باشند . زندگانى در زير چادر را مخصوصا بدين‌لحاظ كه عموما يك نوع غذا صرف مىنمايند و با هم در معاشرت مدام به‌سر مىبرند ضرورى و مفيد مىدانست . چه در اين صورت جاى گله و شكايتى نبود و در برابر دشمن يك‌سان مىماندند ، علاوه‌براين ، با وضع يك‌ديگر آشنا شده به معاشرت و دوستى يك‌ديگر پى مىبردند . و چون به حال يك‌ديگر معرفت داشتند ، در برابر هم خود را متعهد و ملزم مىدانستند ؛ و حال آن‌كه اگر هم‌ديگر را نشناسند بيشتر احتمال مسامحه مىرود . گذشته از اين ، گردان‌ها ، و هم‌چنين گروهان‌ها ، بهتر شناخته مىشدند . در واقع هر دسته در تحت نظر سردسته و هر رسد در تحت امر رسدبان و جوخه‌ها در تحت امر سرجوخه قرار داشتند . در نظر او ، اين معرفت فرمان‌دهان از جزئيات حال افراد بسيار مفيد بود و چنان‌چه عدم‌انتظامى حاصل مىشد ، فورا درصدد رفع آن برمىآمدند . درست مانند قطعات منفك و مجزاى سنگى يا داربست چوبى كه هرچه قطعات آن معين‌تر و منظم‌تر باشند قطعه‌هاى داربست بهتر به هم وصل مىشود و محكم‌تر مىگردد .\r\nو باز مزيت ديگرى در هم‌غذا نمودن افراد و دسته‌ها حاصل مىشد ، چه در اين حال كم‌تر يك‌ديگر را ترك مىكردند . درواقع ، حتى حيوانات چون مدتى با هم در يك محل علوفه بخورند مأنوس مىشوند و خو مىگيرند . بالاخره ، كورش سعى داشت كه افراد وقتى از عرق خيس مىشدند به غذاخورى بروند . وى آنان را به شكارگاه‌ها مىبرد يا به عملياتى وادار مىكرد تا در نتيجهء حركت بسيار عرق بريزند و اين امر را بهترين وسيله مىدانست كه سربازان با اشتهاى وافر غذا بخورند و بهتر مجهز و آماده شوند و به كار بپردازند . مىگفت كار بهترين وسيلهء اجتماعى شدن است و به همان قرار كه اسبانى كه با هم كار مىكنند با يك‌ديگر خو مىگيرند و ملايم و\r\n\r\n\r\n","description":"","footnote":"\r\n( 1 ) .  Decadarque \r\n( 2 ) .  Pempadarque \r\n","page_name":" 50 ","page_number":68},
  {"content":"\r\n\r\nمعتاد مىشوند ، افراد نيز در نتيجهء كار مشترك با هم متحد و صميمى مىشوند و سربازان هنگامى در برابر دشمن ، متحد و با قوت دل آمادهء كارزار مىشوند كه به وضع و آمادگى و تمرين‌هاى خويش معرفت داشته متكى به نفس خود و قدرت خويش باشند .\r\nكورش براى خود خيمه‌اى وسيع آماده كرده با كسانى كه به سفرهء خويش دعوت مىكرد غذا مىخورد . در واقع اغلب رؤساى دسته‌ها را كه مىدانست صاحب رشادت و استعداد هستند به غذا دعوت مىكرد . هم‌چنين رؤساى رسد ، جوخه‌ها و حتى سربازان ساده را نيز به سفرهء خويش فرامىخواند . اتفاق مىافتاد كه يك گردان ، يك رسد يا جوخه را نيز دعوت مىنمود . در سر سفره همان غذايى را كه خود مىخورد به تساوى بين عموم حضار ، از سرباز تا فرمان‌ده ، توزيع مىكردند و سفارش مىكرد كه خادمان سپاه نيز با هم مساوى باشند . مىگفت بايد با عموم افراد و حتى خادمان با مساوات و با مراعات عدل و نصفت رفتار شود و بين آنها تبعيض قايل نمىشد . معتقد بود كه در سايهء يك‌چنين تربيتى است كه افراد وفادار مىمانند و در جنگ و ميدان كارزار مطيع و فرمان‌بردار و فعال مىشوند و با احتياط و پختگى وظيفهء جنگى خويش را انجام مىدهند و با سرعت و صميميت و نظم و چالاكى كه بهترين و برازنده‌ترين فضايل يك سرباز در ميدان جنگ است ، تكاليف مقرره را به پايان مىرسانند .\r\nنسبت به خادمان اردو نيز توجه خاصى مبذول مىداشت و معتقد بود بايد به نحوى آنان را بار آورند كه از اجراى هيچ كارى امتناع نكنند ، بلكه فرامين ما فوق را بانهايت چالاكى و صحت انجام دهند .\r\n\r\n","description":"","footnote":"","page_name":" 51 ","page_number":69},
  {"content":"\r\n\r\nمذاكرات كورش در سر سفرهء طعام . گفتار هيستاسپ و يك سركردهء ديگر .\r\nتفكرات كورش . ملامت‌هاى آگلائيتاداس . صحبت‌هاى يكى از نقالان .\r\nپيش‌نهادهاى كريزانتاس . جواب كورش . عقايد كورش راجع به سربازان گمراه يا كاهل . تاريخچهء سامبولاس .\r\n\r\nفصل دوم گفتار هيستاسپ ، اگلائى تاداس و كريزانتاس . تاريخچهء سامبولاس\r\nكورش پيوسته سعى داشت كه در سر سفره ، در چادر و اردوگاه ، مباحث و گفت‌وگوهاى مفيد به عمل آيد تا حضار به درك مطالب نيك و سودمند ترغيب شوند . روزى اين سؤال را مطرح كرد :\r\n« ياران من ، آيا به اين نقيصه پى برده‌ايد كه در سرزمين ما عده‌اى از افراد هستند كه به مانند ما تعليم و تربيت نيافته و از بعضى مزايا محروم مانده‌اند ؟ و آيا معتقديد كه آن عده در جمع ما يا در روز كارزار همان ارزش را دارا هستند كه ما داريم ؟ » هيستاسپ « 1 » جواب داد : « من از رفتار اين دسته در برابر دشمن اطلاعى ندارم ولى در زندگانى و در مجامع برازندگى ندارند و معاشرتشان سهل و آسان نيست . مثلا چند روز قبل سياكزار براى هر دسته مقدارى گوشت فرستاد و هريك از ما سه قطعه و حتى بيشتر سهم داشتيم . آشپز از من شروع كرد و اولين قطعه را به من واگذار نمود و چون دوباره خواست از من شروع كند . گفتم از آخرين نفر آغاز كند و در جهت عكس اولى به حضار تعارف كند . ناگاه يكى از سربازان كه در اواسط صف نشسته بود بانگ برآورد : « اينجا واقعا تساوى مراعات نمىشود ، زيرا هيچ‌گاه كسى از ما كه در وسط نشسته‌ايم شروع به پخش جيره نمىكند » . من چون اين بىانصافى را ديدم او را نزد خود فراخواندم . مرد فرمانم را بىچون‌وچرا اجابت كرد و نزد من آمد و نشست و چون نوبت به ما كه آخرين نفر در صف بوديم رسيد قطعهء بسيار كوچكى باقى مانده بود . مرد به‌هم برآمد و زمزمه‌كنان گفت : « چه بدبختى آوردم كه فرمانت را گوش دادم و نزد تو آمدم . » من جواب دادم : « غصه نخور ، حالا دورهء سيّم را از ما شروع\r\n\r\n\r\n","description":"","footnote":"\r\n( 1 ) .  Hystaspe \r\n","page_name":" 52 ","page_number":70},
  {"content":"\r\n\r\nمىكنند و تو در سر صف هستى و بزرگ‌ترين قطعهء گوشت نصيب تو خواهد شد . » در همين وقت سيّمين دور كه آخرين دور بود شروع شد و بعد از من قطعهء بزرگى برگرفت . اما به محض اين كه نفر بعدى او قطعه‌اى به دست گرفت و آن را بزرگ‌تر از آن خويش تشخيص داد ، قطعهء خود را در ظرف گذاشت تا قطعهء بزرگ‌ترى بردارد . آشپز به هواى اين‌كه او سهمى نمىخواهد ، گذشت .\r\nولى آن مرد به اندازه‌اى برآشفت كه غذايى را كه در نزدش بود به زمين ريخت . سرجوخه‌اى كه نزد او بود از اين واقعه به خنده افتاد . من شروع به سرفه كردم ، زيرا نمىتوانستم از خنده خوددارى كنم . اين است اى كورش ، تربيت و طرز رفتار رفقاى ما در مجامع . »\r\nحضار از شنيدن اين سرگذشت بسيار خنديدند و يكى از سركردگان گفت : « معلوم مىشود هم‌قطار من سروكارش با مرد خشن ناراحتى افتاده است . پس از اين‌كه به ما دستور دادى كه چگونه بايد افراد را تربيت كرد من هم مانند ساير سركردگان يك رسد را براى خود انتخاب كردم و در تعليم و تربيت آنان كوشيدم . يعنى يك سرجوخه برگزيدم و يكى از جوانان را به وى سپردم و چند نفر ديگر از همان رديف زير دستش قرار دادم و چون فرصت مناسب فرارسيد مقابل سرجوخه ايستادم و امر به حركت دادم . جوانى كه انتخاب كرده بودم از سرجوخه پيش افتاد و با قدم محكم شروع كرد به راه رفتن . من او را فراخواندم و گفتم چه مىكنى ؟ جواب داد به دستور تو پيش مىروم . من گفتم : به تو يك نفر چنين دستورى ندادم بلكه همهء افراد بايد حركت كنند .\r\nجوان چون اين بشنيد روى به ساير افراد جوخه كرد و گفت : مگر نشنيديد كه بايد همه با هم حركت كنيم و پيش برويم . به محض شنيدن اين سخن جملگى به حركت آمدند و از مقابل سرجوخه حركت كردند . سرجوخه آنان را فراخواند . ولى جوانان به هم برآمدند و گفتند : به فرمان چه‌كس بايد رفتار كرد . يكى دستور پيش‌روى مىدهد ، ديگرى فرمان توقف . من وارد معركه شدم و گفتم بايد از آن‌كس كه پيشاپيش شماست سرمشق بگيريد و دنبالش برويد . در همين اثنا شخصى كه عازم پارس بود نزد من آمد و درخواست كرد نامه‌اى را كه به يكى از رفقا مىبايستى بنويسم به او بدهم كه با خود ببرد . من از سرجوخه كه مىدانست آن نامه را كجا گذارده‌ام تمنا كردم به محل برود و آن نامه را بياورد . سرجوخه دويد . جوان در تعاقب سرجوخه شروع به دويدن كرد . نفر سيّمى با شمشير و سپر خود در پى او دويد ، تا چشم باز كردم همهء افراد جوخه در تعاقب سرجوخهء خود قدم به دويدن گذاردند و كمى بعد جملگى با نامه مراجعت كردند و به اين ترتيب افراد اين جوخه فرمان‌بردار تو شدند . »\r\nجملهء حضار از شنيدن اين سرگذشت و نامه‌اى كه با اين تفصيل آورده شد خنديدند . ولى كورش به ميان آمد و گفت : « عجب مردان مطيع و بانظمى در اردوى خود جمع كرده‌ايم ، يكى با قطعه گوشتى مسرور مىشود و دسته‌اى ندانسته و نفهميده به دنبال آوردن نامه‌اى مىروند . من\r\n\r\n","description":"","footnote":"","page_name":" 53 ","page_number":71},
  {"content":"\r\n\r\nمعتقدم كه نمىتوان بهتر از اين گروهى جمع‌آورى نمود . » كورش خنده‌اى كرد و با اين عبارت سربازان خويش را ستود .\r\nدر همان چادر شخصى بود به نام آگلائىتاداس « 1 » . اين شخص صاحب خلقى سخت و پرخاش‌جو بود و عقيدهء خود را بدين‌عبارات بيان كرد : « آيا كورش تو واقعا معتقدى كه اين اشخاص حقيقت را گفته‌اند ؟ » كورش گفت : « چه نفعى در دروغ گفتن دارند ؟ » جواب داد : « براى اين كه بخندند و بخندانند و خودستايى كنند . » كورش جواب داد : « خودستايى نيست ، زيرا به عقيدهء من لاف و گزاف آن‌كس مىگويد كه مدعى ثروتى بيش از آنچه دارد باشد ، يا از رشادتى ما فوق آنچه دارد دم زند و اين كار را بدين‌نيت انجام دهد كه نفعى عايدش شود ؛ ولى كسى كه دوستانش را بخنداند و مايهء شعف و مسرت ديگران باشد ، بايد او را مردى خوش‌قريحه و شوخ دانست ، نه خودپسند و گزافه‌گو . »\r\nكورش اشخاصى را كه مايهء سرور و بهجت هم‌رديفان خويش‌اند بدين‌قرار توصيف مىكرد .\r\nاما سردسته‌اى كه سرگذشت جوخه را نقل كرده بود به ميان آمد و اظهار داشت : « اى آگلائيتاداس ، اگر ما بمانند كسانى كه مخصوصا گفتارى آغاز مىكنند تا اشك ديگران را سرازير كنند ، با نقل حكاياتى مايهء حزن و اندوه تو مىشديم ، ما را مذمت نمىنمودى ؛ حال كه ما خواسته‌ايم با نقل داستان‌هايى شوق و شعفى در بين جمع به وجود آوريم و بدون اينكه به كسى آزارى برسانيم همه را بخندانيم ما را ملامت مىنمايى ؟ » آگلائيتاداس جواب داد : « آرى ، چون به حق شما را مستوجب اين ملامت مىدانم . زيرا ، چه بسا گريانيدن كسانى كه مورد مهر و محبت شخصىاند بهتر است تا سرگرم كردن و خنداندن آنان . اگر قدرى فكر كنى خود به اين حقيقت معترف خواهى شد و اقرار مىكنى كه من راست مىگويم . در واقع از راه گرياندن است كه پدران ادب و عقل را به فرزندان خود مىآموزند و معلمين علم و فراست را به شاگردان خويش ياد مىدهند . به همين قرار ، قوانين ، افراد را به انضباط و عدالت متوجه نمىكنند مگر از راه گريستن ؛ و حال آن‌كه كسانى كه وقت خود را صرف خنداندن اشخاص كنند آيا در راه تربيت نفس يا بدن آنان منشأ خير شده‌اند ؟\r\nچگونه ممكن است كه از اين راه بتوان مردم را به ادارهء خانه يا مملكت خود هدايت و ارشاد كرد ؟ »\r\nهيستاسپ جواب داد : « اى آگلائيتاداس ، چه خوب است كه تو اين گنج گران‌بها را با دشمنان ما تقسيم كنى و سرشك حسرت را به رخسارشان جارى سازى . توقع ما از تو اين است كه با دوستان خود از آنچه مايهء مسرت و خنديدن است سخن بگويى . مىدانم كه از اين مايه در اختيار خويش دارى زيرا آن را در نزد دوستان و ياران خود به ندرت مصرف مىكنى و هركسى با تو هم‌نشين شود فيضى از آن نمىبرد . » وى گفت : « آيا متوقع هستيد كه من شما را بخندانم و مايهء\r\n\r\n\r\n","description":"","footnote":"\r\n( 1 ) .  Aglaitadas \r\n","page_name":" 54 ","page_number":72},
  {"content":"\r\n\r\nمسرت و شادى شما باشم ؟ » سردسته جواب داد : « نه چنين انتظارى از تو نداريم ؛ زيرا در تماس با تو ممكن است آتش از تو برخيزد ، اما ديده نشده است كه احدى تبسمى بر لب تو آورد . »\r\nاز اين بيان ، جملهء حضار به قهقهه خنديدند و حتى خود آگلائيتاداس تبسمى بر لبانش ظاهر شد . كورش كه نزديك دسته‌اى نشسته بود كه غرق سرور بودند گفت : « اى سردسته ، تو جدىترين مردان گروه ما را از اين توصيه به خنديدن بدراه و منحرف مىسازى ، به خصوص كه او با خنده مخالف است . »\r\nچون مطلب به اينجا رسيد كريزانتاس گفت : « كورش ، به عقيدهء من جملهء كسانى كه در اين جمع حضور دارند ، برخى داراى صفاتى نيك و بعضى صاحب روشى نكوهيده‌اند . ولى اگر ما در نبردى كه در پيش داريم فايق و پيروزمند شويم ، همه خود را در پيروزى سهيم و شريك مىدانند . به اين جهت است كه به عقيدهء من مذموم‌ترين روش و طريقه آن است كه نيك و بد را با يك چشم بينند و با يك ميزان بسنجند . » كورش جواب داد : « بهتر است كه اين سؤال را در حضور عموم سربازان در اردوگاه مطرح كنيم و از آنها بپرسيم آيا سزاوار مىدانند كه در صورت پيروزى براى عموم سهمى مشابه قايل شويم يا اين‌كه پس از آزمايش‌ها به هركسى آنچه درخور اوست داده شود . » كريزانتاس بانگ برآورد كه چرا مطلب را در غير اين محفل مطرح سازيم چرا نگوييم كه تو چنين خواهى كرد ، مگر تو جوايز و مسابقاتى براى تشخيص صلاحيت افراد معين ننموده‌اى ؟ » كورش جواب داد : « موضوع يكى نيست . چه سربازان مىگويند آنچه از جنگ حاصل شود ثمرهء فعاليت دسته‌جمعى است و حال آن‌كه فرمان‌دهى سپاه از راه وراثت حق من است و وديعه‌اى است كه از اجداد من به من رسيده است . و بدين‌سبب آنچه را من مقرر دارم عين عدالت مىدانند . » كريزانتاس گفت : « اگر جميع افراد در نقطه‌اى گرد هم آيند تا دربارهء اين مطلب رأى بدهند ، تصور مىكنى همه معتقدند كه نبايد براى عموم سهمى مساوى قايل شد بلكه بايد رشيدترين افراد را از افتخار بيشترى بهره‌مند ساخت و به او پاداش بيشترى داد . » كورش جواب داد : « به عقيدهء من ، نتيجه جز اين نيست ؛ بخصوص كه شما جملگى به آن معترفيد كه اين‌چنين بايد باشد و ننگى بالاتر از اين نيست كه نخواهند به آن كسى كه بهتر از عهدهء انجام تكاليف خود برآمده پاداش بهترى بدهند . من معتقدم كه حتى رذل‌ترين افراد بر اين باور است كه هركه شايستگى بيشترى ابراز داشته است بايد پاداش بهترى دريافت دارد و مردان شجاع و رشيد سهم بيشترى در افتخار و سرافرازى داشته باشند . »\r\nكورش معتقد بود كه اين موضوع به خصوص در برابر سران قبايل بايد مطرح شود تا مورد توجه خاص آنان قرار گيرد ، و حس رشادت و فداكارى آنان برانگيخته شود ، و بدانند كه هرچه دل‌آورى بيشتر از خود نشان دهند پاداش بهترى دريافت خواهند داشت و در ميان اقران\r\n\r\n","description":"","footnote":"","page_name":" 55 ","page_number":73},
  {"content":"\r\n\r\nسربلندترند . و اين تدبيرى بس نيكو است تا سران قبايل بدانند و مطمئن باشند پاداش آنان با افراد و سربازان معمولى برابر نيست . پس ، مقرر شد جملهء كسانى كه در زير آن چادر در اين بحث شركت داشتند مطلب را با رفقا و هم‌قطاران خويش در ميان گذارند تا عموم مردان دلير به آن وقوف يابند و از آن حمايت كنند . يكى از سردسته‌ها گفت : « من اطمينان دارم يك نفر بدون چون و چرا فتوا خواهد داد كه پاداش نبايد كوركورانه به تساوى بين شركت‌كنندگان توزيع و تقسيم شود ، بلكه سهم هركس بايد به فراخور لياقت و رشادتش داده شود . » پرسيدند اين شخص كيست ؟\r\nگفت : « يكى از هم‌قطاران من است و معتقد است كه بايد بكوشد تا در پاداش از همهء رقيبان سهمى برتر داشته باشد . »\r\n- آيا در برابر كار بيشتر يا خير ؟\r\n- خير ، نسبت به كاركردن چندان رغبتى ندارد و معتقد است كارهاى دشوار و پر دردسر را بايد ديگران انجام دهند .\r\nكورش پس از اين گفت‌وشنود بانگ برآورد : « اى دوستان ، سپاهى كه مىخواهد پيروز شود بايد از اين قبيل افراد به كلى پاك و منزه باشد . زيرا سربازان معمولا از آن راهى تبعيت مىكنند كه نشانشان دهند و هدايتشان نمايند . راه‌نمايان نيك آنها را به سوى نيكى و خير و مربيان كوته‌نظر و جاهل به سوى فساد و رذالت مىبرند . اما راه‌نمايان جاهل و بدخواه داوطلبان بيشترى در پشت‌سر خود دارند تا طالبان خير و نيكى ، زيرا فساد كه همه‌جا و به سهولت در ميان لذايذ و خوش‌گذرانىها رخنه مىكند ، با وسوسه ، اراده و اشتهاى نفسانى را به خود مجذوب مىسازد .\r\nحال آن‌كه فضيلت و تقوا ، كه در قلل شامخهء اعتلا و بلندى جاى دارند ، به سهولت دل‌هاى سست را به سوى خود جلب نمىكند ؛ به خصوص كه مدعيان با وسوسه‌هاى خود راه‌هاى سهل و پرنشاط را نشان مىدهند كه ورود به آنها به سهولت ميسر مىشود . بدين‌جهت من سربازانى را كه منحصرا به تن‌پرورى و كاهلى متصف‌اند به زنبوران طلايى تشبيه مىكنم كه عيبشان اين است كه مزاحم ياران و مايهء خرج و دردسر همسران خويش‌اند . در صورتى كه كسانى كه در موقع ابراز فعاليت و لياقت از در بىهمتى و بىغيرتى درآيند ، مايهء نكبت و فساد و سرمشق دنائت و ادبارند . چه اين اشخاص انسان را به كژى و بدى سوق مىدهند و غالبا همين كژى بر تقوا و درستى غلبه مىيابد . پس برماست كه اين قبيل افراد را به كلى از حدود اردوى خود دور كنيم و ديگران را از معاشرت و اختلاط با آنان برحذر داريم . در اين باب بدانيد كه اگر صفوف خود را از افراد كشور ما نظم بخشيد ، حتما كار نيكى انجام خواهيد داد و مقتضىالمرام خواهيد شد . شما اگر به اسبى نياز داشته باشيد ، اسبى را انتخاب مىكنيد كه خوب باشد و هرگز نمىپرسيد آن اسب مال كدام كشور است . به همين قرار در انتخاب مردان ، كسانى مورد توجه قرار مىگيرند كه\r\n\r\n","description":"","footnote":"","page_name":" 56 ","page_number":74},
  {"content":"\r\n\r\nگروه را تقويت بخشند و بر شرافت شما بيفزايند . و هم‌چنين اگر بخواهند ارابه‌اى راهوار باشد و به مقصد برسد بايد از بستن اسبان كندرو و نامساوى بدان بپرهيزند . به همين ترتيب ، اگر بخواهند خانه‌اى خوب اداره شود بايد از به‌كار گرفتن خدمت‌گزاران ناشايسته خوددارى كنند زيرا بنيان خانه از نداشتن خادم ديرتر متزلزل و پريشان مىشود تا از خدمت‌گزاران بد و نامرتب .\r\nياران من ، بدانيد كه پس از طرد منافقان و فاسدان ، كار ما به پايان نمىرسد ، زيرا كافى نيست كه افراد پست و رذل را از اردوى خود دور كنيم ، بلكه بايد مراقب اين باشيم كه بقيهء افراد از سرايت رذالت و دنائت مصون و محفوظ بمانند . و چنان‌چه در راه فساد تمايلى نشان دهند اصلاح شوند ، زيرا مردان مردد وقتى مىبينند كه فساد مايهء خوارى و سرافكندگى است به شرافت و تقوا بيشتر پابند و مقيد خواهند بود . » اين بود نمونه‌اى از سفارش‌هاى كورش به سردسته‌ها كه مورد قبول و ستايش جملگى قرار گرفت .\r\nكورش پس از اين بيانات خواست باز ياران خود را با سخنان نشاطآور خرسند و مسرور گرداند . نظرى بر اطراف خود انداخت و ديد سردسته‌اى مرد بسيار زشت و ژوليده‌اى با خود آورده و بر مسند نشانده است . كورش او را به اسم خواند و گفت : « آيا چون اين جوان زيباست او را مانند يونانيان پيوسته با خود همه‌جا مىبرى ؟ » مرد جواب داد : « من دلم خوش است كه به روى او نگاه كنم و با او صحبت كنم . » حضار از شنيدن اين جواب جمله روى خود را به سوى متكلم و رفيقش متوجه كردند و چون زشتى زنندهء آن مرد را ديدند يك‌باره به قهقهه خنديدند .\r\nيكى از ميان آن جمع فرياد برآورد : « اين زشت‌رو چه كرده است كه اين‌قدر به آن علاقه‌مند شده‌اى ؟ » جواب داد : « داستانش را حالا نقل خواهم كرد . من خاطر اين مرد را به اين جهت عزيز مىدارم كه هروقت ، چه روز و چه شب ، او را نزد خودم خوانده‌ام ، بدون هيچ عذر و بهانه‌اى ، نه با قدم‌هاى آرام ، بلكه شتابان به سوى من آمده است . هر فرمانى به او داده‌ام ، فورا آن را انجام داده است . همهء افراد دستهء ده‌نفرى به او تأسى كرده‌اند و مانند او در كار خود چالاك شده‌اند . » يكى از آن ميان سؤال كرد : « اگر اين زشت‌رو داراى چنين فضيلتى است پس چرا او را نمىبوسى ؟ » مرد زشت به شنيدن اين سخن جواب داد : « نه ، ارباب من كار دشوار نمىپسندد . اگر روى مرا ببوسد ، از ساير تمرين‌هاى دشوار نظامى باز مىماند . »\r\n\r\n","description":"","footnote":"","page_name":" 57 ","page_number":75},
  {"content":"\r\n\r\nكورش براى مطرح كردن پاداش مساوى ، عموم سربازان را مجتمع ساخت .\r\nگفتار كورش و كريزانتاس و فرولاس . قرار بر اين شد كه پاداش هركسى به تناسب كار و رشادتش باشد . شرح يك نبرد عجيب . كورش تنى چند از سربازان را به سفرهء خود دعوت كرد . تمرين‌هاى نظامى . كورش يك گروهان كامل را بر سر سفره‌اش پذيرايى كرد .\r\n\r\nفصل سوم گفتار كورش و كريزانتاس و فرولاس دربارهء پاداش سربازان . شرح يك نبرد عجيب . تمرين‌هاى نظامى\r\nاين بود نمونه‌اى از گفت‌وگو و اعمالى كه گاهى جدى و زمانى توأم با مزاح و مطايبه در خيمه‌گاه كورش گفته و انجام مىشد . تا اين كه دور سيّم شراب فرارسيد و پس از اداى شكر نعمت به درگاه خدايان از خيمه‌گاه خارج و آمادهء استراحت شدند . كورش ، فرداى آن‌شب ، عموم سربازان را فرا خواند و آنها را مخاطب ساخته گفت : « دوستان من ، رفته‌رفته نبرد نزديك مىشود . ثمرهء پيروزى ما در اين كارزار ، چنان‌چه توفيق يار ما باشد - زيرا پيوسته بايد به اين مطلب توجه داشت - دشمنان ما و غنايمى است كه از آنها به دست خواهيم آورد . ولى اگر در صحنهء كارزار شكست بخوريم ، پرواضح است كه سپاه مغلوب و آنچه در اختيار دارد از آن فاتحين خواهد شد . پس بايد بدانيد كه وقتى سربازان گرد هم جمع شدند تا در نبردى شركت جويند ، بايد خوب به اين مطلب پى ببرند كه اگر هريك از افراد در انجام تكليف قصور ورزند يا در دل خويش هراس و بيم راه دهند ، هيچ چاره و علاجى در سرنوشت آنان دخيل نخواهد بود و راه نجاتى متصور نيست . آن‌گاه دست همت به كمر خواهند زد و هريك به نوبهء خود كوشش خواهد كرد كه عملى درخشان و درخور تمجيد و تحسين نشان دهد . اما چنان‌چه دل بدين‌اميد دهد كه ديگران براى او كوشش و مجاهدت نمايند و به خاطر او به مبارزه بپردازند و خود راحت و آرام بماند ، اطمينان داشته باشيد كه با اين افراد ، سرانجام كار جز نكبت و شكست چيز ديگرى نخواهد بود . اين است مشيت خداوندان كه بر همه‌چيز ناظر و حاكم‌اند . كسانى كه حاضر نيستند اين رنج را به خود\r\n\r\n","description":"","footnote":"","page_name":" 58 ","page_number":76},
  {"content":"\r\n\r\nهموار كنند و خود منشأ عمل درخشان و مايهء سرافرازى باشند ، به زودى در تحت استيلاى ديگران در خواهند آمد و خواهىنخواهى بايد طوق بندگى و رقيّت ديگران را گردن نهند . پس هر كس به نوبهء خود برپا بايستد و به اين سؤال پاسخ گويد : آيا بهتر است بگوييم هركس كه داوطلبانه خود را به مخاطره اندازد و تكليف دشوارترى را انجام دهد دليرتر است و استحقاق دريافت پاداش بهترى را دارد يا اين‌كه بگوييم جملهء افراد سزاوار دريافت پاداش مساوى هستند ؟ »\r\nكريزانتاس اولين كسى بود كه برپا خاست . اين شخص يكى از رؤساى قبايل بود . به ظاهر نه جثهء بزرگى داشت و نه زور بازويش بيش از ديگران بود ، بلكه مردى بود محتاط و عاقبت‌انديش .\r\nاو گفت : « مىدانم كه فكر تو اين نيست كه مردان كم‌همت و ترسو هم‌پايهء دليران رزمجو قرار گيرند . بلكه مقصودت از طرح اين سؤال اين است كه بدانى آيا در جمع ما شخصى يافت مىشود كه تن به كار ندهد و نخواهد كار درخشانى بكند ولى مدعى همان سهمى شود كه مردان دلير در نتيجهء دل‌آورى استحقاق دريافت آن را دارند . من نه مردى چابك‌پا هستم و نه در زور بازو قهرمان مردافكن ، بلكه اگر مرا در اين قبيل محسنات با ديگران بسنجند نه تنها رتبهء اول و دوم را حايز نيستم ، حتم دارم در رديف هزارم ، بلكه ده‌هزارم قرار خواهم گرفت . اما اين را يقين دارم كه اگر مردان غيور و مبارز به كار افتند ، من هم مىتوانم ، تا جايى كه عقل حكم كند ، مزايايى تحصيل كنم . درصورتىكه چنان‌چه مردان ترسو و كم‌همت مهمل بمانند و مردان لايق و دلير مأيوس و نااميد شوند ، مىترسم كه سهم بسيار ناچيزى در تحصيل نيكى و پاداش عمل مستحسن دارا شوم . »\r\nاين بود سخنان كريزانتاس . پس از او فرولاس از جا برخاست . اين شخص پارسى بود از طبقهء پايين . سابقهء ديرين و مطبوعى در خدمت و صحبت كورش داشت . جثه‌اى توانا و دلى قوى داشت . او گفت : « به عقيدهء من ، كورش ، و شما اى پارسىها كه به سخنان من گوش مىدهيد ، ما قادريم كه جملگى از يك مبدأ خود را در طلب كار بزرگى به جلو بيفكنيم ؛ ما همه بدن‌هاى خود را با يك نوع غذا تقويت كرده‌ايم ، ما همه در يك سپاه بار آمده‌ايم ، به همهء ما در كسب نيكى و طلب خير و انجام كار درخشان تعليم داده‌اند ، ما در تحت امر رؤساى واحدى تربيت يافته‌ايم ؛ همه مىدانيم اگر تكاليف خود را بدون چون‌وچرا انجام دهيم در نزد كورش معزز و محترم هستيم ، شهامت و پاىدارى در برابر دشمن ، فضيلتى خاص طبقات مخصوص نيست ، بلكه هر كس مىتواند با ابراز لياقت در اين صحنه كه بزرگ‌ترين نشانهء تقوا و فضيلت مردان است ، گوى سبقت بربايد و مورد تحسين خاص و عام قرار گيرد . و اما در تهيهء وسايل مبارزه ، طبيعت به ما درس اوليه را داده است ، حتى حيوانات نيز از اين وسيله عارى نيستند . گاو با شاخ خود ، اسب با\r\n\r\n","description":"","footnote":"","page_name":" 59 ","page_number":77},
  {"content":"\r\n\r\nسم خويش ، سگ با پوزه‌اش ، گراز با سر ، و جملهء حيوانات ، بدون اين‌كه تعليمى ديده باشند ، از خود دفاع مىكنند . من هنگامى كه طفل بودم ، در برابر هركس كه مىخواست مرا بزند از خود دفاع مىكردم و اگر اسلحه در دست نداشتم ، با دست‌هاى خود در برابر او پاىدارى مىكردم . و اين دفاع از جان و حق را احدى به من نياموخته بود . اين غريزه‌اى است كه در نهاد هر موجود زنده‌اى هست . هر كجا شمشيرى مىيافتم آن را برمىداشتم بدون اين‌كه كسى به من اين را تلقين كرده باشد . حتى اگر مرا نهى مىكردند ، باز آن را برمىداشتم . پدر و مادرم مرا از كارهايى نهى مىكردند ، اما من به حكم طبيعت و ضرورت آنها را انجام مىدادم . با اين تدبير بود كه هركس كه در كمين مىنشست تا مرا آزارى برساند ، من به او حمله‌ور مىشدم . و اين تنها يك احتياج طبيعى مانند راه‌رفتن و دويدن نبود ، بلكه وقتى آن را انجام مىدادم در خود احساس لذتى مىكردم . حال كه به ما وسيلهء نبرد مىدهند و در به كار بردن آن بايد رشادت و بىباكى را پيشهء خود سازيم ، چه لذتى بالاتر از اين‌كه با خصم درآويزيم و دوشادوش رؤساى قبايل دمار از روزگارش درآوريم . مزايا و پاداش‌هايى كه رؤساى قبايل دريافت خواهند كرد همان است كه ما نيز سزاوار آن هستيم . با اين تفاوت كه ما در ميدان جنگ كمتر جان خود را به مخاطره مىاندازيم تا آنان ؛ زيرا آنها جان شيرين و زندگانى آسودهء خود را در معرض خطر قرار مىدهند و حال آن‌كه ما زندگانى پرمحنت و سراسر رنج و تعب عارى از هر منزلت و افتخار را در كف گرفته به ميدان نبرد مىرويم . اى رفقا و هم‌رديفان من ، اين عاقبت ماست و يگانه افتخارى است كه در حيات خود مىتوانيم بدان دست يابيم ، اما دلمان خوش است به اين‌كه كورش در رأس ما قرار گرفته است و با نظر صايب و عارى از غرض ما را قضاوت مىكند و حكم مىدهد . بلى ، من خدايان را گواه مىگيرم كه كورش هركس را كه رشادت به‌خرج دهد ، دوست و عزيز مىشمارد و حاضر است با شوق و لذت فراوان هرچه مىتواند در حق او نيكى كند ، چون بخشش به مردان دلير را بيش از نگه داشتن مال در نزد خود دوست دارد . ما به حكم اجبار و برحسب ضرورت تعليم ديده‌ايم و به همين جهت آنچه آموخته‌ايم كامل است . در ساير اردوها به افراد ، به كمك تمرين‌هاى مكرر ، فنون و آداب اسلحه به‌دست گرفتن مىآموزند ، اما ما كه تن خويش را به حمل بار گران عادت داده خود را قوى و نيرومند ساخته‌ايم كليهء تمرين‌هاى سخت را عمل مىكنيم ، بار سنگين مهمات بر دوش ما بيش از پرى سنگينى ندارد . اى كورش ، اين را بدان كه من تصميم گرفته‌ام شجاعانه نبرد كنم و متوقعم كه در برابر شجاعت و رشادتم از من تقدير كنى و مهارت و خدمتم را بستايى . و به شما ، اى گروه بىباك و تهىدست ، توصيه مىكنم كه در ميدان كارزار ، همدوش با كسانى كه فنون رزمى آموخته‌اند ، بىباكانه بر دشمن بتازيد و نام خود را بلندآوازه گردانيد . »\r\n\r\n","description":"","footnote":"","page_name":" 60 ","page_number":78},
  {"content":"\r\n\r\nاين بود خلاصهء گفتار فرولاس . از بين حضار چند نفر ديگر گفته‌هاى اين اشخاص را تأييد كردند و عموما بر اين عقيده شدند كه بايد هركس را به فراخور رشادتش پاداش دهند و كورش را به‌عنوان قاضى برگزيدند و حكم او را مطاع دانستند و جلسه پايان يافت .\r\nروزى كورش گروهان كاملى را كه عموما در مسابقه پيروز شده بودند به اتفاق فرمان‌ده به خيمه‌گاه خويش فراخواند . اين دستهء صدنفرى را به دو گروه پنجاه‌نفرى تقسيم كرده مقابل يك‌ديگر قرار داده بودند . جملهء حريفان زره بر تن و سپر در دست چپ داشتند . پس به‌دست راست يك رديف نيزهء چوبى بلند دادند و طرف مقابل را مقرر داشتند با كلوخ به حريف خود حمله برد و چون طرفين آمادهء كارزار شدند فرمان حمله صادر شد . ناگاه كلوخ‌اندازها با كلوخ به سپر و زره و ران و ساق پاى سربازان طرف مقابل حمله بردند . از طرف ديگر ، مردانى كه چوب در دست داشتند به‌دست و پاى و زره مهاجمين مىكوفتند تا اين‌كه مهاجمين پا به فرار گذاشتند و سربازانى كه به چوب مجهز بودند آنها را تعقيب كردند . آنها را به شدت مىزدند و مىخنديدند . آن‌گاه عكس اين بازى شروع شد و گروه كلوخ‌انداز اين‌بار با چوب حريفان خود را زدند . كورش از اين مسابقه خوشش آمد و از اين‌كه برندگان به سلاح پارسى مجهز بودند بسيار شاد و مسرور شد و جملهء افراد را دعوت كرد بر سر سفرهء او بنشينند و صرف طعام نمايند . بر سر سفره چون برخى از آنان را ديد كه بازو يا ساق خود را بسته بودند از حالشان سؤال كرد و پرسيد آيا در جنگ مغلوبه زخمى شدند يا در آن‌وقت كه از هم دور بودند ؟ جواب دادند در آن‌وقت كه از يكديگر دور بودند . جملهء نيزه‌داران از لطف بازى اظهار شعف كردند ، به غير از كسانى كه مجروح شده بودند ، اين اشخاص زخم‌هاى خود را نشان دادند ولى جملگى خنديدند و با شعف بسيار غذا خوردند . فردا صحرا پر از دسته‌هايى بود كه به همين بازى مشغول بودند و روزهاى بعد به محض اين‌كه از تكاليف خود فارغ مىشدند به اين مسابقه مىپرداختند .\r\nروز ديگر ، سردسته‌اى را ديد كه دستهء خود را به كنار رودخانه هدايت مىكرد . نخست سربازان به صورت ستون يك‌نفرى حركت مىكردند ، آن‌گاه سردسته فرمان داد تا قسمت دوم و سوم و چهارم پيش بيايند و در كنار دستهء اول قرار گيرند . به اين ترتيب ، ستوان‌ها در صف اوّل قرار گرفتند . سپس به قسمت‌ها دستور داد كه هريك به دو بخش شوند . و بدين‌گونه گروهبان‌ها هم در صف اوّل قرار گرفتند . پس از آن ، به قسمت‌ها فرمان داد كه به صورت ستون چهارنفرى درآيند ، چنان‌كه سرجوخه‌ها هم به صف اوّل آمدند . وقتى به در چادر رسيدند فرمان داد كه به ستون يك نفرى درآيند . آن‌گاه دستهء اول وارد چادر شد و به دنبال آن دسته‌هاى دوم و سوم و چهارم به چادر درآمدند و به همان ترتيبى كه وارد شده بودند بر سر سفره نشستند . كورش از ديدن اين همه نظم و ترتيب مسرور شد و او و افراد دستهء او را به سفرهء خود دعوت كرد .\r\n\r\n","description":"","footnote":"","page_name":" 61 ","page_number":79},
  {"content":"\r\n\r\nسردستهء ديگرى كه بر سفرهء كورش دعوت داشت گفت : « آيا افراد مرا نيز به سراپردهء خود دعوت نمىكنى ؟ آنها هيچ‌گاه از انجام دادن اين حركت نظامى فروگذار نمىكنند . وانگهى وقتى دست از طعام مىكشند ، آخرين سرباز قسمت آخر پيش مىافتد و به دنبال او تمام افراد آن قسمت حركت مىكنند ، بعد آخرين سرباز قسمت دوم و سوم و چهارم قسمت‌هاى خود را به خارج هدايت مىكنند . و به اين ترتيب ، مىدانند به هنگام ضرورت چگونه عقب‌نشينى بايد كرد .\r\nاگر در محلى مشغول تفرج باشيم و بخواهيم با قدم دو حركت كنيم صورت‌هايمان را به مشرق متوجه مىسازيم . آن‌گاه من در اوّل صف و جوخه‌ها به تدريج يكى بعد از ديگرى حركت مىكنند و چون به طرف مغرب متوجه شويم آخرين سرباز در اول صف قرار مىگيرد و هرچند در اين صورت من آخرين فرد سپاهم و به دنبال سپاهيان ديگر حركت مىكنم ، با اين حال ، همه از من كاملا اطاعت مىكنند و به اين ترتيب سربازان عادت مىكنند كه چه در زمانى كه در صف اوّل قرار مىگيرند و چه در زمانى كه در صفوف آخر حركت مىكنند ، هيچ‌گاه از فرمان فرمان‌ده سر باز نزنند . » كورش سؤال كرد : « آيا اين نظم و ترتيب را در همه حال رعايت مىكنند ؟ » گفت :\r\n« بلى هروقت كه براى شام خوردن مىرويم اين حركت را انجام مىدهيم . »\r\n- پس شما را نيز به سراپردهء خود دعوت خواهم كرد . اولا ، براى اين‌كه اين مشق را هم پيش از غذا و هم پس از غذا انجام مىدهى . ديگر ، براى اين‌كه روز و شب به فكر تمرين و چالاكى بدن سربازان هستى ، روحشان نيز تربيت خواهد يافت . اما ، چون شما اين كار دوگانه را انجام مىدهيد شما را دو بار بر سر سفرهء خود دعوت مىكنم .\r\nسردسته جواب داد : « البته اين دعوت در يك روز صورت نخواهد گرفت مگر اين‌كه دو معده براى خوردن داشته باشيم . »\r\nپس از اين بيانات هريك به سوى مراكز خود مراجعت نمودند . فرداى آن‌روز كورش اين دسته را نيز دعوت كرد و ديگران نيز چون اين بديدند تشويق شدند و همين روش را به كار بستند .\r\n\r\n","description":"","footnote":"","page_name":" 62 ","page_number":80},
  {"content":"\r\n\r\nسياكزار نمايندگان هندىها را به حضور خود پذيرفت . كورش صفوف خود را مرتب كرد . مذاكره با نمايندگان هندىها در خصوص جنگ . ضروريات مادى . كورش وعده داد كه پادشاه ارمنستان را تضعيف كند . نقشهء نبرد .\r\nتعليماتى كه به كريزانتاس داده شد .\r\n\r\nفصل چهارم مذاكره با نمايندگان هندىها دربارهء جنگ . نقشهء نبرد با پادشاه ارمنستان\r\nروزى كورش مشغول بازديد افراد خويش بود ناگاه رسولى از جانب سياكزار آمد و اظهار داشت كه نمايندگان هندىها به اردو آمده‌اند . رسول همچنين گفت كه سياكزار تمنا كرده است به ملاقاتش شتاب كنى و براى تو جامهء بسيار فاخرى فرستاده است و مايل است آن را بر تن كنى و با لباسى برازنده و زيبا در انجمن نمايندگان حاضر شوى .\r\nكورش به اولين سردسته دستور داد افراد را يك‌يك از حضور او عبور دهد و به سردسته‌هاى ديگر نيز فرمان داد همين‌گونه رفتار كنند . دستور كورش فورا اجرا شد و در اندك فرصتى انبوه لشكريان به عرض سيصد نفر و به عمق يكصد نفر تشكيل شد . چون سپاهيان به اين شكل قرار گرفتند ، امر كرد با قدم دو به دنبال وى حركت كنند ولى چون ديد راهى كه به مقصد منتهى مىشود گنجايش ندارد كه ستونى با اين عرض عبور كند ، دستور داد ستون‌ها به تعداد هزار نفرى ، متعاقب يك‌ديگر حركت كنند و خود بدون اين‌كه مكثى كند پيشاپيش در حركت بود و دو نفر سركرده به مدخل كوچه فرستاد تا در صورت لزوم تعليماتى به افراد بدهند . چون به مجاورت قصر سياكزار رسيد دستور داد اولين گروه به عمق دوازده نفر در جبههء قصر متمركز شوند سپس به دستهء دوّم تا آخرين دسته همين دستور را صادر كرد . همهء اين حركات به سرعت و با نظم اجرا شد .\r\nسپس خود با جامهء پارسى كه بر تن داشت وارد قصر سياكزار شد . سياكزار از سرعت و نظم كورش بسيار مسرور شد ولى از سادگى لباسش به هم برآمد و گفت : « چرا كورش با اين جامهء\r\n\r\n","description":"","footnote":"","page_name":" 63 ","page_number":81},
  {"content":"\r\n\r\nساده نزد هنديان حاضر شدى ؟ من براى تو لباس فاخرى فرستادم ، براى من افتخارى است كه پسر خواهرم در جامهء فاخر و برازنده ديده شود . » كورش جواب داد : « براى تو چه افتخارى داشت اگر من لباس زيبا بر تن و دست‌بند عالى در دست و طوق جواهر بر گردن داشتم ولى خيلى دير و نامرتب به حضورت مىرسيدم ؟ و حال آن‌كه اين سرعت و نظم كه من در كارم نشان دادم همه مايهء افتخار تو است و هم موجب برازندگى من . چون نشان مىدهد كه چه افراد زبده و سربازان چالاك و تعليم‌ديده‌اى خود را براى كمك به تو مهيا كرده‌اند و خود را در اختيارت گذاشته‌اند .\r\nسياكزار كه به حقانيت و اصابت گفتار كورش پى برد غرق مسرت شد و نمايندگان هندىها را بار داد .\r\nنمايندگان پس از تحيت و عرض ارادت پادشاه هند ، اظهار داشتند : « غرض شاه اين است كه بداند چه علتى نزاع بين مادىها و آسورىها را به وجود آورده است . و به ما دستور داده است كه چون علل و موجبات نبرد را از شما شنيديم نزد آسورىها برويم و از آنها نيز مطلب را تحقيق كنيم . نيز ما را مأمور كرده است كه به هر دو طرف اظهار داريم كه ولىنعمت ما ، شاه هندىها ، پس از اطلاع از موجبات نبرد به حمايت از آن طرفى مبادرت خواهد ورزيد كه بيهوده و بدون دليل مورد حمله قرار گرفته است . » سياكزار جواب داد : « پس اين را بدانيد كه ما به هيچ‌وجه درصدد آزار يا ايذا و تجاوز نسبت به آسوريان برنيامده‌ايم . بر شماست كه نزد آنان برويد و از علل رفتار ناپسندشان سؤال كنيد . » كورش از سياكزار پرسيد : « آيا من هم مىتوانم عقيدهء خود را بگويم ؟ » سياكزار گفت : آرى . آن‌گاه كورش نمايندگان هندىها را مخاطب ساخته گفت : « به ولىنعمت خود بگوييد كه اگر شاه آسورىها گلايه‌اى از ما در دل داشته باشد و خود را مورد آزار يا تجاوز از طرف ما قلم‌داد كند ، ما حاضريم شاه هنديان را به‌عنوان داور بپذيريم . » پس از اين مقال نمايندگان هنديان رخصت طلبيده خارج شدند .\r\nپس از خروج نمايندگان هنديان كورش سياكزار را مخاطب ساخته گفت : « سياكزار ، من به اين سرزمين آمده‌ام بدون اين‌كه تنخواه كافى با خود آورده باشم و آن جزئى مبلغى كه آورده بودم تمام شده است ، يعنى جمله را خرج سربازان كرده‌ام . شايد تعجب كنى ، چون تو تغذيه‌شان مىكنى ، ولى من آنچه از نقدينه موجود داشتم همه را به‌عنوان صله و پاداش بين افراد تقسيم نموده‌ام زيرا به نظر من آن‌كس كه مىخواهد معاونين و دستيارانى داشته باشد كه در همه كار او را يارى كنند ، بايد به نرم‌گفتارى و خوش‌خويى اطاعتشان را مسلم كند و نظم امور را از راه مراقبت دايم برقرار سازد . و عين اين مطلب ، به‌خصوص در مواقع جنگ ، بايد بيشتر مورد توجه قرار گيرد تا ياران صميمى و موافق ، از جان و دل ، در پيش‌رفت مقصود بكوشند . زيرا با دوستى و صميميت است كه مىتوان در قلوب ياران و همكاران حس احترام و همكارى به وجود آورد ، نه\r\n\r\n","description":"","footnote":"","page_name":" 64 ","page_number":82},
  {"content":"\r\n\r\nبا ترس و وحشت . تنها از اين راه است كه مىتوان كارى كرد كه سپاهيان حسادت نورزند و در شكست و نكبت راه طغيان و غدر نپيمايند . در نيل بدين‌مقصود است كه من آنچه داشته‌ام خرج كرده‌ام . گرچه استمداد از تو در اين ايام كه دست به كار هزينه‌هاى متعدد و گوناگون هستى چندان شايسته نيست ؛ اما بايد هردو به كمك يك‌ديگر تدبيرى كنيم تا خود را از عسرت برهانيم . اگر تو در فراخى بودى استعانت از تو مانعى نداشت . به‌خصوص كه به نفع هر دوى ماست و اين‌گونه مخارج مايهء قوام و رستگارى و موفقيت تو است . من چندى پيش از زبان تو شنيدم كه مىگفتى شاه ارمنستان از اين‌كه دشمن مشتركى رو به ما آورده است سخت تو را تحقير مىكند و مدتى است كه نه سپاهيانى به كمكت فرستاده و نه مالياتى را كه متعهد بود پرداخت كرده است . » سياكزار در پاسخ گفت : « بلى كورش ، مطلب از همين قرار است كه مىگويى . من مرددم كه آيا سزاوار است هم‌اكنون بر سرش بتازيم تا آن نابه‌كار را به اداى تكاليف خود مجبور سازيم يا اين كه مصلحت در اين است كه او را به حال خود گذاريم و زحمتى به مشكلات كنونى خود نيفزاييم و بعدا او را به سزاى ناسپاسىاش برسانيم . » كورش پرسيد : « جايگاه او در نقاط سهل‌الوصول است يا اين‌كه در قلعهء استوارى پناه گرفته است ؟ » سياكزار گفت : « مقر فرمان‌دهى او جايى است كه مىتوان به سهولت او را قلع‌وقمع كرد . من مترصد فرصت مناسب هستم . اما كوهستان‌هايى صعب و دشوار در دسترس خويش دارد كه مىتواند به سهولت خود را در آنها پنهان كند . و اگر چنين كند ديگر دست‌رسى به او آسان نيست و نمىتوان آنچه را با خود برده است بازگرفت ، مگر اين‌كه محاصره شود و همان روشى كه پدرم عمل كرد به كار برده شود . » كورش گفت : « اگر صلاح بدانى ، من به كمك سواره‌نظام خود ناگهان بر سرش بتازم و به يارى خدا مجبورش سازم تا مقررى تو را از حيث سرباز و تنخواه ارسال دارد . و علاوه‌براين ، به او گوش‌مال سختى بدهم تا اين‌كه در اين اوقات يار و هواخواه ما باشد . » سياكزار جواب داد : « شنيده‌ام فرزندانش با تو در مكتب درس مىخواندند و شايد با سهولت بيشترى به سوى تو بيايند . و اگر فرزندانش را در اختيار خود درآورى تحصيل حاصل است . » كورش پرسيد : « آيا بهتر نيست كه ما نيت خود را از آنها پنهان كنيم ؟ » سياكزار گفت : « البته بهتر است ، بايد آنها را غافل‌گير كرد و ناگهان بر سرشان تاخت تا قلع‌وقمع شوند . » آن‌گاه كورش گفت : « پس گوش كن و اگر نقشهء مرا مىپسندى بدان عمل كن . من چند بار با سربازانم در سرحدات مشترك كشور ماد و ارمنستان به عزم شكار رفته‌ام و حتى چند نفر از ياران مادى را نيز با خود برده‌ام . »\r\n- راست است . اگر با مقدار كمى به روى سوءظن آنان برانگيخته نخواهد شد و تصور خواهند كرد به شكار رفته‌اى .\r\n- تصور مىكنم پيدا كردن چنين بهانه‌اى دشوار نباشد ، مىگوييم شكار بزرگى ترتيب داده‌ايم .\r\n\r\n","description":"","footnote":"","page_name":" 65 ","page_number":83},
  {"content":"\r\n\r\nو بدين‌منظور ، من مىتوانم علنا چند سوار از تو عاريت بخواهم .\r\n- بسيار خوب ، من به اين بهانه كه عازم سرحدات آسور هستم تعداد كمى سوار به تو خواهم داد ، و خود به قصد مستحكم كردن سرحدات آسور به آن صوب حركت مىكنم ؛ و چون دو روزى مشغول تفرج و شكار شدى ، عده‌اى از بهترين افراد پياده‌نظام و زبده‌سواران را به كمكت خواهم فرستاد . و به محض اين‌كه افراد به تو پيوستند ناگهان حمله را آغاز كن . من سعى مىكنم با بقيهء قوا در نزديكى تو پنهان بمانم و چون ضرورت ايجاب كرد به يارىات بشتابم .\r\nپس سياكزار به سرعت سواران و پياده‌نظام خود را مجهز كرد و با ارابه‌هايى پر از گندم به سوى سرحد رهسپار شد . كورش پس از قربانى ، رسولانى نزد سياكزار فرستاد و از او بهترين سواران جوان را طلب كرد . سياكزار فقط عدهء قليلى نزد كورش فرستاد و خود با عمدهء قوا به طرف سرحدات آسور حركت كرد . و كورش به‌عنوان شكار به سرحدات ارمنستان رو آورد و درست مانند ايامى كه به شكار و تفرج مىرفت به سرحد نزديك شد .\r\nهنوز بيش از اندك مسافتى نپيموده بود كه خرگوشى از تل خاك بيرون جست . همان لحظه عقابى تيزپر بر سر خرگوش فرود آمد و او را محكم در چنگال آهنين خويش گرفت و طعمهء خود را به بلندى برد . كورش اين واقعه را به فال نيك گرفت ، شكر خدا را به جاى آورد ، آن‌گاه رو به ياران خود كرد و گفت : « رفقا ، خدا بشارت داد كه شكار نيكويى خواهيم داشت . »\r\nچون به سرحد رسيد به شكار پرداخت و سواران و پياده‌ها به دنبال او به راه‌پيمايى پرداختند و چنين وانمود كردند كه مترصدند شكار از پناهگاه خارج شود . سواران و پياده‌نظام عدهء بسيارى گراز و گوزن و ساير وحوش را به پيش انداخته شكار كردند .\r\nبه همين منوال شكاركنان به خط سرحدى رسيده به استراحت پرداختند . فرداى آن شب شكاركنان به سوى كوهستان‌هاى مورد نظرشان نزديك شدند . پس از خاتمهء شكار باز به استراحت پرداختند . چون كورش از حضور سپاهيان سياكزار مطلع شد پيام فرستاد كه در فاصلهء دو فرسنگى آن محل ايست كنند و فرمان‌ده آنها پس از شام پيش او بيايد . كورش پس از استراحت سران دسته را گرد خود جمع كرد و گفت : « رفقا ، شاه ارمنستان سابق بر اين متحد و خراج‌گزار سياكزار بود . اما امروز كه دشمن به سوى سياكزار رو آورده است ، غدر و خيانت پيشه گرفته است و سپاه و خراجى را كه بر عهده دارد نفرستاده است . بر ماست كه او را گوش‌مال سختى بدهيم . اما نقشهء من از اين قرار است : تو اى كريزانتاس ، پس از اندك استراحت نيمى از سربازان پارسى را كه همراه ما هستند با خود بگير و به سمت كوهستانى كه مىگويند چون ارامنه دچار ترس و وحشت شدند به آنجا فرار مىكنند برو و بر آن محل مسلط باش . من راه‌نما به تو مىدهم . مىگويند آن كوه‌ها از جنگل مستور است ؛ پس به سهولت مىتوانى خود را در آن محل\r\n\r\n","description":"","footnote":"","page_name":" 66 ","page_number":84},
  {"content":"\r\n\r\nمخفى كنى ، چنان‌كه كسى متوجه نشود . مع هذا ، تنى چند از افراد خود را به شكل دزدان درآور و آنها را با لباس ژنده و در هيئت راه‌زنان از جلو بفرست اگر اين عده با چند نفر از ارامنه برخورد كردند بايد آنان را دستگير كنند تا هياهو برپا نشود و از حضور ما اطلاعى نيابند و اگر موفق به دست‌گير كردنشان نشدند بايد آنها را فرارى دهند تا متوجه افراد ديگر نشوند و مطلب به تصور اين‌كه با تنى چند از دزدان تصادم كرده‌اند ختم شود . اين است آنچه تو بايد انجام دهى . من در طليعهء صبح با بقيهء سپاهيان ، يعنى پياده‌نظام ، و تمام سواره‌نظام حركت خواهم كرد و يكسر به سوى اقامتگاه شاه مىروم . اگر شاه درصدد مدافعه از خويش برآمد بايد به مصاف پرداخت . اگر خود را از جلگه عقب كشيد بايد ناچار به تعاقبش اقدام كرد . و اگر خواست به سوى كوهستان متوارى شود ، بر تو است كه يك نفر از آنان را زنده نگذارى . ما واقعا به شكار بزرگى همت گماشته‌ايم . شكار جرگه ، بايد دمار از روزگارشان درآوريم . بايد از گذرگاه‌ها مراقبت كنى ، يعنى قبل از اين‌كه شكار آغاز شود راه گريز بر فرارىها ببندى . و فراموش مكن آنان كه معابر را سد مىكنند ، بايد در كمين باشند و از نظر شكار فرارى كاملا پنهان بمانند . اما متوجه باش كه شكارى كه در كمين آن نشسته‌اى شكارى عادى نيست .\r\nامروز به سپاهيانت استراحت بده تا خوب بخوابند و در هنگام كارزار آماده و بانشاط باشند .\r\nباز مترصد باش كه بيهوده خود را در كوه‌ها سرگردان نكنى ؛ از معابر سخت و صعب عبور مكن ، به راه‌نماها دستور بده تو را از سهل‌ترين راه‌ها هدايت كنند و اقصر فاصله را طى كنيد . باز بر خلاف عادت ، بيهوده مدو و مجبور مكن افراد به دنبالت بدوند . بلكه با قدمى برو كه همه بتوانند از تو تبعيت كنند ، و در كمال ملايمت بشتاب تا به مقصود خود نايل آيى . اگر ديدى در كوه‌پيمايى خسته شده‌اند ، تنى چند از مردان زبده و كارآزموده را عقب نگه‌دار تا ديگران را به رفتن ترغيب كنند . » كريزانتاس پس از شنيدن اين تعليمات از زبان كورش خيلى مغرور شد كه مورد اعتماد كورش قرار گرفته است . پس راه‌نماها را با خود برداشت و دستورهاى لازم به كسانى كه همراه او مىبايست حركت كنند داد و براى استراحت به گوشه‌اى رفت و خوابيد . پس از استراحت كافى ، جملگى آماده شدند و به سوى كوهستان عزيمت نمودند .\r\nكورش سپيده‌دم قاصدى نزد شاه ارمنستان فرستاد و به او پيام داد كه « كورش از تو خواهش مىكند كه سپاهيان و تنخواهى را كه بر ذمهء خوددارى فورا بفرستى . » و به قاصد گفت : اگر از تو سؤال شد كه كورش كجاست ، حقيقت را بگو كه من در سرحد منتظر ايستاده‌ام . اگر از تو پرسيد كه شخص من در خط مرزى حضور دارم ، بگو اطلاعى ندارى . چنان‌چه از شمارهء ما پرسيد بگو كسانى بفرستد و تحقيق كند .\r\nكورش قاصد خويش را بدين‌قرار تعليم داد زيرا فكر مىكرد بهتر است با اطلاع قبلى وارد\r\n\r\n","description":"","footnote":"","page_name":" 67 ","page_number":85},
  {"content":"\r\n\r\nسرزمين خصم شود تا بدون اطلاع و پنهانى . خود نيز با افراد مهيا شدند كه اگر كار به نبرد كشيد از همه جهت آمادهء كارزار باشند . پس سربازان خود را از وارد ساختن هر خسارتى نهى كرد و چنان‌چه از ارامنه كسى را ديدند ، باب صحبت بگشايند و اعتمادش را جلب نمايند و كارى كنند كه مردم حاضر شوند آذوقه و خواربار لازم در اختيار سپاهيان بگذارند .\r\n\r\n","description":"","footnote":"","page_name":" 68 ","page_number":86},
  {"content":"\r\n\r\n\r\nكتاب سوم\r\n\r\n","description":"","footnote":"","page_name":" 69 ","page_number":87},
  {"content":"\r\n . \r\n","description":"","footnote":"","page_name":" 70 ","page_number":88},
  {"content":"\r\n\r\nدست‌گير شدن شاه ارمنستان و همراهانش . پسر شاه ، كورش را با احترام پذيرفت . عقد اتحاد با ارمنستان .\r\n\r\nفصل اول دست‌گير شدن شاه ارمنستان . عقد اتحاد با ارمنستان\r\nشاه ارمنستان از شنيدن پيام كورش به غايت هراسناك شد . چه ديد بهانهء روشنى به دست مدعيان داده و در انجام تعهد خويش قصور ورزيده است ؛ نه خراج داده و نه سرباز فرستاده است ؛ و از همه بدتر ، چون به داخل سرزمين قدم نهند ، خواهند ديد كه مشغول ساختمان استحكامات و قلعه‌بندى در اطراف پاىتخت است و براى اين خلاف ثانوى هيچ عذرى ندارد . چون به عواقب كار خويش فكر مىكرد لرزه بر اندامش مىافتاد . ناچار به عجله مأمور به اطراف گسيل داشت تا از هرسو افراد و سپاهى جمع‌آورى كنند سپس همسر و دختران و پسر كوچك‌تر خويش ساباريس را با عروس و بهترين اثاث و جواهر خود در تحت مراقبت قراولان بسيار به كوهستان‌ها فرستاد . در همان حال قراولانى به اطراف فرستاد تا از حركات كورش اطلاع به هم رسانند و عموم ارامنه را تحت سلاح درآورده فرمان آماده‌باش صادر كرد . ديرى نگذشت كه پيام آوردند كورش شخصا آمده است . پادشاه ارمنستان كه جسارت مقابله در خود نديد فرار را بر قرار ترجيح داد و گريخت . ارامنه كه اين بديدند ، خود نيز به عجله به هرسو گريختند تا دارايى و خانهء خود را حفظ كنند . كورش چون ديد جملهء مردم سراسيمه به هرسو مىدوند و با گله و حشم و دارايى خود درصددند خود را پنهان كنند جارچيانى به هرسو فرستاد و اعلام داشت كه به كسانى كه در سر كار خويش بمانند آسيبى نخواهد رسيد ، بلكه هركس كار خود را رها كند و به كوهستان پناه برد با او مانند دشمن رفتار خواهد شد . نتيجه اين شد كه بسيارى از مردم بر سر كار خويش باقى ماندند . مگر عده‌اى كه در ملازمت شاه ارامنه پا به فرار گذاردند . در اين اثنا ، قراولان زنان شاه در كوهستان گرفتار سربازان كورش ، كه در كمين بودند ، شده جملگى در حين فرار دست‌گير شدند . هم‌چنين پسر پادشاه و دختران و زنان و كليهء غنايم و ذخاير به دست سربازان ايرانى افتاد .\r\n\r\n","description":"","footnote":"","page_name":" 71 ","page_number":89},
  {"content":"\r\n\r\nشاه ارامنه چون نمىدانست از شنيدن اين اخبار شوم چه كند ، ناچار بر بلندىها پناه برد . كورش ارتفاعات را به كمك سربازان خود محاصره كرد سپس پيام فرستاد كه كريزانتاس سربازان را در محل مستقر نموده خود به سرعت به وى بپيوندد .\r\nكورش مشغول آرايش صفوف سربازان خود شد و قاصدى نزد شاه ارمنستان فرستاد و اين سؤال را مطرح ساخت : « بگو بدانم آيا ترجيح مىدهى در بالاى صخره بمانى و با تشنگى و گرسنگى بجنگى ، يا اين‌كه به جلگهء پايين آمده با ما به مصاف پردازى ؟ » شاه ارمنستان جواب داد ترجيح مىدهد كه با هيچ‌كس نجنگد . كورش بار ديگر قاصد فرستاد و سؤال كرد : چرا از صخره پايين نمىآيى ؟\r\n- زيرا نمىدانم چه بكنم .\r\n- بر تو است كه تسليم شوى و دربارهء رفتار خود توضيح بدهى .\r\n- آن‌كس كه مرا قضاوت كند كيست ؟\r\n- آن‌كس كه مشيت خداوند او را بر تو پيروز ساخته است .\r\nشاه ارمنستان به اجبار از صخره پايين آمد و تسليم شد . كورش او و ملازمانش را ميان سپاه خود كه با ورود افواج جديد كامل شده بود پذيرفت .\r\nدر اين اثنا ، پسر ارشد پادشاه ارمنستان كه با كورش در يك مكتب درس خوانده بود فرارسيد .\r\nاين شخص بارها در شكارگاه‌ها رفيق و نديم كورش بود . به محض اطلاع از قضايا با همان لباس سفر خدمت كورش شتافت و چون پدر و مادر و خواهران و همسر خود محبوس ديد گريه آغاز كرد . كورش كه او را بديد به اداى اين كلمات اكتفا كرد : « تو موقع مناسبى سر رسيدى تا در محاكمهء پدرت حاضر باشى . » پس دستور داد جملهء بزرگان سپاه پارسى و مادى و هم‌چنين رؤساى قبايل ارمنى را فراخواندند و به زنان دربار نيز اجازه دادند در همان ارابه‌اى كه جلوس كرده بودند گرد ميدان باشند . چون عموم حضار حلقه‌وار گردش جمع شدند گفت : « اى پادشاه ارمنستان ، من به تو توصيه مىكنم كه در دفاع از خويشتن ، جز به ذكر حقيقت امر به سخن ديگرى مبادرت نكنى تا بلكه بتوانى خود را از عواقب زشت‌ترين گناهان مصون و معاف دارى . چه اين را محقق بدان كه كسى كه مىكوشد دروغ خود را پنهان كند سزاوار بخشش نيست . اين زنان و اطفال و اين سردسته‌هاى ارامنه ، جملگى بر آنچه تو كرده‌اى وقوف دارند ، اگر بفهمند و ببينند كه سخنى بر خلاف حقيقت ايراد نمودى ، و من بر آن وقوف يافتم ، يقين خواهند داشت در فناى خود به بدترين وجهى كوشيده‌اى و به مخوف‌ترين عواقب گرفتار خواهى شد . » شاه ارمنستان گفت : « كورش تو هرچه دلت مىخواهد بگو ، من جز اظهار حقيقت سخنى نخواهم گفت ، هرچه بادا باد . »\r\n\r\n","description":"","footnote":"","page_name":" 72 ","page_number":90},
  {"content":"\r\n\r\n- پس بگو آيا هيچ‌گاه بر ضد آستياژ ، پدربزرگ من ، و ساير مادىها جنگى نموده‌اى يا نه ؟\r\n- بلى جنگ كرده‌ام .\r\n- آيا پس از مغلوب شدن متعهد شدى كه هرساله خراج بدهى و هركجا كه مقرر داشت سرباز آماده بفرستى و از ساختن استحكامات و قلاع احتراز جويى ؟\r\n- راست است .\r\n- پس چرا نه خراج فرستادى و نه سرباز ؟ چرا بر خلاف عهد خود به ساختن قلاع پرداختى ؟\r\n- زيرا آزادى را دوست داشتم ، به نظر من برازنده‌ترين و زيباترين چيز آزادى است و آرزو دارم كه اين ميراث را به اطفالم برسانم .\r\nكورش جواب داد : « البته نبرد و مبارزه و كوشش براى خلاصى از قيد بندگى بسيار پسنديده است ، اما اگر مردى در جنگى شكست بخورد يا به نحوى ديگر تحت اطاعت ديگرى درآيد ولى علنا سعى كند خلاف قول و عهد خود با زيردستان خود عمل كند ، تو خود بگو ، آيا او را مردى شريف و قانون‌شناس خواهى دانست ، يا اين‌كه او را مقصر و مستحق مجازات خواهى شمرد ؟\r\n- چون تو نمىخواهى حرف دروغ از لبانم خارج شود اقرار مىكنم كه مستحق مجازات است .\r\n- به هريك از سؤالات من پاسخ روشنى بده : اگر مرد معتبرى خلاف عهد و قرار خويش رفتار كرد ، آيا او را در منصب خويش باقى خواهى گذارد يا اين‌كه شخص ديگرى را به جايش منصوب مىكنى ؟\r\n- مرد ديگرى به جايش برمىگزينم .\r\n- و چنان‌چه صاحب مال‌ومنال فراوانى بود ، او را صاحب ثروت باقى خواهى گذاشت يا تهىدست و محتاجش خواهى نمود ؟\r\n- آنچه در دست دارد از او خواهم گرفت .\r\n- و چنان‌چه دريافتى كه با دشمنانت سروسرى دارد چه خواهى كرد ؟\r\n- او را خواهم كشت . آه ، بهتر نيست كه در راست گفتن بميرم و ننگ دروغ بر خود هموار نسازم ؟\r\nپسرش پس از شنيدن اين كلمات تاج شاهى را از سرش برداشت و جامهء خود را پاره كرد .\r\nزنان شيون آغاز كردند و بر سروصورت خويش كوفتند ، چنان‌كه گويى پدرشان مرده است .\r\nكورش دستور داد ساكت شوند و چنين گفت : « پس اى پادشاه ارمنستان ، حال‌كه آيين دادگرى تو چنين است ، به من چه توصيه مىكنى ؟ » شاه ارمنستان در سكوت فرورفت زيرا نمىدانست كورش را به كشتن خويش توصيه كند ، يا بر خلاف گفتهء خويش تقاضاى عفو و احسان كند . تا\r\n\r\n","description":"","footnote":"","page_name":" 73 ","page_number":91},
  {"content":"\r\n\r\nاين‌كه پسرش ، تيگران ، شفاعت‌كنان رو به كورش كرد و گفت : « اى كورش ، حال‌كه پدرم ترديد دارد اجازه بده آنچه مصلحت است تقاضا كنم . » كورش كه به يادش آمد تيگران در حين شكار ، مرد دانشمندى با خود داشت و از او تجليل مىكرد . خواست از عقيدهء او در اين باب آگاه شود . از اين‌رو اجازه داد كه عقيدهء خويش را بگويد . تيگران گفت : « اگر تو نيات و اعمال پدرم را صحه مىگذارى ، صميمانه درخواست دارم از آن تبعيت نمايى ، اما اگر معتقدى كه خطايى مرتكب شده و راه كژى پيموده است از او متابعت مكن ، صواب نيست . » كورش جواب داد : « در امر قضاوت هيچ‌گاه از رفتار و كردار مرد مقصرى تقليد نخواهم كرد . »\r\n- راست است .\r\n- بنابه اقرار صريح خودت پدرت بايد تنبيه شود زيرا به مجازات رساندن مقصر عين عدالت است .\r\n- آيا به عقيدهء شخص خودت كدام راه صواب است : مجازات كردن مقصر به نفع يا به زيان تو .\r\n- در صورت اخير من خودم را تنبيه كرده‌ام .\r\nتيگران گفت : « ولى اين را بدان كه كشتن كسانى كه در دست تو گرفتار و مطيع هستند ، در اين ساعت كه حفظ و نگهدارىشان شايان اهميت است ، به ضرر تو خواهد بود . »\r\n- چگونه ممكن است به كسانى كه راه پيمان‌شكنى در پيش گرفته‌اند اعتماد نمود ؟\r\n- اگر راه عقل بپيمايند استحقاق چنين گذشتى را دارند . زيرا اى كورش ، مصلحت در عقل است ، بدون عقل ساير فضايل شخص عبث و مهمل خواهند ماند . مثلا شجاعت و بىباكى به چه كار مىآيد اگر شخص از حليهء عقل محروم باشد . به چه درد مىخورد كه كسى غنى و سواركار خوب باشد و در كشور خود نيرومند باشد ولى راه عقل و تدبير نپيمايد ؟ زيرا به اتكاى عقل است كه هر دوستى مفيد و هر مخدومى نيك مىشود .\r\n- تو عقيده‌مندى كه در يك روز پدرت از گم‌راهى به عقل و از سبك‌مغزى به تدبير و كياست تغيير وضع خواهد داد ؟\r\n- البته ؟\r\n- پس به زغم تو عقل يك تأثر روحى است مانند درد و الم ، نه يك دانش اكتسابى . تازه اگر چنين باشد ممكن است شخص فتنى ، عاقل و باكياست شود ، ولى از يك شخص سبك‌مغز ، يكباره عاقل شدن بسيار مستبعد ، بلكه محال ، است .\r\n- چرا ، ممكن است . مگر نديدى مردى كه جسارت ورزيده با مردى از خود نيرومندتر مىجنگد ، پس از شكست بىدرنگ بيمارى جسارت و تهور او شفا مىيابد ؛ يا نديده‌اى كه وقتى\r\n\r\n","description":"","footnote":"","page_name":" 74 ","page_number":92},
  {"content":"\r\n\r\nدو دولت با هم مىجنگند ، آن كه شكست مىخورد بىدرنگ از جنگ و ستيز با حريف خود باز مىايستد ؟\r\n- پدرت با كدام شكست مواجه شده است كه حال بخواهد راه عقل و حسن‌تدبير بپيمايد ؟\r\nدر همين مبارزه مىخواست خود را آزاد كند ، اما باز طوق بندگى را در گردن نهاد و بيش از پيش اسير و گرفتار شد . او مىخواست اسرار خود را مكتوم دارد و يكباره حريف خود را غافل‌گير كند ، اما دچار شكست شد .\r\n- او ديد كه تو وقتى خواستى او را بفريبى ، به همان آسانى كه كوران و كران و ديوانگان را مىفريبند ، فريبش دادى . تو مىخواستى كسى به مقاصدت پى نبرد ، او نيز مىخواست در خفا براى خود استحكاماتى بسازد ولى تو او را در قلعه‌هايى كه به قصد دفاع از جان خويشتن بنياد نهاده بود ، زندانى كردى . تو به سرعتى از گوشه‌هاى دوردست ، در كمال اختفا و تردستى بر او تاختى كه مجال نكرد افواج خود را براى حمايت و دفاع از خود جمع‌آورى كند .\r\n- آيا تصور مىكنى چنين شكست‌ها مرد را به راه صواب و عقل هدايت مىكند و او را معترف به اين حقيقت مىسازد كه مردان بهترى در صفحهء روزگار يافت مىشوند ؟\r\n- خيلى بهتر و سريع‌تر از آن‌وقت كه در ميدان كارزار دچار شكست و نكبت شود . زيرا آن كس كه در نتيجهء قوهء قهريه در ميدان جنگ دچار شكست شده است پيش خود فكر مىكند كه اگر تن خود را بهتر به وسيلهء تمرين‌هاى رزمى پرورش دهد در كارزار فايق مىآيد . يا شهرى كه مغلوب شود به اين اميد است كه با يافتن متحدين دوباره وارد ميدان نبرد شود . اما بارها ديده شده است كه كسانى كه برترى ديگران را بر خود مسلم ببينند ، بىچون‌وچرا با آنها از در اطاعت و خضوع درمىآيند و بدون اجبار امرش را مطاع و متبع مىشمرند .\r\n- از سخنان تو اين‌طور استنباط مىشود كه مردان تندخو معتقد نيستند كه انسان بايد ملايم باشد ، يا دزدان به چيزى غير از دزدى معتقد نيستند ، و دروغ‌گويان سخن راست را باور نمىدارند ، و يا ستم‌كاران به اين عقيده‌اند كه نبايد عدالت اجرا شود . مگر تو معتقدى كه پدرت در راه خدعه و تزوير عليه ما و در عهدشكنى و پامال كردن تعهدات خود از اين نكته غافل بود كه ما نيز مراقب وضع او هستيم و اجراى عهدنامه‌هايى را كه با آستياژ متعقد كرده است خواستاريم ؟\r\n- من مىگويم براى اين‌كه كسى عاقل شود كافى نيست ديگران را بهتر از خود بداند بلكه بايد ضرب شصت عدالت قوىتر از خود را تحمل كرده باشد ، درست مانند وضعى كه پدرم اكنون به آن گرفتار است .\r\n- اما پدرت تاكنون هنوز متحمل جور و ستمى نشده است ولى مىدانم كه ترسش از اين است كه گرفتار عواقب شوم و ناگوارى شود .\r\n\r\n","description":"","footnote":"","page_name":" 75 ","page_number":93},
  {"content":"\r\n\r\n- آيا عقيده دارى كه چيزى بيشتر از ترس و خوف شديد از مجازات ، روح را اسير كند ؟ آيا به اين مطلب پى برده‌اى كه مردم ، در برابر سخت‌ترين مجازات‌هايى كه قانون معين كرده است ، باز مقاومت به خرج مىدهند ولى وقتى تحت استيلاى ترس و وحشت شديد هستند ، جرئت نمىكنند به چشم آن‌كس كه از او مىترسند نگاه كنند ولو آن‌كه او به نرمى سخن بگويد ؟\r\n- يعنى به عقيدهء تو ترس از مجازات مردم را بيشتر از عين عقوبات زجر و زحمت مىدهد ؟\r\n- تو خود از تجربه آموخته‌اى كه اين سخن عين حقيقت است . تو بارها ملاحظه كرده‌اى كه كسانى كه از وطن و خانه و كاشانهء خود تبعيد مىشوند ، يا در حين مبارزه ، در تحت استيلاى ترس و وحشت از مغلوبيت درمىآيند ، به كلى فاقد اراده و توانايى مىشوند . درست مانند كسانى كه چون پا به عرشهء كشتى مىنهند از طوفان بر خود مىلرزند ، يا كسانى كه از بندگى و اسارت وحشت مداوم دارند ، جمله از غذا خوردن مىافتند ، خواب به چشمشان نمىآيد ، چون اسير ترس و گرفتار وحشت‌اند . اما چون از مملكت خويش طرد شدند يا پس از اين‌كه دچار شكست شدند يا در قيد اسارت و بندگى درآمدند ، آن‌وقت بهتر از مردان خوش‌بخت غذا مىخورند و مىخوابند . از اين قراين معلوم مىشود كه ترس و وحشت بر دوش آدمىزاد چه بار سنگينى است . بارها ديده شده است كه بسيارى از فراريان وقتى كه گرفتار شوند ، از خوف مرگ ، به حيات خود خاتمه مىدهند و خود را از بلندىها به زير پرتاب نموده ؛ حتى با انگشتان خود ، حلق خويش را مىفشارند تا بميرند ؛ يا چه بسا كه به جان يك‌ديگر افتاده چون ديوانگان يك‌ديگر را مىكشند . به زعم من ، ترس از همه‌چيز روح انسان را بيشتر معذب مىنمايد و تحت فشار قرار مىدهد و صدمه‌اش ناگهانىتر و شديدتر است . آيا تصور مىكنى كه وضع پدرم ، تحت استيلاى ترس و وحشت از بندگى و اسارت خويش و من و زنان و فرزندانش به چه پايه است ؟\r\nكورش جواب داد : « تصور وضع دردناك و آشفته‌اش دشوار نيست اما مردانى كه قدر عافيت نمىدانند و در زبردستى پرخاش و ناسزا روا مىدارند ، چون زيردست شدند ، بسيار آشفته و منقلب مىشوند ، اما چون دوباره از خاك ذلت برخيزند همان كارهاى ناشايست گذشته را آغاز مىكنند . »\r\n- بلى اى كورش ، خطاهايى كه ما مرتكب شده‌ايم به تو حق مىدهد كه به ما اعتماد روا ندارى . تو آزادى كه قلعه‌ها بسازى ، استحكامات ما را تصاحب كنى و به آنچه در حصول اطمينان از وفادارى ما روا مىدانى عمل كنى . ولى ديگر شكايتى از ما نخواهى شنيد چه اين پند را پيوسته آويزهء گوش خود خواهيم كرد كه رفتار و كردار خودمان است كه مايهء بدبختى ما شده است . اگر موقعى كه حكومت اين كشور را به مرد درستى مىدهى ، از او بدگمان باشى ، متوجه باش كه اين نيكى تو مايهء قطع دوستى شما نگردد . از طرف ديگر ، اگر براى پرهيز از كينه‌توزى او\r\n\r\n","description":"","footnote":"","page_name":" 76 ","page_number":94},
  {"content":"\r\n\r\nقيد و بندى بر جسارت و بىپروايى او نگذارى ، متوجه باش كه آن‌وقت بيش از ما احتياج خواهد داشت كه او را بر سر عقل آورى .\r\nكورش گفت : « پناه بر خدا كه من خادمانى از راه رعب و اجبار براى خويشتن فراهم بياورم ، چه من خطاهاى خادمانى را كه با حسن ارادت و دوستى در خدمتم بكوشند ، به مراتب بهتر از خدماتى مىدانم كه از طرف اشخاصى صورت بگيرد كه مىدانم مرا منفور مىدارند ولى از راه ترس و اكراه ، وظيفهء خود را خوب انجام مىدهند .\r\n- آيا اين دوستى و ارادت را از چه كسى ، در اين وضع ، بهتر از ما انتظار خواهى داشت ؟\r\n- از جانب كسانى كه هيچ‌گاه درصدد دشمنى با من برنيامده‌اند و از من توقع و انتظار نيكى كه شما حال درصدد به‌دست آوردن آن هستيد ، نداشته‌اند .\r\n- آيا در دنيا ، اى كورش ، مردى يافت مىشود كه بتوانى در اين وضع ، به همان ميزان كه قدرت دارى به پدرم نيكى كنى ، در حقش احسان كنى ؟ آيا كسى كه عقدشكنى يا تقصيرى مرتكب نشده باشد ، درصدد حق‌شناسى و اداى شكر نعمت برخواهد آمد ؟ آيا معتقد نيستى كه اگر زن و فرزند مقصرى را كه در بند تو است ببخشايى ، او بيش از آن‌كس كه مال و جان و زن و فرزندش را نگرفته‌اى ، سپاس‌گزار تو خواهد شد ؟ بالاخره ، اگر مقدّر است كه سلطنت ارمنستان مضمحل و نابود شود ، آيا تصور مىكنى احدى در دنيا بيش از ما ، مهموم و دل‌شكسته شود ؟\r\nمسلم است آن‌كس كه بيش از ديگران از فقدان مسند شاهى مغموم مىشود ، چون تو بر او كرم كنى و تارك سلطنت را به وديعت به وى بسپارى ، بيش از همه‌كس سپاس‌گزارت خواهد شد . اگر بخواهى كه در موقع عزيمتت همه‌چيز مرتب بماند ، آيا مصلحت در اين است كه مردان جديدى بر امور مسلط كنى ، يا نمك‌پروردگان خود را كما فى السابق مصدر كار باقى گذارى . اگر بخواهى از اينجا سپاهيانى آزموده و كارديده در ركابت ببرى ، چه‌كس بهتر از ما شايستگى انجام اين خدمت را خواهد داشت ؛ و چنان‌چه به مال و تنخواه ضرورتى هست ، چه‌كس بهتر از ما قادر است تمام هستى و دارايى خود را در اختيارت قرار دهد ؟ اى كورش بزرگوار و خوب ، اگر ما بندگان درگاهت را از كف بدهى ، زيانى به خود وارد ساخته‌اى كه به مراتب از ضررهايى كه پدر من قادر بود به تو وارد آورد بيشتر است .\r\nاين بود خلاصهء استغاثه‌هاى تيگران . كورش با شعف بىپايان به التماس و زارى پسر پادشاه ارمنستان گوش مىداد ؛ به‌خصوص كه مىديد به سهولت در آنچه به سياكزار وعده كرده بود توفيق حاصل كرده است . به يادش آمد كه به او وعده كرده بود كه ممكن است ارمنستان را دوست و متحدى به مراتب وفادارتر از سابق كرد . پس از لختى رو به پادشاه ارمنستان كرده گفت :\r\n« اگر اين دلايل شما را بپذيرم چند تن سپاهى و چه مبلغ تنخواه براى ادامهء جنگ با دشمن تسليم\r\n\r\n","description":"","footnote":"","page_name":" 77 ","page_number":95},
  {"content":"\r\n\r\nخواهيد كرد ؟ » شاه جواب داد : « بهترين و صميمانه‌ترين راه آن است كه ما آنچه قواى نظامى در اختيار داريم خدمتت عرضه داريم و تو آنچه ضرورت ايجاب مىكند با خود برگير و بقيه را براى حفظ و حراست داخله باقى گذار و همين طريق را در مبلغ تنخواه به كار بر ؛ چون از موجودى خزانهء ما آگاه شوى آنچه احتياج دارى بردار و بقيه را براى ادارهء امور در اختيار ما بگذار . »\r\n- بسيارخوب از شمارهء سپاهيان و وضع خزانهء خود مرا مطلع كن .\r\nشاه ارمنستان جواب داد : « سوارهء ما مركّب از هشت هزار و پياده‌نظام بالغ بر چهل هزار نفر است . دارايى خزانهء ما با آنچه از پدرم به ميراث رسيده در حدود سه هزار تالان است . » كورش بدون تأمل جواب داد : « از سپاهيان خود چون با همسايگان خود ، كلدانىها ، در نبرد هستيد نيمى را در اختيار ما بگذار و از تنخواه به جاى پنجاه تالان كه به سياكزار خراج بايستى بدهى يكصد تالان بده ، چه در انجام تعهدات خود قصور ورزيده‌اى . و اما يكصد تالان به من قرض بده كه به اميد خدا به تو مسترد خواهم داشت و يا در ازاى اين كمك ، خدمتى كه شايسته است در حقت منظور خواهم كرد . ولى چنان‌چه نتوانستم عين آن را به زودى مسترد بدارم ، مرا به ناتوانى مىتوان متصف كرد ، نه به بىعدالتى و تجاوز . » شاه ارامنه گفت : « به اين قسم سخن نگو ، چون در اين صورت اعتمادم از تو سلب خواهد شد . زيرا آنچه كه براى ما باقى مىگذارى ، جملگى از آن تو است . »\r\n- بسيارخوب ، حال در ازاى به‌دست آوردن زن خويش چه مىپردازى ؟\r\n- آنچه در اختيار دارم .\r\n- در ازاى اطفال خود ؟\r\n- باز آنچه در اختيار دارم .\r\n- يعنى يك‌برابر بيشتر از آنچه دارى ! تو اى تيگران ، در ازاى عيال خود چه مىپردازى ؟\r\nتيگران كه تازه ازدواج كرده و عاشق دل‌خستهء زن خويش بود ، جواب داد : « من حيات خود را مىفروشم تا زنم از قيد اسارت خارج شود . »\r\n- بگير زنت در اختيار تو است . من او را به‌عنوان اسير نزد خود نگاه نداشتم چه تو قصور و خلافى نسبت به ما مرتكب نشده‌اى .\r\nبعد به شاه ارمنستان گفت : « تو هم زن و اطفال خود را بگير ، بدون اين‌كه در عوض چيزى بدهى .\r\nزيرا هيچ‌گاه در قيد اسارت درنيامده بودند . حال نوبت آن رسيده است كه سر سفرهء من بنشينيد و غذا بخوريد سپس هركجا كه مايليد برويد . » جملگى ماندند و از خوان نعمت كورش برخوردار شدند .\r\nپس از صرف شام كورش تيگران را مخاطب ساخته گفت : « آن‌كسى كه با ما شكار مىكرد و تو آن همه مدح و ثنايش را مىگفتى كجاست ؟ »\r\n- آه ، پدرم كه در خدمتت نشسته او را كشت .\r\n\r\n","description":"","footnote":"","page_name":" 78 ","page_number":96},
  {"content":"\r\n\r\n- به چه جرمى ؟\r\n- بدين‌عنوان كه مايهء فساد من بود . اما اى كورش آن مرد صاحب چنان روح پاك و باعزتى بود كه در حين نزع مىگفت : « تيگران گرچه پدرت مرا به كشتن داد ولى كينهء او را در دل مگير ، تقصير از او نيست ، از راه خباثت مرا نمىكشد ، به علت جهالت است . كليهء تقصيراتى كه آدميان از راه جهالت مرتكب مىشوند غيرارادى است .\r\nكورش بانگ برآورد : بىچاره مرد !\r\nآن‌گاه شاه ارامنه كورش را مخاطب ساخته گفت : « اى كورش هر مردى كه زنش را در مصاحبت مرد ديگرى ببيند ، او را مىكشد ، نه بدين‌دليل كه او مايهء آشفتگى خاطر است بلكه بدين‌دليل كه به مهر و محبتى كه در دل آن زن ، خاص او بود ، تجاوز كرده است . او دشمن است و بايد خونش را ريخت ، من نيز به اين مرد به شدت حسادت مىورزيدم . » كورش جواب داد : « پناه بر خدا ! اى پادشاه ارمنستان ، درد دل تو را دريافتم . خطايت ناشى از ضعف آدمى است . تو هم اى تيگران ، اين تقصير را بر پدرت ببخش . »\r\nشاه ارامنه ، با زنان و فرزندان خويش ، با مسرت خاطر فراوان سوار بر ارابه شده به سوى قصر خويش روانه شدند . چون به محل اقامت خود رسيدند ، جز ستايش كورش سخنى نمىگفتند ، يكى حسن تدبير و كياستش را مىستود ، ديگرى جوان‌مردى و علو طبع و مقامش را ، يكى فطرت نيك و خلق خوش و آرامش را ، ديگرى قد رعنا و جمال زيبا و رخسار دل‌پسندش را مدح و ثنا مىگفت . تيگران زنش را مخاطب ساخته گفت : « آيا در نظر تو كورش زيبا و برازنده است ؟ »\r\n- من به صورتش نگاه نكردم .\r\n- پس چه كسى را نگاه مىكردى ؟\r\n- آن‌كس را كه مىگفت حيات خود را مىفروشد تا زنش از قيد اسارت و بندگى خلاص شود .\r\nپس از اين بيانات هركس دست محبوب خود را گرفت و به گوشه‌اى رفت و به استراحت پرداخت .\r\nروز بعد شاه ارامنه سپاهيان و نقدينه و پيش‌كش و هداياى عظيم روانهء اردوگاه كورش نموده به بقيهء سپاهيان امر داد تا سه روز خود را آماده كنند و در ركاب كورش حاضر شوند . ضمنا دو برابر آنچه كورش مقرر داشته بود تنخواه تقديم كرد . كورش آنچه معين كرده بود برداشت و بقيه را مسترد داشت . آن‌گاه سؤال كرد : « كدام يك از پدر و پسر فرمان‌دهى سپاه ارامنه را بر عهده خواهد گرفت ؟ » پدر و پسر هردو داوطلب چنين خدمتى شدند . پدر گفت : « هركس را كه تو بخواهى . » پسر گفت : « كورش ، ولو به‌عنوان خادم باشد ، ركابت را ترك نخواهم كرد و زنم را نيز همراه خواهم برد تا آنچه را مىكنم ببيند . » سربازان پس از ضيافت دمى به آسايش پرداختند .\r\n\r\n","description":"","footnote":"","page_name":" 79 ","page_number":97},
  {"content":"\r\n\r\nكلدانىها تسليم شدند و جزو متحدين درآمدند . اعزام نمايندگانى نزد هنديان .\r\n\r\nفصل دوم تسليم شدن كلدانيان . اعزام نماينده به نزد هنديان\r\nكورش فرداى آن روز تيگران را با زبده‌سواران مادى و عده‌اى از ارامنه كه لازم مىدانست ، با خود برداشت و سواره ، سرزمين ارمنستان را پيمود تا محل مناسبى براى ساختمان قلعه و بارو بيابد .\r\nچون بر سر تپه درآمدند از تيگران سؤال كرد : « كدام كوه است كه كلدانىها از آن مىگذرند و به دزدى و تجاوز به سرزمين ارمنستان مىپردازند ؟ » تيگران سلسله كوه‌ها را نشان داد . كورش سؤال كرد : « آيا آن نواحى حالا در تحت اشغال و نگهبانى است يا خير ؟ » جواب داد : « جاسوسانشان پيوسته مراقب وضع هستند و سركردگان خود را از آنچه واقع مىشود خبر مىدهند . »\r\n- پس از اطلاع چه مىكنند ؟\r\n- به مدافعهء كوهستان‌ها مىپردازند و هريك به سهم خود به دفاع مىكوشد . كورش نگاهى به اطراف كرد و ديد قسمتى از سرزمين ارمنستان به سبب همين زدوخوردهاى مداوم باير و خالى از سكنه افتاده است . سپس به اردوگاه مراجعت كردند و پس از صرف شام به استراحت پرداختند .\r\nروز بعد تيگران به همراهى كليهء سواران خود فرارسيد . قريب چهار هزار سوار و ده هزار پياده و ده هزار تيرانداز فراهم ساخته بود . چون تازه‌واردان به نظم صفوف خود پرداختند كورش به قربانى و نياز مشغول شد . و چون علايم سعد و ميمون مشاهده كرد فرمان‌دهان پارسى و مادى را جمع كرده گفت : « ياران من ، اين كوه‌ها كه مشاهده مىكنيد به كلدانىها تعلق دارد و اگر ما آنها را در تصرف خود درآوريم و در قلهء آن برج و بارو بسازيم ، سرزمين كلده و ارمنستان را به خوبى نظارت خواهيم كرد . سعد ايام به ما نويد مىدهد كه در اين عزم خود توفيق خواهيم يافت . ولى اين را بدانيد كه كسب موفقيت در آن است كه انسان در هر كار با سرعت و تدبير عمل كند . لذا اگر\r\n\r\n","description":"","footnote":"","page_name":" 80 ","page_number":98},
  {"content":"\r\n\r\nما بتوانيم قبل از آن كه كلدانىها خبردار شوند ، بر اين قلل شامخ مسلط شويم و خود را مستقر سازيم ، مسلم بدانيد با دشمنانى زبون و خوار طرف خواهيم شد . اگر ما با پشت‌كار و تصميم عاجلى اين مهم را از پيش برداريم با سهولت بسيار و مخاطرهء اندك به مقصود خود خواهيم رسيد . پس بشتابيد و اسلحه به دست بگيريد . شما اى مادىها ، از سمت چپ يورش بريد . و شما اى ارامنه ، نيمى به خط مستقيم و نيمى از جلو ما به پيش برويد . و شما اى سواران از پى ما بياييد و اگر كسانى در راه ماندند كمك كنيد تا به قله برسند . » كورش اين بگفت و در رأس ستون‌هايى كه بدين‌گونه تشكيل شده بود حركت كرد .\r\nكلدانىها كه از دور صحنه را مىديدند چون از حركت ستون‌ها اطلاع يافتند فرياد برآوردند و گرد هم مجتمع شدند . كورش مرتبا زيردستان خود را به راه‌پيمايى و سرعت عمل تشجيع مىكرد : « اى ايرانىها ، حريفان به ما مىفهمانند كه بايد به سرعت خود بيفزاييم . اگر ما قبل از رقيبان به بلندىها مسلط شويم ، كارمان تمام است . » كلدانىها سپرى از چوب بيد و دو زوبين همراه داشتند و از جنگ‌جوترين افراد اين كوهستان‌ها بودند و هركس كه آنان را اجير مىكرد در خدمتشان درمىآمدند ، چه طبعا مردانى سلح‌شور و فقير و سرزمينشان كوهستانى و صعب و بىمحصول بود و قسمتى كه اندك محصول بار مىآورد به غايت محدود و كوچك بود .\r\nچون ستون‌ها وارد معابر كوهستانى شدند ، تيگران كه در كنار كورش حركت مىكرد گفت :\r\n« كورش مىدانى كه به زودى بايد با حريفان دست‌وپنجه نرم كرد ؟ ولى ارامنه در برابر دشمن نمىتوانند مقاومت كنند . » كورش جواب داد كه به اين امر واقف است ؛ و پارسىها را تشويق كرد كه به محض اين‌كه ديدند ارامنه پا به فرار گذارده‌اند و دشمن را به سوى آنها جلب كرده‌اند ، دمار از روزگار مهاجمين درآورند . ارامنه پيش‌روى مىكردند . ناگاه كلدانىها غريوى برپا ساخته بر سر ايشان تاختند . ارامنه نيز برحسب عادت خويش ميدان را رها كرده پا به فرار گذاشتند . كلدانىها به تعاقب آنان برخاستند ولى چون بقيهء سپاهيان را ديدند كه شمشير به دست منتظرشان ايستاده و تنى چند از جلودارها را به هلاكت رسانده يا دستگيرشان نموده‌اند ، از پيشروى بازايستادند و عقب‌نشينى كردند . بدين‌قرار ، ديرى نگذشت كه ايرانيان به قلل جبال مرتفع دست يافتند . به محض اين‌كه قواى كورش مستقر شدند ، سپاهيان كلدانى را ديدند كه پا به فرار گذارده هر دسته به طرفى مىدويدند . كورش ، چون عموم سربازان به ارتفاعات درآمدند ، راحت‌باش داد . پس از صرف غذا چون ديد محل ارتباطى كلدانىها داراى آب و استعداد كافى است مصمم شد قلعه‌اى بنياد نهد . به تيگران امر داد پدرش را خبر كند كه به سرعت با آنچه بنّا و نجار و اثاث و لوازم در اختيار دارد براى ساختن برج و بارو حركت كند . قاصد به سوى شاه ارامنه حركت كرد و كورش به تهيهء مقدمات ساختمان پرداخت .\r\n\r\n","description":"","footnote":"","page_name":" 81 ","page_number":99},
  {"content":"\r\n\r\nدر اين اثنا ، چند تن اسير به حضورش آوردند . بعضى از اسرا در غل‌وزنجير مقيد و برخى آزاد بودند . كورش دستور داد اسراى مقيد را نيز آزاد ساختند و كسانى را كه مجروح يا مريض و ناتوان بودند به دست پزشكان سپرد كه آنها را مداوا نمايند . پس كلدانيان را مخاطب ساخته گفت نه براى انهدام اين سرزمين آمده است و نه قصد زورآزمايى دارد بلكه بدين‌نيت به اين محل آمده است كه وسايل صلح و صفا را بين ارامنه و كلدانىها مستقر بسازد . نيز به آنها گفت : « قبل از اين كه من بر اين كوهستان‌ها مسلط شوم ، شما احتياجى به صلح و صفا نداشتيد ، چه مايملك شما در محل امن و امان نهفته بود و آنچه ارامنه در دست داشتند به يغما مىبرديد . اما ببينيد اكنون چه وضعى داريد ؟ من عموم اسيران را مرخص مىكنم ، به سرزمين خود برويد و با ساير كلدانيان به مصلحت بپردازيد و به ما بگوييد كه آيا با ما سر جنگ و ستيز داريد يا اين‌كه مايليد در زمرهء دوستان و متحدين ما درآييد . اگر سوداى جنگ در سر داريد بدون اسلحه به سراغ ما نياييد ، چه مرتكب جنون محض شده‌ايد و چنان‌چه از در صلح درآييد ، بايد بدون سلاح بياييد ، زيرا چنان‌چه در زمرهء دوستان ما درآييد ، مال و جانتان مصون است و من در بهبود كارتان خواهم كوشيد . » كلدانيان سخنان كورش را با كف زدن استقبال كردند و با خاطرى شاد به جايگاه خود رفتند .\r\nوقتى پادشاه ارمنستان پيام كورش را شنيد و از پيروزى او آگاه شد ، عده‌اى كارگر و لوازم كار با خود برداشت و به سوى كورش شتافت ، همين‌كه به حضورش رسيد گفت : « اى كورش ، انسان ضعيف با آن‌كه از آينده خبر ندارد چه طرح‌ها براى خود مىريزد ! من هنگامى كه درصدد به دست آوردن آزادى خود بودم بيش از پيش مقيد و برده شدم و وقتى كه ما همگى اسير و گرفتار شديم و خود را نابودشده مىپنداشتيم بيش از هميشه خود را در امن و امان يافتيم . اين دشمنان همواره به ما زيان مىرسانيدند و حالا مىبينيم آن‌طور كه من آرزو داشتم مغلوب گشته‌اند . بدان ، اى كورش ، كه من براى اين‌كه آنها را از اين كوهستان برانم حاضر بودم پولى بيش از آنچه كه تو از ما خواستى بپردازم ، تو قرضى را كه از ما گرفتى با اين كمك و نيكى كه به ما كردى پرداخته‌اى و حتى ما تعهدات تازه‌اى در قبال نيكىهاى تو داريم كه نمىتوانيم آنها را فراموش كنيم و هرچه كنيم در برابر نيكىهاى تو هرگز قادر به اداى دين نخواهم بود . »\r\nچندى نگذشت كه عموم كلدانيان به خدمت كورش شتافته تقاضاى صلح كردند . كورش اين سؤال را مطرح ساخت : « اكنون كه ما در كوهستان‌ها مستقر شده‌ايم جز برخوردارى از امنيت ، چه آرزوى ديگرى داريد ؟ و اگر صلح مزايايى هم داشته باشد ، ديگر چه مىخواهيد ؟ » كلدانىها گفتند : « بيش از پيش محظوظ مىشويم . » سپس كورش سؤال كرد : « علت فقر شما به جز باير بودن زمين چيست ؟ »\r\n- هزار دليل .\r\n\r\n","description":"","footnote":"","page_name":" 82 ","page_number":100},
  {"content":"\r\n\r\n- بسيارخوب ، آيا حاضريد در مقابل پرداخت حقى اجازه بگيريد كه در سرزمين ارمنستان به كشت و زرع بپردازيد ؟\r\n- بلى ، مشروط براين‌كه اطمينان حاصل كنيم كه مزاحم و مخل كارمان نخواهند شد .\r\nآن‌گاه كورش رو به پادشاه ارامنه كرده گفت : « تو اى سلطان ارامنه ، آيا راضى خواهى شد كه در زمين‌هاى بايرت كشت و كار كنند و در عوض باج معينى در سال بپردازند ؟ » پادشاه ارامنه گفت :\r\n« من حاضرم حتى مبالغى بپردازم ، چون عايداتم به مراتب افزون خواهد شد . » پس كورش رو به كلدانيان نموده گفت : « شما كوهستان‌هاى پربركتى داريد ، آيا اجازه خواهيد داد در مقابل ارامنه هم گله‌هايشان را در دامنهء كوه‌هاى شما بچرانند ؟ »\r\n- بلى ، چون مبالغى بدون زحمت عايدمان خواهد شد .\r\nبعد كورش به شاه ارمنىها گفت : « آيا شما حاضريد از اين همه مراتع سرسبز و خرم استفاده بريد ؟ »\r\n- البته ، به شرط آن‌كه مخل و مزاحممان نشوند .\r\n- آيا اگر ارتفاعات در دست قدرتى كه با شما يار و متحد باشد بماند تا بر اوضاع نظارت و تسلط داشته باشد ، منظورتان تأمين خواهد شد ؟\r\nارامنه گفتند بلى . كلدانىها گفتند : « اگر ارامنه بر ارتفاعات مسلط باشند نه تنها ما نمىتوانيم اراضى آنها را كشت و زرع كنيم ، بلكه بايد از كشت اراضى خود نيز صرف‌نظر كنيم . »\r\n- اگر ارتفاعات در دست كسى باشد كه يار و متحد شما نيز باشد ، چه‌طور ؟\r\n- در اين صورت ما هم همراه و موافقيم .\r\nارامنه گفتند : « ولى اگر ارتفاعات ، به‌خصوص ارتفاعات مستحكم ، در دست كلدانىها باشد ، كار ما سامان نخواهد گرفت . » كورش جواب داد : « نقشهء من اين است كه اين ارتفاعات را نه به شما واگذار كنم و نه به دست كلدانىها سپارم ، بلكه خود نگه‌دارى و نظارت خواهم كرد . و چنان‌چه يكى از شما به ديگرى تجاوز كرد ، ما به كمك آن طرفى كه مورد تجاوز واقع شده است اقدام خواهيم كرد . »\r\nوقتى طرفين اين سخنان را شنيدند ، رأى كورش را پسنديده او را ستايش كردند و هردو طرف بر اين عقيده شدند كه يگانه وسيله براى برقرارى صلح پاىدار همين است و بس . آن‌گاه طرفين قسم ياد كردند كه به اين پيمان وفادار بمانند و هريك مخل آزادى ديگرى نشود ، و سعى كنند ، با عقد و ازدواج ميان جوانان خود ، خويش يك‌ديگر شوند ، برادروار در سرزمين ديگرى كشت و زرع كنند يا از مراتع همسايهء خود استفاده برند . و اگر يكى از طرفين مورد تهاجم و تجاوز قرار گرفت ، ديگرى به كمكش شتابد .\r\n\r\n","description":"","footnote":"","page_name":" 83 ","page_number":101},
  {"content":"\r\n\r\nاين بود عهدنامهء بين دو متخاصم قديمى كه تا امروز بين كلدانيان و ارامنه پاىدار و محترم است ، پس از عقد اتحاد هردو قوم در ساختن قلعه و بارو صميمانه مساعدت كردند و مصالح و افزار لازم را به محل حمل كردند .\r\nچون شب فرارسيد ، كورش هردو طرف را به عنوان ياران موافق بر سر سفرهء خود دعوت كرد . در اثناى طعام خوردن در زير خيمه‌گاه يكى از كلدانيان گفت : « اين عهدنامه مورد پسند همهء مردم است ، اما كسانى كه عادت كرده‌اند رزق خود را از راه‌زنى تأمين نمايند ، تن به كشت و زرع زمين نخواهند داد چون در جنگ و گريز بار آمده‌اند . آنها كارى ندارند جز اين‌كه راه‌زنى كنند يا مزدور كسانى از قبيل شاه هندىها ، كه مردى ثروتمند است ، يا آستياژ شوند . » كورش جواب داد :\r\n« چرا اجير ما نمىشوند ؟ من بيش از هركس به آنها خواهم داد . » همه اين رأى را پسنديدند و گفتند كه عده‌اى به خدمت او خواهند آمد .\r\nاين بود قسمتى از گفت‌وگوى آن شب . كورش دريافت كه كلدانىها بارها رسولانى نزد هنديان اعزام مىدارند و نيز ديده بود كه نمايندهء هنديان به ماد آمده بود تا از وضع امور آگاه شود و از آنجا به اردوگاه دشمن رفت تا از ماجراى آن طرف نيز مستحضر شود . كورش مصمم شد از وضع هنديان نيز آگاه شود كه خود آنان چه مىكنند . لذا گفت : « اى ارامنه و كلدانيان ، من مىخواهم قاصدانى نزد شاه هنديان اعزام دارم ، آيا مىتوانيد چند راه‌نما همراهشان كنيد تا آنچه درنظر دارم از او دريافت كنم ؟ من مىخواهم تنخواه بيشترى در اختيار داشته باشم تا بر جيره و مواجب كسانى كه استحقاق دارند بيفزايم و پاداش و افتخارات رفقاى رزمى خود را كه لياقت نشان داده‌اند بيشتر كنم . منظور من در ازدياد تنخواه اين است و بس . قاصدى كه از جانب من به كمك راه‌نمايان شما به ديدار شاه‌هنديان مىرود اين پيام را به او خواهد داد : و از جانب كورش ، به تو ، اى شاه هنديان اعلام مىدارم كه ولىنعمتم احتياج به تنخواه دارد چون سپاه تازه از سمت پارس بايد برسد . اگر برحسب توانايى خود تنخواه لازم بفرستى به يارى خدايان پس از فيصلهء امور ، پاداش نيكى دريافت خواهى داشت ، شما هم قاصدان خود را آنچه مفيد مىدانيد بياموزيد كه بگويند . اگر وجوهى دريافت شد گشايش در كار ما صورت خواهد گرفت ، و چنان‌چه تنخواهى ارسال نداشت ، با او آنچه صلاح است خواهيم كرد . » اين بود گفتار كورش . اين سخن را به عمد به ميان آورد تا قاصدان ارمنى و كلدانى از ماوقع به تفصيل صحبت كنند و وضع امور را همه‌جا انتشار دهند و به اطلاع ديگران برسانند . پس از اين مقوله ، جملگى از خيمه‌گاه خارج شدند و به استراحت پرداختند .\r\n\r\n","description":"","footnote":"","page_name":" 84 ","page_number":102},
  {"content":"\r\n\r\nمراجعت كورش نزد سياكزار . ورود سپاهيان به سرزمين دشمن . اولين نبرد .\r\nآسورىها شكست خوردند .\r\n\r\nفصل سوم اولين نبرد در سرزمين دشمن . شكست آسورىها\r\nكورش فرداى آن روز قاصد خود را با تعليمات كافى اعزام داشت . ارامنه و كلدانيان نيز با او قاصدانى فرستادند و به همان قرار كه كورش فرمان داده بود پيام فرستادند . آن‌گاه كورش قلعه را به دست سپاهيان كارآزموده سپرد و فرمان‌دهى آن را به يكى از اهالى ماد كه لياقت بيشترى داشت واگذار نموده خود با كليهء سپاهيانى كه همراه آورده بود ، به ضميمهء سواران ارمنى و چهار هزار سوار كلدانى كه انتخاب نموده بود حركت كرد . در مسير راهش چون از نقاط آباد عبور مىكرد ، افراد ارمنى ، چه زن و چه مرد ، از خانه‌هاى خود بيرون آمده بودند و عموما سر راهش گرد آمده چيزهاى گران‌بهاى خود را در پاى او مىريختند و از صلح و امنيتى كه برقرار نموده بود شادى مىكردند و به او درود مىگفتند . شاه ارامنه كه مىديد مسرت افراد ، خاطر كورش را مسرور و خرسند مىسازد ، به غايت شاد مىشد . تا اين‌كه شاه و ملكه و دختران و پسر جوان او با مبالغ هنگفتى طلا ، كه كورش قبول نكرده بود ، به استقبالش شتافتند . كورش چون آنها را ديد ، گفت :\r\n« شما مگر نمىدانيد كه غرضم از اين مسافرت‌هاى جنگى ايجاد نظم و بركت است و سواى آن پاداشى منظور ندارم . تو ، اى بانو ، با ثروتى كه با خوددارى به خانه‌ات مراجعت كن ، و مگذار شوهرت آنها را در خاك پنهان كند و پسر جوانت را با طلايى كه دارى مجهز نما و با عده‌اى سرباز تربيت شده به اردوى من بفرست . با بقيهء ثروتت به شوهر و پسران و دخترانت كمك كن و زندگانى آرام و آبرومندى براى خودتان ترتيب بدهيد . » اين بگفت و به راه افتاد . شاه و همراهان كه او را ولىنعمت و بزرگ خويش خواندند تا سرحد بدرقه‌اش كردند . سپس عدهء ديگرى تجهيز نموده خدمتش فرستادند ، زيرا صلح و صفا در همه‌جا برقرار بود و احتياجى به سپاهيان نبود .\r\nبدين‌قرار ، كورش نه تنها با ثروت و قدرت كافى از آن سرزمين خارج شد ، بلكه به كمك حسن\r\n\r\n","description":"","footnote":"","page_name":" 85 ","page_number":103},
  {"content":"\r\n\r\nخلق و فراستش ثروت بىكرانى در آن مرز و بوم اندوخته كرد تا هروقت به آن نيازى پيدا كند به كمكش شتابند .\r\nبالاخره در سرحد ، اردوگاه را برقرار كردند . فرداى آن‌روز تنخواه و سپاهيان را به ميعادگاه مقرره نزد سياكزار فرستاد و خود همراه تيگران و بعضى از نواب ايرانى به شكار حيوانات ، كه در آن نواحى به كثرت وجود داشت ، پرداخت و بسيار خرم و خوش‌حال بود . به محض اين‌كه به سرزمين ماد رسيد به هريك از سركردگان مبالغى بخشود تا بين افرادى كه از خود لياقت نشان داده‌اند توزيع نمايند . مىگفت هردسته وقتى مهيا و آماده شوند ، جمع آنان كه سپاه است نيز مستعد كارهاى بزرگ خواهد شد . خود نيز به هركس كه لياقت ابراز مىداشت انعام مىداد و او را تشويق و تقدير مىكرد و مىگفت بهترين نشانهء برازندگى يك سپاه ، رضايت افراد و سركردگان است . غالبا سركردگان و فرمان‌دهان رسدها را گرد خويش حلقه‌وار جمع مىكرد و به آنان تعليمات مىداد و مىگفت : « دوستان من ، وقت آن فرارسيده است كه ما از سهم خود راضى و خشنود باشيم ، چه همه‌چيز به حد وفور در اختيار ماست و مىتوانيم به كسانى كه از خود شايستگى و لياقت نشان داده‌اند ، پاداش نيك بدهيم و در حسن خدمت سرافرازشان سازيم . اما نبايد دقيقه‌اى غافل باشيم كه اين نعمت و بركت را از كجا و به چه وسيله فراهم نموده‌ايم . كمى فكر كنيد ، آيا اين توفيق را جز در سايهء همت ، شب‌زنده‌دارى ، كار مداوم ، قناعت و بالاخره پاىدارى در مقابل دشمن ، از طريق ديگرى مىتوان تحصيل نمود ؟ پس برماست كه پيوسته سربازانى شجاع باقى بمانيم و اين نكته را هرگز از ياد نبريم كه بزرگ‌ترين شادمانىها و گران‌بهاترين ثروت‌ها را از راه بردبارى و اطاعت و كار دايم و رشادت در برابر مخاطرات مىتوان به دست آورد . »\r\nبدين‌قرار ، كورش مىديد كه سربازانش روزبه‌روز بهتر در برابر خستگىها مقاومت نشان مىدهند ، و روحشان سلح‌شورتر مىشود ، و در برابر دشمن نه تنها جبن و هراس نشان نمىدهند ، بلكه به چشم خوارى و خفت به او مىنگرند و سلاح خود را بهتر به كار مىبرند ، و اطاعت و نظم را از همه بهتر مراعات مىنمايند . اين بود كه رفته‌رفته به فكر اجراى نقشه‌هايى كه قبلا طرح كرده بود افتاد . چون مىدانست كه اگر سركرده‌اى در موقع مناسب به اجراى نقشه‌هاى خود نپردازد ، چه بسا كه آن نقشه‌ها عقيم و مهمل خواهند ماند و ثمرهء مقدماتى خود را از دست خواهند داد . از جانب ديگر ، مشاهده مىكرد كه به علت رقابت بين سركردگان ، بسيارى از سربازان بناى بخل و حسادت گذاشته‌اند و بدين‌سبب نيز مصمم شد زودتر به سرزمين دشمنان بتازد ، زيرا دريافت كه وقتى مردم در برابر خطرى قرار گيرند ، تن به كمك يك‌ديگر مىدهند و ديگر نسبت به كسانى كه سلاح خوب در دست دارند و درصدد كسب افتخار و نيل پيروزى هستند\r\n\r\n","description":"","footnote":"","page_name":" 86 ","page_number":104},
  {"content":"\r\n\r\nرشك نمىورزند و در مقابل دشمن متحد يك‌ديگر مىشوند ؛ چه مىدانند آنچه پيش آيد به نفع عموم است . پس امر داد كه سلاح‌هاى خوب خود را برگيرند و دسته‌ها را مرتب سازند . بعد سركردگان هر دسته را پيش خود طلبيد . چون عموم كسانى كه حضورشان ضرورت داشت جمع شدند ، صف‌هاى سپاهيان و بهترين قواى متحدين را بدان‌ها نشان داد . و چون عزم آنان را با سخنان خود در پيروزى و غلبه بر دشمن تهييج كرد ، مقرر داشت بر سر رسدهاى خود مراجعت نمايند و همان سخنان و فرمان‌ها را به افراد تكرار كرده روح آنان را نيز به مبارزه و پيش‌دستى در جنگ‌جويى و مقابله با دشمن تهييج نمايند و فردا صبح به اردوگاه سياكزار بروند . در طليعهء صبح روز بعد ، كورش در رأس سركردگان خود به اردوگاه سياكزار شتافت و وى را مخاطب ساخته گفت : « من اطمينان دارم آنچه حال به تو خواهم گفت مدت‌هاست خود دربارهء آن انديشيده‌اى . ولى ممكن است كه به علت شرم و خجالت نخواسته‌اى آن را به زبان بياورى ؛ از ترس اين‌كه مبادا ما خيال كنيم كه تو از غذا دادن به ما خسته شده‌اى و به اين جهت ما را به رفتن به سرزمين دشمن تشويق مىنمايى . حال كه تو در سكوت فرو رفته‌اى من هم از جانب خود و هم از جانب تو سخن مىگويم . ما جملگى بر اين رأى هستيم كه نبايد بيش از اين در انتظار نشست و منتظر شد كه دشمن به سرزمين تو تجاوز و دست‌اندازى كند ، يعنى بيش از اين نبايد در كشور دوست نشست بلكه مصلحت در اين است كه به سراغ دشمن بشتابيم و جنگ را آغاز كنيم . زيرا هرچه در خاك تو باقى بمانيم ، قهرا موجب خسارت و ضرر تو خواهيم بود . ولى چنان‌چه بر سرزمين دشمن بتازيم ، به رغبت خسارت وارد مىآوريم . تو متحمل هزينهء هنگفتى در تهيهء غذا و ما يحتاج ما مىشوى ، اما چون جنگ را شروع كنيم مخارج ما از طرف دشمن تأمين خواهد شد . شايد گفته شود كه ما در سرزمين دشمن بيش از اينجا در مخاطره‌ايم و صواب آن است كه جايى را كه خطرش كم‌تر است برگزينيم . ولى دشمنانى كه ما در سرزمين خودشان با آنها مواجه مىشويم همان‌هايى هستند كه همين‌جا بايد با آنها دست‌وپنجه نرم كنيم ، و براى ما نيز چه در اينجا منتظر دست‌درازى و تطاول آنان شويم و چه در حمله بر آنها سبقت جوييم فرقى نمىكند . اما وقتى ابتكار حمله از ما باشد دل سربازان ما گرم‌تر و قوىتر خواهد بود . چه درك مىكنند كه ما از حملهء آنان بيمى نداريم . هم‌چنين دشمن وقتى ديد ما بر جاى خود ننشسته‌ايم ، بلكه همين‌كه از قصد آنان آگاه شديم بدون باك و بىپروا در حمله پيش‌دستى مىنماييم و مىكوشيم تا زودتر دست‌وپنجه نرم كنيم ، بدون اين‌كه منتظر بنشينيم سرزمين ما مورد تاراج و تطاول آنان قرار گيرد ، رعب شديدى در دلشان راه خواهد يافت . اگر ما خود را بيش از حد جسور نشان بدهيم و در دل آنها ترس و هراس اندازيم ، به نظر من هيچ مزيت و تفوقى بالاتر و برتر از اين براى مردان جنگى متصور نيست و از اين راه مخاطره براى ما تقليل خواهد يافت و دردسر و\r\n\r\n","description":"","footnote":"","page_name":" 87 ","page_number":105},
  {"content":"\r\n\r\nمشكلات طرف روزبه‌روز افزون خواهد شد . پدرم هميشه مرا نصيحت مىكرد و تو هم بر همين عقيده‌اى كه عاقبت هر نبردى بيشتر به جسارت و جرئت بستگى دارد تا به زور بازو . »\r\nسياكزار جواب داد : « اى كورش ، تو و پارسىها هيچ‌گاه چنين انديشه‌اى به دل راه ندهيد كه من از حضور شما در اينجا و هزينهء شما اندك رنجشى يا ملالى داشته باشم . و اما مصلحت رزم را در اين مىبينم كه ما زودتر به قلب دشمن بتازيم .\r\n- پس چون عقيدهء مشترك ما در اين است كه حمله را آغاز نماييم ، بىدرنگ درصدد تهيهء مقدمات برآييم و به يارى خدايان جنگ را آغاز نماييم .\r\nپس از آن به سربازان فرمان دادند كه خود را مهيا سازند . سپس كورش فرمان داد به درگاه خداى بزرگ و خدايان ديگر قربانى نمايند و از آنان طلب يارى نمود . آن‌گاه دليران نگاهبان ماد را به يارى طلبيد و در بهترين ساعت فرمان حركت صادر كرد . پياده‌نظام به حركت درآمد و در نزديكى سرحد مستقر شدند و حال آن‌كه سواره‌نظام به سرزمين دشمن وارد شده بناى نهب و غارت گذارد و غنايم فراوانى به دست آورد . در ضمن حركت ، چون كورش ديد كه بيش از ده روز راه‌پيمايى فاصله باقى نيست ، به سياكزار گفت : « از حالا ما بايد پيوسته مراقب حملهء دشمن باشيم . اما نبايد اينطور وانمود كنيم كه از تماس با خصم در دل بيم داريم يا به اكراه و اجبار تن به نبرد داده‌ايم . » سياكزار نيز به همين عقيده بود و از آن پس صفوف به حال حاضر به جنگ حركت كردند ، و هرروز به ميل و ارادهء فرمان‌دهان مسافتى طى مىكردند . اردو غذاى خود را در هنگام روز صرف مىكرد و شب‌ها آتش نمىافروخت ، بلكه فقط در پيشاپيش طلايه‌داران آتش مىافروختند تا اگر كسى مىخواست وارد شود او را ببينند ولى خود از نظر او پنهان بمانند .\r\nبرخى از اوقات در قسمت‌هاى عقب اردو نيز آتش مىافروختند . تا دشمن را سردرگم نمايند و جاسوسان پى نبرند كه مقدمه و مؤخرهء سپاه در كدام قسمت قرار دارد .\r\nاز طرف ديگر آسوريان چون از مجاورت سپاهيان مطلع شدند ، اطراف خود را بنابر عادت بعضى از ملل ، خندق حفر كردند . به علت كثرت افراد ، اين خندق به سرعت حفر شد . چون مىدانستند كه شب‌ها سواره‌نظام و اسب‌ها در هرسو پراكنده هستند و حمله و شروع به كار بسيار طولانى و مستلزم وقت بسيار است ، اطراف خود را خندق مىكندند تا در امن و امان به سر برند و از طرف حريفان مورد تجاوز قرار نگيرند ، و هروقت كه خود خواستند حمله كنند . بارى ، در اين وقت دو لشكر به يك‌ديگر نزديك شدند .\r\nچون فاصلهء دو سپاه به يك فرسنگ رسيد ، آسوريان سپاهيان خود را در محل امنى در سنگرها در فضاى آزاد قرار دادند . و حال آن‌كه كورش سپاهيان خود را در پشت تپه و آبادى كه به كلى از نظرها مستور بود پنهان نمود ، چون مىدانست كه در جنگ و جدال هرچه حركات سپاه از\r\n\r\n","description":"","footnote":"","page_name":" 88 ","page_number":106},
  {"content":"\r\n\r\nنظر دشمن پنهان بماند با جسارت بهترى آن را غافل‌گير خواهد كرد . آن‌شب ، پس از اين‌كه قراولان در محل‌هاى خود مستقر شدند ، اردو به استراحت پرداخت .\r\nفرداى آن‌شب ، آسورىها و كرزوس و ساير رؤساى متحدين افراد خود را در خندق‌ها استراحت دادند ، ولى كورش و سياكزار آرايش جنگى گرفته در كمين دشمن نشستند تا ببينند حركتى از خود نشان مىدهند يا خير . ولى چون ديدند از دشمن حركتى سر نزد سياكزار كورش را مخاطب ساخته گفت : « ياران من ، به نظر من چون آرايش جنگى گرفته‌ايم ، صلاح در اين است كه بر دشمن بتازيم و نشان دهيم كه آمادهء نبرد هستيم . اگر باز دشمن حركتى نكرد ، سربازان ما دليرتر شده و دشمن از مشاهدهء اين احوال بيشتر دچار هراس و ترديد خواهد شد . » ولى كورش كه اين رأى را نپسنديد ، پاسخ داد : « نه ، سياكزار ، راى تو صائب نيست ، اگر ما به نحوى كه تو پيش‌نهاد مىكنى ، به حمله بپردازيم . دشمن كه در پناهگاه نشسته ، بدون اين‌كه رعب و هراسى به دل راه دهد ، حملهء ما را پس خواهد زد و چون در عقب‌نشينى از كمى افراد ما مستحضر شد ، ما را تحقير خواهد كرد و فردا با اطمينان خاطر كامل بر ما خواهد تاخت . در صورتى كه حالا كه در مجاورت ماست چون بر احوال و تعداد ما وقوف ندارد ، پيوسته تحت استيلاى خوف و هراس به سر خواهد برد . بايد مراقب بود به محض اين‌كه از خندق‌هاى خود خارج شدند ، ناگهان بر سرشان تاخت و به نحوى كه مدت‌ها در انتظار آن هستيم ، كارشان را يكسره كنيم . » سياكزار و ساير سركردگان نقشهء كورش را تأييد كردند . پس از صرف شام قراولان را در جاى خود مستقر نموده در طلايهء سپاه آتش برافروختند و به استراحت پرداختند .\r\nروز بعد كورش كه تاجى بر سر داشت همهء سركردگان را فراخواند و فرمود كه همه تاج بر سر گذارند . پس از نيايش به درگاه خداوند آنها را مخاطب ساخته گفت : « ياران من ، مشيت خدايان بر اين قرار گرفته است كه امروز كارزار آغاز شود و فتح و پيروزى نصيب ما گردد . من اكراه دارم از اين‌كه يك‌بار ديگر به شما تأكيد كنم كه چه بايد كرد . زيرا مىدانم جملگى به تكاليف و وظايف خود آگاه هستيد . زيرا در ميدان كارزار نشان داديد كه چه مردان سلح‌شور و بىباكى هستيد . شما نمونهء مردان باهمت و رشيد هستيد و به خوبى مىتوانيد به ديگران درس رشادت و دل‌آورى بدهيد . اما يك مطلب باقى است كه شايد دربارهء آن نينديشيده‌ايد ، و من اكنون شما را متوجه آن مىكنم . بايد شما به متحدينى كه با خود به ميدان آورده‌ايم و مىخواهيم مانند ما جان‌بازى كنند بفهمانيد كه به چه منظور به اينجا آمده‌ايم ، چرا سياكزار مدت‌ها متحمل مخارج ما شده است و چرا اين همه تمرين و مشق‌هاى نظامى نموده‌ايم و چه موجبى ما را به جنگ و نزاع با دشمن وا داشته است . به خاطر آنها بياوريد كه در صحنهء جنگ است كه ارزش و لياقت هر فردى نمايان خواهد شد . اما ترديدى نيست كه آنان در فنون و تمرين حربى از ما عقب‌ترند و مسلما افراد\r\n\r\n","description":"","footnote":"","page_name":" 89 ","page_number":107},
  {"content":"\r\n\r\nفراوانى در بين آنان يافت مىشود كه بايد تعليمات گذشته را به يادشان آورد . در انجام اين وظيفه كوتاهى نورزيد ، چه ارشاد و هدايت مردم و تلقين رشادت و پاىدارى مايهء آزمايش شماست ؛ زيرا هركس بتواند در چنين مواقع ، ديگرى را نيك و مهذب سازد ، مردى است كامل و شجاع . و حال آن‌كه هركس كه در خاطرهء خود ، يادگارى از تعليماتى كه فراگرفته دارد و آن را به ديگرى نمىآموزد ، هنوز به مرحلهء شجاعت كامل نرسيده است . اين است كه من خود در اين باب به آنان سخنى نمىگويم و اين وظيفهء تعليم را به شما واگذار مىكنم تا با آنها گفت‌وگو كنيد زيرا وقتى شما آنها را در دستهء خود زير نظر داريد ، آنها خواهند كوشيد تا در دل شما جاى بگيرند . آنها چون شما را مردانى مصمم ديدند از شما پيروى خواهند كرد . بر شماست كه در اين راه بكوشيد و درس عمل به آنها بدهيد . حالا همان‌طور كه تاج بر سر داريد به دسته‌هاى خود مراجعت كنيد . »\r\nپس از اين‌كه سركردگان ره‌سپار اردوگاه شدند ، كورش سردسته‌هاى جزء را كه مراقب عقب سپاه هستند ، گرد خود فراخواند و گفت : « سربازان پارسى ، شما حالا مردان آزموده و برگزيده شده‌ايد و از همه جهت با بهترين سربازان روزگار برابرى مىكنيد و با سن و تجربه‌هاى مكرر خود از جملهء فنون حربى آگاه شده‌ايد . منزلت شما از طلايه‌داران كه پيشاپيش سپاه در حركت‌اند كم‌تر نيست . شما مراقب صفوف عقب سپاه هستيد ، سربازان را تشويق كنيد كه بكوشند و رشادت به خرج دهند و چنان‌چه از تازه‌واردان كسى را ديديد كه در انجام تكليف خود قصور مىورزد آگاهش كنيد . اجازهء تنبلى و سستى به كسى ندهيد . شما در نيل به پيروزى بيش از ديگران استحقاق داريد ، زيرا كهن‌سال‌تر از ديگران هستيد و وزن سلاحى كه به دوش خود داريد بيش از ديگران است . اگر از صفوف مقدم شما را به كمك طلبيدند ، با عجله به پيش بشتابيد ، آنان را يارى دهيد تا زودتر به قلب دشمن برسيد . برويد شام خود را بخوريد و در دسته‌هاى خود قرار بگيريد . »\r\nاين بود نمونه‌اى از وضع اردوگاه كورش . از طرف ديگر ، آسورىها پس از صرف غذا آهسته آهسته از سنگرها خارج شدند و با اطمينان خاطر به صف‌آرايى پرداختند . شاه آسور سوار بر ارابه‌اى ناظر آرايش سپاهيان خود بود و سربازان را مخاطب ساخته مىگفت : « اى سربازان آسورى ، آن‌روز فرارسيده است كه شما مردان شيردل لياقت خود را نشان دهيد . شما اكنون براى جان خود ، براى مملكتى كه در آن به دنيا آمده‌ايد ، براى خانواده‌اى كه شما را بزرگ كرده است ، به خاطر زنان ، فرزندان و به خاطر هرچه برايتان عزيز و گرامى است دست به كار جنگ شده‌ايد . اگر در اين صحنهء كارزار پيروز شديد ، مثل ايام گذشته از غنايم بسيار برخوردار مىشويد ؛ ولى چنان‌چه شكست بخوريد ، هرچه دارا هستيد به تصاحب دشمنان درمىآيد . چون همگى مصمم به جنگ هستيد با پاى محكم بايستيد . اگر كسى بخواهد از راه فرار و با اجسادى بدون چشم ،\r\n\r\n","description":"","footnote":"","page_name":" 90 ","page_number":108},
  {"content":"\r\n\r\nبدون دست و بدون سلاح كه در ميدان جنگ در خاك‌وخون غلتيده‌اند بر دشمن پيروز شود ، او را ديوانه بايد خواند . و باز آن‌كس كه براى حفظ جان خويش از ميدان بگريزد ، ديوانه است . چه همه مىدانند كه سلامت و عافيت يار كسانى است كه در ميدان نبرد پيروز شده‌اند و كسانىكه پا به گريز مىگذارند زير دست‌وپاى دشمن نابود مىشوند و نيز ديوانگى محض است كه كسى ثروت و غنيمت را دوست بدارد ولى در ميدان پاىدارى نكند و از پيش دشمن بگريزد . بدانيد كه فقط فاتحين ميدان نبرد هستند كه مال و ثروت خود را حفظ مىكنند . حال آن‌كه مغلوب هم مالى را كه به‌دست آورده است از دست خواهد داد و هم جان خود را . »\r\nاين بود وضع سپاهيان آسورى . سياكزار به كورش پيام فرستاد كه « موقع حركت فرارسيده است ، تعداد كمى از آسوريان از سنگرهاى خود بيرون آمده‌اند و تا ما به آن حدود برسيم ، عدهء آنان بيشتر خواهد شد و ما نبايد منتظر شويم تا آنها از ما بيشتر شوند . گويا وقت آن فرارسيده است كه بر دشمن بتازيم و تا جملگى از سنگرها بيرون نيامده‌اند به راحتى آنها را مغلوب نماييم . » كورش جواب داد : « سياكزار ، اگر ما لااقل نيمى از آنان را مضمحل نسازيم ، خواهند گفت كه از ما ترس داشتند لذا بر عدهء قليلى از ما تاخت آوردند و بدين‌جهت خود را مغلوب نخواهند دانست . نتيجه اين مىشود كه بايد بار ديگر خود را مهياى كارزار سازيم و شايد در اين برخورد دوّم مزايايى دارا باشند كه هم‌اكنون فاقدند ، اكنون فرصت يار ماست و به محض اين‌كه زمان مناسب شود تاخت خواهم آورد . »\r\nدر اين اثنا ، كريزانتاس پارسى با عده‌اى اسير فرارسيدند . كورش از اسيران تحقيق كرد . اسيران گفتند كه آسورىها از سنگرهايشان رفته‌رفته خارج مىشوند و شاه شخصا مراقب صف‌بندى آنان است و پىدرپى افراد را با سخنان خود به جنگ و پاىدارى تشويق مىكند .\r\nكريزانتاس به كورش گفت : « كورش تو هنوز مجال دارى كه سربازانت را فراخوانى و آنان را به جنگ و ستيز و رشادت نصيحت كنى . مگر معتقد نيستى كه از اين راه رشادت و دل‌آورىشان افزون خواهد شد . » كورش جواب داد : « از گفتار آسورىها ترس به دل راه مده . بهترين سخنان در نهاد كسانىكه قبل از شنيدن پرورش نيافته‌اند و تيراندازى نمىدانند ، يا سواركارانى كه سوارى نياموخته و تمرين ننموده‌اند ، يا تن خود را آماده نكرده‌اند كه در برابر زحمات و خستگىهاى ميدان جنگ مقاومت داشته باشند ، عبث و بىاثر است . »\r\nكريزانتاس جواب داد : « ولى با وجود اين ، بد نيست كه روح سربازان آزموده‌ات را در ميدان نبرد مشتعل سازى . » كورش جواب داد : « يعنى تو معتقدى كه با يك نطق مىتوان در يك دم روح سپاهيان را لب‌ريز از غيرت و مردانگى كرد و آنها را از سستى دور داشت و به اميد كسب افتخار ترغيبشان نمود كه به هر كار و خطرى تن دردهند ؟ آيا مىتوان آنها را معتقد ساخت كه كشته\r\n\r\n","description":"","footnote":"","page_name":" 91 ","page_number":109},
  {"content":"\r\n\r\nشدن در ميدان كارزار از فرار كردن و خود را نجات دادن بهتر است ؟ اگر بخواهند كه اين‌گونه احساسات در نهاد مردم به وجود آيد و ملكهء آنها شود ، بايد قوانينى وضع كنند كه زندگى آبرومندانه و آزادى را براى مردم درست‌كار و بافضيلت تأمين كند و دغل‌كاران را به زندگى پست و فلاكت‌بارى محكوم نمايد . آن‌گاه به عقيدهء من بايد اين مردم را به‌دست رهبرانى بسپرند كه با رفتار و اندرزهاى خود آنها را به اعمال نيك ترغيب نمايند ، تا عادت كنند به اين‌كه مردان شجاع و بلندآوازه را نيك‌بختان واقعى و مردم پست و دغل‌پيشه را بدبخت‌ترين افراد روى زمين به شمار آورند .\r\nاينست مكارمى كه مردان بايد دارا باشند تا در دل دشمنان خود رعب و هراسى بيفكنند .\r\nچنان‌چه اين قبيل مردان پاك‌نهاد عازم ميدان كارزار شوند و در آن دم بعضى وظايف خويش را فراموش كنند ، سزاوار است كه با سخنان دل‌نشين ، آتشى در نهادشان مشتعل نمود . در اين صورت بسيار سهل است كه انسان چه خود و چه ديگران را به فضايل و شجاعت و پاىدارى و رشادت تشويق و تهييج نمايد . من كه امثال شما سركردگان متهور را در رأس سربازان خود سراغ دارم و مىبينم كه وجود و رفتارتان نمونه‌اى از رشادت و شجاعت است ، و پيوسته به افراد خود خاطر نشان مىكنيد كه چگونه بايد عمل كنند تا به كسب شرافت و پيروزى نايل آيند ، متحيرم كه چگونه ايراد سخنى ممكن است بهتر و بيشتر از آنچه بدان خو گرفته و بار آمده‌اند ، قلوبشان را تهييج كند . زيرا اگر صاحب چنين طبعى نباشند مثل اين است كه مردى كه فاقد استعداد موسيقى است ، از شنيدن يك آهنگ ، موسيقىدان و استاد شود . »\r\nاين بود گفت‌وگوى كورش با سردار خويش . در اين اثنا قاصدى از جانب سياكزار رسيد و مجددا تأكيد كرد كه كورش در تأخير صدور فرمان حمله به دشمن مراعات حزم و احتياط را نمىنمايد . كورش گفت : « به سياكزار ، در برابر حضار ، بگو كه من مراقب كار هستم و هنوز دشمن به تعداد كافى از سنگرها خارج نشده‌اند ولى اگر باز اصرار دارد ، فرمان حمله را هم‌اكنون صادر خواهم كرد . » اين بگفت و از خدايان يارى طلبيده به كليهء سپاهيان فرمان حركت داد . سربازان با قدم‌هاى استوار و سريع حركت كردند . كورش در رأس سپاهيان قرار داشت . بقيهء سپاهيان با نظم تمام به دنبال او به راه افتادند ، زيرا بر اثر تعليم و تمرين به راه رفتن با صفوف منظم خو گرفته بودند . همه با اشتياق تمام پيش مىرفتند ، چون تشنهء رقابت بودند و بدن‌هاى نيرومند آنها به خوبى در برابر سختى مقاومت مىكرد . افسرانشان در صفوف نخستين حركت مىكردند و خوش‌حال بودند ، زيرا مىدانستند فرمان‌دهانشان همه مردمى هوشمند و بااحتياطاند ، وانگهى به تجربه دريافته بودند كه آسان‌ترين و بىخطرترين راه پيروزى آن است كه با دشمنان خود تن به تن درآويزند ، مخصوصا اگر اين دشمنان كمان‌دار و زوبين‌انداز و سواره‌نظام باشند .\r\n\r\n","description":"","footnote":"","page_name":" 92 ","page_number":110},
  {"content":"\r\n\r\nقبل از اين‌كه به تيررس دشمن برسند كورش اسم جنگ را به اين جمله اعلام داشت : « خدا يار و كمك ما است . » و چون اين جمله دهان‌به‌دهان بين افراد گشت دوباره به گوش كورش رسيد . ناگهان عموم سپاهيان با شدت و اعتقاد مذهبى تام ، شروع به خواندن تصنيف نمودند . در اين قبيل مواقع است كه كسانىكه از خدا در دل ترس دارند ، از مردان بيم كم‌ترى در دل دارند . پس از ختم سرود ، رؤساى قبايل با قدمى استوار و مرتب ، با صفوف مراقب و منظم پيش آمده بانگ برآوردند : « ياران بشتابيد ! شجاعان پارسى آماده شويد ! » با اين جملات عموم سپاهيان مهياى كارزار شدند . صفوف آخر به طلايه‌داران جواب گفتند . بانگ سربازان و خروش يلان ميدان كارزار را به لرزه انداخت . از هرسو شنيده مىشد كه « بر قلب دشمن بتازيد » . سپاهيان كورش نمونه‌اى بودند از شجاعت ، عشق ، افتخار ، رزانت ، اعتماد و غيرت و حزم و نظم ، يعنى جملهء خصايلى كه مايهء نااميدى و يأس دشمنان بود .\r\nاز آن سوى ميدان ، سپاهيان آسورى به حركت درآمدند . كسانىكه بايد سوار بر ارابه‌هاى خود به نبرد بپردازند با جلدى سوار شدند و با بقيهء افراد جمع گشتند . تيراندازان ، و كمان‌داران شروع به تيراندازى كردند ولى چون فاصله دور بود به هدف اصابت نكرد . سربازان پارسى با قدم‌هاى محكم از روى تيرهايى كه به زمين ريخته شده بود عبور كردند . ناگاه كورش بانگ برآورد :\r\n« شجاعان من ! يكى از شما بدود ، ديگران به او تأسى كنند ! » فرمان شاه فورا در ميدان پيچيد .\r\nچندين تن از غيوران ، تحت استيلاى رشادت و حرارت كارزار ، دويدن آغاز نمودند . به يك بار تمام صفوف به قدم دو درآمدند . كورش خود نيز دويد و بر رأس سلح‌شوران قرار گرفت . آن‌گاه بانگ برآورد : « كيست پشت سر من ! كيست شيرمردى كه اولين دشمن را به خاك اندازد ؟ » هركس جملهء كورش را شنيد به آواز بلند تكرار كرد . طنين اين آواز در سرتاسر ميدان پيچيد . همه بانگ برآوردند : « كيست پشت سرش ، سردار شجاعمان كجاست ؟ » بدين‌قرار ، انبوه سربازان پارسى ناگهان به حركت درآمدند و مانند سيل خروشان به دشمن تاخت آوردند . دشمن كه در خود تاب مقاومت نديد پا به فرار گذارد و به سنگرهاى خود درآمد . همه بر سر يك‌ديگر ريختند . پارسىها كه در تعاقبشان بودند وارد اردوگاه آسورىها شدند . عده‌اى از آسورىها كه به سنگرها افتاده بودند ، از اسب و پياده ، جملگى در زير تيغ پارسىها هلاك شدند . درواقع ، تعداد بسيارى از ارابه‌ها در حين فرار به سنگرها واژگون شده بودند . در همين اثنا ، سواران ماد به سواران آسورى يورش آوردند ، ولى آسورىها مقاومت ننموده جنگ مغلوبهء عظيمى روى داد و عدهء بسيارى اسب و آدم در خاك‌وخون غلتيدند . آسورىهايى كه در بالاى سنگرها بودند ، ديگر در خود ياراى پرتاب كردن تير نديدند و به‌دست سربازان پارسى كشته مىشدند و چون پاى سربازان پارسى به طرف مقابل سنگرها ، يعنى ديوار داخلى رسيد ، جملهء مدافعين يكباره اسلحه به زمين\r\n\r\n","description":"","footnote":"","page_name":" 93 ","page_number":111},
  {"content":"\r\n\r\nانداختند و راه فرار پيش گرفتند . زنان و متحدين آسوريان كه اين غوغا بديدند شيون و زارى آغاز كردند ، پيرهن چاك‌زنان و ديوانه‌وار به هرسو مىگريختند . عده‌اى اطفال خود را در آغوش داشتند ، برخى پيراهن‌هايشان را بر بدن پاره مىكردند ، و بر سر و صورت خود مىكوفتند ، از فراريان استغاثه مىكردند كه آنان را تنها و بىسرور نگذارند ، بلكه به خود آيند و براى حفظ زنان و فرزندان خود مقاومت به خرج دهند . در اين گيرودار ، شاهان متحد ، به كمك بهترين قراولان خود ، در بالاى سنگرها كه اطراف اردوگاهشان بود ، با جلادت و فداكارى جنگ مىكردند و افراد خود را به مقاومت و ستيزه تهييج مىنمودند . كورش كه اين منظره را بديد ، به ملاحظهء اين‌كه تيراندازى آنان موجب تلفات نشود ، امر داد با قدمى آهسته‌تر و دور از ميدان تير باشند . در اينجا بود كه تربيت كامل افراد پارسى هويدا شد . زيرا بىدرنگ دستور فرمان‌ده به موقع اجرا گذارده شد و در سراسر ميدان كارزار اجرا شد . و به محض اين‌كه افراد از ميدان تير دور شدند ، مانند دسته‌اى كه در روى صحنه با پاى مرتب و آهنگ يك‌نواخت مىرقصد ، جملگى ، در محلى كه مناسب حال بود ، متوقف شدند و انبوه سربازان مانند ديوار محكمى تهديدكنان آمادهء حملهء ثانوى شدند .\r\n\r\n","description":"","footnote":"","page_name":" 94 ","page_number":112},
  {"content":"\r\n\r\n\r\nكتاب چهارم\r\n\r\n","description":"","footnote":"","page_name":" 95 ","page_number":113},
  {"content":"\r\n . \r\n","description":"","footnote":"","page_name":" 96 ","page_number":114},
  {"content":"\r\n\r\nپاداش‌هايى كه پس از پيروزى به دليران داده شد . تصميم به تعاقب دشمن .\r\nحسادت و سستى سياكزار كه سعى كرد از تعاقب دشمن خوددارى شود .\r\nكورش مادىهاى داوطلب را با خود به تعاقب دشمن برد .\r\n\r\nفصل اول سستى سياكزار در تعاقب دشمن . مادىها داوطلب با كورش به تعاقب دشمن مىروند\r\nكورش بدين‌منظور كه به حريف نشان دهد كه آمادهء نبرد است ، مدتى در انتظار خروج سپاهيان آسورى از سنگرها شد و چون ديد احدى حاضر به مبارزه نمىشود ، اردوگاه خود را در فاصلهء مناسب برقرار ساخت . پس از اين‌كه قراول‌ها را به پاس گمارد و جاسوسان براى تحقيق وضع حريف فرستاد ، سربازان را فراخواند و گفت : « سربازان پارسى ، شكر خدايان را به جا آوريم و سپاس‌گزار باشيم كه در برابر دشمن فاتح و منصور و در اين نبرد مهيب سربلند شديم . من از عموم شما راضى و خرسندم . چه عموما به تكاليف و وظايف خود شرافتمندانه عمل نموديد .\r\nعلاوه‌براين ، به كسانىكه وظايف خطيرى را با لياقت و شهامت انجام داده‌اند ، به فراخور حال پاداش و منصب داده خواهد شد . نسبت به كريزانتاس كه هم‌اكنون نزد من ايستاده است ، احتياجى به تمجيد و توصيف مجدد نيست ، چه همه ديديد با چه رشادتى بر قلب دشمن تاخت . من عمل درخشان او را سرمشق رشيدان مىدانم و حتم دارم شما نيز او را به عنوان نمونه و سرمشقى از شهامت و شجاعت به فرزندانتان نشان خواهيد داد . در همان دقيقه كه من فرمان توقف صادر كردم و او را به نام خواندم ، شمشيرش را بلند كرده بود كه بر فرق دشمن زبون فرود آورد ، اما چون فرمان مرا شنيد از اجراى عملى كه در دست داشت باز ايستاد ، دستور مرا اطاعت كرد و عقب‌نشينى نمود و همين حركت را به ديگران اعلام داشت و فرمان من به بهترين وجهى با نظم و دقت اجرا شد . اين دستور عقب‌نشينى با چنان سرعت و نظم پايان يافت كه دشمن نفهميد كه ما در ميدان تير او قرار گرفته بوديم و براى حفاظت خود عقب‌نشينى كرديم تا مورد اصابت تير آنان قرار نگيريم . به بركت اين انضباط ، سردار شما و عموم زيردستانش از مخاطرهء حتمى\r\n\r\n","description":"","footnote":"","page_name":" 97 ","page_number":115},
  {"content":"\r\n\r\nسالم ماندند . در بعضى از واحدهاى ديگر ، عده‌اى زخمى و مجروح شده‌اند . من از حال آنان جويا خواهم شد و به كارشان رسيدگى خواهم كرد . اكنون به پاس خدمات كريزانتاس و به افتخار بازوان سلح‌شور و عاقبت‌انديش او كه نشان داد سردارى است مطيع و فرمان‌دهى است مراقب حال زيردستان ، او را به درجهء سپه‌سالارى ارتقا مىدهم . اگر به يارى خدايان باز اعمال درخشانى در ادارهء امور خود نشان داد ، باز هم ترفيع درجه خواهد يافت . من مايلم كه شما اين دستور مرا پيوسته آويزهء گوش خود كنيد : آنچه را كه در اين جنگ به رأىالعين ديديد ، هيچ‌گاه از خاطر خود فراموش ننماييد . من مىخواهم شما مردانى صاحب‌نظر باشيد . مىخواهم با ميدان جنگ مأنوس شويد ، مىخواهم مزاياى عمل خويش را بسنجيد و باشوق و حرارت در كسب پيروزى بكوشيد . با قدم‌هاى راسخ در پى افتخار و پيروزى برويد و بدانيد كه بهترين افتخار براى انسان وقتى حاصل است كه شرافت‌مندانه در ميدان نبرد بر خصم خود فايق آيد و لذت پيروزى را درك كند . اين بزرگ‌ترين ميدان آزمايش است و شما بهترين تجربهء جنگى را آموخته‌ايد . هروقت يادگار اين نبرد در دلتان زنده شد بر خود بباليد كه مردانى رشيد بوده‌ايد . حال برويد و با دلى فارغ به استراحت بپردازيد . يادگار اين روز عزيز را در دل خود محترم و معزّز بداريد . برويد شكر نعمت خدايان را به جاى آوريد و از آنان توفيق در عمل و افتخار مسئلت كنيد و خود را آمادهء نبردهاى قطعى بنماييد . »\r\nكورش پس از اداى اين جملات بر اسب خود نشست و به ملاقات سياكزار رفت . از مشاهدهء وضع آن قسمت ميدان نيز مشعوف شد و پس از رفع نيازمندىهايش به تاخت مراجعت كرد .\r\nسربازان كورش پس از استقرار قراولان و صرف شام به استراحت پرداختند .\r\nدر اردوگاه آسورىها ، پس از مرگ فرمان‌ده و بهترين سربازان جنگى ، نوميدى و يأس حكم‌فرما بود . و هنگام شب عده‌اى از اردوگاه فرار كردند . كرزوس و ساير شاهان متحد ، همه گرفتار يأس و نگرانى بودند . همه‌چيز در حال بحران بود . اما آنچه بيش از همه مايهء نگرانى بود اين بود كه سرفرمان‌دهى لشكر به كلى از طرح نقشهء عمليات آتى عاجز و مهمل مانده بود ، تا جايى كه نيمه‌شب اردو و سربازان را بگذاشت و ننگ فرار را بر خود تحمل كرد و بگريخت .\r\nفرداى آن‌روز ، كورش كه اردوگاه را خالى از دشمن ديد ، پارسىها را وارد محل كرد . دشمن عدهء بسيارى گوسفند و گاو و ارابه‌هاى مملو از مهمات برجا گذارده بود . متعاقب پارسىها سياكزار و مادىها فرارسيدند . سپاه فاتح در محل مغلوبان به استراحت و صرف غذا پرداختند .\r\nآن‌گاه كورش سركرده‌ها را فراخواند و گفت : « چه غنايمى ، چه تجملى ، چه نعمتى خدايان به ما ارزانى داشته‌اند . دشمن ننگ فرار را بر خويش هموار كرد و اين همه را گذاشت و گريخت . كسانى كه اين همه سنگرهاى ژرف و محكم را گذاشتند و گريختند ، چگونه قادرند در صحرا در برابر\r\n\r\n","description":"","footnote":"","page_name":" 98 ","page_number":116},
  {"content":"\r\n\r\nشما مقاومت كنند . اين بىهمتان كه مواضع مستحكم خود را رها كردند ، چگونه مىتوانند با هزار نكبت و ادبار در برابر سربازان فاتح ايستادگى نمايند ؟ دشمنى كه بهترين سربازان خود را از دست داده است ، آيا قادر است به كمك سربازان ترسو و بىغيرت خويش ، با سربازان فاتح برابرى كند ؟ »\r\nيكى از آن ميان جواب داد : « اى كورش ، حال كه اين همه مزاياى مسلم براى ما وجود دارد ، چرا اجازه نمىدهى فورا به تعاقبشان بپردازيم ؟ »\r\n- زيرا سواره‌نظام به حد كافى نداريم . حال آن‌كه قسمت اعظم قواى خصم كه بايد با ما مبارزه كنند سواره هستند .\r\n- چرا موضوع را با سياكزار مطرح نمىسازى ؟\r\n- همين حالا بالاتفاق با او به بحث و گفت‌وگو خواهيم پرداخت تا آن‌كه بداند در اين مهم متفق‌الرأى هستيم .\r\nپس جملهء حضار ، به اتفاق كورش ، در جلسهء گفت‌وگو با سياكزار شركت نمودند .\r\nسياكزار ، نيمى به علت حسادت و بخل كه ديگران اين مطلب را اول مطرح نمودند نه او ، و نيمى به سبب آن‌كه عاقلانه‌تر مىدانست كه بيش از اين خود را معرض خطر قرار ندهد ، به خصوص كه مادىها باشوق و شعف فراوان موضوع را استقبال مىكردند ؛ بدين‌قسم از در صحبت وارد شد : « اى كورش ، آنچه شنيده‌ام و حال به چشم خود مىبينم اين است كه شما پارسىها كم‌تر از همهء مردم روى زمين اسير و مفتون خوش‌گذرانى و شادى مىشويد . من مىدانم كه بسيار شايسته است كه شخص بتواند در عين سرور و خوشى راه اعتدال بپيمايد . آيا مسرتى بزرگ‌تر از آنچه براى ما مهياست وجود دارد ؟ اگر ما امروز كه در عين خوشى و سعادت هستيم جانب اعتدال را نگاه داريم ، ممكن است تا آخر عمر خود از هر خطرى مصون بمانيم .\r\nولى چنانچه راه افراط بپيماييم و پس از يك خوشى به خوشى و مسرت ديگر بپردازيم ، نصيب ما همان خواهد شد كه عاقبت كار بحرپيمايان است ، يعنى چون چندبار توفيق حاصل كردند امواج دريا را بشكافند و به مقصد برسند ، خود را مصون و رويين‌تن مىدانند و عاقبت در دل امواج جان مىدهند و به قعر دريا سرنگون مىشوند ؛ يا فاتحانى كه در اولين مبارزه پيروز شده‌اند ولى قدر عافيت را ندانسته ، به هواى افتخارات بيشتر ، خود را از ثمرهء پيروزىهاى اولى محروم مىكنند و جان شيرين از كف مىدهند . وضع ما هم به همين منوال است : اگر دشمنانى كه حالا راه فرار پيش گرفته‌اند از حيث تعداد از ما كم‌تر بودند ، در تعاقبشان دچار مخاطرهء بزرگى نمىشديم . اما قدرى فكر كن ، در اين نبرد تعداد قواى ما در برابر درياى مواج سربازان حريف چه‌قدر ناچيز بود ، در واقع عدهء بسيارى از سربازان خصم فرصت نزاع نيافتند و دست‌نخورده\r\n\r\n","description":"","footnote":"","page_name":" 99 ","page_number":117},
  {"content":"\r\n\r\nباقى ماندند ؛ اگر ما وارد ميدان مبارزه نشده بوديم ، نه آنها از قواى ما اطلاع داشتند و نه ما به كثرت افراد آنها واقف بوديم ، در اين صورت فرارشان به علت بىشهامتى و ترس و جهالت بود .\r\nاما اگر دريافتند كه در وضع حاضر ، به علت قلت نفرات ما ، در ايستادگى و مقاومت خطر كم‌ترى در پيش دارند ، ممكن است يكباره رشادت يابند و برپا بايستند ؛ و چنان‌چه زنان و فرزندانشان را اسير كنى ، با پشت‌كار بيشترى به جنگ مبادرت خواهند ورزيد . آنان به خوكان مىمانند كه چون انسان را از دور مىبينند ولى اين‌كه با بچه‌هايشان باشند فرار مىكنند ولى اگر كسى بخواهد يكى از بچگان را بربايد ، گرچه تنها باشد حمله مىكند . دشمن در سنگرها و مواضع مستحكم خويش اردو زده بود ، ما مىتوانستيم عده‌اى از آنان را به دلخواه خود مجبور به مبارزه كنيم و تار و مارشان كنيم ، حال اگر در صحرا به مصاف بپردازيم از كجا كه عده‌اى با ما روبه‌رو نشوند و بقيه از اطراف ما را محاصره نكنند و كارمان را نسازند . خلاصه آن‌كه چون مىبينيم كه مادىها به استراحت پرداخته‌اند ، نمىتوانيم به مخاطرهء جديدى وادارشان كنيم . »\r\nكورش جواب داد : « كسى را مجبور مكن ، بلكه موافقت كن كسانىكه داوطلب هستند پشت سر من بيايند . من تصور مىكنم بتوانم در عوض آنچه را مايهء مسرت خاطر تو و يارانت شود ، مسترد دارم . البته ما به تعاقب عمده قواى خصم نمىپردازيم . زيرا به آنها دست‌رسى نداريم . اما بر سر كسانىكه عقب مانده‌اند خواهيم تاخت و ثمرهء حملهء خود را به تو ارزانى خواهيم داشت .\r\nما براى رضايت‌خاطر تو راه طولانى طى كرده به اينجا آمده‌ايم . حق اين است كه تو نيز ما را خشنود سازى و ما بيش از اين بارى بر دوش تو نباشيم و خرج خود را تأمين نماييم . » سياكزار جواب داد : « اگر داوطلبانى باشند كه به همت خود از تو متابعت كنند ، حرفى نيست . من رضايت مىدهم . »\r\n- پس يكى از مردان طرف اعتماد خود را به اتفاق من بفرست تا مطلب را اعلام دارم .\r\n- از ملازمان من هركدام را كه مايلى برگزين .\r\nدر بين حضار اتفاقا همان شخصى كه خود را خويش كورش مىدانست و رويش را بوسيده بود ، حضور داشت . كورش او را انتخاب كرد و گفت : « اين شخص به كارم مىآيد . »\r\n- تو از جانب من بگو هركس داوطلبانه از كورش متابعت كند ، مختار و مجاز است .\r\nكورش آن مرد را با خود برداشت و عازم شد . و چون از اردوگاه خارج شدند وى را مخاطب ساخته گفت : « حال فرصت خوبى است كه تو صدق مدعاى خود را به ثبوت برسانى . تو مىگفتى كه ديدار من در تو لذت و شعف خاصى فراهم مىسازد . »\r\n- اگر اجازه دهى از اين پس ركاب تو را ترك نخواهم كرد .\r\n- آيا مىتوانى ديگران را نيز به كمك من فراخوانى ؟\r\n\r\n","description":"","footnote":"","page_name":" 100 ","page_number":118},
  {"content":"\r\n\r\n- آن‌قدر بياورم تا تو از حضور من راضى و خشنود شوى .\r\nاز آن پس ، فرستادهء سياكزار مأموريت خود را نزد مادىها به خوبى انجام داد و پيوسته مىگفت : من هيچ‌گاه جنگ‌جويى به اين زيبايى و نيكى را كه از نژاد خدايان است رها نخواهم كرد .\r\nفرستادهء هيركانىها . كورش با عدهء بسيارى از مادىها به سراغ آنان رفت .\r\nدشمن را سخت شكست داد . پيش‌بينىهاى كورش .\r\n\r\n","description":"","footnote":"","page_name":" 101 ","page_number":119},
  {"content":"\r\n\r\n\r\nفصل دوم فرستادهء هيركانيان . شكست دشمن\r\nدر اين بين ، فرستادگان هيركانىها ، مانند نويد الهى به خدمت كورش رسيدند . هيركانيان همسايهء آسورىها و قومى هستند كم‌جمعيت ، و بدين‌سبب تحت استيلاى آسوريان درآمدند . در سابق معروف بود كه سواركاران زبده هستند و اكنون نيز همين حسن‌شهرت را دارند . در واقع ، همان‌گونه كه لاسدمونىها از سيريت‌ها « 1 » استفاده مىبردند ، آسورىها از آنان در كارهاى دشوار و خطرناك استفاده مىكردند . در همين لشكركشى نيز يك عدهء هزارنفرى از اين قوم را در عقب سپاه خود مأمور ساخته بودند تا چنان‌چه از آن‌سو مورد تجاوز قرار گيرند دفاع نمايند . هيركانىها در عقب سپاه آسورىها با ارابه‌ها و همسايگان و دوستان خود آمده بودند - اين رسم ملل آسيايى است كه چون به جنگ مىروند ، خانواده و اثاث خود را هم همراه مىبرند . بارى ، هيركانىها كه از آسوريان دل‌خوشى نداشتند و شنيده بودند كه رئيس و فرمان‌ده آنها از بين رفته است و سپاهيان در ميدان جنگ شكست خورده‌اند و در صفوف سپاهيان بىنظمى و ترس افتاده است ، به عبارت اخرى متحدين آنها ضعيف و ذليل شده‌اند ، فرصت را مغتنم دانستند و خواستند تمهيدى به كار بردند شايد كورش با آنان از در موافقت درآيد و از دو سو بر دشمن حمله بردند . لذا ، به خيال عقد اتحاد با كورش كه پس از اين زد و خوردها شهرت بسيارى در همه‌جا به هم رسانده بود ، افتادند و نمايندگانى به حضورش اعزام داشتند .\r\nنمايندگان علل نقاضت‌ها و كينه‌جويى ديرينهء خود را با آسورىها براى كورش بيان كردند و تقاضا نمودند كه رخصت دهند آنان نيز در حمله بر خصم مشترك مشاركت جويند و به‌عنوان\r\n\r\n\r\n","description":"","footnote":"\r\n( 1 ) .  Scirites  ، قوم متحد اسپارتىها .\r\n","page_name":" 102 ","page_number":120},
  {"content":"\r\n\r\nراه‌نما خدمت كنند . ضمنا وضع دشمن را به تفصيل بيان داشتند تا بيش از پيش او را به حمله تشويق و ترغيب نمايند .\r\nكورش سؤال كرد : « آيا ممكن است قبل از اين‌كه در مواضع مستحكم خويش موضع گيرند به آنها رسيد ؟ زيرا هيچ تصور نمىكرديم كه بدين‌سهولت از دستمان خارج شوند و راه فرار پيش گيرند . » غرض او از طرح اين مطلب اين بود كه وضع خويش را به خوبى در نظر آنان روشن سازد .\r\nنمايندگان جواب دادند : « چون دشمن ، با ارابه‌ها و مهمات ، حركتش كند است ، مىتوان با سربازان تيزپا ، قبل از طليعهء صبح به فراريان رسيد . به خصوص كه شب گذشته بىخوابى كشيده‌اند و نمىتوانند مسافت بعيدى راه‌پيمايى نمايند . » كورش باز سؤال كرد : « آيا براى صدق گفتار خود حاضريد وثيقه بدهيد ؟ »\r\n- حاضريم گروگان بدهيم مشروط بر اين‌كه تو هم در برابر خدايان قسم ياد كنى و دست اتحاد به ما بدهى تا ما نيز در برابر متحدين خود خاطرجمع شويم .\r\nكورش قسم ياد كرد در صورتىكه به عهد خود وفا نمايند ، آنان را در زمرهء ياران خود بپذيرد و با آنان همان رفتارى را معمول دارد كه با پارسىها و مادىها معمول داشته است . و بدون اينكه تفاوتى بين آنان و سايرين قايل شود ، در صورت ابراز لياقت ، مناصب نيكو به آنها تفويض دارد .\r\nهنوز آفتاب غروب نكرده بود كه جملهء سپاهيان كورش غذا خوردند و مهياى حركت شدند .\r\nكورش به هيركانيان دستور داد در انتظارش باشند تا به اتفاق حركت كنند .\r\nتمام پارسىها به موقع حاضر شدند . تيگران نيز با سواران آمادهء حركت شدند . برخى از مادىها نيز چون از طفوليت با كورش بزرگ شده و عده‌اى ديگر به سبب اين‌كه بارها با او به شكار پرداخته و از ملازمتش دل‌خوش و اميدوار بودند ، داوطلبانه در خدمتش حاضر شدند .\r\nعده‌اى در ازاى خدمتى كه كورش انجام داده و آنان را از رعب و هراس نجات بخشيده بود و دسته‌اى چون از كفايت و حسن‌تدبيرش اطمينان حاصل كرده بودند و مىدانستند كه روزى پادشاهى بزرگ و سرور و فرمان‌ده كليهء سرزمين‌ها خواهد شد ، فرمانش را گردن نهادند و با ميل و رغبت به خدمتش حاضر شدند . عده‌اى هم خدمات وى را در زمان پدربزرگش مىستودند و به پاس حسن‌سلوك و شفاعت‌هايى كه نموده بود ، تبعيتش را واجب مىدانستند . بدين‌قرار ، تقريبا كليهء مادىها داوطلب خدمت شدند و با ميل و رغبت در ركاب كورش به راه افتادند . به استثناى عده‌اى كه در خيمه‌گاه سياكزار حضور داشتند و تحت امر او باقى ماندند . عموم اين دسته‌ها با خاطرى شاد كه فقط در مواقعى حاصل مىشود كه كره و اجبار نباشد ، خدمت كورش را قبول كردند .\r\nكورش چون از محل اقامت خويش خارج شد ، اول با مادىها روبه‌رو شد و اسباب رضايت\r\n\r\n","description":"","footnote":"","page_name":" 103 ","page_number":121},
  {"content":"\r\n\r\nو انبساط خاطرش فراهم گرديد و به همهء آنان تبريك گفت و توفيقشان را از درگاه خدايان مسئلت نمود . سپاهيان را نيز تشويق كرد و اميدوار ساخت . پس فرمان داد پياده‌نظام حركت كنند .\r\nپشت سر آنان سواره‌نظام ماد به حركت درآمد و سفارش كرد هركجا كه براى استراحت توقف نمودند سوارانى خدمتش بفرستند تا دستور لازم بدهد .\r\nچون تعليمات كافى به سركردگان داد مقرر داشت كه هيركانىها در صفوف مقدم قرار گيرند .\r\nولى هيركانيان سؤال كردند پس چرا منتظر نمىشود كه گروگان‌هاى خود را براى اثبات صدق وعده‌ها و اطلاعات خود تسليم نمايند سپس فرمان حركت صادر نمايد . گويند كورش در جوابشان گفت : « چون ما به اندازهء كافى نيرومند و بر اوضاع مسلطيم . ما به اتكاى رشادت سربازان دل‌آور و توكل به خدايان ، آن‌قدر قدرت داريم كه اگر اخبار و سخنانى كه گفته‌ايد راست درآمد ، شما را اجر نيكو بخشيم و چنان‌چه خدعه‌اى به كار برده باشيد ، به قصاصتان برسانيم .\r\nعلاوه‌براين ، چون اظهار مىداريد كه هم‌وطنان شما در عقب سپاه جاى دارند ، به محض اين‌كه آنان را شناختيد به ما نشان دهيد تا مزاحمشان نشويم . »\r\nهيركانىها از اين سخنان پرمغز به وجد درآمدند . در دلشان موجى از اميد و حق‌شناسى و تحسين از كفايت فرمان‌ده و تدبير عاقلانه‌اش پديد آمد و بانشاط و صميميت وافر در رأس صفوف قرار گرفتند و از آن پس همه‌جا دليرى پارسىها و بزرگ‌منشى فرمان‌ده آنها را مىستودند . دشمن در نظرشان خوار و زبون جلوه مىنمود ، آسورىها و ليدىها و متحدينشان را با نظر تحقير نگريسته شكست و اضمحلالشان را امرى مسلم دانستند ؛ فقط از يك مطلب نگرانى در دل داشتند كه نكند در نظر كورش لياقت چنين اعتمادى را نداشته باشند و در رشادت و فداكارى و جان‌بازى در ميدان كارزار آن‌طور كه آرزومند بودند جلوه‌گر نشوند .\r\nراه‌پيمايى در ظلمت شب آغاز گرديد ، ناگاه نور خيره‌كننده‌اى در بالاى سر كورش جلوه‌گر شد و تمام سپاه را در پرتو درخشان خود روشن ساخت . اين نور كه از آسمان متجلى شد ، در دل جمله افراد يك‌نوع هراس مذهبى ايجاد نمود و همه يكدل و يك‌جان به پيروزى خويش عليه دشمن اطمينان حاصل نمودند . سربازان با تجهيزات خود چنان بانشاط و سرعت حركت مىكردند كه ابدا خستگى احساس نمىكردند و قبل از طليعهء آفتاب جهان‌تاب به مجاورت بقيةالسيف هيركانىها رسيدند . پيش‌قراولان ، سپيده‌دم ، اردوى آنان را شناختند . به كورش مژده دادند كه به ميعادگاه خويش رسيده‌اند زيرا اردوى خود را شناخته و در محل موعود قرار دارند .\r\nكورش يكى از راه‌نماها را پيشاپيش نزد آنان فرستاد تا آنان كه از جمله ياران و سرسپردگان‌اند دست راست خويش را بالا نگه داشته و به استقبالش بشتابند . سپس يكى از همراهان خود را نيز به اتفاق آنان فرستاد تا اعلام بدارد كه به هر عملى مبادرت نمايند همان پاداش را دريافت\r\n\r\n","description":"","footnote":"","page_name":" 104 ","page_number":122},
  {"content":"\r\n\r\nخواهند داشت . پس يكى از چاپاران نزد كورش باقى ماند و ديگرى به ملاقات هيركانيان شتافت .\r\nكورش در انتظار عمل هيركانيان فرمان توقف به سپاهيان خود داد . همان‌وقت فرمان‌ده مادىها و تيگران تاخت‌كنان خدمتش رسيده دستورالعمل خواستند . كورش جواب داد : « اين اردويى كه در برابر خود مىبينيد ، هيركانيان هستند . قاصدشان با تنى چند از سپاهيان ما به ملاقاتشان رفته‌اند تا اعلام دارند كه اگر داعيهء دوستى دارند دست راستشان را بالا كنند و به سوى ما آيند . اگر چنين كردند شما هم فرمان دهيد جملهء سپاهيان دست راست خويش را بلند كنند . ولى چنان‌چه اسلحهء خويش را به دست گرفته قصد فرار داشتند نبايد از زير تيغ شما جان به سلامت برند . » اين بود دستورهاى كورش . از آن‌طرف ، هيركانيان به محض اين‌كه قول قاصد خويش را شنيدند با وجد و شعف فراوان ، هلهله‌كنان بر اسب خويش سوار شده دست راست بلند كردند و به سوى كورش شتافتند . پارسىها و مادىها نيز دست راست خود را بلند كردند و آنان را تشجيع نمودند .\r\nآن‌گاه كورش گفت : « اعتماد ما به شما مسلم شد . بر شماست كه به ما اعتماد نماييد . حال بگوييد كه فاصلهء عمده قوا و سران سپاه خصم با ما چيست ؟ » جواب دادند كه در فاصلهء يك فرسنگى هستند .\r\nپس كورش حضار را مخاطب ساخته گفت : « اى پارسىها و مادىها و هيركانىها ، شما از اين پس متحد يك‌ديگريد و بدانيد كه وضع عمومى ما به‌طورى است كه اگر اندك غفلت و سستى روا داريم ، دچار عواقب بد و وخيم خواهيم شد . زيرا دشمن مىداند كه قصد و غرض ما كدام است . اگر با رشادت و شهامت بر قلب دشمن بتازيد خواهيد ديد چگونه خوار و زبون خواهد شد ؛ دسته‌اى تضرع‌كنان زانو به زمين زده تسليم خواهند شد و دسته‌اى پا به فرار خواهند گذارد و بقيه در عزم خويش حيران و سرگردان باقى خواهند ماند . ما با دشمن شكست خورده روبه‌رو خواهيم شد ؛ يعنى قبل از اين‌كه موفق به صف‌آرايى شود و خود را براى مبارزه با مرگ مهيا كند ، منكوب و تحت استيلاى حملهء نابودكنندهء ما قرار خواهد گرفت . پس اگر مايليد كه به راحتى شام بخوريد و با خيالى فارغ به استراحت بپردازيد و در زندگانى خود سعادتمند شويد ، به دشمن مجال ندهيد كه به خود آيد ، به مشورت و مقاومت بپردازد و صف‌آرايى كند ، حتى فرصت ندهيد كه بفهمد با چه يلانى بايد دست‌وپنجه نرم كند . طورى بتازيد كه صفحهء سپر و برق شمشير و سرنيزه‌هاى شما چشمانشان را خيره كند و تا بخواهند به خود بجنبند زير تيغ شما جان سپارند . شما اى هيركانيان ، در صف جلو حركت كنيد تا جبههء ما را خوب مستور داريد و بكوشيد تا مدت مديدى آنان را در خط خود نگهداريد . و چون من نزديك مركز اردوگاه آنان شدم ، از هر ملتى يك دسته در نزديكى من باشد تا دستورالعمل بدهم . همهء افراد بايد به هم چسبيده در صفوف متراكم حركت كنند تا مبادا دشمن بين آنها تفرقه بيندازد . جوانان پشت سر\r\n\r\n","description":"","footnote":"","page_name":" 105 ","page_number":123},
  {"content":"\r\n\r\nشما قرار گيرند تا به خوبى قادر به كشتن و قلع‌وقمع دشمن شويد . بهترين راه در تفوق بر دشمن اين است كه از كشت‌وكشتار مضايقه نشود . چنان‌چه پيروز شديم بايد از آنچه فاتحين را سرنگون مىكند احتراز جوييم ، يعنى به قتل و غارت نپردازيم . كسى كه به چپاول دست بيالايد از زمرهء آدميان نيست نام جانور براى او سزاوارتر است . چنين كسان بايد برده و اسير شوند چون لياقت نام و عنوان درخشان فاتح ندارند . هيچ‌چيز در دنيا پربركت‌تر از پيروزى نيست ، زيرا تحت رايت پيروزى است كه كشورى با زنان و مردان ، با ثروت و گنجينه‌اش در اختيار شما قرار مىگيرد . سعى كنيد خود را لايق چنين مرتبت متعالى نشان دهيد ، چه در چنين منزلتى است كه حتى يغماگران نيز سر طاعت پيش شما فرو خواهند آورد . در حين تعاقب دشمن تا روز است به من مراجعه كنيد . چون شب شد ديگر كسى را بار نخواهم داد . » سپس دستور داد عين اين تعاليم را سران هر رسد براى گروهبانان و آنان نيز براى افراد و جوخه‌ها بيان كنند .\r\nآن‌گاه هيركانيان در صفوف مقدم و پارسىها در قلب سپاه قرار گرفتند . جناحين به سواره‌نظام محول شد و سپاه مهاجمين با نظم و ترتيب حركت كرد .\r\nو اما چون رفته‌رفته روشنايى همه‌جا را فرامىگرفت ، دشمنان از آنچه به چشمان خود ديدند غرق حيرت و هراس شدند . يكى فرياد برآورد كه چه خبر است و ديگرى هراسان به هرسو مىدويد . دسته‌اى به سراغ اسبان خود دويدند ، گروهى شتابان به جمع‌آورى اثاثهء خود پرداختند ، اسبان باركش را بسرعت بار مىكردند ، زنان را با شتاب بر ارابه‌ها سوار مىكردند ، هركس هرچه عزيز و گران‌قيمت داشت به سينهء خود مىچسباند ، غوغاى عظيمى برپا شد ، عده‌اى از همان به دو كار آهنگ فرار كردند . همه به هر فكرى بودند جز اين‌كه اسلحه به دست بگيرند و به دفاع در برابر دشمن بپردازند . در يك لحظه اردوى خصم متلاشى شد .\r\nكرزوس ، سلطان ليدى ، به سبب فصل تابستان ، زنان خود را شبانه با ارابه‌ها به پيش فرستاده بود تا از خنكى شب استفاده كنند . خود با سواران متعاقب آنان حركت كرده بود . گويند فريژىها نيز كه در حدود هلسپن اقامت داشتند به همين ترتيب روانه شده بودند . چون افراد فرارى به آنها رسيدند و از ماوقع مطلع شدند ، با شتاب فراوان اسبان خود را به تاخت درآوردند . اما شاه كاپادوسى و امير اعراب به دست هيركانىها گرفتار شدند از تيغ بران مهاجمين به خاك‌وخون غلتيدند .\r\nبزرگترين كشت‌وكشتار بين آسورىها و اعراب صورت گرفت كه كاملا غافل‌گير شده بودند .\r\nهيركانىها و مادىها ، كه پيشاپيش حركت مىكردند ، به تعاقب فراريان پرداختند . كورش به سوارانى كه در ركابش بودند امر داد كه اردوگاه را متصرف شوند و هركس را با اسلحه يافتند بكشند . ولى كسانى را كه سلاح در دست ندارند نكشند ، بلكه با آنچه در اختيار دارند از سلاح و\r\n\r\n","description":"","footnote":"","page_name":" 106 ","page_number":124},
  {"content":"\r\n\r\nاسب نزديك چادرها برند تا تسليم شوند . و هركس از اين دستور تخلف ورزد كشته شود . چون جملهء سلاح‌ها و اثاثه‌ها در چادرها جمع شد ، دستور داد جملگى را بسوزانند و مردان را اسير كنند .\r\nكورش مىدانست كه سپاهيان بدون ذخيرهء كافى براى خوردن و آشاميدن به ميدان كارزار شتافته‌اند و مادام كه آذوقه تأمين نباشد ، انجام كارى ميسر نخواهد بود . و چون در مقام تهيهء خوراكى و مسكن برآمد ، به اين فكر افتاد كه در هر مسافرت جنگى و اردوكشى عده‌اى از افراد مخصوص تهيهء جا و مسكن و تأمين آذوقه و تهيهء خوراكى بگمارد تا سربازان فارغ از اين‌گونه اشتغالات باشند . و همين‌كه مأموريت جنگىشان به اتمام رسيد محلى براى آسايش و غذايى براى رفع گرسنگى مهيا داشته باشند . و چون حدس زد عده‌اى از اسراى خصم كه در اطراف چادرها دست‌گير شده بودند از آن قبيل افراد باشند ، جارچيانى اعزام و اعلام داشت مأمورين و مباشرين غذا جملگى به عجله خود را معرفى كنند و چنان‌چه غفلت ورزند سخت تنبيه خواهند شد . مباشرين چون ديدند سركردگانشان سر اطاعت فرود آورده‌اند ، خود را معرفى نمودند .\r\nكورش دستور داد كسانى كه بيش از دو ماه آذوقه در چادرهايشان موجود دارند به زمين بنشينند .\r\nو پس از اين‌كه از عدهء آنان وقوف يافت دستور داد مالكين يك ماه خوراكى بنشينند و اين عده اكثريت داشتند . آن‌گاه كورش دستور داد هريك به سرعت به چادر و خيمه‌گاه خويش شتافته جيرهء مضاعف آنچه را كه معمولا تهيه مىكردند آماده نماييند . و سفارش كرد كه چون سربازان از ميدان جنگ پيروز و خسته مراجعت مىكنند ، لذا بايد خوراكىها بسيار لذيذ و فراوان باشد و مباشران بايد كارى كنند كه موجب نارضايتى آنان فراهم نشود .\r\nمباشران سعى بليغى در انجام سفارش‌هاى كورش به كار بردند . سپس سربازان حاضر را مخاطب ساخته و گفت : « چنان‌چه ما در غيبت كسانى كه هم‌اكنون در ميدان كارزار مشغول مبارزه هستند و قبل از آنان بر سر طعام بنشينيم ، عين بىمروتى است و مايهء نارضايى و دل‌سرد شدن آنان از فداكارى است . و چنان‌چه به عكس ، همت كنيم كه چون مراجعت كردند غذاى فراوان و مأكول در اختيار خود ببينند صد چندان خوش‌حال و مسرور خواهند شد . به‌خصوص كه نبايد از اين امر غافل شد كه ما هنوز عمده مأموريت و وظيفهء خود را به اتمام نرسانده‌ايم و بايد با فرصت و كوشش بسيار به كار خويش ادامه دهيم . زيرا در اردوگاه خود دشمنانى داريم كه تعدادشان به مراتب بيشتر از خود ماست و مقيد و اسير هم نيستند . و هم‌اكنون مشغول تهيهء وسايل راحتى و تغذيهء مايند منتها بايد مراقب و بيدار بود كه به كار خويش تن دردهند و فكر فرار و استنكاف از خدمت به سرشان نزند . البته اين اشخاص ثروت و غنايم بسيارى اندوخته و با خود دارند و ما مختاريم آنچه را در اختيار دارند تصاحب كنيم ولى انصاف و مروت حكم\r\n\r\n","description":"","footnote":"","page_name":" 107 ","page_number":125},
  {"content":"\r\n\r\nمىكند كه در اين امر بسيار با حزم و رأفت باشيم . زيرا مزيتى نمىبينم در اين‌كه غنايم آنان را تصاحب كنيم . حال آن‌كه به سهولت مىتوان محبت و ارادتشان را جلب كرد و تازه اگر سهمى از غنايم به سربازان پيروز برسد بايد تأمل كنيد تا مادىها و هيركانيان و تيگران برسند و به آنها واگذار كنيد . اگر مىبينيد كه سهم شما بالنتيجه كم‌تر خواهد شد نگران نباشيد ، مزايا و منافعى كه از راه جلب دوستى و صميميت آنها عايد ما مىشود زيادتر و مهم‌تر است . چنان‌چه در اين كار حرص و طمع بر ما غالب شود ، ما را مسخره خواهند كرد ولى اگر بزرگ‌منشى و مصلحت‌انديشى را پيشهء خود قرار دهيم ، مسلما ثروت عظيمى براى خود و متحدين خود اندوخته‌ايم . فراموش نكنيد كه در سرزمين ما ، چگونه ما را عادت مىدادند كه بر شكم خود فايق آييم و ميل اندوختن ثروت از راه‌هاى كج و تنگ‌آور را از دل خود بيرون كنيم ؛ و تعليم و تربيتى كه يافته‌ايم بر اين اصول استوار است . ما دستورهاى سودمندى فراگرفته‌ايم كه در فرصت‌هاى مناسب آنها را به كار بنديم . از شما مىپرسم آيا مجال و فرصتى بهتر از اين سراغ داريد تا اين دستورها را به كار بنديم و از آن منتفع شويم ؟ من بهتر از اين موقعى نيافته‌ام . »\r\nاين بود مضمون سخنان كورش . هيستاسپ ، يكى از يلان مشهور و رئيس قبيله ، جواب داد :\r\n« اى كورش ، مگر ما همان كسانى نيستيم كه در صحنه‌هاى شكار مدت‌ها گرسنه و تشنه در تعاقب حيوانى به تكاپو مىافتاديم و مدت‌هاى مديد از خودبىخود مىشديم تا شكار خود را به دست آوريم ؟ گمان مىكنى حالا كه در راه سعادت و پيروزى افتاده‌ايم ، اين قبيل مشكلات كه ممكن است خار راه بىهمتان و ضعيفان باشد ، ما را از تكليفى كه داريم باز خواهد داشت ، يا اين‌گونه پيش‌آمدها ، حتى عسرت‌ها و محروميت‌ها ، اندك تزلزلى در ارادهء ما ايجاد خواهد كرد ؟ »\r\nاين بود جواب هيستاسپ پهلوان . جملهء حضار سخنان رئيس خود را با فريادهاى بلند تحسين كردند . كورش گفت : « حال كه چنين است ، از هر قسمت پنج نفر كه باهوش‌ترين افراد باشند به خيمه‌گاه من اعزام داريد . »\r\nنفرات به سرعت به بارگاه كورش دويدند . كورش مقرر داشت كه مراقب حال مباشران غذا باشند ؛ كسانى كه خوب كار مىكنند و وظيفهء خود را انجام مىدهند تشويق نمايند و ديگران را وادار كنند وظيفهء خود را انجام دهند .\r\n\r\n","description":"","footnote":"","page_name":" 108 ","page_number":126},
  {"content":"\r\n\r\n\r\nفصل سوم تشكيل صنف سواره‌نظام پارسى\r\nسواران مادى ارابه‌هايى را كه پر از لوازم جنگى بود تصاحب كردند و آنها را وادار كردند كه بازگردند ؛ عده‌اى ديگر ارابه‌هاى پر از زنان زيبا را كه همسران يا معشوقه‌هاى آسورىها بودند تعقيب كردند و آنها را دست‌گير نمودند و به اردوگاه آوردند . در واقع ، هم‌اكنون نيز رسم مردمان آسيايى چنين است كه چون به ميدان جنگ مىروند ، آنچه ذىقيمت و عزيز مىدارند با خود حمل مىكنند و معتقدند كه با حضور اشياى گران‌بها يا اشخاصى كه نزدشان گرامى هستند بهتر به جنگ و جدال مىكوشند . چه در اين حال مجبورند كه بهتر و بيشتر از خود دفاع كنند . ممكن است اين موضوع حقيقت داشته باشد و در هر حال شدت علاقه و عشق آنان را به چنين كارى وامىدارد .\r\nكورش از مشاهدهء عمليات و اقدامات مادىها و هيركانىها در دل احساس حسرت و ناراحتى كرد كه چرا در اين روز ديگران نايل به اقدامات درخشان شدند در صورتى كه خود و متابعينش بايد در محل ، عبث و بيهوده بمانند . كسانى كه به تعاقب دشمنان شتافته بودند ، پس از آوردن اسرا و غنايم و تحويل آنان به اردوگاه دوباره به ميدان كارزار معاودت مىنمودند . كورش سركردگان خود را گرد خود جمع نموده و اظهار داشت : « آنچه ما امروز به دست آورده‌ايم مايهء مسرت عموم پارسىها و به خصوص آن دسته‌اى كه در اين محل حضور دارند خواهد بود . اما چگونه مىتوان اين همه غنايم را تصاحب كرد ، در صورتىكه ما از خود سواره‌نظام نداريم تا به قلع‌وقمع دشمن موفق شويم . اين نقص جاى بسى تأسف است . خوب بسنجيد ، ما پارسىها در جنگ مغلوبه ، در ميدان كارزار خوب از عهدهء انجام تكليف و وظيفهء خود برمىآييم . اما همين‌كه\r\n\r\n","description":"","footnote":"","page_name":" 109 ","page_number":127},
  {"content":"\r\n\r\nدشمن پا به فرار گذارد و بايد به تعاقب او پرداخت و تيراندازان و نيزه‌داران را مغلوب و منقاد ساخت ، چون فاقد سواره‌نظام هستيم ، عاجز و مستأصل در سر جاى خود مىمانيم . اين نقيصهء بزرگ موجب مىشود كه چون فراريان و تيراندازان خصم به عجز ما وقوف يابند ، دوباره بر سر ما بتازند و ثمرهء آن همه دل‌آورى و شجاعت را كه شما ابزار داشتيد از بين ببرند ، و تازه سواركارانى كه كمك ما هستند و دشمن را تعقيب و منكوب و اسلحه و اثاثه‌شان را تصاحب كردند همه‌چيز را از آن خود دانسته و حق دارند كه با ما به نظر بىاعتنايى بنگرند . پس نهايت ضرورت دارد كه ما درصدد رفع اين نقص خود برآييم تا چنان‌چه متحدين ما مصمم شدند از كمك خويش دريغ ورزند ، احتياجى به آنها نداشته ، خود پيكار را ادامه دهيم . من گمان مىكنم امروز هيچ‌يك از شما منكر نخواهد شد كه تشكيل يك سواره‌نظام پارسى از جمله واجبات است و هريك از شما لابد پيش خود سؤال مىكند چگونه اين صنف به وجود خواهد آمد ؟\r\nولى حل مسئله آسان است ؛ ما اكنون در اردوگاه خود عدهء بىشمارى اسب كه از دشمن به يغما گرفته‌ايم در اختيار داريم ، سازوبرگ لازم جهت تشكيل صنف سوار نيز به اندازهء كافى موجود است ، زره و خود نيز به حد ضرورت در اختيار داريم . مىماند داوطلبانى كه تعليم يابند و در اين راه بكوشند . از قضا آن را نيز به حد وفور در اختيار داريم . شايد بگوييم كه هنوز فنون سوارى نمىدانيد ، ديگران نيز قبل از آموختن و تمرين‌هاى لازم از اين بهره محروم بودند . شايد بگوييد آنها اين هنر را از ايام طفوليت آموخته‌اند . آيا اطفال بيش از شما صاحب جسارت و عزم هستند ؟\r\nيا اين‌كه تن اطفال از شما كه مردان رزم‌ديده‌ايد بيشتر و بهتر مهياى تعليم فن سوارى است ؟ به خصوص كه حالا فرصت مناسب و فراخ‌ترى براى شما فراهم است تا نيك بياموزيد و تمرين كنيد . شما در فن تيراندازى ماهريد ، در نيزه‌پرانى با جلدى و چالاكى اقدام مىكنيد . علاوه‌براين ، مانند بسيارى از مردم مجبور به كشت و زرع زمين نيستيد و اشتغالى نداريد . زيرا همه سربازيم و به حكم ضرورت بايد در فن سربازى خود را مهيا و تكميل نماييم . و اين را بدانيد كه دريافتن فن سوارى براى يك نفر سرباز آزموده مانند برخى از فنون زحمت و مرارت بسيارى ندارد و محتاج به طول زمان و تمرين‌هاى متوالى نيست . چه‌قدر برازنده و وجدآور است كه سربازى با سرعت بيشتر به هدف خود برسد ، بر آن تسلط يابد و آن را در اختيار خود درآورد . هم‌چنين اسب در حمل سلاح سنگين كمك مؤثر و اطمينان‌بخشى است . ممكن است بگوييد كه قبل از تكميل فن سوارى ، ممكن است پياده‌نظام مجهز و ماهرترى باشيد . ولى اين امر نقصى نيست ، زيرا هروقت ايجاب كرد كه سواره‌نظام پياده بجنگند ، باز مختار است . يك سرباز كامل بايد در هر دو فن مهارت به سزايى دارا باشد . »\r\nچون دستورها و راه‌نمايى كورش به اتمام رسيد ، كريزانتاس جواب داد : « هر سرباز كه در فن\r\n\r\n","description":"","footnote":"","page_name":" 110 ","page_number":128},
  {"content":"\r\n\r\nسوارى مهارت يافت ، مثل اين است كه پروبال برآورده باشد ، در وصول به هدف خويش پرواز مىكند . چه مسرتى بالاتر از اين‌كه سر دشمن از فاصلهء دور به خاك انداخته شود . در تعاقب ددان وحشى در عرصهء شكار نيز سوار بر اسب عرصه را بر همه تنگ مىكند ، عده‌اى را با خنجر و فراريان را با تير و نيزه نابود مىكند . چه خوش‌وقت بودند آن جانوران افسانه‌اى كه داراى عقلى سليم مانند آدميان و پنجه‌اى قوى مانند ددان و پايى تيزرو به‌سان اسبان بودند و هيچ هدفى از زير پنجهء قهار و كمند تيزرو آنان راه فرار نداشت . من پس از اينكه هنر سوارى را به‌خوبى آموختم در همهء اين صفات صاحب مزاياى بزرگى خواهم شد . با عقل سليم آدميان دربارهء هدف خود كاملا مطالعه خواهم كرد . آن‌گاه سلاح خود را در دست مىگيرم و سوار بر اسب تيزپاى خود مىشوم و هر مانعى را از پيش پاى خود برمىدارم . چه‌قدر برازننده است كه يك تن واحد صاحب خصايل متعدد باشد و كار چند نفر را در يك دم انجام دهد . وقتى من بر اسبم سوار شدم ، با اسبم چهارگوش براى شنيدن و چهار چشم براى پاييدن و كمين گذاردن دارم . زيرا شنيده‌ام كه اسب‌ها اغلب بهتر از آدميان چيزها را مىبينند و با سامعهء دقيق خود همهء اصوات را درك مىكنند . حال مىروم و فهرست داوطلبانى را كه مايل به تمرين و مشق سوارى هستند فراهم مىسازم . »\r\nهمه بانگ برآوردند كه داوطلب شركت در چنين صنف مفيد و مقتدرى هستند . كورش بانگ برآورد : « حال‌كه چنين است بر هر سرباز پارسى فرض است كه چون صاحب اسبى شد پياده راه نرود . »\r\nجملهء پارسىها دستور كورش را با وجد و شعف فراوان به‌كار بستند و اين عادت ملكهء آنان شد . و حتى امروز يك فرد پارسى آن‌گاه در زيبايى و اصالت ممتاز است كه بر گردهء اسب هنرنمايى كند . به عبارت اخرى ، پارسى ممتاز پياده راه نمىرود و بدون اسب خويش در برابر دشمن نمىايستد .\r\n\r\n","description":"","footnote":"","page_name":" 111 ","page_number":129},
  {"content":"\r\n\r\n\r\nفصل چهارم فرستادن اسرا\r\nنزديك ظهر ، سواره‌نظام مادى و هيركانى فرارسيدند . عدهء بسيارى اسب و اسير با خود آورده بودند ؛ يعنى هركس كه سلاح خويش را تسليم داشته بود امان يافته بود . كورش به محض ديدن سواران سؤال كرد آيا مجروح شده‌اند يا خير ؟ و چون دريافت كه عده‌اى مجروح شده‌اند دستور داد زخمىها را مداوا كنند . آن‌گاه هريك سواران كارهاى درخشانى كه در تعاقب و قلع‌وقمع دشمن نموده بود شرح داد و رشادت و شجاعت يك‌ديگر را بيان كردند . كورش با وجد فراوان گوش فراداد و سپس سخن به مدح و تمجيدشان گشود و گفت : « در ناصيهء هريك از شما دل‌آوران خوب مشهود است كه مأموريت خويش را به‌سان مردان با شهامت و قوىدل انجام داده‌ايد . زيرا هريك از شما در مراجعت از ميدان كارزار در نظرم قوىتر و زيباتر و مغرورتر از وقتى كه عازم نبرد بوديد مىنماييد . » سپس از مسير راهشان ، از مردمان و ساكنين محل سؤال كرد . جواب دادند مسافت بسيارى پيموده‌اند و آن سرزمين همه‌جا مسكون و گله‌هاى متعدد گوسفند و ميش و بز و گاو و اسب و خرمن گندم و غلات از هرسو تا چشم كار مىكند ديده مىشود . كورش گفت : « ما دو وظيفه در پيش داريم : بايد صاحبان اراضى و مزارع را تشويق كنيم كه در محل كار خويش بمانند و به آباد كردن زمين ادامه دهند ، چون سرزمين آباد و مسكون صاحب ارزش است نه باير و بىفايده . وقتى زمين فاقد آدميان شد ، از بهره و انتفاع ساقط است و بىحاصل و عبث مىماند . مىدانم كسانىكه سر تسليم فرود نياوردند در زير تيغ شما جان سپردند . اقتضاى كارزار همين است و بهترين وسيلهء پيروزى و فتح قلع‌وقمع سركشان است . و بايد كسانى را كه اسلحهء خويش را بر زمين نهادند اسير كرد . ولى حال ، پس از خاتمهء كارزار ، بهتر\r\n\r\n","description":"","footnote":"","page_name":" 112 ","page_number":130},
  {"content":"\r\n\r\nاست كليهء اسرا را به خانه و مسكن خويش روانه سازيم . زيرا اولا خود را از گرفتارى بزرگى كه محارست و مواظبت آنان باشد خلاص كرده‌ايم و از غذا دادن به آنان نيز راحت شده‌ايم ، چه قصد ما اين نيست كه از گرسنگى هلاكشان كنيم يا آنها را معذب و ذليل نماييم . ثانيا ، هرچه اسيران را مرخص كنيم بر تعدادشان افزوده خواهد شد ، زيرا ديگران چون ديدند با آنان به مدارا رفتار كرده‌ايم و آزادشان نموده‌ايم ، اسلحه به زمين خواهند گذاشت و بيهوده سوداى مقابله و نبرد در سر خود نخواهند پرورد . اين است آنچه من مقرر مىدارم ؛ اگر كسى راهى بهتر از اين مىشناسد اظهار نمايد . » عموم حضار متفق‌القول رأيش را پسنديدند و سر طاعت فرود آوردند .\r\nآن‌گاه كورش جميع اسيران را گرد خود جمع كرد و گفت : « اى آسورىها ، چون سر تسليم فرود آورديد نجات يافتيد ، چنان‌چه بعد از اين نيز مطيع باشيد ، عافيت خواهيد يافت و هيچ خطرى متوجه شما نخواهد شد . از اين پس ، مديران ديگرى كارتان را اداره خواهند كرد . شما در خانه‌هاى خود ساكن خواهيد بود ، همان زمين‌هايى را كه قبل از اين كشت و زرع مىكرديد آباد خواهيد نمود . با همان زنان و اطفال كه مأنوس بوديد زندگانى خواهيد كرد ، فقط از اين پس ، نه با ما و نه با ديگرى ، به مبارزه و نبرد نخواهيد پرداخت . و براى اين‌كه ما را مطمئن كنيد كه از اين تاريخ سر جنگ با كسى نداريد سلاح خود را تسليم نماييد . تسليم علامت صلح پاىدار است . من در سخنانم صميمى هستم ؛ لذا اعلام مىدارم هركس سلاح خود را تسليم نكرد مورد تعقيب ما قرار خواهد گرفت تا مجبور به تمكين و تسليم شود . اگر كسى از بين شما صميمانه با ما راه و داد پيش گرفت و نيكى آغاز كرد ، ما او را در جرگهء متحدين و ياران خود وارد خواهيم كرد ، ما طوق اسارت به گردن ياران خود نخواهيم نهاد . اى آسوريان ، خوب دريابيد چه مىگويم و سخنان مرا بر كسانى كه در اين محل حاضر نيستند تكرار كنيد . اگر كسانى زير بار فرمان ما نرفتند ما را به سويشان راه‌نمايى كنيد تا به آنها بفهمانيم كه حق با ماست . شما هستيد كه در وضع قوانين براى خود مختاريد نه مجبوريد به اطاعت آنان . »\r\nوقتى سخنان كورش به اينجا رسيد عموم حضار خود را به پايش انداختند و تضرع‌كنان وعده دادند هرچه امر و مقرر دارد اطاعت كنند .\r\n\r\n","description":"","footnote":"","page_name":" 113 ","page_number":131},
  {"content":"\r\n\r\nاستراحت اردو . خشم سياكزار عليه كورش . كورش فرستادهء سياكزار را نگه داشت . اعزام مأموران به پارس براى فراهم نمودن قواى امدادى . نامه به سياكزار . تقسيم غنايم .\r\n\r\nفصل پنجم خشم سياكزار عليه كورش . كورش از پارس يارى مىطلبد . تقسيم غنايم\r\nچون اسراى آسورى از خدمت كورش مرخص شدند و به سرزمين خود مراجعت كردند ، كورش حاضرين را مخاطب ساخته گفت : « اى مادىها و ارامنه ، وقت آن فرارسيده است كه قدرى به خود آييم و اندكى بياراميم . در غيبت شما خوراكى تهيه كرده‌اند . برويد و نيمى از نانى كه تهيه شده براى ما بفرستيد . ما به گوشت و آشاميدنى احتياج نداريم ، زيرا به حد كفايت تهيه ديده‌ايم .\r\nو اما شما اى هيركانيان ، ديگران را به خيمه‌گاه خود هدايت كنيد ، رؤسا را در چادرهاى بزرگ ببريد . محل سركردگان را مىدانيد . سپس با دلى فارغ به صرف شام بپردازيد . چادرهاى شما خراب نشده و همه‌چيز براى شما مهياست . و اما خود ما امشب در خارج از چادرها به پاسبانى خواهيم پرداخت . زيرا كسانى كه در اين چادرها بيتوته مىكنند هنوز از زمرهء ياران ما نيستند . »\r\nسپس مادىها و سربازان تيگران خود را شست‌وشو داده لباس خود را عوض كردند و بر سر طعام نشستند . اسبان را نيز خوراكى دادند . نيمى از جيرهء نان را بدون گوشت و شراب براى پارسىها فرستادند زيرا كورش مقرر داشته بود فقط نان بفرستند ، ساير چيزها به حد وفور در اردوگاهشان فراهم است ؛ و حال آن‌كه غرض كورش از موجود بودن گوشت ، گرسنگى بود و براى سيراب شدن نيز از آب رودخانه استفاده مىبردند .\r\nتازه آفتاب در افق دوردست صحرا غروب كرده و تاريكى بر همه‌جا حكم‌فرما شده بود كه پارسىها غذاى خود را تمام كردند . كورش مقرر داشت بلافاصله دسته‌هاى بيست و پنجاه نفرى گرد اردوگاه به حراست و پاس‌دارى پردازند ، و نگذارند احدى وارد اردوگاه يا كسى با غنيمتى از آن خارج گردد و چنان‌چه كسى را ديدند كه چنين قصدى دارد توقيفش نمايند . پاسى از شب\r\n\r\n","description":"","footnote":"","page_name":" 114 ","page_number":132},
  {"content":"\r\n\r\nگذشته بود كه قراولان عده‌اى را كه بدين‌قصد خيال فرار داشتند گرفتار ساختند . كورش نقدينه‌اى كه در نزد فراريان يافت به سربازان مستحفظ بخشود و فراريان را اعدام كرد . بعد از اين سانحه ، ديگر احدى در اطراف اردو به خيال فرار يا دزدى نيفتاد . اين بود هشيارى و وضع پارسىها و حال آن‌كه مادىها شب را تا سحر به نوشيدن و بدمستى و رقص و آواز و نواختن نى گذراندند ، زيرا كسى مزاحم كسانى كه شب‌زنده‌دارى مىكردند نمىشد .\r\nسياكزار ، شاه مادىها ، در همان شب كه كورش عزم رحيل كرد ، با تنى چند از معاشران خود در زير چادر به افتخار پيروزى كه آن روز نصيب متحدين شده بود به عيش و بدمستى پرداخت .\r\nچون در اوان شب سروصدايى شنيدند تصور كردند مادىها كه در خدمت كورش به سراغ آسوريان عزيمت نموده بودند ، جملگى مراجعت نموده‌اند . اين مطلب مزيد بر مسرت خاطرشان شد و به شرب شراب پرداختند . فرداى آن روز احدى در اردوگاه نبود . سياكزار چون وقوف يافت كه كورش و مادىها به جنگ با آسوريان رفته‌اند و او تنها مانده است ، گرفتار خشم فوق‌العاده گرديد ، و بنابه عادت خويش ، به غايت سخت‌گير شد . لذا رسولى را معين كرد كه به خدمت كورش شتابد و اين پيام را به وى رساند : « من تصور نمىكردم ، اى كورش ، تو بدين‌قسم با من بىاعتنا رفتار كنى و مادىها مرا تنها گذارند . اگر كورش مقتضى دانست معاودت نمايد ؛ ولى بر مادىهاست كه بىدرنگ به اردوى خويش مراجعت نمايند . » اين بود خلاصهء پيام سياكزار . رسول پرسيد : « كجا مىتوان مادىها را يافت ؟ »\r\n- در آن راهى كه كورش و ديگر سپاهيان قرار دارند .\r\nرسول گفت : « ولى شنيده‌ايم كه آنها به رهبرى تنى چند از فراريان هيركانى بر سر دشمن تاخته‌اند . » سياكزار چون اين بشنيد بر خشمش افزوده شد و پيام تهديدآميزى به سربازان مادى فرستاد تا فورا به اردوى خود مراجعت نمايند . غرضش ضعيف ساختن سپاه كورش بود .\r\nنماينده در رأس يكصد نفر سوار عزيمت نمود و متأسف بود كه چرا خود در خدمت كورش نبوده است . چون به محلى رسيدند كه چندين راه منشعب مىشد راهى را انتخاب كردند كه مستقيما به اردوگاه منتهى نمىشد ، مگر پس از چند ساعت تأخير و طى راه‌هاى مختلف . در يكى از اين راه‌ها به دسته‌اى از سپاهيان آسورى برخوردند كه تقاضا داشتند آنها را خدمت كورش راه‌نمايى نمايند تا تسليم شوند . فرستادگان وقتى به حوالى اردوگاه كورش رسيدند كه نيمى از شب گذشته بود ، آتش اردوگاه از دور نمايان شد و چون به محوطه رسيدند ، قراولان برطبق دستور كورش اجازهء ورود ندادند تا اين‌كه طليعهء صبح نمايان گرديد .\r\nدر اين وقت كورش مغان را فراخواند و دستور داد كه در ميان غنايم آنچه درخور نذورات آتشكده‌ها است برگزينند و به شكرانهء پيروزى در راه خدايان ببخشند . مغان مشغول كار خويش\r\n\r\n","description":"","footnote":"","page_name":" 115 ","page_number":133},
  {"content":"\r\n\r\nشدند . آن‌گاه سركردگان را بار داد و گفت : « سربازان من ، به يارى و لطف خدايان ما ايرانيان بر اين همه غنايم دست يافته‌ايم ولى چون عدهء ما كم است از عهدهء نگاه‌دارى آنها برنمىآييم ، و چنان‌چه محافظت صحيحى نشود به دست اشخاص ناباب خواهد افتاد ؛ و چنان‌چه قواى خود را براى محارست و محافظت آنها در اين محل متمركز سازيم از قدرت خود كاسته‌ايم . پس ، من بر اين عقيده‌ام كه رسولانى به سرزمين ما بروند و بقيهء پارسيان را آگاه سازند كه اگر سوداى امپراتورى آسيا در سر دارند و مايل به تملك ثروت بىكرانى هستند كه در دست‌رس آنان گذارده‌ايم ، پس بشتابند و كمك عاجلى براى ما بفرستند . پس تو كه از همه مسن‌ترى بشتاب و هم‌وطنان ما را از ماوقع آگاه ساز . من متحمل مخارج و غذاى آنان خواهم شد . تو بر خزاينى كه ما دست يافته‌ايم آگاه هستى ، هيچ‌چيز را از نظرشان پنهان مكن . چون من اجازهء تملك غير مشروع به احدى نمىدهم لذا نسبت به تقسيم اموال و سهمى كه بايد به پدرم و كسانش برسد هم‌چنين سهمى كه بايد به تملك خزانهء ملك درآيد با پدرم مشورت كن . بايد اشخاص و مأموران بصيرى نيز اعزام دارند تا وضع اينجا را خوب مطالعه كنند و با مشاورين بصير شور و مصلحت نمايد . برو خود را مهياى سفر كن و قراولان مخصوص مرا همراه ببر .\r\nپس فرستادگان مادىها را به حضور خواند فرستادهء مزبور از در خشم و غيظ سياكزار در ملأ عام سخن راند و اراده شاه را مبنى بر اين‌كه عموم سربازان مادى بايد بىدرنگ عازم اردوگاه شوند ابلاغ كرد . عموم سلح‌شوران مادى از اين سخنان مهر سكوت بر لب زدند . از شدت غضب و خوى تند وى سابقه و اطلاع كافى داشتند . كورش سكوت را درهم شكست و اظهار داشت :\r\n« آنچه من دريافته‌ام اين است كه سياكزار تحت استيلاى ترس از دشمنان كه از همه جهت او را احاطه كرده‌اند ، چون از پيروزى ما اطلاعى ندارد ، وحشت بر حالش غلبه كرده است و از وضع خويش و احوال ما نگران است . ولى اگر بداند كه عدهء بىشمارى از دشمنانش به هلاكت رسيده‌اند و بقيه در حال فرارند و در هر گوشه حيران و سرگردان شده‌اند ، از اين ترس و وحشتى كه بر او غلبه كرده است نجات خواهد يافت ، و متوجه خواهد شد كه شما او را رها ننموده‌ايد بلكه دوستانى هستيد كه دشمنانش را منكوب نموده‌اند . آن‌گاه ديگر از ما كه در راه نجاتش كوشيده‌ايم گله‌مند نخواهد شد ؛ و ديگر اين‌كه حركت شما با اطلاع او بوده و خود رخصت داده است . عزيمت شما به اين محل به منزلهء ترك او نبوده ، بلكه باموافقت او بوده است . من شما را به يارى و كمك خويش دعوت كردم و شما هم مردانه پا به ميدان رزم گذارده‌ايد . بنابراين ، حتم دارم وقتى از موفقيت ما اطلاع حاصل كرد ، نايرهء خشمش فروخواهد نشست و چون ترسش از دشمنى زايل شد آن را فراموش خواهد نمود . و اما تو اى فرستادهء سياكزار ، چون حقا خسته شده‌اى برو و استراحت كن ؛ و شما اى پارسىها ، چون دشمن آهنگ ملاقات ما كرده است ، چه\r\n\r\n","description":"","footnote":"","page_name":" 116 ","page_number":134},
  {"content":"\r\n\r\nبراى تسليم چه براى مبارزه ، صفوف خود را مرتب سازيد تا پذيرايى شوند . تو نيز اى فرمانده هيركانيان ، سربازان خود را مرتب كن تا آمادهء ملاقات خصم شويم . »\r\nفرمان‌ده هيركانيان فرمان كورش را به سربازان خويش ابلاغ كرد و به ركاب كورش شتافت .\r\nكورش گفت : « من با خاطرى شاد مشاهده مىكنم كه هيركانيان نه تنها دوستى و ارادت خويش را به ثبوت رسانده‌اند بلكه باتدبير و فراست عمل مىكنند . مسلم است كه ما امروزه داراى منافع مشتركى هستيم . آسوريان دشمنان من هستند ، اما به همان درجه با تو نيز كينه‌جويى مىكنند .\r\nپس ما بايد دست‌به‌دست بدهيم و مشتركا كار كنيم تا متحدين و ياران ما از ما مأيوس نشوند و هروقت ضرورت ايجاب كرد ، به كمك ما بشتابند . تو شنيدى كه مادىها سواران خويش را فرامىخوانند . اگر آنها بروند ما فقط صاحب پياده‌نظام خواهيم بود . پس بر ماست كه به نحوى كار خويش را سامان دهيم كه آن‌كس كه حالا ميل كرده قواى خود را فراخواند ، به عكس مشتاق باشد افراد خود را در خدمت ما نگه دارد . پس چادرى به فرستادهء سياكزار واگذار كن و هرچه مايل است در اختيارش بگذار . من هم به او مأموريتى واگذار خواهم كرد تا به ميل خود بماند و هواى مراجعت نكند . تو با او مذاكره كن و دلش را از اميد فراوانى كه دوستان ما را شاد و خاطرشان را خرسند مىكند قوى كن و پس از گفت‌وگو با من ملاقات كن . »\r\nسركردهء هيركانيان مادىها را به سراپرده راه‌نمايى كرد . در همان حال مردى كه بايد به پارس ره‌سپار شود نيز خود را حاضر و آمادهء حركت كرده بود . كورش سفارش كرد ماوقع را بىكم و زياد نقل كند و نامه‌اى كه به سياكزار نوشته بود به وى داد و گفت مىخواستم از آنچه به وى نوشته‌ام تو را مسبوق سازم تا اگر سؤالى كرد در همان زمينه به او جواب بدهى . اين است مفاد نامه :\r\n« از كورش به سياكزار درود باد . ما تو را رها ننموده‌ايم . يعنى هيچ‌كس چون بر دشمنانش فايق آمد ياران خويش را رها نمىكند . درست است كه اردوگاهت را ترك كرديم ، اما تو را مواجه با خطر قرار نداديم . زيرا هرچه از تو دور تر شويم فكر مىكنيم امنيت بيشترى براى تو فراهم خواهيم كرد . زيرا دوستانى كه كنار دوستان مىنشينند براى آنها امنيتى فراهم نخواهند كرد .\r\nكسانى دوستانشان را از خطر مىرهانند كه دشمنان را از آنها مىرانند . قدرى به خود آى . بدان كه من براى تو چه هستم و چه مقامى تو در برابر من دارا هستى ، آن‌گاه ببين آيا حق ملامت و سرزنش دارى ؟ من براى تو ياران و متحدينى فراهم كردم ، البته نه چندان كه تو سفارش مىكردى ، بلكه به مقتضاى كوشش و جديتى كه به خرج دادم . تو رخصت دادى كه در سرزمين دوست تعدادى از سواران كه لازم مىدانم با خود ببرم . اما حالا كه در سرزمين دشمن هستم عموم آنها را فرامىخوانى . من تصميم داشتم كه مراتب رضايت‌خاطر خود را از تو و سپاهيانت اعلام دارم ولى رفتارت مرا بر آن داشت كه از تصميم قبلى خود چشم بپوشم و فقط نسبت به كسانى كه\r\n\r\n","description":"","footnote":"","page_name":" 117 ","page_number":135},
  {"content":"\r\n\r\nجان خود را به خطر انداختند و در ميدان كارزار مبارزه كردند حق‌شناسى كنم . و چون ديگر حتم دارم كه تو هيچ‌گاه شبيه من نخواهى شد ، عده‌اى به پارس فرستادم تا سپاه كمكى آماده و اعزام دارند ، ولى دستور دادم كه چون به اين محل رسيدند نظر تو را سؤال نمايند و چنان‌چه ضرورتى به كمك و خدمتشان دارى مراجعه نمايى . من با اين‌كه از حيث سن و سال از تو كوچك‌ترم ، درخواست دارم عده‌اى را كه رخصت دادى در ركاب من مبارزه نمايند احضار نكنى ، چه بيم آن دارم كه به جاى اين‌كه دوست تو بمانند و راضى و خشنود شوند ، خصم تو گردند و راه كينه‌توزى پيش گيرند . از من به تو نصيحت ، چون قصد اين دارى كه اين عده به سرعت به خدمتت بشتابند ، هيچ‌گاه گرد تهديد مگرد ، اين‌طور وانمود مكن كه تنها و بىيار و ياورى ، وقتى عده‌اى را مورد تهديد قرار دهى خوارت مىشمرند و چون ترسو ديدندت به چشم حقارت به تو خواهند نگريست . بارى ، همين‌كه نقشه‌هاى ما كه به نفع تو و موجب مزاياى مهمى براى ماست به پايان رسيد به ملاقات تو خواهيم شتافت . تا آن تاريخ صبر و تأمل پيشه كن . »\r\nكورش به رسول خود گفت : « اين نامه را به وى بده و چنان‌چه سؤالاتى كرد جوابت مطابق همين مضمون‌ها باشد كه شنيدى . تعليماتى كه به سران پارسى داده‌ام نيز از همين قبيل است كه براى تو خواندم . » پس از اين سخنان ، نامه را به وى تسليم نموده اجازهء حركت داد و سفارش كرد چون كار مهمى در پيش است در مسافرت خود تسريع نمايد .\r\nچون كورش از سراپردهء خود بيرون آمد عموم سپاهيان هيركانى و مادى و ارمنى را ديد كه در محل‌هاى خويش با صفوف جنگى مرتب ايستاده‌اند . پارسىها نيز جملگى مسلح و مجهز بر جاى خود ايستاده بودند . در اين اثنا ، تنى چند از ساكنين مجاور فرارسيدند و با خود اسبان و غنايم بسيارى آوردند . كورش فرمان داد عموم اسلحه و نيزه‌هايى كه از دشمن به غنيمت گرفته بودند در محلى انباشته كنند و به استثناى آنچه مورد ضرورت است آتش زنند . پس دستور داد اسبان را در محلى نگه‌دارى و مواظبت نمايند . آن‌گاه رؤساى مادىها و هيركانيان را فراخواند و گفت : « دوستان من ، از اين‌كه مكرر شما را احضار مىكنم متعجب نشويد . هرروز پيش‌آمدهاى نوينى بروز مىكند كه محتاج به كنكاش هستيم . زيرا چون امور آشفته شود ناچار بايد براى سامان دادن آن كوشش كرد . بايد فرصت از دست نداد و به تدريج هر مسئله را روشن كرد تا ترديد و اشتباه از ميان برخيزد . ما در مبارزهء اخير خود صاحب غنايم بىشمارى شده‌ايم و اسراى كثيرى به دست آورده‌ايم . اما چون هيچ‌كس از سهم خود آگاه نيست و اسرا نمىدانند اربابشان كيست هنوز تكليف و وظيفهء هيچ‌يك روشن نشده است و همه در آنچه بايد به كار برند دچار ترديد رأى و بىتكليفى هستند . براى اين‌كه به اين وضع ناهنجار خاتمه داده شود ، بايد غنايم تقسيم شود .\r\nآن‌كس كه خيمه‌گاهى در اختيار خود ببيند كه پر از اثاثه و خوراكى و شراب باشد ، ديگر وظيفه‌اى\r\n\r\n","description":"","footnote":"","page_name":" 118 ","page_number":136},
  {"content":"\r\n\r\nندارد جز آن‌كه آن را به عنوان مال خود حفظ و حراست نمايد . درصورتىكه اگر از حيث اثاث و غذا و ساير ما يحتاج زندگى دچار كسر و نقصان شود ، در انجام وظيفهء خود نيز سرگردان و حيران است . اما غنايمى كه از دشمن به دست ما افتاده است ، زايد بر احتياج ماست . چه دشمن مالك اثاث و تجهيزات بسيار و زايد بر ما يحتاج ما بود . خزانه‌داران سپاه آسورىها نزد من آمده‌اند و مبالغ خطيرى نقدينه در اختيار فاتحين گذارده‌اند . به جارچيان دستور دهيد آنان را خبر نمايند تا مبالغ نقدينه را در محلى كه شما انتخاب مىكنيد متمركز كنند و قراولانى برگماريد تا آن محل را نيك محارست كنند . از اين مبالغ به سواران مضاعف آنچه به پياده‌نظام تعلق مىگيرد بدهيد . و خودتان برحسب ضرورت و براى خريد سازوبرگ برداشت كنيد . يك بازار در اردوگاه تشكيل دهيد . و من مايلم مزاحم احدى نشويد . سوداگران متاع خويش را به آزادى بفروشند و چون دسته‌اى كالاى خود را فروخت دستهء ديگر را فراخوانيد . »\r\nبىدرنگ دستورهاى كورش را اعلام داشتند . آن‌گاه مادىها و هيركانيان گفتند : « چگونه ممكن است بدون حضور شما و ملازمان شما غنايم را تقسيم كنيم ؟ » كورش جواب داد : « آيا تصور مىكنيد كه در هرچه كه در اردوگاه مىگذرد ما بايد شخصا حضور داشته باشيم ، آيا بهتر نيست شما به جاى من در كارها مباشرت داشته باشيد و در بعضى اوقات من به جاى شما تدبير كنم ؟\r\nاگر غير اين باشد كارها متراكم مىشود و اميد توفيق نقصان مىيابد . ما غنايم را براى شما حراست كرديم و اقرار كنيد كه به نحو احسن از عهدهء اين مهم برآمديم . ما هم به شما مأموريت مىدهيم كه آن را بين سپاهيان توزيع كنيد و حتم دارم شما نيز به نحو نيكو اين مأموريت را انجام خواهيد داد . هم شما و هم ما سعى خواهيم كرد به نفع عام عمل كنيم .\r\nاول عدهء اسبانى كه مورد ضرورت سپاهيان من است كنار بگذاريد و بگوييد ببرند . اگر آنها را به حال خود واگذارند و بر آنها سوار نشوند و آنها را تربيت و نگه‌دارى ننمايند ، بيهوده و كاهل خواهند شد . ولى چنان‌چه بين سواران داوطلب تقسيم كنيم ، از آنان نگه‌دارى خواهند كرد . چون شما به تعاقب دشمن رفته بوديد و ما در همين محل متوقف مانده بوديم ، از وضع خويش و نقص بزرگى كه در كارمان هست بسيار ملول شديم . ولى چون سواران خود را تربيت كنيم ، از اين پس در جمله نبردها با شما شريك و دم‌ساز خواهيم بود . و اگر شما ترجيح مىدهيد اسبان به سربازانى بهتر از سربازان ما داده شود باز مختاريد ، زيرا در اين صورت ما با پياده‌نظام خود به كمك شما اقدام خواهيم نمود . »\r\nسايرين جواب دادند : « ما بهتر از سربازان تو كسى سراغ نداريم و تحت امر و ارادهء تو هستيم . »\r\n- آن‌گاه براى سياكزار سهمى انتخاب كنيد .\r\nحضار خنده‌كنان جواب دادند : « براى سياكزار بايد زنان سيمين‌تن گل‌عذار برگزينيم ! » كورش\r\n\r\n","description":"","footnote":"","page_name":" 119 ","page_number":137},
  {"content":"\r\n\r\nجواب داد : باشد ، زنان را برگزينيد ولى چيز ديگر نيز انتخاب كنيد . من مىخواهم هيركانىها از عهدى كه با ما بسته‌اند پشيمان نشوند . من مايلم مادىها آن‌قدر راضى و خشنود باشند كه از دوستى ما به خود ببالند . رسولان سياكزار را هدايت كنيد و توجه نمايد نزد ما بمانند تا از وضع كار به خوبى آگاه شوند و آنچه به سياكزار بعدها خواهند گفت عين مشاهداتى باشد كه به چشم خويش ديده‌اند . و اما پارسيانى كه در خدمت من هستند ، چون ياران خود را راضى و خشنود ببينند قلبا مسرور خواهند شد و همين براى آنان كافى است . زيرا ما در ناز و نعمت و رخوت و سستى بار نيامده‌ايم ؛ بلكه تربيت ما در كمال قناعت و سختى است ، من حتم دارم شما وقتى يكى از پارسىها را كه صاحب متاع قيمتى است ببينيد بر او خواهيد خنديد ، به همان وضعى كه چون يك پارسى شما را بر اسبى سوار ببيند مسرور خواهد شد و به خصوص چون بر زمين افتاديد خواهد خنديد . » عموم حضار خنده‌كنان به سراغ تقسيم غنايم شتافتند . كورش سركردگان را فراخواند و دستور داد از اسبان بىشمارى كه براى سپاه خود برگزيده بود مواظبت نمايند و آنها را با قرعه بين واحدهاى مختلف تقسيم كنند . سپس اعلام داشت كه اگر بين اقوام مختلف اردو ، از قبيل آسورىها ، سوريه‌اىها و اعراب ، بردگانى باشند كه به زور از مادىها يا پارسىها ، يا باكتريان ، يا كارىها ، يا سيليسىها ، يا يونانيان گرفته شده حضورش بشتابند . به محض اين‌كه نداى جارچى در گوشه‌هاى اردوگاه طنين‌انداز گشت ، عده‌اى به سرعت به ركاب كورش دويدند و خود را معرفى كردند . كورش بهترين آنان را برگزيد و آزادى بخشيد و مقرر داشت كه سلاحى كه معين نموده است برگزينند و خدمت كنند . آن‌گاه به سران دسته دستور داد بين آنان شمشيرهاى كوتاه و سپر تقسيم كنند و در صفوف پارسىها مشغول خدمت‌گزارى شوند . به افراد سوار پارسى دستور داد نيزه و زره برگيرند و قبايل را نيز سلاح نيكو بخشيد .\r\n\r\n","description":"","footnote":"","page_name":" 120 ","page_number":138},
  {"content":"\r\n\r\nگوبرياس خود را به كورش تسليم نمود . نتيجهء تقسيم غنايم .\r\n\r\nفصل ششم پيوستن گوبرياس به كورش . نتيجهء تقسيم غنايم\r\nدر اين اثنا ، گوبرياس كه پيرمردى آسورى بود با عده‌اى سوار به اردوگاه كورش رسيد . عموم سواران مجهز به سلاح معمول سواره‌نظام بودند . پيرمرد درخواست ملاقات كرد . قراولان سواره‌نظام آسورى را در محلى كه معين شده بود متوقف نمودند و گوبرياس را خدمت كورش هدايت كردند . پيرمرد همين كه چشمش به كورش افتاد شرط خدمت به جا آورد و گفت : « ارباب ، من آسورى هستم ، قلعهء محكمى در اختيار دارم و بر سرزمين وسيعى حكومت مىكنم . من صاحب دو هزار و سيصد رأس اسب هستم كه در اختيار شاه آسور قرار داده بودم و افتخار ملازمت او را داشتم . اما حالا كه شاه در جنگ با شما كشته شده و پسرش بر اريكهء سلطنت جاى گرفته است ، چون دشمن خونين يك‌ديگريم ، خود را به تو تسليم مىنمايم ، به درگاهت زانو مىزنم و خود را در سلك بندگان درگاهت قرار مىدهم و در عوض از تو توقع دارم داد مرا از حريف غدّارم بستانى و مرا به عنوان چاكر و متحدت بپذيرى . من صاحب پسرى نيستم و تو را به فرزندى خود برمىگزينم . من پسرى داشتم بسيار نيك‌فطرت و نيكوصورت . مرا بسيار دوست مىداشت و به من حرمت بسيار مىنهاد و از جمله فرزندانى بود كه مايهء مباهات و سعادت پدران هستند . روزى پادشاه ، پدر شاه كنونى آسور او را به درگاه خويش فراخواند تا دختر خود را به زنى به او بدهد . من از اين‌كه پسرم داماد پادشاه مىشد بسيار خوش‌حال و مغرور شدم . ولى پسر شاه او را به شكار دعوت كرد و چون او را در سوارى بسيار آزموده و لايق‌تر از خود مىدانست او را به حال خود گذاشت . پسرم به خيال اينكه با دوستى صميمى شكار مىكند بىمحابا به هرسو مىتاخت . ناگاه خرسى پديدار شد . هر دو به تعاقبش پرداختند .\r\nشاه‌زاده حيوان را هدف قرار داد و تيرش خطا رفت ولى پسرم نيزه‌اش را به سمت حيوان پرتاب نمود و حيوان در يك چشم برهم زدن در خاك‌وخون غلتيد . شاه‌زاده از اين پيش‌آمد بىنهايت به\r\n\r\n","description":"","footnote":"","page_name":" 121 ","page_number":139},
  {"content":"\r\n\r\nخشم آمد و از راه حسادت و بغض كينهء عزيز مرا در دل گرفت ولى ظاهرا به روى خود نياورد .\r\nچند لحظه بعد ناگهان شيرى پيدا شد . باز تير شاه‌زاده به خطا رفت و جاى تعجب نبود ، چون عارى از اين هنر بود ، درصورتىكه جگرگوشهء من باچالاكى شير ژيان را هدف قرار داد و با يك تير او را به زمين غلتاند و بانگ برآورد : « دو بار نشانه گرفتم و هر دو بار شكار را به خاك هلاك انداختم . » آن‌گاه خاين نابه‌كار ديگر خوددارى نتوانست كرد ، تيرى از تيركش يكى از همراهان برگرفت و بر سينهء پسر عزيزم پرتاب و او را در دم هلاك كرد . من بخت‌برگشته به جاى اين‌كه فرزند عزيزم را داماد كنم ، نعش او را به خاك سپردم . من پيرمرد با اين سن ، با اين دست‌ها پسر دلير و زيبايم را كه تازه پا به سن بلوغ گذارده بود به زير خاك كردم و اما آن ناخلف سفله ، گويى دشمن خونينى را در دفاع از جان خويش كشته است ، ابدا آثار اندوه و ندامت در ناصيه‌اش ظاهر نشد . پدرش يگانه كسى بود كه مرهمى بر دل ريش و داغ‌دار من گذارد و با چند كلمه مرا دلدارى داد . اگر پدرش در قيد حيات بود من به درگاهت رو نمىآوردم و از تو استعانت نمىجستم چه از او خوبىهاى فراوان ديده بودم و به من محبت بسيار مىكرد . اما حال كه قاتل پسرم بر تخت شاهى نشسته است ، من هيچ‌گاه حاضر به تمكين و اطاعت از او نيستم و حتم دارم او هم نمىتواند مرا در زمرهء دوستان خود به شمار آورد . چه مىداند كه قبل از جنايتى كه نسبت به من مرتكب شد من روزگار خوش و فارغى داشتم . و حالا روزگار پيرى را در غم و اندوه مىگذرانم .\r\nاگر تو مرا در زمرهء خدمت‌گزارانت بپذيرى و مرا اميدوار سازى كه دادم را از اين شياد غدار بستانى ، مثل آن است كه مرده‌اى را زندگى بخشيده باشى ، ديگر زندگانى در نظرم ننگ و نكبت مدام نخواهد بود . »\r\nاين بود سخنان گوبرياس . كورش پس از اين‌كه گفتارش را شنيد گفت : « اگر سخنان تو راست و سرگذشتت همان باشد كه تقرير كردى ، به تو وعده مىدهم كه به كمك خدايان ، قاتل پسرت را پاداشى كه درخور آن است بدهم . حال بگو بدانم كه اگر انتقامت را گرفتم و قصر و بارگاهت را به تو تفويض كردم و فرمان‌روايى تو را بر سرزمين‌هايت مسلم ساختم ، در عوض چه خواهى داد ؟ »\r\nگوبرياس فرياد برآورد : « قصر من ، اگر تفقد كنى جايگاه تو خواهد شد ؛ و همان مالياتى كه به پادشاه آشور مىپرداختم به تو مىپردازم ، هركجا ارادهء نبرد كنى در ركابت با تمام قواى مملكت خود شمشير خواهم زد . از اين بالاتر ، من دخترى دارم كه تازه پا به سن بلوغ گذارده و بسيار زيباست . من خيال داشتم او را به زنى به شاه فعلى آسور بدهم ولى پس از اين اتفاق ، دخترك شيون‌كنان استغاثه كرد كه او را به دست قاتل برادر عزيزش ندهم . من هم به كلى منصرف شدم .\r\nمن افتخار دارم دست يگانه دختر عزيزم را به دست تو سپارم و اميدوارم آرزوى خود را به گور نبرم . استدعايم از تو اين است كه در برابر او همان باشى كه من براى تو هستم . »\r\n\r\n","description":"","footnote":"","page_name":" 122 ","page_number":140},
  {"content":"\r\n\r\nكورش كه از صميميت گفتار پيرمرد بسى متأثر شده بود ، دست دوستى به سوى پيرمرد دراز كرد و گفت : « در يك چنين صميميتى ، دست خود را به تو دادم و دست دوستى تو را هميشه با خود دارم . خدا به اين دوستى خير و بركت بىپايان كرامت كند . » آن‌گاه گوبرياس را مرخص كرد .\r\nاز او سؤال كرد قصرش چند فرسنگى اين محل قرار دارد . گوبرياس جواب داد : « اگر فردا صبح زود حركت كنى ، روز بعد ما را سرافراز خواهى كرد . » پس از اين سخنان پيرمرد خارج شد و راه‌نمايى در نزد كورش باقى گذارد .\r\nسپس مادىها پس از مذاكره با مغان و تقسيم غنايم ، براى كورش خيمه و بارگاه بسيار معظم و دخترى از اهل شوش كه زيباترين زنان آسيا بود ، با دو نوازندهء بسيار هنرمند پيش‌كش آوردند .\r\nبراى سياكزار چيزهاى كم‌ارزش قرار دادند . بقيه را بين افراد توزيع نمودند تا احدى تا پايان جنگ احتياج به چيزى نداشته باشد . هيركانيان نيز سهمى برگرفته بقيه براى پارسىها باقى ماند . آنچه نقدينه موجود بود به تساوى بين كليهء افراد تقسيم شد .\r\n\r\n","description":"","footnote":"","page_name":" 123 ","page_number":141},
  {"content":"\r\n . \r\n","description":"","footnote":"","page_name":" 124 ","page_number":142},
  {"content":"\r\n\r\n\r\nكتاب پنجم\r\n\r\n","description":"","footnote":"","page_name":" 125 ","page_number":143},
  {"content":"\r\n . \r\n","description":"","footnote":"","page_name":" 126 ","page_number":144},
  {"content":"\r\n\r\nداستان پانتئا . كورش از نيت مادىها اطمينان‌خاطر پيدا كرد .\r\n\r\nفصل اول داستان پانتئا . اطمينان كورش از نيت مادىها\r\nاين بود خلاصه‌اى از رفتار و گفتار كورش . وى مقرر داشت كه سهم سياكزار از غنايم ، تحت نظارت و حفاظت نمايندگانى كه محرم و معاشر و طرف اعتماد بودند قرار گيرد . نسبت به سهمى كه براى او تعيين كرده و به حضورش تقديم داشته بودند گفت : « آنچه براى من معين نموده‌ايد با شادى خاطر مىپذيرم ولى آن را در اختيار آن كسى قرار مىدهم كه مايل و راغب است از آن بهره‌مند شود . » يكى از اهالى ماد كه عاشق الحان موسيقى بود گفت : « اى كورش من نواى نوازندگانى كه حال در اختيار و تملك تو هستند به گوش خود شنيده‌ام ، بسيار دل‌كش و روح‌پرور است . اگر يكى از اين زنان را به من كرامت كنى ، اقامتم در اردوگاه به مراتب از خانه‌ام خوش‌تر خواهد شد . » كورش جواب داد : « بسيار خوب او را به تو بخشيدم . من از تقاضاى تو بيشتر مشعوف شدم تا تو از بخشش من زيرا خيلى مايلم كه از من خشنود و راضى باشيد . » و بىدرنگ نوازنده را در اختيار او قرار دادند .\r\nآن‌گاه يكى ديگر از اهالى ماد را ، به نام آراسپ ، به حضور طلبيد . اين شخص همان كسى بود كه چون كورش از دربار آستياژ به پارس مراجعت مىكرد لباسش را به وى سپرد . كورش اين شخص را مأمور ساخت كه از خيمه‌گاه و زنى كه به وى اهدا نموده بودند مراقبت نمايد - اين زن قبلا به عقد آبراداتاس ، از اهالى شوش ، درآمده بود . چون اموال آسوريان را به تاراج مىبردند ، شوهر آن زن در اردو نبود بلكه به عنوان رسالت نزد پادشاه باكتريان رفته بود - مرد پرسيد : « آيا جمال زنى را كه به من سپرده‌اى ديده‌اى ؟ » كورش جواب داد : نه . مرد گفت : « من در حين تقسيم غنايم چشمم به صورتش افتاد . وقتى وارد خيمه‌سرا شديم ، چون در ميان خدمهء خود بر زمين نشسته بود متوجه او نشديم . زيرا لباسش به مانند لباس بندگان بود . ولى چون خواستيم بدانيم بانوى اين خدمه كدام است ، به وضعش دقيق‌تر شديم . زن چادر بسيار نازكى بر سرورويش\r\n\r\n","description":"","footnote":"","page_name":" 127 ","page_number":145},
  {"content":"\r\n\r\nانداخته و چشمانش را به زمين دوخته بود . ما تقاضا كرديم از زمين برخيزد . عموم زنان نيز با او از زمين برخاستند . اما آن زن از قد و قامت و رعنايى و وقار و اصالت و تشخص از همه برتر و ممتاز ، و با وجود سادگى لباس ، ابهت و طراوت بىمانندى از سراپايش مشهود و نمايان بود .\r\nچون درست در صورتش دقت كردم سيل اشك از چشمان زيبايش جارى بود . يكى از ما كه مسن‌تر از ديگران بود وى را تسليت داد و گفت : « بانو ، غصه مخور ، ما مىدانيم كه شوهرت مردى نيك و زيبا بود . اما آن‌كس كه ما تو را خدمتش خواهيم برد نه در زيبايى از او كسر است ، و نه در هوش و فطانت ، و نه در قدرت و سطوت . آن شخص كسى است كه بر همهء ما حكم‌فرمايى دارد و نامش كورش است و تو در دستگاه او خوش‌بخت و عزيز خواهى بود . » هنوز اين جمله تمام نشده بود كه زن شيون‌كنان ، پرده از سر بدريد و كليهء خدمه ناله و زارى كردند و به شدت بر سر خويش كوبيدند . ما در اين حال تضرع‌آميز ، قسمت اعظم صورت و گردن و بازوى بلورينش را ديديم ، دست‌هايش از حجاب بيرون افتاده و مانند قطعه‌اى جواهر شفاف درخشيدن گرفت . من و عموم حضار به تو اطمينان مىدهيم كه در تمام آسيا هرچه تجسس كنى ، صورتى به زيبايى و اندامى به رعنايى و رخسارى به اين طراوت و ملاحت و نشاط نخواهى يافت . » كورش جواب داد : « حال كه جمال اين زن بدين‌درجه زيبا و پرطراوت است ، ديدار او براى من مشكل‌تر شد .\r\nزيرا مىترسم با وقت كم و تكاليف بسيارى كه بر عهده دارم ، اگر ملاقاتى دست دهد ، هواى تكرار ديدارش مرا از اشتغال به امور منصرف سازد و كارهايم برجاى بماند . »\r\nمرد جوان كه اين بشنيد تبسمى كرد و گفت : « آيا تصور مىكنى كه زيبايى زنان مرد را از انجام تكليف باز دارد ؟ اگر زيبايى چنين قدرتى داشت همهء ما را اسير و مفتون مىساخت . مگر نه اين است كه آتش همه‌چيز را مىسوزاند ، چون سوزاندن طبيعت آن است . اما برخى از اشخاص مفتون و اسير و دل‌دادهء زيبايى مىشوند ، برخى نسبت به آن سرد و بىاعتنا مىمانند ، يكى دل خود را به يك نفر مىبازد ولى ديگرى نسبت به او سرد و بىمهر مىماند . چه عشق مربوط و منوط به ارادهء شخص است ، آن وقتى به معشوق دل مىدهند و اسير عشقش مىشوند كه چنين چيزى بخواهند و اراده نمايند . برادر عاشق خواهر خود نمىشود ولى ديگرى مفتون و دل‌داده‌اش مىشود . پدر عاشق دختر خود نمىشود ، ولى دختر معبود و معشوق ديگرى قرار مىگيرد . زيرا قانون و ترس مىتوانند عشق را از ميان ببرند . اگر قانونى شخصى را از گرسنگى منع كند در حينى كه گرسنه باشد يا در حين عطش آشاميدن را ممنوع سازد ، يا سرماى زمستان و گرماى تابستان را نهى كند ، هيچ قدرتى اين قانون را رعايت نمىكند . زيرا احساس انسانى بر نفس غلبه دارد . ولى عشق ، به عكس ، در اختيار اراده است . هركس چيزى را كه بخواهد دوست مىدارد ، درست مانند وقتى كه انسان لباس و كفشى را دوست بدارد . »\r\n\r\n","description":"","footnote":"","page_name":" 128 ","page_number":146},
  {"content":"\r\n\r\nكورش جواب داد : « پس چنان‌چه عشق امرى است ارادى چگونه وقتى مىخواهند ترك آن كنند چنين قدرتى ندارند ؟ چه بسيارى از اشخاص كه به خاطر عشق سرشك حسرت مىريزند و دچار حسرت و الم مىشوند و در مقابل محبوب و مطلوب خود ، اسير و دل‌دادهء بىتاب مىمانند . و حال آن‌كه قبل از اين‌كه در كمند عشق اسير و سرگردان شوند ذاتا از اسارت نفرت دارند . چه بسا كسانى را ديده‌ام كه به خاطر عشق خود را از بسيارى از مزايا محروم مىسازند ، و حال آن‌كه قبل از اين گرفتارى حاضر به چنين گذشت‌ها و محروميت‌ها نيستند ، چه بسيارى كه كوشش و مجاهدتى بليغ روا مىدارند تا از درد عشق برهند و توفيق حاصل نمىكنند و از اين بيمارى علاج نمىيابند . در واقع ، بستگى آنها به عشق از پيوستگى و اسارت در حلقه‌هاى غل و زنجير محكم‌تر و سخت‌تر است . عشاق دل‌داده در دست محبوب خود اسير ناتوان باقى مىمانند و مفتون كرشمه‌ها و هوى و هوس‌هاى محبوب خود مىشوند . و با وجود اين همه خوارى و مشقت ، باز تاب و توان آن ندارند كه دل از دل‌ستان خود و مهر از يار سنگ‌دل بركنند ، بلكه مىكوشند و آرزو مىكنند كه اسير دست دلبر فتان بمانند . »\r\nجوان به سخنان كورش جواب داد : « راست است ، اما اين رفتار سست مخصوص عاشقان بىاراده و خوار است . درست مانند كسانى كه از زندگانى رنج و تعب بسيار مىبرند و پيوسته خواهان مرگ هستند ، اما به زندگانى خويش ادامه مىدهند . از اين قبيل كسان هستند كه دست تجاوز به مال غير دراز مىكنند و از دزديدن مايملك ديگرى ابا ندارند و پس از اين‌كه دزديدند و مال ديگرى را پنهان كردند ، تو اول كسى هستى كه عمل آنان را جنايت مىدانى و نه تنها حاضر نيستى قلم عفو بر جنايتشان بكشى ، بلكه به سختى به مجازاتشان امر مىدهى . به همين قرار است كار زيبايى ؛ زيبايى مرد را مجبور نمىكند كه به عملى كه نهى شده است تن دردهد ، بلكه مردان دون چون مغلوب نفس شهوانى خود مىشوند و در پنجهء شهوت اسير و مقهور مىگردند آن‌گاه عشق و زيبايى را متهم مىسازند . درصورتىكه مردان نيك‌نفس و زيباپسند ممكن است دل به زيبايى يا ثروت دهند ، اسبان راهوار اصيل را دوست بدارند ، يا دل‌دادهء زنان زيبا و فتان شوند ، اما قدرت آن دارند كه وقت ضرورت دل از محبوب خود بركنند و خود را از وصل محبوب محروم سازند و زير بار آن نروند كه محبوب خود را از راه‌هاى پست و پليد يا توسل به راه‌هاى ناپسند و سخيف به دست آورند و كام دل بستانند . من اين زن را به چشم خود ديدم ، در نظرم بسيار زيبا و برازنده آمد ، اما تو خود مىبينى كه اكنون سوار بر اسب خويش در حضورت ايستاده‌ام و ذره‌اى از تكاليف مقررهء خود قصور و انحراف روا نداشته‌ام . »\r\nكورش جواب داد : « ممكن است كه تو قبل از آن مهلتى كه عشق لازم دارد تا بر وجودت تسلط يابد ، هشيار شده و خود را از ورطهء خطر نجات داده باشى . مگر نمىدانى كه اثر آتش آنى\r\n\r\n","description":"","footnote":"","page_name":" 129 ","page_number":147},
  {"content":"\r\n\r\nنيست يا چوب دفعتا محترق نمىشود ، اما من حاضر نيستم با دست خود آن را لمس كنم تا مانند چوب مشتعل شوم ، به همين قرار از نگريستن به چهرهء زيبارويان پرهيز مىكنم و به تو هم اى آراسپ نصيحت مىكنم كه مدت مديدى چشمان خود را بر اشياى زيبا مدوزى . چه سوزش آتش وقتى محسوس است كه به آن نزديك شوند يا آن را لمس كنند . زيبايى نيز حتى از دور ، چون در آن خوب بنگرند نفس را مشتعل مىكنند و به ناگاه بنيان هستى را مىكند . »\r\nجوان جواب داد : « اى كورش ، خاطرت آسوده باشد ، حتى اگر من مدت‌ها در زيبايى خيره شوم باز دست به كارى نخواهم زد كه از تسلط و قدرت من خارج باشد . » كورش جواب داد : « پس از او نگه‌دارى كن و به همان قرار كه مقرر داشتم مواظبت كن . شايد بعدها اين زن براى ما مفيد واقع شود . » اين بگفتند و دو سوار از يك‌ديگر جدا شدند .\r\nاما جوان كه رخسار فتّان زن را به آن زيبايى و درخشندگى ديد ، دريافت كه خدمتش به حسن قبول تلقى شده و هربار كه حضورش مىرود ، سرد و بىاعتنا باقى نمىماند و خدمه‌اش نيز با چابكى و زيركى هر خدمتى كه لازم است انجام مىدهند . هرگاه مريض شود از او مواظبت مىكنند و چون به چيزى ضرورت داشت ، با بشاشت و محبت و رأفت برايش مهيا مىنمايند .\r\nرفته‌رفته در دلش شعلهء عشق زبانه كشيد و مفتون و دل‌دادهء او گرديد . مقارن اين احوال كورش كه مىخواست مادىها و ساير متحدين در خدمتش باقى بمانند ، عموم سركردگان را گرد خود فراخواند و گفت : « مادىها ، و شما اى كسانى كه در اينجا حاضريد ، مىدانم كه شما نه به عشق پول و ثروت و نه به خاطر خوش‌خدمتى به سياكزار در اينجا جمع شده‌ايد و تن به اين كارزار داده‌ايد بلكه براى كسب افتخار و خدمت به من است كه شب و روز به راه‌پيمايىهاى صعب و كارزارهاى خطرناك پرداخته‌ايد ، اين است كه از عموم شما راضى و خرسندم . اما هنوز در خود اختيار كافى ندارم تا خدمتتان را كاملا پاداش دهم . من از تذكر اين نكته پرهيز ندارم . اما اكراه دارم از اين‌كه آشكارا اعلام دارم كه اگر با من بمانيد توفيق يار ماست و ما به مقاصدمان خواهيم رسيد . چون مىترسم سخنم را اين‌گونه تعبير كنيد كه من مىخواهم شما بمانيد و اين وعده را بدان لحاظ مىدهم كه شما از بازگشت به سرزمين خود منصرف شويد . اين است كه به جاى چنان وعده‌اى به شما مىگويم : اگر شما طوق اطاعت سياكزار بر گردن نهيد ، اگر من در كارم پيروز شدم رفتارم با شما رفتارى خواهد بود كه مايهء خشنودى و تمجيد شما نيست ، زيرا من عادت ندارم به قهقرا برگردم . من با هيركانيان هم‌قول و هم‌عهد شده‌ام . من هيچ‌گاه از عهدى كه بسته‌ام منصرف نخواهم شد و احدى نخواهد توانست مرا در اين باب تخطئه كند . برماست كه نسبت به گوبرياس كه سر تسليم نسبت به ما فرود آورده و ملك خود و قدرت و دارايى خويش را در اختيار ما گذاشته است ، رفتارى داشته باشيم كه از كردهء خود پشيمان نشود . و حال كه خدايان\r\n\r\n","description":"","footnote":"","page_name":" 130 ","page_number":148},
  {"content":"\r\n\r\nابواب رحمت خود را به روى ما باز كرده‌اند و هرروز به پيروزى جديدى نايل مىشويم ، نمىتوانيم در انجام خدمتى كه به عهده گرفته‌ايم اندك غفلت روا داريم و به كمكش نرويم . حال بر شماست كه بينديشيد و به آنچه صلاح خود مىدانيد عمل كنيد . من شما را مختار مىگذارم و آنچه به مصلحت خويش مىدانيد به من اطلاع دهيد . »\r\nشخصى از اهالى ماد كه سابقا خود را خويش كورش معرفى نموده بود اول بار زبان برگشود و گفت : « اى پادشاه بزرگ ، خداوند به تو همان كفايت و درايت كرامت كرده است كه در كندوى زنبوران عسل ملكهء آنان داراست ؛ عموم زنبوران از او اطاعت مىكنند ، هركجا كه مصلحت مىداند مىماند و همه در گردش مىمانند و احدى از او دور نمىشود و اگر از محلى عزيمت كرد انبوه زنبوران دنبالش به حركت مىآيند و يكى از آنان او را رها نمىكند ، زيرا عشق اطاعت و فرمان‌بردارى در ذات آنان نهفته است . عموم حضار در خدمت تو همين روش را پيش گرفته‌اند .\r\nوقتى از سرزمين پارس نزد ما آمدى ، كليهء مادىها از خرد و بزرگ گردت جمع شدند ، محبتت را به جان و دل خريدند . و چون به سرزمين خود مراجعت مىكردى تا مسافت بعيدى به بدرقه‌ات آمديم ، تا اين‌كه آستياژ بدرقه‌كنندگان را فراخواند . و چون بار دوم به كمك ما قدم‌رنجه كردى عموم سلح‌شوران مادى در ركابت به قصد كارزار پرواز كردند . و بالاخره چون آهنگ اين كارزار نمودى عموم حضار با نشاط و شعف بسيارى خدمتت شتافتيم . ما دل‌داده و سرسپردهء تو هستيم . چون تو ، در سرزمين دشمن در ركابت هستيم و از خصم بيمى در دل نداريم ولى به سرزمين خود بىتو ياراى مراجعت نداريم . بگذار ديگران هرچه مىخواهند بگويند ، اما من و عموم كسانى كه با من خدمت مىكنند تمام عمر در ركابت باقى خواهيم ماند . نيكىهاى تو در دل ما آتش شجاعت و صبر و تحمل را بيدار كرده است . »\r\nآن‌گاه تيگران زبان به سخن گشود و گفت : « اى كورش ، تعجب مكن از اين‌كه من خاموش باشم ، زيرا من آفريده نشده‌ام كه داد سخن بدهم ، بلكه خلق شده‌ام تا از تو اطاعت كنم و در ركابت بجنگم . »\r\nسپس سركردهء هيركانيان به زبان آمد و گفت : « اى مادىها ، اگر شما اردو را رها نموده مراجعت كنيد ، من حتم دارم عاقبت شومى در كمين شماست و مانع است از اين‌كه از لذت سعادت و خوشى بهره‌مند شويد . كدام مرد هوشمند و باادراكى است كه به دشمن منهزم و شكست‌خورده پشت كند و به ملك خويش برود . كدام مرد باهمت و غيرتى ديده‌ايد كه از خصم مخذول و بىچاره كه اسلحهء خود را تسليم مىكند رو برگرداند و اسلحه او را نگيرد ؟\r\nبه‌خصوص كه تحت لواى فرمان‌دهى مانند امير ما باشد كه من قسم ياد مىكنم به فكر ثروتمند كردن ماست ، بدون اين‌كه براى خود نظرى داشته باشد . » تا سخن گوينده به اينجا رسيد عموم\r\n\r\n","description":"","footnote":"","page_name":" 131 ","page_number":149},
  {"content":"\r\n\r\nمادىها يكدل و يكصدا بانگ برآوردند : « اى كورش ، ما به امر تو از خاك خويش قدم بيرون نهاده‌ايم ، زير لوايت مىجنگيم و تا زمانى كه بخواهى در خدمتت شمشير خواهيم زد و به خاك خود قدم نخواهيم نهاد . » كورش چون اين سخنان بشنيد رو به درگاه خدايان آورد و گفت : « از شما مسئلت مىكنم تفضل فرماييد تا من بتوانم در برابر اين همه محبت و احترام ، به كمك اعمال شايستهء خود ، موفق و پيروز شوم . » آن‌گاه مقرر داشت قراولان به پاس‌دارى پرداخته ، بقيه استراحت كنند . سپس دستور داد براى سواران خيمه‌هاى مجهز تهيه كنند ، پياده‌نظام را جاى راحت بدهند و خدام كه موظف به خدمت افراد هستند به تكاليف خود عمل كنند و اسبان را مراقبت نمايند و پارسىها كارى جز آماده ساختن خويش به امور جنگى نداشته ، خود را مهياى نبرد نمايند .\r\n\r\n","description":"","footnote":"","page_name":" 132 ","page_number":150},
  {"content":"\r\n\r\nعزيمت كورش نزد گوبرياس كه خود را در اختيار كورش گذارده بود .\r\nگوبرياس در اردوى ايرانيان . مذاكرهء كورش با گوبرياس و سركردهء هيركانيان . عزيمت سپاهيان كورش به بابل .\r\n\r\nفصل دوم مذاكرهء كورش با گوبرياس و سركردهء هيركانيان . عزيمت سپاهيان به بابل\r\nفرداى آن‌روز ، در طليعهء صبح ، عموم سپاهيان عازم محل اقامت گوبرياس شدند . كورش بر اسب سوار بود و در مقدمهء سپاه حركت مىكرد . به دنبال او هزار تن سوار پارسى و دو هزار تن سرباز پياده كه جملگى با سپر و خنجر مسلح بودند ره‌سپار شدند و بقيهء سپاه با نظم كامل پشت سر آنان حركت كردند . كورش به‌منظور آگاه ساختن تازه‌واردان مقرر داشت مجددا اعلام نمايند كه هريك از افراد پياده‌نظام چه در صفوف مقدم و چه در عقبهء سپاه ، از صف خارج شود يا در راه‌پيمايى نظم و ترتيب را برهم زند ، مؤاخذه و تنبيه خواهد شد .\r\nروز بعد ، بعدازظهر به مركز گوبرياس كه قصر و باروى بسيار معظم و محكمى بود رسيدند .\r\nسنگرها و باروهاى دفاعى براى جلوگيرى از حملهء دشمن ساخته شده بود . پشت سر خطوط دفاعى گله‌هاى متعدد دواب از گاو و گوسفند مشغول چرا بودند . گوبرياس از كورش تقاضا كرد كه سوار بر اسب حدود خارج قصر را بازديد كند و ببيند آيا محلى كه از حيث وسايل دفاعى ناقص يا ضعيف باشد وجود دارد يا نه . هم‌چنين مردان مورد اعتماد و آزموده به داخل گسيل داشتند تا وضع داخلى را نيز به‌دقت بررسى كنند . كورش براى حصول اطمينان كه آيا واقعا قصر غيرقابل تسخير است يا اين‌كه گوبرياس مبالغه مىكند شخصا از آن بازديد نمود و دريافت كه واقعا تصرف آن دشوار است . فرستادگان داخله نيز تأييد كردند كه مهمات و لوازم جنگ به مقدارى انباشته شده كه يك قرن تمام مىتوانند از آن استفاده برند . اين خبر در دل كورش اضطرابى توليد كرد . تا اين‌كه گوبرياس و همراهان مقادير بسيارى گندم و جو و گاو و بز و گوسفند و خوك خلاصه از همه نوع خوراكى به اندازه‌اى آوردند كه تمام اردو از لحاظ خوراك در\r\n\r\n","description":"","footnote":"","page_name":" 133 ","page_number":151},
  {"content":"\r\n\r\nمضيقه نماند . گوبرياس كه عموم سربازان خويش را از قصر خارج كرده بود از كورش استدعا كرد وارد قصر شود . كورش بااحتياط قبلا طلايه‌داران خويش را فرستاد ؛ آن‌گاه ، خود وارد شد . به محض اين‌كه وارد شد دستور داد در بزرگ قصر را تماما باز كردند . آن‌گاه از عموم سركردگان دعوت كرد وارد شوند . پس از اين‌كه عموم وارد شدند ، گوبرياس فرمان داد جام‌هاى طلا ، قدح و قاب‌هاى زرين با آنچه اثاثهء ذىقيمت موجود بود با مبالغ خطير وجوه نقد نثار قدوم كورش نمودند . سپس دختر خود را به‌حضور شاه معرفى كرد . دختر اندامى بس زيبا و صورت و رخسارى دل‌فريب داشت ولى غبار ماتم آن همه ملاحت و جلال را پوشانده بود . زيرا به‌سبب مرگ برادر عزيزش لباس عزا بر تن داشت . پس از اين‌كه جملهء ذخاير و جواهرات نثار قدوم كورش شد ، گوبرياس شاه را مخاطب ساخته گفت : « اى كورش آنچه ثروت دارم در پاى تو مىريزم و دخترم را به دستت مىسپارم ، تا هرگونه مصلحت مىدانى رفتار كنى . در مقابل ، من فقط يك تقاضا دارم كه انتقام پسرم را بستانى و دخترم استدعا دارد خون برادرش تباه نشود . »\r\nكورش جواب داد : « من به تو گفته بودم چنان‌چه در گفتار خود صميمى باشى انتقام پسرت را خواهم كشيد . امروز چون دريافتم آنچه اظهار داشته‌اى عين حقيقت است ، به تو قول مىدهم كه به يارى خدايان داد تو و دخترت را از قاتل قهار بستانم . آنچه به من بخشيدى قبول كردم و عينا به دخترت و به آن كسى كه شوهرش خواهد شد دادم . از جمله پيش‌كش‌هايت فقط يك چيز قبول مىكنم و با خود مىبرم و بدان كه تمام خزاين انباشته شده در بابل و حتى جميع ثروت روزگار با اين يك هديه كه در حين عزيمت از تو قبول خواهم كرد و دل مرا از شوق و شعف انباشته مىكند ، برابرى نمىكند . » گوبرياس كه از اين همه فتوت غرق حيرت شده و حدس مىزد كه غرض كورش همانا دختر او است گفت : « كورش ، اين هديهء گران‌بها چه تواند بود ؟ » كورش جواب داد : « اى گوبرياس ، در دنيا چه بسا اشخاصى هستند كه طبيعتا درصدد نيستند مرتكب ستم و بىعدالتى شوند ، يا گرد عصيان و گناه بگردند ، يا تعمدا سخن دروغ بگويند ، اما چون كسى ثروت بسيار ، اختيار مطلق ، قلعه‌هاى مستحكم و فرزندان دوست‌داشتنى به آنها سپرده است ، پيش از آن‌كه معلوم شود چگونه مردمى هستند ، رخت از جهان بيرون مىكشند . امروز تو قلعهء محكم و مسخر نشدنى در اختيارم گذاردى ، ثروت بسيار پيش پايم ريختى ، همهء قدرتت را به من تفويض نمودى ، دختر نازنينى كه مايهء مسرت و مباهات تو است ، به من واگذار نمودى ؛ اما بالاتر از همهء اين‌ها ، براى من فرصت مناسبى فراهم ساختى تا به همهء عالميان بفهمانم كه با وجود همهء اين امكانات ، از حريم خود قدمى فراتر نمىنهم ، درصدد نيستم با ميزبانان پيمان‌شكنى كنم ، يا به‌سبب حرص و ولع مال و زر به آزار و ستم ديگران بپردازم ، يا دانسته و فهميده از زير بار عهد خود شانه تهى كنم . اين بزرگ‌ترين پاداش و عزيزترين هديه‌اى است كه به\r\n\r\n","description":"","footnote":"","page_name":" 134 ","page_number":152},
  {"content":"\r\n\r\nمن عطا نمودى . اين را بدان ، مادام كه من عدالت و داد پيشهء خود مىسازم و مورد ستايش و مدح و ثناى مردم روزگارم ، خاطرهء اين روز از يادم محو نخواهد شد . من سعى مىكنم در برابر چنين بخشش بزرگى كه به من روا داشتى به تو نيكى كنم ، اما براى شوهر دادن دخترت ، بدان كه سعى خواهم كرد شخص لايقى بيابم . در بين همكاران من اشخاص پسنديده و نيك فراوان‌اند و يكى از آنها شوهر او خواهد شد . ممكن است چنين ثروتى كه تو اهدا مىكنى در اختيار خود نداشته باشند ، اما صاحب فضايلى هستند كه كم‌تر از ثروت و مكنت ، ارزش ندارد . من از خدايان مسئلت مىكنم كه آنها را راه‌نمايى كند تا روزى نشان دهند كه به همان درجه كه من نسبت به ياران خود وفا دارم ، آنها نيز در وفاى به عهد خود پاىدار خواهند بود و تا جان در بدن دارند از پاىدارى در برابر دشمن باز نخواهند ايستاد . دوستان من به حسن‌شهرتشان به مراتب بيش از ثروت‌هاى بزرگ ، مانند دارايى تو و همهء آسورىها و سوريه‌اىها ، اهميت مىدهند ، چه مدار كارشان را بر تقوا و عقل و پرهيزگارى قرار داده‌اند . در واقع كسانى كه تو مىبينى در ركاب من شمشير مىزنند ، از اين قبيل اشخاص برومند و شجاع هستند . »\r\nگوبرياس بانگ برآورد : « تو را به خدايان قسم اين رادمردان را به من بنما تا يكى را به فرزندى خويش برگزينم . » كورش جواب داد : « احتياج به معرفى من نيست . همراه من بيا ، به زودى خود پىمىبرى كه هريك واجد چه خصايلى هستند . »\r\nكورش پس از اين گفت‌وگو دست گوبرياس را گرفت و از جا برخاست و به اتفاق عموم همراهان از قلعه خارج شد . گوبرياس هرچه التماس كرد در قلعه شام بخورند قبول نكرد . كورش او را با خود به خيمه‌گاه برد و در آنجا شام خوردند . كورش پس از صرف غذا بر روى تختى از شاخه و برگ درختان آرميد و آن‌گاه گوبرياس را مخاطب ساخته گفت : « گوبرياس ، آيا تو از هر يك از ما تخت‌خواب بيشترى دارى ؟ » جواب داد : « من به‌خوبى مىبينم كه فرش و رخت‌خواب شما به‌مراتب بيش از من است و خانهء شما بسى بزرگ‌تر از خانهء من است . زيرا شما زمين و آسمان را براى محل سكونت خود برگزيده‌ايد . و تمام روى زمين خوابگاه شماست ، فرش شما از پشم گوسفندان نيست بلكه از خار و خاشاك كوه و بيابان است . »\r\nگوبرياس كه اولين‌بار با پارسىها غذا مىخورد ، از سادگى غذاى آنان غرق حيرت شد و چون ديد كه همه با مناعت طبع و بزرگ‌منشى غذا مىخورند معتقد شد كه او بهتر از كورش نسبت به پيروانش رفتار مىكند و غذاى بهترى برايشان فراهم مىنمايد . در واقع هيچ پارسى تربيت شده در سر سفره باولع و عجله دست به طعام دراز نمىكند . روحش حتى وقتى كه غذا صرف مىكند بيدار و ذهنش هشيار و مستعد تفكر و تعمق است . به‌همين طريق است سوارنظام پارسى كه حتى هنگام سوارى به بحث و گفت‌وگو پرداخته ، سخنان نيكو و مباحث دل‌پذير و\r\n\r\n","description":"","footnote":"","page_name":" 135 ","page_number":153},
  {"content":"\r\n\r\nپرمعنى مطرح مىكند . در بين پارسىها مرسوم و متداول است كه در سر سفره بايد عاقل و قانع بود ، معتقدند بلعيدن طعام با حرص و ولع كار چهارپايان و خوكان است ، نه انسان تربيت يافته .\r\nباز توجه كرد كه پارسىها در حين تناول غذا دوست دارند در مسائل مختلف به بحث و گفت‌وگو بپردازند ، برخى از اوقات ضمن گفت‌وگو براى انبساط خاطر يك‌ديگر مطايبه‌گويى مىكنند بدون اين‌كه از حدود نزاكت و عفاف خارج شوند . اگر مزاح كنند سخنان ناشايست و زننده به‌كار نمىبرند ، هرگز حركتى نسنجيده يا مستهجن از خود نشان نمىدهند يا سخنانى كه مايهء كدورت و نقار باشد بر زبان نمىآورند . اما آنچه بيش از همه مايه تمجيد و درخور تحسين او شد اين بود كه در اين سپاه كه جملگى به‌طور متساوى در معرض خطر مشتركى قرار دارند ، احدى براى خود در جيرهء غذا يا ساير ضروريات حقى بيشتر از ديگران قايل نبود و چنين توقعى اصولا در مخيلهء هيچ‌يك از افراد يا سركردگان خطور نمىكرد ، بلكه عموما بدين‌عقيده بودند كه بهترين غذا آن است كه سربازان را بهتر مهياى نبرد كند . گويند در نتيجهء اين مشاهدات بود كه چون گوبرياس از جاى خود برخاست تا عازم مسكن خويش گردد گفت : « اى كورش ، بيهوده نيست كه ما با وجود خزانه‌هاى مملو از سيم و زر و جواهر گران‌بها ، داراى ارزشى به‌مراتب كم‌تر از شما هستيم . ما همّ خود را مصروف اين مىكنيم كه ثروت و مكنت را در گوشه‌اى انباشته سازيم ، حال آن‌كه شما سعى وافى به‌كار مىبريد تا خود را بهتر و هرروز شايسته‌تر سازيد . » كورش جواب داد :\r\n« گوبرياس ، فردا در سپيدهء صبح با عموم سواران خود به اردو بيا تا وضع سربازانت را ببينم ، آن‌گاه تو ما را به اقصى نقاط ملكت راه‌نمايى كن تا ببينم كه را مىتوانيم به‌عنوان دوست برگزينيم و با كدام طايفه بايد به نبرد و دشمنى پردازيم . »\r\nفرداى آن شب ، در طليعهء صبح ، عموم سواران آسورى تحت امر گوبرياس در خارج از قلعه حاضر شدند و به‌عنوان راه‌نما پيشاپيش سپاهيان ايرانى ره‌سپار شدند . كورش ، همان‌گونه كه درخور فرمان‌دهان بزرگ است ، هم خويش را مصروف تنظيم جزئيات راه‌پيمايى افراد نمىنمود ، بلكه پيوسته مسائل خطير را پيش از وقوع مطرح نظر قرار داده موانع و مشكلات را پيش‌بينى مىنمود ، براى نيل به پيروزى به تفكر مىپرداخت ، در حين راه‌پيمايى مترصد بود چگونه از قواى مهاجمين بكاهد و بر نيروى قدرت خويش بيفزايد . بدين‌منظور گوبرياس و هيركانيان را نزد خويش فراخواند تا اطلاعات مفيد از آنان كسب كند : « دوستان من ، حتم دارم با بحث و مداقه با ياران باوفا و صميمى مانند شما در وسايل و تدابيرى كه در اين كارزار بايد به‌كار بنديم هيچ‌گاه دچار ترديد و خطا نخواهيم شد . زيرا حتم دارم شما بيش از من علاقه‌مند هستيد كه آسورىها هيچ‌گونه مزيتى بر ما تحصيل نكنند . اگر من در نقشه‌ام دچار شكست شوم ، عنان سپاهيان خود را به‌سوى ديگرى معطوف خواهم كرد ولى چنان‌چه شما توفيق نيابيد و به\r\n\r\n","description":"","footnote":"","page_name":" 136 ","page_number":154},
  {"content":"\r\n\r\nحريف مجال و فرصت دهيد تا پيروز شود ، تمام هستى و مايملكتان در زير سم ستوران خصم قهار و سنگ‌دل پامال و منكوب خواهد شد . در حقيقت شاه آسور با من دشمنى مىورزد . نه به سبب آن‌كه از من تنفر دارد ، بلكه بدين‌سبب كه نيرومندى ما را مخالف منافع خود مىبيند . از اين روست كه با ما به جنگ و پيكار پرداخته است ، درصورتىكه شما را منفور مىدارد ، زيرا شما به او اهانت روا داشته‌ايد . »\r\nشنوندگان سخنان كورش را تأييد كردند و درخواست نمودند كه آنچه صلاح مىداند رفتار كند ، آنها مترصد و كوشا هستند تا ببينند اين غايله به چه نحو خاتمه خواهد يافت . آن‌گاه كورش سؤال كرد : « آيا آسوريان شما را يگانه دشمنان خود مىپندارند يا ملل ديگرى نيز با آنان سر مبارزه دارند ؟ » پادشاه هيركانى جواب داد قوم كادوزى كه غيرتمند و بىشمارند ميانهء خوبى با آسوريان ندارند ؛ به‌همان قرار ساس‌ها كه همسايهء ما هستند و تاكنون از آسورىها جور و ستم بسيار ديده‌اند ، چه بارها كوشيده‌اند تا آنان را نيز مانند ما تحت سلطهء خود درآورند و اسير و بردهء خويش گردانند .\r\n- آيا اطمينان داريد كه اين دو قوم امروز با ما متحد شوند و عليه دشمن مشترك قيام نمايند ؟\r\nجواب دادند : « با نهايت ميل و اشتياق منتظر فرصت‌اند تا تحت لواى كورش درآيند . » كورش پرسيد : « چه مانعى در پيش است تا با من متحد شوند ؟ »\r\n- همين آسورىها كه امروز از خاكشان عبور مىكنى .\r\nاى گوبرياس تو مگر شرح مفصلى در خلق سوء و روش ناپسند اين جوان كه بر آسوريان حكومت مىكند بيان نكردى ؟\r\n- من خود قربانى همين خلق ديومنش و ناپسند وى گرديده‌ام .\r\n- آيا تنها با تو چنين رفتار ناپاكى داشته است يا با ديگران نيز همين‌گونه رفتار مىكند ؟\r\n- با ديگران نيز همين‌گونه رفتار مىكند ، چه او مردى است عاجزكش . پسر مرد ديگرى كه از حيث قدرت به‌مراتب از من برتر است ، مانند پسر من يار و معاشر هميشگى اين سفّاك بود . يك روز در حين باده‌نوشى ، به‌ناگاه مقرر داشت جوان را مثله كنند . به اين عذر و بهانه كه معشوقهء شاه زيبايى آن جوان را ستوده و خنده‌كنان گفته بود زنى كه به حبالهء نكاح وى درآيد خوش‌بخت خواهد شد . بهانهء اين رفتار خون‌خوارانه‌اش اين بود كه جوان خواسته است معشوقهء او را از راه به در كند . بارى اين جوان ناقص پس از مرگ پدر بر سرزمين‌هاى خود حكومت مىكند .\r\n- آيا اگر دريابد كه ما درصدد خدمت به وى هستيم ما را در ملك خويش خواهد پذيرفت ؟\r\n- من ترديدى ندارم . ولى وصول به آن سرزمين بسيار دشوار و راه آن طولانى است .\r\n- چرا ؟\r\n\r\n","description":"","footnote":"","page_name":" 137 ","page_number":155},
  {"content":"\r\n\r\n- زيرا براى رسيدن به ملك او بايد از بابل عبور كنيم و به آن‌سو برويم .\r\n- چه اشكالى در سر راه ما هست ؟\r\n- از اين شهر قوايى برابر آنچه در اختيار دارى به منازعه با ما برخواهند خاست . بدان كه اگر تا كنون عمده قواى آسورى با تو برابرى نكرده‌اند بدين‌جهت است كه سپاهيان تو را اندك و ناتوان دانسته‌اند . مع ذلك ، من معتقدم هرچه پيش‌روى كنيم بايد بيشتر مراقب خويش باشيم .\r\nكورش چون اين سخنان گوبرياس را شنيد گفت : « گوبرياس ، پيش‌بينى و احتياط و در حين حركت قوا بسيار به جاست . اما من چون به وضع خود مىانديشم هيچ چيزى را بهتر از اين نمىبينم كه يكسر به بابل بتازيم ؛ زيرا بابل مركز و گره قواى مختلف خصم است . مىگويى شمارهء سپاهيان آنها زياد است ، اميدوارم اگر دلى در سينه داشته باشند آن را نشان دهند . آنها وقتى ما را نمىبينند تصور مىكنند كه از ترس خود را به آنها نشان نمىدهيم . مطمئن باش كه اگر ترسى از ما نداشته باشند همان جرئت و دليرى سابق خود را باز خواهند يافت . اما اگر هم‌اكنون يكسره به سراغشان بشتابيم يقين داشته باش كه خواهيم ديد آنها در مرگ ياران خود گريه مىكنند .\r\nبسيارى از آنها از زخمى كه از دست سپاهيان ما خورده‌اند ياراى حركت ندارند . ذهن همهء آنها پر است از خاطرهء دليرىهاى سربازان ما و فرار و بدبختى خودشان . گوبرياس سخنان مرا باور كن و از اين حقيقت شكى به دل خود راه مده . سپاهيان خصم چون متعدد باشند و در دل خود ذره‌اى شهامت و جسارت دارا باشند ، قادرند دست به كار عملياتى شوند كه هيچ چيزى نتواند مقاومتشان را درهم شكند . اما همين‌كه تحت استيلاى ترس و هراس درآمدند ، هرچه تعدادشان بيشتر باشد ، بيشتر دست‌خوش خوف و هراس مىشوند و زودتر از پا مىافتند ، بىنظمى و اغتشاش بر آنها زودتر و بهتر مستولى مىشود . اخبار مختلف و ناخوشى كه در اطراف و جوانب پيچيده بر وحشت آنها افزوده است ، هريك به سويى متوجه و در گوشه‌اى نگران و درمانده‌اند .\r\nبسيار مشكل ، بلكه محال است ، يك چنين وحشتى را با قدرت كلام آرامش دهند و سربازان متوحش و نااميد را براى مقابله با دشمن حاضر و آماده سازند . ولى گرچه اين موجبات فراهم است نبايد خطر را خرد و ناچيز شمرد .\r\nپس بهتر است به وضح محاربه بپردازيم ؛ اگر از امروز در جنگ‌ها پيروزى نصيب آن‌كس شود كه سرباز بيشترى در اختيار دارد حق با تو است كه از حال ما هراسان و نگران باشى ، چه در واقع در معرض مخاطرهء عظيم قرار گرفته‌ايم . اما اگر نتيجهء رزم‌آزمايى ، مانند گذشته مرهون شجاعت و رشادت جنگ‌جويان باشد ، بيم به دل راه مده ، زيرا دچار يأس و نااميدى نخواهى شد ، چون به كمك خدايان در بين ما افراد مصمم و يلان سلح‌شور به مراتب بيشترند تا در بين صفوف دشمن . براى اين‌كه اطمينان‌خاطر بيشترى به تو داده باشم مىگويم : از وقتى كه اول بار\r\n\r\n","description":"","footnote":"","page_name":" 138 ","page_number":156},
  {"content":"\r\n\r\nدشمن با ما مواجه شد و شكست يافت و پراكنده شد ، تعداد لشكريانش به مراتب از ما كم‌تر شده است و از روزى كه از برابر ما فرار را بر قرار ترجيح دادند ، تا امروز كه در اين گوشه پنهان شده‌اند ، از تعدادشان بسيار كاسته شده است . و حال آن‌كه ما امروز به مراتب از آن زورمندتريم ، زيرا پيروزى در نبرد با خصم بر قدرتمان افزوده است . شمارهء سپاهيان ما بيشتر شده است ، زيرا شما نيز به ما ملحق شده‌ايد . بايد حق و انصاف را مراعات نمود و افرادى كه با صميميت و دل‌آورى با ما طى طريق مىكنند خرد و ناچيز نشمرد و از ارزش آنان نكاست . زيرا ، اى گوبرياس ، كسانى كه به صفوف فاتحين مىپيوندند قوىدل مىشوند . باز اين نكته را هم فراموش مكن كه دشمن ممكن است اكنون ما را ديده باشد . مطمئن باش اگر از همين محل حمله آغاز كنيم به مراتب در نظرشان مخوف‌تر و مقتدرتريم تا اين‌كه در اردوگاه خود بمانيم و خود را مدد و ناتوان يا ضعيف معرفى نماييم و اين‌گونه وانمود سازيم كه از ديدار برج و باروى خصم ، به دلمان هراس راه يافته و مجبور شده‌ايم قدرى بياساييم تا نفس تازه كنيم و بر عاقبت كار خويش بينديشيم . نه گوبرياس ، عقيدهء من اين است كه بىتأمل حمله آغاز كنيم . پس صفوف را يكسره به سمت بابل هدايت كن . »\r\n\r\n","description":"","footnote":"","page_name":" 139 ","page_number":157},
  {"content":"\r\n\r\nنهب و انهدام سرزمين آسوريان و سهم غنايمى كه نصيب گوبرياس شد .\r\nكورش يكسره بر بابل تاخت و عبث آسوريان را به جنگ دعوت نمود .\r\nگاداتاس « 1 » به كورش ملحق شد . الحاق كادوزىها و ساس‌ها به كورش .\r\nگاداتاس ره‌سپار سرزمين خود شد تا از آن دفاع كند . گفتار كورش . چرا كورش نام فرمان‌دهان سپاه خود را از بر مىدانست . مهارت كورش در امور سپاه‌كشى .\r\n\r\nفصل سوم انهدام سرزمين آسوريان . الحاق گاداتاس ، كادوزىها و ساس‌ها به كورش . مهارت كورش در لشكركشى\r\nبارى پس از چهار روز راه‌پيمايى به انتهاى سرزمين‌هايى كه تحت فرمان گوبرياس بود رسيدند .\r\nكورش به محض اين‌كه دانست قدم به سرزمين دشمن گذارده است فرمان استراحت داد ، آن‌گاه خود در رأس پياده‌نظام و عده‌اى از سپاهيان سوار ، كه ضرورى مىدانست ، قرار گرفت و آنها را آرايش جنگى داد . سپس فرمان داد تا سپاهيان به اطراف بتازند و كسانى را كه سر مخالفت دارند به هلاكت رسانند ، و آنچه از گله و احشام بيابند به اردو بياورند . به پارسىها فرمان داد با سواران مذكور حركت كنند . در اين سفر جنگى عده‌اى از پارسىها از اسب به زمين خورده و مجروح شده بودند ولى اكثرشان با غنايم بىشمار به اردوگاه مراجعت نمودند .\r\nچون به تقسيم غنايم مشغول شدند ، كورش سركردگان مادىها و هيركانيان ، و هم‌چنين رؤساى قبايل ، را احضار كرد و خاطرنشان نمود : « گوبرياس به همهء ما مهمان‌نوازى و اكرام بسيار نمود . پس سزاوار است پس از اين‌كه حصهء سپاهيان و آنچه بايد در راه خدايان انفاق شود برگزيديم بقيه را به او تفويض داريم تا نمك‌شناسى خود را به ثبوت رسانده باشيم . »\r\nعموم حضار اين رأى را پسنديدند . يكى از حضار كورش را مخاطب ساخته گفت : « اى كورش تصور مكن كه چون ما كف زمين را از سكه‌هاى داريك فرش نكرده يا در جام طلا شراب\r\n\r\n\r\n","description":"","footnote":"\r\n( 1 ) .  Gadatas \r\n","page_name":" 140 ","page_number":158},
  {"content":"\r\n\r\nنمىنوشيم ، گدا يا تنگ‌چشم هستيم ، آنچه تو فرمان مىدهى با رضايت‌خاطر و سربلندى انجام مىدهيم . »\r\nكورش گفت : « برويد ، سهم مغان و سربازان را از غنايم برداريد و بقيه را به گوبرياس بدهيد تا خرسند شود . » و به همين قرار عمل كردند و بقيهء غنايم به گوبرياس رسيد .\r\nآن‌گاه كورش فرمان داد كه بقيهء سپاه با آرايش جنگى به سمت بابل حركت كند . ولى احدى از آسوريان براى مقابله با مهاجمين از پشت برج و باروى شهر خارج نشد . كورش گوبرياس را نزد آنان فرستاد و اعلام داشت اگر شاه راضى به جنگ تن‌به‌تن با فرمان‌ده ماست ، كورش حاضر است . ولى چنان‌چه حاضر به دفاع از ملك خويش نيست ، بايد از فرمان‌ده فاتح تمكين كند و شرايطش را بپذيرد . گوبرياس تا محلى كه بدون مخاطره مىتوانست پيش‌روى كند تا صدايش را خوب بشنوند ، جلو رفت و شاه چنين گفت : « من از كشتن فرزند تو پشيمان نيستم ، بلكه از اين حسرت مىخورم كه چرا تو نابه‌كار را با وى نكشتم . اگر با ما سر جنگ داريد سى روز ديگر به سروقت ما بياييد ، زيرا حال مشغول تهيهء مقدمات كار خويشيم و مجال نبرد نداريم . » گوبرياس جواب داد : « باشد كه اين ندامت و حسرت را با خود به گور برى ، زيرا مىبينم از وقتى گرفتار سوداى پشيمانى شده‌اى دقيقه‌اى راحت و آرام نيستى . »\r\nگوبرياس پيام شاه آسور را به عرض كورش رسانيد . كورش پس از شنيدن اين پيام امر داد سربازان از حول‌وحوش شهر جمع شوند و گفت : « تو نمىگفتى كه محتمل است شاه‌زاده‌اى كه از طرف آسورىها ناقص شده است در حلقهء اتحاد ما درآيد ؟ » گوبرياس گفت : « ترديدى نيست زيرا ما با هم به‌طور خصوصى مذاكره كرده‌ايم . » كورش گفت : « پس چون اطمينان دارى كه اين امر عملى خواهد شد به سراغش بشتاب و پس از اين‌كه از نيتش آگاه شدى و اطمينان حاصل كردى در قصد خويش صادق است ، صريحا مطلب را با او در ميان گذار . مشروط بر اين‌كه اتحاد و دوستى ما را عزيز و مقدس و مكتوم شمرد و هيچ‌گونه تخطى يا تجاوزى در آن جايز نداند و آن را به احدى نگويد . چون در جنگ چه بسا كه به ظاهر دشمن‌اند ولى در باطن با حريف دوست و متحد مىمانند و بهترين كمك را به وى مىرسانند ؛ يا بالعكس ، به صورت ظاهر دوست و متحدند ولى در باطن كمكى نمىكنند و از همه بدتر مزاحم و مخل واقع مىشوند و صدمه مىرسانند . » گوبرياس جواب داد : « من اطمينان دارم كه گاداتاس منتظر چنين فرصتى است تا مهلك‌ترين ضربه را به شاه آسورى بزند ولى بايد در وسيلهء كار و تمهيدى كه در اين نقشه بايد به خرج داد به دقت مطالعه نمود . » كورش جواب داد : « آيا فرمان‌ده اين قلعه و بارو كه در سرحد ملك براى جلوگيرى از تجاوز هيركانيان و ساس‌ها ساخته شده است ، حال حاضر است گاداتاس را در حصار خود بپذيرد ؟ »\r\n\r\n","description":"","footnote":"","page_name":" 141 ","page_number":159},
  {"content":"\r\n\r\n- اگر مورد سوءظن واقع نشود ، البته او را مىپذيرد .\r\n- پس براى اين‌كه مورد سوءظن واقع نشود ، ما با قواى خود بر او يورش بريم و او هم با كمال رشادت بجنگد تا معلوم نشود كه با ما سروسرى دارد . من قسمتى از خاك او را تصاحب مىكنم و او تنى چند از مردان مرا يا قاصدانى كه براى دشمنان آسورىها مىفرستم ، ظاهرا دست‌گير خواهد كرد و لاف دوستى با شاه آسوريان خواهد زد . اسراى ما اقرار خواهند كرد كه مخفيانه به قشون خصم مىرفتند تا نردبان‌هايى تهيه كنند و مقدمات حملهء ما را به بارو و برج‌ها فراهم سازند . گاداتاس از شنيدن اين اخبار به هم برخواهد آمد و مطلب را به شاه خود خواهد گفت .\r\n- اگر چنين خوش‌خدمتيى نشان دهد ، مطمئن هستم او را در قلعه خواهند پذيرفت و از او تقاضا خواهند كرد در همين محل بماند تا اين‌كه شما مراجعت كنيد .\r\n- آيا پس از اين‌كه وارد قلعه شد مىتواند آن را به دست ما بدهد ؟\r\n- به نحو مطلوب ؛ يعنى همين‌قدر كافى است شما از خارج به قلعه يورش آوريد تا او به ناگاه از داخل به پادگان آن بتازد .\r\n- پس برو با او به مذاكره بپرداز ، تعليمات كافى به وى بده و براى اطمينان‌خاطرش هيچ دليل بهتر از معامله‌اى كه با تو روا داشته‌ايم نخواهد يافت و تفصيل را براى او حكايت كن .\r\nگوبرياس پس از اخذ اين دستورها به راه افتاد . گاداتاس از شنيدن پيش‌نهاداتش غرق شادى شد و با منت تمام دست دوستى و اتحاد به او داد . چون گوبرياس به عرض كورش رساند كه همه چيز به نحو مطلوب پيش‌رفت نموده است ، از فرداى آن روز حمله آغاز شد . گاداتاس مقاومت نشان داد ولى كورش محلى را كه گاداتاس قبلا نشان داده بود مسخر ساخت . و اما از راه‌نمايانى كه كورش براى راه‌نمايى سپاهيان فرستاده بود عده‌اى از طرف گاداتاس دست‌گير شدند و علنا مورد بازخواست قرار گرفتند ، بقيه را مخفيانه فرار داد تا نردبان و ساير وسايل كار سپاه كورش را تهيه نمايند . به محض اين‌كه اقرار اسرا را شنيد ، شبانه به سوى قلعه به راه افتاد و به تمهيد وارد آن شد و در موقع معين با علامات مخصوص كه مقرر شده بود ، قلعه را ، با كمك اسرايى كه كورش فرستاده بود ، به دست كورش ، كه از خارج حمله‌ور شد ، دادند .\r\nچون اين مقدمات به‌خوبى انجام يافت گاداتاس در قلعه را باز كرد و به استقبال كورش شتافت ، خود را بر خاك انداخت و گفت : « اى كورش خوش آمدى ، قدمت مبارك باد . » كورش جواب داد : « شما مرا براى نجات خود فراخوانده‌ايد ، اكنون به يارى خدايان به كمك شما آمده‌ام .\r\nدست‌يابى ما به اين موضع محكم بسيار مهم و ضرورى بود . گاداتاس ، اگر اين جابر ستمگر تو را از داشتن اولاد محروم ساخته از كمك و مصاحبت ياران صميمى محرومت نكرده است ،\r\n\r\n","description":"","footnote":"","page_name":" 142 ","page_number":160},
  {"content":"\r\n\r\nمطمئن باش با كمكى كه به ما كردى براى خود دوستان صميمى و باوفايى فراهم كرده‌اى كه كم‌تر از اولاد و نوه‌هاى تو نخواهند بود . »\r\nدر همان موقع سركردهء هيركانى چون از ماوقع مطلع شد سراسيمه نزد كورش دويد . دست راستش را به علامت بيعت و نهايت صميميت در دست گرفت و گفت : « اى سرور و ارباب ما ، اى كورش عزيز و بلنداختر ، درود بىپايان بر خدايان كه مرا به سوى تو راه‌نمايى كردند تا در خدمتت بمانم و طوق بندگىات را گردن نهم . » كورش جواب داد : « برو و فرمان‌دهى اين قلعه كه تملكش اين همه مايهء وجد و سپاس‌گزارى تو شده است ، بر عهدهء خود بگيرد و به طريقى اداره كن كه اين پيروزى براى ملتت مبارك و براى ياران و متحدين ما مفيد و ثمربخش باشد ، مخصوصا براى گاداتاس كه در پيروزى ما كمك فراوانى نموده است . »\r\n- آيا چون كادوزىها و ساس‌ها فرارسيدند و وضع را بدين‌منوال به نفع متحدين ديدند ، رخصت مىدهى كه با گاداتاس انجمن كنيم و نقشه طرح كنيم تا بتوانيم از اين محل بهتر و آسان‌تر استفاده كنيم ؟\r\nكورش پيش‌نهادش را پذيرفت . سپس عموم قبايلى را كه اين محل مستحكم در وضعشان دخيل بود فراخواند و مقرر داشت كه اين محل را به‌خوبى نگه‌دارى كنند تا از آن در حملهء عمومى عليه آسوريان استفاده برند . بنابراين ، كادوزىها و ساس‌ها و هيركانيان جمع شدند و با شدت و عدهء كثير مصمم به اقدام شدند . كادوزىها قريب بيست و پنج هزار پياده و چهار هزار سوار ، ساس‌ها دو هزار تيرانداز پياده و دو هزار سوار ، و هيركانىها آنچه در اختيار داشتند و دو هزار سوار مجتمع ساختند . در مدتى كه كورش در اطراف مواضع مستحكم براى رتق‌وفتق امور جنگى توقف كرده بود ، عدهء كثيرى از آسوريان ، از ترس همسايگان ستم‌كار و به عشق فداكارى در راه كسى كه به نجاتشان همت گماشته است با اسب و تجهيزات به يارى او شتافتند .\r\nدر اين اثنا ، گاداتاس رسيد و به عرض كورش رساند كه شاه آسورىها از شدت خشم از آنچه به وقوع پيوسته دستور داده است به سرزمين او حمله كنند . و اضافه كرد : « اگر اجازه دهى براى دفاع از سرزمين خود به آنجا بروم و مواضع مستحكم خود را حفظ كنم . بقيه اهميتى ندارد . » كورش جواب داد : « اگر هم‌اكنون حركت كنى چه موقع به آنجا خواهى رسيد ؟ »\r\n- در ظرف سه روز خود را به آنجا خواهم رساند .\r\n- آيا آسورىها قبل از اين تاريخ به آنجا خواهند رسيد ؟\r\n- تصور مىكنم زودتر برسند . چه مادام كه تو از آنها فاصله دارى تعجيل خواهند كرد خود را به آنجا برسانند .\r\n- تصور مىكنى كه من و سپاهيانم در چه مدت به آنجا برسيم ؟\r\n\r\n","description":"","footnote":"","page_name":" 143 ","page_number":161},
  {"content":"\r\n\r\n- چون سپاهيانت بيشترند گمان مىكنم در ظرف شش تا هفت روز به آنجا دست خواهى يافت .\r\n- پس بشتاب . من هم سعى مىكنم به يارىات بشتابم .\r\nگاداتاس حركت كرد . كورش عموم سركردگان را جمع كرد و به سربازان زبده و برازندهء خود گفت : « متحدين من ، گاداتاس كارى بس مفيد و مهم به‌خاطر شما انجام داد . ولى ما هنوز خدمتى در مقابل او نكرده‌ايم . آسورىها درصددند در مقابل اين خدمت كه به ما نموده است سرزمينش را به باد يغما بگيرند . بر ما است كه امروز به نام سربازان شرافتمند و وفادار تلافى كنيم . چون وقتى مردم ديدند كه ما با دشمنان سرسخت و با دوستان بامروت و مهر و وفا عمل مىكنيم ، سعى مىكنند از غدر و خيانت نسبت به ما بپرهيزند ، و به‌عكس ، از در دوستى وارد شوند . حال وقت آن رسيده است كه ما تلافى كنيم . اگر در چنين فرصتى از كمك دريغ كنيم به ما چه خواهند گفت ؟ چگونه در برابر ديگران سربلند و معزز خواهيم ماند ؟ چگونه جسارت آن را خواهيم داشت كه به‌صورت گاداتاس نگاه كنيم و چگونه مىتوانيم كسى را كه هستى و مايملك خود را به‌خاطر ما در معرض مخاطره قرار داده است يارى نكنيم ؟ »\r\nجملهء حضار يكدل و يك‌زبان بانگ برآوردند كه براى كمك و همراهى به گاداتاس به هرچه امر كنى ، فرمان برداريم .\r\n- پس حالا كه همه با رأى من موافق و همراهيد كسانى را كه در حمل بار و راندن ارابه‌ها مهارت دارند به اين كارها بگماريد . گوبرياس آنها را هدايت و راه‌نمايى خواهد كرد . او بهتر از همه راه‌ها را مىشناسد و براى اين كارها آفريده شده است . ما خودمان با بهترين اسب‌ها و آزموده‌ترين سربازان حركت مىكنيم . بايد هركس خوراك سه روز خود را با خود بردارد . هرچه بار ما سبك‌تر باشد ، بهتر لذت غذا و استراحت بعد از جنگ را خواهيم چشيد . اين است خلاصهء فرمان من . تو اى كريزانتاس ، به سمت فرمان‌ده سپرداران منصوب مىشوى و بايد پيشاپيش ستون‌ها حركت كنى . چون راه هموار و باز است بايد صفوف از جبهه حركت كنند . هر گروهان در يك صف با سرعت زياد حركت كنيد . من مايلم سربازان سبك اسلحه پيش‌تاز باشند . چه به اين ترتيب افرادى كه تجهيزات سنگين‌تر دارند متعاقب آنان حركت مىكنند . آرتاباس پياده‌نظام و سواران پارسى را فرمان‌دهى خواهد كرد و هاندامياس مادى پياده‌نظام مادى را . امباس پست فرمان‌ده دسته‌هاى ارمنيان ، ارتسوكاس فرمان‌ده هيركانيان است . تامبراداس پياده‌نظام ساس‌ها و داتاماس پياده‌نظام كادوزى را فرمان‌دهى خواهند كرد . همهء سپاهيان بايد به‌نحوى حركت كنند كه پياده‌نظام تيرانداز در يك جبهه ، در صفوف مقدم باشند . كمان‌داران در جناح راست هر ستون و تيراندازان در جناحين ستون‌ها . اين آرايش سهل‌ترين صف‌بندى براى حركت در موقع آماده‌باش\r\n\r\n","description":"","footnote":"","page_name":" 144 ","page_number":162},
  {"content":"\r\n\r\nجنگى است . پس از پيش‌تازان بايد سربازان سنگين اسلحه راه‌پيمايى كنند . بر فرمان‌دهان دسته‌هاست كه شب قبل از اين‌كه به استراحت بپردازند ، كليهء تجهيزات هر دسته را در يك محل بينبارند ؛ و قبل از طليعهء صبح همه تجهيزات خود را بردارند و قبل از سر زدن آفتاب همه در صفوف خود با نظم كامل حركت كنند . متعاقب سنگين اسلحه‌ها ، سواره‌نظام تحت فرمان‌دهى ماداتاس پارسى حركت خواهند كرد . در رأس هر گردان سوار يك رسدسوار خواهد بود و همان آرايشى را خواهند داشت كه پياده‌نظام در صفوف مقدم دارند . متعاقب صفوف مقدم سواره‌نظام گروه متراكم سوارها تحت فرمان‌دهى رامباكاس مادى قرار خواهد گرفت . سپس نوبت سواره‌نظام تو ، اى تيگران ، خواهد بود . سپس سواره‌نظام كادوزى و ساس . كادوزيان در صفوف آخر قرار خواهند گرفت . بايد همهء افراد مهر سكوت بر لب گذارند . شب‌هنگام هشيار باشيد . چه شب‌هنگام كه چشمان سرباز قدرت ديد ندارد بايد گوش او مراقب باشد . مبادا هنگام شب نظم خود را برهم زنيد . زيرا مرتب كردن صفوف ، شب‌هنگام به مراتب مشكل‌تر است از روز ؛ و بدين لحاظ بهتر است آرايش جنگى خود را شب نيز كم‌وبيش حفظ كنيد و سكوت بر همه‌جا حكم‌فرما باشد . قراولان و پاس‌داران شب بايد متعدد و هشيار باشند ، پاس‌داران بايد آهسته حركت كنند تا خواب سربازان بىجهت مختل نشود و استراحت كنند . چون صبح فرارسيد شيپور آماده‌باش از هرسو طنين‌انداز شود ، هر سرباز به‌محض اين‌كه آهنگ شيپور را شنيد بايد با تجهيزات ، بىدرنگ آمادهء حركت شود . هدف ما ، اى سربازان دلير ، بابل است . جملگى به آن سو متوجه باشيد و بكوشيد تا پرچم پيروزى را برافرازيد .\r\nپس از صدور اين فرمان‌ها عموم سركردگان به خيمه‌هاى خود مراجعت كردند ، جملگى متوجه شدند كه كورش فرمان‌هاى خود را به نام هريك از سركردگان صادر كرد و نام كليهء آنان را از بر مىدانست . مىگفتند كورش مانند طبيب حاذقى كه نام جملهء لوازم كار و اسباب جراحى را از بر مىداند ، اسامى كليهء سلاح‌ها و نام و عنوان كليهء سركردگان را در ذهن خويش دارد و هرگاه بخواهد سركرده‌اى را مفتخر و مباهى كند ، او را با نام و عنوان خود مىخواند ، چه معتقد است سركردگان كه مىبينند سرفرمان‌دهى نام و نشانىشان را به‌خوبى مىداند ، در خود غرور و اعتماد كاملى حس مىكنند و مىكوشند با نشان دادن عمليات درخشان خود را نزد سرفرمان‌دهى معزّز نمايند و نام خود را لكه‌دار نكنند . چه‌قدر مضحك است كه سرفرمان‌دهى مانند بعضى از سرداران نالايق فرمان دهد : « او سربازان را از آب عبور دهد ، يا آن يكى از راه جنگل پيش برود . . . » وقتى چنين فرمانى صادر شود ، جملهء سركردگان به روى هم نگاه مىكنند ، احدى در امتثال امر كوشا و ساعى و سريع نيست ، يا اگر دچار شكست و بىنظمى شدند ، كسى از شرمسارى سرخ نمىشود ، يا ترس از بازخواست و تنبيه ندارد . چه فرمان به نام شخصى معين صادر نشده است\r\n\r\n","description":"","footnote":"","page_name":" 145 ","page_number":163},
  {"content":"\r\n\r\nتا براى حفظ آبرو و حيثيت خود بكوشد ، و نام خود را سربلند سازد . بدين‌دليل كورش هر فرمان را به نام سركرده‌اى كه لياقت و استعداد آن كار را داشت صادر مىكرد . سركردهء نام‌برده كه خود را مشخص و مباهى مىديد ، مىكوشيد مأموريت خود را به‌نحو احسن به پايان برساند .\r\nبارى ، سربازان به‌محض اين‌كه غذاى خود را خوردند و قراولان در جاى خود قرار گرفتند ، به استراحت پرداختند . در نيمه‌هاى شب شيپورها طنين‌انداز شدند . كورش به كريزانتاس امر كرد در رأس سپاه قرار گيرد . خود در بين سركردگان به گفت‌وگو پرداخت . كريزانتاس به امر كورش حركت كرد ، منتها دستور داشت كه آهسته راه‌پيمايى كند تا ديگران آماده شوند و همين‌كه فرستادهء كورش آمادگى آنان را به اطلاع او رساند ، به حركت معمولى مبادرت ورزند . خود مراقب بود به محض اين‌كه هر ستون آماده شد ، متعاقب ستون‌هاى قبلى حركت كند . چون كليهء دسته‌ها به راه افتادند سوارانى نزد كريزانتاس فرستاد و آمادگى سپاه را خبر داد و فرمان داد سريع‌تر حركت كنند .\r\nآن‌گاه خود بر اسب تيزپايى سوار شد و كليهء ستون‌ها را بازديد نمود . چون ديد عموم سربازان در سكوت عميقى با نظم و ترتيب كامل به حركت آمدند ، گاهى به آنان نزديك مىشد ، از نام و احوالشان سؤال مىكرد ، به آنها تبريك مىگفت و تشويقشان مىكرد . و چنان‌چه بىنظمى در صفوف مىديد بىدرنگ به رفع آن مبادرت مىورزيد . فراموش كرديم از يكى از دستورهاى احتياطى اين سرفرمان‌ده در آن شب تاريخى ياد كنيم ؛ در مقدمهء سپاه يك گروه از زبده سربازان معين كرده و دستور داده بود به‌نحوى حركت كند كه فرمان‌ده سپاه را ببينند و او هم پيوسته متوجه آنان باشد . اين دسته موظف بود كه هر اتفاقى صورت مىگرفت فورا به فرمان‌ده اطلاع دهد و تحت فرمان‌دهى جوانى اداره مىشد كه رابط بين ستون و فرمان‌ده خود بود . اين بود نظم و نسق ستونى كه در آن شب تاريخى به قصد فتح بابل به حركت آمد .\r\nچون روز فرارسيد و هوا روشن شد ، كورش ، صفوف پياده و سواره‌نظام كادوزىها را كه در عقبهء سپاه حركت مىكردند رها كرد و به بازديد صفوف مقدم پرداخت و به سواران ستون‌هاى مقدم دستور داد چون دشمن در كمين است ، بايد مراقب باشند به‌محض اين‌كه از دور نمايان شدند ، بىدرنگ به كارزار قطعى بپردازند و اگر مقاومت نشان داد بر او بتازند ، و اگر فرار كرد گروهى فراريان را تعقيب كند . كورش براى رساندن فرمان‌هاى خود به دسته‌هاى مختلف پيوسته سوارانى تيزپا در دست‌رس خود داشت و هيچ‌گاه اجازه نمىداد كه سوارها از او منفك باشند . اين بود خلاصه‌اى از طرز فرمان‌دهى كورش و نظم و انضباطى كه در لشكركشىهاى بزرگ مقرر مىداشت . خودش هيچ‌گاه در محلى ثابت برقرار نمىماند ، بلكه پيوسته ستون را بازديد مىكرد و از احتياجات هريك آگاه مىشد و آنها را برآورده مىكرد .\r\n\r\n","description":"","footnote":"","page_name":" 146 ","page_number":164},
  {"content":"\r\n\r\nكورش زندگانى گاداتاس را نجات بخشيد . كادوزيان شكست خوردند .\r\nانتقال كورش . گاداتاس از سپاه كورش تبعيت كرد . با آسورىها موافقت حاصل شد كه جان زارعين و زمين‌هاى آباد در امان بماند . كورش توضيح داد كه چرا معتقد است اردويش دور از بابل مستقر گردد . سه قلعهء مستحكم را به تصرف درآورد .\r\n\r\nفصل چهارم كورش جان گاداتاس را نجات مىدهد . شكست كادوزيان و انتقام كورش . توافق با آسورىها . تصرف سه قلعهء مستحكم\r\nيكى از سركردگان كه سابقا زيردست گاداتاس خدمت مىكرد ، چون ديد قدرت پادشاه آسور به دست او متزلزل شده است ، خيال كرد اگر در اين فرصت خوش‌خدمتى كند شاه تمام اموال گاداتاس را به وى تفويض خواهد كرد . لذا يكى از وفادارترين گماشتگان خود را مأموريت داد كه نزد شاه رفته بگويد چون گاداتاس با فلان عده ، بدون اين‌كه كورش با او همراهى كند ، عازم فلان محل است ، به وى رخصت دهد در كمين بماند تا ناگهان بر سرش بتازد و دمار از روزگارش درآورد . در همان حال به ساير رؤسا نامه نوشت تا يكى از قصورى را كه در سرزمين گاداتاس مالك هستند به شاه آسور واگذارند . مأمور اين شخص خود را به سپاه آسورىها رساند و چندين قلعه در اختيار آسورىها گذاردند . آسورىها قلاع را به تصرف خود درآوردند و در كمين نشستند .\r\nچون گاداتاس به آن حدود رسيد پيش‌قراولانى به جلو فرستاد . سپاهيان آسورى كه آنان را ديدند به چند سرباز و ارابه فرمان دادند از كمين‌گاه بيرون بيايند و اين‌طور وانمود كنند كه راه فرار پيش گرفته‌اند و در مقابل قواى خصم در حال انهزام هستند . گاداتاس چون فراريان را ديد به تعاقبشان پرداخت . هنوز اندك فاصله‌اى دور نشده بود كه بقيهء آسورىها از كمين‌گاه خارج شدند و به سختى به گاداتاس يورش آوردند . آن كسى كه اين حيله و غدر را به كار برده بود ، ضربتى به گاداتاس وارد آورد ولى ضربت كارى نبود و فقط شانه‌اش را به شدت زخمى كرد . سواران از هر سو تاخت آوردند و چون اسبان سپاه گاداتاس خسته بودند در اين تاخت‌وتاز به كلى فرسوده\r\n\r\n","description":"","footnote":"","page_name":" 147 ","page_number":165},
  {"content":"\r\n\r\nشده نزديك بود از پا درآيند . از همه‌سو سپاهيان آسور با پرچم شاه خود پديدار شدند و چيزى نمانده بود كه گاداتاس و همراهانش محصور و اسير شوند كه ناگاه از دور طلايهء سپاه كورش پديدار شد . ديدار رايت سپاه كورش اميد و نشاط در دل خسته و ناتوان محصورين پديد آورد ، همان اميد و نشاطى كه ديدار ساحل پس از يك شب طوفانى و خطرناك ، در دل ملوانان ايجاد مىكند . كورش از وضع گاداتاس بدوا متحير شد ، ولى چون از ماوقع اطلاع يافت و ديد كه دسته‌هاى مختلف سپاه خصم به او رو آورده‌اند ، فرمان آماده‌باش به سپاه خود داد و يكسره به قلب آسورىها تاخت . آسورىها كه متوجه مخاطره شدند پا به فرار گذاردند . كورش دستور داد ستون‌هايى كه مأمور تعاقب دشمن بودند فراريان را تعقيب نمايند و خود از عقب سر آنان به راه‌پيمايى ادامه داد . رانندگان بسيارى از ارابه‌هاى جنگى كه در حين فرار سريع ، به بيرون پرتاب شده بودند ، دست‌گير شدند . از بين فراريان عدهء بسيارى كشته شدند ، و من‌جمله آن‌كس كه گاداتاس را مجروح نموده بود نيز به سزاى خويش رسيد . پياده‌نظام آسورى نيز پا به فرار گذاردند و عده‌اى به همان قلعه پناه بردند . بقيه خود را به شهر بزرگى در قلمرو آسوريان رساندند . شاه آسور نيز با باقىماندهء سواره‌نظام و پياده‌نظام خود و هم‌چنين عده‌اى ارابه كه باقى مانده بود به آن محل پناه برد .\r\nكورش پس از اين عمليات درخشان به سرزمين گاداتاس قدم گذارد و كسى نزد وى فرستاد و از احوالش سراغ گرفت و از جراحاتش پرسيد . ولى هنوز بين راه بود كه گاداتاس را ديد كه مرهم بر زخم‌هاى خويش نهاده است و به استقبالش مىشتابد . كورش چون او را بديد بسيار مسرور شد و گفت : « من كسانى نزد تو فرستاده بودم تا از حالت جويا شوند . »\r\n- من به يارى خدايان خدمتت مىشتافتم تا از فتوت و جوان‌مردى تو سپاس‌گزارى نمايم .\r\nتو بدون اين‌كه احتياجى به ما داشته باشى ، يا وعدهء كمك و همراهى داده باشى ، و يا من خدمتى انجام داده باشم كه مستحق چنين احسانى باشم ، فقط براى اين‌كه در پيش‌رفت كار دوستانت كمك ناچيزى كرده‌ام ، در اين روز گرفتارى و بلا به نجاتم شتافتى . اگر تو نرسيده بودى مرا كشته بودند ، ولى به دست تو نجات يافتم . اگر من صاحب فرزندى بودم ، حتم دارم پسرم ، نمىتوانست چنين خدمتى به من بكند . من پسرانى سراغ دارم ، از قبيل پسران همين پادشاه فعلى آسور كه مزاحم و مخل پدران خويش‌اند .\r\nكورش جواب داد : « اى گاداتاس ، در اين محل چيزهاى ديگرى ديده مىشود كه به مراتب از آنچه مرا تمجيد مىكنى ، بيشتر شايستهء مدح و ثنا هستند . »\r\n- چه چيزى ممكن است باشد ؟\r\n- دل‌آورى پارسىها و مادىها و هيركانيان در مساعدت به تو . كوشش ارمنيان ، كادوزىها و ساس‌ها كه به اين سرعت راه‌پيمايى كردند ، ضعف و خستگى به خود راه ندادند و به موقع بر\r\n\r\n","description":"","footnote":"","page_name":" 148 ","page_number":166},
  {"content":"\r\n\r\nستم‌كاران تاختند و تو را نجات دادند .\r\nآن‌گاه گاداتاس ، دست تضرع به‌سوى خدايان دراز كرد و چنين گفت : « خدايان عموم سربازان را سزاى نيك عطا كنند و به آن‌كس كه آنان را اين‌چنين تربيت كرده نصرت و پيروزى دهند . اى كورش ، استدعايم اين است كه رخصت دهى تا اين پيش‌تازان غيور در اين گوشه دمى بياسايند و از آنچه فراهم ساخته‌ام تناول كنند . » آن‌گاه مقدار زيادى خوراك و حيوان براى ذبح و قربانى تقديم كرد و ، با اجازهء كورش ، عموم سپاهيان به صرف غذا پرداختند .\r\nافراد كادوزى كه در دنبال ستون‌ها در حركت بودند نتوانسته بودند خود را به همان سرعت برسانند ، لذا بدون اين‌كه از كورش كسب اجازه كرده باشند ، يك عده به‌سوى بابل ره‌سپار شدند .\r\nشاه آسور كه سواران كادوزى را در اطراف متفرق ديد ، به ناگاه با صفوف منظم از كمينگاه خود خارج شد و بر آنها تاخت . عده‌اى ، من‌جمله سركردهء آنان را كشت ، اسبان و اموال بسيارى از منهزمين به غنيمت گرفت و به قلعهء خويش درآمد . عده‌اى از كادوزىها كه اين غايله جانى به سلامت برده بودند خود را به كورش رسانده ، وضع آنان را عرضه داشتند . كورش به محض اين‌كه از اين ماجرا مطلع شد به استقبالشان شتافت ، زخمىها را استمالت داد و عموم مجروحين را نزد گاداتاس فرستاد تا مرهم بر زخم‌هايشان نهند ، بقيه را در خيمه‌هايى كه برپا داشت جا دادند و خود مراقب بود تا چيزى در خدمت‌گزارى آنان فروگذار نشود . كورش كه دلى رئوف و مهربان داشت مانند آيينه‌اى بود كه آلام و محنت ديگران را در خود منعكس مىكرد ، رخسارش مكدر و روحش ملول بود و حتى در حين صرف شام كه عموم حضار به خوردن غذا پرداخته بودند ، او با كمك جرّاحان و خدمت‌گزاران ، يك‌يك مجروحين را بازديد مىكرد و از وضع استراحت آنها و دوا و خوراكشان اطلاع حاصل مىكرد .\r\nبدين‌ترتيب ، دوران كوتاه استراحت سپرى شد . در طليعهء صبح جارچيان از طرف كورش ندا دردادند كه عموم سركردگان كادوزى شرف‌ياب شوند . كورش حضار را مخاطب ساخته گفت :\r\n« متحدين و ياران من ، از اين‌گونه پيش‌آمدها مغموم و مأيوس نشويد . انسان خطاكار است و بارها متحل خطا و مرتكب قصور مىشود . تعجبى نيست . اما بايد از آنچه بر سر آدميزاد مىرسد پند بگيرد و از هر پيش‌آمدى درس عبرت بياموزد . بر شماست كه بعد از اين ، چون عدهء كافى براى مقابله با خصم نداريم هيچ‌گاه از عمده قوا منفك نشويد . البته غرض اين نيست كه بايد از اظهار دليرى و تاخت بر دشمن احتراز جست ، بلكه تاخت و حمله ، ولو با عدهء كم ، وقتى بسيار مفيد و مناسب است ، كه قواى ذخيره و امدادى در دست‌رس مهاجم باشد يا با فرمان‌ده ديگرى كه قواى كافى در اختيار دارد مرتبط و در تماس باشد تا از او حمايت شود و اگر در محلى دچار خطايى شد يا بيش از حد پيش‌روى كرد ، مراقب او باشد و چنان‌چه دشمن خطايى مرتكب شد ، بر\r\n\r\n","description":"","footnote":"","page_name":" 149 ","page_number":167},
  {"content":"\r\n\r\nسرش بتازد و مجال جمع‌آورى و فرصت تجديد قوا به او ندهد . اگر قسمتى از قواى يك ستون ، بدون اين‌كه بقيه را مطلع سازد ، به‌سمتى حركت كند ، مانند آن است كه به تنهايى به نبردى بپردازد . ولى چنان‌چه با توافق عمده قوا به عملياتى دست زند ، قدرت كليهء سپاهيان در پيش‌رفت كارش دخيل است . بارى اين تعليمات را در آينده به گوش هوش بسپاريد . حال براى جبران مافات به اميد خدايان بكوشيم تا انتقام خويش را از خصم بكشيم . پس از استراحت ، من با شما به محلى كه اين حادثه اتفاق افتاده خواهيم رفت تا مردگان خود را به خاك بسپاريم و به يارى خدايان به دشمن خود نشان دهيم كه در همان محلى كه پيروز شده‌اند مضمحل خواهند شد و شهر و آبادىشان را با خاك يكسان خواهيم كرد تا ديگر به آن غره نشوند . عموم سربازان به استراحت بپردازند ؛ و شما اى كادوزىها ، از بين خود مرد صالح و لايقى به‌عنوان فرمان‌ده برگزينيد تا با ما به رتق‌وفتق امور بپردازد و حوايجتان را برآورده سازد . پس از استراحت و انتخاب فرمان‌ده او را نزد من بفرستيد تا به او تعليمات لازم بدهم . »\r\nكورش به رئيس منتخب كادوزىها فرمان داد كه از نزديك مراقب حال سربازان خويش باشد تا در صورت امكان دوباره قلبشان قوت بگيرد . پس از اندك زمانى ستون‌ها به حركت درآمدند .\r\nدر محلى كه كادوزىها شكست خورده بودند مردگان را دفن كردند . آن حوالى را به سختى غارت كردند و با غنايم بىشمارى وارد سرزمين گاداتاس شدند .\r\nكورش به صرافت افتاد كه اقوام مجاوز بابلىها ، چون با وى دست اتحاد و دوستى دراز كرده‌اند ، آن‌گاه كه از آنجا دور شود ، از طرف خصم مورد نفرت و ايذا و آزار قرار خواهند گرفت .\r\nپس عموم اسرا را مرخص كرد و جارچيانى به هرسو اعزام داشت تا به شاه آسورىها اعلام دارد كه حاضر است مزاحم زارعينى كه به كشت و زرع و آباد كردن زمين اشتغال دارند نشود . مشروط به‌اين‌كه شاه آسور نيز كسانى را كه به وى ملحق شده‌اند آزار نرساند : « شاه آسور بايد بداند كه اگر چنين كند ، برد با او است زيرا تعداد كسانى كه به او پناه آورده‌اند اندك و قليل‌اند . درصورتىكه اراضى مزروعى كه به دست زارعين آسورى كشت و زرع مىشود در سراسر مملكت پراكنده و مايهء آبادى و ارتزاق مردم است و دريغ است كه اين همه زمين خراب و منهدم شود . البته محصول ميوه سهم آن‌كسى خواهد شد كه در ميدان جنگ پيروز شود ، ولى چنان‌چه از در تسليم درآييد و صلح را بر نبرد ترجيح دهيد ، جملهء محصولات از آن شما خواهد بود . اگر كسى عهد خود را بشكند و به تو جفا كند ، يا به من غدر و خيانت ورزد ، هر دو متحد شويم و دمار از روزگار عهدشكن درآوريم . » جارچيان اين جملات را از قول كورش به گوش شاه آسور رساندند .\r\nملازمان شاه آسور پس از شنيدن اين نويدها ، بر شاه خود فشار آوردند كه شروط كورش را بپذيرد و به مصايب و بدبختى عدهء بىشمارى خاتمه دهد . شاه آسور يا از راه ترحم به كشاورزان\r\n\r\n","description":"","footnote":"","page_name":" 150 ","page_number":168},
  {"content":"\r\n\r\nيا به علت ديگر حاضر شد كه اين شروط را بپذيرد و مقرر شد كه جان و مال و زمين زارعين و برزگران در امان و مصون از نهب و غارت باشد و جنگ فقط بين افرادى ادامه يابد كه اسلحه به دست گرفته به نبرد مشغول‌اند .\r\nاين است توجه و عاقبت‌انديشى كورش نسبت به برزگران و آبادانى ملك . ياران و متحدين جديد خود را توصيه كرد در حفظ و حراست چمنزارها و مرغزارهايى كه در حول‌وحوش خود دارند بكوشند تا از اين راه به متحدين خود كمك رسانند و هم‌چنين ما يحتاج خود را بيشتر از سرزمين خصم تهيه نمايند تا داخل سرحدات خود ، زيرا « هرچه آذوقهء خصم كم‌تر شود ، به همان درجه به صلح و سازش نزديك‌تر شده‌ايم . »\r\nكورش عازم حركت بود كه گاداتاس با ذخاير و غنايم بسيار و اسبان بىشمار به حضورش رسد و گفت : « كورش ، به من منت نه و اين‌ها را بپذير و اجازه ده آن را به هر مصرفى كه لازم است برسانند . آنچه به حضورت تقديم مىكنم خاص تو نيست ، بلكه آنچه در دست من است و هستى و مايملك من به تو تعلق دارد . من وارثى ندارم و جانشينى نخواهم داشت كه مصدر امور ملك من شود . چون من بميرم نامم از صفحهء روزگار محو شده مايملكم به دست اين‌وآن به تاراج خواهد رفت . اى كورش من خدا را گواه مىگيرم كه از جانب من عملى سر نزد ، يا حتى سخنى گفته نشد كه مستوجب يك چنين عقوبت و بىعدالتى باشد . » بىچاره چون اين كلمات را مىگفت اشك در چشمانش حلقه زد و ياراى ادامهء كلام نيافت .\r\nكورش بر حالش رحم آورد و جواب داد : « بسيارخوب اسبان تو را پذيرفتم ، آنها را به كسانى واگذار خواهم كرد كه بهتر از ديگران به حفظ آنان بكوشند و رعاياى تو را محارست كنند . من سعى مىكنم تعداد سواران ايرانى را زودتر به ده هزار نفر برسانم . اما خزاين خود را براى خود نگاه دار تا وقتى كه من آن‌قدر ثروتمند شوم كه در بذل و بخشش از تو عقب نمانم . زيرا اگر تو به روى و بيش از آنچه از دست من پاداش گرفته‌اى ، مالى به من بخشوده باشى ، من در درگاه خدايان خجل و شرمسار و در نزد خلايق مديون و ننگين خواهم شد . من از احدى بخشش قبول نمىكنم . » گاداتاس گفت : « اين امانتى است كه به تو مىسپارم . من به خصلت برازنده و پاك تو معرفت دارم .\r\nاما تو خود مىدانى كه حوصله و قدرت نگه‌دارى از آن را ندارم . تا وقتى كه روابط من با شاه آسور نيكو بود ، هيچ‌كس مانند من خوش‌بخت نبود و جايى فرخنده‌تر و زيباتر از سرزمين پدرانم نبود .\r\nمجاورت شهر بابل اسباب سعادت و نيكى ما بود . ما در فراوانى نعمت زندگانى مىكرديم . از مزاياى شهر بزرگ برخوردار بوديم ولى از نظام و مفاسد آن بر كنار و مصون بوديم . اما امروز كه در ستيزه و جنگ هستيم ، به محض آن‌كه سايهء تو از سر ما دور شود ، من و پيروانم مورد نهب و غارت كينه‌توزان قرار خواهيم گرفت و زندگانى را بر ما حرام مىكنند . چون مجاورين ما همه با\r\n\r\n","description":"","footnote":"","page_name":" 151 ","page_number":169},
  {"content":"\r\n\r\nما دشمن شده‌اند و همه از ما قوىترند « 1 » . ممكن است به من خرده بگيرند كه چرا اين مصلحت و عاقبت‌انديشى را قبل از بيعت با تو و ملحق شدن به دسته‌هاى آزادىبخش تو به كار نبستم .\r\nدليلش ، اى كورش ، اين است كه روح من ديگر تاب تحمل ناسزا و تجاوز آن مرد خودپسند و طاغى را نداشت . تمام وجودم تحت استيلاى يك فكر قرار داشت و چيزى جز آن در مخيلهء خود نمىپروراندم و آن انتقام بود . انتقام از اين مرد خون‌خوار كه خصم خدايان و دشمن آدميان است ؛ انتقام از اين مرد سفله و دون كه زندگانىاش صرف ايذاى زيردستان مىشود ؛ انتقام از كسى كه ملازمان و اطرافيان و رعاياى خود را نه به‌سبب نافرمانى يا دشنام به عقوبت‌هاى هولناك مىرساند ، بلكه دشمن آن‌كسى است كه او را از خود برتر و صاحب ارزشى ببيند . اين مرد سفاك و كينه‌توز فاقد دوست و مشاور صالح و دانا است . بلكه محارم و متحدين و ياران خود را از جمله كسانى برمىگزيند كه در فساد و عناد از او بدتر و پست‌ترند . اى كورش ، مطمئن باش كه اگر در تمام قلمرو اين ظالم جابر ، مردى يافت شود كه اندك ارزشى داشته باشد ، تو هيچ زحمتى در مغلوب ساختن او ندارى زيرا خود او ، به‌محض اين‌كه اين مطلب را دريافت ، او را نابود و هستىاش را به تاراج مىبرد . اين است كه مجاورت من با او در معرض خطر واقعى و دايمى است و ايذاى من براى او كار آسانى است . »\r\nكورش كه به‌دقت به گفتار اين مرد گوش مىداد ، دريافت كه مطلب مهمى در اين قضايا نهفته است و مىتواند مفيد واقع شود . لذا جواب داد : « اى گاداتاس ، بر عدهء محافظين و قراولان قلعهء خود بيفزا و خود با ما بيا . چون خدا با ماست ، پس پادشاه آسور بايد برحذر باشد ، نه اين‌كه تو از او در دل هراسى داشته باشى . پس از بين ملازمان خود كسانى كه صحبتشان را نيكو مىدانى با\r\n\r\n\r\n","description":"","footnote":"\r\n( 1 ) . هردر مورخ در مطالعات خود راجع به آبادى و ثروت بىكران ايالات آسور ، به‌خصوص صفحات شرقى ، تأييد مىكند كه مقارن دورهء كورش و اوايل ايجاد امپراتورى ايران ، به غايت آباد بوده است : « اولين شهرهايى كه به دست شاهان آسورى ساخته شده بود مشتمل بر برج و بارو و خندق‌هاى متعدد بود . سركردگان دسته‌هاى مختلف پس از نهب و غارت سرزمين‌هاى حاصل‌خيز اطراف ، غنايم را به درون مواضع مستحكم انتقال مىدادند و روى هم انباشته مىكردند . به‌همين قرار شهر بابل نيز احداث شد و رفته‌رفته توسعه يافت و شامل دو ساحل رودخانه شد . ديواره‌ها از خشت پخته و به ارتفاع بلند ساخته مىشد تا قبايل مختلف را در محوطهء داخل جا دهند . در فواصل مساوى برج و باروى متعدد احداث مىنمودند و قراولان دايما پاس مىدادند و مراقب رفت و آمد ديگران بودند . در داخل حصارها محوطهء وسيعى بود كه از هر طرف از باغ‌هاى بسيار محصور بود ، و به قول ارسطوى حكيم ، شباهت تامى به پلوپونز داشت . خاك آن حوالى استعداد كافى براى ساختن خشت داشت و قيرى استخراج مىكردند و به‌كار مىبردند كه به منزلهء ملاط بسيار مناسبى قطعات مختلف را به يك‌ديگر مىچسباند . بدين‌قرار مصالح محلى و استعداد طبيعى كمك فراوانى به پيش‌رفت و توسعهء ساختمان مىنمودند و قبايل مختلف ، پس از اين‌كه براى خود مأمن و محل محفوظ و مصونى تهيه ديدند ، به غارت اطراف مىپرداختند و ماحصل يغماى خود را در آن محل‌هاى مستحكم انباشته مىكردند . »\r\n(  Herder  ، تفكراتى در باب فلسفهء تاريخ انسان ، ترجمهء ادگار كينه ) .\r\n","page_name":" 152 ","page_number":170},
  {"content":"\r\n\r\nخود بردار و در ركاب من بيا . من مسلم مىدانم كه خدمات تو مفيد و در پيش‌رفت كار سپاهيان ما مؤثر است . من آنچه لازمهء كمك و همراهى در نجات و تأمين راحت و سعادت تو است به‌كار خواهم برد و از هيچ مساعدتى دريغ نخواهم كرد . » گاداتاس از شنيدن اين نويد روان‌بخش جانى گرفت و با بشاشت و شوق تمام بانگ برآورد : « آيا فرصت مىدهى خود را آماده كنم تا در ركابت جان‌فشانى كنم ؟ زيرا آرزو دارم مادرم را با خود بياورم . » كورش جواب داد : « آن‌قدر تأمل خواهم كرد تا حاضر شوى و همهء ما يحتاج خود را با خود بردارى . »\r\nگاداتاس از جاى خود به شتاب تمام روان شد ، و بر طبق تعليمات كورش پاس‌داران متعدد در نقاطى از قصر كه مرمت نموده بود گماشت . سپس به جمع‌آورى ضروريات خود براى مسافرت بزرگ و راحتى پرداخت . آن‌گاه عده‌اى از فداييان آزمودهء خود را همراه برداشت و برخى را به‌سبب اطمينان و خاطرجمعى كه در حميتشان داشت و بعضى را چون مورد سوءظن او بودند و نمىتوانست تنها در آن محل بگذارد با خود برداشت . دسته‌ها را مجبور كرد زنانشان و گروهى را امر داد خواهران يا ساير بستگان خويش را با خود بياورند تا همه را با خود همراه و مرتبط سازد . كورش گاداتاس را در بين ملازمان خود جا داد تا به‌عنوان راه‌نما و مطلع در امر آب و آذوقه و علوفه براى حيوانات از وى استفاده شود و محل اردوگاه‌ها در نقاطى كه همه‌چيز فراهم و در دست‌رس سپاهيان باشد معين گردد . به‌محض اين‌كه از دور سواد شهر بابل نمايان گرديد ، كورش دريافت كه راهى كه طى مىكنند به قسمت مستحكم و برج و باروى شهر منتهى مىشود . لذا گوبرياس و گاداتاس را به حضور فراخواند و سؤال كرد : « آيا راه ديگرى وجود دارد كه به نزديكى حصار شهر منتهى نشود ؟ » گوبرياس جواب داد : « ولى نعمتا ، چندين راه وجود دارد .\r\nما تصور مىكرديم كه تو در نظر دارى از نزديك‌ترين راهى كه به شهر منتهى مىشود عبور كنى تا دشمن عدهء سپاهيان و نظم و عظمتى را كه در سپاه تو حكم‌فرما است به چشم خود ببيند . به ياد دارم آن ايامى كه عدهء سپاهيان تو كم‌تر از اين بود سعى داشتى در منظر چشم دشمن قرار گيرى و به ديوارهاى شهر نزديك شوى . دشمن از اندك بودن شمارهء سپاهيانت وقوف مىيافت . ولى امروز ، هرچه شاه آسور در تكميل و تكثير سپاهيان خود بكوشد و با تهديد خود زمين و آسمان را به‌هم بريزد تا قواى كثيرى براى مقابله با تو فراهم سازد ، من اطمينان دارم چون سپاه تو و آن ابهت و عظمتى كه در آن حكم‌فرماست ببيند ، اقرار خواهد كرد كه آنچه فراهم ساخته كاهى است در برابر كوه و قطره‌اى است در برابر دريا . »\r\nكورش جواب داد : « گوبرياس ، تو حق دارى تعجب كنى كه در آن اوايل كه من به اين سرزمين قدم نهادم و تعداد افرادم كم و قليل بود ، اصرار داشتم از مجاورت برج و باروى شهر عبور كنم و حتى خود را به ديوارهاى شهر برسانم ، و امروز با وجود كثرت نفرات و تجهيزات كامل و قدرت\r\n\r\n","description":"","footnote":"","page_name":" 153 ","page_number":171},
  {"content":"\r\n\r\nبيشترى ، از مجاورت ديوارهاى شهر ابا دارم ؛ اما اين كار تعجبى ندارد ، زيرا فرق است بين سپاهى كه در حال حركت و پيش‌روى است با سپاهى كه آرايش جنگى به خود گرفته و مشغول كارزار است . در نبرد بايد تمام حواس فرمان‌دهى متوجه عاقبت و نتيجهء كارزار باشد و حال آن‌كه در راه‌پيمايى ، اگر جانب احتياط نگاهدارند ، بايد همّ خود را بيشتر به حفظ و حراست ستون‌ها معطوف دارند تا سرعت عمل و اخذ نتيجه ؛ بايد به مسير ارابه‌ها توجه نمايند و در حفاظت مهمات و تجهيزات بكوشند ، ستون مهمات بايد دايما تحت مراقبت اسلحه‌داران قوى و اطمينان‌بخش باشد ، و هيچ‌گاه نبايد در نظر دشمن فاقد محافظ مسلح و مقتدر جلوه‌گر شود . اما اگر چنين آرايشى به ستون‌ها بدهند قهرا بسيار منبسط شده و خواهىنخواهى در قدرت تعرضى ستون نكث و كاهش فراهم خواهد شد . اگر چند دسته افراد مسلح و مجهز از محل مستحكمى خارج شوند و بر ستونى بتازند ، بدون ترديد به ستونى كه در حال حركت است بيشتر لطمه خواهند زد و احتمالا آن را خواهند شكست . در اين حال اگر ستونى كه در حال حركت است بسيار طولانى باشد ، كمك رساندن به محلى كه مورد دست‌برد قرار گرفته به كندى صورت مىگيرد ، و حال آن‌كه مهاجمين كه از موضع مستحكم خارج شده‌اند مىتوانند ضربهء خود را به سرعت بر ستون در حال حركت وارد آورند و بىدرنگ خود را به پناهگاه بكشانند . اما اگر فاصلهء ستون در حال حركت از مواضع مستحكم خيلى نزديك نباشد و مناسب با وضع و حال اردو باشد ، چون به قدرت و حدود طولانى ستون و تجهيزات و مهمات كه در حال حركت هستند وقوف خواهند يافت لذا بىگدار بر آب نخواهند زد و مزاحمت فراهم نخواهند كرد . پس بدين لحاظ بايد شرط احتياط را به‌جا آورد و با فاصلهء مناسب از كمين‌ها و مواضع مستحكم آنان عبور كرد ؛ چه در اين صورت وقتى تصميم خواهند گرفت كه دست‌برد بزنند و مزاحمت فراهم كنند كه حساب كار خويش را كرده باشند و مجموع قواى خود را از آنچه ما در اختيار داريم برتر و وضع خود را استوارتر از ما بدانند . در اين صورت البته بايد در مراجعت خود نيز بينديشند ، چه اين امرى است خطرناك . » چون كورش از تذكر اين نكتهء سوق الجيشى فارغ گشت ، جملهء حضار اصابت فكر و صحت گفتارش را ستودند و چون ستون به مجاورت ديوارهاى بابل رسيد ، كورش به عقبهء سپاه نزديك شد و با حضور خود آنها را قوىدل ساخت .\r\nپس از چندين روز راه‌پيمايى به سرحد سوريه و ماد ، يعنى همان محلى كه قواى طرفين به نبرد پرداخته بودند ، رسيدند . اهالى سوريه در آن محل سه موضع مستحكم در اختيار داشتند .\r\nيكى از آن مواضع كه خوب نگه‌دارى نمىشد . به يك يورش مسخر شد . دو قلعهء ديگر از بيم و هراس عظيمى كه از حضور كورش در دل داشتند و هم‌چنين ارائهء طريقى كه گاداتاس نمود ، به ميل خود تسليم شدند و قلاع را تحويل سپاه كورش دادند .\r\n\r\n","description":"","footnote":"","page_name":" 154 ","page_number":172},
  {"content":"\r\n\r\nرسيدن سياكزار . كورش با سواره‌نظام خود به استقبالش شتافت . ميانهء كورش و سياكزار به‌هم خورد . آشتى كورش و سياكزار . كورش پيش‌نهاد كرد جنگ را ادامه دهند .\r\n\r\nفصل پنجم استقبال كورش از سياكزار و آشتى آنها با هم . تصميم بر ادامهء جنگ\r\nكورش پس از اين‌كه دستورها و تعاليم لازم به دسته‌هاى مختلف داد ، يكى از ملازمان خود را نزد سياكزار فرستاد و نامه‌اى به او نوشت كه به اردوگاه حاضر شود تا دربارهء قلعه‌هايى كه به تصرف قواى پارسى درآمده است مذاكره كنند و پس از بازديد از قواى مختلف نظر خود را راجع به عملياتى كه بايد بعدا صورت بگيرد اظهار نمايد . آن‌گاه دستور داد كه « اگر مايل است در محلى ديگر با يك‌ديگر ملاقات و گفت‌وگو نماييم ، من حاضرم در خارج از اردو صحبت كنيم . » فرستادهء كورش عازم مأموريت خود شد . آن‌گاه كورش دستور داد كه چادر و خيمه‌گاه آسورى را برافرازند و اين خيمه را كه مادىها جهت سياكزار انتخاب كرده بودند ، به‌خوبى برپا سازند و مرتب نمايند و در شاه‌نشين چادر دو نفر زن و نوازندگانى كه جهت سياكزار اختصاص داده بودند نشاندند .\r\nقاصدى كه نزد سياكزار فرستاده بودند مأموريت خويش را انجام داد . سياكزار كه اين پيام را شنيد مصلحت دانست كه با سپاه خود در سرحدات بماند زيرا افراد كمكى كه كورش از پارس طلب كرده بود نيز به نزديكى سرحد رسيده بودند . سپاه كمكى متجاوز از چهار هنگ پياده و تيرانداز و چون عبورشان از سرزمين ماد مايهء خرابى و خرج بسيار بود ، لذا در جواب سؤال فرمان‌ده كه مايل است در ماد بمانند يا خير جواب داده بود بهتر است سرزمين ماد را ترك كنند و آنان را به حال خود بگذارند .\r\nسياكزار فرداى آن روز با سپاهيانى كه در اختيارش باقى مانده بود به قصد ملاقات كورش حركت كرد . كورش همين‌كه از نزديك شدن سياكزار وقوف يافت گروهى از سواران پارسى و زبده‌اى از سواران مادى ، ارمنى ، هيركانى همراه برداشت و به پيشواز سياكزار رفت تا نمونه‌اى از\r\n\r\n","description":"","footnote":"","page_name":" 155 ","page_number":173},
  {"content":"\r\n\r\nقدرت نظامى خود را به او نشان داده باشد . سياكزار از دور سپاهيان زيبا و سواران زبده را مشاهده كرد كه كورش را در ميان دارند و وقتى ملتزمين ركاب او را با همراهان خود مقايسه كرد خود را بسيار حقير و ناچيز ديد و غرق ماتم و تألم بسيار عميقى گرديد . كورش از اسب پياده شد و جلو رفت تا به عادت هميشگى او را ببوسد . سياكزار نيز از اسب پياده شد ولى به‌جاى اين‌كه به استقبال كورش بشتابد ، در برابر حضار زارزار گريست . كورش چون چنين ديد دستور داد عده‌اى از سواران متفرق شوند . آن‌گاه دست راست سياكزار را گرفته او را به سايهء درختان خرما برد ، مقرر داشت فرشى را بر زمين بگسترانند ، او را بر زمين نشاند ، خود نيز در كنارش نشست و اين‌گونه آغاز سخن كرد : « دايى گرامى من ، چرا نسبت به من خشمناكى . چه چيزى مايهء اندوه و ملال تو شده است ؟ »\r\n- مطلب بر سر اين است كه من ، از زمانى كه مردم به ياد دارند ، اجداد و پدرانم همه سلطان اين ملك بوده‌اند ، هم خودم پادشاهم و هم پسر پادشاهم ، آن‌وقت من بايد به اين وضع نكبت‌بار به اردوگاه حاضر شوم ، و حال آن‌كه تو در رأس سواران و سپاهيان من ، با طمطراق و شكوه قدم بردارى ، خود را بزرگ و مقتدر جلوه‌گر سازى . من گمان مىكنم تحمل يك چنين ناسزا از دشمن غيرقابل تحمل است تا چه رسد از ناحيهء شخصى كه انسان توقع و انتظار آن را ندارد . من ترجيح مىدهم زير صدها خروار خاك مدفون بمانم و تحمل اين ننگ و دنائت را نكنم ، ملازمانم مرا رها نكنند و مايهء سخريه و اسباب استهزاى نوكرانم نباشم . مىبينم كه نه تنها تو از من برتر و بزرگ‌ترى بلكه نوكران و بندگان من هم بالاتر از من قرار گرفته‌اند ، وقتى به استقبال من مىآيند به من تفاخر مىفروشند ، مرا هجو مىكنند و من قادر نيستم آنها را گوش‌مال بدهم و به سزاى كردارشان برسانم .\r\nدر حين تقرير اين جملات سيل اشك از چشمانش جارى بود تا جايى كه كورش نيز نتوانست خوددارى كند ، اشك چشمانش را فراگرفت و گريستن آغاز كرد . كمى بعد جواب داد :\r\n« نه سياكزار ، نه ، تو حقيقت را مكتوم مىدارى ، تصور باطلى است كه مادىها جسارت ورزند و به‌سبب حضور من به تو دشنام دهند و خوار و خفيفت شمارند . راست است كه خشم تو نيز بىدليل نيست ، اما آيا اين دليل صحيح است ؟ من داور قضاوت در اين امر نمىشوم ، ولى حتم دارم كه اگر علل و موجبات آن را براى تو تشريح كنم ، تو تحمل نكنى . اما يك امر را مسلم بدان كه خشم يك فرمان‌ده نسبت به عموم زيردستانش بدون تشخيص خاطى و بىتقصير ، خطاى بزرگى است ، زيرا جملگى كينه و دشمنى او را به دل مىگيرند و چنان‌چه سستى و رخوت نشان دهد خوار و زبونش مىشمارند . بدين‌جهت نخواستم سوارانت را تنها خدمتت مراجعت دهم ، مىترسيدم افراط در خشم و غضب ، اسباب رسوايى و موجب ملال و مايهء مشكلاتى بشود . لذا\r\n\r\n","description":"","footnote":"","page_name":" 156 ","page_number":174},
  {"content":"\r\n\r\nخود در رأس آنان آمدم كه از وقوع يك چنين پيش‌آمد ناگوارى جلوگيرى كنم . و اما اين‌كه حدس مىزنى كه من تو را خوار و خفيف مىشمرم ، اين بهتان نيز مايهء ملال خاطر من است . چه من جهد بليغ به‌كار مىبرم و بانهايت قدرت و پشت‌كار مىكوشم تا مزايا و منافعى براى ياران خود تأمين كنم و بسيار بىانصافى است كه رفتار و كردار مرا خلاف مصلحت خويش تفسير و تعبير كنند . بارى بيهوده خود را سرگرم متهم ساختن ديگرى نكنيم . ببينيم ادعاى تو در اين باب چيست و مستند به كدام برهان و دليل است من مانند دوست دلسوزى پيش‌نهاد بسيار صريح به نفع تو كردم . اگر به ثبوت برسانى كه در پيش‌نهاد من ضررى متوجه تو بوده است ، من خود را مقصر اعلام مىدارم ولى چنان‌چه ابدا قصد ايذاى تو را نداشته‌ام و به هيچ‌وجه آزارى به تو نرسانده‌ام ، آن‌وقت بايد قبول كنى كه خيال باطلى در سر خود پرورانده‌اى . »\r\n- بايد قبول كنم .\r\n- چنان‌چه مدلل شود كه من به نفع تو كارهاى مهم انجام داده‌ام و تا حد امكان در نيكى و احسان به تو كوشيده‌ام آيا تصديق خواهى كرد كه مستحق تمجيد و ثنا خواهم بود نه شماتت و مذمت ؟\r\n- راست است .\r\n- پس كارهايى كه من انجام داده‌ام يك‌يك برمىشمارم زيرا بهترين رويه براى تشخيص اين كه به تو بدى كرده‌ام يا خير رسانده‌ام ، همين است و بس . براى اين منظور برگرديم به آن ايامى كه من سمت فرمان‌دهى را در دست داشتم ؛ چون تو اطلاع يافتى كه عدهء كثيرى به دشمنى با تو و سرزمين تو برخاسته‌اند ، بىدرنگ از پارسيان كمك خواستى و از من مخصوصا مكرر درخواست كردى كه سعى خود را به‌كار برم تا در رأس سربازان پارسى به كمكت بشتابم . آيا تا اينجا درست است و من در رأس افراد پارسى منتهاى كوشش را در مبارزه با دشمن و كمك به تو به خرج ندادم ؟\r\n- بلى درست است .\r\n- آيا به نظر تو آمدن من به سرزمين ماد ، دشنامى بود به تو يا اين‌كه سوداى خدمت در سر داشتم و به تو كمك رسانده‌ام ؟\r\n- واضح است كه به‌منظور خدمت بود و كمك ذىقيمتى به من كرده‌اى .\r\n- حال به‌همين منوال پيش برويم ؛ آيا در برابر هجوم دشمن و تهديداتى كه از همه‌سو متوجه ما بود و مىبايستى دست‌وپنجه نرم كنيم ، من متحمل انواع زحمات و خستگىها نشدم و هيچ‌گاه ديدى كه از بزرگ‌ترين مخاطرات رو برگردانم ؟\r\n- نه هيچ‌گاه چنين نكردى .\r\n\r\n","description":"","footnote":"","page_name":" 157 ","page_number":175},
  {"content":"\r\n\r\n- و چون به يارى خدايان در كارمان فاتح و منصور شديم ، دشمن در همه‌جا تارومار شد و تا جايى كه مقدور بود به تعاقبش پرداختيم و انتقام مشترك خود را از او گرفتيم ، هردو از بهره و مزاياى پيروزى نصيب وافى برديم ، آيا تو مرا در اين اقدامات درخشان نظامى ، خودخواه و جاه‌طلب مىخوانى ؟\r\nسياكزار دم فروبست و جوابى نداد . ناچار كورش ادامه داد و گفت : « چون ترجيح مىدهى در اين باب سخن مرا بىجواب بگذارى ، اين مطلب را روشن كن كه در لشكركشى اخير كه من مخاطراتى براى تو حدس مىزدم و مصلحت در اين ديدم كه در سرزمين خود بمانى و فقط سپاهيانى به ميدان نبرد اعزام دارى ؛ آيا در اين تدبير خواسته‌ام تو را بفريبم يا ناسزا و تحقيرى نسبت به شخص تو روا داشته‌ام ؟ اگر در اين رفتار من ، اثرى از تحقير يا ناسزا مىبينى ، و مرا كه متحد توام و خدماتى در قوام و پيش‌رفت كار ملك تو انجام داده‌ام به سوءنيت متهم مىسازى ، بايد آن را با براهين محكم به ثبوت برسانى . » سياكزار باز مهر سكوت بر لب زد و دم فروبست .\r\nكورش گفت : « بسيارخوب ، حال كه جواب نمىدهى ، به كشف اين مطلب بپردازيم كه در عمليات اخير چون از تو كمك خواستم ، به بهانهء اين‌كه حاضر نيستى افراد مادى را در جنگ دور و دراز خطرناكى به ورطهء هلاكت اندازى ، من به كارى دست زدم كه خطرى متوجه مادىها و خودت نشود ولى از عاقبت آن منتفع و برخوردار باشى ، يعنى درخواست كردم كه موافقت كنى افراد داوطلب به همراهى من به ميدان كارزار بيايند . چون با اين امر موافقت نمودى من با اين افراد به گفت‌وگو و بحث در نقشهء كار پرداختم و آنها را متقاعد ساختم و عموما با شوق و حرارت قابل تمجيدى به كارزار پرداختند . حال اگر اين رويه نيز در نظر تو مذموم است و خيانتى محسوب مىشود ، بايد اقرار كرد در عرف تو دريافت نمودن چيزى از تو به منزلهء جنايت و تقصيرى است . بارى ما به اتفاق افراد داوطلب تو عازم ميدان كارزار شديم . از آن پس ما چه عملى انجام داده‌ايم كه از نظر ديگران مكتوم مانده باشد ؟ آيا اردوگاه‌هاى دشمن را متصرف نشديم ؟ آيا بيشتر از كسانى كه دشمن تو محسوب مىشدند به خاك هلاكت نيفتادند ؟ مگر بسيارى از دشمنانت كه جانى به در بردند اسلحهء خويش را از دست ندادند يا آنچه اسب و تجهيزات سواره‌نظام در قدرت و اختيار خود داشتند تسليم ننمودند ؟ مگر نمىبينى قبايلى كه سابقا ملكت را به تاراج مىبردند ، افرادت را اسير و ذليل مىساختند ، امروز خود بىچاره و در دست دوست و يار متحد تو اسير و ناتوان شده‌اند ؟ ولى بالاتر از همهء اين توفيق‌ها و كام‌يابىها مىبينى كه ملكت راحت و آزاد شده و قدرت يافته‌اى و حال آن‌كه سرزمين‌هاى دشمنانت سر تسليم فرود آورده و خوار و زبون شده‌اند ؛ چندين قصر و قلاع مستحكم را به تو تسليم نموده‌اند .\r\nقلاعى كه آسورىها از دستت گرفته بودند ، جملگى را مسترد داشته و حال تحت اختيار تو است .\r\n\r\n","description":"","footnote":"","page_name":" 158 ","page_number":176},
  {"content":"\r\n\r\nنمىدانم آيا اين پيش‌رفت‌ها و موفقيت‌ها را تو شايستهء تحسين مىدانى ، يا به‌عكس مذموم و ناپسند . خيلى مايلم رأى تو را در اين باب بدانم و خود را مهياى شنيدن پاسخت كرده‌ام . » چون سخنان كورش بدين‌جا رسيد و به انتظار شنيدن جواب سياكزار خاموش ماند ، آن‌گاه سياكزار مهر سكوت از لبان خود برداشت و گفت : « كورش ، آنچه تو انجام داده‌اى و شرح آن را بيان داشتى ، خوب و صحيح بوده است و كسى منكر آن نيست و آن را مذموم و ناپسند نمىداند ، اما از اين نكته غافل مشو كه هرچه نتايج اين كارها درخشان باشد ، بيشتر مرا معذب و رنجور مىسازد . چه من دوست دارم كه ملك تو به كمك سربازان من بزرگ و آباد و مرفه شود نه اين‌كه ملك من به دست سربازان تو نجات يابد و برومند شود . چه كليهء افعال و اعمال درخشان تو مايهء شرمسارى و ننگ من است . چه خوب بود مىتوانستم به تو آنچه مايل هستى به جان و دل بدهم ولى اين قبيل پيروزىها از دست تو نگيرم ؛ هرچه از دست تو برومند و ثروتمندتر شوم ، فقيرترم و خود را پست‌تر و حقيرتر مىبينم . اگر تو رعاياى مرا معذب مىداشتى يا آنان را مورد ايذا و آزار قرار مىدادى ، خوش‌تر بودم . حال اگر از اين طرز فكر استدلال مرا نمىپسندى ديگر در اطراف آن بحث نكنيم . اگر تو سگانى براى حفظ و حراست خود و بستگانت تربيت كنى و ديگرى بيايد و آنها را با خود رام نمايد و آنها را براى استفادهء خود به‌كار برد ، تو چه خواهى گفت ؟ آيا از سعى و كوششى كه او در كار خود به خرج داده است خرسند و راضى خواهى شد ؟ اگر مثال قانع‌كننده نيست ، به اين مثال ديگر گوش فرا ده : فرض كنيم شخصى بر عده‌اى از افراد تفوق و نفوذى ، شبيه به آنچه تو نسبت به زيردستانت ، اعم از سرباز و غيره دارى ، به دست آورده باشد و آن عده ميل كنند كه زيردست او خدمت كنند تا تحت امر و نهى تو ، آيا تو از اين شخص راضى و از گفتار و ديدارش خشنود و مسرور خواهى شد ؟ و باز مثال ديگرى كه در طبايع و خصايل آدميان مصداق دارد مىآورم : چنان‌چه شخصى كوشش به‌كار برد كه نزد عيال تو ، بيشتر از تو محبوب و مورد پسند واقع گردد ، آيا تو چنين شخصى را مرد نيكى مىدانى ؟ البته من در اين امر بسيار مرددم و حتم دارم تو او را به منزلهء شخصى خواهى دانست كه تيشه بر ريشه‌ات مىزند . بالاخره مثال ديگرى انتخاب كنم كه با وضع ما قابل انطباق باشد . اگر شخصى بيابى كه پارسيان را بهتر از تو اداره كند و پارسيان نيز حكمش را بيش از تو مطاع بدانند و با صميميت و حرارت بيشترى از او تبعيت نمايند ، آيا تو اين چنين شخصى را دوست خود خواهى خواند يا دشمن غدّار و خونين خود ؟ من تصور مىكنم تو او را از بزرگ‌ترين خصم منفورتر خواهى داشت .\r\nمن مىخواهم مثال روشن‌ترى از وضع خويش زده باشم ، فرض كن كه به دوستى از دوستان خود از راه خلوص نيت ، رخصت دهى از اموال تو مالى كه احتياج دارد برگيرد ، اما آن يار بىملاحظه ، دست به همه‌چيز دراز كند ، از مال‌ومنال تو ثروتى بىكران براى خود بيندوزد و با\r\n\r\n","description":"","footnote":"","page_name":" 159 ","page_number":177},
  {"content":"\r\n\r\nخود ببرد ، خود را غنى كند و تو را مخذول و بىچاره و به نان شب محتاج نمايد ، آيا او را دوست و دوست عارى از عيب و نقص مىخوانى ؟ حال اى كورش ، بلايا و خساراتى كه تو به من وارد ساخته‌اى ، اگر عين آنچه بر سبيل مثال تكرار كردم نباشد ، بىشباهت به آن نيست . بلى ، آنچه گفتى صحيح است . به‌محض اين‌كه رخصت يافتى با داوطلبان سوارهء من به ميدان كارزار عزيمت نمايى ، آنچه من در اختيار خود داشتم با خود برگرفتى و بردى و مرا تنها و بىياروياور گذاردى . تو با زور بازوى افراد من آنچه حال به من تفويض مىكنى گرفته‌اى . تو با قواى شخصى من ، با نيروى ملك من ، ملك مرا مصون و متعالى ساخته‌اى ، در صورتى كه وضع شخص من شبيه به حال آن زنى است كه با عجز و لابه دست دراز كند و صدقه طلب كند . مردم و حتى سربازان و زيردستان من ، تو را مرد و ناجى و بزرگ روزگار مىدانند و مرا در كار فرمان‌دهى مردى نالايق مىخوانند . آيا اى كورش آنچه را تو در حق من كرده‌اى خدمت مىخوانى ؟ اگر تو مختصر مروت و احساس خويشى در دلت نسبت به من روا مىداشتى ، ابدا حاضر نمىشدى به حيثيت من لطمه بزنى و شرافت و عزتم را لكه‌دار سازى . براى من چه ارزش و اهميتى دارد كه حدود سرزمين‌هاى ملك من فراخ‌تر و وسيع‌تر باشد ، اما خودم شرمسار و ننگين باشم . من شاه مادىها هستم نه بدين‌جهت كه از آنان واقعا برتر و بالاترم ، بلكه بدين‌لحاظ كه ما را سرور و سلطان خود مىخوانند ، چون عقيده دارند ما در همه‌چيز و همه وضع ما فوق آنان قرار گرفته‌ايم . »\r\nكورش چون اين جملات را بشنيد گفت : « تو را به خدا ، اى دايى گرامى ، اگر خدمتى در راه تو انجام داده‌ام اين يك تقاضايم را بپذير ، كار مرا بيش از اين تخطئه مكن و مرا متهم به بىانصافى و غدر و تجاوز منما . در عمل و آزمايش اگر ديدى اعمال و رفتار من براى تو سودمند است ، مرا به همان اندازه كه تو را گرامى مىدارم ، دوست بدار و اقرار كن كه آنچه در راهت انجام داده‌ام جز خدمت و محبت چيز ديگرى نبوده است و چنان‌چه عكس اين را ديدى مرا مذمت كن . »\r\nسياكزار جواب داد : « ممكن است تو واقعا حق داشته باشى . از تو گله‌اى ندارم . »\r\n- بسيارخوب ، پس روى هم را ببوسيم .\r\n- باشد .\r\n- آيا ديگر مانند حالا خشمناك و غمگين نخواهى شد ؟\r\n- نه ، درد دلم تمام شد .\r\nآن‌گاه كورش رويش را بوسيد .\r\nمادىها و پارسىها از ديدن اين منظره غرق شادى و بهجت و سرور شدند . كورش و سياكزار به اسبان خويش سوار شدند و در رأس سپاه قرار گرفتند . به يك اشارهء كورش ، عموم سواران مادى پشت سر سياكزار و پارسىها و بقيهء سپاه در تعاقب كورش به راه افتادند . چون به اردوگاه\r\n\r\n","description":"","footnote":"","page_name":" 160 ","page_number":178},
  {"content":"\r\n\r\nرسيدند ، سياكزار را به خيمه‌اى كه آرايش شده بود هدايت كردند . باز به امر كورش سران مادى ، قبل از اين‌كه بساط شام گسترده شود هريك تحف و هدايايى براى سياكزار به خيمه‌اش بردند :\r\nيكى يك ساقى زيبا ، ديگرى يك آشپز دانا ، سومى لباس فاخر ، چهارمى يك نوازنده و از اين قبيل پيشكش به او تقديم كردند . آن‌گاه سياكزار دريافت كه كورش دل مادىها را از او منحرف نساخته است ، بلكه همان محبت و حرمتى كه پيش از اين نسبت به او مرعى مىداشتند اكنون نيز مراعات مىنمايند .\r\nچون وقت صرف طعام فرارسيد ، سياكزار كورش را كه مدت مديدى از نظرش دور و پنهان مانده بود بر سر سفره دعوت كرد . كورش گفت مرا از اين كار فارغ بدار زيرا عده‌اى از مدعوين و سران سپاه منتظر من هستند و چنان‌چه به آنها نرسم خلاف شرط ادب و مهمان‌دارى رفتار كرده‌ام ، به من عيب خواهند گرفت كه فقط در فكر آسايش خويشم و چون سربازان بىاعتنايى ديدند ، آنها كه فطرتى نيك دارند مأيوس و بدنهادان طاغى و گستاخ مىشوند . چون تو مدتى است بىغذا مانده‌اى بر سر سفره بنشين و با كسانى كه در حضورت بار مىپابند خوش‌رفتارى كن تا فرمانت را به جان و دل بپذيرند . من پى كارى كه گفتم مىروم . فردا با كليهء سركردگان با حضور تو به شور و مشورت خواهيم پرداخت كه عمليات آتيه از چه منوال خواهد بود . آيا بهتر است جنگ را ادامه داد ، يا به همين‌جا خاتمه داد و افراد را مرخص كرد .\r\nچون سياكزار به تناول پرداخت ، كورش سركردگان را گرد خود فراخواند و گفت : « ياران من ، اولين تقاضاى ما مورد اجابت و قبول درگاه خداوندى واقع شده است . ما در تمام سرزمين‌هايى كه طى طريق كرديم ، ارباب و مالك الرقاب آنان هستيم . رقيبان و دشمنان ما روزبه‌روز ضعيف و خوار و زبون مىشوند و حال آن‌كه سپاهيان ما روزبه‌روز نيرومند مىشوند . اگر متحدينى كه تاكنون با ما بوده‌اند بخواهند به عمليات حربى ادامه دهند ، ما مىتوانيم چه از طريق نبرد و چه از راه بحث و موعظه بر حدود قلمرو خود بيفزاييم . پس هرچه شمارهء متحدين خود را افزايش دهيم بهتر و بيشتر متنفع خواهيم شد . به‌همان قرار كه در ميدان نبرد هركس عدهء بيشترى اسير با خود بياورد ، بهتر جنگيده و وظيفهء رزمى و دل‌آورى را بهتر انجام داده است ، در ميدان موعظه و گفت‌وگو نيز هركسى مريدان بيشتر و فداكاران زبده‌ترى گرد خود جمع كند و مهم خود را بهتر پيش ببرد ، گوى سبقت را ربوده است . اما پرواضح است كه گفتار وقتى مؤثر است كه متكى به كردار باشد . من مىروم به كار سربازان برسم ، حوايجشان را برآورده سازم تا اين‌كه مجلس مشاوره تشكيل شود و نسبت به ادامهء كارزار يا مرخص كردن افراد به كنكاش بپردازيم . »\r\n\r\n","description":"","footnote":"","page_name":" 161 ","page_number":179},
  {"content":"\r\n . \r\n","description":"","footnote":"","page_name":" 162 ","page_number":180},
  {"content":"\r\n\r\n\r\nكتاب ششم\r\n\r\n","description":"","footnote":"","page_name":" 163 ","page_number":181},
  {"content":"\r\n . \r\n","description":"","footnote":"","page_name":" 164 ","page_number":182},
  {"content":"\r\n\r\nمتحدين از كورش استدعا كردند كه سپاه را پراكنده و افراد را مرخص ننمايد و مصمم شدند عمليات رزمى را ادامه دهند . كورش توصيه كرد كه قصرها و قلعه‌هاى دشمن را خراب نمايند و از نو بسازند . اردوى زمستانى را مستقر كردند . در تكثير سواران پارسى كوشش مىشود و ارابه‌هاى جنگى آتش‌انداز ساخته مىشود . عشق آراسپ نسبت به پانتئا . پانتئا آبراداتاس را فراخواند . خدماتى كه اين شخص نسبت به كورش انجام داد . ساختمان ارابه‌ها با برج و بارو .\r\n\r\nفصل اول اردوى زمستانى . افزايش سواران پارسى . ساختن ارابه . پيوستن « آبراداتاس » همسر پانتئا به كورش\r\nآن روز بدين‌ترتيب سپرى شد و پس از صرف شام به استراحت پرداختند . فردا صبح خيلى زود كليهء متحدين در خيمه‌گاه سياكزار جمع آمدند . سياكزار مشغول پوشيدن لباس شد و همهمهء مردم را از خارج مىشنيد . ياران كورش به خيمهء وى درآمدند برخى از قبيل كادوزىها التماس مىكردند كه بماند و برخى از هيركانيان و ساس‌ها و گوبرياس ، هيستاسپ نيز گاداتاس خواجه را به حضورش آورد تا او نيز از كورش بخواهد كه مبادا از اردو خارج شود و آنان را تنها گذارد .\r\nكورش كه مىدانست اگر دستور مرخصى افراد را صادر نمايد ، گاداتاس از خوف متجاوزين قالب تهى خواهد كرد ، خنده‌كنان به وى گفت : « گاداتاس مسلم است كه هيستاسپ تو را وادار كرده است چنين سخنى بگويى . » گاداتاس دست‌ها را به سوى آسمان بلند كرد و قسم ياد كرد كه هيستاسپ كلمه‌اى در اين باب به او تلقين ننموده است . سپس گفت : « اگر تو چنين تصميمى اتخاذ كنى و افراد را مرخص كنى كار ما زار است . اين بود كه من از هيستاسپ سؤال كردم چه تصميمى دربارهء مرخصى افراد گرفته شده است . »\r\n- پس من بىجهت هيستاسپ را مقصر دانسته‌ام ؟\r\nهيستاسپ گفت : « نه كورش ، اشتباه نكرده‌اى زيرا من به او گفتم كه پدرت تو را احضار كرده است . »\r\n\r\n","description":"","footnote":"","page_name":" 165 ","page_number":183},
  {"content":"\r\n\r\n- چه گفتى ، آيا تو مىدانى كه ما چه تصميمى گرفته‌ايم ؟\r\n- بلى ، مىبينم تو مصمم هستى خود را به پارس برسانى و به پدرت خبر دهى كه به چه پيروزىها نايل شده‌اى .\r\n- مگر تو خيال ندارى به سرزمين خود مراجعت كنى ؟\r\n- نه ، به خدا نه ، من از اينجا حركت نخواهم كرد . آن‌قدر در اينجا خواهم ماند تا اين گاداتاس را بر تخت آسور بنشانم .\r\nهنگامى كه حضار با لحن جدى مطايبه و مزاح مىكردند ، سياكزار با لباس فاخر سلطنت از خيمه‌گاه خارج شد و بر تخت مادى كه براى او آماده كرده بودند جلوس كرد . چون عموم كسانى كه بايد در جلسهء شورا شركت كنند حاضر شدند و سكوت برقرار شد ، سياكزار گفت : « متحدين من ، چون من در اينجا حاضرم و سنم از كورش زيادتر است ، شايد بىمناسبت نيست كه آغاز سخن كنم . اولين موضوعى كه مطرح است اين است كه آيا بايد ما افراد را مرخص و سپاه را منحل كنيم يا اين‌كه به نبرد ادامه دهيم . هركس آنچه در اين باب به فكرش مىرسد اظهار دارد . »\r\nسركردهء هيركانيان ابتدا زبان به سخن گشود و گفت : « متحدين ما ، من تصور مىكنم موضوع به اندازه‌اى روشن است كه احتياج به گفت‌وگو نباشد . زيرا وضع ما به‌خوبى مىرساند كه چه راهى بايد بپيماييم . بر همهء ما واضح و روشن است چنان‌چه متحد و يار يك‌ديگر باقى بمانيم ، آن‌كس كه بيش از همه دچار خسران و زيان خواهد شد دشمن ما خواهد بود نه خود ما . در صورتى كه چون از يك‌ديگر جدا بمانيم ، رفتارى كه دشمن با ما خواهد داشت ، به نفع او و مايهء شكست و نكبت ما خواهد بود . »\r\nسخن كه به اينجا كشيد سردار كادوزى برپا خاست و گفت : « چرا در باب پراكنده شدن قوا و جدا شدن ياران به بحث و گفت‌وگو بپردازيم ، حال آن‌كه براى ما مسلم است كه هريك از ما جداگانه چون از شما دور شويم دچار مخاطره‌هاى بزرگ خواهيم شد . شما به‌خاطر داريد كه يك بار از عمده قواى شما جدا شديم و دچار چه عاقبت شوم و وخيمى گرديديم . »\r\nآن‌گاه آرتاباس كه خود را خويش كورش معرفى كرده بود گفت : « من ، اى كورش ، موضوع را با تو به‌نحوى غير از آنچه حضار سخن گفتند به ميان مىنهم . اين‌ها مىگويند بايد همين‌جا مستقر ماند و به نبرد ادامه داد و حال آن‌كه من معتقدم از همان اوان كه در وطنم بودم جنگ را عليه خصم آغاز نموده بودم . زيرا روزى نبود كه ما در دفاع از اموالمان ، عليه تجاوز خصم نكوشيم ، خانه و سرزمين ما پيوسته مورد تهديد متجاوزين بود ، دقيقه‌اى آرام نداشتيم ، شب و روز مترصد بوديم كه چگونه از جان و مال خود دفاع كنيم . بار بزرگ اين گرفتارىها بر دوش من بود . اكنون ما در قلاع دشمن مستقر شده‌ايم و ديگر در تهديد و هول‌وهراس دايم از تجاوز خصم خود به‌سر\r\n\r\n","description":"","footnote":"","page_name":" 166 ","page_number":184},
  {"content":"\r\n\r\nنمىبرم . از يغماى اموال دشمن مستطيع شده‌ايم و از شراب دشمن سرمست و خوشيم . روزگار پر از تهديد و هراس ما حال مبدل به جشن و شادى شده است . آيا سزاوار است كه يك چنين متحد و يارى را رها كنيم ؟ »\r\nسپس نوبت گوبرياس رسيد و گفت : « متحدين و ياران عزيز ، ما تا حال جز تمكين از حسن تدبير و تمجيد از درايت كورش چيزى نگفته‌ايم ، چون كورش در وفاى به‌عهد پيوسته استوار بوده است . اگر كورش قدمش را از اين خاك بيرون نهد ، شاه آسور نفس راحتى خواهد كشيد ، دوباره ستمگرىهايى را كه نسبت به من روا داشته است دنبال خواهد كرد و به احدى از ما امان نخواهد داد . و من به‌سبب ارادت و دوستى شما دوباره متحمل جور و ستم آن جابر خواهم شد . »\r\nپس از اين‌كه جملهء حضار بدين‌گونه مطالب خود را بيان داشتند كورش آغاز سخن كرد و گفت : « اى مردان ميدان ، من مىدانم كه اگر سربازان خود را مرخص كنيم صفوف ما ضعيف و قواى حريف بر ما چيره خواهد شد ، زيرا كسانى كه اسلحهء خود را در ميدان كارزار از دست داده‌اند مىكوشند سلاح جديدى به دست آورند ، سوارانى كه اسبان خود را تسليم نموده‌اند ، مركب‌هاى جديد فراهم مىكنند . دشمن به‌جاى سربازانى كه در خاك‌وخون غلتيده‌اند جوانان متعددى آماده به جنگ كرده است . هيچ جاى شگفتى نخواهد بود كه در همين نزديكىها دردسرهاى تازه براى ما فراهم سازد . پس علت اين‌كه من به سياكزار تكليف كردم كه در اين باب به گفت‌وگو و مشاوره بپردازد چيست ؟ زيرا از آنچه در آتيه در كمين ما است بيم دارم . من اطلاع دارم دسته‌هاى متعددى از هرسو در كمين ما هستند و به ما رو آورده‌اند و وضع حاضر ما به نحوى است كه مقابله با خصم خالى از خطر نيست . زمستان نزديك مىشود ، درست است كه ما خود پناهگاهى داريم ولى اسبان ما ، خدمتگزاران ما كه بدون استعانت آنها مبارزه با دشمن غيرمقدور است ، فاقد پناهگاه و جاى راحت و امن هستند . ما بايد در فكر تأمين آذوقه و تداركات خود باشيم ، زيرا آنچه به دست آمده است به مصرف رسيده و آنچه كه به دست ما نيفتاده دشمن به نقاط دوردست حمل كرده است و چون از ما مىترسيد در قلاع و نقاط مستحكم خود پنهان نموده است ، مايملكش را در اختيار خود دارد و ما بدان دست‌رسى نداريم . من مىخواهم بدانم كدام سركرده‌اى است كه بتواند ادعا كند در يك زمان ، با گرسنگى و سرما و صفوف مبارز خصم مقابله كند . اگر قرار است كه ما با وضع فعلى خود نبرد آغاز كنيم ، من معتقدم كه اگر به ميل و ارادهء خود افراد را مرخص كنيم بهتر است از اين‌كه از راه اجبار و اضطرار بدين‌كار مبادرت نماييم . ولى چنان‌چه بخواهيم با عقل و تدبير خود را مهياى كارزار كنيم ، بايد بىدرنگ بكوشيم تا جايى كه ممكن است مواضع مستحكم و قلاعى كه خصم در اختيار دارد ، از دستش بگيريم و خود\r\n\r\n","description":"","footnote":"","page_name":" 167 ","page_number":185},
  {"content":"\r\n\r\nاستحكامات لازم را بسازيم . اگر چنين كنيم ، آن طرفى چيره خواهد شد كه بيش از حريف آذوقه و مهمات در اختيار دارد و ديگرى ناچار خواهد شد وضع دفاعى به خود بگيرد و محصور شود .\r\nوضع ما در حال حاضر درست مانند وضع كشتيبانانى است كه هميشه بر روى امواج دريا سير مىكنند ، نه آن مسافتى كه طى كرده‌اند در اختيار آنان است ، نه فاصله‌اى كه بايد دريانوردى كنند به آنان تعلق دارد . مگر اين‌كه بر قلاع دشمن دست يابيم ، در اين صورت ما در مواضع خويش مستقر خواهيم شد و به انتظار فرصت مناسب خواهيم نشست .\r\nو اما آن كسانى كه مأمور خواهند شد به نقاط دوردست بروند نبايد به دل بيمى راه دهند . زيرا ما كه خود دور از وطن خويش مشغول مبارزه هستيم متعهد مىشويم كه در نزديكى قلب دشمن بيدار باشيم . بر شماست كه سرزمين‌هاى آسور را كه در مجاورت مواضع شماست كشت و زرع نماييد . ما كه در مجاورت دشمن قرار داريم با او به نبرد خواهيم پرداخت و شما فرصت آن را خواهيد داشت كه به راحتى به زراعت و جمع محصول خود بپردازيد . زيرا مسلما دشمن مجال آن نخواهد داشت كه ما را رها كند و مزاحم شما باشد . »\r\nپس از خاتمه بيانات كورش عموم سركردگان برپا خاستند و جملگى اعلام داشتند كه حاضرند به‌همين قرار بكوشند . سياكزار نيز موافقت خود را اظهار داشت . گاداتاس و گوبرياس نيز اعلام داشتند كه چنان‌چه متحدين موافقت نمايند متعهد خواهند شد هريك قلعهء مستحكمى بسازد . كورش كه ديد جملهء حضار ، بىچون‌وچرا نقشهء او را پذيرفتند و تصميم دارند آن را با شعف و شوق وافر اجرا نمايند گفت : « چون همهء ما از دل و جان به اجراى آنچه ضرورى ديده‌ايم همت گماشته‌ايم ، بكوشيم تا ادواتى را كه براى منهدم نمودن استحكامات دشمن به‌كار مىرود تهيه نماييم و به جمع‌آورى كارگر براى ساختن برج و باروى محكم اقدام كنيم . » سياكزار و گوبرياس و گاداتاس و تيگران متعهد شدند كه هركدام يك ماشين قلعه‌كوبى بسازند . كورش وعده داد كه بكوشد تا دو ماشين آماده كند . در همان جلسه اشخاصى كه صلاحيت كافى براى سرپرستى اين كارها را دارا بودند برگزيده شدند .\r\nكورش كه پيش‌بينى مىنمود انجام دادن اين كارها مدتى وقت لازم خواهد داشت ، اردوى خود را در محلى كه مناسب براى حمل و نقل و ارتباط بود مستقر كرد ، در هر محل كه مناسب مىديد به حفر سنگر و احداث استحكامات اقدام مىنمود ولو اين‌كه از عمده قوا مجزا باشد . از كسانى كه به آن سرزمين آشنايى داشتند استفسار مىكرد كه به دست آوردن غنايم در كدام ناحيه سهل‌تر است . خود چندين فقره لشكركشى جهت تأمين غذاى سپاهيان و هم‌چنين اقداماتى براى احتراز از رخوت سربازان را سرپرستى كرد .\r\nبعضى از اسرا يا اشخاصى كه از بابل رسيدند اظهار داشتند كه شاه آسور به ليدى عزيمت\r\n\r\n","description":"","footnote":"","page_name":" 168 ","page_number":186},
  {"content":"\r\n\r\nنموده و با خود مقادير هنگفتى سيم و زر و انواع و اقسام جواهر و اثاثهء ذىقيمت برده است .\r\nسربازان معتقد بودند كه از ترس آنان ذخاير و خزاين خود را به نقاط امن حمل نموده است ، اما كورش كه يقين داشت حريف اين مسافرت را بدين‌نيت آغاز نموده است كه شايد بتواند رقيب و دشمن جديد عليه او برانگيزاند ، نهايت كوشش را در تكميل مقدمات و تهيهء سلاح و ابزار و ادوات جنگى به خرج مىداد . قبل از همه‌چيز تداركات سواره‌نظام پارسى را كامل كرد ، اسبان لازم را يا از غنايم و دواب اسرا يا از آنچه دوستانش به وى تسليم مىكردند فراهم ساخت . در واقع دوستان باوفا و ياران متحد باكمال ميل اسب و سلاح به خدمتش مىآوردند و تنها تحفه‌اى كه از هركس قبول مىكرد همان سلاح براى مبارزه و اسب براى تكميل سواره‌نظام بود .\r\nارابه‌هاى جنگى را با وسايلى كه به دست مىآورد مىساخت ، ولى استفاده از ارابه‌ها را به‌نحوى غير از آنچه اهالى تروا يا اهل سيرن تا آن زمان معمول داشته بودند مقرر داشت .\r\nدر واقع تا اين تاريخ اهالى ماد و سوريه و عربستان و ساير اقوام آسيايى از ارابه‌هاى جنگى به همان نحو استفاده مىنمودند كه اهالى سيرن استفاده مىكردند . كورش ملاحظه كرد كه زبده سربازان را بر ارابه‌ها سوار مىكنند و بدين‌جهت اين افراد نمىتوانند آن‌طوركه شايسته است در مبارزه‌هاى تن‌به‌تن يا تسخير سرزمين‌ها شركت كنند و مهمل و عبث مىمانند . علاوه‌براين ، در يك دستهء مركب از سيصد ارابهء جنگى ، سيصد مرد مبرز يك هزار و دويست رأس اسب و سيصد راننده از بين بهترين افراد بايد انتخاب نمود و اين عده عملا قادر نيستند كه ضربهء مؤثر و مهلكى به دشمن وارد سازند . بدين‌جهت ، شكل و ساختمان ارابه‌ها را تغيير داد و دستور داد به‌نحوى ساخته شود كه در مبارزه مؤثرتر واقع شوند ؛ چرخ‌ها را قوىتر و محكم‌تر ساخت تا در ميدان كارزار مقاومت بهترى داشته باشد و ديرتر از محور خود منحرف يا واژگون گردد يا بشكند ، طول محور را زيادتر كرد ، محل جلوس در ارابه را از چوب ضخيم ، به‌مانند برجى ساخت تا راننده بهتر و با آزادى بيشترى اسبها را براند . ارابه‌ران داراى كليهء سلاح‌هاى لازم بود و فقط چشمانش آزاد بود تا به‌راحتى ببيند . در دو انتهاى محور چرخ‌ها دو قطعه آهن به شكل داس برنده قرار داد و در زير آن قطعهء ديگرى نصب كرد تا دستجات دشمن را به‌راحتى مضمحل سازد . اين شكل ارابه هنوز در دسته‌هاى سپاهيان پادشاهان پارس معمول است . علاوه‌براين ، تعداد كثيرى جماز يا از طرف ياران يا از طريق غنايمى كه از دشمنان به دست آمده بود به سپاه خود اضافه كرد . اين بود نمونه‌اى از اشتغالات و ابتكارات كورش در تكميل سپاهيان و سلاح سربازان خود .\r\nآن‌گاه براى اعزام يك نفر به اردوگاه آسورى جهت كسب اطلاع ، از همه مناسب‌تر آراسپ را برگزيد . آراسپ همان شخصى بود كه حفاظت و نگه‌دارى زنان ماه‌رو كه در اسارت بودند به او محول شده بود . آراسپ كه عاشق يكى از زنان زيبا شده بود به اندازه‌اى دل‌باخته بود كه\r\n\r\n","description":"","footnote":"","page_name":" 169 ","page_number":187},
  {"content":"\r\n\r\nمعاشرت با او را خواستار شده و پيش‌نهاد نموده بود . ولى آن زن كه شوهر غايب خود را از صميم قلب دوست مىداشت اين پيش‌نهاد را نپذيرفت . در عين حال براى احتراز از جدا ساختن دو يار متحد ، نزد كورش پرده از روى اين سرّ برنداشت . اما آراسپ كه آتش خشمش از مقاومت آن زن مشتعل شده بود او را تهديد كرد كه اگر تن به اين تقاضا ندهد ، جبرا كام دل از او خواهد ستاند . زن كه وضع را چنين ديد ناچار شد موضوع را توسط خواجه‌اى به كورش اطلاع دهد .\r\nكورش از عجز و زبونى اين مرد كه خود را در برابر عشق رويين‌تن مىدانست به خنده درآمد و آرتاباس را با آن خواجه نزد وى فرستاد و به او تأكيد كرد مبادا از راه جبر و عنف به زن پاك‌دامنى چون او تجاوز كند ، ولى اجازه داد كه با وى صحبت كند . آرتاباز با خشونت بسيار آراسپ را ملامت كرد كه چرا نسبت به اين زن كه امانتى در دست اوست از در بىحرمتى درآمده است ، غدر و ستمگرى وى را مذمت بسيار نمود تاجايىكه آراسپ بىنهايت پشيمان شد و اشك بر رخسارش جارى گرديد و از ترس كورش و مجازاتش بسيار غمگين و هراسناك شد .\r\nكورش كه از اين حال وقوف يافت او را به خدمت احضار نمود و چون با او تنها ماند گفت :\r\n« مىبينم ، اى آراسپ ، كه تو از من در دل ترس و وحشت بسيار دارى و از كردار خود خجل و شرمسارى . ولى من به تو امان مىدهم . من بارها شنيده‌ام كه چه اشخاص نيرومند و مطمئنى در برابر قدرت عشق زبون و خوار شده‌اند و مردان بسيار عاقلى از طريق صواب منحرف گرديده‌اند .\r\nحتى اقرار مىكنم كه خودم بارها تحت سلطهء عشق قرار گرفته و تسلط خود را بر نفس خويش از دست داده‌ام و چون مدت مديدى در برابر چيزهاى زيبا و شهوت‌انگيز باقى مانده‌ام مغلوب هواى نفسانى شده‌ام و نتوانسته‌ام بىطرف و آرام بمانم ؛ به‌خصوص كه من خود بانى و مسبب اين امر شدم كه تو مدت مديدى در برابر اين بانوى زيبا و حريف مغلوب‌نشدنى بمانى . »\r\nآراسپ جواب داد : « اى كورش تو هم‌چنان كريم و بزرگوار مانده‌اى و خطاب گناه‌كاران كه به سبب ضعف و سستى نهاد خويش مغلوب و مفتون عشق و شهوت شده‌اند به كرم خود مىبخشايى . جملهء مردم مرا از اين فتور و شكست مذمت مىكنند . از آن وقت كه خطاى من شهرهء عام گرديده است دشمنانم مرا ناسزا مىگويند و دوستانم از كنارم رفته‌اند تا مبادا در تنبيه و مؤاخذه شريك من باشند و در چنين جنايتى گرفتار عقوبت و مجازات تو شوند . »\r\n- آراسپ ، همين اتفاق براى من و متحدين و ياران من يك تصادف بسيار نيك و مفيدى است .\r\n- آيا فرصتى به دست خواهم آورد كه شكر نعمت به‌جا آورم و خدمتى انجام دهم ؟\r\n- بلى مشروط بر اين‌كه وضعى به خود بگيرى مثل اين‌كه از من فرار كرده‌اى . و براى اين‌كه از عذاب و مؤاخذهء من در امان باشى به اردوى دشمن پناه برى . دشمن در چنين وضعى به تو اعتماد خواهد كرد .\r\n\r\n","description":"","footnote":"","page_name":" 170 ","page_number":188},
  {"content":"\r\n\r\n- به خدا كه رايى پسنديده و صواب است ، اميدوارم دوستانم همه‌جا منتشر كنند كه من از ترس مجازات تو فرار كرده‌ام .\r\n- و چون از كم‌وكيف اسرار دشمن به‌خوبى مستحضر شدى به اردو مراجعت كن . دشمن از تو چيزى مكتوم و پنهان نخواهد داشت و حتم دارم از آنچه ما مىخواهيم اطلاع يابيم آگاه خواهى شد .\r\n- من بىدرنگ از ترس مجازات تو فرار مىكنم و چون دشمن وضع مرا بدين‌قرار ببيند ذره‌اى بدگمان نخواهد شد .\r\n- آيا دلت راضى مىشود كه از پانتئاى زيبا و محبوب دور شوى ؟\r\n- اى كورش ، حالا به‌خوبى درك مىكنم كه من صاحب دو روح هستم ؛ يكى از آن‌دو به من عشق را كه حربهء خطرناك و محيلى است القا نموده است ، زيرا يك روح واحد نمىتواند هم منشأ خير باشد و هم مصدر شر و ستم ، در آن واحد دوستار نيكى و خواهان بدى و كژى باشد ، از يك طرف چيزى را با اصرار و حرارت و ابرام بسيار طلب كند و در همان حال آن را مطرود و مردود سازد . بلى ، ما بدون هيچ شك و ترديد صاحب دو روح هستيم . وقتى فطرت نيك غلبه يافت ، انسان رو به فضيلت و نيكى و صلاح مىرود و چون بدى بر نهاد شخص غلبه يافت انسان از راستى منحرف مىشود و به بدى و ستم مىپردازد . تو روح نيك و پاك مرا تقويت كردى .\r\n- چنان‌چه تو مصمم به عزيمت هستى بايد اين دستور را به‌كار بندى تا اعتماد دشمن را به سوى خود جلب نمايى . نقشهء عمليات ما را در آن قسمت كه موجب هول و هراس آنان مىشود فاش كن ؛ من‌جمله تصميم حملهء مجدانهء ما را به سرزمين آنان افشا كن ، چون مايهء خوف آنان است و از شنيدن اين خبر به فكر دفاع از سرزمين خود خواهند افتاد . تا حد امكان در بين آنان بيشتر توقف نما ؛ چه ما وقتى به تو احتياج مبرم خواهيم داشت كه مجاور لشكريان خصم خواهيم بود . به آنان توصيه كن كه نقشهء جنگى خود را شديدا و دفعتا آغاز كنند . و چون به ملاقات ما خواهى آمد سعى كن تا از جزئيات نقشهء حملهء آنان اطلاع كامل حاصل كنى . بايد نقشهء قطعى كه به مرحلهء اجرا خواهند گذارد دقيقا بدانى و وقتى آن را اجبارا برهم زدند گرفتار هرج‌ومرج و دچار شكست خواهند شد .\r\nآراسپ پس از شنيدن اين دستورها از خيمهء كورش خارج شد ، تنى چند از باوفاترين خادمان خويش را همراه برداشت و پس از صدور تعليماتى كه براى نقشهء خود مفيد مىدانست حركت كرد .\r\nچون پانتئا از حركت آراسپ وقوف يافت كسى نزد كورش فرستاد و پيام داد : « كورش از اين كه آراسپ راه غدر و حيله پيش گرفت و به دشمن پناه برد ملول مباش . اگر رخصت دهى شوهر\r\n\r\n","description":"","footnote":"","page_name":" 171 ","page_number":189},
  {"content":"\r\n\r\nمهربان من كه در اخلاص و ارادتش به درگاهت ترديدى نيست ، با سپاهيان مجرب و متعدد به خدمتت خواهند شتافت . پدر پادشاه فعلى از جمله دوستان صديق او بود و حال آن‌كه شاه فعلى كوشش بسيار به خرج داد تا بين من و او نفاق و دشمنى ايجاد كند . ولى شوهر من كه او را مردى نالايق و دنى مىداند با كمال رضا و رغبت او را در برابر شخصى مانند تو رها خواهد كرد و جانب تو را خواهد گرفت . » كورش اجازه داد كه قاصدى نزد شوهرش بفرستد و به همين قرار اقدام نمود .\r\nآبراداتاس كه به رمز پيام زنش وقوف داشت و از سرگذشت وى اطلاع يافت بىدرنگ با دو هزار اسب چابك خدمت كورش رسيد . چون به حدود اردوگاه كورش رسيد رخصت خواست كه با زنش ملاقات كند . به‌محض اين‌كه پانتئا را ديد ، زن و شوهر وفادار به آغوش يك‌ديگر افتادند و از ديدن يك‌ديگر شادمان شدند .\r\nپانتئا از بزرگوارى و فطرت نيك و صفات حميدهء كورش با او سخن گفت . شوهرش پرسيد كه براى سپاس‌گزارى از چنين روش پسنديده چه اقدامى بايد بكند ؟ پانتئا جواب داد : « سعى كن همان صميميت و وفادارى كه نسبت به تو به‌كار برده است در حقش مرعى بدارى . »\r\nآبراداتاس قصد زيارت كورش كرد . به‌محض اين‌كه سردار را ديد دست بيعت پيش برد و چنين گفت : « اى كورش ، در برابر اين همه مروت و بزرگ‌منشى كه در حق ما روا داشتى پاداشى ندارم جز اين‌كه صميمانه خدمتت را بر عهده بگيرم و با اخلاص و ارادت به‌مانند يك خادم ، يك دوست و يك متحد ، رو به درگاهت آورم . هر خدمتى كه به من رجوع كنى با جان و دل و با نهايت شوق و صميميت در انجامش خواهم كوشيد . » كورش جواب داد : « خدمتت را پذيرفتم .\r\nاكنون با سرى فارغ با همسر خود شام بخور . اما بعد از اين بايد در خيمهء من با ياران خود و دوستان من صرف شام كنى . »\r\nآبراداتاس چون ديد كورش ميل دارد كه ساختمان ارابه‌هاى زره‌دار با داس برنده ساخته شود و زين و برگ اسبان آماده و سواران زره‌دار مجهز شوند ، همّ خود را مصروف آن داشت تا يكصد ارابهء زرهى بسازد و آنها را با اسبان و سربازان خود تجهيز نمايد ، حتى خود بر ارابه‌اى كه با هشت اسب كشيده مىشد سوار شد و آن را به حضور كورش تقديم داشت . پانتئا از مايملك شخصى خود زره بسيار محكمى براى شوهرش آماده كرد . سپس كلاه‌خودى با يراق طلايى به وى اهدا كرد و زره اسبان و ارابه‌ها را تكميل نمود . اين بود روش و طرز رفتار آبراداتاس .\r\nكورش چون ارابهء او را كه چهار مالبند داشت ديد به فكر افتاد كه مىتواند هشت مالبند براى هر ارابه بسازد كه هشت جفت گاو به آن ببندد . و با اين ارابه ماشين‌هايى را كه به شكل برج بود و در حدود هيجده پا ارتفاع داشت حمل نمايد . اين برج‌هاى متحرك در پشت سر صفوف سربازان\r\n\r\n","description":"","footnote":"","page_name":" 172 ","page_number":190},
  {"content":"\r\n\r\nكمك بسيار مناسبى در پيش‌رفت كارزار و انهدام دشمن مىنمود و در هريك از برج‌هاى متحرك وسايل دفاعى پيش‌بينى شده بود و بيست مرد جنگى در آن جا مىگرفتند . پس از كامل شدن برج‌ها ديد كه هشت جفت گاو چنين برجى را با سربازانى كه در آن جا گرفته‌اند به‌آسانى حمل مىكنند . كيفيت ساختمان برج‌هاى متحركت به‌نحوى بود كه گرچه با چوب‌هاى ضخيم ساخته شده بود از ارابه‌هاى معمولى كه اثاثهء سن‌هاى نمايشات تراژدى را نقل و انتقال مىدهند و روى هر چرخ پانزده تالان « 1 » وزن وارد مىآيد سهل‌تر كشيده مىشد . چون كورش از حمل‌ونقل اين برج‌ها راضى و خشنود شد ، مقرر داشت كه عده‌اى از آنها در عقبهء سپاهيان مستقر شوند ، چه اطمينان داشت هر موجبى كه در جنگ مايهء نصرت و پيروزى باشد عين عدالت و تعالى و سلامت است .\r\n\r\n\r\n","description":"","footnote":"\r\n( 1 ) . هرتالان 26 كيلوگرم است .\r\n","page_name":" 173 ","page_number":191},
  {"content":"\r\n\r\nرسيدن رسولان هندى . فعاليت كورش در مشق و تمرين سپاهيان . پيام رسولان هندى . كورش رعب و هراسى كه در دل پارسيان بود به‌در كرد .\r\nتصميم گرفته شد كه بىدرنگ به مصاف با دشمن بپردازند .\r\n\r\nفصل دوم رسولان هندى . هراس پارسيان\r\nمقارن اين ايام رسولان شاه هند خدمت كورش رسيدند و پس از تقديم مبالغى نقدينه اين پيام را از جانب شاه هند عرضه داشتند : « اى كورش ، بسيار خشنود هستيم كه تو ما را از احتياجات مالى خود به‌موقع مطلع ساختى . چنان‌چه باز ضرورتى پيش آمد ما را مستحضر ساز . فرستادگان ما موظف و مأمورند كه آنچه فرمان دهى اطاعت نمايند . » كورش پس از شنيدن بيانات آنان اظهار داشت : « مقرر مىداريم كه عده‌اى از رسولان شاه در خيمه براى محافظت وجوهى كه با خود آورده‌اند بمانند و وسايل راحت آنان به‌نحو احسن فراهم شود . سه نفر از بين آنان به اردوگاه خصم به‌عنوان متحدين پادشاه هند بروند ، ولى در باطن بكوشند تا ما و پادشاه هند را از آنچه در آن اردو صورت مىگيرد در اندك مدت مستحضر سازند . اين مأموريت چنان‌چه خوب انجام شود مرا از وجوهى كه به كمك آورده‌اند بيشتر راضى و خرسند خواهد كرد . زيرا جاسوسان ما كه در لباس بندهء زرخريد در آنجا مشغول هستند نمىتوانند به‌خوبى از كم و كيف وقايع اطلاع يابند ، درصورتىكه اشخاصى مانند شما به‌خوبى مىتوانند در همهء محافل آنان وارد شوند و از آنچه درصدد اجراى آن هستند وقوف يابند و از تصميمات محرمانهء آنان كسب اطلاع نمايند . »\r\nهندىها با كمال ميل و صميميت اين دستور را پذيرفتند . كورش با نهايت رأفت با آنان رفتار نمود و حق مهمان‌نوازى و اكرام را به‌جا آورد . و چون فرداى آن روز هندىها مهياى عزيمت شدند قول موثق دادند كه به‌محض اطلاع از وضعيت اردوگاه و تصميمات خصم مراجعت نمايند .\r\nكورش مانند مرد پرشورى كه صاحب عزمى راسخ و نظريات بلندپايه است در تهيهء مقدمات\r\n\r\n","description":"","footnote":"","page_name":" 174 ","page_number":192},
  {"content":"\r\n\r\nو تنسيق اردو جهت مبارزهء سترگى مىكوشيد ؛ همّ خويش را فقط مصروف اجراى نقشه‌ها و درخواست‌هاى متحدين خود نمىنمود ، بلكه ياران را تهييج و تشويق مىكرد كه هريك سلاح بهترى براى خود فراهم نمايند ، بهتر اسب‌سوارى را تمرين نمايند ، در تيراندازى مهارت بيشترى يابند ، تير و كمان را با چالاكى بهترى به‌كار برند و بالاخره در برابر خستگى مقاومت بيشترى داشته باشند .\r\nبدين‌لحاظ ، پيوسته آنان را به جرگه‌هاى شكار مىبرد و به كسانىكه در تمرين‌هاى تيراندازى و اسب‌سوارى و ساير فنون حربى مهارت بيشترى ابراز مىداشتند پاداش‌هاى شاهانه اعطا مىكرد . سركردگانى را كه در تربيت افراد و استقرار نظم و انضباط توفيق بيشترى حاصل مىكردند به‌نحو احسن مورد تشويق و تقدير قرار مىداد . در روزهاى جشن ، مسابقات عمومى برپا مىكرد و كسانى را كه پيروز مىشدند به هدايا و خلعت‌هاى فاخر مفتخر مىساخت . اردوگاه كورش به بهترين وجهى مرتب شده بود .\r\nهمهء مقدمات فراهم شده بود جز ساختمان ابزار و ماشين‌هاى جنگى . تعداد سواران زبده و چابك سپاه كورش به ده هزار نفر رسيده بود . ارابه‌هايى كه برطبق نقشهء خود كورش با داس‌هاى برنده مجهز شده بود ساخته و آماده بود ، هم‌چنين يكصد ارابهء جنگى كه آبراداتاس ، اهل شوش ، از روى نقشهء كورش به خرج خود تهيه مىكرد نيز به اتمام رسيده بود . بالاخره ارابه‌هايى كه سياكزار از روى نمونه‌هاى تروا و ليدى به‌همين قواره مىساخت نيز روبه اتمام بود ؛ با اين تفاوت كه روى هر شتر دو تيرانداز سوار مىشد .\r\nقسمت اعظم سپاه اعتماد كامل به پيروزى خود داشت و خصم را در برابر خود ناچيز و زبون مىدانست .\r\nو اما وضع دشمن پس از مراجعت فرستادگان شاه هند كه براى كسب اطلاعات از جانب كورش رفته بودند بدين‌قرار بود : آنان اظهار داشتند كه كرزوس از طرف متحدين به سمت فرمان‌ده كل قوا برگزيده شده است . عموم شاهان متحد قول داده‌اند كه در اندك مدت خود را مهيا كنند و به خدمتش بشتابند . همه وعده داده بودند كه كليهء قواى خود را بسيج كنند و علاوه بر آن ، عده‌اى را نيز اجير كرده و مبالغ خطيرى بين آنها توزيع نموده بودند ؛ از جمله عده‌اى كه از اهالى تراس را اجير كرده و آنها را با شمشيرهاى بلند مجهز نموده بودند ، مصريان از جانب دريا فرا خوانده شده بودند و شايع بود كه عدهء آنان بالغ بر دوازده لشكر است كه جملگى با سپر و نيزه‌هاى بلند كه امروز متداول است مجهز و مسلح شده‌اند . هريك از آنان قداره‌اى نيز در اختيار داشت . هم‌چنين از جانب اهالى قبرس يك لشكر آماده شده بود . مىگفتند در محل اردوگاه خصم سپاهيان سيليسى و فريژى و ليكانى و پافلاگونى و كاپادوسى و عرب و فنيقى و آسورى مهياى كارزارند و شاه بابل نيز شخصا حضور دارد .\r\n\r\n","description":"","footnote":"","page_name":" 175 ","page_number":193},
  {"content":"\r\n\r\nايونىها و ائولىها و كليهء يونانيان مقيم آسيا نيز از طرف كرزوس ناگزير وارد اردو شده‌اند و مهياى كارزار هستند . علاوه‌براين ، كرزوس فرستادگانى به ايالت لاسدمونى فرستاده است و آنها را به اتحاد دعوت نموده و با آنان در ساحل رود پاكتول ميعاد گذارده است . از آنجا قرار است به محلى موسوم به تيمبرارا كه امروز محل سكونت اهالى سوريه است حركت كنند اهالى اين ايالت تحت فرمان برادر شاه بابل‌اند . به عموم صاحبان كالا دستور داده‌اند با اجناس خود به اردوگاه بيايند . اسرايى كه از اردوى خصم گرفته بودند جمله اين اخبار را تأييد مىكردند . كورش مراقبت داشت كه از هر اسيرى كه از حريف به‌دست آمده است اطلاعاتى كسب نمايد . گذشته از اين ، عده‌اى را به لباس بردگان به اردوى دشمن مىفرستاد كه ظاهرا به آنجا پناه برند و هرچه به چشم مىبينند و به گوش مىشنوند در مراجعت نقل كنند .\r\nسپاهيان كورش به حق از شنيدن اين اخبار دچار نگرانى شدند . سربازان رفت‌وآمد مىكردند ولى مثل سابق ديگر آن شوق و شعف در آنان مشهود نبود . گرد هم جرگه‌ها تشكيل مىدادند و با يك‌ديگر نجوى مىكردند . كورش كه از استيلاى ترس و وحشت در بين سپاهيان وقوف يافت ، عموم سركردگان و كسانى را كه در سربازان نفوذ داشتند فراخواند و به قراولان امر كرد سربازانى را كه به مجمع مذاكرهء آنان نزديك مىشوند نرانند تا گفت‌وگوى آنان را بشنوند . آن‌گاه عموم حضار را مخاطب ساخته گفت :\r\n« هم‌قطاران ، من شما را به اين محل فراخواندم زيرا ملاحظه كرده‌ام پس از انتشار اخبارى از اردوگاه دشمن عده‌اى از شما نگران و دچار ترس و وحشت شده‌ايد . من متعجبم از اين‌كه به علت انتشار اين خبر كه دشمن مشغول صف‌آرايى قواى خود شده بعضى از شما را خوف و هراس فراگرفته و فراموش كرده‌ايد كه ما بوديم كه با قواى بسيار ضعيف‌تر و تعداد كم‌تر در حالى كه هنوز كاملا مهياى نبرد نبوديم همين دشمن را زبون و فرارى ساختيم ؛ در صورتى كه در حال حاضر ، به كمك و يارى خدايان بسيار قوىتر و مجهزتر شده‌ايم و شما به‌جاى اعتماد كامل ، دچار ترس و وحشت و نااميدى شده‌ايد . پس اگر به شما كه ترس به خود راه داده‌ايد خبر دهند سپاهى به بزرگى و قدرت سپاه ما ، به شما حمله‌ور شده چه خواهيد كرد ؟ اگر به شما اعلام دارند دشمن كه سابقا ما را منكوب نموده بود حال با افرادى سلح‌شور و روحى سرشار از پيروزىهاى اوليه حمله‌ور شده است چه خواهيد كرد ؟\r\nلابد به شما خواهند گفت همان دشمن كه در مواضع دفاعى به شما تاخت و تيراندازان شما را مغلوب نمود و بار و بنه را تماما از دست شما گرفت حالا با سپاهيانى كه به تعداد افراد شماست حمله‌ور شده است و پياده‌نظامى كه يك بار صفوف شما را درهم كوبيد ، با اسلحه‌اى به مراتب سنگين‌تر مجهز شده و امروز داراى سواره‌نظامى است كه با نيرو و استعداد تمام آمادهء\r\n\r\n","description":"","footnote":"","page_name":" 176 ","page_number":194},
  {"content":"\r\n\r\nمقابلهء با سواره‌نظام شماست . سپاه سابق تير و كمان خود را كنار گذارده حال مجهز به شمشير و نيز شده است و با سرعت خود را براى حمله به شما آماده مىكند . علاوه‌براين ، خود را مجهز به ارابه‌هاى جنگى كرده تا بر خلاف سابق پس از اولين برخورد راه فرار پيش نگيرد ، بلكه بر قلب خصم بتازد و صفوف آن را در هم شكند ، اسبانى كه باروبنهء او را حمل مىكنند جملگى با زره‌هاى محكم و قوى پوشيده شده‌اند و رانندگان ارابه‌ها در برج‌هايى از چوب ضخيم از تير دشمن ايمن‌اند و كلاه‌خود محكم بر سر دارند و قسمتى از بدن آنان كه از برج خارج است از زره محكم پوشيده شده است . محورهاى چرخ‌ها بلند و به داس‌هاى قوى و بران مجهز است . علاوه براين ، جمازسوارانى دارند و هريك از آنها مىتوانند لااقل يكصد سوار را تحت استيلاى ترس و وحشتى كه بر اسبان غلبه مىكند پراكنده كنند . باز در صفوف مؤخر خود برج‌هاى بلندى دارند تا پياده‌نظام را حراست كنند و با باران تير صفوف ما را هدف قرار داده متفرق سازند . . . اگر اين قبيل اخبار از سپاهيان دشمن به گوش شما مىرسيد چه مىكرديد ؟ آيا سزاوار است كه از انتصاب كرزوس به سمت فرمان‌دهى سپاه خصم دچار هراس شويد ؟ كرزوس كه نالايق‌ترين افراد سوريه است ، كرزوس كه چون ديد سپاهيانش رو به هزيمت نهاده‌اند از ميدان جنگ نامردانه گريخت و متوارى شد . به ما خبر داده‌اند كه دشمن حتى از دفاع خويش نيز بيمناك است و دست و پا مىكند كه با پرداختن وجوه ديگران را اجير كند . مثل اين‌كه ديگران حاضرند در برابر دريافت مختصر وجهى بهتر از آنها بجنگند و جان آنان را از مهلكه نجات بخشند . اين است كه من اعلام مىدارم هركس بيم از اين دارد كه سپاه خصم مزيتى بر ما دارد و از اين راه نگران و دچار وحشت و ترس شده است اجازه دارد به سپاه دشمن ملحق شود ؛ زيرا چنين اشخاص فرومايه و ترسويى چون در صفوف دشمن قرار گيرند براى ما مفيدترند تا اين‌كه در زمرهء جنگيان ما قرار گيرند . »\r\nچون كورش سخنش به اينجا رسيد ، كريزانتاس پارسى از جا برخاست و گفت : « اى كورش ، تعجب مكن از اين‌كه عده‌اى از ما ، از شنيدن اين اخبار محزون و نگران شده‌اند . اين امر اثر ترس نيست بلكه نتيجهء تهديد است . همان قسم كه چون مردى خود را مهياى نشست بر سر سفره و خوردن طعام كرد ، چون او را فراخوانند و به كارى فورى امر دهند خشنود و راضى نخواهد شد ، ما نيز كه خود را مهياى كارزار نموده‌ايم ، چون مىشنويم هنوز نواقصى در كارمان هست كه بايد مرتفع شود ، دلگير و ملول مىشويم . ولى اين ملال نه از راه جبن و بىغيرتى است ، بلكه به سبب تأخيرى است كه در وقوع آن روز فرخنده كه خود را آمادهء آن ساخته‌ايم صورت گرفته است . ما ميل داريم زودتر دمار از روزگار خصم درآوريم و چون مىبينيم دست‌وپنجه نرم كردن با حريف به تأخير افتاده است ملول شده‌ايم . زيرا نه تنها سوريه سرزمين حاصل‌خيز است و چمنزارهاى سرسبز و پر از احشام و باغات نخل فراوان دارد بلكه سرزمين ليدى نيز با شراب‌هاى\r\n\r\n","description":"","footnote":"","page_name":" 177 ","page_number":195},
  {"content":"\r\n\r\nارغوانى و زيتون‌هاى معطر واقع در ساحل درياى بىكرانى كه منشأ خير و بركت و منبع ثروت و بزرگى است با ما از در ستيز درآمده است . ما به دل بيمى نداريم زيرا از اين نويد خوش كه به زودى بر گنج‌هاى بىپايان ليدى مسلط خواهيم شد ، شاد و مسروريم . »\r\nاين بود سخنان كريزانتاس . عموم حضار و متحدين گفتارش را تأييد كردند و كف زدند .\r\nكورش گفت : « سربازان من ، پس من بدين‌عقيده‌ام كه خود را مهياى حركت كنيم و تا حد امكان زودتر از رقيبان خود به محلى كه آذوقهء خود را انبار كرده‌اند برسيم . هرچه ما زودتر به سراغشان برويم ، كم‌تر مهياى دفاع از خويش‌اند و سهل‌تر غافل‌گير مىشوند . اين است عقيدهء من . حال اگر كسى راهى سهل‌تر و اطمينان‌بخش‌تر در پيش دارد پيش‌نهاد كند . » عموم سركردگان سخن كورش را تصديق كردند و مصمم شدند كه به سرعت به سراغ دشمن بتازند و احدى رأى مخالف ابراز نكرد . آن‌گاه كورش عموم را مخاطب ساخته گفت :\r\n« هم‌قطاران من ، روح و جسم و سلاح ما كه بايد به يارى آن بجنگيم ، به لطف خدايان مدتى است از همه جهت آماده و نيرومند شده است . بر ماست كه هريك آذوقهء بيست روز خود را مهيا كند و با خود بردارد و هركسى اسبى دارد خوراك او را نيز تأمين كند . زيرا به نظر من پانزده روز بايد از سرزمينى عبور كنيم كه چيزى براى رفع نياز خود در آن نخواهيم يافت ، چون يك قسمت از محصولات آنجا را ما و بقيه را دشمن تصاحب نموده است . پس بايد آذوقهء خود را با خود برداريم ، چه در غير اين صورت نه مجال كارزار و نه امكان ادامهء حيات خواهيم داشت . هركس به‌قدر ضرورت يك روزهء خود شراب برگيرد ، چون بايد رفته‌رفته خود را عادت دهيم كه با جرعه‌اى از آب خالص رفع عطش كنيم . ما مسافات بعيدى در پيش داريم و در راه شرابى نخواهيم يافت و چنان‌چه دست‌يابى به آن حاصل شود ، به‌مقدار جزئى خواهد بود و كفاف ما را نخواهد كرد . و پيش‌بينى من از اين جهت است كه فقدان شراب ما را مريض نكند . از همين امروز به‌جاى شراب با غذاى خود آب بنوشيد . اين روش رفته‌رفته در ما عادت خواهد شد و از فقدان آن رنج نخواهيم برد . آن افرادى كه با آرد تغذيه مىكنند ، آرد خود را در آب بريزند و خمير كنند .\r\nنانى كه تناول مىكنيد با همين آب فراهم شده است . ديگر اگر در آخر طعام خود شراب تناول نكنيد رنجور و افسرده نخواهيد شد . خود را عادت دهيد كه به آب گوارا بسازيد . هرچه رفته‌رفته بدان عادت كنيد ، مضر و موذى نخواهد بود و به‌همين تقدير است كه خدايان برودت زمستان را به شدت گرماى تابستان مبدل ساخته‌اند بدون اين‌كه ما رنج بريم و از آن مريض و زبون شويم .\r\nاين دستور خدايان را به‌كار بريم و خود را به آنچه فرصت اقتضا كند عادت دهيم تا به هدفى كه در پيش داريم نايل آييم .\r\nبه‌جاى بالين ، هم‌وزن آن از جمله ضروريات زندگانى با خود برداريد . اگر بالاپوش كم داريد ،\r\n\r\n","description":"","footnote":"","page_name":" 178 ","page_number":196},
  {"content":"\r\n\r\nنگران نباشيد ، چون باز هم شيرينى خواب را حس خواهيد كرد . به من نگاه كنيد و از من سرمشق بگيريد ، هركس بالاپوش سبك و ساده‌اى بر تن داشته باشد از مرض در امان و با سلامتى و عافيت قرين خواهد بود .\r\nغذاى خود را نمكين و مطبوع كنيد زيرا اگر اشتهاى شما بهتر تحريك شود سلامت مزاجتان پاىدارتر خواهد بود . چون به سرزمينى رسيديم كه گندم به حد وفور در آن يافت مىشود بايد آسياهايى بسازيم و آرد و نان خود را فراهم سازيم .\r\nهيچ‌يك از ادويه‌اى كه براى بيماران لازم است از نظر دور مداريد . وزن آن كم و براى همه مفيد است . نوار چرم با خود برداريد چه براى خودتان و اسبتان لازم است . و فقدان آن سرباز را از كارزار باز مىدارد . ابزار لازم براى تيز كردن نيزه را فراموش ننماييد ؛ با خود سوهان برداريد . هر سربازى كه نوك سرنيزه‌اش تيز باشد شجاعتش دو برابر خواهد بود . فقط سلاح بىغيرتان است كه كند و زنگ‌زده است . ارابه‌سواران با خود تخته و چوب اضافى بردارند . شما وظيفهء بزرگ و مهمى در پيش داريد و چنان‌چه اندك نقصى در تداركاتتان باشد از كار باز خواهيد ماند . براى اين كار بايد ابزار و وسايل كافى در دست داشته باشيد . همه‌جا كارگر و ابزار حاضر نيست و جزئى اسباب كار ، وظيفهء روزانهء شما را فراهم خواهد كرد . در هر ارابه يك داس و يك محور يدكى آماده باشد و با هر مال باركشى يك تبر بران و داس اضافى برداريد . هريك از اين ابزار چه براى افراد و چه براى كليهء اردو ضرورى است . بر سران رسدها و جوخه‌هاست كه براى افراد خود به اندازهء كافى خوراك تدارك نمايند و از همهء افراد جويا شوند كه آيا سهم كافى دارند يا خير . نبايد از ضروريات سربازان دمى غافل شويد . چون در اين صورت از وظيفهء خود غفلت ورزيده‌ايد . بر مراقبين صفوف است كه به وضع بار و بنهء دواب رسيدگى كنند و هركس را تسامح مىورزد مجبور به اطاعت نمايند . به كسانى كه مأمور حراست از اسرا و زندانيان‌اند تأكيد مىكنم كه هر گروه را به وظيفه‌اى كه دارند وادار نمايند و اسباب كار را در اختيار آنها بگذارند : عده‌اى تبردار در تهيه و شكستن چون انجام وظيفه نمايند و به تيراندازان تير و كمان و به پياده‌ها داس بدهند . اين عده را به قسمت‌هاى كوچك تقسيم كنند و در كنار صفوف سپاهيان حركت دهند تا در صورت لزوم راه را هموار كنند و اگر چيزى مورد حاجت من باشد آن را فورا به من برسانند و سعى كنند ارتباط با كليهء صفوف برقرار باشد . جملهء صنعتگران از قبيل آهنگر ، چرم‌ساز ، اسلحه‌ساز آماده شوند تا به‌موقع به‌كار خود بپردازند . فروشندگان متاع بايد در قسمت مؤخر سپاه كالاى خود را پيوسته آماده نگاه دارند تا سربازان بتوانند ما يحتاج خود را به‌سهولت فراهم سازند . هر فروشنده كه به‌خوبى وظيفهء خود را انجام دهد از من پاداش خواهد يافت . اگر سرمايهء كافى براى تدارك كالا ندارند به من مراجعه كنند تا حواله بدهم و پس از فروش دين خود را به خزانه مسترد دارند .\r\n\r\n","description":"","footnote":"","page_name":" 179 ","page_number":197},
  {"content":"\r\n\r\nاين است سفارش‌ها و دستورهايى كه لازم دانستم براى شما تكرار كنم . اگر كسى پرسشى دارد ، سؤال خود را مطرح سازد . حال وقت آن رسيده است كه به درگاه خدايان روى نياز آوريم و بخواهيم كه ما را در كار خود كام‌ياب كنند . پس از اين كار ، فرمان حركت صادر خواهم كرد . جميع سردسته‌ها صفوف خود را مرتب و آماده كنند و چون از مهم خويش فارغ شدند مرا خبر كنيد تا وظيفهء هريك را معين كنم . »\r\n\r\n","description":"","footnote":"","page_name":" 180 ","page_number":198},
  {"content":"\r\n\r\nشرح آرايش جنگى . خبرهايى كه از وضع دشمن رسيد . مراجعت آراسپ .\r\nشرح و تفصيل سپاه كورش .\r\n\r\nفصل سوم آرايش جنگى . خبرهايى از وضع دشمن . مراجعت « آراسپ » از اردوى دشمن\r\nسربازان پس از شنيدن اين دستورها متفرق شدند . آن‌گاه كورش به رازونياز و ايثار قربانى به درگاه خدايان پرداخت و چون طالع خويش را در فتح و پيروزى يافت امر داد سپاه حركت كند .\r\nاولين منزل را در مجاورت اردوگاه معين كرد كه اگر افراد چيزى فراموش نموده باشند بتوانند تجسس كنند .\r\nسياكزار از لحاظ اين‌كه حدود و ثغور ملك خويش را بدون محافظ نگذارد در همان محل باقى ماند و ثلث سپاهيان مادى را با خود نگاه داشت . كورش با سرعت فراوانى حركت مىكرد .\r\nدر مقدمهء سپاه سواره‌نظام و پيشاپيش آنان طلايه‌داران تيزپا در حركت بودند و در نقاط مهم موضع گرفتند و اطراف و جوانب اردو را حراست مىنمودند . پس از سواره‌نظام باروبنهء سپاه قرار داشت . هنگام عبور از جلگه ارابه‌ها و باركش‌ها در ستون‌هاى متعدد قرار داشتند . متعاقب ارابه‌ها پياده‌نظام حركت مىكرد و چنان‌چه ارابه‌اى محتاج به تعمير و مرمت مىشد سركردگان مراقب بودند كه زود مرمت شود و در ستون‌ها جاى گيرد . چون عرض جلگه محدود و تنگ مىشد به ستون ارابه‌ها افزوده مىشد يعنى ارابه‌هايى كه مراقبين و سربازان در آن قرار داشتند در جناحين قرار مىگرفتند تا از آسيب و دست‌برد حريف مصون بمانند . مقرر بود كه سربازان هر دسته از ارابه‌هاى جنگى در حدود دستهء خود باشند و پرچمى در وسط دسته در اهتزار بود تا سربازان دستهء خود را بشناسند و مراقب آن باشند . بدين‌قرار ، همهء دسته‌ها بانظم و ترتيب حركت مىكردند و همهء افراد مراقب باروبنهء خود بودند و هيچ موجبى براى تأخير و پراكندگى واحدها در پيش نبود .\r\nيك‌بار طلايه‌داران از دور مشاهده كردند كه افرادى مشغول جمع‌آورى علف و چوب\r\n\r\n","description":"","footnote":"","page_name":" 181 ","page_number":199},
  {"content":"\r\n\r\nهستند ، چند حيوان باركش به كار باركشىاند و بقيه چرا مىكنند ، در پشت سر آنان غبار و دود به هوا متصاعد بود .\r\nبا ديدن اين علامات مسلم شد كه دشمن نبايد از اين حدود دور باشد . رئيس طلايه‌داران فورا شخصى را مأمور كرد كه اين خبر را به عرض كورش برساند . كورش مقرر داشت در محل خويش بمانند و مراقب باشند و به‌محض اين‌كه علايم و اخبار جديدى دريافتند وى را مستحضر سازند . در همان‌وقت دسته‌اى از سواره‌نظام را مأمور ساخت وارد جلگه شوند و تنى چند از افراد را اسير كنند و به‌حضورش بياورند تا اطلاعات دقيق‌ترى از وضع آنان كسب نمايد . ضمنا دستور داد سپاهيان به استراحت پردازند تا درصورتىكه دشمن حاضر باشد وضع جنگى به خود بگيرند . پس از صرف غذا فرمان داد تا عموم سركردگان و رؤساى دسته‌هاى ارابه‌هاى جنگى و هنگ‌هاى مختلف به‌حضورش برسند . عموم سركردگان حاضر شدند . مقارن همين اوقات سوارانى كه به جلگه رفته بودند مراجعت نمودند و تنى چند اسير با خود آوردند . اسرا اقرار كردند كه متعلق به اردوى حريف‌اند و براى جمع‌آورى علوفه و چوب و هيمه از اردوى خود دور شده‌اند . عدهء كثير سپاهيان خصم در همه‌جا موجب قحط و نايابى شده‌اند . كورش پرسيد :\r\n« عمده قواى دشمن در چه فاصله از ما قرار دارد ؟ » جواب دادند : « در دو فرسنگى اين محل موضع گرفته‌اند . » آن‌گاه پرسيد : « آيا از قواى ما صحبتى مىكردند ؟ » اسيران جواب گفتند : البته . آن‌گاه كورش به‌ملاحظهء سركردگان كه در گردش بودند سؤال كرد : « آيا سربازان شما از اين‌كه قواى ما نزديك اردوى شما رسيده‌اند اظهار مسرت مىكردند ؟ »\r\n- نه ، برعكس بسيار نگران‌اند و جمله به فكر هستند كه عاقبت اين كارزار به كجا منتهى مىشود .\r\nكورش پرسيد : « حال مشغول چه كار هستند ؟ »\r\n- مشغول صف‌آرايى هستند ، ديروز و پريروز جز اين كارى نداشتند .\r\n- فرمان‌دهى كه صف سربازان را نظم مىدهد كيست ؟\r\nاسيران جواب دادند : « شخص كرزوس به همراهى يك نفر يونانى و يك نفر ديگر كه گويا اهل ماد است . مىگويند اين شخص مادى از سپاه شما فرار كرده و به شاه پناه آورده است . »\r\nآن‌گاه كورش با خشم بسيار بانگ برآورد : « پناه بر خدا ، اگر دستم به اين فرارى برسد ! »\r\nآن‌گاه اسيران را رخصت داد از حضورش دور شوند . مقارن همين حال مأمور ديگرى از طلايه‌داران خبر آورد كه يك دسته از سواران خصم وارد جلگه شده و به تاخت‌وتاز مشغول‌اند ؛ به احتمال قوى اين عده به اكتشاف آمده‌اند زيرا سى نفر سوار به سمت مواضع ديده‌بانى ما تاخت آورده‌اند و حال آن‌كه ما ده نفر بيش نيستيم . كورش به دسته‌اى از سواران كه پيوسته در\r\n\r\n","description":"","footnote":"","page_name":" 182 ","page_number":200},
  {"content":"\r\n\r\nركاب خويش داشت امر داد فورا براى تقويت آن موضع حركت كنند ؛ و مقرر داشت : « در محلى پنهان بمانيد و به‌محض اين‌كه سواران خصم خود را به ديده‌بانى ده‌نفرى رساندند از كمينگاه خارج شده بر سر مهاجمين بتازيد . باكى از بقيهء سواران دشمن نداشته باشيد ؛ و تو اى هيستاسپ با يك هزار سوار متعاقب دستهء اول حركت كن و در مواضع دوردست در كمين و مراقب سواران مقدم ما باش و پس از آن مراجعت كن . اگر كسى از صفوف دشمن خود را به تو نزديك كرد و دست راستش را بالا نگاه داشت او را با مهربانى بپذير و نزد ما بياور . »\r\nهيستاسپ فورا حركت كرد و سواران زبدهء كورش به تاخت عازم شدند . در خارج از موضع طلايه‌داران سپاه به آراسپ برخوردند . آراسپ همان نگهبان و مستحفظ زن زيباى اهل شوش بود و چندى قبل به‌عنوان جاسوسى براى كسب اطلاع از وضع دشمن به سپاه حريف رفته بود .\r\nكورش به‌محض اين‌كه از ورود آراسپ وقوف يافت از جاى خويش برخاست و به استقبالش شتافت و دست راست خويش را به‌علامت تحيّت و سلام پيش برد . حضار كه از ماوقع هيچ اطلاعى نداشتند غرق حيرت در جاى خويش خشك شده بودند تا اين‌كه كورش زبان به سخن گشود و گفت :\r\n« ياران من ، يكى از خدمت‌گزاران صديق سپاه ما از مأموريت خويش مراجعت كرده و حال وقت آن رسيده است كه از ماوقع مطلع شويد و خدمتى را كه انجام داده است بدانيد . آراسپ نه به‌علت ننگ از رفتار خويش و نه به‌سبب غدر و خيانت و ترس از عقوبت از سپاه ما فرار كرده است ، بلكه از جانب من مأمور شد كه به سپاه خصم برود و به داخل خيمه‌سراها و صفوف دشمن سر بزند و از كم و كيف كار آنها آگاه شود . بلى آراسپ ، من وعده‌هايى را كه به يك‌ديگر داده‌ايم به‌خاطر دارم و حالا وقت آن رسيده است كه بدان عمل كنيم . ياران من بر شماست كه به مانند من از كياست و رشادت يكى از رفقاى خودمان كه جان خويش را به‌خاطر ما به‌معرض مخاطرهء عظيمى گذارد و حتى از اين‌كه خود را خطاكار و خاين قلمداد كند نهراسيد اظهار رضايت و امتنان كنيم . » پس از اين سخنان جملهء حضار آراسپ را احاطه كردند و او را بوسيدند و از او قدردانى نمودند .\r\nكورش پس از ابراز محبت ياران رو به آراسپ نموده گفت : « حال ، اى آراسپ ، بگو ببينم چه ديده‌اى و چه كرده‌اى ؟ مبادا در بيان اطلاعات خود از كم و كيف قواى دشمن ذره‌اى فروگذار كنى يا كسر نمايى . بهتر است دشمن را قوى بدانيم و در ميدان كارزار زبون بيابيم نه اين‌كه او را ناچيز انگاريم و آن‌گاه در كارزار نيرومندش ببينيم . »\r\nآراسپ جواب داد : « به هر تدبيرى دست زدم تا از وضع آنان آگاه شدم . حتى خودم به صف‌آرايى آنان كمك كردم . »\r\n\r\n","description":"","footnote":"","page_name":" 183 ","page_number":201},
  {"content":"\r\n\r\n- پس تو نه تنها از شمارهء آنان بلكه از وضع صفوفشان نيز اطلاع دارى .\r\n- حتى مىدانم كه از كجا و به چه نحوى خيال حمله دارند .\r\n- اول بگو كه شمارهء افراد آنان تقريبا تا چه حدود است .\r\n- پياده و سواره‌نظام آنان شامل سى لشكر مسلح است ، به استثناى قواى مصريان ، و اين عده در مساحتى در حدود چهل استار مستقر شده‌اند . من با دقت بسيار مساحتى را كه اين قوا اشغال كرده‌اند اندازه گرفته‌ام .\r\n- مصريان چه نقشه‌اى دارند ؟ چون گفتى به استثناى قواى مصرى .\r\n- لشكريان مصرى از قسمت‌هاى ده هزار نفرى تشكيل شده‌اند ، صد صف و هر صف شامل يكصد نفر ، سازمان قواى مصريان از اين قرار است . اما كرزوس به اكراه زياد به اين آرايش و صف‌بندى تن داد زيرا مترصد بود كه گسترش جبهه‌اش به‌مراتب از طول جبههء تو زيادتر باشد .\r\nكورش سؤال كرد : « به چه منظور چنين قصدى داشت ؟ »\r\n- لابد بدين‌منظور كه ما را احاطه كند .\r\n- بهتر است مراقب كار خويش باشند و به قصد احاطه كردن ما خودشان به تله نيفتند و محصور نشوند . بسيارخوب ، اى آراسپ ، آنچه اطلاع از جانب تو لازم بود دريافتم . حال ياران من ، هريك به آنچه به‌عهدهء خود بايد بگيريد خوب گوش فرادهيد : به‌محض اين‌كه از اينجا خارج شديد به‌سراغ زين و يراق و اسب و سلاح خود برويد ، خوب بازديد كنيد ، غالبا اتفاق افتاده است براى چيز خيلى كوچكى اسب و ارابه در ميدان كارزار مهمل و بىفايده مىماند . فردا صبح پيش از طليعهء آفتاب كه من مشغول عبادت هستم ، عموم سربازان چاشت بخورند و مهياى كارزار باشند اسب‌ها نيز آماده شوند تا مبادا سرباز يا اسب با شكم گرسنه مجبور به نبرد شود . تو آراسپ ، طبق معمول در جناح راست قرار بگيرد و شما سركردگان سپاه ، هريك در رأس صفوف سپاه خود آماده باشيد . عموم ارابه‌ها حاضر و مهيا باشند . نبايد در حين كارزار به چنين كارى مبادرت شود . هر دسته از سربازان به دو قسمت تقسيم شوند و بر سر جاى خود حاضر باشند . » هر دسته مركب از بيست و چهار سرباز است .\r\nيكى از سركردگان سؤال كرد : « اى كورش ، آيا اطمينان دارى با آرايشى به چنين عمق بتوانيم در برابر ستون‌هاى عميق دشمن مقاومت كنيم ؟ » كورش سركرده را مخاطب ساخته گفت : « تو آيا تصور مىكنيم عمق زياد ، وقتى سربازان صفوف مؤخر كه در پشت سر هستند نتوانند با اسلحهء خود ضربهء مؤثر به حريف وارد آورند ، مفيد و مؤثر واقع خواهد شد ؟ من مايل بودم كه عمق صفوف دشمن به‌جاى يكصد ، ده هزار سرباز باشد ، ما در آن‌وقت با عدهء سربازان به مراتب كمتر در مصاف بوديم ، حال آن‌كه صفوف ما ، با عمقى كه من معين كرده‌ام ، جملگى در وارد كردن\r\n\r\n","description":"","footnote":"","page_name":" 184 ","page_number":202},
  {"content":"\r\n\r\nضربهء مهلك به دشمن سهيم‌اند و خوب مىتوانند به كمك هم‌ديگر ضرب شست مؤثرى به حريف وارد سازند . پشت سر صف اول ، صفوف كمكى و پشت سر آنان تيراندازان قرار مىگيرند .\r\nما نبايد در صفوف مقدم آن دسته‌اى را قرار دهيم كه براى مبارزهء تن‌به‌تن عاجزند و نمىتوانند حريف را از نزديك هدف تير خود قرار دهند . درصورتىكه همان تيراندازان ، وقتى پشت سر صفوف مبارز قرار بگيرند ، به‌خوبى مجال و فرصت دارند كه با تير و كمان خود مهاجمين دشمن را هدف قرار دهند و از پا درآورند . هر صفى بايد بنا به استعداد سلاح خود و به اقتضاى برد تير از دشمن فاصله بگيرد تا ضربه‌اش در حريف قاطع باشد و كمكش براى خودى نافع گردد . در پشت سر تيراندازان بايد قواى ذخيره قرار گيرد . به همان قرار كه خانه‌اى كه شالوده و بنياد آن سست و سقفش متزلزل باشد دوام و ثبات نخواهد يافت هيچ سپاهى مادام كه صفوف مقدم و هم‌چنين عقبهء آن از سربازان آزموده و مجرب حفظ نشده باشد نيرومند نيست و از ميدان كارزار پيروز و فاتح بيرون نخواهد آمد . پس بر شماست كه صفوف خود را به‌همين نحوكه معين كردم مرتب سازيد . شما سركردگان صفوف دوم ، سربازان خود را پشت سر دستهء مقدم و شما اى فرمان‌دهان تيراندازان ، افراد خود را پشت سر آنان قرار دهيد و شما فرمان‌دهان ذخيره كه در عقب سپاه قرار داريد ، مراقب باشيد و سربازانتان گوش به زنگ حركت صفوف باشند ؛ سربازانى را كه خوب مىجنگند تشويق كنيد و به كسانىكه تحت استيلاى ترس و هراس قرار گرفته‌اند كمك رسانيد و چنان‌چه بىغيرتى از كارزار دست كشيده سخت تهديدش كنيد تا همه مانند يك فرد واحد بكوشند و چنان‌چه فرد خاينى خواست پشت به دشمن آورد در دم او را به قتل رسانيد . بر كسانى كه در صفوف مقدم مىجنگند واجب است كه با عمل خويش سرمشق ديگران باشند و با سخنان هيجان‌آور قلوبشان را تهييج نمايند . ولى شما كه در عقبهء سپاه قرار گرفته‌ايد بايد نسبت به افراد ترسو و خاين از دشمنان مخوف‌تر باشيد . اين است دستورالعمل كلى شما . و اما تو اى اوفراتاس ، مراقبت ارابه‌ها و ادوات جنگى را به‌عهده دارى . بايد ارابه‌ها تا حد امكان در مجاورت هنگ‌ها حركت كنند . تو ، اى دائوكوس ، فرمان‌ده سربازان محافظ ارابه‌ها هستى بايد سربازانت در اطراف ارابه‌ها مرتبا پاس دهند و حركت كنند . احدى نبايد آنى از صف خود خارج شود و چشم از ارابه‌اى كه نگهبانىاش به او واگذار شده برگرداند . تو اى كاردوكاس ، كه تخت روان زنان را نگهبانى مىكنى بايد پشت سر ارابه‌هاى جنگى باشى . ارابه‌ها بايد پشت سر هم در طول يك صف ممتد باشند تا عظمت و قدرت سپاه ما در دل خصم رعب بيشترى توليد كند . اگر به خيال محاصرهء ما افتاد آن‌قدر طول صفوف را زياد و قواى خود را بگستراند و در زمين‌هاى ناهموار منبسط شود تا از قدرتش كاسته گردد .\r\nاين هم دستورالعمل شما اى آرتائوز ، و تو اى آرتاژرساس ، هريك با دسته‌هاى هزارنفرى\r\n\r\n","description":"","footnote":"","page_name":" 185 ","page_number":203},
  {"content":"\r\n\r\nخود متعاقب صفوف ارابه‌ها حركت كنيد و مراقب آنها باشيد . تو فارنوكوس ، و تو آزياداتاس ، هر كدام با دسته‌هاى هزارنفرى سوارهء خود نبايد وارد كارزار شويد ، بلكه از دور محافظت ارابه‌ها را به‌عهده بگيريد . پس از اين‌كه صفوف خود را بدين‌نحو مرتب كرديد با ساير فرمان‌دهان به‌سراغ من بياييد . همه حاضر باشيد و از اين لحظه خود را به‌نحوى آماده كنيد مثل اين‌كه مشغول نبرد هستيد . تو ، فرمان‌ده جمازسواران ، با جمازهاى خود متعاقب صف ارابه‌ها حركت كن و هر دستورى كه آرتاژرساس داد اطاعت كن . فرمان‌دهان ارابه‌ها با قرعه بين خود معين كنند كه كدام صف در جناح راست سپاه و كدام در جناح چپ بايد حركت كند و فورا موضع بگيرند . اين بود نمونه‌اى از دستور و آرايش جنگى كورش .\r\nآبراداتاس شاه سرزمين شوش ، كورش را مخاطب ساخته گفت : « اگر رخصت دهى من فرمان‌دهى رسد مركزى ارابه‌ها را كه مقابل قلب دشمن قرار داده‌اى به‌عهده مىگيرم . » كورش دست خود را به‌عنوان موافقت به‌سوى داوطلب دراز كرد و به فرمان‌دهان ارابه‌ها كه مشغول سوار شدن بودند رو كرده آراى آنان را پرسيد . رؤساى پارسى كه اين افتخار را براى خود طالب بودند استدعا كردند استقراع شود . اتفاقا پس از قرعه همان وظيفه‌اى كه آبراداتاس آرزو داشت به وى واگذار شد و او خود را برابر صفوف مصريان قرار داد . همه با خاطرى شاد از حضور كورش مرخص شدند و به تهيهء مقدمات كار پرداختند و پس از صرف شام به خواب و استراحت پرداختند .\r\n\r\n","description":"","footnote":"","page_name":" 186 ","page_number":204},
  {"content":"\r\n\r\nسپاهيان كورش مسلح شدند . وداع آبراداتاس از پانتئا . سخنان كورش به سربازان خود .\r\n\r\nفصل چهارم وداع آبراداتاس با پانتئا . سخنان كورش به سربازان\r\nفرداى آن‌شب ، قبل از طليعهء صبح ، هنوز كورش مشغول نيايش به درگاه خدايان بود ولى كليهء افراد و سواران چاشت خود را صرف كرده ، با لباس‌هاى تميز و سلاح مرتب و براق در صفوف خود مرتب ايستاده و منتظر فرمان‌ده خود بودند . برق زره و كلاه‌خود سپاهيان در دشت پهناور موج مىزد . سر اسبان را كه با زين و يراق پاكيزه مجهز بودند ، با منگوله‌هايى از پشم ارغوانى رنگ زينت داده بودند . بر گردهء اسبان ارابه‌ها زره محكمى معلق بود ، درصورتىكه سر و سينهء اسبان سوار را با زره پوشانده بودند . برق نيزه‌هاى پولادين و نوك مفرغى تير در تركش تيراندازان و رنگ ارغوانى منگولهء اسبان در سپيدهء صبح جلاى خاصى داشت .\r\nارابهء جنگى آبراداتاس با چهار چرخ و هشت رأس اسب چابك به‌نحو بسيار زيبا و برازنده‌اى زينت شده بود . آبراداتاس مشغول پوشيدن زره خود بود كه ناگاه پانتئا از خيمه بيرون آمد و كلاه‌خود و دستبندها و بازوبندهايى از طلا و هم‌چنين بالاپوشى ارغوانى كه تا قوزك پاى او را مىپوشاند و منگوله‌اى بزرگ با پر عقاب كه بالاى كلاه‌خود مىگذاردند و بدون خبر شوهر به اندازهء لباس‌ها و كلاه‌خود او تهيه ديده بود پيش آورد . مرد از ديدن لباس فاخر و كلاه‌خود زيبا غرق تعجب شد و گفت : « همسر عزيزم ، چرا خود را از زينت‌آلات محروم كرده‌اى و اين لباس را براى من فراهم ساخته‌اى ؟ » پانتئا با شوق و بشاشت جواب داد : « از همهء اين‌ها عزيزتر وجود خود تو است ، تويى كه اكنون شجاعت و رشادت خود را به ديگران نشان خواهى داد ، تو بهترين زينت و زيور من خواهى بود . » اين بگفت و به دست خود بالاپوش را بر اندام شوهرش انداخت و اندام برازنده‌اش را پوشاند و سعى كرد قطرات اشكى كه بر رخسارش جارى بود از نظر شوهر خود پنهان سازد . آبراداتاس كه بدون اين لباس و اسلحهء فاخر رشيد و دل‌آور بود ، با پوشيدن اين لباس\r\n\r\n","description":"","footnote":"","page_name":" 187 ","page_number":205},
  {"content":"\r\n\r\nبيش از پيش زيبا شد و از اندام برازنده‌اش آثار شجاعت و بزرگى و نجابت ساطع بود . مرد رشيد مهار اسبان چابك و بىصبر را از مهتر بگرفت و مىخواست بر ارابه سوار شود ولى پانتئا اشاره كرد و عموم حضار قدرى عقب رفتند . آن‌گاه همسر خود را مخاطب ساخته گفت : « اى آبراداتاس ، اگر در دنيا زنانى باشند كه همسر خود را بيش از خود دوست و گرامى داشته باشند ، يقينا يكى از آنان من خواهم بود ، آيا حاجتى هست كه آن را به ثبوت برسانم ؟ لحن سخنانم بهتر از گفتارم محبتم را به تو ثابت مىكند . من به‌همين عشق پرشور و آن عشق پاكى كه تو به من دارى قسم ياد مىكنم كه با وجود همهء اين‌ها هزار بار آرزو دارم كه با تو ، با تو سرباز شجاع و برازنده ، به زير خاك بروم تا اين‌كه بعد از مرگت زنده نمانم و به زندگانى ننگين با مرد ننگينى نسازم . من هم همان‌طور كه تو براى زندگانى باشرافت آفريده شده‌اى ، جز به زندگانى باعزت و افتخار تن نخواهم داد . كورش شايستهء اين است كه ما تا جان در بدن داريم در راه سپاس‌گزارىاش بكوشيم ، او نسبت به ما حق بزرگى دارد . من در دست او اسير بودم ، اما نه تنها رفتارى كه با بردگان و اسر معمول است در حق من روا نداشت ، بلكه حتى نيت كوچك‌ترين اهانت در برابر آزاد كردن من نيز به‌خاطرش خطور نكرد . مرا براى تو پاك نگه‌داشت ، چنان‌كه گويى براى برادرش نگاه مىداشت . وقتى كه آراسپ ، حافظ و نگهبان من ، فرار كرد به او پيام دادم كه اگر اجازه دهى شوهرم را به درگاهت فراخوانم . تو بهترين يار و ياور او خواهى شد و بهتر از آراسپ خدمتش را قبول خواهى كرد . »\r\nاين بود سخنان پانتئا در حين وداع از همسرش . آبراداتاس كه از اين بيان به وجد آمده بود ، كاملا منقلب و مسخّر شده دستش را به سر زن نازنينش نهاد ، كمى مكث كرد ، آن‌گاه چشمان پر اشك خود را به‌سوى آسمان درخشان دوخت و اين دعا را زمزمه كرد : « اى خدايان بزرگ ، مرا يارى كنيد كه همسرى لايق براى پانتئاى عزيزم و يار و متحدى شايسته براى كورش بزرگ كه با ما چنين جوان‌مردانه رفتار كرده است باشم . » پس از اداى اين سخنان در ارابه را باز كرد و بر عرشهء آن قرار گرفت . پس از اين‌كه در را بستند پانتئا كه ديگر دستش از شوهرش كوتاه بود و نمىتوانست او را ببوسد ، صورتش را بر گوشه‌اى از ارابه نهاد و آن را غرق بوسه كرد . ناگاه ارابه به حركت درآمد و در يك لحظه مسافت بعيدى از چشمان اشكبار پانتئا دور شد . پانتئا بدون اين‌كه از جاى خود حركت كند ، چشم به آن دوخته بود تا اين‌كه شوهرش سر خود را برگرداند و چون او را بر جاى خود ديد كه چشمان خيره‌اش را به وى دوخته است بانگ برآورد : « پانتئاى عزيزم ، صبر و استقامت داشته باش ، خداحافظت باشد . ما از هم جدا شديم . »\r\nفورا خواجگان حرم‌سرا او را در آغوش خود گرفتند و به ارابه‌اش انتقال دادند او را خواباندند و بالاپوش به رويش انداختند . سربازان با وجود زيبايى و برازندگى آبراداتاس و ارابه‌اش ، مادام\r\n\r\n","description":"","footnote":"","page_name":" 188 ","page_number":206},
  {"content":"\r\n\r\nكه پانتئا از نظرشان غايب نشده بود فرصت اين‌كه او را بنگرند و تحسين كنند ، نيافته بودند .\r\nكورش پس از خاتمهء نيايش به درگاه خدايان فرمان آماده‌باش صادر كرد . مواضع مقدم سپاه را آراست ، فواصل صفوف را منظم ساخت و سركردگان را به گرد خويش فراخواند ، و گفت :\r\n« دوستان و متحدين من ، فرخنده سحرى است و همهء علايم پيروزى ، مثل همان كارزار اولى نمايان است . من مىخواهم بدانيد كه براى چه منظورى مىجنگيم تا با رشادت و شجاعت بيشترى دل به كار دهيد و رو به ميدان جنگ بتازيد . شما مردان سلح‌شورى هستيد و به‌مراتب بهتر از حريفان ما مىجنگيد . شما بهتر از آنان خود را مهياى كارزار نموده‌ايد . شما در نبرد بزرگى شركت جستيد و پيروز شديد و حال آن‌كه عدهء بسيارى از قواى دشمن شكست خوردند و از برابر شما پراكنده شدند و راه فرار پيش گرفتند . در اردوى دشمن اشخاص بىكاره و مهمل بسيارند ، اما شما كه به‌اتفاق ما عازم ميدان كارزاريد ، مىدانيد و اطمينان داريد كه در رديف كسانى نبرد مىكنيد كه مصمم و مقيدند از متحدين خويش دفاع كنند . »\r\n« همهء ما ، با اطمينان كامل به يك‌ديگر ، با حرارت و شوق ، تصميم گرفته‌ايم در برابر دشمن بايستيم ، درصورتىكه اگر شك و ترديدى در ميان ما وجود داشت هركس به اين فكر بود كه خود را از مهلكه كنار بكشد . پس اى برادران من ، يكدل و يكقدم بر دشمن بتازيم . ارابه‌هاى مسلح و مجهز ما به ارابه‌هاى بىسلاح و نامنظم دشمن بتازد . برويم ، با سواران دلير خود به سواران بىسلاح دشمن تاخت آوريم . پياده‌نظام دشمن كه در برابر ايستاده قدر و ارزشى ندارد . سلاح سپاه مصريان و صف‌آرايىشان ارزش ندارد . سپرهاى بزرگشان مانع از اين است كه حركت كنند و از وضع كارزار باخبر شوند . چون عمق صف‌آرايىشان زياد و در صد صف پشت سر هم ايستاده‌اند ، فقط عدهء قليلى كه در جلو قرار گرفته‌اند در كارزار مؤثرند ، بقيه در زير دست و پاى يك‌ديگر مىغلتند و كارى از پيش نخواهند برد . اگر دشمن درصدد است كه با كثرت نفرات ما را مغلوب كند ، بايد اول تاب مقاومت حملهء سواران ما را داشته باشند ولى به علت سپرهاى بزرگى كه با خود برداشته‌اند ، چنين تحركى ندارند و زبون خواهند شد . اگر بخواهند در جاى خود باشند و مقاومت كنند چگونه ممكن است در آن واحد هم عليه سواران ما بجنگند و همه حملهء مهاجمين ما را تحمل كنند و از هجوم ارابه‌ها و برج‌هاى جنگى ما جان به سلامت به‌در برند .\r\nسربازانى كه در برج‌هاى متحرك مىجنگند نيروى قابل ملاحظه‌اى هستند . سربازان به راحتى ضربهء سختى بر دشمن وارد خواهند آورد . از اين‌رو ما هر حملهء دشمن را به آسانى درهم خواهيم شكست . حال اگر باز احتياج به توضيحى داريد بگوييد تا جواب دهم . ما به يارى خدايان آماده‌ايم و عيب و نقصى در كارمان نيست ، اگر حاجتى داريد بگوييد و چنان‌چه سؤالى نداريد رو به درگاه خدايان آوريد و پيروزى و نصرت خود را از آنها بخواهيد و به صفوف خود مراجعت\r\n\r\n","description":"","footnote":"","page_name":" 189 ","page_number":207},
  {"content":"\r\n\r\nكنيد . هريك از شما آنچه را گفتم به افرادى كه تحت ادارهء خود دارد تكرار كند . هركس نشان دهد كه لياقت فرمان‌دهى افراد خود را دارد . خود را مرد ميدان نبرد نشان دهيد و در كردار و گفتار خود نمونهء پاىدارى و شجاعت باشيد . »\r\n\r\n","description":"","footnote":"","page_name":" 190 ","page_number":208},
  {"content":"\r\n\r\n\r\nكتاب هفتم\r\n\r\n","description":"","footnote":"","page_name":" 191 ","page_number":209},
  {"content":"\r\n . \r\n","description":"","footnote":"","page_name":" 192 ","page_number":210},
  {"content":"\r\n\r\nحركت سپاه كورش به ميدان كارزار . آخرين تعليمات كورش به سربازان .\r\nنبرد : شكست كرزوس ؛ مرگ آبراداتاس ؛ مقاومت مصريان ؛ شكست آنها به دست كورش .\r\n\r\nفصل اول نبرد . شكست كرزوس . مرگ آبراداتاس . مقاومت و شكست مصريان\r\nسركردگان هريك پس از نياز به درگاه خدايان به محل خويش عزيمت نمودند . كورش هنوز مشغول عبادت بود ، لذا مستخدمين براى او و همراهانش خوراكى و آشاميدنى آوردند تا سد جوع نمايند . كورش جرعه‌اى نوشيد و به هريك از همراهان خود آنچه طالب بود داد و پس از اين‌كه يك‌بار ديگر يارى و كمك خدايان را براى نصرت و پيروزى متحدين خود مسئلت نمود ، بر اسب خويش سوار شد و فرمان داد كليهء سپاه پشت سرش حركت كنند . جملهء سپاهيان همان زره و سلاحى كه كورش داشت با خود داشتند : بالاپوش ارغوانى ، كلاه‌خود و زره مفرغى ، جقهء سفيدرنگ بر كلاه ، نيزه‌اى از چوب محكم و شمشيرى بلند به كمر آويخته بود . سر و سينه و پهلوى اسبان با زرهى از مفرغ مستور بود . زره سواره‌نظام نيز از همان فلز و به همان رنگ بود .\r\nتنها تفاوت سلاح و زره و خود كوروش با متابعينش اين بود كه سلاح و زره كورش با ورقى از زر ناب پوشيده شده بود . برق اسلحهء سپاهيان چشم را خيره مىكرد و به خصوص اسلحهء كورش درخشندگى و تلألؤ خاصى داشت و مانند آيينه مىدرخشيد .\r\nچون كورش بر اسب سوار شد و توجه نمود كه از كدام سو حركت كند ، صاعقهء عظيمى از سمت راست برخاست . كورش بانگ برآورد : « برويم به‌سوى صاعقه . » اين بگفت و اسب خود را به سمت راست به جولان درآورد . در راست كورش كريزانتاس فرمان‌ده يك سواره‌نظام و در سمت چپش آرساماس و پياده‌نظام به حركت درآمد . كورش مقرر داشت همهء سپاهيان چشمشان را به درفش شاهى كه بر بالاى سرش در اهتزاز بود بدوزند و با آهنگ موزون قدم بردارند . درفش كورش عقابى بود از زر ناب كه بر نيزهء بلندى قرار داشت و پرهاى بزرگش را از همه‌سو گسترده\r\n\r\n","description":"","footnote":"","page_name":" 193 ","page_number":211},
  {"content":"\r\n\r\nبود . اين علامت هنوز درفش جنگى پادشاهان پارس است .\r\nكورش قبل از برخورد با دشمن سه روز به سپاهيان خود راحت‌باش داد . بالاخره ، پس از طى بيست فرسنگ ، طلايه‌داران سپاه خصم از دور پديدار گرديدند كه به سوى سپاه متحدين پيش مىآمدند .\r\nكرزوس با مشاهدهء سپاه حريف دريافت كه جناحين سپاهش تا مسافات بعيدى از جناحين سپاه كورش منبسطتر است ، ستون‌هاى خود را امر به توقف داد و مقرر داشت دو انتهاى جناحين چپ و راست به شكل نيم‌دايره آرايش يابند تا محاصرهء خصم به سهولت انجام پذيرد . كورش ملتفت اين حركت سپاه خصم بود و آن را به موقع دريافت ولى تغييرى در آرايش سپاه خود نداد ، توقف ننمود و چون ديد سپاه دشمن با آرايش جديد جناحين خود بسط زياد يافته است رو به كريزانتاس نموده گفت : « ببين چه منحنى بزرگى طى مىكنند . »\r\n- بلى متوجه هستم و جاى تعجب است ، چون با طى يك منحنى به اين بزرگى جناحين از قلب سپاه خيلى دور مىشوند .\r\n- و از قلب سپاه ما نيز دور شده‌اند .\r\n- چرا چنين مىكنند ؟\r\n- مسلم است كه از مجاورت با قلب ما احتراز دارند . بگذار جناحين به ما نزديك شوند ، چون قلب سپاه آنان از ما دور است به سهولت بيشترى آنها را متلاشى خواهيم كرد .\r\n- مگر فكر نكرده‌اند كه اين قسمت‌هاى مختلف وقتى به فاصلهء بزرگى از يك‌ديگر قرار گيرند نمىتوانند به كمك هم‌ديگر شتابند ؟\r\nكورش گفت : « واضح است كه چون جناحين آنها در روى زمين گسترده شوند به سوى جناحين متوجه خواهند شد و چون آرايش جنگى براى حمله گرفته‌اند ، ما يكباره از همه جهت به آنها حمله خواهيم كرد .\r\n- تو تصور مىكنى كه اين نقشهء صحيحى باشد ؟\r\n- بلى نسبت به آنچه به چشم مىبينيد نقشهء خوبى است ؛ اما چون مقدارى از آرايش‌هاى ما از نظرشان مستور است و بدان وقوفى ندارند ، اين نقشه به مراتب از وقتى ما را در تمام طول جبهه مورد حمله قرار مىدادند بدتر است . آرساماس ، تو پياده‌نظام را با قدم‌هاى كوتاه ، همان‌طور كه من به پيش مىروم ، هدايت كن . و تو نيز كريزانتاس ، سواره‌نظام را با حركت آرساماس راه‌نمايى كن . من قلب سپاه را به محلى كه مناسب براى حمله مىبينم رهبرى مىكنم . برويد ببينم چگونه ستون‌ها را هدايت خواهيد كرد . وقتى به محل مناسب رسيدم و فرمان حمله دادم همگى با هم يك دفعه از همه‌سو تاخت بياوريد . شروع حمله را از همهمه و غوغايى كه برپا خواهد شد تشخيص خواهيد داد .\r\n\r\n","description":"","footnote":"","page_name":" 194 ","page_number":212},
  {"content":"\r\n\r\nحمله با تاخت آبراداتاس آغاز مىشود . او با ارابه‌اش يك دفعه حمله را آغاز خواهد كرد . اين بهترين وسيله است كه دشمن را غافل‌گير كنيم و هول و هراس در صفوف او بيندازيم و نظم سپاهيانش را برهم زنيم . به محض اين‌كه حمله شروع شد به سراغتان مىآيم . خدايان به همراهتان . . . »\r\nكورش پس از اداى اين سخنان اسم جنگ را با جملهء : « خداى ناجى و راه‌نما » اعلام داشت و حركت كرد . چون از بين ارابه‌هاى جنگى عبور مىكرد چند دسته سرباز را كه در آن محل مشغول بودند مخاطب ساخته گفت : « سربازان ، چه سعادتى است براى من كه شما را ببينم . » به دستهء ديگر از سربازان و سلح‌شوران گفت : « سربازان من ، به ياد بياوريد كه امروز نه تنها روز پيروزى و مباهات است ، بلكه محصول پيروزى قبلى خود را درو مىكنيد و براى يك عمر سعادت و افتخار نصيبتان خواهد شد . » كمى بعد به دستهء ديگر رو كرد و گفت : « رفقاى من ، ما ديگر از درگاه خدايان نيازى نداريم . به ما فرصتى داده‌اند كه از نعمت‌هاى بىكران برخوردار شويم . سربازان من ، بكوشيم ! امروز بايد ما از اين خوان نعمت مباهى و سرفراز برخيزيم . شجاع باشيم . » چون با اسب خود تاخت‌كنان به هرسو مىرفت و فرمان مىداد ، دستهء ديگرى از سربازان را مخاطب ساخته گفت : « سربازان من ، به چه پيروزى بزرگ‌تر از اين مىتوان اميدوار بود ؟ مردان دل‌آور و بىباك از اين سفرهء گسترده فيضى خواهند برد . » آن‌گاه رو به دستهء ديگر آورد و به آهنگ بلند گفت : « اى دليران من ، امروز ثمرهء پيروزى نصيب آن كسى است كه بهتر حريف را بكوبد ، به تعاقبش بدود و دشمن كينه‌توز را از پاى درآورد ، او را مسخّر و منقاد كند و نام خود را جاويد سازد ، عمر خود را در آزادى به سر برد و بر دشمن فرمان‌روا باشد . اينجا راهى براى بىغيرتان و دون‌همتان نيست . اى سربازان ، هركس جان خود را گرامى مىدارد با من بجنگد . من به احدى سرمشق بىهمتى نداده‌ام و از تحمل هر ننگى بيزارم . » سپس با عده‌اى سرباز مواجه شد كه با دشمن روبه‌رو شده و خصم را از پا درآورده بودند . كورش با حالتى بشاش و خرسند رو به آنان كرد و گفت : « اى يلان عزيز من ، شما فهميده‌ايد كه مردان سلح‌شور چگونه روز خود را در ميدان جنگ به پايان مىرسانند . كجايند بىهمتان و بىغيرتان تا از شما درس عبرت بگيرند ! »\r\nدر ميدان جنگ جولان‌كنان تاخت مىآورد تا به آبراداتاس رسيد . آنجا متوقف شد .\r\nآبراداتاس چون سردار خويش را ديد نهيبى سخت بر اسبان خويش زد و به سرعت به خدمتش شتافت . ساير فرمان‌دهان نيز ارابه‌هاى خود را گرد كورش راندند و حلقه‌وار ايستادند .\r\nكورش كه از جمع اين همه سلح‌شوران مصمم و فداكار به وجد آمده بود ، آنان را مخاطب ساخته گفت : « آبراداتاس ، خواست خدايان بر اين قرار گرفت كه آرزوى تو را برآورده سازند . تو را و ياران تو را لايق اين ديدند كه در صف اول سلح‌شوران بجنگيد . وقتى به سوى دشمن تاخت\r\n\r\n","description":"","footnote":"","page_name":" 195 ","page_number":213},
  {"content":"\r\n\r\nآوردى اين را بدان و به خاطر داشته باش كه چشم هزاران سرباز شاهد شجاعت و رشادت شما هست ، با شوق و شعف از شما پيروى مىكنند ، پشت سرتان مىدوند ، حاضر نخواهند شد كه شما تنها جان خود را به مخاطره اندازيد . » آبراداتاس جواب داد : « كورش ، اطمينان داشته باش كه همه‌چيز در اين گوشهء ميدان با موفقيت همراه است . اما از جناح خود نگرانم . دشمن با تمام قوا از جناحين به ما حمله‌ور مىشود و ما جز ارابه‌هاى خود چيز ديگرى براى مقاومت با حمله نداريم .\r\nاگر قرعه به‌نام من اصابت نكرده بود ، من ننگ داشتم از اين‌كه بدون قواى كامل اين گوشه را سرپرستى كنم . » كورش جواب داد : « اگر در همه‌جا پيروزى يار ما باشد ، ترسى از جناحين نداشته باش . به يارى خدايان فشار دشمن را از اين محل دور خواهيم كرد . تو را قسم مىدهم كه در حمله به دشمن شتاب مكن ، تأمل كن ، وقتى ديدى قوايى كه مايهء ترس تو شده‌اند از جا كنده شدند و رو به هزمت نهادند ، آن‌وقت بتاز و دمار از روزگارشان درآور . » كورش كه نخوت و تكبرش از همهء مردان روزگار كم‌تر بود در آغاز اين نبرد سهمناك ، در اين گوشه از ميدان ، مغرور شده بود و دوباره تكرار كرد : « وقتى جناحين دشمن را از هم پاشيده ديدى ، بدان كه من نزديك تو هستم . آن وقت ناگهان برسرشان بتاز ، تو با دشمنى مواجه خواهى شد كه به كلى اختيار خود را از دست داده است ولى سربازان تو با اعتماد كامل يورش خواهند آورد . آبراداتاس ، تا مجال دارى به واحدهاى ارابه‌هايت سركشى كن ، آنان را مهياى حملهء بىدريغ و قطعى بكن . اميدوارشان كن و به آنها بفهمان كه بايد از همهء گروه‌هاى ديگر ارابه‌سوار باشهامت و رشادت بيشترى بجنگند . به آنها بياموز كه براى مرد هيچ‌چيز با ارزش‌تر و برازنده‌تر از لياقت و رشادت نيست . »\r\nآبراداتاس بر ارابهء خود پريد و دستور كورش را به موقع اجرا گذارد .\r\nكورش همهء صفوف را بازديد كرد ، رشادتشان را تشجيع نمود تا به جناح چپ رسيد . در اين جناح هيستاسپ با نيمى از سواران پارسى مهياى كارزار بودند . كورش هيستاسپ را به نام خواند و گفت : « ما به سرعت‌عملى كه در نهاد تو است ، احتياج داريم ، زيرا اگر ما در كشتن دشمن پيش‌دستى كنيم . پيروز مىشويم ، بدون اين‌كه يك‌تن كشته دهيم . » هيستاسپ خنده‌كنان جواب داد : « ما مراقب كسانى كه روبه‌روى ما ايستاده‌اند هستيم . دستور بده كه جناحين سپاه ما دست به كمر و بىكار نايستند . » كورش جواب داد : « مطمئن باش ، اما اين را بدان هركس از خدايان انتظار موفقيت بيشترى دارد ، بايد فشار قواى خود را به سويى هدايت كند كه دشمن بيشتر مقاومت به خرج مىدهد . » اين بگفت و به بازديد از قسمت‌ها ادامه داد . و چون به فرمان‌ده دسته ارابه‌اى كه آن جناح را محافظت مىكرد رسيد گفت : « من به كمك شما آمدم ، به محض اين‌كه ديديد ما به جناحين دشمن حمله برديم و از فشارشان كاستيم ، شما به صفوف خصم حمله بريد ، زيرا اگر\r\n\r\n","description":"","footnote":"","page_name":" 196 ","page_number":214},
  {"content":"\r\n\r\nحمله كنيد بهتر در امان خواهيد بود تا اين‌كه بر سر جاى خود بايستيد . » سپس به صفوف مؤخر ارابه‌ها رفت و به فارنوكوس و آرتاژرساس دستور داد هريك با يك هزار پياده‌نظام بر جاى خود بمانند و حركت نكنند . و به آنان گفت : « به مجرد اين‌كه ديديد من به جناح راست حمله كردم شما به چپ حمله‌ور شويد . بايد از انتها حمله را آغاز كنيد . چه دشمن در آن موضع ضعيف است . قواى خود را دست‌نخورده نگاه داريد تا دشمن به اين قسمت اميدى نداشته باشد . سواران دشمن در منتهااليه جناحش قرار گرفته است . بايد جمازان شما به آنها حمله‌ور شوند . مطمئن باشيد قبل از اين‌كه دشمن فرصت اين را بيابد دست و پاى خود را جمع كند ، از فرار اسبان و سواران او به خنده خواهيد افتاد . »\r\nكورش پس از اين دستورالعمل‌ها به جناح راست متوجه شد . كرزوس كه متوجه شده بود قلب سپاهش به حريف نزديك است و جناحين به فاصلهء بعيدى قرار گرفته و گسترش زيادى يافته‌اند با علامت به فرمان‌دهان جناحين خبر داد كه بيش از اين دور نشوند و يك ربع دايره بچرخند . به محض اين‌كه سربازان روبه‌روى سپاه كورش قرار گرفتند كرزوس فرمان پيش‌روى صادر نمود . با اين فرمان ، سه هنگ در يك زمان به حركت درآمد و متوجه سپاه كورش شد كه يكى در قلب و دو ديگر در جناحين راست و چپ بود . ناگهان بر سپاه كورش رعب و هراس شديدى مستولى شد ، چه پارسيان و متحدينشان مانند مربع كوچكى در مربع بزرگى محاط شدند و از سه طرف ، يعنى به استثناى عقبهء سپاه ، محصور پياده‌نظام و سوار و تيراندازان و ارابه‌رانان خصم گرديدند .\r\nبه فرمان كورش در همه‌جا مقاومت شديدى از طرف سپاه پارس مشهود گرديد . سكوت بر همه‌جا حكم‌فرما بود ، همه منتظر حركت دشمن بودند . كورش كه مترصد فرصت مناسب بود تا فرمان حمله بدهد اين سكوت را شكست و به بانگ بلند فرياد حاضرباش داد . از سينهء عموم سپاهيان در يكدم واحد جواب سهمناكى طنين‌انداز شد . ناگاه كورش در رأس يك دسته سوار زبده جناح راست دشمن را هدف قرار داد و باسرعت و سرسختى بسيار وارد صفوف آنان شد متعاقب اين حمله ، سواره‌نظام و پياده‌نظام بىآن‌كه صفوف خود را برهم زند ، با آهنگ منظم به حركت درآمد و از چندين نقطه بر صفوف خصم حمله برد و با مزاياى بسيارى كه حملهء سپاه از جبهه به پهلوى لشكريان خصم دارد ، جناح دشمن را تحت فشار شديد قرار داد و در اندك فاصله سپاهيان انبوه دشمن متفرق شدند و پا به فرار گذاشتند .\r\nمقارن همين حال ، آرتاژرساس ، كه از حملهء كورش وقوف يافت ، جناح چپ دشمن را مورد تعرض قرار داد و بنا به دستور كورش جمازسواران را به پيش انداخت . اسبان سوارنظام دشمن كه از ديدن اين حيوانات ، حتى از دور دچار وحشت غريبى شده بودند به يكباره از جا كنده شدند ،\r\n\r\n","description":"","footnote":"","page_name":" 197 ","page_number":215},
  {"content":"\r\n\r\nهريك به سويى تاختن گرفتند و در اندك زمان روى هم غلتيدند ؛ و آنها سعى مىكردند در گوشه‌اى خود را از حمله دشمن ايمن كنند . معمولا اسبان در برابر هيكل شتر از جا درمىرفتند و تاب مقاومت نمىآوردند . آرتاژرساس با نظم بسيار دشمن پراكنده و فرارى را مورد تعقيب قرار داد ، از راست و چپ خود ارابه‌هاى جنگى را به حركت درآورد . هريك از فراريان كه به دست مهاجمين مىافتاد ، در دم قطعه‌قطعه مىشد و آنان كه با سرعت بيشترى راه فرار در پيش گرفته بودند ، زير ارابه‌هاى جنگى نابود مىشدند .\r\nآبراداتاس ديگر در خود تاب تحمل نياورد و فرياد كشيد : « ياران من ، پشت سر من هجوم آوريد . » عنان اسبان چابك خود را رها كردند و تازيانه‌زنان به پيش راندند . جملهء ارابه‌ها با شدت مخوفى به حركت درآمدند . ارابه‌هاى دشمن در برابر چنين حملهء گستاخانه و شديدى تاب مقاومت نياوردند . هريك به سويى فرار كردند ، برخى سربازان جنگنده را با خود بردند و بعضى سربازان را زمين نهادند تا پاىدارى كنند . آبراداتاس پس از باز كردن راه و شكستن صف اول مستقيما به مصريان تاخت آورد و متعاقب پيش‌تازان ، صفوف مؤخر حمله بردند . اما صفوف مصريان به اندازه‌اى متراكم و به هم متصل بود كه مهاجمين به زودى پى بردند كه درهم شكستن آنان به آسانى ممكن نيست ، اكثرا در همان محل كه حمله آغاز نموده بودند با مقاومت سرسخت حريف مواجه شدند و در زير فشار مصريان خرد شدند . اسبان ارابه‌ها ، چرخ‌هاى سنگين به روى آنان غلتيدند . ارابهء آبراداتاس كه نه راه بازگشت داشت و نه راه پيش رفتن از فشار سربازان واژگون شد ، سوارانى كه به روى عرشهء آن جا گرفته بودند به زمين درغلتيدند و بدن اين مردان از خودگذشته و دلير زير نيزه و تير مهاجمين سوراخ‌سوراخ شد . سربازان پارسى از شكافى كه آبراداتاس باز كرده بود بدون نظم به دشمن هجوم آوردند و عدهء بسيارى از مصريان را از دم تيغ گذراندند ؛ ولى عده‌اى از مصريان تازه‌نفس كه به سبب كثرت عده هنوز وارد معركه نشده بودند به آنها هجوم آوردند . در اين اثنا جنگ مغلوبهء هولناكى بين دو طرف متخاصم درگرفت . مصريان با نيزه‌هاى قوى و شمشير و خنجر حمله مىكردند . عدهء سربازان و سلاح ايشان به مراتب بر سربازان و سلاح متحدين تفوق داشت . در واقع نيزه‌هاى مصريان هم‌چنان كه امروز هم مشهور است بسيار قوى و بلند است سپرشان بسيار مناسب و پهن است و بدن سرباز را خوب حفظ مىكند و داراى مقاومت بسيارى است و به بازوى سرباز تكيه دارد . مصريان ، با سپرهاى محكم و به هم چسبيده در يك جبههء متراكم حمله آغاز كردند . پارسيان كه سپرشان از نى بود تاب مقاومت نداشتند و آهسته عقب‌نشينى مىكردند بدون اين‌كه پشت به دشمن آورند . باشدت بىنظيرى ضربه به مهاجمين وارد مىساختند و به همان شدت آماج ضربات سخت قرار مىگرفتند تا اين‌كه خود را به پناه ارابه‌هاى جنگى رساندند . در اين هنگام مهاجمين مصرى\r\n\r\n","description":"","footnote":"","page_name":" 198 ","page_number":216},
  {"content":"\r\n\r\nهدف تير مراقبين برج‌هاى متحرك و تيراندازان پارسى قرار گرفتند ، قواى ذخيره كه پشت سر برج‌ها قرار داشتند مانع عقب‌نشينى بيشتر شدند . جملهء سربازان شمشير به دست دفاع نمودند و تيراندازان با شدت بىنظيرى باران تير بر سر مهاجمين مىريختند . كشت‌وكشتار مخوفى درگرفت . صحنهء كارزار را برق شمشير ، صداى جهش تير از كمان و فرياد سربازان كه يك‌ديگر را فرامىخواندند پر كرده بود .\r\nدر اين اثنا ، كورش فرارسيد . از وضع سربازان كه در پيش‌روى خود به سبب حملهء مصريان متوقف شده بودند متأسف شد ولى بىدرنگ به چارهء كار پرداخت و چون هيچ‌راهى در دفع مزيت دشمن و خنثى نمودن فشار آنها بهتر از حملهء ناگهانى و شديد به قسمت عقب سپاه مصريان نبود ، با سرعت و دل‌آورى بىمانندى ، بدون اين‌كه مصريان متوجه شوند با تمام قواى خود حمله برد و عدهء بسيارى را از دم تيغ خود گذراند . آن‌گاه مصريان متوجه وضع خويش شدند و فرياد كشيدند كه دشمن از عقب هجوم آورده است . ناچار عده‌اى كه تنشان پر از زخم بود به عقب برگشتند . جنگ مغلوبهء مخوفى بين پياده‌نظام مصرى و سواران كورش درگرفت ، سربازى كه زير پاى اسب كورش به زمين غلتيد با خنجر خود ضربت شديدى به شكم حيوان وارد ساخت . اسب از شدت درد به هوا برخاست و كورش را واژگون كرد . اينجاست كه معلوم مىشود تا چه اندازه سودمند است كه سردارى محبوب زيردستان و سربازان باشد ؛ جملهء سربازان كه گرد كورش بودند ناگاه فريادى كشيده به سمت او دويدند و او را در ميان گرفتند .\r\nجنگ تن‌به‌تن درگرفت ، سربازان متخاصم به جان هم افتادند ، با قوت و قدرت شديدى مىكوبيدند ، كوبيده مىشدند ، مىزدند و مىخوردند تا اين‌كه يكى از افراد گارد مخصوص كورش از اسب به زمين پريد و ارباب خود را بر اسب خويش سوار كرد . به محض اين‌كه كورش بر اسب سوار شد به يك لحظه و با يك نگاه به اطراف دريافت كه مصريان از همه طرف مورد حمله و كشت‌وكشتار واقع شده‌اند . هيستاسپ و كريزانتاس را ديد كه در رأس سواره‌نظام خود ، مصريان را با تيغ بىدريغ خود به خاك هلاكت مىاندازد . سپس فرمان داد بيش از اين از نزديك به كشتار آنان نپردازند ، بلكه از دور آنها را هدف تيروكمان قرار دهند و خود به سوى ارابه‌هاى جنگى تاخت آورد و از برجى بالا رفت تا از وضع ميدان جنگ آگاه شود و ببيند كدام دستهء دشمن هنوز تاب مقاومت دارد ، از بالاى برج صحنهء كارزار بسيار بديع بود . جلگهء وسيع پر بود از اسب و سرباز و ارابه و برج جنگى كه به جان هم افتاده بودند ؛ عده‌اى فرار مىكردند ، دسته‌اى با حرارت به تعاقبشان مىپرداختند و آنها را به خاك هلاك مىانداختند ، همه‌جا جنگ مغلوبه بود .\r\nدر هيچ گوشهء ميدان دسته‌اى تاب مقاومت نداشت مگر مصريان . اين بىچارگان را ديد كه بدون اميد و انتظار كمكى ، گرد هم جمع شده‌اند و سلاح خود را جمع‌آورى كرده‌اند و با سپرهاى پهن از\r\n\r\n","description":"","footnote":"","page_name":" 199 ","page_number":217},
  {"content":"\r\n\r\nجان خود دفاع مىكنند . قدرت عمل از آنان سلب شده بود ، ياراى حمله نداشتند به شدت رنج مىبردند . كورش شهامت و ايستادگى مصريان را ستود و به حالشان ترحم آورد كه اين چنين خود را به كشتن مىدهند ، آن‌گاه دستور داد مهاجمين از حمله دست بردارند و مبارزه را متوقف كرد .\r\nسپس جارچى بانگ برآورد كه آيا باز حاضرند به خاطر بىغيرتانى كه آنان را رها كردند پا به فرار گذاردند ، جان خود را فدا كنند يا بدون اين‌كه از حسن شهرت و رشادتشان كاسته شود به انتحار خود خاتمه دهند ؟ سربازان محصور جواب دادند : « آيا ممكن است ما را سربازان شجاع بنامند و خلاص كنند ؟ » كورش جواب داد : « بلى ، براى اين‌كه شما تنها سربازانى هستيد كه از جاى خود حركت نكرده‌ايد و هنوز مبارزه مىكنيد . » مصريان گفتند : « چگونه جان خود را نجات دهيم و شرافت سربازيمان لكه‌دار نشود ؟ » كورش گفت : « شما مىتوانيد بدون تحمل ننگ از رها كردن متحدين خود در ميدان جنگ اسلحهء خود را تسليم كنيد و در جرگهء متحدين كسانى قرار گيريد كه مايل‌اند شما را به جاى كشتن نجات دهند . »\r\n- اگر ما در زمرهء دوستان تو درآييم چه مأموريتى به ما محول خواهى كرد ؟\r\n- به شما نيكى مىكنيم و شما نيز حرمت ما را در دل نگه داريد .\r\nمصريان پرسيدند : « آن نيكى كه در حق ما مرعى خواهى داشت كدام است ؟ »\r\n- مادام كه ما در جنگيم دو برابر آنچه از دشمنان ما دريافت مىداشتيد به شما خواهيم پرداخت و پس از برقرارى صلح به آنها كه بخواهند در خدمت ما بمانند زمين خواهيم داد ، شهرها برايشان بنا خواهيم كرد و زندگى آسوده‌اى برايشان فراهم خواهيم نمود .\r\nمصريان استدعا كردند به اين شرط كه آنان را وادار نكند كه عليه كرزوس اسلحه به دست بگيرند ، زيرا يگانه متحدى بود كه از دستش شكايت نداشتند . بقيهء شروط كورش را قبول كردند و به اين ترتيب پيمانى ميان آنها بسته شد . اين است دليل واقعى اين امر كه امروزه مصريان از زمرهء وفاداران پادشاه پارس باقى مانده‌اند . كورش در فلات‌هاى مرتفع ، شهرهايى به ايشان بخشيد كه هنوز به شهر مصريان مشهور است . اين شهرها لاريس و سيلن است . كسانى كه سر تسليم به كورش فرود آوردند و تأمين يافتند به آبادانى آن مرزوبوم پرداختند و اعقابشان امروزه در آن حدود سكونت دارند و به كشت و زرع زمين مشغول‌اند .\r\nكورش پس از رتق‌وفتق امور ، هنگام غروب آفتاب به تيمبرارا شتافت .\r\nدر اين نبرد هولناك ، مصريان يگانه كسانى از لشكريان دشمن بودند كه مردانه جنگيدند و سزاوار ستايش‌اند . در بين سپاهيان كورش سواره‌نظام از همهء صفوف بهتر جنگيد و گوى افتخار را بربود و بدين‌لحاظ است كه سواره‌نظام هنوز در سپاه پارسيان رتبهء اول را حائز است و همان\r\n\r\n","description":"","footnote":"","page_name":" 200 ","page_number":218},
  {"content":"\r\n\r\nسازوبرگى را كه كورش داده حفظ نموده است . ارابه‌هاى جنگى با داس‌هاى بزرگ در محور چرخ‌ها به اندازه‌اى مفيد و در پيش‌رفت كارزار مؤثر واقع شد كه پادشاهان پارس هنوز آن را حفظ نموده‌اند و از آن استفاده مىبرند . جمازسواران براى ايجاد رعب و هراس در دل اسبان حريف بسيار مؤثرند ولى سوارانى كه بر شترها مىنشينند نمىتوانند با سواره‌نظام دشمن دست‌وپنجه نرم كنند و مورد حملهء آنان نيز واقع نمىشوند ، چه اسب به محض ديدن شترها رم مىكند . بدين جهت ، با وجود اين‌كه در صحنهء كارزار مفيد به نظر مىرسد ، هيچ سوارى رغبت نمىكند از آن استفاده كند و رفته‌رفته شتر از صحنهء كارزار خارج شد و به همان سبك قديم مورد استفاده قرار گرفت .\r\n\r\n","description":"","footnote":"","page_name":" 201 ","page_number":219},
  {"content":"\r\n\r\nتصرف شهر سارد . ملاقات كورش و كرزوس . كرزوس از هاتف طالع خويش را سؤال كرد و به بىاحتياطى خود اذعان نمود . گذشت كورش نسبت به كرزوس .\r\n\r\nفصل دوم تصرف سارد . ملاقات با كرزوس و گذشت كورش نسبت به وى\r\nسپاهيان كورش پس از صرف غذا و گماشتن قراولان در نقاط لازم به استراحت پرداختند .\r\nكرزوس با لشكريان خود به سوى سارد ، پايتخت خويش ، فرار مىكرد . اقوام ديگر نيز از تاريكى شب استفاده كرده هريك با سرعت به سوى سرزمين خود متوارى شدند . كورش قبل از طليعهء آفتاب به عزم تسخير سارد حركت نمود . چون به حصار و باروى شهر رسيد دستور داد ادوات قلعه‌كوبى و نردبان‌ها را برپا سازند و پس از اين‌كه ظلمت شب فرارسيد ، شخصا به گردش و بازديد ديوارهاى اطراف شهر پرداخت و معلوم شد كه حصارى بسيار رفيع و سخت تمام حدود شهر را احاطه كرده است . كلدانىها و پارسىها تحت هدايت يك نفر پارسى كه به لباس برده سابقا در خدمت يكى از محافظين بوده و از راهى كه از شط به سمت باروى شهر احداث نموده بودند اطلاع داشت ، به آن محل رسيدند . اهالى ليدى پس از وقوف تسلط سپاهيان كورش دچار هراس شديدى شدند و برج‌ها و حصار شهر را رها كرده به داخل شهر پناه بردند . صبح خيلى زود كورش وارد شهر شد و اعلام داشت احدى جاى خود را ترك نكند . كرزوس كه به قصر خود پناه برده بود ، دست التماس و تضرع به سوى فاتح دراز كرد . ولى كورش بدون اين‌كه توجهى به قصر سلطنتى كند به سوى حصار شهر روان شد . در بازديدى كه از قراولان نمود ديد عموم پارسىها بر سر جاى خود ايستاده‌اند و به حراست مشغول‌اند ، ولى كلدانيان سلاح خود را رها نموده به نهب و غارت خانه‌هاى شهر پرداخته‌اند . كورش سركردهء آنان را فراخواند و مقرر داشت بىدرنگ از شهر خارج شوند و گفت : « من اجازه نمىدهم كسانى كه فاقد نظم و انضباط هستند در سپاهيان من قرار گيرند و دست تطاول به هستى ديگران دراز كنند . من مصمم بودم شما را كه در اين نبرد به\r\n\r\n","description":"","footnote":"","page_name":" 202 ","page_number":220},
  {"content":"\r\n\r\nمن كمك رسانده‌ايد از عموم كلدانىها ممتاز و ثروتمندتر بسازم . حالا كه از جرگهء سپاهيان من اخراج مىشويد منتظر حملهء قوىتر از خود باشيد . » كلدانىها كه از خشم كورش و عمل خويش نگران شده بودند ، دست تضرع و زارى به سويش دراز كرده استدعاى عفو و بخشش نمودند و وعده دادند آنچه از مردم گرفته‌اند مسترد دارند . كورش جواب داد : « به حضورشان نياز نيست ، ولى براى اين‌كه كسانى كه اطاعت امر نموده‌اند بدانند كه وضع آنها از ديگران بهتر است آنچه از مردم گرفته‌اند بايد به سربازان پارسى مسترد دارند . » كلدانىها فرمان كورش را به كار بستند و سربازان مطيع و باانضباط صاحب مال و متاع فراوان و ذىقيمت شدند . پس از آن ، كورش سپاه را در محلى از شهر كه مناسب‌تر بود مستقر ساخت و امر داد اسلحه به زمين ننهند و به حال آماده‌باش غذاى خويش را صرف نمايند .\r\nپس از اين تمهيدات ، مقرر داشت كرزوس را به حضورش آوردند ، كرزوس به محض اين‌كه كورش را از دور بديد سر تعظيم فرود آورد و گفت : « سلام بر تو اى پادشاه و ارباب من . سرنوشت تو را پيروز گردانيده و مرا مستحق تحمل چنين وضع پرادبار نموده است . » كورش جواب داد :\r\n« سلام بر تو اى كرزوس . ما هردو انسان هستيم . آيا نصيحتى دارى به من بگويى ؟ »\r\n- اگر سخن مفيدى مىدانستم ، مىبايستى اول به خود گفته باشم .\r\n- پس اى كرزوس ، سخن مرا گوش كن ؛ سربازان من پس از تحمل مخاطرات بزرگ و خستگىهاى مفرط ، خود را مالك شهر بزرگى مىبينند كه پس از بابل در آسيا رتبهء دوم را حايز است . من سزاوار مىدانم كه اكنون از همت و زحمت خويش منتفع شوند . چه اگر از چنين نعمتى محروم بمانند طوق اطاعت به گردن نمىنهند . اما رخصت نخواهم داد كه براى اين منظور شهر را مورد نهب و غارت قرار دهند . چه در اين صورت شهر منهدم و خراب خواهد شد و مطمئنا بدترين آنان صاحب مال‌ومنال بيشترى خواهد شد .\r\nكرزوس جواب داد : « پس به من اجازه بده به اهالى ليدى اعلام كنم كه من موافقت تو را تحصيل كرده‌ام كه شهر مورد تاراج سربازان فاتح قرار نخواهد گرفت ، هيچ مردى از زن و خانواده‌اش جدا نخواهد شد . و در عوض به تو وعده داده‌ام كه خود اهالى ، ذىقيمت‌ترين و زيباترين مال خود را نثار قدوم تو كنند و من اطمينان دارم اگر چنين كنى ، عموم اهالى از مرد و زن تمام ثروت شهر سارد را كه در اختيار خود دارند تقديم حضورت كنند . سال بعد شهر را مملو از همين ثروت و تجمل خواهى يافت . در صورتى كه اگر اجازهء غارت دهى ، همهء منابع هنر و ثروت كه در اين سرزمين نهفته است منهدم خواهد شد . حتم دارم اگر به چشم خود ببينى چه غنايم گران‌بها و چه ثروت عظيم نثار خاك راهت خواهند كرد ، از غارت شهر منصرف خواهى شد . اكنون فرمان بده قراولانت به خزاين شخصى من بروند و آنچه در ملك من است به حضورت بياورند . »\r\n\r\n","description":"","footnote":"","page_name":" 203 ","page_number":221},
  {"content":"\r\n\r\nكورش از سخنان كرزوس سپاس‌گزارى نموده گفت : « اى كرزوس ، تو از هاتف دلف طالع خويش را استفسار كرده‌اى ، چون به من اطمينان داده‌اند كه نسبت به آپولون ارادت خاصى دارى و به دلالت‌ها و نصايحش عمل مىكنى ، جوابش چه بود ؟ » كرزوس جواب داد : « كاش چنين بود ، اما من وقتى دست به درگاه آپولون برداشتم كه اعمالى نموده بودم كه تماما خلاف آن بود كه مىتوانست حسن توجه خدايان را به من معطوف سازد . »\r\n- چگونه اعمالى بود ، به من بازگو ، باعث اعجاب من است .\r\n- قبل از اين‌كه سؤال كرده باشم ، خواستم ببينم آيا سخن خدايان پيوسته عين صواب است با خير ، اما خدايان مانند مردان نيك و زيبا دوست ندارند كه در هرچه اعلام مىدارند شك و ترديدى روا دارند . چون ملتفت خطاى خويش شدم رسولانى فرستادم و سؤال كردم آيا من صاحب فرزند خواهم شد يا خير ؟ جوابى نشنيدم . سپس مبالغ هنگفتى سيم و زر و هزاران قربانى به درگاهش نثار كردم . آن‌گاه حاجتم را تكرار كردم و پرسيدم براى داشتن فرزند چه تدبيرى به كار برم ؟ ناگاه هاتف جواب داد غم مخور صاحب فرزند خواهى شد ؛ و راست مىگفت ، مرا گول نمىزد . صاحب فرزند شدم ، اما فرزندانى كه به كار نمىآيند . يكى از فرزندانم گنگ و لال است . ديگرى طبعى پاك و بدنى سالم داشت ولى در عنفوان جوانى بدرود زندگى گفت . من با خاطرى اندوهگين كسانى به درگاهش فرستادم و سؤال كردم براى اين‌كه بقيهء عمر را به راحتى و خوشى بگذرانم چه كنم ؟ جواب داد : كرزوس خود را بشناس و شاد زى .\r\nاين نويد هاتف مرا غرق سرور كرد . پيش خود خيال مىكردم با تحمل چنين چيز راحت و سبكى راه سعادت و خوشى در پيش پايم باز است . شنيده بودم شناختن ديگران بعضى اوقات امرى است مشكل ، اما شناختن خود را سهل و آسان و امرى پيش پا افتاده مىدانستم و هيچ باور نمىكردم مردى باشد كه خود را نشناسد . از آن‌روز من زندگانى آرام و راحتى داشتم و مرگ فرزند خود را حكم تقدير دانستم . سر تسليم فرود آوردم . اما از روزى كه به دست آسوريان عليه شما اغوا شدم و به جنگ با شما برخاستم خود را معرض مخاطرات عظيم انداختم . تا اين‌كه پاى خود را از معركه بيرون كشيدم ، باز خود را از خطر مصون دانستم ، لذا زبان شكايت و اعتراض به درگاه خدايان نگشودم ، چون به محض اين‌كه در خود ياراى مقاومت نديديم خود را به كنارى كشيدم و در حمايت خدايان جانى به سلامت بردم و ياران و درباريانم نيز با من در امن و امان باقى ماندند . تا اين‌كه براى دومين بار به هواى ثروت بىكرانم و بنا به دعوت و اصرار كسانى كه مرا به رياست و فرمان‌دهى خود دعوت كردند و به خاطر هداياى بسيارى كه به من تفويض كردند و به سبب تملق‌گويى كسانى كه به من وانمود كردند كه اگر سرفرمان‌دهى را قبول كنم ، هم از در اطاعت اوامرم درخواهند آمد و من بزرگ‌ترين مردان روزگار خواهم شد ، خلاصه به سبب\r\n\r\n","description":"","footnote":"","page_name":" 204 ","page_number":222},
  {"content":"\r\n\r\nاين قبيل چاپلوسىها و تمناهاى شاهان مجاور ، سمت سرفرمان‌دهى قوا را قبول كردم . خود را نشناختم و زير بار امر خطيرى كه مبارزه با تو بود رفتم ، تصور كردم مىتوانم با تو ، تويى كه از نسل خدايان و زادهء شاهانى ، تويى كه از اوان كودكى در فضيلت و تقوا بار آمده‌اى ، شجاعت و درايت را پيشهء خود ساخته‌اى ، از در دشمنى و رقابت درآيم ، غافل از اين‌كه جد من ، تخت سلطنت را با آزادى از زير بار رقيّت و بندگى به دست آورده بود . خلاصه اين‌كه خود را نشناختم و به چنين مهلكه گرفتار آمدم . در شناختن خود غفلت ورزيدم و اكنون متحمل چنين ستمى شده‌ام . اما حال اى كورش ، ديگر خود را شناختم . آيا باز تصور مىكنى كه هاتف دلف در نويدش صادق است و چون بعد از اين خود را شناخته‌ام ، روزگارى به صفا و راحتى به سر برم ؟ من اين سؤال را در محضرت طرح كردم ، چون تو را يگانه شخصى مىدانم كه مىتوانى بىدرنگ حاجتم را برآورى و به سؤالم پاسخ دهى . فقط تو مىتوانى گره از كارم بگشايى . »\r\nكورش جواب داد : « تمنايم اين است كه در اين باب ، تو خود نصيحتى به من بكنى . من پس از آن دوران‌ها پرحشمت سلطنت و اقتدار تو ، حال به وضعت بسيار تأسف مىخورم و بدين‌دليل همسرت را به تو برمىگردانم ، دخترانت را در اختيارت مىگذارم ، چون شنيده‌ام صاحب دخترانى هستى ؛ دوستان و خدمت‌گزارانت در خدمتت باقى مىمانند ، سفره‌خانه‌ات مانند سابق داير خواهد ماند . فقط مقرر مىدارم كه از هر نوع جنگ و نبردى محروم و ممنوع باشى . » كرزوس از شنيدن اين سخنان بانگ برآورد : « پناه بر خدايان ، اى كورش عزيزم ، ديگر لازم نيست به سؤالم پاسخ دهى و راه سعادتى كه از تو درخواست كردم نشان دهى ، چون اگر بدانچه اكنون نويد دادى عمل نمايى ، آنچه مردم روزگار زندگانى سعادتمند و مرفه مىخوانند و بدان علاقه‌مند هستند ، به من اعطا نموده‌اى . » كورش پرسيد : « آيا چه كسى در چنين زندگانى پرسعادت و سرورى زيست مىكند ؟ » كرزوس جواب داد : « همسر من ، بلى زن من كه در ثروت بىحدوحصر من ، در تمام جلال و شكوه دربارم ، در جمله لذايذ و خوشىهاى من شركت داشت بدون اين‌كه بداند اين وسايل از كجا تهيه شده است ، بدون اين‌كه متحمل مختصر رنج و مرارتى در تهيهء آن بشود ، بدون اين‌كه اندك توجه يا الزامى در شركت در جنگ‌ها و زدوخوردها داشته باشد . حال كه تو مصمم هستى همان زندگانى را برايم فراهم سازى كه من براى عزيزترين كسان خود فراهم ساخته بودم ، بجا است يك بار ديگر سر تعظيم به درگاه آپولون فرود آورم و از نعمتش سپاس‌گزار باشم . » كورش از شنيدن اين سخنان ، فراغ و آرامش روحى شاه مغلوب را تحسين كرد . از آن تاريخ به بعد كرزوس را پيوسته در همهء مسافرت‌ها با خود مىبرد تا هم از صحبتش لذت برد و ضمنا خيالش از جانب او به كلى فارغ و آسوده باشد .\r\n\r\n","description":"","footnote":"","page_name":" 205 ","page_number":223},
  {"content":"\r\n\r\nتشييع جنازهء آبراداتاس . خودكشى پانتئا . كورش بناى مجللى بر مزار آنان برپا ساخت .\r\n\r\nفصل سوم تشييع جنازهء آبراداتاس . خودكشى پانتئا . مزار آنها\r\nپس از خاتمهء اين گفت‌وگو هردو به استراحت پرداختند . فرداى آن‌روز ، كورش عموم ياران و سركردگان را به حضور خود طلبيد و دسته‌اى را مأمور جمع‌آورى و تحويل خزاين كرد و گروهى را مأمور ساخت تا آن ثروت عظيم را شمارش كنند ، سهم موبدان را براى ايثار در راه خدايان كنار بگذارند و بقيه را در جعبه‌ها بريزند و در آنها را استوار ببندند و در ارابه‌ها جاى دهند تا پيوسته در دنبال سپاه حركت دهند و بر هركس كه ابراز لياقت كرد از آن خزاين پاداش دهند . آنچه فرمان داده بود اجرا شد . سپس تنى چند از نديمان و خدمت‌گزاران خود را فراخواند و گفت : « آيا كسى از شما آبراداتاس را ديده است ؟ من متعجبم ، او كه سابقا مكرر به ملاقات ما مىآمد ، چرا به سراغ ما نيامده است ؟ » يكى از خادمان جواب داد : « سرور من ، عمرت دراز باد ، او ديگر در قيد حيات نيست ، در حين حمله عليه مصريان ، بر روى ارابهء خود ، جان شيرين به جان‌آفرين تسليم كرد .\r\nمىگويند همهء لشكريانش ، به استثناى آنان كه با او بودند ، چون كثرت و قدرت مصريان را ديدند ، پشت به دشمن كردند . زنش پس از وقوف از مرگ محبوب بر سر نعش او شتافت ، آن را از زمين برداشت ، بر روى ارابهء خود قرار داده و به حوالى رود پاكتول برد . در آنجا ، چون خواجگان و نوكران مشغول حفر مزارى در بالاى تپه ، براى او شده‌اند ، زن باوفايش ، بر روى زمين نشسته سر آن دل‌آور را كه با لباس‌هاى فاخر پوشانده شده بر روى زانوى خود گذارده است . » كورش كه اين خبر را بشنيد آهى پرسوز كشيد و بىدرنگ بر اسب خويش سوار شد و با هزار نفر سوار به آن محل ماتم‌زا رو آورد .\r\nبه گاداتاس و گوبرياس امر داد كه فاخرترين و مجلل‌ترين تزيينات را با خود بردارند تا جنازهء آن مرد شريف را كه شجاعانه جان خود را فدا كرده بود بپوشانند . سپس فرمان داد گله‌داران گاو و گوسفند فراوان به آن محل منتقل نمايند تا بر سر مزارش قربانى كنند . كورش به محض اين‌كه\r\n\r\n","description":"","footnote":"","page_name":" 206 ","page_number":224},
  {"content":"\r\n\r\nپانتئا را ديد كه بر خاك نشسته و سر شوهرش را بر روى زانوى غم نهاده است ، اشك در چشمانش حلقه زد ، با حالى زار بگريست و بانگ برآورد : « دريغ ، دريغ اى روح باوفا و شجاع كه رفتى و ما را ترك گفتى ! » آن‌گاه زانو بر زمين زد و دست آن يار دلير را گرفت . ولى دست مرده در كفش باقى ماند ، چون مصريان آن را از بدن جدا نموده بودند . درد و الم كورش از اين اتفاق مضاعف شد . پانتئا شيون كرد و دست بريده را از كورش گرفت ، آن را بوسيد و سعى كرد به بدن شوهرش ملحق كند .\r\n- آه كورش ، اكنون مثل اين‌كه درست شد . دستش به جاى خود قرار گرفته . زارى و فغان فايده ندارد . كورش ، شوهرم به خاطر من خود را به تو رساند ، شايد مهر و محبت تو نيز او را به اينجا كشاند . آه چه زن بدبختى بودم ، پىدرپى او را تشويق مىكردم كه كارهاى بزرگ انجام دهد تا لايق دوستى و اكرام تو باشد . شوهرم به عاقبت خود فكر نمىكرد ، هراسى در دل نداشت ، فكر و ذكرش اين بود كه خدمت شايسته‌اى براى تو انجام دهد . شوهرم مردانه مرد ، ذره‌اى بيم و سستى در كارش نبود . من كه او را تشويق و ترغيب مىكردم زنده‌ام ، زنده‌ام و در كنار جسد بىجانش نشسته‌ام .\r\nاشك حسرت بر رخسار كورش جارى بود بدون اين‌كه توانايى ايراد سخنى داشته باشد .\r\nبالاخره پس از مدتى سكوت را شكست و گفت : « بلى پانتئا ، شوهرت به مرگ پرافتخارى شهيد شد ، فاتح و پيروز شد ، اجازه بده جسدش را با احترام بپوشانم . » آن‌گاه گوبرياس و گاداتاس پارچه و تجملات بسيار آوردند و جسد آن مرد دلير را با احترام بسيار غرق زيور كردند . كورش پانتئا را مخاطب ساخته گفت : « افتخارات و احترامات ديگرى نصيب او خواهد شد بر مزارش بناى مجللى كه شايستهء او و تو است برپا خواهند ساخت و قربانىهايى كه درخور چنين مرد شجاعى است به افتخارش نثار خواهند كرد . تو بدون تجليل و احترام يا يكه و تنها باقى نخواهى ماند ، تقوا و بزرگ‌منشى تو مايهء افتخار تو و سبب اعزاز و اكرام من خواهد بود . من هركس را معين كنى در خدمتت خواهم گمارد تا به هر محلى كه ميل دارى به روى . » پانتئا جواب داد : « بيش از اين مزاحمتى فراهم نخواهم كرد . من آن ديارى را كه به سوى آن پرواز خواهم كرد از تو پنهان نمىكنم . »\r\nپس از اين گفت‌وگو كورش با حسرت تمام او را وداع كرد . به حال زنى كه چنين شوهرى را از دست داده و به حال مردى كه چنين زنى را تنها گذارده است تأسف مىخورد . پانتئا خواجگان را به عنوان اين‌كه : « بگذاريد يك دم آن‌طور كه دلم مىخواهد زار بگريم » از خود دور كرد . فقط دايهء خود را رخصت داد در برابرش بماند . چون تنها شدند گفت پس از مرگم مرا زير همان پارچه‌اى كه به تن شوهرم پوشانده‌اند قرار بده . دايه استدعا و استغاثه مىكرد كه از تصميم خود منصرف\r\n\r\n","description":"","footnote":"","page_name":" 207 ","page_number":225},
  {"content":"\r\n\r\nشود ولى چون ديد هرچه اصرار مىكند پانتئا ناراحت و محزون‌تر مىشود ، سخنى نگفت ، زانوى غم در بغل گرفت ، مقابل دخترش بر خاك نشست و گريست . پانتئا در همان لحظه خنجر كوچكى كه پيوسته با خود داشت به دست گرفت ضربت سختى بر سينهء خود زد ، آهسته سرش را بر روى سينهء شوهرش گذاشت و كمى بعد از فراغ محبوبش به وى ملحق شد . دايه شيون آغاز كرد و بنابه وصيتش بدن زن و شوهر باوفا را با همان پارچه كه به روى آبراداتاس انداخته بودند پوشاند . كورش به محض اين‌كه از عمل پانتئا اطلاع يافت سراسيمه به آن محل دويد تا اگر به كمكى احتياج بود مبادرت ورزد . خواجگان پرمحبت و باوفا چون اين بديدند هرسه خنجرهاى خود را از نيام بركشيدند و در همان محلى كه بانويشان مقرر نموده بود بايستند ، سينهء خود را سوراخ كردند و به خاك درغلتيدند . كورش پس از مشاهدهء اين منظرهء هولناك و حزن‌آور ، با خاطرى افسرده و احترامى تام نسبت به پانتئا مراجعت كرد . مقرر داشت براى هردو تشييع جنازهء بسيار مجلل برپا سازند و بناى رفيعى در آن محل به يادگارشان ساختند . مىگويند اين بنا كه به يادگار آن‌دو همسر باوفا و خواجگانشان به دست كورش ساخته شد هنوز برپا است و بر ستونى به خط آسورى نام آن زن و شوهر منقور است . بر ستونى كوچك‌تر نوشته‌اند « علم‌داران » .\r\n\r\n","description":"","footnote":"","page_name":" 208 ","page_number":226},
  {"content":"\r\n\r\nآدوزيوس با تدبير به اختلافات خاتمه داد . هيستاسپ فريژى كوچك را مسخر ساخت . كورش به همراهى كرزوس به سمت بابل حركت كرد .\r\n\r\nفصل چهارم هيستاسپ فريژى كوچك را مسخر مىكند . حركت به سمت بابل\r\nمقارن اين ايام كارىها كه به چند طايفه تقسيم شده بودند و هريك با ديگرى اختلاف داشت و در مواضع مستحكم و مهم سكونت داشتند ، از كورش تقاضا نمودند به كارشان رسيدگى كند و به اختلافات و دشمنى ديرينهء آنان خاتمه دهد . كورش در آن اوقات در سارد متوقف و مشغول ساختن ادوات قلعه‌كوبى براى منكوب نمودن دستجاتى بود كه علم طغيان برافراشته يا هنوز تمكين ننموده بودند . در خدمت كورش سردارى از سرزمين پارس بود كه به احتياط و تدبير جنگى مشهور و در مجاب نمودن طرف مهارتى به‌سزا داشت . كورش او را مأمور سرزمين كارى نمود و يك لشكر در اختيارش گذارد . سيليسىها و قبرسىها تقاضا نمودند كه آنان نيز همراه لشكريان آن سردار عزيمت نمايند . از جمله تدابير ملك‌دارى كورش يكى اين بود كه براى حكومت و ادارهء امور ممالكى كه مسخر مىساخت مرد برازنده و مدبرى از اهل همان كشور برمىگزيد و حتىالمقدور از اعزام ساتراپ‌هاى پارسى احتراز مىجست . از كشورهاى مسخر شده ماليات و خراج مناسبى دريافت مىنمود و در صورت ضرورت از سربازانشان در سپاه امپراتورى خود استفاده مىكرد .\r\nبارى ، آدوزيوس در رأس لشكرى به سرزمين كارى رسيد . سركردگان طرفين هريك به استقبالش شتافتند و استدعا كردند به سرزمين آنان وارد شود و طرف متخاصم را تحت فشار قرار دهد . آدوزيوس رؤساى طرفين را جداگانه پذيرفت . دلايل هريك را قانع‌كننده دانست و سفارش كرد مبادا از اين مقوله سخنى بگويند تا اختلاف مرتفع شود . از طرفين قول قطعى گرفت كه سربازانش را با روى خوش در محوطهء خويش بپذيرند و مراتب خدمت‌گزارى و صدق باطنى خود را نسبت به كورش و منافع پارسىها نشان دهند . در مقابل او هم متعهد شد كه به هيچ‌وجه مخل و مزاحم حال ايشان نباشد و در مقابل وفاى به عهد ، او هم منافع و احتياجات آنان را\r\n\r\n","description":"","footnote":"","page_name":" 209 ","page_number":227},
  {"content":"\r\n\r\nمحفوظ و ملحوظ بدارد . پس از اين توافق‌ها ، يك شب ، پنهانى و بىخبر ، بدون اين‌كه هيچ‌يك از طرفين از نقشهء او اطلاعى داشته باشند مواضع آنان را اشغال كرد و در هردو موضع مستقر شد .\r\nروز بعد در وسط سپاهيان خود ، سركردگان طرفين را كه نفوذ بيشترى داشتند به حضور طلبيد .\r\nسركردگان متخاصم چون روبه‌رو شدند ، دانستند كه طرفين يك‌ديگر را گول زده‌اند . آن‌گاه آدوزيوس آنان را مخاطب ساخته گفت : « آقايان ، من وعده داده‌ام كه به مواضع شما وارد شوم بدون اين‌كه نيت سويى نسبت به هيچ‌يك از شما داشته باشم و سعى و كوشش به كار خواهم برد تا هركس نسبت به ماحسن خدمت نشان دهد از مزاياى آن برخوردار شود . اگر يكى از دسته‌هاى شما را منكوب كنم ، آن‌گاه خواهند گفت كه غائله به نفع كارىها تمام شده است اما اگر رفع اختلاف به اين منتهى شود كه هريك از شما به راحتى و آزادانه مشغول كسب و كار و زراعت و آبادكردن زمين‌هاى خود شود ، همه از اين نعمت برخوردار خواهيد شد . پس بر شماست كه اختلافات ديرينهء خود را كنار بگذاريد و دست اتحاد و دوستى به يك‌ديگر بدهيد و با خيالى فارغ به كشت زمين‌هاى خود بپردازيد ، خانواده‌هايتان با يك‌ديگر مراوده و محبت داشته باشند . هركدام از شما از اين دستور تخطى كند بداند كه با كورش دشمنى كرده است و با او مانند دشمن معامله خواهد شد . »\r\nاز همان روز در قلعه‌ها باز شد ، مردم به مراوده و رفت‌وآمد پرداختند ، كوچه‌ها از اشخاصى كه به خانهء دوستان خود مىرفتند پر شد ، زارعين و باغ‌دارها به نگهبانى ملك خود پرداخته با كمال راحتى و در امنيت كامل به آباد كردن زمين مبادرت نمودند . مردم به مناسبت آشتى و دوستى جشن‌ها برپا ساختند و همه‌جا صلح و صفا برقرار شد . كار به جايى رسيده بود كه چون از جانب كورش رسولانى آمدند و سؤال كردند كه آيا براى استقرار نظم احتياج به دسته‌هاى ديگرى از سپاه يا ادوات قلعه‌كوبى هست يا خير ؛ آدوزيوس جواب داد كه احتياجى نيست و حتى سپاهيانى كه با خود آورده است مىتوانند در محل ديگرى خدمت كنند و مفيد واقع شوند و به همين قرار نيز عمل كرد . فقط دستهء كوچكى را در قلعه‌ها مستقر ساخت و بقيه را امر به بازگشت داد . كارىها التماس كردند آنها را ترك نگويد ولى چون راضى نمىشد كسانى خدمت كورش فرستادند و استدعا نمودند وى را به عنوان ساتراپ در آن ملك معين و برقرار سازد .\r\nمقارن اين ايام ، كورش هيستاسپ را در رأس قوايى مأمور ساخت كه ايالات فريژى مجاور هلسپونت را مسخّر سازد . كورش به محض اين‌كه آدوزيوس از مأموريت خويش مراجعت كرد او را با قوا به كمك هيستاسپ روانه كرد تا متخاصمين بهتر از او تمكين كنند . يونانيانى كه در سواحل دريا سكونت داشتند تقاضا نمودند كه در مقابل پرداخت خراج سپاهيان پارسى به موطنشان وارد نشوند و حاضر شدند كه در ازاى اين گذشت عده‌اى از جوانان خود را به خدمت كورش اعزام دارند تا در شمار لشكريان فاتح محسوب شوند و هركجا كه مقرر داشت تحت\r\n\r\n","description":"","footnote":"","page_name":" 210 ","page_number":228},
  {"content":"\r\n\r\nاوامرش خدمت نمايند . اما پادشاه فريژى تصميم گرفت در برابر سپاه پارسيان از قلاع و مواضع خود دفاع كند و تسليم نشود . اين تصميم خود را علنا همه‌جا اعلام داشت . ولى در برابر سركشى و مخالفت عده‌اى از سركردگان خود مجبور شد در برابر هيستاسپ از در تسليم درآيد و خود را در اختيار كورش قرار دهد . هيستاسپ عده‌اى از سربازان خود را در آن موضع مأمور ساخت و خود با بقيهء قوا و عدهء بسيارى از سواران زبدهء فريژى كه وارد سپاهيانش شده بودند حركت نمود .\r\nدر واقع كورش دستور داده بود كه هيستاسپ و آدوزيوس سربازانى را كه تمكين نمايند و بدون مبارزه تسليم شوند خلع سلاح ننمايند و با خود بياورند و فقط كسانى را كه از در ستيزه وارد شوند و مقاومت نشان دهند خلع سلاح نمايند و افراد را با اردوى خود به‌حضورش انتقال دهند .\r\nقضايا به‌همين نحو فيصله يافت . كورش پادگان مفصل و مهمى در شهر سارد برقرار كرد و خود با بقيهء سپاهيان و كرزوس و عدهء معتنابهى ارابه و ذخاير و اثاثهء ذىقيمت حركت كرد . كرزوس قبل از حركت محتويات كليهء ارابه‌ها را صورت‌بردارى نمود و اين نامه را به كورش تقديم كرد و گفت :\r\n« كورش ، چون صورت ريز ذخاير و غنايم را در دست دارى ، خواهى فهميد كه كدام‌يك از مستحفظين و قراولان به‌آنچه در اختيار خويش دارند دست‌برد زده‌اند . » كورش جواب داد : « عمل تو پسنديده است ، اما مأموران من مىدانند كه اين اموال به آنها تعلق دارد و چنان‌چه چيزى از آنها بردارند ، در واقع از مال خود برداشته‌اند ، لذا خاطرم جمع است كه چنين كارى نخواهند كرد . » مع ذلك صورت‌ها را بين دوستان و سركردگان توزيع كرد تا مراقب باشند و ببينند كدام‌يك از مأموران امين و مورد اعتماد نيستند . كورش عده‌اى از اهالى ليدى را كه عشق به اسلحه و ارابه و سوارى و جنگ داشتند وارد سپاه خود نمود . به‌كسانىكه مىديد درصددند وظيفهء خويش را به نحوى انجام دهند كه مايهء رضايت خاطر او است ، اسلحه داد و اما كسانى را كه مىديد به اكراه اطاعت مىكنند اسبانشان را گرفت و به سربازان پارسى بخشيد و سلاحشان را به آتش انداخت و سوخت و خودشان را موظف كرد در اردو خدمت‌گزار باشند . علاوه‌براين ، به عموم اسرا سلاحى داد كه خاص بندگان زرخريد بود . اين سلاح به‌نحوى بود كه براى خدمات در اردو مفيد واقع مىشد ولى هيچ‌گاه نمىتوانستند به اتكاى آن دسته‌جمعى عليه سربازان قيام نمايند يا به هواى شورش و خودسرى از آن استفاده برند .\r\nبدين‌قرار كورش پس از فتح سارد و قبل از رسيدن به شهر نينوا اهالى فريژى بزرگ و كاپادوسيان و اعراب را منقاد و مطيع كرد . با اسلحه و تجهيزاتى كه از اين اقوام به‌دست آورد ، سپاه بزرگى مركب از چهل هزار سوار پارسى ترتيب داد و مقدارى سلاح و عده‌اى اسب بين متحدين خود توزيع نمود . به‌نحوى كه چون برابر حصار شهر بزرگ نينوا رسيد سپاهش مركب از چند لشكر سوار زبده و كارآزموده بود و عدهء معتنابهى تيرانداز مجرب و پياده‌نظام و خدمت‌گزار همراه داشت .\r\n\r\n","description":"","footnote":"","page_name":" 211 ","page_number":229},
  {"content":"\r\n\r\nاولين محاصرهء شهر نينوا . تسخير شهر . گفتار كورش به يارانش . جواب آرتاباز و كريزانتاس . كورش لشكر قراولان خاصه را تشكيل داد . گفتار كورش در باب رفتار و كردار فاتحين پس از پيروزى .\r\n\r\nفصل پنجم محاصره و تسخير نينوا . تشكيل قراولان خاصه . گفتار كورش\r\nبه‌محض اين‌كه كورش به حوالى نينوا رسيد عموم سپاهيان خود را در اطراف مستقر نمود ، خود در رأس ياران و سركردگان متحدين به بازديد اطراف پرداخت . پس از اين‌كه استحكامات شهر را از دور مطالعه كرد ، مصمم شد كه سپاهيان خود را به عقب برگرداند . ناگاه شخص خاينى از شهر خارج شد و به او خبر داد كه مردم نينوا چون قلب سپاه او را ناتوان تشخيص داده‌اند ، مصمم هستند در حين عقب‌نشينى بر وى حمله برند . اين امر چندان دور از حقيقت نبود . چون حصار و باروى اطراف شهر بسيار طولانى بود لذا وقتى قلب سپاه گسترش مىيافت ناچار عمق آن بسيار كم و ناقص مىماند . كورش چون در قلب سپاه قرار گرفت فرمان داد كه جناحين با يك حركت دورانى در قسمت عقب سپاهى كه شخصا فرمان‌دهى آن را داشت موضع بگيرند . اين حركت موجب اطمينان‌خاطر قلب سپاه شد چه صفوف آن متراكم و عميق شد و همچنين مايهء اعتماد جناحين گرديد زيرا مستقيما مقابل دشمن قرار گرفتند . چون حركت جناحين راست و چپ به قلب سپاه پايان يافت ، جوش و خروش فراوانى در كليهء صفوف مشهود گرديد و جملگى به وضع خويش اطمينان حاصل كردند ، زيرا صفوف مقدم خود را در پناه جناحين ديدند و جناحين نيز در حمايت صفوف مقدم قرار گرفتند . بنابراين از حملهء دشمن و غافل‌گير شدن بيمى در دل نداشتند . از طرف ديگر زبده‌سربازان در مواضع وسط قرار گرفتند و اين بهترين آرايش بود ؛ هم براى جنگيدن و هم براى جلوگيرى از فرار كسانىكه در معرض ترس و تهديد قرار گرفته بودند و نيز سواره‌نظام در جناحين فرمان‌ده قرار گرفتند و بدين‌قرار طول جبهه كوتاه شد و عمق و تراكم صفوف افزايش يافت . چون آرايش سپاه بدين‌قرار مرتب گرديد ، آن‌گاه آهسته به عقب حركت كردند تا از تيررس مدافعين حصار در امان باشند . پس از اين‌كه از برد تير دشمن خارج شدند به\r\n\r\n","description":"","footnote":"","page_name":" 212 ","page_number":230},
  {"content":"\r\n\r\nطرف چپ برگشتند و به حركت خويش ادامه دادند . هرچه دور مىشدند كم‌تر توقف مىكردند .\r\nهمين‌كه خود را از خطر غافل‌گيرى در امان ديدند به حركت خود ادامه دادند تا اين‌كه به‌موضع اردو و خيمه‌گاه خود رسيدند و در آنجا مستقر شدند .\r\nبه‌محض اين‌كه به اردوگاه رسيدند كورش عموم سركردگان را به حضور طلبيد و گفت :\r\n« متحدين من ، ما اطراف شهر را بازديد كرديم و به نظر من ديوارهايى به اين ارتفاع و به اين استحكام از راه حمله غيرقابل تسخير است . اما به عقيدهء من هرچه تعداد سربازان داخل شهر زيادتر باشد ، درصورتىكه نخواهند از مواضع خود خارج و آمادهء كارزار باشند ، تحت استيلاى گرسنگى ، زودتر تسليم مىشوند . پس اگر كسى رايى بهتر از اين نداشته باشد ، من معتقدم كه بايد آنها را تحت محاصره قرار داد . » آن‌گاه كريزانتاس گفت : « آيا اين رودخانه به عرض دو استار از وسط شهر عبور نمىكند ؟ » گوبرياس جواب داد : « بلى ، و عمق آن از مجموع قد دو تن بيشتر است ، به اين جهت اين رودخانه نيز بهتر از ديوارها در استحكام شهر مؤثر است . » كورش جواب داد : « كريزانتاس ، از آنچه ما فوق قوهء ماست سخنى به ميان نياوريم . پس از اين‌كه مستقر شديم به سرعت بايد مجرايى بسيار پهن و عميق حفر كنيم . هر دسته از سپاه به نوبت بايد در حفر آن اقدام كند و به‌اين نحو براى پاس‌دارى از سپاه به تعداد كم‌ترى قراول احتياج داريم . »\r\nپس در خارج از حصار شهر خط ترعه را ترسيم نمودند و در محلى كه مىبايستى با رودخانه تلاقى كند برج و بارو بنياد نهادند . آن‌گاه سربازان به حفر خندق بزرگى مبادرت ورزيدند و خاك آن را به اطراف ريختند . كورش در اطراف رودخانه ، به‌منظور استحكامات ، پايه‌هايى از چوب نخل ساخت تا نشان دهد كه مصمم است شهر را در محاصره گيرد ، سپس در فواصل معين استحكامات مهمى برپا ساخت تا قراولان متعدد در محل امنى به پاس‌دارى بپردازند . اين بود نقشهء محاصرهء كورش ولى محصوران شهر از بالاى ديوارهاى رفيع شروع به تمسخر سپاهيان كورش نمودند و چون آذوقه كه كفاف معاش آنان را تا مدت بيست سال مىنمود در انبارهاى خود داشتند ، وقعى به تمهيدات سپاه مهاجم نمىنهادند . كورش كه از اين قضيه وقوف يافت مقرر داشت كه سپاه به دوازده قسمت تقسيم شود و هريك براى مدت يك ماه محافظت حصار را به‌عهده بگيرند . محصورين از شنيدن اين خبر بر تمسخر خود افزودند و بسيار مسرور شدند زيرا محافظت و پاس‌دارى به‌عهدهء فريژىها ، ليسىها ، اعراب و كاپادوسىها مىافتاد و آنان را با خود خيلى بيشتر همراه و مساعد مىدانستند تا با پارسىها .\r\nحفر ترعه با سرعت پيش‌رفت مىكرد . كورش دريافت كه قريبا جشن بزرگ اهالى نينوا فرا مىرسد و در شب و روز عيد عموم اهالى سرگرم شادى و طرب و مست و مخمور از مى ناب هستند . اين بود كه به‌محض اين‌كه ظلمت صحرا را فراگرفت تعداد كثيرى از سربازان را مأمور\r\n\r\n","description":"","footnote":"","page_name":" 213 ","page_number":231},
  {"content":"\r\n\r\nساخت زبانه‌اى را كه بين رودخانه و ترعه باقى مانده بود حفر كنند . در اواسط شب عيد و شادى ، آب رودخانه وارد ترعه شد و ارتفاع آب در بسترى كه وارد شهر مىشد به اندازه‌اى كاهش يافت كه به سهولت قابل عبور بود . سپس كورش فرمان داد كه سران پياده‌نظام و تيراندازان و سواره‌نظام پارسى هريك در رأس ستون‌هاى خود مركب از هزار نفر حاضر شوند و ساير متحدين پشت‌سر آنها حركت كنند . جملگى در اندك زمانى حاضر و مهياى حركت شدند . آن‌گاه گارد مخصوص و پياده‌نظام خاصه و سواره‌نظام را مأمور ساخت به بستر رودخانه وارد شوند تا اين‌كه بدانند كف آن به اندازهء كافى محكم است يا نه . پس از اطمينان ، فرمان داد كليهء رؤساى سواره‌نظام و پياده‌نظام گردش جمع شوند و گفت : « دوستان من ، بستر رودخانه وسيع و راه بسيار مناسبى براى ورود ما به شهر است ، برويم و با كمال اطمينان و بدون ذره‌اى ترس و ترديد وارد شهر شويم .\r\nحريف ما همان است كه با وجود متحدين بسيار از ما شكست خورد . همه آن‌روز را به ياد داريد كه در مقابل ما شكست خورد و پا به فرار گذارد . آن‌روز صبح خيلى زود خود را براى مدافعه آماده كرده بود و سلاح كافى در دست داشت و صف‌آرايى نموده بود ، و حال آن‌كه امروز كه ما آنان را مورد حمله قرار مىدهيم جملگى در خواب و مست بادهء عيش و نوش‌اند . مردم يا در بستر ناز و خوشى آرميده‌اند و يا در گوشه و كنار به نوشيدن و طرب مشغول‌اند و چون ما را در داخل شهر خود ببينند چنان گرفتار بهت و هراس خواهند شد كه ديگر قادر به در دست گرفتن سلاح نيستند .\r\nاگر بعضى از اشخاص در گوشتان خوانده‌اند كه ورود در شهرى به اين عظمت ، با وجود پاسبانان متعدد و كثرت جمعيت و از جان‌گذشتگى مردم امرى دشوار و خطرناك است ؛ اطمينان داشته باشيد كه در برابر سپاهيان دلير و كارآزموده‌اى مانند شما كار مهمى از آنان ساخته نيست . حصار خانه‌هاشان همه از چوب خرما و با قير قابل احتراق آغشته است . ما مشعل‌هاى بسيار داريم كه در اندك فرصت همه‌جا را شعله‌ور و شهر را دچار حريق عظيمى خواهد كرد . سربازان ما مقدارى قير قابل احتراق با خود دارند و به سرعت خانه‌ها را آتش خواهند زد و بدين‌قرار مدافعين يا بايد خانه و مواضع دفاعى خود را رها كنند و بگريزند يا در ميان شعله‌هاى آتش بسوزند . سربازان من ، اسلحهء خود را برداريد و به پيش برويد . به يارى خدايان شما را قريبا به سرمنزل پيروزى خواهم رساند . شما اى گاداتاس و گوبرياس ، راه به ما نشان دهيد ، چون شما راه‌ها را خوب مىشناسيد . وقتى وارد شهر شديم ستون قوا را مستقيما به قصر سلطان هدايت كنيد . » گوبرياس جواب داد : « احتمالا در اين شب عيد و شادى درهاى قصر باز و ورود عامه بدان آزاد است ، ولى البته قراولان خاصه مشغول كشيك هستند . » كورش گفت : « نبايد از اين امر غافل بود . برويم ، سعى كنيم تا آنجا كه ممكن است غافل‌گيرشان كنيم . »\r\nسپاهيان كورش پس از صدور فرمان ، از جا حركت كردند . از بستر رودخانه وارد ديوار ضخيم\r\n\r\n","description":"","footnote":"","page_name":" 214 ","page_number":232},
  {"content":"\r\n\r\nشدند و از آن گذشتند و به شهر سرازير شدند . هركس در راه ديده مىشد يا در زير تيغ سربازان كشته مىشد و يا ديوانه‌وار فرار مىكرد . سربازان گاداتاس به اين فريادهاى هول‌انگيز آنگونه جواب مىدادند كه گويى در جشن و شادى شريك آنان‌اند و به سرعت زياد متوجه قصر سلطان شدند . ستون‌هايى كه تحت فرمان‌دهى گاداتاس و گوبرياس پيش‌روى مىكردند چون به دروازه‌هاى قصر رسيدند آنها را بسته يافتند . عده‌اى بر قراولان كه گرد آتشى جمع و مشغول نوشيدن بودند تاختند و آنها را از پا درآوردند . همه‌جا غوغاى مهيبى برپا شد و غلغلهء عظيمى در شهر افتاد . كسانىكه در داخل قصر بودند از غوغاى خارج دچار بهت و رعب موحشى شدند .\r\nسلطان فرمان داد تحقيق كنند چه خبر است . عده‌اى قراول به دروازه‌ها دويدند و درها را باز كردند . گاداتاس و سربازانش چون درها را گشوده يافتند به سر قراولان تاختند و هركس را يافتند از دم تيغ گذراندند تا به شخص سلطان رسيدند . پادشاه آشور سراسيمه به پا ايستاده و قدارهء خود را از غلاف كشيده و مات و متحير بود . عده‌اى از سربازان گاداتاس و گوبرياس بر او حمله بردند و شاه و عموم حضار را از پاى درآوردند . تنى چند از آنان پا به فرار گذاردند و عده‌اى حمله آوردند ولى به احدى فرصت داده نشد و جملگى به خاك هلاك افتادند . كورش به سواره‌نظام و سربازان خود امر داد هركه در كوچه‌ها يافتند بكشند و به جارچيان كه زبان آشورى مىدانستند فرمان داد ندا برآورند كه مردم در خانهء خويش بمانند و قدم بيرون ننهند و الا خونشان هدر است .\r\nآن‌گاه گاداتاس و گوبرياس فرارسيدند . اولين اقدامشان شكرگزارى در برابر خدايان بود كه به آنان فرصت دادند تا انتقام خويش را از پادشاه جرار و سفاكى چون شاه آشور بستانند . سپس خدمت كورش شتافتند و اشك شوق و شعف بر رخسارشان جارى بود ، خود را به پاى كورش انداختند و دست و پاى او را غرق بوسه كردند و از اين موهبت و سعادتى كه نصيبشان شده بود سر از پا نمىشناختند .\r\nكم‌كم طليعهء صبح در افق نمايان مىشد . قراولان و مستحفظين برج و باروى شهر عظيم و مغرور نينوا چون از هجوم سپاهيان كورش و كشته شدن پادشاهشان اطلاع يافتند ، جملهء استحكامات را تسليم نمودند . كورش بىدرنگ مواضع دفاعى شهر را مسخّر ساخت و افراد زبده‌اى را به حراست آنها گماشت . سپس به بازماندگان كشتگان اجازه داد مقتولين را به خاك سپرند و به وسيلهء مناديان فرمان داد كه هركس سلاحى در دست يا در محلى پنهان دارد ، بىدرنگ آن را تسليم نمايد . هركس سلاحى در دست يا در خانه نگه دارد ، او و تمام كسان آن خانه كشته خواهند شد . عموم مردم سلاح خود را تسليم نمودند . كورش مقرر داشت هرچه جمع‌آورى شده است در قلاع شهر گرد آورند تا اين‌كه در صورت ضرورت مهيا و آماده باشد ؛ پس از اين اقدامات موبدان را به‌حضور فراخواند ؛ چون شهر اسلحه به‌دست و با زدوخورد فتح\r\n\r\n","description":"","footnote":"","page_name":" 215 ","page_number":233},
  {"content":"\r\n\r\nشده بود ، سهمى از غنايم را براى نياز به درگاه خدايان اختصاص داد و خانه‌هاى بزرگان را به كسانىكه بيش از سايرين مجاهدت نموده بودند بخشيد ؛ گفت هركس نسبت به سهمى كه دريافت داشته است اعتراضى دارد ادعاى خويش را بيان كند . به ساكنين نينوا مقرر داشت كه به كشت زمين مشغول شوند ، خراج و غنايم را بپردازند و از آن‌كس كه براى حكومت معين مىكند فرمان‌بردارى و اطاعت نمايند و به پارسيان و جمله كسانىكه صاحب حقوق و امتيازاتى بودند و هم‌چنين به متحدينى كه در خدمتش باقى مىماندند اجازه داد اسيران را در اختيار خود گيرند .\r\nكورش پس از اين وقايع مايل بود همان احترامات و تشريفاتى را كه در حق پادشاهى به جا مىآورند دربارهء او نيز اجرا كنند و تصميم گرفت كارى كند كه دوستان و پيروانش خود چنين پيش‌نهادى به وى بنمايند تا اگر بعدها او را در ميان جمع و در كنار سربازان نبينند ، از او رنجيده‌خاطر نشوند . لذا چنين تمهيد نمود : روزى قبل از طليعهء صبح ، در محلى كه مناسب مىدانست ايستاد ، به عرض حال كليهء مراجعه‌كنندگان گوش فراداد و حاجتشان را برآورد و احقاق حق نمود . مردم كه از ماوقع اطلاع يافتند سراسيمه آهنگ خدمتش كردند و به اندازه‌اى ازدحام زياد شد كه محلى براى مراجعه‌كنندگان كه با شوق و شعف از مسافات بعيد به حضورش آمده بودند نماند . همهمهء عظيمى گرد آن سردار مدبّر برپا شد . محافظين و قراولان به تدريج داوطلبان را به حضورش اعزام مىداشتند . تا اين‌كه عده‌اى از ياران فرارسيدند و با زحمت بسيار انبوه جمعيت را شكافتند و خود را به كورش رساندند . كورش دست خود را به سوى آنان دراز كرد و گفت : « ياران من ، قدرى حوصله به خرج دهيد تا به سخن متظلمان برسيم ، آن‌گاه با فراغ بيشتر به گفت‌وگو بپردازيم . » دوستانش او را در ميان گرفتند و به انتظار ايستادند ، ولى موج جمعيت هر آن رو به تزايد مىرفت و آن‌قدر طول كشيد كه شب فرارسيد و هنوز فرصت صحبت با دوستانش فراهم نشده بود . لذا آنان را مخاطب ساخته گفت : « دوستان من ، وقت آن فرارسيده كه دمى بياساييم . وعدهء ملاقات ما به سپيدهء صبح روز بعد خواهد بود . » دوستان كورش كه از انجام كارهاى خود بازمانده بودند با شوق و شعف فراوان وعدهء او را پذيرفتند و هريك به سوى اقامتگاه خود ره‌سپار شد . فرداى آن‌روز چون كورش به محل رسيد به انبوهى از جمعيت به مراتب بيشتر از روز گذشته برخورد كه مدتى قبل از دوستانش به آنجا آمده و در انتظار قدومش بودند . كورش عده‌اى از اسلحه‌داران پارسى را حلقه‌وار گرد خود مأمور ساخت كه فقط معاشرين و سركردگان پارسى و متحدين را رخصت حضور دهند ، و چون عموما در محل حاضر شدند آنها را مخاطب ساخته گفت :\r\n« ياران و متحدين من ، شكر خدايان را كه تاكنون آنچه از درگاهشان تمنا كرده‌ايم به ما ارزانى داشته‌اند . اما اگر حاصل پيروزىهاى بزرگ اين است كه نه از مصاحبت ياران موافق مستفيض\r\n\r\n","description":"","footnote":"","page_name":" 216 ","page_number":234},
  {"content":"\r\n\r\nشويم و نه فرصت بيابيم كه به كار خود برسيم من مصمم هستم كه از اين سعادت چشم بپوشم و آن را ناديده انگارم . شما ملاحظه كرديد كه ديروز از طليعهء صبح تا غروب آفتاب اوقات خويش را با مراجعين صرف كردم ولى صحبت ما ناتمام ماند و مشاهده مىكنيد كه امروز جمعيت بيشترى مراجعه كرد و وقت مرا مصروف به رسيدگى به امور خود نموده‌اند . چنانچه باز وقت خود را مصروف آنان كنم ، امروز هم از صحبت شما محروم و از كار خويش باز خواهم ماند . در اين امر يك چيز مضحكى نيز هست : من بين مراجعه‌كنندگان احدى را به اسم و رسم نمىشناسم . ولى هركدام كه زور بازوى بيشترى دارد ، جمعيت را به كنار زده خود را به من مىرساند و ناچار بايد به سخنان آنها پيش از ديگران توجه كنم . پس بهتر مىدانم هركس حاجتى دارد قبلا به شما مراجعه نمايد و شما ماحصل آن را به من بگوييد . شايد بپرسيد چرا قبلا چنين تمهيدى به كار نبردم و خود را در محضر عام برابر كليهء رعايا قرار دادم تا اين‌كه اكنون به اين مشكل دچار شوم . علتش اين است كه در جنگ هر فرمان‌ده بايد قبل از زيردستان از ما يحتاج سربازانش وقوف حاصل كند و چنانچه موجبى پيش آيد كه اقدام سريعى لازم باشد بىدرنگ به آن مبادرت ورزد . بدين‌لحاظ هر فرمان‌دهى كه ندرتا خود را به سربازانش نشان دهد ، مرتكب خطاى بزرگى مىشود . اما امروز كه ما در بزرگ‌ترين نبردها فايق آمده‌ايم ، من حس مىكنم كه بايد اندكى بياسايم و به امور كلى برسم . ولى از آنجايى كه در اتخاذ روشى كه مايهء سعادت و رفاه اقوامى كه ما ملزم به حفظ و نگهبانى آنان هستيم ، هنوز مرددم ، خواستم عقيدهء هريك از شما را به گوش خود بشنوم و از آنچه بيشتر مقرون به صلاح و خير عام است پيروى كنم تا مايهء خرسندى و سعادت جملگى باشد . »\r\nاين بود بيانات كورش . آرتاباس كه پيش از اين خود را پسر عموى كورش معرفى كرده بود برپا خاست و گفت : « اى كورش ، بسيار كار به‌جايى است كه به بحث در اين موضوع پرداختى . من از همان آغاز طفوليت تو آرزو داشتم كه روزى سعادت خدمتت نصيبم شود ، اما چون حدس مىزدم كه به كمك من احتياجى ندارى ، لب فرو بستم . اتفاقا روزى مرا مأمور كردى پيام اهالى ماد را به سياكزار برسانم . من حتم كردم اگر اين مأموريت را به نحو مطلوب انجام دهم در حلقهء ياران تو وارد خواهم شد و خواهم توانست به هر اندازه كه مايل باشم از صحبتت برخوردار شوم ؛ تا اين‌كه مأموريتم را به دلخواه تو انجام دادم و مورد تقدير قرار گرفتم . چندى بعد هيركانيان درصدد عقد الفت و دوستى با ما برآمدند . چون در آن اوان متحدين ما نادر بودند پيش‌نهادشان مورد قبول افتاد . سپس بر اردوى خصم پيروز شديم و غنايم بسيار نصيبمان شد .\r\nتو در اين مورد خدمتى به من رجوع ننمودى ، سببش مشغلهء بسيار زياد تو بود و من از تو دلگير نيستم . گوبرياس در جرگهء متحدين ما وارد شد و اين امر مايهء مسرت من شد . سپس گاداتاس نيز\r\n\r\n","description":"","footnote":"","page_name":" 217 ","page_number":235},
  {"content":"\r\n\r\nجزو متحدين ما درآمد ، اين هم به نفع ما بود ؛ ولى يك مانع ديگر براى نزديكى من به تو فراهم شد تا اين‌كه ساس‌ها و كادوزىها نيز به تو ملحق شدند . همهء اين‌ها مايهء نصرت و وسيلهء ارتقاى تو شد و حقا خدماتشان مورد توجه قرار گرفت آنها نيز در ارادت و صميميت از هيچ‌چيزى فروگذار ننمودند . مشغلهء تو به اندازه‌اى وسيع شد كه مىبايستى به جزئيات كليهء امور از سواره‌نظام و پياده و سلاح و ارابه و غيره رسيدگى كنى ولى اميدوار بودم كه وقتى اين امور سامان يافت قدرى فراغت بيابى و به درد دل ياران قديمىات توجهى داشته باشى . تا اين‌كه به يارى خدايان بر مشغله‌اى مهم‌تر و مأموريتى خطير فايق آمدى و شهر سارد را مسخر ساختى ؛ كرزوس در دستت اسير شد ؛ آن‌گاه بر سلطنت نينوا تسلط يافتى و سرتاسر سرزمين‌هاى وسيع به دستت مسخر شد . اما چه فايده ؟ اگر من روز گذشته سعى و كوشش فراوانى به خرج نمىدادم و انبوه جمعيت را از چپ و راست نمىراندم محال بود دستم به دامانت برسد . بالاخره پس از كوشش بسيار به زيارتت نايل آمدم ، دست محبت به سرم كشيدى . نتيجه اين شد كه يك روز تمام بدون اين‌كه بتوانم چيزى بخورم يا بنوشم در سايه‌ات ايستادم و شاهد مراجعهء هزاران نفر از عرض حال دهندگان بودم . حتى نتوانستم كلمه‌اى با تو صحبت كنم يا لفظى از دهانت بشنوم .\r\nاما اگر امروز باز به علت كثرت مراجعه‌كنندگان دستم از دامانت كوتاه شود كارى خواهم كرد كه عموم مردم از كنارت دور شوند تا دقيقه‌اى هم به ما برسى . ما از ياران قديمى تو هستيم و بايد از درك صحبت و فيض حضورت برخوردار شويم . »\r\nكورش و جملهء حضار از اين نتيجه كه آرتاباس از سخنانش گرفت خنديدند . سپس كريزانتاس پارسى رشتهء صحبت را به دست گرفت و گفت : « ديروز تو نتوانستى خود را به عموم حضار برسانى ، يا به سبب دلايلى كه ذكر كردى يا اين‌كه نخواستى ما را بر ديگران رجحان نهى ، ولى اين را بدان كه ما به طلب خير و مصلحتى كمر به خدمتت بسته‌ايم ، بايد به هر وسيله كه ميسر است مردم را به سوى خود جلب كنيم تا اين‌كه به رضا و رغبت شريك خستگىهاى ما و در مخاطرات با ما سهيم و شريك باشند . اما حالا به مرتبه‌اى رسيده‌اى كه نه تنها ميل و رغبت تو ، بلكه وسعت و سنگينى امور ايجاب مىكند كه بر مسندى كه برازندهء تو است جلوس كنى و به ادارهء امور سترگ بپردازى ؛ تو بايد مركزى بنياد گذارى و خانه‌اى براى رتق‌وفتق امور برپا سازى ، كاخى را پى افكنى كه قبله‌گاه مردم و مايهء اميد و سرافرازى آنها باشد . آيا سزاوار است ما كه به خدمتت مباهات مىكنيم صاحب خانه و كاشانه باشيم و تو كه حامى و فرمان‌رواى مايى بىسامان باشى ؟ »\r\nهمين‌كه سخنان كريزانتاس به اينجا رسيد جملهء حضار كف زدند و يكدل و يكزبان كورش را مولا و بزرگ خود خواندند . آن‌گاه كورش به قصرى كه براى او تهيه كرده بودند عزيمت نمود .\r\n\r\n","description":"","footnote":"","page_name":" 218 ","page_number":236},
  {"content":"\r\n\r\nنخستين عملش قربانى به شكرانهء نعمت‌هاى بىكرانى بود كه خدايان به وى و يارانش ارزانى داشته‌اند و سپس به ادارهء امور پرداخت . چون مشاهده كرد كه بايد بر عدهء بىشمارى افراد مختلف حكم‌روايى كند و در بزرگ‌ترين شهرهاى جهان كه هنوز با وى سر ستيزه‌جويى داشتند اقامت گزيند ، مقرر داشت قراولان خاصه براى حفظ و صيانت شخص وى از بين زبده افراد برگزيده شوند . و چون مىدانست كه در سر ميز غذا يا در بستر خواب بيشتر مورد سوءقصد دشمنان واقع خواهد شد ، از بين مستحفظين كسانى را كه بيشتر موثق و مورد اعتماد بودند بدين منظور انتخاب كرد . و چون مىدانست كه نمىتوان به مردى كه در دنيا به چيز ديگرى علاقه‌مند است اعتماد و اطمينان مطلق داشت ، به انتخاب خواجگان براى حراست شخص خويش مبادرت ورزيد . در واقع مردانى كه صاحب زن و فرزندند و به زندگانى داخلى خويش علاقه دارند ، قهرا متعلقان خود را بر ديگران ترجيح مىدهند و حال آن‌كه خواجگان ، چون از نعمت و بركت محبت و علاقهء خانوادگى محروم هستند ، نسبت به كسانىكه آنان را صاحب ثروت و شخصيت مىكنند وفادار مىمانند خصوصا وقتى كه برگزيدهء شاهان و مورد محبت و مهر بزرگان قرار گيرند . خواجگان چون معمولا از جانب عامهء مردم مورد تحقير قرار مىگيرند ، اگر بزرگى از آنان حمايت كند ، از دل و جان فرمان‌بردار وفادار او مىشوند . خواجه‌اى كه از طرف مولايش حمايت شود ممكن است صاحب جاه و مال شود و بدين‌دلايل چنان‌چه نيكى ببيند از جان و دل مطيع مولاى خود مىشود و در همه حال وفادار مىماند و اين‌كه بعضى مىگويند خواجگان مردانى صاحب حميت و غيرت نيستند ، روشن و مدلل نيست . چون آنها را با حيوانات قياس كنيم عكس آن به ثبوت مىرسد ؛ اگر اسب سركش را اخته كنند ديگر مزاحم كسى نمىشود و شرارت نمىكند و در ميدان جنگ هم دست كمى از اسبان ديگر ندارد . گاوميشان اخته نيز به آن درجه وحشى و متجاوز نيستند ولى ذره‌اى از قدرت كار و زورآزمايىشان كاسته نمىشود . سگان اخته به مراتب نسبت به صاحبانشان مطيع‌تر و وفادارترند و در عين حال در محافظت و شكار هم‌چنان چابك و مفيد هستند ؛ به همين قرار است مردانى كه از حس شهوت و لذت محروم مىشوند ، اين قبيل مردان عموما آرام و خاموش‌اند ولى به هيچ‌وجه در انجام فرمان يا سوارى و تيراندازى يا كسب افتخار دست كمى از ديگران ندارند . به‌عكس ، هرروز چه در جنگ و چه در شكار ، به سبب حرارت و حدتى كه در نيل به هدف و كسب رفعت و ارتقا از خودشان مىدهند به ثبوت رسانده‌اند كه با وجود محروميت از درك لذت و شهوت ، ميل به تعالى و ترقى در آنان معدوم نشده است و در روحشان همان حدت و شهامت باقى است . و اما در موضوع وفادارى و حميت نسبت به مخدومشان ، به خصوص وقتى اربابشان از دار فانى رخت بربست ، علايم آن بارز و مشهود است : هيچ‌كس بيش از خواجگان ، وقتى مخدومشان\r\n\r\n","description":"","footnote":"","page_name":" 219 ","page_number":237},
  {"content":"\r\n\r\nگرفتار نكبت و بدبختى مىشود ، متأثر و متألم نمىشود ؛ زيرا اگر ضعيفان چيزى از نيروى جسمانى كم دارند در عوض در ميدان جنگ با نيرومندترين سربازان برابرى مىكنند .\r\nكورش ، بدين‌قرار قراولان خاصه و دربانان كاخ خود را از بين خواجگان برگزيد ولى چون دشمنانش بىشمار بودند در انديشه بود كسرى قراولان را از بين كدام‌يك از اقوام متحد خود انتخاب نمايد و متوجه شد كه عده‌اى از پارسيان كه در سرزمين خود باقى هستند در سختى و مضيقه به سر مىبرند چون مجبورند قوت لايموت خود را از كارهاى دستى تأمين نمايند . لذا مصمم شد از اين راه به آنان كمكى رساند و راضى و خشنودشان نمايد . لذا ده هزار نفر از آنان را به سمت گارد شاهى برگزيد كه در مسافرت‌ها در ركابش باشند و چون در نقطه‌اى مستقر مىشد به خدمت‌گزاريش بپردازند . سپس براى حراست شهر نينوا اعم از آن‌كه در آن شهر حضور داشته باشد يا نه ، مقرر داشت پادگان بسيار نيرومند و مجهزى در آن شهر تشكيل شود . فرمان داد كليهء حقوق و خوراكى افراد اين گارد از طرف اهالى پرداخته شود تا بدين‌وسيله از مبادرت به هرگونه ايذا و اذيت و مزاحمت نسبت به فاتحين فارغ باشد . گارد شخصى شاهى كورش كه براى نگهبانى او و حفظ نظم و انضباط در شهرهاى تسخير شده تأسيس گرديد تا اين زمان باقى است « 1 » . و چون فكر مىكرد كه ممكن است شهامت و پاىدارى اين اجيران كه از اقوام مختلف بودند هنگام ضرورت قابل اعتماد نباشد ، به خصوص كه از حيث شماره ضعيف هستند ، مصمم شد عده‌اى از جنگ‌جويان زبده را كه در ركابش شمشير زده بودند در جزو آنان نگاه دارد ؛ و مخصوصا اهتمام كافى به خرج داد كه در نتيجهء ركود و ميل به تن‌پرورى ، فضايل جنگى و شهامت و پاىدارى آنان كاهش نيابد . اما نمىخواست كه اين اصلاحات و عاقبت‌انديشىهاى سودمند به شكل دستورها و فرمان‌هاى گوناگون گوش‌زد گردد ، بلكه به‌عكس مىخواست افراد خودشان از راه فهم و ادراك به ضرورت اين كار پى برند و خواهان اين مصلحت باشند ؛ لذا عموم سركردگان و ياران خود را كه شجاعانه در ركابش جنگيده بودند و به صلاحيت و درست‌كارى آنان اعتماد داشت گرد خود جمع نمود و چنين گفت :\r\n« ياران و متحدين من ، بر ماست كه به بهترين وجهى از موهبت و كرامت خدايان كه ما را در اين همه پيروزى ، در برابر دشمنان كمك و راه‌نمايى كرده‌اند سپاس‌گزارى كنيم . ما امروز صاحب كشورى بزرگ و سرزمين‌هاى حاصل‌خيز عظيمى هستيم ، زارعين متعدد در هر گوشه به كار خود مشغول‌اند و احتياجات ما را تأمين مىكنند . ما اكنون صاحب خانه و سامان هستيم و در درون خانه‌هاى ما همه‌چيز براى رفع ضروريات ما مهيا است . هركس حق دارد آنچه در اختيار خويش دارد از آن خود و ملك طلق خود بداند زيرا حق مسلم هر فاتح كه دشمن خويش را\r\n\r\n\r\n","description":"","footnote":"\r\n( 1 ) . يعنى تا سالى كه اين كتاب تأليف شد .\r\n","page_name":" 220 ","page_number":238},
  {"content":"\r\n\r\nشجاعانه در ميدان مبارزه مغلوب و منكوب كرد اين است كه مال و ثروت مغلوبان را از آن خود بداند و در آن هر تصرفى كه لازم بداند بنمايد . پس بايد مطلقا از انهدام و نابود كردن مال و غنايم خوددارى كنيد و آنچه لازمهء مروت و رأفت است در حق مغلوبين رعايت كنيد . اما تكليف و وظيفه‌اى كه از امروز بر عهدهء عموم ماست اين است كه از تن‌پرورى و كاهلى بپرهيزيم و از زندگانى سست و بىمايهء حريفان ديروز خود احتراز جوييم . اين اشخاص كه امروز مغلوب و در دست شما اسيرند كار كردن و زحمت كشيدن را عار و ننگ مىدانستند ، معتقد بودند كه سعادت در آن است كه مرد وقت خود را بيهوده صرف لهوولعب و عيش و عشرت كند . به شما اعلام مىكنم كه اگر ما رفتارشان را براى خود سرمشق و نمونه بگيريم و تن به بىكارى دهيم ، به‌زودى آنچه به زور بازو و كفايت و تدبير به‌دست آورده‌ايم از كف خواهيم داد و اسير كسانى خواهيم شد كه سعى و كوشش و كار و زحمت را پيشهء خود قرار مىدهند . مرد براى اين‌كه صاحب عزت و شرافت باقى بماند كافى نيست اندك زمانى از مواهب عالى فضيلت برخوردار باشد ، بلكه بايد پيوسته ساعى باشد تا راه خويش را در فضيلت و تقوا بپيمايد و از آن دمى غافل نباشد . زيرا همان‌گونه كه در نتيجهء عدم ممارست ، ارزش هنرمند نقصان مىيابد ، تن هر پهلوانى هم كه در رخوت و سستى بماند ضعيف و ناتوان خواهد شد ؛ مردان دلير و پيروز نيز اگر از تكاليف خود غافل نشينند ، به‌زودى اسير فساد و رذالت و بىچارگى خواهند شد . پس بپرهيزيم از اين‌كه تن خود را به كاهلى عادت دهيم و عيش و عشرت پيشهء خود گردانيم . دست يافتن به سرزمين‌هاى بزرگ و ايجاد شاهنشاهى عظيم البته كار خطيرى است ، اما از آن بزرگ‌تر و مهم‌تر حفاظت و ادارهء آن است ؛ پيروزى غالبا از جسارت و رشادت حاصل مىشود ولى نگه‌دارى آنچه در ميدان كارزار به‌دست آمده است جز با تدبير و كياست و حفظ اعتدال و كوشش مدام ميسر نخواهد شد .\r\nما بايد به اين حقايق آشنا شويم و خيلى بيش از آنچه براى به‌دست آوردن اين همه پيروزى در راه تقوا كوشيده‌ايم در اداره و نگه‌دارى آن مجاهدت نماييم . زيرا هرچه شما بيشتر صاحب نعمت و جلال شويد ، بيشتر به شما بخل و حسد خواهند ورزيد و درصدد گستردن دام براى گرفتارى شما خواهند بود ، با شما دشمنى خواهند ورزيد ، به‌خصوص وقتى كه اين عظمت و بزرگى را در ميدان جنگ و با مبارزه و قدرت به‌دست آورده‌ايد .\r\nتاكنون خدايان يار و حامى ما بوده‌اند زيرا ما به كسى خيانت نورزيده‌ايم ، رفتار نامردانه و دور از عدالت با احدى نداشته‌ايم ، بلكه ديگران با ما از در غدر و تزوير درآمدند و در ميدان مصاف از ما شكست خوردند و به سزاى تباه‌كارى خود رسيدند . اما براى اين‌كه يارى و لطف خدايان پيوسته شامل حال ما باشد ، بايد مدام خود را لايق و شايستهء چنين كرامتى نشان دهيم ، بايد آن را از درگاه خدايان پيوسته مسئلت كنيم ؛ يعنى به اتكاى فضايل و تقواى خود ، خود را\r\n\r\n","description":"","footnote":"","page_name":" 221 ","page_number":239},
  {"content":"\r\n\r\nپيوسته ارجمند و برتر از ديگران نشان دهيم و با همان نيروى تقوا ، مللى را كه مغلوب ما شده‌اند اداره كنيم . ما بايد در سرما و گرما ، در خوراك و پوشاك ، در خستگى و راحتى با اسيران و زيردستان خود شريك و سهيم باشيم و فقط در يك چيز برترى خود را بر آنها محفوظ و پاىدار نگاه داريم : به‌كسانىكه زيردست ما قرار دارند و بايد همّ خود را به كشت و زرع زمين و آماده نمودن ضروريات ما مصروف سازند اجازه ندهيم تا در فنون جنگى و كار ملك‌دارى دخالت ورزند . ما بايد پيوسته برترى خود را در اين امور حفظ نماييم زيرا اين‌ها وسايل كار ما و موجد آزادى و قدرت ماست ، وسايلى است كه بر اثر تقوا و فضيلت و سعى و كوشش و از بركت عنايت خدايان به‌دست آورده‌ايم . بالاخره بايد بدانيد كه چون ما حريف مقهود خود را خلع سلاح نموديم و اسلحه‌اش را از دستش گرفتيم ، به‌همان دليل نبايد آنى اسلحهء خويش را بر زمين نهيم و اين نصيحت را پيوسته آويزهء گوش كنيم كه گفته‌اند : هركس دستش نزديك‌تر به سلاح خويش است كم‌تر در برابر اراده‌اش مقاومت نشان خواهند داد . ممكن است كسى از بين شما به اين سخن من خرده بگيرد و بگويد : اگر ما بايد پيوسته در معرض تهديد گرسنگى و تشنگى و خستگى بمانيم و نگران وضع خويش باشيم ، پس اين همه پيروزى و مجاهدت به چه كار ما خواهد آمد ! اين قبيل اشخاص بايد بدانند كه هركس به نعمت بزرگ‌ترى برسد در وضعى حساس قرار مىگيرد ، آن‌كه بيشتر رنج مىبرد بايد بيشتر بكوشد تا ثمرهء پيروزى را براى خود نگاه دارد . رنج و تعب لازمهء نعمت و رستگارى و بزرگى است ، مادام كه گرسنگى به شما غلبه نكند ، لذيذترين اغذيه در نظر شما خوار و بىقدر و فاقد لذت و طعم است . خدايان آنچه داشتنش آرزوى آدميان است ، در اختيار شما گذارده‌اند ، بر هريك از ما واجب است كه از اين نعمت بزرگ به‌نحو شايسته‌اى برخوردار شويم و شكر آن را به‌جا آوريم و خود را لايق چنين موهبتى نشان دهيم . فرق ما با ديگران اين است كه چون گرسنه شويم بهترين غذا در اختيار ماست ، چون عطش بر ما غلبه كرد گواراترين نوشابه را مىنوشيم ، و چون خسته شديم با فراغ بال سر بر بالين راحت مىگذاريم . از اين مزايا پيوسته برخوردار نخواهيم ماند مگر آن‌كه در نيكى كردن به ديگران بكوشيم . زيرا در اين صورت شايستگى خواهيم داشت كه از نعمت‌هايى كه نصيبمان شده است برخوردار باشيم و با سربلندى به زندگانى خود ادامه دهيم و خود را در برابر مخاطره‌هاى گوناگون حفظ كنيم . اين را بدانيد كه آدمى اگر از نعمت محروم بماند بسيار خوشبخت‌تر است تا اين‌كه به نعمت برسد و از راه غفلت آن را از دست بدهد . بر ماست كه قدرى در كار خود بينديشيم كه چرا بر حريفان خود غالب آمده و ارباب و بزرگ آنان شده‌ايم ؟ آيا شايسته است كسانىكه فرمان‌روايى مردمى را بر عهده مىگيرند از متابعان خود پست‌تر باشند ؟\r\nآيا رواست كه چون از سابق سعادتمندتر شده‌ايم اكنون به كژى ميل كنيم ؟ ما اكنون صاحب\r\n\r\n","description":"","footnote":"","page_name":" 222 ","page_number":240},
  {"content":"\r\n\r\nبندگان بىشمارى شده‌ايم ، اگر اين‌ها شرارت و خودسرى پيشهء خود سازند چه رفتارى با آنان خواهيم كرد ؟ آيا مردى كه خود شرارت‌پيشه است مىتواند شرانگيزان را به جرم شرارت تنبيه و مجازات كند ؟ اين را بدانيد كه ما اشخاص ديگر را اجير و موظف نموده‌ايم تا در حراست خانه و دارايى ما بكوشند . آيا اين ننگ نيست كه ما حفظ و حراست خود را مديون ديگران باشيم و خود از تأمين جان و مال خود غفلت ورزيم ! نه ، كوشش ديگران در حفظ و حراست ما مؤثر نيست و مايهء ننگ و رسوايى ماست . اگر كسى بخواهد جان و مالش در امان باشد و همه به او حرمت نهند بايد به مردم و زيردستان خود نيكى كند ، زيرا بهترين محافظ شخص تقواى او است . هر كس كه از تقوا محروم باشد هيچ‌گاه در امان نخواهد بود حتى اگر بهترين قراولان پيوسته از او پاس‌دارى كنند .\r\nپس بايد چه تدبيرى به‌كار برد ؟ براى اين‌كه انسان صاحب فضيلت باشد بايد چگونه رفتار كند ؟ از كدام راه ممكن است مرد متقى و پاك‌سيرت بماند ؟ اگر به سخنان من خوب توجه كرده باشيد ، كليد اين رمز را دريافته‌ايد . دوستان و ياران من ، ما بايد خود را به همان صفات نيكى كه در سرزمين خود ، قبل از نيل به اين پيروزىهاى بزرگ داشتيم بياراييم ؛ در پارس عموم سران قوم و نجبا در ارگ شهر جمع‌اند و بر مردم حكومت مىكنند . ما بايد در اينجا نيز همان روش را به‌كار بنديم . شما بايد گرد من جمع شويد و به‌روش و كردار من چشم بدوزيد و مراقب باشيد كه من به وظيفه و تكليف خود عمل كنم و من مراقب اعمال شما هستم تا هركس مايل و شايق رفتار نيك و كردار نيك و پسنديده است ، او را تشويق و تأييد كنم . بايد فرزندانى كه از ما به وجود مىآيند با همين سرشت و در پرتو همين آيين يزدانى رشد و پرورش يابند . ما بايد بكوشيم تا خصلت‌هاى پسنديده را در نهاد فرزندانمان پرورش دهيم ؛ در اين صورت مىتوانيم هرروز خود را نيكوتر از روز قبل كنيم و فرزندانمان حتى اگر بخواهند راه خطا پيش گيرند ، چون در اطراف خود جز پاكى و صداقت نمىبينند و سخنى جز سخنان شايسته و مفيد نمىشنوند ، قهرا راه خطا بر آنها بسته خواهد بود . . . »\r\n\r\n","description":"","footnote":"","page_name":" 223 ","page_number":241},
  {"content":"\r\n . \r\n","description":"","footnote":"","page_name":" 224 ","page_number":242},
  {"content":"\r\n\r\n\r\nكتاب هشتم\r\n\r\n","description":"","footnote":"","page_name":" 225 ","page_number":243},
  {"content":"\r\n . \r\n","description":"","footnote":"","page_name":" 226 ","page_number":244},
  {"content":"\r\n\r\nكريزانتاس سخنان كورش را تأييد كرد و ديگران را دعوت نمود كورش را شاه خود بنامند . تشكيلات كاخ سلطنتى كه به دستور كورش بنياد نهاده شد .\r\nبراى تشويق ديگران به اين‌كه نيكى و تقوا را شعار خود سازند تقوا و راستى را پيشهء خود كرد . عشق كورش به شكار . قدرت و جلال او . سياست كورش نسبت به غلامان و بزرگان .\r\n\r\nفصل اول تشكيلات كاخ سلطنتى . كردار و رفتار كورش\r\nاين بود سخنان كورش . كريزانتاس برپا خاست و گفت : « بارها شده است كه دوستان من ، و خود من ، در موارد خاصى به اين مطلب پى برده‌ايم كه يك شهريار نيك ، پدرى نيك براى رعيت است . پدران كوشش مىكنند كه فرزندانشان از هيچ فضيلتى محروم نمانند . كورش نيز نصايحى به ما داد و راه‌هايى پيش ما گذارد تا ما از بركت سعادت برخوردار شويم و پيوسته شاد و بزرگ بمانيم . اما در پاره‌اى از سخنانش ابهامى بود كه حال من سعى مىكنم آن را روشن‌تر بيان كنم . آيا هيچ‌گاه شنيده‌ايد كه سرزمين دشمن به‌دست لشكريان ناتوان و بدون نظم و انضباط مسخر شود ؟ يا شنيده‌ايد كه شهرى از دوستان و متحدين شما توسط چنين سپاهى دفاع شود ؟ آيا ممكن است سپاهى كه فاقد نظم و انضباط باشد به پيروزى نايل شود ؟ آيا به اين مطلب پى برده‌ايد كه هر سپاه آن‌گاه مقهور مىشود و شكست مىخورد كه افراد از رساندن كمك به يك‌ديگر باز بمانند و هريك به فكر كار خويش باشد و براى نجات خود تلاش كند ؟ كدام كار نيك و بزرگى سراغ داريد كه بدون اطاعت افراد از فرمان‌ده برگزيده ، كه بر ديگران تفوق دارد ، به پايان رسيده باشد ؟ كدام كشورى است كه جز از اين راه اداره شود و بزرگ و سعادتمند باشد ؟\r\nحتى كدام خانه‌اى را سراغ داريد كه جز از راه حفظ نظم و حرمت به بزرگ‌تر ، كانون خوش‌بختى باشد ؟ كدام كشتى است كه بدون فرمان ناخدا به مقصد برسد ؟ به‌وضع خودمان دقت كنيم ، آيا اين همه موفقيت و پيروزى كه نصيب ما شده است جز از راه اطاعت و فرمان‌بردارى از سردار سلح‌شور و مدبرى كه به ما فرمان داد و ما را راه‌نمايى كرد ، ممكن بود ؟ به بركت اطاعت از\r\n\r\n","description":"","footnote":"","page_name":" 227 ","page_number":245},
  {"content":"\r\n\r\nفرمان‌هاى اوست كه بدون مكث به سوى هدف خود پيش رفتيم . صفوف متراكم سربازان باانضباط به فرمان سردار خويش در ميدان كارزارهاى متعدد پيروز و سرافراز بيرون آمدند . در هر كارزار به‌محض ظاهر شدن سربازان كورش ، دشمن مغلوب و منهدم شد . چرا ، براى اين‌كه كوچك‌ترين فرمان او را كوچك‌ترين سرباز از جان و دل اطاعت كرد . ما سپاه رويين‌تن و پيروز نشديم مگر به بركت انضباط و اطاعت از فرمان سردار خود . اما اين نظم و انضباط كه بزرگ‌ترين و بهترين وسيله براى نصرت و كسب افتخار و ثروت است ، به‌مراتب در حفظ و نگه‌دارى آنچه به‌دست آورده‌ايم لازم و واجب است . مگر فراموش كرده‌ايد كه غالب ما چندى پيش جسارت فرمان دادن به ديگران را نداشتيم ، بلكه به‌عكس از ديگران فرمان‌بردارى مىكرديم ، زيردست و مطيع ديگران بوديم . ولى امروز ، شما كه در اين مجلس نشسته‌ايد هريك بر عده‌اى فرمان‌روايى داريد ، عده‌اى بر سرزمين‌هاى بزرگ و برخى بر ايالات كوچك‌تر حاكم‌اند . شما البته مايل هستيد كه در قدرت خويش پاىدار بمانيد ، اما اين امر وقتى ميسر است كه شما نيز مانند سابق از آن كسى كه اين‌همه لياقت و تدبير در فرمان‌دهى به‌كار برده است اطاعت كنيد و حق نعمتش را به‌جا آوريد . اشتباه نكنيد ، من هيچ‌گاه شما را به ذلت و بندگى دعوت نمىكنم . تفاوت ما با بندگان و اسيران اين است كه آنان از راه اجبار و به زور تن به فرمان فرمان‌روايشان مىدهند ، و حال آن‌كه ما مردان آزادى هستيم و چنان‌چه بخواهيم از نعمت آزادى برخوردار بمانيم از فرمان كسى پيروى مىكنيم كه بزرگى و قدر و كفايت و حسن تدبيرش بر همهء ما مبرهن و مسلم باشد و متابعت از دستور و راهنمايىهايش ، رمز سعادت و نيك‌بختى و عين بهروزى و نيكى است . شما بارها ديده‌ايد كه هر شهرى كه تمشيت امور خود را به‌دست مرد بزرگى بسپرد كه به قوانين حرمت مىگذارد ، هيچ‌گاه از دشمن زيان نمىبيند و به قيد اسارت درنمىآيد . پس اى ياران من ، همان‌طور كه كورش مقرر داشت ، گرد كاخ سلطنت بمانيم ، از آنچه ضامن حفظ تسلط و برترى ماست پيروى كنيم ، فرمان كورش را از جان و دل بپذيريم ؛ چه اطمينان داريم كه آنچه كورش مصلحت مىداند و مقرر مىدارد ، عين صلاح و خير و بركت و مبشر سعادت جملگى ماست ، نفع ما يكسان و صلاح و خير ما مشترك است ، چون همه داراى دشمن واحدى هستيم و در يك جبهه و عليه يك دشمن بايد مبارزه كنيم . »\r\nپس از اين‌كه سخنان كريزانتاس به پايان رسيد عدهء بسيارى از پارسيان و متحدين برپا خاستند و به شدت كف زدند و سخنانش را مورد تمجيد و تحسين قرار دادند . قرار شد عموم سركردگان هرروز صبح به‌حضور كورش باريابند و دستورها و فرمان‌هاى او را به‌كار ببندند . اين روش در كليهء كشورهاى آسيا كه داراى پادشاهى هستند معمول و رايج است . در كليهء تعاليم كورش به‌خوبى مشهود است كه غرض و نيت اصلى او تقويت قدرت خود و تعالى و سربلندى\r\n\r\n","description":"","footnote":"","page_name":" 228 ","page_number":246},
  {"content":"\r\n\r\nپارسيان بوده است . بدين‌دليل پادشاهانى كه پس از او بر مسند سلطنت پارس جلوس كردند همان روش را به‌كار بستند . البته اين نظم و تمشيت مانند همه‌جا گرفتار نشيب و فرازهاى متعددى شده است . هرگاه شهريار مدبر و عاقلى بر رأس كشور باشد ، قوانين محترم شمرده مىشود و همه در اجراى آن كوشش مىنمايند و عموم مردم بهره‌مند و خوش‌بخت مىشوند و چنان‌چه پادشاهى حكومت كند كه از اين رويه منحرف شود ، مجريان قانون ، قوانين را زير پا مىگذارند يا بد اجرا مىنمايند .\r\nبارى كليهء نجبا و سركردگان هرروز صبح زود سوار بر اسب با سلاح خود به بارگاه كورش مىشتافتند و سلح‌شورانى كه امپراتورى آسور را واژگون نمودند ، همان آداب و عادات سربازى را حفظ كردند . سپس كورش رؤسايى براى تمشيت امور مختلف برگزيد ، از جمله مأمورين ضبط خراج و ماليات ، خزانه‌دارانى براى جمع وجوه و صدور حواله ، مأموران رسيدگى به ساختمان‌ها و بناهاى دولتى ، مستحفظين و قراولان خزانه ، مأموران حفاظت و رسيدگى به اغذيهء مردم ، بودند . علاوه‌براين ، اسبان و سگانى را كه بهترين و مفيدترين حيوانات مىدانست در اختيار مأموران گذارد . نظارت در كارهاى مأموران بزرگ را خود عهده‌دار شد زيرا مقيد بود كه شخصا به رتق‌وفتق امور آنان نظارت كند . به‌همان‌نحو كه در صحنهء كارزار شخصا به مهام امور سركردگانى كه بايد در كنارش قرار بگيرند و سپاه را هدايت كنند ، به‌خصوص در مواقع خطر ، رسيدگى و دخالت داشت ، در تمشيت امور ملك نيز همين روش را به‌كار برد . از بين ياران صديق و مطمئن ، سركردگان سپاه كه بتوانند در غيابش سربازان را تربيت كنند ، و هم‌چنين حكام ولايات و ايالات و شهرداران بزرگ و سفيران ، كه به ساير ممالك به نمايندگى خود مىفرستاد تا امور را به نحوى اداره كنند كه احتياج به زدوخورد نباشد ، و بالاخره مأموران و سركردگان مهم را برگزيد . در ضمن عمل مشاهده كرد كه هر نقطه كه سركرده و نمايندهء لايقى داشت كه از تعاليم و دستورهايش به‌خوبى پيروى مىكرد و در ادارهء امور بيدار و هشيار بود ، كارها پيش‌رفتى بر وفق مراد داشت . ولى به‌عكس ، در بعضى موارد مشكلاتى فراهم مىشد . لذا مصمم شد كه همّ خود را تماما مصروف رسيدگى و صدور دستورهاى كافى و كامل به برگزيدگان خود نمايد . كورش اين اهتمام و كوشش را از جملهء وظايف حتمى و فضايل رئيس كشور مىدانست و بدين‌عقيده بود كه مادام كه خود نمونه‌اى از تقوا و پايدارى و نيكى نباشد متابعين در وظايف خود آن مراقبت و كوشش را كه لازمهء حسن ادارهء امور است به‌كار نخواهند برد و در نتيجه كارها مهمل خواهد ماند . يگانه راه تشويق زيردستان به نيكى و خير آن است كه روش سلوك آن‌كس كه در رأس ديگران قرار دارد نمونه‌اى از نيكى و زيبايى باشد . هم‌چنين دريافت كه براى تسلط بر امور قهرا فراغت و فرصت و آزادى داشته باشد تا ابتكار امور در دستش باقى بماند . از جانب ديگر ،\r\n\r\n","description":"","footnote":"","page_name":" 229 ","page_number":247},
  {"content":"\r\n\r\nچون براى نگاه‌دارى و ارتقاى امپراتورى عظيمى كه بنياد نهاده بود احتياج به ماليه‌اى بس وسيع و نقدينهء فراوان داشت ، لذا اصلاح وضع مالى مردم و وصول ماليات منظم را در صدر امور ملك قرار داد . اما كورش در ادارهء امور امپراتورى بزرگ خود به حدى مستغرق مىشد كه ديگر مجال و فرصتى براى او باقى نمىماند ، لذا به فكر افتاد همان نظمى را كه در سپاه مراعات مىشد ، در ادارهء امور مملكت نيز به‌كار برد ؛ بدين‌معنى : در هر لشكر جوخه‌ها تحت امر سرجوخه ، رسدها تحت فرمان رسدبان ، هنگ‌ها و لشكرها تحت فرمان فرمان‌دهان خود ، هر دسته از فرمان‌دهان تحت امر يك سردار اداره مىشد . سرداران و سركردگان بزرگ از شخص كورش دستور مىگرفتند و امور واحدهاى خود را بر طبق آن اداره مىكردند . همين روش را در كار ملك نيز اعمال كرد به‌طورىكه هر رشته از امور به يك نفر سركردهء بزرگ سپرده شد و همان چند نفر سران بودند كه با كورش به كنكاش مىپرداختند و كليات امور را تحت نظر او رتق‌وفتق مىكردند . پس از برقرار ساختن اين سلسله انتظامات دوستان و ياران خود را ترغيب مىنمود كه در ادارهء كارها مراقبت كنند و ضمنا فراغت كافى براى رسيدگى به امور مهم ديگر نيز برايش باقى مىماند .\r\nكورش وقت فراغت خويش را صرف اصلاح خويش و كسانىكه گردش بودند نمود . در اين امر نيز با تدبير و كياست و تسلط تمام عمل كرد و مىخواست اطرافيان و رؤساى هريك از رشته‌هاى امور مملكتى به فراخور حال خود تربيت شوند و صاحب سجايايى شوند كه مايل بود دارا باشند . قبلا هريك از بزرگان كه صاحب ضياع و عقارى بودند و براى امرار معاش محتاج به دريافت مقررى نبودند ملزم نموده بود هرروز به بارگاهش بشتابند ، و چنان‌چه قصور مىورزيدند آنها را مورد مؤاخذه قرار مىداد . زيرا معتقد بود زير نظر او جرئت ندارند مرتكب رفتار زشت و ناپسندى شوند . كورش مىگفت اعمال برگزيدگان از نظر تيزبين او مخفى و پنهان نخواهد ماند و چنان‌چه كسى در امر حضور روزانه در بارگاه قصور و تعلل ورزد ناچار يا مرتكب كارى زشت شده است يا مبتلا به بطالت و مشغول عيش و عشرت است . بدين‌جهت مرتكبين اين قصور را مجازات مىنمود ؛ قبلا بايد توضيح دهيم چگونه اين اشخاص را مجبور كرده بود مرتبا به حضورش حاضر شوند . وى به يكى از محارم خود دستور مىداد كه مدعى مال يكى از بزرگان شود و آن را غصب نمايد . شاكيان باحرارت و سرعت بسيار به درگاه كورش روى مىآوردند و عجز و لابه آغاز مىكردند . كورش مدتى به سخنشان وقعى نمىنهاد و توجهى به عرض حالشان نمىكرد تا اين‌كه سرانجام به شكايتشان گوش مىداد . آن‌گاه به عنوان مراعات نظم و نوبت ، قضاوت و صدور حكم را به مدت بعيدى احاله مىداد . اتخاذ اين روش بدين منظور بود كه آنان را عادت دهد تا مرتبا در بارگاه شاهى حاضر شوند و اميدوار باشند . اين اولين وسيله‌اى بود كه به يارى آن جملهء سران قوم خود را مكلف مىكرد در دربار حاضر شوند تا جايى\r\n\r\n","description":"","footnote":"","page_name":" 230 ","page_number":248},
  {"content":"\r\n\r\nكه اين كار براى آنها عادت شد . وسيلهء ديگرش اين بود كه كسانى را كه صميمانه كوشش به خرج مىدادند به‌كارهاى مهم مىگماشت تا راغب و شايق شوند . وسيلهء ديگرش اين بود كه غايبان به كلى از همه‌چيز محروم مىماندند و هيچ نوع امتياز و مزايايى نصيبشان نمىشد .\r\nبالاخره چنان‌چه باز كسى سركشى و عناد نشان مىداد او را وادار مىساخت از در تمكين و چاكرى درآيد و دستگاه امپراتورى را محترم شمرد . يعنى ثروتش را ضبط مىكرد و به اشخاصى مىسپرد كه براى ادارهء امور مفيد باشند و بدين‌ترتيب ريشهء عناد و سركشى را از همان بادى امر از بيخ‌وبن برمىكند و يارى را كه طرف اعتماد نبود به مريدى كه هواخواه و مورد اعتماد بود مبدل مىساخت .\r\nاين شيوه هنوز در دربار پادشاهان پارس معمول است . غايبين و بىاعتنايان را با سوءظن مىنگرند و از حال آنها جويا مىشوند تا ببينند چه علتى موجب شده است كه از تكليف خود قصور ورزند .\r\nروش كورش دربارهء كسانىكه غايب بودند اين بود . دربارهء ديگران كه خلوص نيت و پشت‌كار داشتند سعى مىكرد با نشان دادن رفتار خوب و خوى نيك و پسنديده ، خود را سرمشق نشان دهد تا آنان نيز نسبت به رعايا و زيردستان همان روش را به‌كار برند . بارها مىگفت قوانين و نظامات خوب ، دستورهاى مفيدى است كه ممكن است مردم را اصلاح كند ولى يك شهريار نيك‌سيرت و عادل قانون متحرك و مرئى و سرمشق كاملى است كه خوب و بد همه‌چيز را مىبيند و نيك را پاداش نيك مىدهد و بد را به مجازات مىرساند .\r\nبه تبعيت از اين اصول بود كه اولين و بزرگ‌ترين تكليف را پرستش خدايان قرار داد ، خود منتهاى مراقبت و خلوص را در عبادت و پرستش به‌كار مىبرد و هميشه تكرار مىكرد كه ترقى و تعالى خود را مديون الطاف و كمك خدايان مىداند . بايد خدايان را شاهد بر همهء افعال دانست و از آنها استمداد جست . براى تعليم مقررات پرستش ، موبدان را مأمور ساخت و خود هرروز قبل از طليعهء آفتاب اول كسى بود كه صميمانه و خالصانه رو به درگاه خدايان مىآورد و به عبادت و پرستش مبادرت مىورزيد ، هرروز قربانى مىكرد و ستايش امشاسپندى را كه موبد معين نموده بود به‌جا مىآورد . اين رسوم هنوز در دربار شاهنشاهان ايران معمول و متداول است . ايرانيان نيز همه به تبعيت از پادشاه خود هرروز به عبادت مىپرداختند و مسئلت مىكردند كه آنان نيز در زندگانى خود به مانند پادشاه مؤيد باشند . كورش از توجه مردم به پرستش خدايان و به جاى آوردن آيين‌هاى مذهبى مسرور مىشد ، بارها مىگفت هركس در دريا مسافرت كرده باشد مىداند كه چه‌قدر هم‌سفرانى كه دل به خدا دارند از بيم مرگ ايمن‌اند . كورش معتقد بود از نزديكان و ياران ، آنها كه بيشتر خدا را دوست بدارند بهتر در ادارهء امور و تبعيت از\r\n\r\n","description":"","footnote":"","page_name":" 231 ","page_number":249},
  {"content":"\r\n\r\nسجاياى پسنديده به او كمك مىكنند . در نهاد اين قبيل همكاران صديق و باايمان هيچ‌گاه فكر عناد و طغيان و سرپيچى ريشه قرار نمىگيرد . او نيز در كمك و همراهى به زيردستان و اطرافيان از بذل هيچ مجاهدت و كوششى فروگذار نمىكرد .\r\nكورش دومين سجيهء ملكوتى انسان را پس از پرستش خدايان ، بسط عدالت مىدانست .\r\nپيوسته مراقب بود كه زيردستانش نسبت به ديگرى يا نسبت به متحدين خود مرتكب اندك بىعدالتى نشوند . مقرر داشته بود كه احدى از بزرگان كه صاحب اختيار و قدرت‌اند نبايد مالى از راه تجاوز و ستم اندوخته نمايند ، بلكه همّ خود را مصروف آن كنند كه همهء زيردستان به حق خود قانع باشند و فقط از راه مشروع و قانونى امرار معاش كنند . كورش عفاف و حرمت را به منتها درجه رعايت مىكرد . هيچ‌گاه سخن ناشايسته به احدى از زيردستان نمىگفت و پرده‌درى نمىكرد و معتقد بود حرمت نهادن به ديگران بر عزت و شرافت شخص مىافزايد ، و به‌خصوص توجه مىكرد كه نبايد فقط حرمت آن‌كس را نگه دارند كه بزرگ‌تر است يا از او بيمى در دل دارند بلكه احترام به ديگرى ولو كوچك‌تر و ضعيف‌تر باشد از بهترين خصايل انسانيت است ؛ و مىگفت شما به زنى كه در پردهء عفاف است و احترام خود را مصون و محفوظ نگاه مىدارد حرمت مىنهيد يا به آن زنى كه از جادهء عفاف بيرون مىافتد ؟\r\nكورش معتقد بود براى اين‌كه سران و بزرگان قوم بهتر از در تمكين و اطاعت درآيند و فرمانش در گوشه‌هاى دوردست و سرتاسر امپراتورى وسيع نافذ و حتمىالاجرا باشد ، بايد كسانى را كه بىچون‌وچرا و با كمال صميميت فرمان‌بردارند به پاداش‌هاى نيك سرافراز نمود و به همان پايه آنان را مفتخر و طرف محبت و مهر قرار داد . مىگفت بايد صاحبان فضايل را گرامى شمرد و كسانى را كه كارهاى برجسته و خدمات بزرگ انجام داده‌اند تقدير نمود . وى هيچ‌گاه از اين اصل منحرف نشد بلكه پيوسته آن را در نهايت درجه دقت مراعات مىنمود .\r\nاز سجاياى ديگر كورش اعتدال و رفتار ملايمش بود . درباريان و بزرگان قوم چون مىديدند كسى كه بزرگ‌ترين فرمان‌روايى را در دست دارد و بيش از هركس مىتواند شدت نشان دهد و مغلوب هواى نفس گردد ، تا اين حد ملايم و آرام و بر نفس خويش مسلط است ، طبعا به سبب قدرت و اختيار كثيرى كه دارا بودند از تجرى و افراط و غلبهء نفس احتراز مىجستند و جملگى كوشش به‌كار مىبردند تا اعتدال نفس خويش را حفظ نمايند . كورش مىگفت بين حيا و اعتدال نفس اين امتياز است كه مردان باحيا غالبا از ارتكاب عمل ننگينى در ملأ عام ابا دارند ؛ در صورتى كه كسانىكه به اعتدال مزاج متصف‌اند در خفا نيز از آن امتناع مىورزند . بهترين سرمشق و دستور اعتدال را در اين مىدانست كه از افراط در درك لذايذ شهوانى ، كه وسايلش از هر حيث فراهم بود ، شخصا اجتناب ورزد . اين بود كه هيچ‌گاه پرداختن به لذايذ نفسانى دقيقه‌اى او را از\r\n\r\n","description":"","footnote":"","page_name":" 232 ","page_number":250},
  {"content":"\r\n\r\nانجام دادن تكاليف و وظايف سنگينش منحرف نساخت .\r\nاين‌ها نكات برجستهء اخلاق مهذب و حميده و رفتار شايستهء كورش بود و به سبب چنين صفات پسنديده ، بارگاهش ملجأ خاص و عام گرديد و هركس از وضيع و شريف يا فقير و مستمند بااخلاص و ارادت به آنجا رو مىآورد مستفيض و اميدوار و دلخوش بازمىگشت ، چه در بارگاه كورش هيچ‌گاه نهيب خشم و غضب يا قهقهه‌اى بلند ، كه هردو ناشى از افراط و انحراف از جادهء اعتدال است ، شنيده نمىشد . پيوسته روح نظم و آهنگ و اميد در آن حكم‌فرما بود ، هر كس به آن نزديك مىشد به‌خوبى درك مىكرد كه در اين قصر و بارگاه مرد مدبر و عاقلى حكومت مىكند كه عدالت و اعتدال شعار اوست . رعاياى سرزمين‌هاى وسيع و اقوام مختلف امپراتورى و ملازمان درگاهش جز اين چيزى نمىديدند و جز اين آرزويى نداشتند .\r\nكورش از نگاه داشتن حرارت و شوق سربازان نيز يك‌دم غافل نبود و به منظور مداومت در تمرين جنگى ، سربازان و سران سپاه خود را به شكار تهييج مىكرد . مىگفت شكار بهترين تمرين جنگى و مفيدترين روش در تكامل فن سوارى و تيراندازى است . زيرا شكارچى مجبور است در زمين‌هاى مختلف به دنبال هدف خود بتازد ، به هواى دست‌رسى به شكار كه به هرسو دوان است ورزيده و آزموده و تربيت مىشود ؛ و نه تنها در فن تيراندازى و سوارى ماهر مىشود ، بلكه در كار و مجاهدت ، تحمل سرما و گرما ، بردبارى در مقابل انواع سختىها و مرارت‌ها ، گرسنگى و عطش پرطاقت مىشود و نيك تمرين مىيابد . اين بود كه خود و يارانش به شكار رغبت خاصى داشتند و اين تفريح را مفيدترين و مردانه‌ترين امرار وقت مىدانست و به آن مبادرت مىورزيد .\r\nكورش معتقد بود آن‌كس براى فرمان‌دهى سپاه و ادارهء امور ملك واقعا شايسته است كه در همهء سجايا از زيردستانش برتر باشد . حالات و رفتار و معتقدات كورش اين اصل را در نظر او و عموم رعايا و بزرگان اقوام مختلف مسلم ساخت و جملگى به صلاحيت و مزايا و خصايل نيك و تدبير و كفايت او در همهء امور معترف بودند .\r\nبه منظور تربيت و ارشاد ديگران ، هرروز خود را در اعتدال خلق و تهذيب رفتار و فنون و تدابير جنگى پخته‌تر مىساخت . چون از ادارهء امور فارغ مىشد براى تفريح و تفرج جرگهء شكار ترتيب مىداد و حتى چنان‌چه فرصتى براى شكار در كوه و بيابان نبود به تعاقب آن در باغ بزرگى كه در قصر خود آماده داشت و انواع حيوانات در آن رها نموده بود مىپرداخت . كورش هيچ‌گاه به استراحت نمىپرداخت مگر اين‌كه در نتيجهء تاخت‌وتاز يا تمرين‌هاى جنگى فرسوده و خسته شود . به اسبان خود خوراك نمىداد مگر پس از اين‌كه خسته و گرسنه شوند . در هر صحنهء شكار پرچم‌داران سلطنتى حضور داشتند و در اين مورد نيز جملگى به برترى و مهارت و چابكى او كه\r\n\r\n","description":"","footnote":"","page_name":" 233 ","page_number":251},
  {"content":"\r\n\r\nثمرهء تمرين و شور دايم بود اذعان داشتند . كورش به همان درجه كه از سستى و غفلت اطرافيان خود ملول بود و به شدت با آن مبارزه مىكرد ، هركس را كه در انجام دادن كارهاى نيك مجاهدت مىورزيد پاداش‌هاى نيك ارزانى مىداشت ، مناصب و امتيازات را خاص كسانى مقرر داشته بود كه از خود شايستگى و لياقت نشان دهند ؛ و جز اين به احدى پاداش بيهوده يا منصب و مقامى نسنجيده نمىبخشيد . نتيجه اين شد كه در اطرافش گروهى از مردان زبده و خيرخواه و باايمان و لايق جمع شدند و تربيت يافتند . امناى كورش در نظر خود و رعاياى امپراتورىاش از بهترين و شايسته‌ترين مردان بودند .\r\nتصور مىكنم كه در ذكر مزايا و مناقب و شيوهء زندگانى كورش به اين نكته اشاره كرده باشيم كه به‌زعم اين شهريار بزرگ براى اين‌كه پادشاهى دل رعاياى خود را به‌دست آورد و امور امپراتورى بزرگى را خوب اداره كند تنها دارا بودن اين خصايل نيك كافى نيست ، بلكه بايد در كار خويش صاحب تمهيد و تدبير و ابتكار باشد . از جمله تدابير كورش به‌منظور توسعهء اتفاق و اتحاد امپراتورى يكى اين بود كه خود را به لباس مادىها ملبس مىكرد و عموم يارانش نيز در اين امر به او اقتدا مىكردند . در واقع لباس مادىها اين حسن را دارد كه چون بر تن مىكنند عيوب بدن را مىپوشاند و مرد را برازنده و زيبا جلوه‌گر مىسازد . كفش مادىها راحت به پا مىرود و از همه حيث مناسب است . كورش استعمال وسمه را در چشم و هم‌چنين مصرف بعضى روغن‌ها را براى جلاى پوست مجاز دانست ، زيرا چشم‌ها زيباتر و لطافت پوست بهتر جلوه‌گر مىشود .\r\nمقرر داشت كه احدى مجاز نيست در حضور جمع آب دهان يا بينى خود را بر زمين اندازد . توجه مىكرد كه بيهوده به ديگران نگاه نكنند و در كار ديگران كنجكاوى نكنند . اين قبيل دستورها را در رشد و تربيت اطرافيان خود و رعاياى خود مفيد مىدانست .\r\nبه كسانىكه خود را براى فرمان‌دهى آماده مىكردند مقرر داشت كه لباس تميز و زيبا بر تن كنند ، خود را از ديگران ممتاز جلوه‌گر سازند ؛ و به‌عكس بندگان و غلامان را فرمود تا به‌كار دستى خود بپردازند ، آنها حتى اجازهء سلاح به‌دست گرفتن نداشتند . به غلامان كه در شكار جرگهء حيوانات را مىراندند اجازه داد به اين شغل خود مداومت دهند درصورتىكه براى مردان آزاد اين حرفه ممنوع بود . نسبت به غلامان رئوف بود و آنها را از خستگى زياد و مأموريت‌هاى شاق معاف داشت و بدين‌جهت بااين‌كه بردگى را مجاز نمىنمود عموما او را مانند ديگران پدر خويش مىخواندند و از روى اخلاص و ارادت محبوبش مىداشتند .\r\nاين بود خلاصه‌اى از اصول و مقرراتى كه كورش در بنياد امپراتورى ايران به‌كار برد . كورش از هيچ‌يك از اقوامى كه مغلوب و ضميمهء امپراتورى خود نمود بيم نداشت و علاوه‌بر اين‌كه آنان را زبون و ناتوان مىدانست به آنها فرصت و امكان اين را نمىداد كه شب يا روز به او نزديك\r\n\r\n","description":"","footnote":"","page_name":" 234 ","page_number":252},
  {"content":"\r\n\r\nشوند . مع ذلك در بين آنان مردانى كه صاحب شهامت و لياقت بودند يافت مىشد . آنان را اسلحه و فرمان‌دهى بخشيد و مجاز نمود به خدمتش برسند و حتى بعضى از آنان را در خدمات خاصه بار داد . اما رفته‌رفته پى برد كه از جانب آنان ممكن است خطراتى متوجه شخص او بشود . اما از جانب ديگر صلاح نبود كه ناگهان آنها را خلع سلاح كند و از جميع مناصب محرومشان كند . در به دو تأسيس امپراتورى چنين عملى خالى از خطر نبود و ممكن بود نايرهء جنگ و جدال مشتغل شود ، لذا مصمم شد با آنها از در دوستى درآيد و با مهر و محبت قلوبشان را مسخر سازد و محبت خود را در دل آنها جاى دهد و آنها را از دوستان خود عزيزتر و گرامىتر نمايد تا نه تنها خطرى متوجه او نشود بلكه به‌اين‌ترتيب فداييان متعدد براى بقاى سلطنت آماده سازد . حال ببينيم چگونه به اين مهم نايل آمد .\r\n\r\n","description":"","footnote":"","page_name":" 235 ","page_number":253},
  {"content":"\r\n\r\nطرق مختلفى كه كورش در جلب دوستى و محبت ديگران به‌كار برد ؛ مهمان‌نوازى و اكرام ، مهر و محبت و اعزام پزشكان براى مداواى بيماران و بذل پاداش و غيره . مقررات مانورهاى جنگى به منظور تربيت سلح‌شوران .\r\n\r\nفصل دوم جلب دوستى و محبت ديگران . مهمان‌نوازى و اكرام و مهر و محبت كورش . مقررات مانورهاى جنگى\r\nكورش در همه‌حال و همه‌وقت رئوف و نسبت به عموم زيردستان مهربان بود . مىگفت به همان‌گونه كه مشكل است كسى را كه كينه‌توزى مىكند از صميم قلب دوست داشت و نسبت به كسانىكه بدى مىكنند محبت و مهر ورزيد ، محال است كسانىكه ما را دوست دارند و پيوسته از ما نيكى ديده‌اند و به دوستى ما مستظهر و مطمئن‌اند به ما غدر ورزند و قدر دوستى ما را ندانند . كورش آن‌گاه كه هنوز بر سند شاهى تكيه نزده بود با كوشش شايسته‌اى احتياجات ياران خود را برآورده مىكرد ، از خوشى و شادى آنان مسرور بود و چنان‌چه غمى به آنان رو مىآورد اندوهگين مىشد و از اين راه دوستى آنان را جلب مىكرد . ولى پس از اين‌كه زمام امور را در دست‌گرفت و شاهنشاهى بزرگى را بنياد نهاد ، همان روش را تعقيب كرد ، ياران قديمى را بر سفرهء خويش فرامىخواند . بنابراين ، مقرر داشت كه سفره‌خانه‌اش پيوسته از انواع غذاها پر باشد و خود از همان غذايى مىخورد كه ديگران مىخوردند و براى اين‌كه محبت خاص خود را نشان دهد قسمتى از غذاى خود را براى دوستان و ياران غايب يا كسانىكه نگهبانى كاخ را بر عهده داشتند مىفرستاد و به‌خصوص كسانى را كه در خدمت و وفادارى بذل كوشش مىنمودند و صميميت به خرج مىدادند بيشتر مورد مهر خود قرار مىداد تا عموم بدانند كه هيچ خدمتى در نظر شاهنشاه پارس بىقدر و بىپاداش نخواهد ماند . چون مىخواست كسى را مورد عنايت خاص خود قرار دهد ظروفى را كه در آن براى او خوراكى آورده بودند به نزدش مىفرستاد . اين رسم امروز نيز در نزد پادشاهان پارس معمول است و چون براى كسى از خادمان از سفرهء پادشاه ظرفى از غذا مىآورند ، عموم حضار وى را مورد ستايش قرار مىدهند و چنين امتيازى ارزش\r\n\r\n","description":"","footnote":"","page_name":" 236 ","page_number":254},
  {"content":"\r\n\r\nبسيارى در نزد عامه دارد . البته غذايى كه از سفرهء پادشاه داده مىشود علاوه‌بر امتياز خاص بسيار مأكول و لذيذ است ، چه سفرهء شاهى از بهترين و لذيذترين اغذيه آماده مىشود .\r\nدر شهرهاى كوچك يك صنعت‌كار به ساختن تخت و در و ارابه و ميز مىپردازد و حتى چه بسا كه اتاق يا خانه‌اى را كه بايد اين اثاث در آن جاى داده شود همان شخص بنياد مىنهد . پر واضح است كه يك نفر نمىتواند به‌طرز خوب و بىعيب از عهدهء ساختن اين همه اشياى مختلف برآيد . در شهرهاى بزرگ ساختن هريك از اشياى مختلف به عهدهء صنعت‌كار مخصوصى است . حتى گاهى صنعت‌كارى در ساختن كفش مردانه تخصص مىيابد و ديگرى در ساختن كفش زنانه استاد مىشود ، يكى قوارهء لباس را مىبرد و ديگرى آن را مىدوزد . بديهى است شخصى كه همّ خود را مصروف به ساختن يك كار مخصوص كند ، در آن كار ماهر مىشود .\r\nهم‌چنين است هنر آشپزى . اگر بنا شود يك نفر همّ خود را مصروف آماده كردن اتاق ، مرتب ساختن اثاثهء خانه ، نظافت و ساير امور كند و ضمنا به كار طباخى نيز بپردازد مسلم است كه همه را ناقص خواهد ساخت ؛ درصورتىكه مثلا اگر آشپزها كوشش خود را فقط در فراهم ساختن غذا از گوشت پخته و كباب و سرخ‌كردن ماهى و نان بر وفق مذاق ارباب خود مصروف بدارند ، در فن خويش سرآمد خواهند شد و دست‌پختشان نيز لذيذ و مطبوع و كامل مىشود . چون كورش اين اصول را در زندگانى خود مراعات مىكرد و بدان پاىبند و علاقه‌مند بود ، نظم كاملى در بارگاهش مشهود بود و هركس تكليف خود را مىدانست و بدان عمل مىكرد .\r\nكورش اسباب و وسايل ديگرى به كار مىبرد تا در نزد همه‌كس پيوسته محبوب و مطاع باشد ، بد نيست شمه‌اى از آن را نقل كنيم : كورش ثروت فراوانى داشت و تمولش بيش از كليهء ياران و هواخواهانش بود ولى بيش از عموم اطرافيان خود فتوت و جوان‌مردى و بذل و بخشش داشت . سفرهء كورش گسترده و شامل خاص و عام بود . اين رسم هم‌اكنون در نزد پادشاهان پارس معمول و متداول است ، گرچه ثروت هيچ‌كس به ثروت پادشاهان پارس نمىرسد ، در عوض در بذل و بخشش نيز با آنان برابرى نكنند . از جمله عطاياى خاصهء كورش گردن‌بند و دست‌بند جواهرنشان و اسب‌هاى اصيل با مهار طلا بود . كورش كه در داد و دهش و بذل و بخشش سرآمد اقران بود در برقرار ساختن نظم در سرتاسر كشور وسيع خود نيز به همان درجه ساعى و جاهد بود . رفتارش با ملل مغلوب پدرانه بود و حتى در گوشه‌هاى دوردست امپراتورىاش كه براى رسيدن به آنها چندين ماه طول مىكشيد ، عموم رعايا در خصب و نعمت به سر مىبردند و اوامرش را مانند دستورات پدر مهربانى اطاعت مىكردند . در روزگار كدام پادشاهى غير از كورش سراغ داريم كه حتى پس از مرگ كسانىكه بنياد پادشاهىشان به‌دست او برچيده شده است ، وى را پدر و ولىنعمت خويش بخوانند !\r\n\r\n","description":"","footnote":"","page_name":" 237 ","page_number":255},
  {"content":"\r\n\r\nدر واقع بايد اذعان كرد كه كورش فقط يك فاتح چيره‌دست نبود بلكه رهبرى خردمند و واقع‌بين و براى ملت خويش پدرى مهربان و گران‌مايه بود .\r\nكورش اشخاصى به عنوان چشم و گوش شاه در سراسر قلمرو شاهنشاهى خود گسيل داشته بود . اين اشخاص موثق را از بين محارم خاصه انتخاب مىنمود و در حقشان با اكرام بسيار رفتار مىكرد . به كسانىكه از راه حميت و از روى عقل و تجربه نصايح نيكويى در اداره و قوام امپراتورى مىدادند پاداش‌هاى بزرگ عطا مىكرد و همين امر سبب شد كه هركس بكوشد تا راه بهتر و وسيلهء مفيدترى بيابد و ارائهء طريق كند . كورش علاوه‌بر اشخاصى كه چشم و گوش شاه خوانده مىشدند ، مأموران بسيار ديگرى در اطراف و اكناف كشور داشت . چون عقيده داشت يك مرد واحد به‌ندرت مىتواند همه‌چيز را خوب ببيند و رموز همه‌كار را به نيكى و با فراست درك كند ؛ به‌خصوص ، عيب ديگرى هم مزيد مىشود كه همانا انحصار مأموريت‌هاى مهم به اشخاص معين و محروم نمودن استعداد ديگران است و در نتيجه مناصب بزرگ و حساس به دست عدهء معدودى مىافتد و مايهء فساد مىشود . بالاخره وقتى مردم بدانند كه نمايندهء پادشاه همان يك نفر است از او برحذر خواهند ماند و حقايق كشف نمىشود . كورش به اين نكته خوب پى برده بود . سخنان همه را به‌دقت مىشنيد و از حقيقت امور به خوبى واقف بود و به آنچه مىگذشت آشنا مىشد . اين است كه شهرت داشت پادشاه چشم و گوش بسيار دارد و هيچ امر جزئى از نظر او پنهان نمىماند . مردم كه يقين داشتند آنچه بخواهند به سمع شاه خواهد رسيد و رفتارشان از نظر تيزبينش مكتوم نخواهد ماند ، گفتار و كردار خود را اصلاح مىكردند ، چه او را پيوسته شاهد و ناظر عمل خويش مىدانستند ؛ به‌خصوص وقتى مىديدند كوچك‌ترين غفلتشان مورد مؤاخذه قرار مىگيرد و به‌عكس در ازاى عمل نيك و رفتار پسنديده ، حتى اگر اندك باشد ، پاداش نيك دريافت مىداشتند .\r\nداد و دهش و صلات و عطاياى فراوان كورش ، چون پادشاهى به غايت ثروتمند بود ، چندان درخور تعجب نيست ولى آنچه مايهء تحسين و مباهات است اين است كه از راه بذل و كرم و حسن‌تدبير ، گرد خود گروهى از دوستان صميمى و ياران فداكار فراهم ساخت كه در همهء امور با اخلاص كامل با وى معاضدت مىكردند و در قوام امور ملك و آبادى از هيچ مجاهدتى فروگذار ننمودند . كورش مكرر خاطرنشان مىكرد كه پادشاه نيك مانند چوپانى است كه هدايت گله‌اى را به عهده دارد ؛ به همان‌گونه كه شبان از رمهء خود منتفع نخواهد شد مگر اين‌كه وسايل رفاه و نعمت آنان را فراهم سازد ، پادشاه نيز از مملكتش برخوردار نخواهد شد مگر وقتى كه شهرها و رعايايش در آسايش باشند . بديهى است با چنين نظر بلند و رفيع توانست بنيان امپراتورى خود را استوار كند و بر خود ببالد و بين مردان نامى به نام پدر رعيت مشهور شود .\r\n\r\n","description":"","footnote":"","page_name":" 238 ","page_number":256},
  {"content":"\r\n\r\nبد نيست به‌عنوان مثال ، درس بزرگى را كه روزى به كرزوس ، پادشاه مخلوع و اسير ليدى داد تكرار كنيم . كرزوس - كه خزاين بىشمارش شهرهء آفاق بود - روزى كورش را مذمت كرد كه در نتيجهء اين همه بذل و بخشش ، فقير خواهد شد و حال آن‌كه او صاحب چنان قدرتى است كه مىتواند با يك اشاره ثروت دنيا را به دست آورد و در خزانهء خود انباشته كند .\r\nكورش جواب داد : « آيا به عقيدهء تو ، از روزى كه قدرت به‌دست آورده‌ام ، اگر به چنين عملى تن مىدادم چه‌قدر طلا و جواهر در خزانه اندوخته بودم ؟ » كرزوس مبلغ بسيار خطيرى حدس زد . كورش گفت : « بسيارخوب ، تو مردى كه طرف اعتمادت باشد با هيستاسپ كه اينجا حاضر است روانه كن تا از جانب من به يارانم بگويد كه من به خاطر امر بزرگى احتياج به مبلغ خطيرى دارم و تقاضا كن كه هركس تا آنجا كه مىتواند به من يارى كند و فىالمجلس حوالهء پا به مهر از دارايى خود بدهد و به نزد من آورند . » كورش دستور كتبى نوشت و ذيل آن را مهر كرد و به هيستاسپ و آن عامل كرزوس سپرد تا پول‌ها را جمع‌آورى كنند . فرستاده كرزوس پس از مراجعت كورش را مخاطب ساخته گفت : « شاها من مردى غنى و ثروتمند شدم ، چه به هريك از يارانت رو آوردم مرا با رويى خوش پذيرفت و هدايا و پاداش‌هاى نيك ارزانى داشت . » كورش كرزوس را مخاطب ساخته گفت : « پس از اين حيث خاطرجمع خواهيم بود ، حال به حواله‌ها رسيدگى كنيم . » كرزوس حساب كرد و ديد آنچه با يك اشارهء كورش هبه كرده‌اند به مراتب از مبلغ خطيرى كه صحبت شده بود يا مبلغى كه كورش مىتوانست در خزانهء خود اندوخته كند افزون‌تر است . آن‌گاه كورش شاه ثروتمند مخلوع را مخاطب ساخته گفت : « پس ديدى كه من به آن پايه كه تو تصور مىكردى فقير و بىسيم و زر نيستم . منتها تو انتظار دارى كه اين همه ثروت را در گوشه‌اى انباشته كنم ، خود را آماج حقد و كينهء ديگران سازم و قراولان متعدد براى حراست خود و صيانت مال و خزانه‌ام شب و روز به‌كار بگمارم . و حال آن‌كه به عقيدهء من رعايايى كه من ثروتمند ساخته‌ام گنج و خزانهء من هستند . خودشان نگهبان ثروت و حافظ شخص من‌اند و بهتر از قراولان اجير ثروت مرا حفظ مىكنند . بلى كرزوس ، خدايان در نهاد من نيز ميل به ثروت آفريده‌اند ، من هم مانند ديگران مكنت را مىپسندم ، اما بين ديگران و من تفاوت بزرگى است .\r\nاگر رعيت ثروتى بيش از حد احتياج خود داشته باشد و آن را در گوشه‌اى نهفته يا دايما وقت خود را صرف شمارش يا توزين و جابه‌جا كردن آن نمايد دمى آسوده نيست ، و حال آن‌كه مرد هرچه ثروتمند باشد ، به غذايى بيش از گنجايش معدهء خود و پوشاكى زايد بر پوشاندن بدن خويش احتياج ندارد و اين ثروت زيادى جز اسباب ناراحتى فكر و خيال ثمرى ندارد . اما من چون ثروتى تحصيل كردم ؛ پس از رفع ضرورت ، مازاد آن را صرف رفاه دوستان و رعايايم مىكنم چون به عزت اينان افزودم و رفاه رعيتم را تأمين كردم ، دوستى و محبت عموم و افتخار\r\n\r\n","description":"","footnote":"","page_name":" 239 ","page_number":257},
  {"content":"\r\n\r\nعمل نيك را براى خود پس‌انداز و ذخيره مىنمايم ، ذخايرى كه هيچ‌گاه نقصان و كسر و فساد در آن راه ندارد و به حراست قراولان احتياجى نيست . هرچه افتخارم زياد باشد ، اسباب عزت و بزرگى من بيشتر فراهم است . افتخار ثروتى است كه به‌عكس خزاين سيم و زر هرچه بر آن افزوده شود ، تحمل بارش راحت‌تر است . اى كرزوس ، اين را بدان كه در نظر من سعادت آن نيست كه خزاين را روى هم انباشته كنند و همّ خود را مصروف نگه‌دارى آن كنند ، چه اگر در اين امر صحيح باشد قراولان خزانهء پادشاه خوش‌بخت‌ترين مردم روزگارند ، زيرا نفيس‌ترين ثروت ملك را حراست كنند ، ولى بزرگ‌ترين نعمت‌ها در آن است كه پس از به‌دست آوردن ثروت از راه حق و عدالت ، آن را با عزت و شرافت به مصرف رفاه رعيت و آبادى ملك رسانند . كرزوس ، چنين مردى حتما خوشبخت‌ترين مرد روزگار است . » اين بود سخنان كورش راجع به ثروت در حضور عموم ياران خود .\r\nكورش مشاهده مىكرد كه چون مردم سالم‌اند با رغبت و جهد بسيار به اصلاح وضع خود مىكوشند و آنچه براى ادامهء صحت و عافيت خويش لازم دارند جمع و ذخيره و پيش‌بينى مىنماند . درصورتىكه چون عليل و مريض شوند نسبت به همه‌چيز و همه‌كار بىقيد مىشوند . براى اصلاح اين نقيصه پزشكان مجرب را گرد خود فراخواند انواع معجون‌ها و شربت‌ها و دواها و عصاره‌هاى مفيد در جايى فراهم ساخت . هريك از رعايا كه رنجور مىشد پزشكان خود را به مداواى مريض مأمور مىنمود و چون شفا مىيافت از طبيب معالج قدردانى مىكرد و به انواع پاداش‌ها شاد و اميدوارش مىساخت . با اين قبيل تدابير و عاقبت‌انديشىها اطرافيان و رعاياى خود را سالم و راضى و خرسند مىنمود و مقام و منزلتش هرروز در نزد عموم كسانىكه به او ملتجى مىشدند يا در سايه‌اش زيست مىكردند افزوده مىشد . دست دوستىاش به سوى همه دراز بود و همه‌كس از دوستى و خوان كرمش برخوردار بود .\r\nنكتهء ديگرى كه كورش در تربيت مردم مراعات مىكرد و بسيار بدان علاقه‌مند بود تشويق و رواج مسابقات ورزشى بود . از اين راه مردم را به دارا بودن سجاياى عالى و تقوا و راستى ترغيب مىنمود . ضمنا حس رقابت و كوشش و فعاليت را در نهادشان بيدار مىكرد . اگر اختلافى در انتخاب قهرمانان بروز مىكرد مطلب را به حكم قضات كاردان و بىطرف احاله مىداد و رأى آنان قاطع و براى همه مطاع بود . البته بارها مشاهده شد كسانىكه مغلوب و محكوم شده بودند عناد خاصى نسبت به قضات نشان مىدادند و حال آن‌كه طرف غالب ، پيش‌رفت خود را ناشى از حقانيت و برترى خود مىدانست و به احدى توجه و تمكن نداشت . دامنهء اين قبيل دشمنىها غالبا منتهى به بعضى دودستگىها مىشد و مقربان درگاه سعى كردند رقيبان و حريفان خويش را با توسل به انواع حيل كنار زنند و خود جاى ايشان را بگيرند ، بدون اين‌كه سعى كنند با عمل نيك و به‌كار بردن فضيلت و تقوا و توسل به رفتار پسنديده و مهذب ارتقا يابند .\r\n\r\n","description":"","footnote":"","page_name":" 240 ","page_number":258},
  {"content":"\r\n\r\nجلال و تشريفاتى كه كورش در حين خروج از كاخ سلطنتى مقرر داشت .\r\nمسابقات بزرگ . گفت‌وگوى فرولاس با شخصى از اهالى ساس دربارهء ارزش ثروت .\r\n\r\nفصل سوم جلال و تشريفاتى كه كورش حين خروج از كاخ مقرر داشت . مسابقات بزرگ . گفت‌وگوى « فرولاس » و مردى از اهالى ساس دربارهء ثروت\r\nحال ببينيم كورش نخستين بار چگونه از كاخ شاهى خود بيرون رفت . شكوه و عظمت اين مراسم موجب شد كه اعتبارش در نظر مردم بيشتر شود و مردم قلمرو او بيشتر به قدرت او پى ببرند شب قبل از روزى كه قصد خروج از بارگاه سلطنتى براى نيايش به درگاه خدايان داشت عموم فرمان‌دهان خويش را فراخواند و جملگى را به لباس مادى ملبس ساخت . در حين توزيع ردا و ملبوس به مقربان قصد خود را به عزيمت به معبد و اهداى قربانى به درگاه يزدان به عموم حضار ابلاغ كرد و گفت : « فردا قبل از طليعهء آفتاب همهء شما در آستانهء قصر حاضر شويد .\r\nجملگى لباس‌هايى را كه به شما اهدا شده است بر تن كنيد و به ترتيبى كه فرولاس از جانب من مقرر مىدارد بايستيد . چون من از در بارگاه خارج شدم ، عموم حضار پشت‌سر من به طرف معبد حركت كنند ، اگر از شما كسى نظرى در ازدياد تجليل و حشمت و جلال اين مراسم داشته باشد ، در مراجعت به من اظهار بدارد ، چون قصد دارم كه در اين مراسم هيچ نقص وجود نداشته باشد و در رفعت و شايستگى چيزى فروگذار نشود . » پس از توزيع لباس‌هاى فاخر ، جامه‌هاى ديگر به رنگ‌هاى ارغوانى و قرمز ، يا رنگ‌ها باز و تيره ، آوردند و پس از تقسيم بين سركردگان نظامى يكى از حضار گفت : « كورش پس خودت چه وقت لباس خواهى پوشيد ؟ » كورش جواب داد :\r\n« مگر نمىدانيد كه بهترين زينت و جلال من وقتى است كه شما را در جامه‌هاى فاخر ببينم .\r\nبهترين لباس و زيباترين و برازنده‌ترين زينت من در اين است كه ياران خود را خرسند و غرق جلال و حشمت سازم . » حضار متفرق شدند و لباس‌هايى را كه قرار بود به ياران و دوستان غايب توزيع كنند به‌دست گرفتند و از كاخ سلطنتى خارج شدند .\r\n\r\n","description":"","footnote":"","page_name":" 241 ","page_number":259},
  {"content":"\r\n\r\nكورش به فرولاس پارسى كه از طبقهء عادى و مردى تيزهوش و بافراست بود انس و محبت سرشارى داشت ، او را طرف‌دار نظم و زيبايى مىدانست و دريافته بود كه اين شخص ساعى است كه با كردار نيك و پسنديدهء خود به او تقرب جويد . در واقع اين شخص همان رفيقى بود كه پيوسته كورش را ترغيب مىكرد مناصب و پاداش‌ها را به هركس كه لياقت بيشترى از خود نشان مىدهد اختصاص دهد و در اين راه از هيچ مجاهدتى فروگذار نمىكرد .\r\nپس از اين‌كه حضار رخصت يافته از حضور كورش خارج شدند ، نديم خود را فراخواند و با او مشورت كرد كه مراسم فردا چگونه صورت گيرد تا در نظر هواخواهان و ياران مطبوع و در دل بدخواهان مايهء رعب و هراس باشد . پس از اين‌كه در تفصيل و جزئيات مراسم ، هردو ، توافق نظر حاصل كردند او را مأمور ساخت كه در نظم و ترتيب امور بكوشد تا عينا به همان‌قرار كه معين شده بود مجرى شود . در پايان به او گفت : « من مقرر داشته‌ام كه جملهء حضار از دستورهاى تو اطاعت كنند . اما براى اين‌كه بهتر سخنت را گوش دهند ، اين لباس‌ها را بگير و بر تن سركردگان نظامى كه در گرد تو هستند بپوشان . اين‌ها علايمى است كه بايد سربازان سوارنظام به كلاه‌خود بياويزند . اين لباس‌ها مخصوص رانندگان ارابه‌هاست . » فرولاس جملهء علامات و نشان‌ها را گرفت و خارج شد . يكى از سركردگان وقتى نشان‌ها را ديد گفت : « فرولاس تو ديگر صاحب مقام و منصب بزرگى شده‌اى چه كليهء دستورها را بايد از تو بگيريم . »\r\n- نه به آن درجه كه تو تصور مىكنى ، چه خود يكى از سركردگان معمولى هستم . اين دو حقه يكى براى تو و ديگرى براى رفيق تو است . هركدام را مايل هستى به دست بگير . مخاطب كه از راه حسد نمىخواست خود را راضى كند كدام‌يك را به‌دست بگيرد ، رأى فرولاس را پرسيد كه كدام‌يك برازنده‌تر است . فرولاس جواب داد : « اگر يكى را انتخاب كنم و آن را برگيرى ، بار ديگر اگر حاجتى براى تو رو نمايد ، به ديگرى مراجعه خواهى كرد و كمك خواهى خواست . » فرولاس ، كليهء نشان‌ها و لباس‌ها و علايم را توزيع نمود و تفصيل مراسم را به دقت و به نحوى معين كرد تا در جاه و جلال آن چيزى فروگذار نشود و در كمال زيبايى و ابهت باشد .\r\nفرداى آن‌شب ، قبل از سپيده‌دم همه‌چيز مهيا و آراسته بود . در طرفين راه دو رديف سربازان مرتب ايستاده بودند و به كسى جز سران سپاه و سركردگان اجازهء عبور نمىدادند . ( اين رسم اكنون نيز متداول است . ) علاوه‌براين ، قراولان مخصوص مراقب بودند هركس از حريم خود تخطى كرد به كنارش زنند . چهار هزار نفر از نيزه‌داران در مقابل در ورودى كاخ صف كشيده بودند ، به‌طورىكه در هريك از دو طرف در دو هزار نفر ايستاده بودند . سواره‌نظام نيز در ميدان مقابل قصر در صفوف منظم قرار داشتند . جملگى از اسب پياده شدند و مهار اسب را در دست گرفته و دست به سينه ايستاده بودند ؛ به همان‌گونه كه امروز هم پارسيان براى رعايت احترام در برابر\r\n\r\n","description":"","footnote":"","page_name":" 242 ","page_number":260},
  {"content":"\r\n\r\nپادشاه خود مىايستند . عموم پارسيان در طرف راست و متحدين در سمت چپ قرار داشتند . در دو طرف راه به فواصل معين ارابه‌هاى جنگى در يك صف طولانى قرار گرفته بودند . ناگاه در سكوت ممتد و عميقى درهاى بزرگ قصر باز شد . و چهار گاو بزرگ و بسيار زيبا كه بايستى در معبد قربانى شوند بيرون آمدند . دنبال حيوانات موبدان كه بايد آنها را قربانى كنند خارج شدند - در پارس رسم است كه قربانى بايد به دست موبدان انجام گيرد - متعاقب موبدان اسبانى كه بايد به افتخار آفتاب قربانى شوند و سپس ارابهء سفيدرنگ پر از گل و رياحين به قصد معبد ، و پشت سر آن ارابهء سفيد ديگرى پر از گل به افتخار خورشيد جهان‌تاب ، و بالاخره ارابهء سومى كه اسبان آن با پارچه‌هاى ارغوانى پوشيده شده بود ، و متعاقب آن موبدان كه هريك مجمر آتش مصرى به دست داشتند خارج شدند .\r\nپس از آتش مقدس ، كورش كه تاجى بر سر داشت سوار بر ارابهء بسيار مجلل هويدا شد . رداى سلطنت به رنگ ارغوانى و سفيد ، كه خاص پادشاه است ، بر تن داشت و روى آن جبهء بسيار فراخ به رنگ ارغوان به دوش انداخته بود . بر تارك شاهىاش جواهر ذىقيمت نصب نموده بودند .\r\nخاندان سلطنتى نيز هريك زينتى بر پيكر خود داشتند كه در زمان ما نيز علامت مشخصهء اعضاى خانوادهء سلطنتى ايران است . دست‌هاى كورش از آستين رداى سلطنتى خارج بود . پهلوى پادشاه رانندهء ارابه بر مسندى نشسته و با كمال احترام مهار اسبان چابك را به دست گرفته بود . به محض اين‌كه كورش بر ارابهء سلطنتى نمايان گرديد حضار زانو بر زمين زدند و از حشمت و جلال پادشاهى و ابهت و قدرت كورش بىاختيار از روى خلوص و ارادت به احترامش خم شدند . قيافه و ابهت شاهى كورش همه را مجذوب نمود . تا آن زمان پارسيان در برابر كورش تعظيم نمىكردند ولى از آن پس اين رسم در بين آنها متداول و مرسوم گرديد .\r\nبه محض اين‌كه ارابهء سلطنتى خارج شد از هر طرف پادشاه دو هزار نفر قراولان خاصه به محاذات ارابه‌اش با نظم كامل به راه افتادند . پشت سر ارابهء سلطنتى سيصد قراول كه درفش پادشاهى در دست داشتند با احترام حركت مىكردند . لباس‌هايشان بسيار فاخر و درخشان و برازنده و اندامشان در نهايت زيبايى بود . هريك سلاح بزرگى در دست داشت . پشت سر آنان دويست رأس اسب اصيل متعلق به اصطبل شاهى با مهتران آراسته كه مهار اسبان را به‌دست داشتند در صفوف منظم به حركت درآمدند ، افسار اسبان از زر ناب و زين و برگشان از پارچهء زربفت عالى و گوهرنشان بود . پشت سر رديف اسبان خاصهء كورش سيصد تن از نيزه‌داران و پس از آن سواره‌نظام قديمى پارس مركب از ده هزار نفر در صفوف صدنفرى در يكصد رديف با نظم و ابهت تحت فرمان‌دهى كريزانتاس نمايان شدند . در رديف بعدى ده هزار تن سواره‌نظام با همان آرايش تحت فرمان هيستاسپ و پس از آن ده هزار سواره‌نظام تحت امر داتاماس و سپس صفوفى\r\n\r\n","description":"","footnote":"","page_name":" 243 ","page_number":261},
  {"content":"\r\n\r\nتحت فرمان‌دهى گاداتاس ؛ و متعاقب آن سواره‌نظام مادى و به دنبال آنها سواران ارامنه و پشت سر آنان سواره‌نظام كادوزى و ساس ظاهر شدند . پس از اتمام صفوف عظيم و باابهت سواره‌نظام ، دسته‌هاى ارابه‌هاى جنگى در چهار صف تحت فرمان آرتاباس پارسى فرارسيدند .\r\nبالاخره پس از پايان صفوف واحدهاى جنگى مختلف ، جملگى ملبس به لباس‌هاى زيبا و برازنده و مجهز به سلاح‌هاى برّاق و درفش‌هاى درخشان كه در ميدان جنگ‌هاى متعدد همه پيروز و مظفر و غرق در غرور و نشاط بودند فرارسيدند ، مردم همه در شوق و شعف زايدالوصفى در خارج از صفوف قراولان به راه افتادند . برخى از مردم درخواست‌هايى داشتند .\r\nكورش به وسيلهء سه چهار نفر پيغامبر سواره كه پيوسته در اطرافش حركت مىكردند تا امر و فرمان پادشاه را به مقصد ابلاغ نمايند دستور مىداد كه كار خويش را به مأموران مخصوصى كه مأمور و موظف‌اند به داد مردم برسند مراجعه كنند و مردم به سواره‌نظام مراجعه مىكردند .\r\nكورش به ياران و ملتزمين ركاب خود فرمان داد به تقاضاى هريك رسيدگى كنند ، اگر مشكلى بود كه از حلش درمىمانند به او بگويند تا تظلّم هيچ تقاضاكننده‌اى بىجواب نماند . كورش به هركس فرمانى صادر مىكرد و او با عجله در پى اجراى دستور مىشتافت ؛ اين سرعت و كوشش پادشاه در رسيدگى به تظلم مردم بر ابهت و محبوبيتش مىافزود . در بين يكى از محارم شخصى به نام دائيفارن كه شخصى خودخواه و بىانضباط بود ، تصور مىكرد اگر در اجراى فرمان شاه تعلل ورزد و شتاب نكند ، در انظار مردم شأنى ما فوق ديگران دارد . كورش از رفتارش آگاه شد و قبل از اين‌كه آن شخص خود را به ارابه‌اش برساند تا مطلبى بگويد به يكى از مأموران دستور داد به او بگويد احتياجى به خدمت وى در دستگاه شاهى نيست و از آن تاريخ به بعد ديگر با او همكلام نشد و خدمتى به او رجوع نكرد . در همان دم چون ديد مأمور ديگرى كه در انجام فرمان شتاب دارد پياده مىدود ، مقرر داشت يكى از اسبان خاصه را به او واگذار نمايند . اهميت اين اكرام شاهانه همهء حضار را متوجه ساخت كه كورش تا چه حد دقيق و مراقب انجام امور و تقاضاى رعيت خويش است .\r\nبالاخره پس از طى مسافت طولانى به محوطهء بزرگ معبد رسيدند و به شكرانهء پيروزىهاى بزرگ كه نصيبشان شده بود ، به درگاه خدايان و به افتخار خورشيد تابان قربانىهاى متعدد تقديم داشتند . كورش پس از انجام قربانى ، چون محل را بسيار وسيع و مناسب ديد فضايى به طول پنج ستاد معين كرد و مقرر داشت هريك از سواره‌نظام ملل متحد آن مسافت را با شتاب طى كند .\r\nخود در رأس سواران پارسى اول تاخت كرد و نايل به پيروزى بزرگى شد . در واقع كورش در سوارى سرآمد اقران و از همهء سواران چابك‌تر و برازنده‌تر بود . در بين مادىها ، آرتاباس گوى سبقت را ربود ، كورش يك رأس اسب اصيل از اصطبل شاهانه به وى پاداش داد . از آسورىها ،\r\n\r\n","description":"","footnote":"","page_name":" 244 ","page_number":262},
  {"content":"\r\n\r\nفرمان‌ده آنها ، و از ارامنه تيگران ، و از هيركانيان پسر پادشاه ، و در ميان اهالى ساس يك سوار معمولى گوى سبقت را ربود . اين سوار زبده نيم‌ميدان از ديگران جلو بود .\r\nمىگويند كورش از اين جوان چابك‌سوار ماهر سؤال كرد آيا حاضر است اسب خويش را در برابر پادشاهى يك ملك معاوضه كند . جوان جواب داد : « در برابر پادشاهى يك ملك حاضر به چنين تعويض نيستم ولى حاضرم آن را در جلب دوستى مرد شجاعى تقديم كنم . » كورش گفت :\r\n« من به تو محلى را نشان مىدهم كه اگر مشت خاكى پرتاب كنى حتما به مرد دلير و شجاعى اصابت خواهد كرد . » مرد دست برد قطعهء متراكمى خاك برگرفت و گفت : « آن محل را نشان بده . » كورش گوشه‌اى كه دوستانش جمع بودند نشان داد . مرد چشمان خود را بست و قطعه خاك را پرتاب كرد . خاك به فرولاس اصابت كرد . فرولاس كه مشغول انجام دادن فرمان كورش بود بدون اين‌كه روى خود را برگرداند هم‌چنان به كار خويش پرداخت . مرد جوان چشم خود را باز كرد و سؤال كرد : « به كدام‌يك اصابت كرد ؟ » كورش جواب داد : « به هيچ‌يك از حضار بلكه به آن‌كس كه مىبينى مشغول تاخت است برخورد . »\r\n- پس چرا روى خود را به عقب برنگرداند ؟\r\n- در فكر كار خويش بود .\r\nمرد جوان از شنيدن اين جواب متحير شد و به تاخت رو به فرولاس روان شد و چون به او رسيد ديد صورتش خاك‌آلود و از بينىاش خون جارى است . مرد به او نزديك شد و سؤال كرد آيا به او اصابت نموده است . فرولاس جواب داد : « بلى ، صورتم مورد اصابت ضربه قرار گرفته . » مرد جوان گفت : « پس اين اسب به تو تعلق دارد آن را بگير . » فرولاس پرسيد : « به چه مناسبت ؟ » جوان براى او شرح ماوقع را بيان داشت و گفت : « مىبينم كه واقعا مرد شجاعى را هدف قرار داده‌ام . » فرولاس جواب داد : « حق اين بود كه اسب خود را به مرد غنىترى اهدا مىكردى . با امتنان اسب تو را مىپذيرم و اميدوارم خدايان به من فرصت دهند كه اين كار نيك تو را جبران كنم و از كردهء خويش پشيمان نشوى . حال بر اسب من سوار شو و به محل خود بازگرد . كمى بعد من هم خواهم آمد . » بدين‌قرار آن‌دو مرد شجاع اسبان خود را مبادله كردند . بارى بين اهالى كادوزى راتينس گوى پيروزى را ربود .\r\nسپس كورش فرمان داد مسابقهء ارابه‌دوانى آغاز شود و به هريك از قهرمانان گاو فربهى اهدا شد تا قربانى كنند و ضيافتى برپا سازند . علاوه‌براين ، جام‌هاى متعدد پيروزى بين برندگان مسابقات توزيع نمودند .\r\nبه كورش نيز در ازاى پيروزىاش گاو فربهى اهدا شد . گاو را پذيرفت ولى جام‌هاى زرين را به فرولاس كه در نظم امور دربار مهارت و مجاهدت بسيارى نموده بود بخشيد . هنوز بين ايرانيان\r\n\r\n","description":"","footnote":"","page_name":" 245 ","page_number":263},
  {"content":"\r\n\r\nاين مسابقات و توزيع هدايا در حضور پادشاه مرسوم است . پس از اتمام مسابقات عموم به طرف شهر مراجعت كردند . كسانىكه از جانب پادشاه به دريافت مسكن و خانه مفتخر شده بودند به خانهء خود ، و ديگران به اردو رفتند و به استراحت پرداختند .\r\nفرولاس جوان سواره‌نظام را به قصر خويش دعوت كرد و هداياى بسيارى به او اهدا كرد و بالاخره جام‌هايى كه از كورش دريافت نموده بود پر از مى ناب نمود و به سلامتى مهمان خود نوشيد و به جوان بخشيد . جوان كه از اهل ساس بود پس از ديدن قالىهاى زيبا و باشكوه و جلال اثاثهء خانه و كثرت خدام و بردگان غرق حيرت شده پرسيد : « فرولاس تو لابد در مملكت خود صاحب ثروت بىكرانى هستى ؟ »\r\n- بلى من از جمله مردانى هستم كه نانم را از زور بازوى خود تهيه ديده‌ام . در ايام كودكىام ، پدرم كه در تغذيه و بزرگ كردن كودكانش در زحمت بود ، مرا تربيت كرد تا اين‌كه به سن بلوغ رسيدم و مرا به مزرعه‌اى برد و به كار كردن پرداختم . پدرم پير و فرسوده شده و نوبت من فرا رسيده بود به او كمك كنم . لذا گوشهء زمين خود را شيار كردم ، بذر كاشتم و محصول برداشتم .\r\nمحصولى كه از زمين برمىداشتم هميشه بيش از آنچه مىكاشتم بود و برخى از اوقات به دو برابر بذرم مىرسيد . اين بود سرنوشتم مادام كه در ملك خود مىزيستم . و اما آنچه در اينجا مىبينيم اجرت و ثمرهء خدمت من در بارگاه كورش است .\r\nمرد ساسى از شنيدن اين بيان بانگ برآورد : « چه مرد سعيدى هستى كه قبل از رسيدن به مكنت و مال ، عسرت را تحمل كردى و از كار كردن نهراسيدى . من حتم دارم چون تلخى و مرارت تهىدستى را چشيده‌اى حالا از ثمرهء نعمت و جاه و جلال بيشتر متنعم و برخوردار خواهى شد . »\r\n- يعنى تصور مىكنى كه چون به مال و ثروت رسيده‌ام خوش‌بختم و هرچه ثروتم افزون‌تر شود سعادتمندترم ؟ آيا خيال مىكنى حال كه داراى مكنتى بسيارم بيش از آن زمان كه در فقر و تنگ‌دستى بودم از لذت خوردن و نوشيدن و خواب و راحتى برخوردارم ؟ نه چنين نيست .\r\nهرچه بر ثروتم افزوده شود بيشتر بايد در حراست آن بكوشم و بيشتر جيره و مواجب بپردازم و همّ خود را بشتر مصروف نگه‌دارى آن نمايم . امروز يك دسته از خدمتكاران و بندگان را بايد نان بدهم و پوشاك برسانم ؛ عده‌اى مريض مىشوند ، بايد آنها را مداوا كنم ؛ يك روز شبانم خبر مىآورد كه گرگ به گله‌ام زده و نيمى از گوسفندانم را كشته است ؛ ديگرى هراسناك مىدود كه گاوها به قعر دره پرتاب شده‌اند ؛ سومى خبر مىآورد بيمارى در دواب افتاده است ؛ و روزى نيست كه اين قبيل خبرها خاطرم را ملول نكند . و وقتى نگاه مىكنم مىبينم راحتى و فراغتم از آن‌وقت كه تهىدست بودم به مراتب كم‌تر است .\r\n\r\n","description":"","footnote":"","page_name":" 246 ","page_number":264},
  {"content":"\r\n\r\nجوان جواب داد : « راست است . اما ثروت و تمول و همين استغنا و بىنيازى جبران اندوهت را مىكند . » فرولاس جواب داد : « مع ذلك مطمئن باش كه رضايت و خرسندى داشتن ثروت و مال جبران اسف و اندوه فقدان آن را نمىكند . براى اثبات آن كافى است كه به اين مطلب توجه كنى كه هيچ شنيده نشده است آدمى در شوق و شعف تصاحب مال شب بيدار بماند و حال آن كه چه بسا صاحبان ثروت كه از تلف شدن مال خود شب‌هاى دراز در غم و محنت بيدار مانده‌اند و اشك حسرت ريخته‌اند ، جرعهء آبى به راحتى ننوشيده و در حسرت يك شب خواب راحت هستند . » جوان ساسى جواب داد : « ولى چه بسا كسانىكه از شوق و شعف دريافتن و تحصيل ثروت شب‌ها بيدار مىمانند . »\r\n- اين سخنت عين حقيقت است . من تصديق مىكنم كه اگر نگه‌دارى و داشتن ثروت به اندازهء تحصيل و به‌دست آوردن آن آسان باشد ، واقعا اشخاص متمول به مراتب از تهىدستان خوش‌بخت‌تر هستند . اما هركس صاحب مال‌ومنال بيشترى است بايد بيشتر در راه خدا انفاق كند ، از دوستان خود نگه‌دارى كند ، مهمانان و زيردستان را مراقبت نمايد . ولى اين نكته را مسلم بدان‌كه آن‌كس كه وضيع و صاحب ثروت بسيار است قهرا ممسك و از خرج كردن و انفاق گريزان است .\r\n- اما من از اين قبيل اشخاص نيستم زيرا من نيك‌بختى را در اين مىدانم كه شخص صاحب مال فراوان باشد و خوب خرج كند ، به ديگران برسد ، سفره‌اش گسترده باشد و در بذل و بخشش امساك نكند .\r\n- حال كه چنين است چرا پشت پا به اقبال خود مىزنى ، چرا ما دو نفر كه طالب نيكى و نيك‌بختى هستيم سعادت يك‌ديگر را تأمين نكنيم . تو مختارى از مال من آنچه مىخواهى اختيار كنى و از آن به ميل خود بهره‌برى ؛ منتها معاش مرا مانند مهمان خودت تأمين كن و با هم در مال شريك باشيم .\r\n- لابد تو سر شوخى دارى !\r\nفرولاس جواب داد : « كاملا جدى است و حتى از كورش تقاضا خواهم كرد كه اجازه دهد تو به دربار حاضر نشوى و حتى به كار لشكرى و عمليات جنگى نيز مبادرت نورزى و تمام اوقاتت را به رسيدگى به امور و جمع‌آورى عايدات ثروت خود مصروف بدارى ؛ و من اين را به خير خود و صلاح تو تجويز مىكنم . من به وظايف جنگى و دربارى خود اشتغال مىورزم و اگر از اين راه باز عايدات و ثروتى فراهم شد به تو خواهم سپرد و تو تمام همّ خود را مصروف نگاه‌دارى دارايى و جمع‌آورى محصول و ازدياد ثروت خواهى كرد . توقع من اين است كه مرا از اين گرفتارى عظيم و اشتغال گوناگون برهانى . اگر تو مرا از اين اشتغال و مخمصهء دايم برهانى\r\n\r\n","description":"","footnote":"","page_name":" 247 ","page_number":265},
  {"content":"\r\n\r\nمنت عظيمى بر من نهاده و خدمت بزرگى به كورش انجام داده‌اى . » پس از خاتمهء اين گفت‌وگو بين خود توافق كردند و هردو مشعوف و خوش‌حال شدند چه يكى صاحب مال و ثروت بزرگى بود بدون اين‌كه متحمل مخمصه‌ها و گرفتارىهاى جمع و نگه‌دارى آن باشد ، و ديگرى همّ خود را مصروف رتق‌وفتق و جمع‌آورى عايدات و رسيدگى به امور و رفع حوايج و استقرار نظم در كار ثروت مىنمود . هردو از ثروت برخوردار مىشدند .\r\nفرولاس سرشتى پاك و نيتى خير داشت . پيوسته مترصد بود حاجت كسانى را كه به او رو مىآوردند برآورده سازد . خوشى و سعادت خويش را در اين مىديد كه حوايج ديگران را مرتفع سازد و به هركس خدمتى كند و نسبت به عموم رعايا نيك و مفيد باشد . معتقد بود كه انسان حساس‌ترين و شريف‌ترين موجودات روى زمين است . مىكوشيد به هركس خيرى برساند .\r\nغالب كسانى كه از راه احسان و نيكى ارشاد شوند ، در راه نيكى به ديگران ، فروگذار نمىكنند .\r\nهرگاه به دوستى و مروت با ديگران رفتار كنند ، به‌ندرت اتفاق مىافتد كه از طريق صواب منحرف شوند ، بلكه همين رويه را دربارهء زيردستان مراعات مىكنند و كم‌تر به دشمنى و كينه‌توزى مىپردازند . معتقد بود در عفو و بخشش لذتى است كه در عقوبت و جفا وجود ندارد .\r\nامتياز انسان بر ساير حيوانات اين است كه عشق و علاقهء فرزندى و مهر و محبت پدرى او تا پايان حيات باقى مىماند . فرزند آدمى مادام كه والدينش در قيد حيات هستند خود را مكلّف و موظف به حق‌شناسى مىداند و پس از مرگشان نيز حرمت آنان را نگاه مىدارد . اين عشق و محبت ذاتى انسان است و وجه امتياز آدمى با حيوانات همين خوى مهر و حق‌شناسى است و حال آن‌كه در حيوانات دوران اين محبت بسيار كوتاه و زودگذر است .\r\nفرولاس چون خود را از قيد نگه‌دارى و ادارهء امور ثروت خويش آزاد ديد به صحبت دوستان خود پرداخت و مرد ساسى با مراقبت از آن همه ثروت كه در اختيارش بود خدمتى به‌سزا انجام داد . هردو نيك‌بخت و سعيد بودند . مرد ساسى فرولاس را عزيز و محترم مىشمرد چه هرروز بر ثروتش مىافزود ، و فرولاس مرد ساسى را دوست داشت چه با خوش‌رويى آنچه به دست مىآورد نگه‌دارى و اداره مىكرد . ثروت مشتركشان روزبه‌روز در تزايد بود ؛ هردو در فراوانى نعمت مرفه بودند .\r\n\r\n","description":"","footnote":"","page_name":" 248 ","page_number":266},
  {"content":"\r\n\r\nكورش ضيافت بزرگى به دوستان خود داد و به تفريح پرداخت . هيستاسپ را با دختر گوبرياس دست‌به‌دست داد . هديه‌هاى زيبا به همهء حاضران بخشيد . قسمتى از سپاهيان خود را به پارس اعزام داشت و بقيه را در شهر نينوا نگه داشت . پاداش‌هايى كه به سران سپاه توزيع نمود . سخنان كورش با يارانش .\r\n\r\nفصل چهارم ضيافت بزرگ كورش . هيستاسپ را با دختر گوبرياس دست‌به‌دست داد . اعزام قسمتى از سپاهيان به پارس\r\nكورش پس از انجام مراسم دعا و قربانى و مسابقات اسب‌دوانى ، به افتخار پيروزى ، ضيافت بزرگى برپا ساخت و همهء ياران و متحدينى را كه بيشتر در جنگ‌ها از روى خلوص‌نيت و صميميت مجاهدت نموده و در بسط قدرت و نفوذ وى كوشش به خرج داده بودند بر خوان آراستهء خود فراخواند . از جملهء مدعوين آرتاباس مادى و تيگران ، سركردهء ارامنه ، رئيس قوم هيركانى و گوبرياس دعوت داشتند . گاداتاس به سمت سركردهء قراولان خاصه كه درفش شاهى را با كورش حركت مىدادند منصوب شده در ضمن مأمور انتظام كليهء امور دربار بود و بدين‌دليل در ضيافت‌هاى بزرگ جزو مدعوين بر سر خوان شاهى نمىنشست بلكه به انتظام امور مىپرداخت . ولى در ساير مواقع در سر سفرهء پادشاهى جلوس مىكرد ، زيرا كورش صحبت او را به غايت مىپسنديد لذا به عناوين مختلف طرف مهر او قرار مىگرفت و به دريافت عطاياى مختلف از دست كورش و ديگران مفتخر مىشد . چون مدعوين سررسيدند جاى هريك را به مناسبتى تعيين كرد . در سمت چپ خويش برگزيده‌ترين ياران ، دومى را در دست راست ، سومى را باز در طرف چپ ، چهارمى را در دست راست و قس على هذا قرار داد .\r\nكورش معتقد بود كه نشان دادن درجهء مهر خود و ارزش ياران در ملأ عام مفيد است . در واقع چون هيچ بزرگى و تعاليى جز از راه انجام كارهاى مهم ستوده نيست ، اين دقت و مراقبت كورش بسيار به‌جا و مايهء سرافرازى و خشنودى خدمت‌گزاران صديق و تشويق و ترغيب ديگران\r\n\r\n","description":"","footnote":"","page_name":" 249 ","page_number":267},
  {"content":"\r\n\r\nمىشد . كورش سعى مىكرد از اين راه بفهماند كه هيچ امتيازى جز از راه خدمت و صداقت در كسب مقام و منزلت مؤثر نيست و به‌خصوص اين توجه خود را با درجهء تقرب اشخاص نسبت به شخص خويش آشكار مىساخت . بهترين خدمت‌گزاران را نزديك‌تر مىنشاند و مورد مهر و محبت قرار مىداد . البته اين مقام و برترى هميشگى نبود . به موجب آيين‌نامهء مخصوص مقرر داشت كه تقرب به حضور شاه ولو پس از اين‌كه به مناصب عالى رسيدند ، باز منوط به اين است كه در شيوهء خدمت‌گزارى پيوسته ساعى و در نيكى مداومت نمايند ؛ و چنان‌چه در سعى و كوشش خود سستى نشان دهند تنزل رتبه خواهند يافت . البته چون كورش طبعى بسيار رئوف داشت هرگاه مجبور به چنين عملى مىشد ، مخدوم خود را با دادن هداياى گران‌بها راضى مىكرد و او را به ارتقا به مقام بالاتر اميدوار مىساخت . اين رسوم كه كورش برقرار ساخت تاكنون در دستگاه دربار پارسيان مرسوم و متداول است .\r\nگوبرياس در سفرهء ضيافت از كثرت و تنوع غذا در حضور پادشاهى با اين قدرت و سطوت تعجب نكرد ولى چيزى كه مايهء حيرت او بود اين بود كه پادشاه بزرگ آن عصر با همان سادگى و خلوص سابق غذا مىخورد و به اندك چيزى قانع بود ، به حضّار با كمال رأفت و مهربانى تعارف مىكرد و حتى براى يارانى كه به علتى در مجلس ضيافت غايب بودند از آنچه مىدانست دوست دارند و مايهء مسرتشان است فى المجلس مىفرستاد . و باز مىديد كه كورش به محض اين‌كه مقدارى از غذا مصرف مىشد و ديگر احتياجى به آن نبود بقيه را براى افراد خارج مىفرستاد كه آن متنعّم شوند . گوبرياس پس از ديدن اين وضع كورش را مخاطب ساخته گفت : « من تاكنون تو را در فنون نظامى و تدابير جنگى بزرگ‌تر و برتر از كليهء سرداران و سلح‌شوران مىدانستم ولى حالا پى مىبرم به اين‌كه مقام تو در فضيلت و مردم‌دارى و بنده‌نوازى از ابتكار جنگى بالاتر است . » كورش جواب داد : « قسم به خدايان كه عين حقيقت را بيان داشتى . من در خدمت به رعيت بيش از نبرد در ميدان كارزار رغبت دارم . » گوبرياس كه غرق در حيرت شده بود سؤال كرد :\r\n« مقصودت چيست ؟ » كورش جواب داد : « زيرا در كارزار ، شخص وقتى مشهور و برازنده مىشود كه از روى نعش حريفان بگذرد و حال آن‌كه رعيت‌پرورى لذتى بالاتر و برتر است چه هدف آن نيكى و خير و خدمت است . »\r\nوقتى مهمانان از شراب ناب سرمست شدند هيستاسپ از كورش پرسيد : « اگر چيزى از تو بپرسم برآشفته خواهى شد ؟ » كورش جواب داد : « به خدايان سوگند مىخورم كه برآشفته نشوم ؛ بلكه به‌عكس ، اگر بفهمم كه تو مىخواهى چيزى از من بپرسى و نپرسى خشمگين خواهم شد . »\r\n- آيا هروقت مرا به امرى مأمور ساختى بىدرنگ در اجراى آن شتافتم ؟\r\n- راست است .\r\n\r\n","description":"","footnote":"","page_name":" 250 ","page_number":268},
  {"content":"\r\n\r\n- آيا در اجراى فرمانت سستى به‌كار برده‌ام ؟\r\n- نه ، هيچ‌گاه .\r\n- چون فرمان دادى فورا اجرا نكردم ؟\r\n- من قصورى در تو نديده‌ام و از تو شكايتى ندارم .\r\n- آيا سراغ دارى فرمانى را بدون رضا و رغبت ، بلكه سرسرى انجام داده باشم ؟\r\n- هيچ‌گاه چنين چيزى به خاطر ندارم .\r\n- پس چرا كريزانتاس را در مقامى بالاتر از من جاى دادى ؟\r\n- آيا لازم است دليل آن را به تو بگويم ؟\r\n- آرزويم چنان است كه اين عقده از دلم بيرون رود .\r\n- آيا اگر حقيقت را به تو گفتم خشمگين نخواهى شد ؟\r\n- من آن‌وقت خشمگين و ملول مىشوم كه مورد مؤاخذه و مجازات واقع نشوم .\r\n- پس بدان كه كريزانتاس اين مزيت را بر تو دارد كه هيچ‌گاه منتظر فرمان من نشد تا وظيفهء خويش را انجام دهد . هميشه قبل از اين‌كه به او امرى محول كنم ، تكليفى را كه بر عهده داشت انجام مىداد . او نه تنها دستورى كه داده مىشود به سرعت و به نيكى انجام مىدهد ، بلكه قبل از صدور دستور آن كار كه به نفع ماست انجام شده و حاضر بود . اگر بحث و گفت‌وگو با متحدين ضرورت مىيافت با فكر عاقبت‌انديش و تدبير به من كمك مىرساند ، نصيحت مىكرد ، ارائهء طريق مىنمود . اگر حس مىكرد كه من در نظر دارم تذكراتى بدهم و به بعضى كارها اقدام كنم ولى وضع ايجاب نمىكند آن را صريحا از قول خود گوش‌زد كنم ، موضوع را به نحوى مطرح مىساخت مثل اين‌كه اين پيش‌نهاد از ناحيهء اوست و اين فكر ابتكار اوست . بارها شده است به علت همين حضورذهن و كياست ، خدمتى كه به من نموده از آنچه من خود انجام مىدادم مفيدتر واقع شده است . باز بايد در مدح او بگويم كه كريزانتاس پيوسته از آنچه داراست خرسند و راضى و قانع است ، چه تمام سعىاش مصروف آن است كه به من خدمت كند و در نفع و پيش‌رفت كار من مجاهدت ورزد ، و هروقت كه ما به پيروزى و توفيق نايل مىشديم از صميم قلب شاد و حتى از خود من بيشتر غرق در شوق و شعف مىشد و بر غرورش افزوده مىشد ، بدون اين‌كه انتظار پاداش داشته باشد خود را مهياى انجام خدمت جديدى مىكرد .\r\nهيستاسپ بانگ برآورد : « به خدايان قسم اى كورش كه بىاندازه از سؤال خود مسرور شدم . »\r\n- چرا ؟\r\n- زيرا از اين پس سعى مىكنم همان روش را در كار خويش پيش گيرم . فقط يك مطلب مرا نگران ساخته است ؛ مردم از چه راه به شوق و مسرت‌خاطر من ، وقتى كه توفيق يار و همراه تو\r\n\r\n","description":"","footnote":"","page_name":" 251 ","page_number":269},
  {"content":"\r\n\r\nمىشود ، پى خواهند برد ؟ آيا بايد كف زد ، آيا بايد خنديد يا كار ديگرى كرد ؟\r\nآرتاباس كه تا اين لحظه گوش فراداده بود بانگ برآورد : « بايد رقصيد . » و جملهء حضار خنديدند .\r\nبارى مجلس شام با اين قبيل گفت‌وگو به درازا كشيد . كورش رو به گوبرياس نموده گفت :\r\n« گوبرياس ، آيا حال حاضرى دخترت را با يكى از حضار كه در اين مجلس شركت دارد به عقد ازدواج درآورى ؟ »\r\n- آيا بايد عين حقيقت را به عرض تو برسانم ؟\r\n- البته ، در چنين موضوعى بايد از دروغ و پرده‌پوشى احتراز جست .\r\n- پس بدان كه امروز به مراتب از روزهاى اولين ملاقاتم به اين كار شايق‌تر و خرسندترم .\r\n- آيا ممكن است علت آن را توضيح دهى ؟\r\n- محققا .\r\n- پس دليل آن را بيان كن .\r\n- علت اين است كه در اوايل آشنايى با مردانى روبه‌رو بودم كه با شوق و بردبارى فراوانى تحمل انواع سختىها و محروميت‌ها را مىنمودند و امروز مىبينم همان مردان پس از كسب پيروزىهاى مهم و نصرت و افتخار باز پا از جادهء عفاف و ميانه‌روى بيرون ننهاده‌اند . به عقيدهء من ، اى كورش ، دست‌رسى به شخصى كه بزرگى و سعادت را بهتر از بدبختى و مرارت تحمل نمايد ، بسيار دشوارتر از آن است كه مردم تصور مىكنند ، زيرا معمولا سعادت مردان تنگ‌چشم را متجاوز بار مىآورد و حال آن‌كه بدبختى و محروميت شخص را قانع و صبور مىسازد .\r\nكورش رو به هيستاسپ نموده گفت : « هيستاسپ سخنان گوبرياس را گوش دادى ؟ »\r\n- بلى ، خوب شنيدم و اگر از اين قبيل سخنان پرمغز بيشتر ايراد كند چون من از شنيدن آنها به مراتب بيشتر از تصاحب ظرف‌هاى قيمتى خشنود مىشوم ، شوق و حرارت من در خواستگارى دخترش افزايش مىيابد .\r\nگوبرياس جواب داد : « من از اين كلمات حكمت‌آميز و نغز جمع‌آورى كرده و منتخبى نوشته‌ام كه اگر دخترم قسمت تو شد آن را به تو اهدا خواهم كرد . و اما راجع به ظرف‌هاى قيمتى كه اشاره كردى ، مجموعه‌اى از آن را نيز در اختيار دارم كه شايد به كريزانتاس كه مقام تو را اشغال كرده است اهدا كنم . » آن‌گاه كورش زبان به سخن گشود و گفت : « هيستاسپ و شما عموم حضار كه در اين مجلس نشسته‌ايد هريك سوداى ازدواج در سر داريد به من مراجعه كنيد تا ترتيب كار شما را بدهم . » گوبرياس گفت : « و چنان‌چه كسى بخواهد دخترش را شوهر دهد به كه مراجعه كند ؟ »\r\n\r\n","description":"","footnote":"","page_name":" 252 ","page_number":270},
  {"content":"\r\n\r\n- آن را نيز به من واگذار كنيد ، چه من در اين قبيل امور مهارت و پختگى كامل دارم .\r\n- مهارت در كدام امر ؟\r\n- انتخاب مناسب در ازدواج .\r\nآن‌گاه كريزانتاس بانگ برآورد : « تو را به خدا كدام زن براى من مناسب‌تر است ؟ » كورش جواب داد : « بايد زن تو اندامى كوچك داشته باشد چون جثهء تو كوچك است ، و اگر زنى بلندقد برگزينى بايد مانند سگ در اطرافش به هوا بپرى . »\r\n- پيش‌بينى تو بسيار صحيح است ، به‌خصوص كه من از جستن به هوا بسيار ناتوانم .\r\n- بايد عيال تو داراى بينى پهن باشد .\r\n- اين ديگر به چه علت ؟\r\n- بدين‌علت كه بينى تو دراز و خميده است . بينىهاى پهن و دراز با هم جور مىآيند .\r\n- لابد خواهى گفت كه چون من شامى فراوان در محضرت صرف كرده‌ام بايد زنى اختيار كنم كه روزه‌دار باشد .\r\n- راست است ، شكمش كه از غذا انباشته شود برآمده مىشود و اگر از غذا تهى باشد ، پهن مىگردد .\r\nكريزانتاس گفت : « آيا كدام زن لياقت همسرى پادشاهى را دارد كه هيچ‌گاه فراغت معاشرت با زنان و شور مصاحبتشان را در دل ندارد ؟ » كورش از اين سخن خنديد و عموم حضار غرق در سرور شدند . تا اين‌كه هيستاسپ دوباره كورش را مخاطب ساخته گفت : « اى كورش ، يك خصلت تو مرا بيشتر از همه خصايل مفتون ساخته است . »\r\n- كدام است ؟\r\n- با وجود برودت ظاهرىات جملهء حضار را غرق در سرور و بهجت مىسازى . به آن‌كسى كه مايلى دلش را به‌دست آورى مىگويى كه جوانى پرشور و باذكاوت است .\r\nاين بود طرز مطايبه و مصاحبت كورش با ياران خود .\r\nسپس كورش چند قطعه جواهر نفيس به تيگران بخشيد كه به عيالش كه شجاعانه در رزم‌ها با او مشاركت نموده بود تسليم نمايد . هم‌چنين ظرفى از زر ناب به آرتاباس اهل ماد بخشيد و اسبى اصيل با ساير نفايس نيز به رئيس هيركانيان انعام داد . آن‌گاه رو به گوبرياس نموده گفت : « اى گوبرياس ، شوهرى جهت دخترت فراهم خواهم ساخت . » هيستاسپ سؤال كرد : « آيا مرا به اين منصب برگزيده‌اى ؟ » كورش او را مخاطب ساخته گفت : « آيا در خود مكنتى سراغ دارى كه برازندهء دختر او باشد ؟ »\r\n- بلى ثروتى در اختيار خود دارم كه حتى از او برتر است .\r\n\r\n","description":"","footnote":"","page_name":" 253 ","page_number":271},
  {"content":"\r\n\r\n- اين گنجينهء تو كجاست ؟\r\n- در همان محلى كه تو جلوس نموده‌اى چه تو سرور و يار منى .\r\nگوبرياس بانگ برآورد كه « اين پرارزش‌ترين گنجينه است . » پس از اين سخن دست خويش را به سوى كورش دراز كرد . كورش دست وى را گرفت و بر كف هيستاسپ نهاد . سپس هداياى بسيارى به هيستاسپ ارزانى داشت كه براى نامزدش بفرستد . پس از آن كريزانتاس را به سوى خود كشاند و پيشانىاش را بوسيد . آرتاباس فرياد كشيد : « اى كورش ، ساغرى از مى ناب كه به من ارزانى داشتى و آنچه حال به كريزانتاس بخشودى از يك جوهر نيستند ! »\r\n- به تو نيز خواهم داد .\r\n- چه‌وقت به چنين موهبت مفتخر خواهم شد ؟\r\nكورش جواب داد : « سى سال ديگر . »\r\n- من به انتظار آن صبر خواهم كرد و قبل از اين بوسه نخواهم مرد ، به فكر اداى دين خود باش .\r\nشام آن‌شب با اين سخنان به پايان رسيد . جملهء حضار برپا خاستند و كورش تا در اتاق حضار را مشايعت نمود .\r\nفرداى آن‌شب عموم متحدين را به سرزمين‌هاى خود روانه ساخت و فقط كسانى كه داوطلب ادامهء خدمت در ركابش بودند به جاى خود باقى ماندند . كورش به اين داوطلبان سرزمين‌هايى بخشيد كه هم‌اكنون در اختيار فرزندان ايشان است . اكثر اين اشخاص از مادىها و هيركانيان بودند . كسانى كه عازم كشورهاى خود شدند هداياى مفصلى از دست پادشاه گرفتند و احدى از حضار ، چه سركرده و چه سرباز ، با دست تهى از بارگاه كورش بازنگشت . سپس خزاينى را كه از شهر سارد ضبط نموده بود ميان حاضران و سربازان توزيع نمود . خزاين مذكور به تناسب مقام بين عموم تقسيم شد و جملهء سربازان به حق خود رسيدند . چون كليهء افراد سهم خود را گرفتند گفتند : « لابد خزاين بىشمارى در تصاحب دارد كه به هريك از ما چنين سهمى بزرگ بخشوده است . » برخى ديگر جواب دادند : « چون كورش درصدد نگه‌دارى و جمع ثروت براى خود نيست آنچه در اختيار داشت به ياران تفويض نمود . » كورش چون اين نجوا را شنيد عموم حضار را مخاطب ساخت و گفت :\r\n« ياران من ، چه بسيارى از اشخاص را ديده‌ايم كه خود را بيش از آنچه هستند ثروتمند و غنى نشان مىدهند . اين قبيل اشخاص مىخواهند وانمود كنند كه طبعى سخى و دستى كريم دارند .\r\nولى خلاف آنچه به انتظارش هستند مىبينند . چه آن‌كس كه خود را غنى و محتشم وانمود كند و از بذل و بخشش به ياران دريغ ورزد ، به پستى طبع مشهور مىشود . برخى ديگر سعى مىكنند\r\n\r\n","description":"","footnote":"","page_name":" 254 ","page_number":272},
  {"content":"\r\n\r\nآنچه در دست دارند پنهان كنند و از نظر ديگران بپوشانند . اين دسته نيز حق صحبت ياران خود را به‌جا نياورده‌اند ، زيرا چون كسى از تمكن آنان باخبر نيست ، در حين ضرورت از او استعانت نمىجويد و اغوا مىشود . ياران از وجود چنين اشخاص فيضى نمىبينند . اما به عقيدهء من ، مرد آن است كه ثروت خود را پنهان ندارد ، و آن را در حسن‌شهرت خويش به‌كار بندد . پس من مصمّم هستم آنچه در اختيار خود دارم آشكارا با شما در ميان گذارم و دليل پنهان داشتن قسمتى از آن را نيز به شما خواهم گفت . » بلافاصله مقرر داشت خزاين و تجملات بسيارى را به نظر مردم رساندند و جزييات و خصوصيات همه را تشريح كرد و گفت : « دوستان من ، همهء اين خزاين هم به من تعلق دارد و هم از آن شماست . من اين ذخاير را به آن عنوان در اين محل انباشته نكرده‌ام كه بيهوده به مردم ببخشم و با اسراف و تبذير از بين ببرم يا در زيرزمين و كنج خزانه‌ها پنهان نمايم .\r\nبلكه اين ثروت به مصرف كمك و پاداش كسانى مىرسد كه عمل درخشانى از خود نشان دهند يا واقعا بدان احتياج داشته و دست‌رسى به جايى نداشته باشند و به من رو آورند و حاجت خويش از من بخواهند . » اين بود سخنان كورش .\r\n\r\n","description":"","footnote":"","page_name":" 255 ","page_number":273},
  {"content":"\r\n\r\nمراجعت كورش به پارس و ماد . دختر سياكزار را به زنى گرفت .\r\n\r\nفصل پنجم مراجعت كورش به پارس و ماد . دختر سياكزار را به زنى گرفت\r\nپس از چندى ، كورش چون ديد كليهء امور در بابل بر وفق مرام مرتب و منظم گشته است ، آهنگ پارس كرد و مقرر داشت همراهانش تدارك مسافرت ببينند و آمادهء حركت باشند . چون مقدمات كار فراهم شد ، ارابهء سلطنتى را بياراستند . بىمناسبت نيست كه اكنون كيفيت تداركات مختلف يك چنين سپاه عظيمى را ذكر كنيم و متذكر شويم با چه سرعت و دقت قابل تحسينى هركس در جاى خود حاضر شد و وظيفهء خويش را اجرا كرد .\r\nوقتى پادشاه پارس از نقطه‌اى به محلى مسافرت مىنمايد كليهء ملتزمان ركاب او در زير چادر و خيمه‌ها چه در تابستان و چه در زمستان اقامت مىنمايند . كورش پيوسته قبل از طلوع آفتاب حركت مىكرد و عموم سركردگان مىبايست قبلا در محل خويش آماده باشند . آشپزخانه در سمت چپ اردو و نانوايى در سمت راست قرار داشت . اصطبل اسب‌ها نيز در سمت راست و ساير وسايل باركشى در جبههء چپ اردوگاه معين شده بود .\r\nجملهء دسته‌ها قبلا از محل خود آگاه بودند و در سر موقع مىبايستى حاضر شوند . قبل از حركت گروه‌هاى مختلف سپاهيان ، هريك مىدانستند چه لوازمى را بايد حمل كنند و آن را آماده مىنمودند و چون هريك از اين گروه‌ها مىدانستند چه وظيفه‌اى انجام دهند برچيدن يا برپا كردن خيمه‌ها به سرعتى انجام مىپذيرفت كه گويى فقط يك دستگاه چادر برپا مىسازند يا جمع‌آورى و بارگيرى مىنمايند . به همين ترتيب آشپزها و ساير خدمه نيز كار خود را با نظم تمام انجام مىدادند چون تكليف و وظيفهء هريك روشن و تحت نظم و نسق درآمده بود ، در اندك فرصتى جملگى مهياى كار مىشدند . نه تنها آشپزخانه و نانواخانه در موقع معين و به‌سرعت در محل خود آمادهء كار و فراهم نمودن خوراكى براى افراد بودند ، بلكه ساير صفوف هريك در محل مناسب ، در اندك زمانى وسايل كار خويش را فراهم مىنمودند و به تهيه و تدارك لوازم اردوگاه\r\n\r\n","description":"","footnote":"","page_name":" 256 ","page_number":274},
  {"content":"\r\n\r\nمىپرداختند . وسعت محل و فضايى كه براى هر صف از سپاه اعم از ارابه‌هاى جنگى يا تيراندازان و غيره معين شده بود ، متناسب با دايرهء عمليات آنها بود . در نتيجه ، عموم دسته‌ها بدون اين‌كه مزاحم يك‌ديگر شوند يا جنجال و غوغايى برپا شود هريك به وظيفهء خود عمل مىنمودند و در اندك فرصت مهياى كار مىشد .\r\nكورش پيوسته تذكر مىداد همان‌طور كه در خانه‌اى كه نظم و ترتيب در آن رعايت مىشود هرچيزى محلى خاص خود دارد و به آسانى در دست‌رس قرار مىگيرد ، در يك اردوگاه نيز همان نظم و نسق بايد حكم‌فرما باشد ، هر صنفى بايد در محل خود آماده باشد و انبار تداركات در موضع مخصوص در دست‌رس سپاهيان بايد قرار گيرد تا در موقع كارزار همه‌چيز مرتب باشد و محل هركس و جاى ضروريات او بايد معين باشد تا از هر نوع هرج‌ومرج جلوگيرى شود .\r\nمىگفت در جنگ پيروزى با آن سپاهى است كه با سرعت خود را آمادهء كارزار نمايد و از فرصت مناسب استفاده برد . بدين‌دليل در استقرار نظم و نسق در اردوگاه بسيار دقيق بود و ابتكار عمليات و استفاده از فرصت مناسب را پيوسته منظور نظر داشت .\r\nهرگاه اردويى برقرار مىساختند خيمه و بارگاه كورش را در قلب سپاه در محلى كه كم‌تر در معرض تخطى و تجاوز قرار داشت برپا مىكردند . در اطراف بارگاهش خيمه‌هاى ياران و كسانى را كه با وى پيوسته در ارتباط بودند برقرار مىساختند . بلافاصله پس از اين خيمه‌ها ، محل بيتوتهء سواران و ارابه‌داران بود ؛ و آن را به نحوى مستقر مىساختند كه اگر از طرف خصم ناگهان حمله‌اى صورت مىگرفت امكان آن بود كه فورا اسلحه به‌دست بگيرند و خود را مهياى دفاع نمايند . پياده‌نظام در جناحين راست و چپ قلب اردوگاه و سواره‌نظام موضع مىگرفت .\r\nتيراندازان قسمتى در صفوف مقدم سواره‌نظام و قسمتى در عقبهء سواران بودند . عشاير با سپرهاى بزرگ و پهن خود مانند ديوارى گرد اردو مستقر مىشدند تا چنان‌چه حمله‌اى از طرف خصم آغاز شود به دفاع پردازند تا سواره‌نظام و ارابه‌هاى جنگى آمادهء كارزار شوند . عشاير و تيراندازان و پياده‌نظام در مجاورت سلاح خويش به استراحت مىپرداختند تا هردم مهياى دفاع باشند و دشمن متجاوز را برانند و ضمنا نيزه‌داران از عقب‌سر آنان دشمنى را كه شبيخون زده است آماج نيزه‌هاى خود قرار دهند .\r\nدر بالاى چادرهاى سركردگان و سران سپاه پرچم‌هايى مشخص نصب مىنمودند تا شناخته شوند . و بدين‌جهت ، همان‌گونه كه اهالى شهر مسكن و مركز بزرگان و زمام‌داران هرشهر را مىدانند و در موقع ضرورت بدان محل مراجعه مىنمايند ، سربازان نيز مركز و محل توقف سركردگان خود را از روى نشانه‌هاى مخصوص كه در بالاى چادرها نصب شده بود مىشناختند و هر حاجتى داشتند بىدرنگ به آنها مراجعه مىنمودند . علاوه‌براين ، اردوگاه هر ملت در محل\r\n\r\n","description":"","footnote":"","page_name":" 257 ","page_number":275},
  {"content":"\r\n\r\nخاصى مستقر مىشد و به سهولت تشخيص داده‌مىشد كه در كدام قسمت اردوگاه نظم و نسق برقرار است و دستورهاى فرمان‌ده خوب اجرا مىشود ، و در كدام قسمت نقايصى هست و نظم ، آن‌چنان‌كه بايد ، برقرار نشده است .\r\nكورش با اين كيفيت و انتظام در اردوگاه اطمينان داشت اگر دشمن تجاوز مىنمود و به حريم اردو قدم مىگذاشت دچار سرنوشت آن‌كس مىشد كه به دام مهلكه گرفتار آمده است .\r\nبه عقيدهء كورش مهارت در صف‌آرايى جنگى منحصر به اين نيست كه فرمان‌ده سپاه ستون خود را در جبههء طولانى بگستراند و ، به عبارت ديگر ، ستونى را در اندك زمانى به صف دشتبانى تبديل كند ، يا برحسب اين‌كه دشمن از راست يا از سمت چپ حمله‌ور شود جبههء خود را بىدرنگ تغيير داده با آن روبه‌رو شود ، و يا بالاخره چنان‌چه از عقب‌سر مورد حملهء حريف قرار گرفت بىدرنگ به مقابله بپردازد ، بلكه مهارت فرمان‌دهى را در اين مىدانست كه آرايش مناسب و سريع به ستون خود دهد و صفوف مختلف را در محلى مستقر سازد كه با سرعت زياد و قدرت كافى در مقام تعرض يا دفاع برآيد و ضربهء قطعى را بر خصم وارد آورد . كورش در آرايش سپاه خود بنابر مقتضيات محل و وضع دشمن نظرى تيزبين و مهارتى خاص داشت و در كليهء صحنه‌هاى كارزار با اصابت فكر و ارادهء تزلزل‌ناپذير به مقابله مىپرداخت و هيچ فرصت مناسبى را از دست نمىداد . در راه‌پيمايى و استقرار اردو يا در ميدان كارزار نظم و ترتيبى را كه ذكر شد به ندرت تغيير مىداد .\r\nبارى ، به محض اين‌كه سپاه كورش وارد سرزمين مادى شد يك‌راست به ملاقات سياكزار شتافت . پس از معانقه و تحيت به سياكزار اعلام داشت كه در شهر بابل قصرى خاص اقامت او تعيين نموده است كه هروقت به سرزمين آسور مىرود در آن مستقر شود . علاوه‌براين ، تحف و هداياى گران‌بها و متعدد به او داد . سياكزار هدايا را قبول كرد و به دست دختر خويش تاجى از زر ناب و دست‌بند و گردن‌بند و جامهء فاخر مادى به كورش تقديم نمود . چون دختر شاه تاج را بر فرق كورش نهاد سياكزار گفت :\r\n« كورش ، اين دختر من است و تمنايم اين است كه او را به زنى بپذيرى . پدرت نيز دختر پدرم را به زنى گرفت و تو از بطن او به دنيا آمدى . اين دختر همان طفلى است كه چون تو كودك بودى با او بازى مىكردى . در آن اوان نيز اگر كسى از او سؤال مىكرد دلت مىخواهد زن چه شخصى بشوى جواب مىداد كورش . چون من پسر مشروعى ندارم تمام سرزمين ماد را صداق دخترم مىكنم و به تو مىسپارم . » كورش جواب داد : « سياكزار ، من به ارزش اين موهبت و اهميت اين اتحاد و يگانگى به‌خوبى واقفم ، اما قبل از اين‌كه جواب قطعى به دو بدهم لازم مىدانم رضايت خاطر پدر و مادرم را فراهم سازم . » با اين حال ، به دختر سياكزار هدايا و تحف بسيار نفيس و زيبا\r\n\r\n","description":"","footnote":"","page_name":" 258 ","page_number":276},
  {"content":"\r\n\r\nتقديم نمود و خاطرش را شاد و اميدوار ساخت و به سوى پارس ره‌سپار شد .\r\nچون به سرحد پارس رسيد عمده قواى خود را بيرون از سرحد گذاشت و خود با ياران و معدودى از سپاهيان راه پاىتخت پيش گرفت . گله‌هاى بسيارى از همه نوع دواب چه براى قربانى و چه براى برپا ساختن ضيافت‌ها با خود آورد . علاوه‌براين ، به عنوان پدر و مادر و دوستان و قضات و پيرمردان و رؤساى عشاير پيشكش‌هاى فراوان با خود برداشت . به عموم اهالى به فراخور حالشان ، به رسم پادشاهان پارس كه چون از جنگى پيروزمندانه مراجعت مىكنند هديه‌هاى مختلف بخشيد . كمبوجيه ، پدر كورش ، وجوه اهالى و ياران سال‌خوردهء خويش را جمع نموده چنين گفت :\r\n« اى پارسيان ، اى كورش عزيزم ، همه مىدانيد كه تا چه حد من فردفرد شما را گرامى و عزيز مىدارم . من پادشاه شما و پدر تو هستم ، پس اين حق را به من خواهيد داد كه آنچه مصلحت و خير شما مىدانم اظهار بدارم . چون كورش در رأس شما به تسخير سرزمين‌هاى خصم حركت كرد شما اطاعتش را واجب شمرديد ، احتياجاتش را از حيث افراد برآورده كرديد ، او را ارجمند و بلندنام كرديد و فرمان‌دهىاش را به رضا و رغبت پذيرفتيد . كورش نيز به يارى خدايان شما را به كسب افتخارات بزرگ نايل ساخت و پارسيان را در جهان سرافراز و شريف و بزرگ كرد . نام پارس را در آسيا سربلند و مشهور ساخت . همهء ملل احترامش را بر خود لازم شمردند . مردان رشيدى را كه در ركابش جنگيدند از همهء نعمت‌ها برخوردار ساخت . سربازانش را شرافتمند بار آورد . سواره‌نظام پارسى را سروسامان داد و پارسيان را چنان نيرويى بخشيد كه در ميدان كارزار پيوسته پيروز و منصور شدند . اگر همين روش را ادامه دهيد ، از اين نعمت و بزرگوارى هميشه برخوردار خواهيد ماند . اما اگر تو ، اى كورش ، پس از درك سعادت و پيروزى و قدرت درصدد برآيى كه منافع شخصى خود را در حكومت بر مصالح پارسيان ترجيح دهى ، يا شما از راه غبطه و حسد از فرمان كورش تمكين ننماييد ، بدانيد كه به زودى از اين همه نعمت و بركت محروم خواهيد شد . بر شماست كه به شكرانهء اين موهبت عظيم و براى جلوگيرى از خوارى و نفاق ، همه دسته‌جمعى در راه خدايان قربانى كنيد و در پيشگاهشان قسم ياد كنيد كه اگر دشمن به سرحدات پارس تجاوز كرد ، يا خواست قوانين ما را نقض كند ، تو اى كورش ، با جان و دل از حريم ملك دفاع كنى ، و شما اى رادمردان سلح‌شور ، اگر كسى خواست با كورش از در جنگ درآيد يا يكى از مللى را كه تحت اطاعت او درآمده اغوا كند ، بايد تا جان در بدن داريد در ركاب كورش بجنگيد و مدعى را بر جاى خود بنشانيد . من تا زنده‌ام پارس را چون جان گرامى خواهم داشت و چون از اين جهان رخت بربستم ، بر كورش است كه شما را سرپرستى كند و پارس را مقتدر و سرافراز و آباد نگه دارد . مادام كه كورش در پارس است بايد در راه خدايان قربانى كند و\r\n\r\n","description":"","footnote":"","page_name":" 259 ","page_number":277},
  {"content":"\r\n\r\nدر غيابش لايق‌ترين افراد را براى سرپرستى قربانى و انفاق در راه خدايان برگزينيد و مراسم بندگى خدايان را به‌جا آوريد . »\r\nسخنان كمبوجيه را كورش و عموم حضار تأييد كردند و جملگى با او بيعت كردند و خدايان را شاهد گرفتند كه از فرمان كورش اطاعت كنند و اين رسم تاكنون در پارس پاىدار مانده است و به همين قرار عمل مىكنند .\r\nكورش ، پس از اين وقايع ، از پارس عزيمت نمود . به محض ورود به سرزمين ماد به صواب‌ديد پدر و مادرش دختر سياكزار را به زنى گرفت . وجاهت اين دختر شهرهء آفاق بود و هم‌اكنون نيز بين پارسيان در زيبايى ضرب‌المثل است . برخى از مورخان نوشته‌اند كه همشيرهء مادرش را به عقد ازدواج درآورد ، ولى اگر چنين باشد او پيردخترى بيش نبوده است . « 1 » كورش پس از ازدواج سوار بر ارابهء مسافرت شد و به سوى سرزمين‌هاى جديد ره‌سپار گرديد .\r\n\r\n\r\n","description":"","footnote":"\r\n( 1 ) . بعضى از منقدين معتقدند كه اين جمله اشتباها در متن وارد شده است .\r\n","page_name":" 260 ","page_number":278},
  {"content":"\r\n\r\nاعزام استان‌داران در ايالات پارس ، تعليم و دستورهاى كورش به حكّام .\r\nبازرسان كه همه ساله ايالات را بازديد مىكردند . استقرار قاصدان براى ارتباط ميان ايالات . تمكين كليهء سرزمين‌هاى واقع بين سوريه و بحر احمر « 1 » و مصر و مقر كورش .\r\n\r\nفصل ششم اعزام استانداران و بازرسان به ايالات . ارتباط ميان ايالات . تمكين برخى سرزمين‌ها از كورش\r\nكورش چون به شهر بابل بازگشت ، مصمم شد براى ادارهء امور ايالات مسخر شده استان‌دارانى گسيل دارد ، مشروط بر اين‌كه حكّام محلى و رؤساى قبايل كه از پيش مستقر بودند مستقيما از خود او دستور بگيرند و در امور نظارت نمايند . اين تصميم بدين‌منظور بود تا اگر والى ايالتى به علت ثروت بسيار و قدرت و نفوذ فوق‌العاده از راه صواب بيرون شود و خودسرى پيش گيرد بىدرنگ از طرف مأمورين خفيه و سربازان به‌جاى خود نشانده شود . پس از اين تصميم ، كسانى را كه به سمت استان‌دارى ايالات مختلف نام‌زد شده بودند گرد خود جمع كرد تا به آنها خاطر نشان نمايد كه تحت چه شروط و تعاليمى بايد به اين مأموريت بروند . كورش تصور مىكرد چون استان‌داران از روشى كه بايد مجرى بدارند آگاه شوند ، بهتر تمكين خواهند نمود ، در صورتىكه اگر پس از ورود به مقر حكم‌رانى از تعاليم و شيوهء كار او اطلاع يابند ، آن را حمل بر عدم اعتماد و سوءظن پادشاه نموده ، مكدر و ملول و در انجام وظايف خطير خود سست مىشوند . بارى ، چون نام‌زدان مقام جملگى جمع شدند آنان را مخاطب ساخت و گفت :\r\n« ياران من ، ما در ممالكى كه مسخّر ساخته‌ايم سپاهيان و حكامى براى ادارهء امور ملك و رعيت برقرار ساخته‌ايم . من به سپاهيان خود فرمان داده‌ام كه در هيچ امرى از مورد ملك دخالت ننمايند ، بلكه همّ خود را مصروف نگه‌دارى حدود و ثغور كشور نمايند و چون در اجراى وظايف محوله اندك قصورى روانداشته‌اند از اين‌رو موجبى در عزل آنان نمىبينم ولى براى\r\n\r\n\r\n","description":"","footnote":"\r\n( 1 ) .  Mer Erytheree \r\n","page_name":" 261 ","page_number":279},
  {"content":"\r\n\r\nتمشيت امور مردم و جمع‌آورى ماليات و خراج و پرداخت مقررى سپاهيان و ساير امور هر ايالت ، وجود استان‌داران را ضرورى مىبينم تا در محل استقرار يابند و مراقب امور باشند .\r\nمأمورانى كه به اين قصد به محل اعزام مىشوند بايد در محل مأموريت خود صاحب ضياع و عقار باشند تا بدان‌جا وارد شوند و به انجام مهم خود بپردازند . »\r\nكورش پس از اداى اين جملات به عده‌اى از معاشران و ياران خود خانه و تيول در شهرهاى مسخّرشده اعطا كرد كه هنوز در اكثر نقاط امپراتورى ايران در دست همان خاندان‌ها باقى است ولو اين‌كه رؤساى خانواده‌ها در دربار پادشاهان ايران وظيفه‌دار هستند . كورش پس از اعطاى تيول به كسانى كه صاحب اراضى نبودند ، حضار را مخاطب ساخته گفت : « حكامى كه ما برگزيده‌ايم بايد در قلمرو خويش پيوسته هشيار باشند و آنچه در سرزمين‌هاى مسخر شده به حال ما مفيد باشد به مقر ما ارسال نمايند تا بدون اين‌كه خود مجبور به سركشى به نقاط مختلف باشيم ، از مزايا و منافع ممالكى كه به تسخير ما درآمده است منتفع و برخوردار باشيم ، و اگر مخاطره‌اى فراهم آمد به دفاع از آنها مجهز و آماده باشيم . »\r\nكورش چون از بسط و تقرير فرمان‌ها و وظايف حكام فارغ شد به داوطلبانى كه صلاحيت و حسن‌كفايت داشتند حكومت هر ايالتى را كه درخواست نموده بودند تفويض نمود : مگابيز را به حكومت عربستان ، آرتاباس را به ايالت كاپادوسى و آرتاكاماس را به سرزمين بزرگ فريژى برگزيد . حكومت ليسى و ايونى را به كريزانتاس محوّل ساخت ، و آدوزيوس را بنا به درخواست اهالى به ايالت كارى برگزيد . فارنوكوس را براى سرپرستى فريژى ، يعنى سرزمين‌ها مجاور هلسپونت و هم‌چنين ائولى مأمور ساخت . چون سرزمين‌هاى سيليسى و قبرس و پافلاگونيا در محاصرهء شهر بابل از فرمان كورش اطاعت نموده بودند حاكم مخصوصى تعيين ننموده بلكه اين ايالات جزو خراج‌گزاران پادشاه پارس درآمد .\r\nتشكيلاتى كه كورش در آن زمان مقرر داشت هم‌اكنون در امپراتورى پارس پابرجاست ، سپاهيانى كه در هر ايالت براى مراقبت ممالك مسخّر شده برگزيده بود ، اكنون نيز مستقيما تحت اوامر پادشاه وظيفهء خوش را انجام مىدهند . رؤساى قبايل نيز برگزيدهء پادشاهان‌اند و آنان نيز مراقب امور هستند .\r\nكورش به حكام خود دستور داد كه از شيوهء او در ادارهء امور متابعت نمايند و همان روشى را كه در تربيت افراد و تشكيل صفوف نظام به‌كار برده است سرمشق خويش قرار دهند ؛ يعنى از افراد پارسى و متحدينى كه در خدمت دارند صفوف سوارنظام و دستهء رانندگان ارابه‌هاى جنگى را تشكيل دهند . علاوه‌براين ، متمكنين و صاحبان اراضى وسيع و كسانى كه در ملك خويش صاحب قدرت و نفوذ هستند هرروز صبح موظف شوند كه خود را به مقر حكومت معرفى\r\n\r\n","description":"","footnote":"","page_name":" 262 ","page_number":280},
  {"content":"\r\n\r\nنمايند و منتظر كسب دستور حاكم باشند . وانگهى نسبت به تربيت اطفال مراقبت و اهتمام خاص مبذول دارند و همان شيوه‌اى را كه خود كورش در قصر شاهى ، نسبت به تربيت نوباوگان مقرر داشته بود ، به‌كار ببرند . جوانان را به شكار و دل‌آورى و جسارت تشويق نمايند و غالبا به شكارگاه‌ها اعزام دارند تا از رخوت و تن‌آسايى بپرهيزند و هيچ‌گاه از مشق‌هاى نظامى و تمرين با سلاح‌هاى مختلف غفلت نورزند . مىگفت : « از بين شما كسانى در نظر من استحقاق دريافت پاداش‌هاى نيك دارند كه عدهء بيشترى سواره‌نظام مجرب تربيت كنند يا دسته‌هاى ارابه‌هاى جنگى را مرتب و آماده سازند . اين اشخاص از زمرهء دوستان من و پايه‌هاى محكم و متين امپراتورى ايران خواهند بود . بايد بكوشيد كه در قلمرو خود ، مناصب بزرگ را ، مانند من ، به اشخاص لايق و صديق واگذار نماييد ، بايد سفره‌تان براى همه گسترده باشد و مثل من هركس به سوى شما رو آورد با او با سخاوت و كرم رفتار نماييد و هرروز به آن‌كس كه عمل نيكى انجام داده است پاداش مناسب اعطا نماييد . در آبادى سرزمين‌ها باير بكوشيد و به پرورش حيوانات و احداث جنگل براى شكارگاه ساعى باشيد . هيچ‌گاه قبل از تمرين‌هاى بدنى به خوردن غذا مبادرت نورزيد و اسبان را بدون اين‌كه كارى انجام داده باشند بيهوده فربه و كاهل نكنيد . من به تنهايى ولو صاحب بزرگ‌ترين قدرت و توانايى انسانى باشم ، از عهدهء دفاع از شما و مال و زمين‌هاى شما نيستم بلكه اگر مىخواهيد كه من با كفايت و تدبير خود و به كمك سلح‌شوران كارآزموده و دليرم به دفاع از حدود و منافع شما توفيق حاصل كنم ، بايد خودتان و سربازانتان دلير و از متحدين شجاع من باشيد تا حدود و ثغور ملك از تجاوز دشمنان مصون و محفوظ بماند . بايد بدانيد كه دستورها و تعاليم من از جمله دستورهايى نيست كه به بندگان كندذهن داده مىشود بلكه عين روشى كه براى خود برگزيده‌ام به شما سرمشق مىدهم و مىخواهم همان شيوه‌اى را كه به‌كار بردم شما نيز به‌كار بنديد تا موفق و منصور باشيد . من تا خود كارى را در عمل نيازموده باشم انجام دادن آن را به كسى واگذار نمىكنم . لذا شما را دعوت مىكنم كه از روش من تبعيت كنيد و زيردستان خود را به نحوى بار آوريد و تربيت كنيد كه قسمتى از بار شما را به دوش خود بكشند و قابل شوند كه سهمى از وظيفهء شما را به نحو احسن انجام دهند . »\r\nتعاليمى كه كورش آن‌روز به زيردستان خود داد ، اكنون نيز به‌كار برده مىشود و مدار حكومت امپراتورى ايران است : يعنى كليهء حكام و واليان تحت فرمان مستقيم پادشاه قرار دارند .\r\nمقر حكومت واليان مركز رتق‌وفتق امور هر ايالت است . كليهء سركردگان و بزرگان هر ولايت از شاه اطاعت مىكنند و زيردستان خود را نيز به همين نحو اداره مىكنند . همه‌جا مناصب شريف و بزرگ به‌دست لايق‌ترين افراد اداره مىشود ، همه‌جا در ولايات و ايالات همين دستورها و تعاليم اجرا مىشود و همه‌جا امور مردم باوجود كثرت و تنوع و وسعت قلمرو ، در نهايت\r\n\r\n","description":"","footnote":"","page_name":" 263 ","page_number":281},
  {"content":"\r\n\r\nسرعت و صحت ، به‌دست يك عده مردان كارآزموده و فداكار و باوفا اداره مىشود . كورش پس از صدور فرمان‌ها و دستورهاى جامع به حكام و تعيين وظايف هريك و خصوصياتى كه هر كدام بايد در ايالت خود پيوسته موردنظر قرار دهند ، مرخصشان كرد و مقرر داشت كه در سال آينده همين وقت خود را براى يك بازديد كلى از سواره‌نظام و دسته‌هاى ارابهء جنگى و ايلخى و سلاح آماده سازند .\r\nدرواقع ، يكى ديگر از تشكيلاتى كه كورش برقرار ساخت و نبايد از مد نظر دور داشت اين بود كه هرسال يك نمايندهء بصير و مقتدر از جانب خود معين مىكرد كه با سپاه مهمى از جميع ايالات بازديد نمايد . اگر حكام احتياج به كمك نظامى داشتند ، به آنها مساعدت مىنمود و اگر در رتق‌وفتق امور مسامحه ، يا در رفتار و كردار آنان خشونت و عصيان مشاهده مىكرد ، آنها را گوش‌مال مىداد ؛ و هم‌چنين اگر در رفتار آنان نسبت به مردم و جمع‌آورى ماليات و خراج يا آبادى زمين‌هاى باير و انجام ساير وظايف و تكاليف قصورى ديده مىشد چنان‌چه در صلاحيت نمايندهء شاه بود در محل رفع و رجوع مىكرد . و الا پادشاه را از ماوقع آگاه مىساخت و پادشاه تكليف حاكمى را كه در امور خود قصور ورزيده بود معين مىكرد . مردم وقتى برگزيدهء پادشاه به سرزمين آنان مىرسيد او را « پسر پادشاه ، يا برادر پادشاه ، يا بالاخره چشم پادشاه » مىخواندند .\r\nبرخى از اوقات پادشاه والىها را عزل مىكرد و به حضور فرامىخواند .\r\nباز يكى از ابتكارات كورش كه مخصوصا با توجه به وسعت عظيم امپراتورىاش بسيار حايز اهميت است اين است كه از گوشه‌هاى بسيار دوردست مملكت خويش پيوسته آگاه بود و جزئيات وقايعى كه در كليهء ايالات مىگذشت بر او پوشيده نبود . چون قدرت و توانايى اسبان چاپار محدود بود ، لذا در فواصل معين چاپارخانه‌هاى مجهز با اسبان چابك به تعداد كافى معين نموده بود و قاصدان هميشه آمادهء رساندن خبر بودند . در هر چاپارخانه مرد تيزهوشى مراقب بود كه به محض اين‌كه چاپارى با پيام و نامه مىرسيد آن را تحويل مىگرفت و به مرد مطمئنى كه آماده بود تحويل مىداد و او را روانه مىساخت و اسب و چاپار استراحت مىكردند تا چاپار از سمت ديگر برسد و به مقصد حركت كنند . بعضى از اوقات چاپارى در دل شب مىرسيد و همان وقت قاصد ديگرى نامه‌هاى او را تحويل مىگرفت و رو به راه مىنهاد و روز و شب قاصدان در حركت بودند و بين مردم ضرب‌المثلى بود كه چاپارها در سرزمين پارس از بازهاى شكارى سريع‌تر حركت مىكنند . اگر در اين جمله قدرى مبالغه به‌كار برده شده است ، مسلما در روى زمين هيچ پيامى سريع‌تر از اين به مقصدهاى دوردست نمىرسيد و چه بسا كه امور مهم در نتيجهء سرعت عمل و نظم و ارتباط به نيكى فيصله مىيافت و فرمان‌دهان در اندك مدتى به وقايع چهارگوشهء مملكت پهناور وقوف مىيافتند .\r\n\r\n","description":"","footnote":"","page_name":" 264 ","page_number":282},
  {"content":"\r\n\r\nبارى ، پس از اين‌كه يك سال از اعزام حكام به ايالات سپرى شد كورش مقرر داشت سپاه در شهر بابل مجتمع شود . سپاه كورش كه در اين سال در سرزمين بابل مجتمع شد ، بسيار عظيم و به قول بعضى از مطلعين شامل دوازده سپاه سواره‌نظام و دو هزار ارابهء جنگى و شصت لشكر پياده‌نظام بود . پس از اين‌كه سپاه عظيم در اين محل متمركز شد ، سفر جنگى بزرگ كورش آغاز شد . كورش در اين لشكركشى به سواحل سوريه و بحر احمر و درياى سياه « 1 » و جزيرهء قبرس و مصر و حبشه و حتى سرزمين‌هايى كه به علت گرماى شديد يا سرماى طاقت‌فرسا پاى آدميان به آنها نرسيده بود ، روى آورد . كورش مدت هفت ماه در اين سرزمين‌هاى بعيد به لشكركشى پرداخت و مركز فرمان‌دهى خود را در شهر بابل معين نمود و بعدا نيز بنا به عادت ، هفت ماه در بابل و سه ماه زمستان را در شوش و دو ماه تابستان را در اكباتان اقامت مىگزيد . كورش با ملل مغلوب خوش‌رفتارى مىكرد و چنان ملل مختلف را به خود علاقه‌مند ساخته بود كه هر كشورى مازاد محصولات خويش را از قبيل دام و ميوه و كارهاى هنرى ، به رضا و رغبت به حضورش تسليم مىنمود . شهرها در اهداى بهترين محصولات خود بر يك‌ديگر پيش‌دستى مىكردند و بزرگان قوم خدمتش را مايهء سرفرازى و مباهات مىدانستند . در عوض كورش نيز در رفع نيازمندىهاى اين ممالك كوشا بود .\r\n\r\n\r\n","description":"","footnote":"\r\n( 1 ) .  Pont - Euxin \r\n","page_name":" 265 ","page_number":283},
  {"content":"\r\n\r\nكورش شبى در خواب ديد كه بايد مهياى مردن شود . گفتار كورش در بالين مرگ به فرزندان و يارانش . مرگ كورش .\r\n\r\nفصل هفتم گفتار كورش در بستر مرگ . مرگ كورش\r\nاين بود نمونه‌اى از طرز زندگانى كورش . چون هفتمين بار پس از تأسيس امپراتورى سرتاسر ممالك وسيع پارس را سركشى كرد ، قدرت و طاقت جوانى ديگر از او سلب شد و ايام پيرىاش آغاز گرديده پدر و مادرش ساليان دراز سر به بالين مرگ گذارده دار فانى را وداع گفته بودند .\r\nكورش پس از مراجعت از هفتمين مسافرت خويش بنابر رسم و آيين پارسيان قربانىهاى متعدد در راه خدايان ايثار نمود و به ستايش و نيايش پرداخت و به عادت هميشگى خود جمع كثيرى از رعايا را از خوان نعمت خويش بهره‌مند و مسرور ساخت و پاداش‌هاى نيك به كسانى كه استحقاق داشتند ارزانى داشت . سپس به مقر خويش وارد شد و چون در خلوتگاه به خواب رفت در عالم رؤيا شبحى ديد كه او را مخاطب ساخته گفت : « اى كورش ، خود را آماده ساز ، زيرا به زودى به ملكوت خدايان پرواز خواهى كرد . » كورش از اين ندا سراسيمه از خواب برخاست و خواب خود را اين‌گونه تعبير كرد كه به زودى به سراى جاويدان خواهد شتافت . سپس قربانىهاى فراوان فراهم ساخت و به قله‌اى كه در نزد پارسيان مقدس است رفت و روى نياز به درگاه خدايان برد و گفت : « اى خدايان اين آخرين قربانىهاى مرا پس از يك عمر مجاهدت و كوشش ، از راه لطف و كرم بپذيريد . من از يارىها و راه‌نمايىهاى شما پيوسته سپاس‌گزارم .\r\nموهبت و تفضّل شما بود كه به من راه صواب را نشان داد و به كمك شما دريافتم از چه راهى پيش بروم و از خطا احتراز جويم . من از شما سپاس‌گزارم كه توانستم هيچ‌گاه كمك شما را از نظر دور نداشته حتى در اوج قدرت فراموش نكردم كه انسانى بيش نيستم . اينك يگانه استدعايم از درگاه شما اين است كه روزگار زن و فرزندان ، دوستان و وطنم را عزيز و سعادتمند گردانيد و عمرم را شرافتمندانه به پايان رسانم . »\r\n\r\n","description":"","footnote":"","page_name":" 266 ","page_number":284},
  {"content":"\r\n\r\nكورش چون از رازونياز و ايثار قربانىهاى خود فارغ شد به قصر خويش بازگشت تا اندكى بياسايد . چون وقت استحمامش فرارسيد او را دعوت كردند خود را شست‌وشو دهد ولى جواب داد ترجيح مىدهد در بستر خود به استراحت بپردازد ؛ و چون وقت صرف شام فرارسيد خادمان و معاشرين تقاضا كردند چيزى بخورد . كورش باز ترجيح داد در بستر خود به استراحت بپردازد و از خوردن امتناع ورزيد . فقط چون عطش شديدى داشت با رضا و رغبت تام جرعه‌اى آب نوشيد . فردا و پس‌فردا وضعش به همين منوال بود تا اين‌كه پسران خود را بر بالينش فراخواند . پسرانش در همهء سفرها در ركابش بودند . سپس دوستان و ياران قديمى و زعماى قوم را فراخواند و چون همه گرد بسترش جمع شدند آنها را مخاطب ساخته گفت « 1 » : « اى پسران من ، و اى دوستانى كه در اينجا حضور داريد ، بدانيد كه عمر من به پايان رسيده است و علايم بسيارى وجود دارد . كه ديگر مدت مديدى در بين شما نخواهم بود . من در زندگى مردى خوش‌بخت بودم ، در ايام كودكى از جميع مزايايى كه اطفال نيك بدان آراسته‌اند برخوردار بودم ، و چون به دوران جوانى رسيدم مزاياى جوانى را كسب كردم و از آن بهره‌مند شدم ، و در اوان پيرىام نيز از هيچ نوع موهبت محروم نماندم . هرچند سنينم رو به تزايد مىرفت ، از نيروى بيشترى بهره‌مند مىشدم تا حدى كه در دوران پيرى خود را ضعيف‌تر از جوانىام نديدم . هر آرزويى داشتم برآورده شد و دست به هر كارى زدم پيروز شدم . دوستان و يارانم از حسن‌تدبير من برخوردار شدند و دشمنانم جملگى فرمانم را گردن نهادند . قبل از من ، وطنم سرزمين كوچك و گم‌نامى در آسيا بود و حالا در دم مرگ آن را بزرگ‌ترين و مقتدرترين و شريف‌ترين كشور آسيا به دست شما مىسپارم . من به خاطر ندارم در هيچ جهادى براى عزت و كسب افتخار ايران‌زمين مغلوب شده باشم . جمله آرزوهاى من برآورده شد و سير زمان پيوسته به كام من بود . اما از آنجا كه پيوسته از شكست و ادبار در هراس بودم ، خود را از خودپسندى و غرور برحذر مىداشتم و حتى در پيروزىهاى بزرگ خود پا از جادهء اعتدال بيرون ننهادم و بيش از حد مسرور و شاد نشدم . حال‌كه آخرين روزهاى عمرم فرارسيده است خود را بسى خوش‌بخت و سعادتمند مىبينم كه فرزندانى كه خداوند به من مرحمت نموده همه سالم و در عين نشاط و عقل‌اند ، و وطنم از همه جهت مقتدر و پرشكوه و يارانم مسرور و محتشم‌اند . آيا با اين همه موفقيت و كام‌يابى نمىتوانم بدين اميد چشم برهم گذارم كه يادگار جاودانى از خود به‌جا گذارده‌ام و آيندگان مرا مردى خوش‌بخت و كام‌ياب خواهند شمرد ؟\r\nحال وقت آن رسيده است كه من جانشين خود را معين كنم تا از هر تشتت و نفاق جلوگيرى شود . من هر دوى شما را ، اى فرزندان عزيزم ، به يك درجه دوست و عزيز مىدارم ولى ادارهء امور\r\n\r\n\r\n","description":"","footnote":"\r\n( 1 ) . قسمتى از اين گفتار كورش را سيسرون ، خطيب معروف رومى در رسالهء خود به نام پيرى ، نقل كرده است .\r\n","page_name":" 267 ","page_number":285},
  {"content":"\r\n\r\nرا پس از خود به‌دست آن فرزندم مىسپارم كه بزرگ‌تر است و بنابراين صاحب تجربهء بيشترى است .\r\nمن در دوران عمرم مانند همهء شما به تبعيت از سنت ديرينهء وطنمان مقيد به اين بوده‌ام كه حرمت برادران و بزرگ‌تران را نگه دارم و چه در راه رفتن و چه در هنگام سخن گفتن و نشستن مهتر از خود را بر خود مقدم دارم و به عموم فرزندانم نيز از آغاز طفوليت گوش‌زد كرده‌ام كه پاس احترام بزرگ‌تر از خود را نگه دارند تا كهتران آنها را محترم و معزّز بدارند . اين سنت را پيوسته به كار بنديد و عادات قديم خود را حفظ كنيد ، حرمت قانون را بر خود واجب شماريد و خصايل و سنن قديمى را گرامى بداريد . پس تو اى كمبوجيه چون بر مسند سلطنت پارس مستقر شدى دمى غفلت مكن ، اين موهبت بزرگى است كه خداوند به من اعطا كرده است و من آن را به‌دست تو مىسپارم . به تو ، اى تانااوكسار عزيزم ، حكومت ماد و ارمنستان و كادوزى را ارزانى مىدارم .\r\nدرست است كه عنوان برادرت سلطنت پارس و قدرتش ما فوق تو است ولى اطمينان دارم كه تو از سعادت بزرگ‌ترى متنعّم خواهى شد . زيرا هيچ مانعى در نيك‌بختى تو نمىبينم و نقصى در اسباب سعادت تو در بين نيست . جميع وسايل و اسبابى كه براى سعادت مرد لازم است در تو فراهم مىبينم و حتم دارم كه پيوسته كام‌روا و سعيد خواهى شد . درصورتىكه آن‌كسى كه به جاى من بر مسند سلطنت مىنشيند بايد عشق به كارهاى بزرگ و مشكل در نهادش مخمّر باشد ، دقيقه‌اى فرصت استراحت نداشته باشد ، بايد پيوسته بيش از من بكوشد و مراقب باشد مبادا به دام ديگران گرفتار شود و پيوسته در راه حريفان دام بگستراند . اينهاست وظايف آن‌كسى كه قدرتش در حكومت از تو بالاتر است و باور كن اين‌ها موانع بزرگى در تأمين سعادت و راحتى است .\r\nو اما تو ، اى كمبوجيه ، بدان كه عصاى زرين ، سلطنت را حفظ نمىكند ، بلكه ياران صميمى براى پادشاه بهترين و مطمئن‌ترين تكيه‌گاه هستند . اما اين را بدان‌كه مردمان عموما وفادار و صميمى نيستند ، زيرا اگر صميميت و وفا ذاتى همهء آدميان بود ، مانند ساير صفات و خصايل طبيعتا مشهود بود ؛ و حال آن‌كه هر فردى از افراد بايد بكوشد تا ياران موافق و صميمى و وفادار براى خويش فراهم سازد . اما ياران نيك با جور و ستم به‌دست نمىآيند بلكه به يارى اعمال نيك و رفتار پسنديده مىتوان آنها را به دست آورد .\r\nاگر در ادارهء امور مملكت كمك خواستى ، ياران و همكاران خود را از بين اشخاص شريف و اصيل كه از خون و نژاد خودت هستند برگزين . هم‌وطنان خودمان بهتر از خارجيان خدمت مىكنند و به ما نزديك‌ترند . آنها بهتر به درد ما مىرسند تا كسانىكه در مرزوبوم ديگرى نشو و نما يافته‌اند . و كسانىكه از يك خون پرورش يافته و از يك مادر شير خورده و در يك خانه رشد\r\n\r\n","description":"","footnote":"","page_name":" 268 ","page_number":286},
  {"content":"\r\n\r\nو نمو يافته‌اند ، بهتر والدين خود را گرامى و عزيز مىدارند و در دنيا اتحادى استوارتر از اين علاقه و محبت يافت نمىشود . اين الفت و پيوستگى طبيعى را كه خدايان پديد آورده و برادران را با رشتهء محبت ذاتى به يك‌ديگر پيوند داده‌اند از بين نبريد و هيچ‌گاه درصدد برنياييد آن را ناديده انگاريد ، بلكه آن را مدار كار خويش قرار دهيد . هميشه با هم يكدل و صميمى بمانيد تا اتحادتان مؤيد و پاىدار بماند . هر برادرى كه از منافع برادر خود مانند نفع خويش حمايت كرد ، به كار خود سامان داده است . چه از موفقيت و افتخارى كه نصيب برادرى مىشود هيچ‌كس بيشتر از برادرش برخوردار نمىشود . مردى كه به پايه‌هاى رفيع رسيد و قدرت يافت ، آيا در نزد برادرش بيش از ديگران عزيز و گرامى نيست ؟ اگر برادر شخصى ، مقتدر و صاحب اعتبار باشد ، احدى را ياراى آن است كه به برادر آن شخص مقتدر ستم روا دارد و به حقش تجاوز كند ؟\r\nپس بكوش كه بيش از هركس برادرت را يارى كنى و دلش را از محبت و صميميت سرشار سازى . زيرا احدى بيشتر و زودتر از تو از شادىاش خرم و از ناكامىاش ملول و متأثر نخواهد شد . و باز در اين باب فكر كن كه اگر خدمتى و محبتى كنى چه كسى بيش از برادرت از تو سپاس‌گزارى خواهد كرد ، جز برادرت كيست كه در ازاى خدمتى باوفاترين و مقتدرترين متحد و يار تو باشد . آيا در دنيا خدمتى برازنده‌تر از اين سراغ دارى كه برادرى را يارى كنند و او را مفتخر و گرامى و عزيز بدارند ؟ در دنيا ننگى بزرگ‌تر از نفاق و دشمنى بين برادران سراغ ندارم .\r\nكمبوجيه ، برادر تو يگانه كسى است كه چون بر مسند شاهى جلوس كردى ، بدون بغض و حسادت مقام دوم را در مملكت دارا خواهد بود .\r\nپس اى پسران عزيزم ، من شما را به خدايان سوگند مىدهم و وطن عزيزم را به شما مىسپارم و از شما تقاضا مىكنم كه اگر طالب رضايت‌خاطر من هستيد دست الفت و اتحاد به يك‌ديگر بدهيد و يار و ياور هم باشيد . اميدوارم اين تقاضاى مرا به‌كار بنديد و پس از اين‌كه از اين زندگانى رخت بربستم ، مرا پيوسته ناظر كارهاى خود بدانيد و در جلب رضايتم كوشا باشيد .\r\nدر اين ساعت شما روح مرا نمىبينيد ، اما پس از جدايى از تنم شاهد اعمال و اثرات آن خواهيد بود . مگر نديده‌ايد كسانىكه دست خود را به خون همنوع خود آلوده‌اند چگونه در تمام عمر تحت استيلاى وحشت و انتقام روح مقتول آنى راحت ندارند ؟ اگر تقديس ارواح و بزرگ‌داشت روح نياكان اصل و حقيقتى نداشت و ارواح فاقد تأثير در زندگانى مردمان بودند ، هرگز به چنين كارى تن نمىداديم . من پيوسته معتقد بوده‌ام كه روح آدميان پس از خروج از كالبد خاكى و فناپذير ، محو و نابود نمىشود ؛ زيرا روح است كه جسم‌ها را مادام كه در آنها جا دارد تحرك مىبخشد و هيچ‌گاه نتوانستم خود را راضى كنم و قبول كنم كه چنين وجود حيات‌بخشى چون از جسم كدر و بىاثرى دور شود ، خود نيز محو شود و از بين برود . به‌عكس ، معتقدم كه جوهر\r\n\r\n","description":"","footnote":"","page_name":" 269 ","page_number":287},
  {"content":"\r\n\r\nچون از اختلاط و آلودگى جهانى منزه و مبرى شد ، دوران پاكى و اصالتش آغاز مىشود . چون بدن انسان مستحيل شد ، قطعات مختلف به مبدأ اولى خود رجعت مىكنند . فقط روح است كه از انحطاط مصون مىماند و از هر تأثير حاضر و آتى بر كنار مىماند .\r\nياران من ، بدانيد كه مرگ چيزى است شبيه به خواب . در مرگ است كه روح انسان به ابديت مىپيوندد و چون از هر قيدى آزاد و از علايق جسمانى پاك و رها مىشود بر آتيه تسلط مىيابد .\r\nپس اگر قضايا به همين منوال است كه من حس مىكنم ، به احترام روح من كه باقى و ناظر احوال شماست ، به آنچه دستور مىدهم عمل كنيد . ولى اگر غير اين باشد و روح در بدن باقى بماند و هردو با هم محو و نابود شوند ، از خدايان بترسيد كه در بقاى آنها ترديدى نيست و پيوسته همه چيز را مىبينند و به هر كارى قادرند . نظام تغييرناپذير عالم در دست آنهاست ، تعالى و حشمتشان در تصور نمىگنجد و جاويدان هستند . از كژى و ناروايى بپرهيزيد ، خدايان را پيوسته شاهد و ناظر خود بدانيد از آنها بترسيد و هرگز پيرامون فكر و عملى كه حرمتشان را مكدر و حق و عدالت را متزلزل كند نگرديد . پس از خدايان از آيندهء خود و از آدميان در هراس باشيد . چون خدايان ما را در تاريكى پنهان نساخته‌اند ، لذا جمله اعمال ما در روشنايى تابان مشهود و عيان است . اگر اعمالتان پاك و منطبق با حق و عدالت باشد ، قدرت شما رونق خواهد يافت ولى اگر ظلم و ستم روا داريد و در اجراى عدالت تسامح ورزيد ، ديرى نمىكشد كه ارزش شما در نظر ديگران از بين خواهد رفت ، خوار و ذليل و زبون خواهيد شد . بدانيد كه اگر شما نسبت به آن‌كس كه بايد او را از همه بيشتر در دل خود محبوب و عزيز بشماريد ، ستم روا داريد احدى حاضر نيست از روى صميم قلب به شما پناه بياورد و در حين احتياج شما را يارى كند .\r\nاگر به وصاياى من عمل كنيد مىتوانيد در كمال نيك‌بختى با يك‌ديگر وظايف خطير خود را انجام دهيد . از تاريخ و سرگذشت‌هاى اخلاف خود پند بگيريد . تاريخ مكتب پند و عبرت است .\r\nدر اين آيينهء گذشتگان چه بسا پدرانى كه مهر فرزندان را در دل خويش پرورده‌اند و چه بسا فرزندان كه پدران خود را پيوسته گرامى و معزّز داشته‌اند و چه بسيار برادران كه از راه اتفاق و اتحاد خدمات بزرگ انجام داده و خوش‌بخت شده‌اند . هم‌چنين در اين آيين خواهيد ديد كه اشخاص از راه نفاق و دشمنى به حضيض ذلت فروافتاده‌اند و چه بسا سلطنت‌ها و خاندان‌ها كه به علت ظلم و ستم يا به‌سبب كينه‌توزى و دشمنى محو و نابود شده‌اند . هميشه سرمشق خود را از بين مردانى برگزينيد كه از راه عدالت و اتحاد پيروز و رستگار شده‌اند ، از امثال آنان پيروى كنيد و بكوشيد تا نام نيك از خود به يادگار گذاريد .\r\nديگر بس است ، گفتارم به درازا كشيد . فرزندان من وقتى من مردم بدنم را در طلا و نقره يا امثال آن نپوشانيد . زودتر آن را در آغوش خاك بسپاريد . چه سعادتى از اين بالاتر كه بدن انسان در\r\n\r\n","description":"","footnote":"","page_name":" 270 ","page_number":288},
  {"content":"\r\n\r\nدل خاكى كه منشأ اين همه ثروت‌هاى زيبا و چيزهاى نيك و دل‌پسند است سپرده شود . من عمر خويش را در يارى به مردم به‌سر بردم . نيكى به ديگران در من خوش‌دلى و آسايشى فراهم مىساخت كه از همهء شادىهاى عالم لذت‌بخش‌تر است . حس مىكنم كه روحم رفته‌رفته از تنم دور مىشود . همهء موجودات به اين سرنوشت محكوم‌اند و پس از فراغ روح خاك مىشوند .\r\nاگر از بين شما كسى بخواهد دستم را لمس كند يا فروغ چشمم را ببيند نزديك شود اما چون روح از بدنم رفت راضى نيستم ديگر كسى به آن چشم بدوزد . حتى به شما ، اى فرزندانم ، اجازه نمىدهم بدن بىروحم را نظاره كنيد . همهء پارسيان را بر سر مزار من بخوانيد چه در آن حال يا من در ملكوت خداوند مؤبد و مخدوم ، يا در فناى محض و مطلق مستحيل شده‌ام . در هر حال در مأمنى آسوده و اطمينان‌بخش به‌سر خواهم برد . هركس بنا بر رسوم قديمى بر تربت من حاضر شود از او پذيرايى كنيد . مىخواهم همه بدانند كه من به سعادت بزرگى نايل شده‌ام . باز هم مىخواهم آخرين سخنم را يك بار ديگر تكرار كنم و بگويم كه بهترين ضربتى كه به دشمنانتان وارد خواهيد ساخت اين است كه با دوستان خود به مدارا و رأفت رفتار كنيد .\r\nپسران من ، خدا حافظ شما باشد . وداع مرا به مادرتان برسانيد . ياران من ، از همگى ، چه حاضران و چه كسانى كه غايب‌اند وداع مىنمايم . . . »\r\nپس از اداى اين جملات دست حضار را يك‌يك فشرد . آن‌گاه روى خود را پوشاند و جان به جان‌آفرين تسليم نمود .\r\n\r\n","description":"","footnote":"","page_name":" 271 ","page_number":289},
  {"content":"\r\n\r\nنتيجه . پارسيان چون از تعاليم كورش روى برتافتند ، گرفتار انحطاط و مصايب بسيار شدند .\r\n\r\nفصل هشتم نتيجه . وضع پارسيان پس از كورش\r\nترديدى نيست كه امپراتورى كورش يكى از زيباترين و بزرگ‌ترين امپراتورىهاى آسيا بوده است . براى اثبات آن كافى است نظرى به صحنهء پهناور آن بيندازيم . امپراتوريى كه كورش بنياد نهاد از يك طرف به بحر احمر و درياى سياه و جزيرهء قبرس و مصر ، و از جنوب تا حدود مصر و حبشه توسعه يافت . اين سرزمين وسيع به ارادهء يك نفر ، يعنى كورش ، اداره مىشد . كورش رعاياى خود را مانند فرزندان خويش عزيز و گرامى مىداشت و جملهء ملل مختلف او را مثل پدر مهربان خود دوست داشتند . اما به محض آن‌كه كورش سر به زير نقاب خاك كشيد نقار و دشمنى در بين فرزندانش حكم‌فرما شد و سرزمين‌هاى مختلف به تدريج از آن جدا شدند . براى اثبات اين امر از معتقدات مذهبى آغاز مىكنيم . « 1 »\r\nدر دوران قديم وقتى پادشاه يا يكى از نزديكانش با كسى ، ولو مرتكب جنايتى شده بود ، پيمان مىبست ، تا آخرين دم به تعهد خود وفادار مىماند و چون دست بيعت به كسى مىداد ، هيچ‌گاه از آن تخلف نمىكرد . اگر اين وفادارى و حسن‌شهرت نبود چنين اعتماد بزرگى بين عموم حكم‌فرما نمىشد و حال آن‌كه امروز به چشم خود مىبينيم كسانىكه گول اين حسن‌شهرت را خوردند و به پارسيان اعتماد نمودند و خود را به‌دست آنان سپردند ، چون به محضر پادشاه بار يافتند ، به هلاكت رسيدند . عدهء بسيارى از سركردگان قبايل با وجود قول و قرار مؤكد پادشاهان ، اسير و نابود شدند و اين مطلب مىرساند كه پارسيان امروز از آنچه در عهد كورش بوده‌اند بدتر شده‌اند . « 2 »\r\n\r\n\r\n","description":"","footnote":"\r\n( 1 ) . بعضى از منقدين معتقدند كه اين نتيجه به قلم كزنوفون نوشته نشده است .\r\n( 2 ) . بازگشت ده هزار نفر ، كتاب دوم ، فصل پنجم و ششم .\r\n","page_name":" 272 ","page_number":290},
  {"content":"\r\n\r\nپيش از اين ، هرگاه سردارى جان خود را در راه پادشاه وقف مىكرد و شهرى را مسخّر يا قومى را مطيع خويش مىكرد يا اعمال درخشانى از خود نشان مىداد ، پاداش‌هاى نيك و سزاوار دريافت مىنمود و نزد همه‌كس مباهى و سرافراز مىشد ؛ ولى امروز كسانى مانند مهرداد ، كه به پدرش آريوبرزن خيانت ورزيد ، يا رئوميترس كه زن و فرزندان و ياران خود را در مصر به گروگان گذارده و مقدس‌ترين تعهدات خود را زير پا نهاده است ، فقط به علت اعمال ناشايستى كه به نفع پادشاه پارس انجام داده است ، غرق تحسين و پاداش مىشود . « 1 » همهء ملل آسيا چون اين بىعدالتى و ستم را ببينند از آن تبعيت مىنمايند . زيرا مردم از كسانىكه از آنان برترند تقليد مىكنند . پس پارسيان بيش از ايام گذشته ستمكار و متجاوزند .\r\nاما دربارهء ثروت و مكنت نيز بايد گفت كه پارسيان راه ستمگرى و اجحاف مىپيمايند و نه تنها گناه‌كاران و مقصرين ، بلكه چه بسيارى از مردان بىگناه كه در محبس آنان در غل و زنجير به سر مىبرند ، و بر خلاف حق و عدالت دچار زجر و شكنجه مىشوند و با سپردن مبالغ خطيرى سيم و زر رهايى مىيابند ، تا آنجا كه مىتوان گفت مردان ثروتمند پارسى به حق به گردآورى مال موفق نمىشوند . اين اشخاص از مقابل با دشمنان جسور و قهار گريزان‌اند و حتى در سپاه پادشاه نيز داخل نمىشوند . نتيجه اين شده است كه عموم ملل مغلوب درصددند كه پارسيان را كه دست به ستم‌كارى و پيمان‌شكنى زده‌اند سركوب نمايند . اين هم دليل ديگرى است كه روح پارسيان آن‌طور كه سابقا بوده نيست و دچار انحطاط شده است .\r\nدر باب توجه و مراقبتى كه سابقا نسبت به بدن خويش مرعى مىداشتند امروزه آن را به كلى مهمل گذارده‌اند . درست است كه بعضى از سنن قديمى را حفظ كرده‌اند ؛ از انداختن آب دهان به زمين ابا دارند ، ولى عشق كار كردن يكسره از نهادشان رخت بربسته است . سابقا برحسب قانون و عادت فقط به صرف يك وعده غذا اكتفا مىكردند تا بقيهء روز را به فراغ بال به ورزش و كار خود برسند . پارسيان عادت صرف يك وعده غذا را حفظ نموده‌اند ، منتها آن را قبل از همه آغاز مىنمايند و تا وقتى شب‌زنده‌دارترين مردم به خواب مىروند علىالاتصال مىخورند و مىآشامند .\r\nپارسيان منع شده‌اند از اين‌كه بر سر سفرهء خويش لگن بياورند چه افراط در نوشابه را براى روح و جسم هردو مضر مىدانند . اين منع هنوز هم به قوت خود باقى است ، اما آنها در سر سفره آن‌قدر شراب مىنوشند كه به كلى اختيار از دستشان بيرون مىرود ، به جاى اين‌كه ظرفى بر سر سفره ببرند ، آنان را از سر سفره بيرون مىبرند از بس باده نوشيده‌اند نمىتوانند حتى روى پاى خود بايستند .\r\n\r\n\r\n","description":"","footnote":"\r\n( 1 ) . هيچ‌يك از اشخاصى كه ذكر شده است سابقهء تاريخى ندارند و اين مطلب و ساير قراين مىرساند كه اين فصل به قلم كزنوفون نوشته نشده است بلكه بعدها معاندين ايران ، يا تماما به آن ملحق ساخته يا اضافات و حواشى بر آن افزوده‌اند و قلب ماهيت كرده‌اند .\r\n","page_name":" 273 ","page_number":291},
  {"content":"\r\n\r\nيكى ديگر از عادات ديرينهء آنان اين است كه در حين راه رفتن چيزى نمىخورند و نمىآشامند و مجاز نيستند در بين راه قضاى حاجت نمايند ، ولى امروزه به اندازه‌اى كاهل شده‌اند كه راه نمىروند و اگر اين رسم ديرين را اجرا نمايند جاى تعجب نيست .\r\nسابق براين به شكار ميل بسيار داشتند و مسافت‌هاى بعيد را مىتاختند . اما از آن هنگام كه اردشير پادشاه ، ايام خود را به باده‌گسارى مصروف مىدارد ، ديگر به سراغ شكار نمىروند و اگر مردى براى تمرين در پاىدارى از خستگى به اين كار مبادرت ورزد ، مايهء خشم ديگران مىشود و به او حسد مىورزند كه چرا خواسته است از ديگران بهتر شود .\r\nعادت بزرگ‌كردن فرزندان در دربار پادشاهى هم‌اكنون رايج است ، اما ديگر به علت فقدان محل اسب‌دوانى ، سوار بر اسب نمىشوند و اين هنر در ميان آنان منسوخ شده است . هم‌چنين اين رسم كه اطفال خود را به محاكم مىبردند تا قضاوت قضات را گوش دهند و با عدالت خو بگيرند نيز در اين ايام منسوخ شده است زيرا اطمينان دارند هركس بيشتر پول بپردازد حاكم مىشود و اثرى از قضاوت بىطرفانه نيست . پيش از اين كودكان پارسى گياه‌هاى مختلف را مىشناختند و آثار نيك و بد آنها را مىدانستند ولى اكنون به كلى اين اكتسابات ضرورى از بين رفته است و در هيچ سرزمينى به اندازهء پارس مردان مفلوك كه بر اثر خوردن گياه‌هاى سمى كشته شده باشند نمىبينيد .\r\nزندگانى پارسيان به مراتب از آنچه در زمان كورش بوده است سست‌تر و ملال‌انگيزتر است .\r\nسابق بر اين گرچه به لباس مادىها ملبّس شده بودند عادات و آداب قديمى خود را حفظ نموده بودند . امروز آن خصايل مردانگى و شجاعت را كه خميرهء پارسيان قديم بود از دست داده‌اند و فقط راحت‌طلبى مادىها را نگه داشته‌اند و در تن‌آسايى به اندازه‌اى مبالغه مىكنند كه حتى مقيدند زير پايه‌هاى تخت خوابشان بايد از فرش مستور باشد تا در زير بار وزن بدنشان مقاومت تخته‌هاى كف اطاق محسوس نشود .\r\nدر آداب غذا خوردن هيچ‌يك از رسوم ديرين خود را فراموش ننموده‌اند ولى رفته‌رفته هر روز بر اغذيهء لذيذ خود افزوده‌اند . تن‌آسايى را به جايى رسانده‌اند كه در زمستان نه تنها سر و بدن و پاهاى خود را خوب مىپوشانند . و گرم مىكنند بلكه دست‌هاى خود را نيز در پارچه‌هاى گرم و انگشتان را با پارچه‌هاى گرم مىپوشانند . در تابستان به سايهء درختان و كوهستان‌ها اكتفا نمىنمايند ، بلكه براى خود وسايلى ابداع كرده‌اند تا هوا را خنك كنند . « 1 » پارسيان صاحب ظروف و اثاثهء پرقيمت بسيارند و به آن مىبالند و اگر به آنها بگويند كه اين همه وسايل قيمتى را از\r\n\r\n\r\n","description":"","footnote":"\r\n( 1 ) . « بسيار مايل بودم كه بدانم پارسيان قديم در ايام شهرت و ناز و نعمت چه وسايلى اختراع كرده بودند تا هوا را به قول كزنوفون خنك و مفرح نمايند . » ( مونتنى ، آزمايش‌ها ، جلد سوم ، قسمت 9 )\r\n","page_name":" 274 ","page_number":292},
  {"content":"\r\n\r\nراه‌هاى كج و ناشايست فراهم ساخته‌اند ، ابدا پروايى ندارند .\r\nپيش از اين هيچ‌گاه پارسيان پياده به مسافرت‌هاى طولانى نمىپرداختند ، زيرا مديران ملك مىخواستند اسب‌سوارى در همه‌جا معمول و متداول شود و سواران زبده بارآيند . اما امروز بر زين و برگ اسبانشان بيشتر از اتاقشان قالى پهن مىكنند چون مىخواهند با نرمى و ملايمت بر آن بنشينند و متحمل هيچ زحمت و آزارى نشوند . در جنگ از دوران گذشته عقب‌تر رفته‌اند . در روزگاران سابق هر صاحب ملك و ضياع و عقارى از بين رعاياى خود سوارانى برمىگزيد و به سپاه پادشاه ملحق مىساخت و چنان‌چه كشورشان مورد هجوم اجانب قرار مىگرفت ، عموم سربازان با دريافت جيره از خزانه به دفاع از سرحدات خويش مىپرداختند . اما امروز دربانان ، نانوايان ، آشپزها ، ساقىها ، حمامىها ، مأموران آوردن و بردن سينى ، كسانى كه وظيفه دارند اربابشان را در رخت‌خواب بخوابانند يا آنها را از خواب بيدار كنند يا لباس بپوشانند ، به سمت افسران سواره‌نظام منصوب مىشوند تا جيره و مواجب گيرند . عدهء اين اشخاص عاطل و تن‌پرور بسيار است ولى در كارزار به كارى نمىآيند . دليل روشن در ثبوت اين مدعا اين است كه دشمنان پارس ، سهل‌تر از دوستانشان در قلمرو آنان آزادانه سياحت مىكنند .\r\nكورش براى دفاع از سواره‌نظام ، سواران و اسبان را به زره ملبس ساخته و به هر سوار نيزه داده بود تا از نزديك بجنگد . پياده‌نظام مانند ايام سلطنت كورش داراى سپر و شمشير و خنجر است .\r\nاما آن دليرى ديگر باقى نيست كه سلاح‌هاى مختلف را به‌كار بندد و دل دشمن را بشكافد .\r\nارابه‌هاى جنگى با داس‌هاى بران كه كورش اختراع نموده بود ديگر متداول نيست . كورش با كوشش بسيار و بذل جوايز و پاداش‌هاى گران‌بها به رانندگان ارابه‌ها ، وقتى جنگ مغلوبه مىشد آنان را به قلب معركه مىتازاند و پيروز مىشد . ولى امروز به اندازه‌اى نسبت به رانندگان ارابه‌ها بىاعتنايى و خست به‌كار برده‌اند كه وقتى انسان به چشم مىبيند خوب متوجه مىشود كه تمرين نكرده‌اند و قادر به كار بزرگى نيستند . درست است كه هنوز در ميدان كارزار تاخت مىآورند ولى رانندگان به اندازه‌اى ترسو و بىارزش‌اند كه يا در اوايل تاخت از ارابه به زمين سرنگون مىشوند يا تعمدا خود را به خارج پرتاب مىنمايند و بارها ديده شده ارابه‌ها بدون ارابه‌ران به هرسو دوان است و بيشتر مزاحم سربازان خود مىشوند تا دشمنان . اين نكات بر پارسيان نيز معلوم و بديهى است و مىدانند كه در هنر نظامى و فن لشكركشى رو به قهقرا رفته و از سايرين عقب افتاده‌اند و عاقبت كارشان به اينجا كشيده كه جسارت ندارند بدون استعانت يونانيان به مبارزه عليه مدعيان خويش ، اعم از يونانى و غير آن ، بپردازند . در واقع ، رسمى متداول است كه پارسيان در اين اوقات ، عليه يونانيان ، بدون حضور يونانيان در سپاه خود به مبارزه اقدام نمىكنند .\r\n\r\n","description":"","footnote":"","page_name":" 275 ","page_number":293},
  {"content":"\r\n\r\nبارى آنچه درصدد تأليف آن بودم به پايان رسيد و خلاصهء آن مبنىبر اين است كه پارسيان امروزه و ملل زيردستشان ، نسبت به خدايان بىقيدتر شده‌اند ، نسبت به والدين خود بىاعتناترند ، عدل و انصاف را كم‌تر از پيش رعايت مىكنند ، در ميدان جنگ بر خلاف ايام گذشته كم‌تر دليرى و شهامت نشان مىدهند . چنان‌چه كسى بر خلاف اين عقيده است ، قدرى به خود زحمت دهد و از نزديك طرز كار آنها را بررسى كند تا به صدق آنچه گفتم پى ببرد .\r\n\r\n\r\n","description":"","footnote":"","page_name":" 276 ","page_number":294}
  ]