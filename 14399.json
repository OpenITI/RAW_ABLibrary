[
  {"content":"\r\n\r\nبسم الله الرحمن الرحيم\r\nتحريرى بر\r\nاصول فلسفه و روش رئاليسم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 47 ( فلسفه وعرفان : 92 )\r\nگروه مخاطب :\r\n- تخصصى ( طلاب ودانشجويان )\r\nشماره كتاب : 1318\r\nمسلسل انتشار : 2522\r\nشريعتى سبزوارى ، محمد باقر ، 1319 - شارح\r\nتحريرى بر اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما / محمد باقر شريعتى سبزوارى . - قم : مؤسسه بوستان كتاب ( مركز چاپ و نشر\r\nج . - ( مؤسسه بوستان كتاب ؛ 962 ) ( فلسفه اسلامى ؛ 47 . فلسفه و عرفان ؛ 92 )\r\n35000 ريال ( ج 2 ) : ISBN 978 - 964 - 371 - 853 - 0\r\n( دوره ) ISBN 964 - 371 - 862 - x\r\nفهرست نويسى براساس اطلاعات فيپا .\r\nفهرست نويسى براساس جلد دوم : 1385 .\r\nص . ع . به انگليسى\r\nmuhammad - baqir shariati - sabzevari .\r\na commentary on the principles of philosophy and the method of realism\r\nجلد اول اين كتاب در سال 1381 تحت عنوان \" تفسيرى بر اصول فلسفه و روش رئاليسم علامه سيد محمدحسين طباطبائى با پاورقى شيهد مطهرى قدس سرهما \" منتشر شده است .\r\nكتابنامه .\r\nج . 2 ( چاپ اول : 1385 ) .\r\n1 . طباطبائى ، محمد حسين ، 1281 - 1360 . اصول فلسفه و روش رئاليسم - نقد و تفسير . 2 . فلسفه اسلامى . 3 . واقع گرايى . الف . طباطبائى ، محمد حسين ، 1281 - 1360 . اصول فلسفه و روش رئاليسم . شرح . ب . مطهرى ، مرتضى ، 1299 - 1358 . محشى . ج . دفتر تبليغات اسلامى حوزه علميه قم . مؤسسه بوستان كتاب . د . عنوان . ه‍ . عنوان : تفسيرى ب اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما . و . عنوان : اصول فلسفه و روش رئاليسم . شرح .\r\n4 ش 603 الف / 1392 bbr\r\n1 / 189\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتحريرى بر\r\nاصول فلسفه و روش رئاليسم\r\nجلد دوم\r\nعلامه سيد محمد حسين طباطبائى\r\nبا پاورقى شهيد مطهرى قدس سرهما\r\nمحمد باقر شريعتى سبزوارى\r\nبوستان كتاب\r\n1385\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nتحريرى بر اصول فلسفه و روش رئاليسم / ج 2\r\nعلامه سيد محمد حسين طباطبائى با پاورقى شهيد مطهرى قدس سرهما\r\nنويسنده : محمد باقر شريعتى سبزوارى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nليتو گرافى ، چاپ وصحافى : چاپخانه مؤسسه بوستان كتاب * نوبت چاپ : دوم / 1387\r\nشمارگان : 1500 * بها : 3800 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك : e - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nويراستار : بوذر ديلمى معزى وحسين آرزومندى * اسلاحات حروف نگارى : احمد مؤتمنى * صفحه آرا : احمد اخلى * نمونه خوانى : سيد رضا هدايتى * ابوالفضل سليمانى ، محمد جواد مصطفوى ، جليل حبيبى و سيد على قائمى * نظارت و كنترل : عبدالهادى اشرفى * طراح جلد : حسن محمودى * مسئول توليد : حسين محمدى * كنترل فنى صفحه آرايى و پى گير چاپ : سيد رضا محمدى\r\nناشر\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد دوم 
  ] تحريرى بر اصول فلسفه و روش رئاليسم\r\n\r\nچكيده\r\nبر آگاهان حوزه و دانشگاه پوشيده نيست كه علّامه طباطبائى و شهيد مطهرى با طرح مسائل جديد ، راه نوى در فلسفه گشودند و راه حل‌هاى بديعى در حلّ مشكلات فلسفى عرضه كردند و نقاط عطفى در تاريخ فلسفهء معاصر به وجود آوردند .\r\nيكى از موضوعاتى كه علّامه طباطبائى به استقلال طرح كرده و شهيد مطهرى به تبيين و تكميل آن پرداخته است ، مسألهء شناخت و ارزش آن است . در اين مبحث ، نخست طبيعىترين راه معرفت جهان خارج ، كه حواس ظاهرى و ابزارهاى طبيعى معرفت باشد ، مطرح و آن گاه خطاهاى حواس را به صورت اشكال مطرح كرده است كه در نتيجه نمىتوان به ادراكات حسى اعتماد كرد و براى شناخت حقيقى بايد از عقل مدد گرفت . عقل گرايان نيز به گروه‌هاى گوناگون تقسيم شده‌اند . حسيون اظهار داشتند اگر مجرد خطاى حواس ، دليل سلب اعتماد از معارف حسى است ، عقل نيز خطاهاى بسيارى دارد .\r\nاز دل اين اشكال ، نحله‌هاى جديدى به نام‌هاى شكاكان ، لاادريون و سوفسطاييان سر بر آورد ، تا جايى كه برخى از آنان ، هرگونه واقعيت خارجى را منكر شدند . جمعى از متفكران از شناخت حسى و عقلى روى برتافتند و بدان بىاعتماد شدند و به سير و سلوك ، و تزكيه و اشراق بسنده كردند . اصول اين مباحث در جلد اول بيان شد و علّامه به نقد و تصحيح آنها پرداخت .\r\nكتاب حاضر ( جلد دوم ) به مسائل علم و ادراك مىپردازد : مقالهء پنجم با عنوان « پيدايش كثرت در ادراكات » از كثرت‌هايى بحث مىكند كه ذاتاً از ادراكات برمىخيزد ، نه از كثرت مدركات خارجى ، كه امرى بديهى است ؛ به عبارت ديگر ذهن در سايهء فعاليت‌هاى خاصى كه روى ادراكات خود انجام مىدهد ادراكات ديگرى توليد مىكند . انسان مفهومى ذهنى است كه از مصاديق خارجى ، مثل احمد ، محمود و . . .\r\nانتزاع شده است ، ولى عقل آن را به جوهر و عرض ، قوه و فعل ، حيوان و ناطق تجزيه و تكثير مىكند . اين نوع تكثر در حوزهء ادراكات صورت مىگيرد . شايسته بود اين بحث تحت عنوان « حسّ و عقل » مطرح شود ، ولى نتايجى كه از مباحث حسّ و عقل و تجربه و تعقل به دست مىآيد در اين بحث لحاظ شده است .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nدر اين مقاله ، به آراى هواداران ادراكات حسى و عقلى ، كه بخش مهمى از مسائل فلسفى ، منطقى و روان‌شناسى را گرفته ، پرداخته شده است . افزون بر آن ، مطالب تازه و ابتكارى بىسابقه‌اى مطرح شده كه فلاسفهء پيشين بدان نپرداخته بودند و روان‌شناسى جديد نيز راهى براى حل آن نگشوده است .\r\nمقالهء ششم ، حاوى بحث فلسفى نو و ابتكارى ديگرى است كه براى اولين بار در اين سلسله مقالات طرح شده است و آن جداسازى ادراكات حقيقى از ادراكات اعتبارى و قراردادى است . تفكيك اين دو نوع معرفت گام مباركى براى جلوگيرى از لغزش‌ها و تهافت‌هاى عقلى و فلسفى است . بيشتر لغزش‌هاى فيلسوفان و خردمندان جامعه از خلط اعتباريات با حقايق سرچشمه مىگيرد : بسيارى از حكيمان و دانشوران از مقدّمات اعتبارى خواسته‌اند علوم حقيقى را به دست آورند و از مقدّمات و برهان‌هاى منطقى به مسائل اجتماعى و حقوقى دست يابند . عدم تفكيك اين دو نوع ادراك ، فاجعه‌هاى خونين و انحراف‌هاى فكرى بزرگى در تاريخ به وجود آورده است : نازىهاى آلمان از موضوع برترى نژادى ، حاكميت بر جوامع بشرى را استنتاج كردند و جنگ دوم جهانى را به راه انداختند ، چنان كه صهيونيست‌ها نيز خود را برترين ملت‌ها مىدانند و حكومت فرات تا نيل را سزاوار خود مىپندارند . داروين تنازع بقا را در حيوانات مطرح كرد ، ولى گروهى آن را جهان‌بينى خويش قرار دادند و چنين نتيجه گرفتند كه بايد ملت‌هاى ضعيف قربانى ملت‌هاى نيرومند شوند تا اقويا بمانند . طرفداران تبعيض نژادى نيز جنگ‌هاى خونينى را به راه انداختند ، در صورتى كه سياهى و سفيدى پوست ، امرى حقيقى است ، ولى پايمال شدن حقوق سياه‌پوستان امرى اعتبارى است لذا نبايد از سفيدى پوست ، برترى حقوق را نتيجه گرفت .\r\nتمام اين فجايع بر اثر عدم تفكيك اعتباريات از حقايق است ؛ يعنى نمىتوان از مقدّمات منطقى و فلسفى به مسائل حقوقى و اجتماعى رسيد و هر نتيجه‌اى مقدّمات خاص و مناسب خويش را مىطلبد .\r\nدر سخنان فيلسوفان و حكيمان پيشين ممكن است به اين بحث اشاراتى شده باشد ؛ ولى علّامه طباطبائى براى اولين بار آن را منسجم و علمى مطرح ساخت .\r\nدر اين كتاب ، اين‌جانب ( محرر و نگارنده ) اشكال‌هاى برخى از متفكران معاصر را طرح كردم و سخنان خردپذير آنان پذيرفته شد ؛ ولى اشكالاتى را كه بر علّامه وارد شده است پاسخ داده‌ام . مطالب شهيد مطهرى و علّامهء فقيد در اين كتاب درهاى تازه‌اى به روى دوستداران حكمت و فلسفه مىگشايد و نشاط بىاندازه‌اى به وجود مىآورد و سرّ كلام علّامه طباطبائى ، كه دربارهء شهيد مطهرى فرمودند : از دريافت سريع و بيان بديع و حضور ايشان در درس ، حالت ترقص به من دست مىداد ، روشن مىشود .\r\nمناسب است اين جلد را نيز به روح بلند آن دو حكيم بزرگ فقيد تقديم نمايم و از روان پر فتوح آنان در تحرير و تنظيم جلدهاى ديگر مدد بگيريم . و اللَّه ولىّ التوفيق .\r\n\r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدّمه\r\n مدّتى اين مثنوى تأخير شد * مهلتى بايست تا خون شير شد \r\nعوامل زيادى موجب ركود شد ، كه در اين‌جا پوزش مىطلبم ، اما اكنون جلد دوم را به محضر دوستداران دانش‌هاى عقلى تقديم مىدارم . در اين مقدّمه ، سخن تازه‌اى براى نگارش نيست ، جز آن‌كه ديدگاه‌هاى چند تن از نخبگان و فرزانگان را به رشتهء تحرير درمىآورم تا خوانندگان با توجه ويژه به مطالعهء اين كتاب بپردازند .\r\nيكم - فقيه و فيلسوف عالىقدر ، آقاى محمدتقى جعفرى قدس سره كه به حق ، ويژگىهاى خاصى داشت و از مقبوليت همگانى نزد دانشجويان و متفكران متعهد و خواص برخوردار بود ، بارها به اين‌جانب مىفرمود : كتاب اصول فلسفه و روش رئاليسم ، با مقدّمه و پاورقىهاى شهيد مطهرى ، بهترين متن فلسفى عصر ما به زبان فارسى است ؛ زيرا ضرورىترين و اصلىترين مسائل فلسفى در آن تجزيه و تحليل ، و از حشو و زوايد كاملًا پيراسته شده است . شيوه‌اى كه جناب‌عالى در تنظيم و تنسيق پاورقىها با متن علّامه انجام داده‌ايد ، كار شايسته‌اى است و خواندن كتاب را براى علاقه‌مندان آسان مىگرداند . « 1 »\r\nدوم - فيلسوف گران‌قدر ديگرى ، كه از ذكر نامشان به جهاتى معذورم ، پس از مطالعهء اين مجموعه فرمودند : من به‌راستى از اين مجموعهء ارجمند به‌ويژه مطالبى كه بر آن افزوده بوديد ، بهره بردم . اين‌جانب اهل تعارف و مجامله نيستم و در گفتار صداقت دارم .\r\n\r\n\r\n","description":"","footnote":"\r\n( 1 ) . اين مطالب را شفاهى فرمودند و بنا بود مقدّمهء مبسوطى بر كتاب بنگارند كه اجل مهلت نداد . عليه رضوان اللَّه تعالى\r\n","page_name":" 13 ","page_number":13},
  {"content":"\r\n\r\nسوم - مرحوم طبرى ، كه از مغزهاى متفكر فلسفهء مادى بود ، در زندان رجايىشهر در ملاقاتى كه با او داشتم ، فرمودند : بنده هدايت خود را مرهون اصول فلسفه و روش رئاليسم مىدانم . روشى كه در تنظيم و پيوست پاورقىها با متن به كار برده‌ايد ، بسيار مطلوب و پسنديده است . خوانندگان مىتوانند اين كتاب را خودآموز فلسفه بينگارند و از آن بهترين بهره را بگيرند و بدون استاد ، دانش فلسفه را بياموزند .\r\nچهارم - فقيه و فيلسوف والامقام ديگرى ، كه به جهاتى از ذكر نامشان عذر مىخواهم ، فرمودند : با اين شيوه‌اى كه در نگارش اتخاذ كرده‌ايد اين مجموعه مقالات را از قفسهء كتابخانه‌ها به صحنهء مطالعهء پژوهشگران علوم عقلى كشانيده‌ايد و خدمت شايسته‌اى انجام داده‌ايد .\r\nپنجم - يكى از رجال سياسى و فرهنگى هم اين عمل را ستود و پيشنهاد كرد كه به‌جاى تفسيرى بر اصول فلسفه ، از واژهء تحرير استفاده كنم كه پذيرفته شد .\r\nهمين محبّت‌ها و تشويق‌هاى حضورى سروران دانشور است كه مشكلات تأليف و مرارت‌هاى تحقيق و پژوهش را بر كام مؤلف شيرين مىگرداند ، و گرنه با كمال اسف ، بدون داشتن سود مادى موازى با رنج تحقيق ، بالعيان مىبينيم دانش مردان را در اين روزگار به بهايى نمىخرند و هنرمندان راستين قدر نبينند و بىهنران بر صدر نشينند . تا كى بايد ، پژوهندگان دانش ، به خصوص آنان كه در مسائل الهى و عقلانى متوغّلند ، مهجور و مظلوم باشند و در عوض افرادى تحت عناوين ورزش و يا هنر و . . . در عصر ما از قرب و منزلت غيرعادى بهره‌ور باشند ولى بازار علم و تحقيق و قلم راكد و بىرونق باشد ! البته كسى منكر افتخارآفرينىهاى ورزشكاران و هنرمندان متعهد نيست ، اما انتظار آن است كه آحاد جامعه و مسئولان بلندپايه ، نيم‌نگاهى نيز به مؤلفان كتاب‌هاى علمى و مذهبى بكنند و با هر كدام از ارزش‌هاى علمى و اجتماعى برخورد عادلانه داشته باشند . دست‌كم وزارت ارشاد از آن دسته كتاب‌هاى ارزنده‌اى كه در گذشته قدردانى نشده است ، امروز قدردانى كند . شگفتا ! مؤسسات دولتى از خريد كتابى كه مؤلف آن ، بيست سال در يك موضوع اعتقادى رنج كشيده ، سر باز مىزنند و پاى ديوان محاسبات را پيش مىكشند ، اما در تقديم جوايز و هدايا به\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nورزشكاران و هنرمندان و گروه اركستر از دادن مبالغ نجومى ابايى ندارند و در كمّ و كيف هدايا با يكديگر به رقابت مىپردازند و از حساب و كتاب اخروى واهمه نمىكنند .\r\nافراط در ارزش‌گذارى عملى و زبانى دربارهء برخى امور كم‌ارزش و بىتفاوتى در برابر ارزش‌هاى علمى و دينى ، فاجعه است . زندگى مادى ورزشكار و هنرمند را چنان تأمين مىكنند كه براى هفت نسل بعد از آنان نيز كفايت مىكند ؛ اما علّامهء طباطبائى ، فقيه ، فيلسوف و مفسر خبير ، بايد بيشتر عمر خود را در خانهء استيجارى بگذراند و علّامه شعرانى ، استاد علوم عقلى و نقلى و نيز علّامهء شهيد ، متفكر اسلامى مطهرى ، به جهت فقر و مضيقهء مالى مجبور شوند از قم به تهران هجرت كنند . فاعتبروا يا أولى الأبصار .\r\nاسفبارتر از همه ، زندگى علّامهء شهير محمدتقى جعفرى قدس سره بود كه شاگردانش اظهار مىداشتند استاد گاهى به قدرى در تنگناى مادى قرار مىگرفت كه اغلب اوقات ، از شاگردان خود پول قرض مىكرد تا شامى تهيه كند . پس از انقلاب هم ديديم كه در خانهء نيم‌ساخته ساكن بود تا به جوار رحمت حق پيوست .\r\nصحيح است كه عظمت مردان الهى و عالمان و فيلسوفان دينى در پارسايى و زهد و تقواى آنان نهفته است ، ولى انحطاط فكرى و فرهنگى جامعه به‌خصوص صاحبان تمكن مالى و مسئولان جامعه و دين‌باوران غافل را ، چگونه مىتوان توجيه كرد ! ؟ چرا برخى با نمايش قدرت جسمانى ، مالك همه چيز مىشوند ، ولى جمعى با نمايش قدرت علمى و فكرى و فلسفى بايد هم‌چنان در فقر به‌سر برند ! ؟\r\n شرح اين هجران و اين خون جگر * اين زمان بگذار تا وقت دگر \r\nبه هر حال ، جلد دوم حاوى دو مقاله است كه استاد و شاگرد در اين مقاله‌ها ، حماسهء بزرگى آفريده‌اند و ابتكارات و خلاقيت شگفت‌آورى را به نمايش گذاشته‌اند : مقالهء پنجم دربارهء حصول علم و كيفيت تكثر آن در حوزهء ذهن است . مقالهء ششم يكى از مباحث مهم و جنجالى عرصهء انديشه به نام ادراكات اعتبارى را دربردارد ؛ موضوعى كه كانون همهء لغزش‌ها و اشتباهات دانشوران و مكتب‌هاى فلسفى است . جداسازى ادراكات اعتبارى از علوم حقيقى و ادراكات انتزاعى ، بزرگ‌ترين خدمت به جهان علم و فلسفه بلكه جامعهء بشرى است .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nازاين‌رو در اين مجلد با طرح آرا و عقايد دگرانديشان و نقد انديشه‌هاى آنان ، با حفظ حرمت و حريم‌ها به گفتگو و نقد و بررسى پرداخته و مطالبى بر كتاب افزوده‌ايم . اميد است اين كتاب براى دوستداران علوم عقلى و فلسفهء تطبيقى مفيد باشد .\r\nاكنون نوبت آن رسيده كه با ذكر مقدّمهء كوتاهى از استاد شهيد ، به اصل متن و پاورقىهاى ارزنده و شرح اين‌جانب ، كه مجموعاً متن واحدى بيش نخواهد بود ، بپردازيم . پاورقىها تقطيع شده و هر بخشى در كنار متن مناسب خود قرار گرفته و شرح نگارنده نيز در لابه‌لاى مطالب دو استاد بزرگوار گنجانيده شده است تا به خوانندگان در فهم مسائل عميق فلسفه يارى رساند . شهيد عالى مقام در مقدّمهء كوتاهى كه بر اين مقاله دارد چنين مىفرمايد :\r\nهيچ فنى به اندازهء فلسفه به تجزيه و تحليل‌هاى عقلانى نيازمند نيست و فلسفه نيز با هيچ چيز ديگر به اندازهء اين تجزيه و تحليل‌ها سروكار ندارد و همين امر موجب شده كه مسائل فلسفه بالطبع داراى يك نوع غموض و اعضال [ و پيچيدگى 
  ] بوده باشد . نيازمندى شديد فلسفه به منطق نيز از همين جا سرچشمه مىگيرد .\r\nسروكار داشتن زياد فلسفه با تجزيه و تحليل‌هاى عقلانى ، حكما و بالأخص حكماى جديد اروپا را متوجه اين نكته ساخت كه قبل از ورود در حل و فصل و تجزيه و تحليل معضلات فلسفى بايد افكار و ادراكات و طرز اعمال ذهنى و عقلانى انسان را مورد بررسى و مطالعه قرار داد ، تا آن‌جا كه بعضى يك باره معتقد شدند كه ، « فلسفه خود انسان است » .\r\nاين توجه ، توجه بسيار به جا و به موقعى است و ضمناً اهميت شگرف و عظيم منطق را ، كه بخشى از اين قسمت است ، روشن مىسازد .\r\nدر اين كتاب نيز اين اصل كاملًا مورد توجه و عنايت واقع شده و قبل از هر چيز ، ادراكات و طرز اعمال ذهنى و عقلانى انسان با يك روش مخصوص به خود اين كتاب ، مورد بررسى قرار گرفته ، و چنان‌كه در جلد اول ملاحظه فرموديد سه مقاله از مجموع چهار مقالهء آن كتاب ، مباحث مربوط به ادراكات بود و جلد دوم نيز ، كه اكنون از نظر خوانندهء محترم مىگذرد ، مربوط به همين قسمت است .\r\nاين جلد مشتمل بر دو مقاله است كه يكى ( مقالهء 5 ) تحت عنوان « پيدايش كثرت در\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nادراكات » و ديگرى ( مقالهء 6 ) تحت عنوان « ادراكات اعتبارى » طرح شده است .\r\nهرچند مقالهء 5 تحت عنوان « حس و عقل » طرح نشده ، ولى نتايجى كه از مباحث حس و عقل و تجربه و تعقل انتظار مىرود ، از اين مقاله گرفته مىشود و همان‌طورى كه خوانندهء محترم آگاه است مشاجرهء « حسى و عقلى » قسمت مهم مباحثات فلسفى و منطقى و علم النفسى جديد را تشكيل مىدهد .\r\nدر مقالهء 5 به مطالبى برمىخوريم كه همان طورى كه مورد توجه كامل قدما نبوده ، فلسفه يا منطق و علم النفس جديد نيز راهى براى آن باز نكرده ؛ يعنى تحقيقاتى كه در آن مقاله شده يك گام تازه‌اى است كه در عالم فلسفه برداشته شده .\r\nمقالهء 6 متكفل يك مبحث فلسفى نو و بىسابقهء ديگرى است كه تا آن‌جا كه ما اطلاع داريم براى اولين بار اين مبحث در اين سلسله مقالات طرح شده و آن مبحث ، مربوط به تميز و تفكيك « ادراكات حقيقى » از « ادراكات اعتبارى » است و اين مطلب از مطالعهء خود مقاله روشن خواهد شد . « 1 »\r\nبا آن‌كه دست يافتن به معماهاى فلسفى منتهاى آرزو و غايت اشتياق غريزى و تمايل عالى و فطرى انسان است و موفقيت در اين راه اعماق وجدان و بطون ضمير انسان را خرسند\r\n\r\n\r\n","description":"","footnote":"\r\n( 1 ) . متأسفانه با آن‌كه يك سال است كه از نشر جلد اول اين كتاب مىگذرد و اين‌جانب در اين مدت تا سرحد امكان و تا آن‌جا كه فرصت و فراغت اجازه مىداد كوشش كرد كه براى اين دو مقاله پاورقى بنويسد و به توضيح قسمت‌هايى و اضافه كردن - عند اللزوم - قسمت‌هاى ديگرى بپردازد ، بالأخره توفيق حاصل نشد كه مقالهء 6 را به اتمام برساند .\r\nمطابق آنچه خودم پيش‌بينى كردم تتميم آن مقاله در حدود سه ماه ديگر انتشار اين جلد را تأخير مىانداخت و من ميل نداشتم كه بيش از اين ، نشر اين جلد را به تعويق بيندازم خصوصاً با بىصبرى و انتظار زيادى كه خوانندگان محترم جلد اول اين كتاب ابراز مىداشتند ، و از طرف ديگر تمام دورهء اين مقالات از طرف حضرت مؤلف ( دام بقاؤه ) تهيه شده و بايد هر چه زودتر براى بقيهء مقالات فكرى كرد و در دسترس خوانندگان علاقه‌مند اين كتاب گذاشت . ازاين‌رو با وجود آن‌كه قسمت‌هاى باقى ماندهء آن مقاله مشتمل بر مسائل دقيق و حساسى بود و فىالجمله يادداشت‌هايى هم براى آنها تهيه كرده بودم ، از تتميم آن صرف نظر كردم و اميدوارم كه خوانندهء محترم كه تاكنون به لحن اين مقالات كم و بيش آشنا شده است از خود متن مقاله بهرهء وافى و كافى ببرد ؛ و البته اگر بنا بشود به همين ترتيب براى ساير مقالات پاورقى نوشته شود با در نظر گرفتن عوايق و موانعى كه تاكنون براى اين‌جانب بوده و هست مدت زيادى وقت لازم خواهد بود كه اين مقالات به اتمام برسد . روى اين جهت شايد براى مقالات بعدى تصميم ديگرى اتخاذ و ترتيب ديگرى در نظر گرفته شود\r\n","page_name":" 17 ","page_number":17},
  {"content":"\r\n\r\nمىسازد ، غموض و پيچيدگى طبيعى مسائل فلسفى از يك طرف و جمود و خشكى آنها ، يعنى بر كنار بودن آنها از مداخلهء عواطف و احساسات و سروكار داشتن با منطق و تعقل محض از طرف ديگر ، موجب شده كه فلسفه در نظر غالب اشخاص با يك قيافهء عبوس و گرفته‌اى جلوه كند .\r\nولى ترديدى نيست كه سبك نگارش و طرز تفهيم مطالب ، عامل مهمى براى آسان كردن يا دشوار ساختن مطالب محسوب مىشود و همان طورى كه در مقدّمهء جلد اول يادآور شديم در اين كتاب حتى الامكان سعى شده كه مطالب ، ساده و دور از اصطلاحات نامفهوم بوده و در خور فهم عموم اشخاصى باشد كه آشنايى مختصرى با فلسفه دارند .\r\nحسن استقبال و مزيد عنايتى كه از طرف عموم علاقه‌مندان به معرفت نسبت به جلد اول شد مىرساند كه سعى ما به نتيجه رسيده است .\r\nتذكر اين نكته لازم است كه مىبينيم بسيارى گمان كرده‌اند كه منظور اصلى اين كتاب فقط انتقاد و ردّ فلسفهء مادى است ، لهذا ناچاريم كه مجدداً در مقدّمهء اين جلد يادآور شويم كه هدف و مقصد اين كتاب ، عالىتر از اين است ، و اگر مقصود فقط رد فلسفهء مادى و بيان انحرافات ماترياليسم ديالكتيك بود اين‌قدر به خود زحمت نمىداديم و مباحث عميق و دقيق فلسفه را طرح نمىكرديم . ما در همين دو مقاله به مباحث و مسائلى برمىخوريم كه پيشروان فلسفهء مادى بويى از آنها نبرده‌اند و كمترين فايده‌اى كه خوانندهء عزيز از اين دو مقاله مىبرد اين است كه به خوبى درك مىكند كه مادّيين فرسنگ‌ها از مرحله دورند و در اعماقى كه بزرگان فلاسفهء شرق و غرب در باب افكار و ادراكات و عقل و معقول غور كرده‌اند نتوانستند وارد شوند و صدها نكتهء باريك‌تر از مو در اين مباحث هست كه مادّيين به كلى از آنها بىاطلاعند .\r\nهمان‌طورى كه در مقدّمهء جلد اول گفته شد هدف اصلى اين مقالات به وجود آوردن يك سيستم فلسفى عالى بر اساس استفادهء از زحمات گران‌پايهء هزار سالهء فلاسفهء اسلامى و از ثمرهء تحقيقات وسيع و عظيم دانشمندان مغرب زمين و از به‌كار بردن قوهء ابداع و ابتكار است .\r\nولهذا در اين سلسله مقالات هم مسائلى كه در فلسفهء قديم نقش عمده را دارد و هم مسائلى كه در فلسفهء جديد حايز اهميت است طرح مىشود . و در ضمن به قسمت‌هايى مىرسد كه نه در فلسفهء\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاسلامى و نه در فلسفهء اروپايى سابقه ندارد . علم و معرفت را هيچ‌گاه به يك زمان معينى و يا بر يك قوم و ملت معينى وقف نكرده‌اند و اگر امتياز علم در انحصار اشخاص معينى بود اين پيشرفت حيرت‌آورى كه امروز مىبينيم حاصل نمىشد . وضع مخصوص تمدن امروز بشرى و از بين رفتن فاصله‌ها و باز شدن معارف شرق و غرب به روى يكديگر بهترين فرصت‌ها را براى شخص محقق پيش مىآورد كه نتايج قرن‌ها رنج و مطالعه و تحقيق كه از راه‌هاى مختلف به دست آمده مورد استفاده قرار داده و با به كار بردن نيروى ابداع و ابتكار راه‌هاى تازه‌اى باز كند و باب‌هاى ديگرى بگشايد و همواره در چنين فرصت‌هايى بوده كه علم و فلسفه توانسته‌اند مراحل جديدى را طى كنند .\r\nقم ، آذر 1383\r\nمحمدباقر شريعتى سبزوارى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمقالهء پنجم : پيدايش كثرت در علم و ادراك\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nمقدّمه\r\nمبحثى كه در اين مقاله مىخواهيم وارد آن بشويم مانند مباحث مقالات 2 و 3 و 4 از مباحث مربوط به علوم و ادراكات بشرى است . در اين مقاله از جنبهء خاصى ادراكات ذهنى مورد مطالعه و تحقيق واقع شده است و آن جنبه عبارت است از : بررسى دربارهء « كيفيت حصول كثرت در ادراكات » .\r\nممكن است ابتدا خوانندهء محترم پيش خود تصور كند كه جنبهء حصول كثرت در ادراكات احتياج به بحث و تحقيق ندارد ، زيرا كثرت ادراكات تابع كثرت مدركات است و اين‌كه ما ادراكات و تصورات زيادى در ذهن خود داريم معلول آن است كه اشياى زيادى در ماوراى ذهن ما وجود دارد و چون آن اشياى واقعى خارجى ، كثير و متعددند و هم آن‌ها هستند كه در اثر برخورد ويژه با قواى ادراك كننده ، ادراكات را توليد مىكنند ، قهراً و جبراً منشأ پيدايش ادراكات كثيره مىشوند . ولى ما نظر خوانندهء محترم را جلب مىكنيم كه در اين مقاله نظر به اين قسم كثرت در ادراكات نيست ، زيرا اين قسم كثرت در ادراكات ، بالذّات مربوط به كثرت مدركات خارجيه است و بالتَّبَع مربوط به ادراكات است . آن‌چه در اين مقاله دربارهء آن بحث و تحقيق مىشود كثرت‌هايى است كه بالذّات مربوط به خود ادراكات است و ربطى به كثرت واقعى مدركات ندارد و به عبارت ديگر ، آن كثرتى كه مورد توجه خوانندهء محترم است - يعنى كثرتى كه ادراكات به‌واسطهء كثرت مدركات دارند - از جنبهء انفعالى ذهن سرچشمه مىگيرد و اما آن‌چه مورد بحث و تحقيق اين مقاله است كثرت‌هايى است كه از جنبهء فعاليت ذهن ناشى مىشود و عامل\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاصلى آن تكثير خود ذهن است .\r\nدر ضمن تشريح كيفيت حصول كثرت در ادراكات ، راه حصول ادراكات ، يعنى اين‌كه ادراكات و تصورات از چه مجرايى وارد ذهن مىشود و هم‌چنين حدود توانايى ذهن در كسب مجهولات و اين‌كه در چه حدودى ذهن بشر قدرت مداخله و قضاوت دارد . نيز تشريح مىشود .\r\nهر چند در اين مقاله تحت عنوان « حس و عقل » بحثى نشده ، ولى نتيجه‌اى كه از بحث حس و عقل انتظار مىرود از مباحث مختلف اين مقاله مىتوان گرفت ، زيرا در ضمن مطالب اين مقاله تشريح مىشود كه چه سنخ ادراكات است كه ذهن مستقيماً از راه يكى از حواس خارجى يا داخلى از يك پديده‌اى صورت گيرى و عكس‌بردارى مىنمايد و چه سنخ ادراكات است كه از اين قبيل نيست و ذهن از غير راه احساس مستقيم به آن ادراكات نايل مىشود .\r\nاز آن‌جايى كه نه در فلسفهء قديم و نه در فلسفه و روان‌شناسى جديد سابقه ندارد كه تحت عنوان « كيفيت پيدايش كثرت در ادراكات » ذهن و ادراكات ذهنى مورد نقّادى و تجزيه و تحليل قرار بگيرد ممكن است ابتدا تا اندازه‌اى مطالب اين مقاله با ذوق خوانندهء محترم غير مأنوس جلوه كند ، ولى ما سعى مىكنيم مطالب را با اصطلاحات و مطالبى كه اذهان خوانندگان محترم با آن‌ها مأنوس است . تقريب و تفهيم كنيم و مخصوصاً هر جا كه با نظريات فلاسفهء جديد تماس پيدا مىشود تا آن‌جا كه مقدورماست و با وضع اين مقاله متناسب است در تقريب و مقايسه ، قضاوت و انتقاد سعى بيش‌ترى مىكنيم .\r\n[ \r\nاهميت مباحث علم\r\n
  ] همان طورى كه در مقدّمهء مقالهء چهارم گفته شد مسائل مربوط به علم ( ادراك ) چه در فلسفهء قديم و چه در فلسفه و علوم جديد بسيار حايز اهميت است و بالخصوص فلاسفه و محققان اروپايى در چهار قرن اخير بيش‌تر همت خويش را صرف تحقيق در\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاين مسائل كرده‌اند به طورى كه مىتوان گفت سه مسئلهء زير :\r\n1 . ارزش معلومات ؛\r\n2 . راه حصول علم ؛\r\n3 . تعيين حدود علم ،\r\nمحور مسائل فلسفى اروپا به شمار مىرود . و همانا اختلاف نظر در مسئلهء اوّل است كه فلاسفه را از سوفسطاييان ، و جزميون را از شكاكان جدا كرده است ، و اختلاف‌نظر در مسئلهء دوم است كه دانشمندان اروپا را به دو دستهء مهم عقليون و حسيون منقسم و مشاجرهء عظيمى بين اين دوگروه به پا كرده است ، و اختلاف‌نظر در مسئلهء سوم است كه عقايد و نظريات دانشمندان را دربارهء فلسفهء تعقلى - كه بارزترين مصداقش فلسفهء اولى ( متافيزيك ) است و قدما آن را « علم كلى » و « فلسفهء حقيقى » مىخواندند - مختلف كرده است به‌طورىكه گروهى تحقيق در اين فن و قضاوت دربارهء مسائل مربوط به آن را نفياً و اثباتاً از حدود توانايى ذهن بشر خارج دانسته‌اند و گروهى برعكس اين فن را يقينىترين و بىنيازترين فنون دانسته‌اند .\r\nاز سه مسئلهء بالا مسئلهء اوّل در مقالهء 4 تحقيق شد و دو مسئلهء ديگر به اضافهء يك رشته مطالب اساسى ديگر در ضمن مطالب اين مقاله تحقيق مىشود . و براى اين‌كه خوانندهء محترم سابقهء ذهنى كافى داشته باشد و مورد گفتگو را در اين دو مسئله دريابد به شرح ذيل مىپردازيم :\r\n\r\nراه حصول علم\r\nدر اين مسئله گفتگو در اين است كه مبدأ و منشأ اوّلى علم بشر چيست و ادراكات ابتدايى ، يعنى عناصر بسيط اوليهء ادراكات به چه كيفيت و از چه راه پيدا مىشود ؟ و به عبارت ديگر ، ما مىدانيم كه « تفكر » يعنى از بسايط ، مركبات ساختن و از مفردات ، قضايا ساختن و از قضايا ، قياسات تشكيل دادن و نتيجه گرفتن و از قياسات و نتايج ، فلسفهء علوم پديد آوردن ، پس مايهء اصلى تفكر ، مفردات و بسايط است . حالا بايد ديد آن\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمفردات و بسايط ، كه سرمايهء اصلى فكر بشر است ، از چه راهى و از كجا عارض ذهن بشر مىشود ؟\r\nقدر مسلم اين است كه اين مطالب از دوره‌هاى قديم تا عصر حاضر همواره مورد توجه بشر بوده و اختلاف‌نظرها با شكل‌هاى مختلف دربارهء آن وجود داشته است . از عقايد دانشمندان يونانى قبل از سقراط اطلاع در دست نيست و چنان‌كه گفته مىشود غالب آن دانشمندان و از آن جمله سوفسطاييان ، « اصحاب حس » بوده‌اند ؛ يعنى مبدأ و منشأ تمام تصورات و ادراكات جزئى و كلى ، معقول و غيرمعقول را حواس مىدانسته‌اند و معتقد بوده‌اند يگانه راه حصول ادراكات براى بشر حواسى است كه به او داده شده است . در آن دوره‌ها كسى كه درست نقطهء مقابل اين نظريه را انتخاب كرده افلاطون است .\r\n[ \r\nنظر 
  ] افلاطون\r\nوى مطابق آن‌چه معمولًا در تاريخ فلسفه به وى نسبت مىدهند معتقد بوده كه علم و معرفت به محسوسات تعلق نمىگيرد ، زيرا محسوسات ، متغير ، جزئى و زايل شدنى هستند و متعلق علم بايد ثابت و دايم باشند و آن‌ها معقولند ، نه محسوس . اين معرفت عقلى براى روح هر كسى قبل از اين‌كه به اين عالم بيايد حاصل شده ، زيرا روح قبل از اين‌كه به اين عالم بيايد در عالم مجردات بوده و « مُثُل » را مشاهده مىنموده ، بعداً در اثر مجاورت و مخالطت با بدن و امور اين عالم ، آن‌ها را از ياد برده ، ولى از آن‌جايى كه آن‌چه در اين عالم است « نمونه » و پرتوى از آن حقايق است ، روح با احساس اين نمونه‌ها ، گذشته‌ها را به ياد مىآورد و ازاين‌رو هيچ‌يك از ادراكاتى كه براى انسان در اين جهان دست مىدهد ادراك جديد نيست ، بلكه تذكر و يادآورى عهد سابق است . اين عقيدهء منسوب به افلاطون شامل چند جهت است :\r\n1 . روح قبل از تعلق به بدن موجود است ؛\r\n2 . روح از ابتداى تعلق به بدن ، معلومات و معقولات زيادى در باطن ذات خود\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nهمراه دارد ؛\r\n3 . عقل مقدّم بر حسّ است و ادراك معانى كليه ، مقدّم است بر ادراك جزئيات ؛\r\n4 . راه حصول علم مشاهدهء « مُثُل » است .\r\nاز همان زمان خود افلاطون به وسيلهء شاگردش ارسطو با اين عقيده مخالفت شد و وجود معلومات قبلى ، بلكه وجود روح قبل از بدن و هم‌چنين تقدم عقل بر حسّ و تقدم ادراكات كلى بر ادراكات جزئى ، مورد انكار قرار گرفت .\r\n[ \r\nنظر 
  ] ارسطو\r\nاساس نظريهء ارسطو در باب علم و معرفت بر اين است كه روح در ابتدا در حد قوه و استعداد محض است و بالفعل واجد هيچ معلوم و معقولى نيست ، تمام معقولات و معلومات به تدريج در همين جهان برايش حاصل مىشود .\r\nبعد از ارسطو پيروان مكتب وى عقل را از لحاظ طى مراحل مختلف و درجاتى كه در همين جهان در راه تحصيل معرفت مىپيمايد ، به درجاتى تقسيم كرده‌اند كه از اين قبيل : عقل بالقوه ، عقل بالملكه ، عقل بالفعل ، عقل بالمستفاد ( با اختلاف بيان‌هايى كه در تقرير اين مراتب هست ) .\r\nگويند : اوّل كسى كه اين طبقه بندى را مطابق مسلك ارسطو بيان كرده است اسكندر افريدوسى از حكماى اسكندريه است .\r\nمطابق نظريهء ارسطو ادراك جزئيات ، مقدّم است بر ادراك كليات ؛ يعنى ذهن ابتدا به درك جزئيات نايل مىشود ، سپس به وسيلهء قوهء عاقله به تجريد و تعميم مىپردازد و معانى كليه انتزاع مىكند . نظريهء ارسطو در باب حصول معرفت ، شامل دو قسمت اصلى زير است :\r\n1 . ذهن در ابتدا واجد هيچ معلوم و معقولى نيست ، تمام ادراكات و تصورات جزئى و كلى در همين جهان براى نفس حاصل مىشود ؛\r\n2 . ادراكات جزئى مقدّم است بر ادراكات كلى .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nولى در عين حال سندى در دست نيست كه آيا ارسطو قسمت دوم نظريهء خويش را دربارهء جميع معلومات و معقولات داشته ؛ يعنى حتى آن قسمت از تصورات عقلى را ، كه در منطق خويش آن‌ها را « بديهيات اوليه » خوانده ، از همين قبيل مىدانسته است و عقيده داشته كه بديهيات اوليهء عقليه نيز مسبوق به ادراكات جزئيهء حسيه است و يا آن‌كه آن عقيده را در خصوص ماديات و كليات كه منطبق به افراد مادى هستند داشته و اما بديهيات اوليه را معتقد بوده كه به تدريج خود به خود و بدون وساطت و دخالت ادراكات جزئى حسى براى عقل حاصل مىشود ؛ يعنى معتقد بوده كه عقل اين تصورات را از پيش خود ابداع مىنمايد ؟ و بالأخره اين قسمت مهم در نظريهء ارسطو تاريك است و روشن نيست و همين تاريكى موجب شده كه دانشمندان متحير شوند و نظريهء ارسطو را در باب عقل و حس ، مختلف تقرير كنند ؛ بعضى او را حسى بدانند و بعضى عقلى و بعضى او را در اين مسئله متهم به تذبذب كنند . ما در آخر اين مقدّمه در اين باره باز سخن خواهيم گفت .\r\n[ \r\nنظر 
  ] حكماى اسلام\r\nاين دانشمندان غالباً از نظريهء ارسطو در باب « كيفيت حصول علم و معرفت » پيروى نموده‌اند و هر دو قسمت نظريهء ارسطو را ، كه در بالا شرح داديم ، پذيرفته‌اند ؛ يعنى از طرفى اعتراف دارند كه نفس انسان در حال كودكى در حال قوه و استعداد محض است و لوح بىنقشى است كه فقط استعداد پذيرفتن نقوش را دارد و بالفعل واجد هيچ معلوم و معقولى نيست و از طرف ديگر ، ادراكات جزئى حسى را مقدّم بر ادراكات كلى عقلى مىشمارند . به اضافهء اين‌كه آن قسمت مهم كه در نظريهء ارسطو تاريك و مبهم است در نظريهء دانشمندان اسلامى روشن است ، زيرا اين دانشمندان تصريح كرده‌اند كه تمام تصورات بديهيهء عقليه امورى انتزاعى هستند كه عقل آن‌ها را از معانى حسيه انتزاع كرده است ، چيزى كه هست اين است كه فرق است بين انتزاع مفاهيم كلى كه منطبق به محسوسات مىشود ، از قبيل مفهوم انسان ، مفهوم اسب و مفهوم درخت و بين انتزاع\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبديهيات اوليه ، و مفاهيم عامه ، از قبيل مفهوم وجود و عدم ، وحدت و كثرت ، ضرورت ، امكان و امتناع ، و آن فرق اين است كه انتزاع دستهء اول مستقيماً از راه تجريد و تعميم جزئيات محسوسه براى عقل حاصل شده است ، ولى دستهء دوم از دستهء اوّل به نحو ديگرى انتزاع شده است و به عبارت ديگر ، دستهء اوّل عيناً همان صور محسوسه هستند كه از راه يكى از حواس وارد ذهن شده‌اند و سپس عقل با قوهء تجريدى كه دارد از آن صور محسوسه يك معناى كلى ساخته ، ولى دستهء دوم مستقيماً از راه حواس وارد ذهن نشده‌اند ، بلكه ذهن پس از واجد شدن صور حسيه با يك نوع فعاليت خاصى و بايك ترتيب ويژه‌اى اين مفاهيم را از آن صور حسيه ، انتزاع مىكند . لهذا دستهء اوّل در اصطلاح فلسفه « معقولات اوليه » و دستهء دوم كه متكى به دستهء اوّل هستند ، « معقولات ثانيه » خوانده مىشوند . و همين معقولات ثانيهء فلسفى است كه بديهيات اوليهء منطق و موضوعات غالب مسائل فلسفهء اولى را تشكيل مىدهند . و در هر حال ، چه معقولات اوليه و چه معقولات ثانويه ، هر دو مسبوق به ادراكات جزئيه حسيه‌اند .\r\nدر اين‌جا كافى است كه گفتار صدرالمتألهين را در شواهد الربوبيه و در اسفار گواه بياوريم :\r\nوى در اشراق نهم از شاهد اوّل از مشهد سوم كتاب شواهد الربوبيه مىگويد : « اولين چيزى كه از آثار محسوسات كه معقول بالقوه هستند و در خزانهء متخيله ( حافظه ) مجتمع هستند ، حادث مىشود بديهيات است و آن عبارت است از : اوليات و تجربيات . . . » .\r\nدر مبحث عقل و معقول اسفار پس از آن‌كه عمل [ ابزارها 
  ] و آلات حسيه را بيان مىكند و مىگويد : « حواس به منزلهء جاسوس‌هاى مختلفى هستند كه از نواحى مختلف خبر مىآورند و نفس از طريق اين جاسوس‌ها بهره‌مند مىشود » اين طور به گفتهء خود ادامه مىدهد : « سپس اين تصورات حسيه ، نفس را مستعد مىكند براى حاصل شدن بديهيات اوليهء تصوريه و بديهيات اوليهء تصديقيه » .\r\nدر اين‌جا بىمناسبت نيست كه گفتار متكلم و مفسر معروف ، امام فخررازى در\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nتفسير كبير را نيز نقل كنيم . فخر رازى در جلد پنجم تفسير كبير در ذيل آيهء كريمهء  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَجَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ »  « 1 » مىگويد : « نفس انسان در آغاز خلقت از جميع علوم و معارف خالى است و خداوند حواس را به او عنايت فرمود تا از اين راه علوم و معارف را استفاده كند . » وى از جملهء «  لا تَعْلَمُونَ شَيْئاً  » استفاده مىكند كه نفس انسان در آغاز كودكى واجد هيچ معلومى نيست و از تعقيب اين جمله به جملهء  « وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ » *  استفاده مىكند كه آغاز نقش بستن علوم و معارف بر لوح ضمير انسان از مجراى حواس است . سپس به طور تفصيل وارد اين مطلب مىشود و ابتدا به صورت اشكال مىگويد :\r\n« تصورات و تصديقات يا بديهى هستند يا نظرى و البته نظريات بايد از بديهيات كسب شوند ، پس مىبايست بديهيات قبل از حصول نظريات در ذهن وجود داشته باشند و در اين‌جا اين سؤال يا اشكال پيش مىآيد كه آيا خود بديهيات از كجا پيدا شده‌اند ؟ آيا از آغاز خلقت همراه آدمى بوده‌اند يا آن‌كه بعد پيدا شده‌اند ؟ شق اوّل يقيناً باطل است ، زيرا ما مىدانيم كه جنين در رحم مادر به هيچ چيز بديهى علم ندارد ؛ مثلًا نمىداند كه \" اجتماع نقيضين محال است \" يا اين‌كه \" كل اعظم از جزء است \" و بنا بر شق دوم لازم مىآيد كه بديهيات نيز كسبى باشند و اگر كسبى باشند مىبايست از علوم ديگر اكتساب شوند و لازمهء اين مطلب اين است كه تمام بديهيات مفروضهء ما نظرى باشند و به علاوه اين رشته تا بىنهايت پيش خواهد رفت و به جايى نخواهد رسيد » .\r\nفخر رازى پس از ذكر اين اشكال مىگويد : « اين اشكالى است بسيار قوى . » و خودش اين طور از اشكال جواب مىدهد : « شق دوم را اختيار مىكنيم و قبول داريم كه بديهيات در آغاز نبوده‌اند و بعد حاصل شده‌اند . و لازمهء اين مطلب كسبى و نظرى بودن آنها نيست ، زيرا حصول بديهيات با اعانت و يارى حواس سمعى و بصرى انجام مىيابد نه از راه كسب و نظر و استدلال » . سپس به تفصيل بيش‌ترى در اطراف اين جواب مىپردازد و\r\n\r\n\r\n","description":"","footnote":"\r\n( 1 ) . خدا شمارا از شكم‌هاى مادرانتان بيرون آورد ، در حالىكه هيچ چيزى نمىدانستيد و از براى شما گوش وچشم‌ها و دل قرار داد ، باشد كه سپاس‌گزارى نماييد ( نحل ( 27 ) آيهء 78 )\r\n","page_name":" 30 ","page_number":30},
  {"content":"\r\n\r\nآن تفصيل خالى از نقصان هم نيست .\r\nاين بود نظريهء دانشمندان اسلامى در اين خصوص ، ولى در عين حال در نظريهء اين دانشمندان يك قسمت مهم ديگر تاريك است و آن قسمت مربوط به كيفيت انتزاع بديهيات اوليهء عقليه از محسوسات است . اين دانشمندان با اين‌كه تصريح كرده‌اند كه عقل قادر نيست تصورى را از پيش خود ابداع نمايد و حتى بديهيات اوليهء تصوريهء منطق ، كه موضوعات غالب مسائل فلسفهء اولى را تشكيل مىدهند امورى انتزاعى هستند ، كيفيت انتزاع اين مفاهيم و اين‌كه ذهن چگونه عمل مىكند و از چه راه و به چه ترتيب به اين مفاهيم نايل مىشود ؟ با كمال اهميتى كه دارد بيان نكرده‌اند . اين دانشمندان همواره در منطق و در فلسفه از يك سلسله معانى و مفاهيم ، از قبيل مفهوم وجود و عدم ، وحدت و كثرت ، ضرورت امكان و امتناع و غيره ، به عنوان‌هاى « مفاهيم انتزاعيه » يا « معقولات ثانيه » يا « خارج محمول » ياد مىكنند و اشعار مىدارند كه اين معانى و مفاهيم به طور انتزاع از معانى ديگرى ( مهيّات ، از قبيل اسب و درخت و انسان و سفيدى و سياهى و شكل و غيره ) به دست آمده ، ولى هيچ‌گونه توضيحى نمىدهند كه اين انتزاع يعنى چه و چگونه اين معانى از آن معانى با اين‌كه مفهوم‌هايى مغاير آن مفهوم‌ها هستند زاييده شده‌اند ؟ و آيا واقعاً ممكن است يك مفهومى مفهوم ديگر را بزايد و يك معنايى كه قبلًا از راه حس ( مثلًا ) وارد ذهن شده ، يك معناى ديگرى را ، كه ذهن نسبت به او بىسابقه است و از او به كلى خالى و عارى است ، به دنبال خود بكشاند ؟\r\nدر اين مقاله براى اولين بار در تاريخ فلسفه به اين مطلب مهم توجه شده و كيفيت و ترتيب انتزاع اين مفاهيم به اضافهء يك رشته مطالب اساسى ديگر بيان شده است .\r\n\r\nنظريه‌هاى جديد\r\nدر اروپا از قرن شانزدهم به بعد مسئلهء بالا به صورت و شكل ديگرى مورد گفتگو واقع شده و مشاجرهء عظيمى بر پا كرده است . سير اين مسئله در ميان اروپاييان با آن‌چه در بالا گذشت از لحاظ شكل و كيفيت مختلف است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nدانشمندان اروپايى در مسئلهء مذكور ( راه حصول علم ) دو دسته هستند : عقليون و حسيون .\r\n\r\nعقليون\r\nاين دسته معتقدند كه ادراكات ذهنى بر دو قسم است : يك قسم همان‌هاست كه مستقيماً از راه يكى از حواس وارد ذهن شده است و قسم دوم آن‌هاست كه عقل از پيش خود آن‌ها را ابداع كرده است و آن‌ها فطرى و خاصيت ذاتى عقل هستند . به عقيدهء عقليون اين‌گونه تصورات هيچ مبدأ و منشئى جز خود عقل ندارد و اين تصورات قبل از هر حس و احساسى براى عقل حاصل هستند و اگر فرض كنيم كه هيچ صورت محسوسه‌اى وارد ذهن نشود ، باز ذهن از خود و پيش خود واجد اين تصورات است .\r\nدكارت ، كه سردستهء عقليون است ، پاره‌اى از مفاهيم و تصورات را از قبيل وجود و وحدت و حتى بعد ، شكل ، حركت و مدت را نام مىبرد و مىگويد : اين تصورات هيچ‌گونه استنادى به حس ندارد و فطرى و ذاتى عقل است . بعد از دكارت جماعتى از فلاسفه پيدا شدند كه اصول عقايد دكارت را با فىالجمله اختلاف پذيرفتند . به عقيدهء دكارت و ساير عقليون ، علم حقيقى كه قابل اعتماد و اطمينان است همان است كه از راه معقولات فطرى به دست آمده باشد . ما در مقدّمهء مقالهء 4 به مناسبتى گفتار دكارت و پيروانش را نقل كرديم . « 1 »\r\nكانت نيز به وجه ديگرى قائل به معانى فطرى شد و يك رشته از تصورات ديگرى را ماقبل حس و احساس خواند . به عقيدهء كانت مفهوم زمان ، مكان و آن‌چه منشعب از اين دو مفهوم است از اين قبيل است . وى جميع مفاهيم رياضى را فطرى و ماقبل حس و احساس مىداند .\r\nروى نظريهء عقليون عناصر سادهء اوليهء عقليه بر دو قسم است : قسم اول ، معقولاتى كه\r\n\r\n\r\n","description":"","footnote":"\r\n( 1 ) . ر . ك : تفسيرى بر اصول فلسفه و روش رئاليسم ، ج 1 ، ص 179 - 180\r\n","page_name":" 32 ","page_number":32},
  {"content":"\r\n\r\nاز راه يكى از حواس خارجى يا داخلى وارد ذهن شده است و قوهء عاقله با نيروى تجريد از آن‌ها صورت كلى و معقول ساخته است . قسم دوم ، معقولاتى كه فطرى و خاصيت ذاتى عقل است و هيچ‌گونه استنادى به حس و احساس ندارد .\r\n\r\nحسيون\r\nبه عقيدهء اين دستهء تصورات فطرى ذاتى ، معنا ندارد . ذهن در ابتدا به منزلهء لوح سفيد و بىنقشى است و به تدريج از راه حواس خارجى و حواس داخلى نقش‌هايى را مىپذيرد . كار عقل جز تجريد و تعميم يا تجزيه و تركيب آن‌چه از راه يكى از حواس وارد ذهن مىشود چيزى نيست . تمام تصورات ذهنى بدون استثنا صورت‌هايى هستند كه ذهن به وسيلهء آلات حسيه از يك پديدهء خارجى از قبيل سفيدى ، سياهى ، گرمى ، سردى ، نرمى ، درشتى و غيره يا از يك پديدهء نفسانى از قبيل لذت ، رنج ، شوق ، اراده ، شك ، جزم و غيره عكس‌بردارى نموده و سپس با قوهء تجريد و تعميم از آن‌ها معانى كليه ساخته و با قوهء تجزيه و تركيب صور گوناگونى از آن‌ها پديد آورده است .\r\nسر دستهء اين جماعت ، جان لاك « 1 » انگليسى است و اين جمله - كه گفته شده است ضرب المثل لاتينى است - از وى در اين باب معروف است : « در عقل چيزى نيست كه قبل از آن در حس وجود نداشته باشد » .\r\nروى اين نظريه ، عناصر اوليهء عقل بشر منحصر است به آن‌چه از راه يكى از حواس خارجى يا داخلى وارد ذهن شده است .\r\nدر اين مقاله هر دو نظريهء معروف اروپا ابطال مىشود و اثبات مىشود كه نه نظريهء عقلى صحيح است و نه نظريهء حسى ؛ يعنى نه آن‌طورى كه عقليون فرض كرده‌اند عقل پاره‌اى از مفاهيم و تصورات را بالفطره و بالذات واجد است و نه آن‌طورى كه حسيون پنداشته‌اند محتويات ذهنى منحصر است به آن‌چه ذهن به وسيلهء يكى از حواس\r\n\r\n\r\n","description":"","footnote":"\r\n( 1 )  1 . JohnLock \r\n","page_name":" 33 ","page_number":33},
  {"content":"\r\n\r\nخارجى يا داخلى از يك پديدهء خارجى يا از يك پديدهء نفسانى صورت‌گيرى نموده است و به عبارت ديگر ، تحقيق مىشود كه نه آن‌طورى كه عقليون فرض كرده‌اند عقل داراى آن خاصيت ذاتى است كه پاره‌اى از مفاهيم را از پيش خود و بدون وساطت و مداخلهء هيچ قوهء ديگرى ابداع نمايد و نه آن‌طورى كه حسيون پنداشته‌اند كار عقل منحصر است به تجريد ، تعميم ، تجزيه و تركيب صورت‌هاى محسوسه ؛ بلكه قوهء مدركهء انسان يك فعاليت ديگرى نيز انجام مىدهد كه ما او را نوعى خاص از انتزاع مىناميم و در اين مقاله تحت عنوان « اعتبار » نام برده مىشود . و همين اعتبار يا انتزاع است كه بديهيات اوليهء تصوريهء منطق و غالب مفاهيم عامهء فلسفه را براى ذهن بشر به وجود آورده است و اين رشته مفاهيم انتزاعى از آن جهت مفاهيم عامه خوانده مىشوند كه كلىترين و عمومىترين تصوراتى است كه عارض ذهن بشر شده و كلىتر از اين تصورات ممكن نيست ؛ از قبيل تصور وجود و عدم ، وحدت و كثرت ، وجوب و امكان و امثال اين‌ها . اين مفاهيم عامه به ترتيبى كه گفته خواهد شد از لحاظ پيدا شدن براى ذهن مؤخرند از مفاهيم « خاصه » و بالأخص از محسوسات خارجيه و از اين لحاظ در درجهء دوم قرار دارند ( معقولات ثانيه ) ، ولى از نظر منطقى « بديهى اولى » مىباشند ؛ يعنى از لحاظ فلسفى و روان‌شناسى در درجهء دومند و از لحاظ منطقى در درجهء اوّل .\r\nعلاوه بر اين جهت ، در اين مقاله راه پيدايش يك سلسله تصورات ديگر كه بعضى از آن‌ها نيز بديهى اولىاند و بعضى نه ؛ مانند مفهوم عليت ، معلوليت ، جوهر ، عرض و حكم - كه عموماً فلاسفه در بيان راه پيدايش اين تصورات يا ساكتند و يا متحير - بيان شده و در بيان اين راه از شهود نفسانى خاصى استفاده شده است كه معما را حل و اشكال را بر طرف مىكند ، توضيح اين مطالب به تدريج در ضمن خود مقاله خواهد آمد .\r\n\r\nتعيين حدود علم\r\nاين مسئله نيز به صورت و شكلى كه در قرون اخير ميان دانشمندان مطرح است كاملًا جديد و بىسابقه است و در نتيجه توجه خاصى است كه در قرون اخيره به عالم\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nانسان و ادراكات ذهنى وى وارد شده است . البته ساير دانشمندان نيز در باب محدوديت علم بشر سخنانى گفته‌اند ؛ از قبيل اين‌كه ، « حقايق عالم بىپايان است و قوهء تفكر بشر محدود ، پس علم كل نصيب كسى نمىشود » و يا اين‌كه دربارهء حقيقت وجود ( هستى ) گفته‌اند كه قابل معلوم شدن به علم حصولى نيست و آن‌چه با علم حصولى معلوم مىشود ؛ از قبيل ماهيات است و امثال اين گفتارها ، ولى پيداست كه هدف اين دانشمندان در اين سخنان با هدف دانشمندان جديد متفاوت و مختلف است . در ميان دانشمندان جديد راجع به « حدود علم » دو نظريه است :\r\nالف ) جمعى از دانشمندان معتقدند كه قدرت قضاوت فكرى بشر فقط در حدود « فنومن‌ها » ، يعنى ظواهر و عوارض طبيعت و تعيين روابط و مناسبات آن‌هاست و اين ظواهر و عوارض همان‌هاست كه قابل احساس و تجربه هستند ؛ و اما تحقيق دربارهء كنه امور و ماوراى عوارض و ظواهر طبيعت ، خواه مربوط به خود طبيعت و خواه مربوط به ماوراءالطبيعه باشد از دست‌رسى قضاوت فكرى بشر خارج است و آن‌چه هم تاكنون در اين باره گفته شده اصل و مبنايى نداشته ، صرفاً لفاظى و خيال‌بافى بوده است .\r\nبه عقيدهء اين دسته ، علوم طبيعى ، از قبيل فيزيك ، شيمى ، زيست شناسى و امثال اين‌ها معتبر است ، زيرا در اين علوم جز روابط و مناسبات ظاهرى اشيايى كه قابل احساس و آزمايش هستند مورد نظر قرار نمىگيرد . روان‌شناسى نيز معتبر است ، زيرا اين فن با اسلوب جديد خود از ماوراى عوارض و حالات نفسانى ، از قبيل بحث از جوهريت و عدم جوهريت روح ، چشم مىپوشد و صرفاً فنومن‌هاى نفسانى و روابط و مناسبات آن‌ها را جستجو مىكند . رياضيات نيز معتبر است ، زيرا اولًا ، پيدايش مفاهيم رياضى از قبيل عدد ، خط ، سطح ، جسم مبدأ و منشأ حسى دارد و ثانياً ، صحت مسائل رياضى را مىتوان عملًا تأييد و تثبيت كرد . و اما آن‌چه از اين قبيل نيست ، خواه مربوط به طبيعت باشد ، از قبيل بحث از حقيقت جسم طبيعى و اين‌كه آيا جسم در آخرين حد تجزيهء خود مركب است از اجزاى خالى از بعد و يا آن‌كه واحد حقيقى جسم واجد بعد و شكل و مقدار است و خواه مربوط به ماوراءالطبيعه باشد ؛ از قبيل بحث از وجود روح\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمجرد ، وجود خدا و مباحث مربوط به جوهر و عرض ، دور و تسلسل و مانند اين‌ها ، تحقيق با اسلوب فنى دربارهء آن‌ها نفياً و اثباتاً خارج از قلمرو فكر بشر است .\r\nحسيون كه در بالا عقيدهء آن‌ها را راجع به « راه حصول علم » بيان كرديم پيرو اين نظريه‌اند ، زيرا آنان از طرفى عقيده دارند كه « در عقل جز آن‌چه به حس درآمده باشد چيزى موجود نيست » و كار عقل را منحصر به تصرف در صور محسوسه مىدانند بدون آن‌كه بتواند غير از صور محسوسه تصورى را زياد كند و از طرف ديگر به محدوديت عمل حواس پى برده‌اند و دانسته‌اند كه فقط در حدّ امور معينى است كه به احساس در مىآيد .\r\nاز اين دو مقدّمه نتيجه گرفته‌اند كه قدرت قضاوت فكرى بشر محدود است به امور حسى و محسوسات . لهذا فلسفه به معناى حقيقى كلمه ، يعنى فنى كه صرفاً متكى به معقولات باشد ، در نظر اين دسته جز لفاظى و خيال بافى چيزى نيست . به عقيدهء اين گروه ، علم منفك از حس و فلسفهء منفك از علم وجود ندارد .\r\nسيستم‌هاى فلسفى حسيون مانند خود علوم حسى محدود است به يك سلسله مسائل كه از حدود توجيه عوارض و ظواهر طبيعت تجاوز نمىكند . معمولًا در اصطلاحات اين دسته هرگاه فلسفه گفته شود ، منظور يك سلسله مسائل تعقلى و نظرى خالص نيست ، بلكه پاره‌اى از مسائل فيزيكى يا رياضى يا علم‌النفسى و حداكثر منطقى كه جنبهء عموميت بيش‌ترى دارد به نام فلسفه خوانده مىشود .\r\nبه عقيدهء حسيون ، فلسفهء اولى ( متافيزيك ) كه قدما براى او شأن عالى و اهميت فوق‌العاده قائل بودند و آن را فلسفهء حقيقى ، علم كلى ، علم العلوم و علم اعلى خواندند پايه و اساس ندارد ، زيرا مسائل وى از حدود ظواهر طبيعت و محسوسات بيرون است و لهذا از حدود امكان بررسى بشر خارج است .\r\nاز حسيون كسى كه زياد در اين‌باره اصرار و پافشارى كرده اگوست كنت است و از عقليون كسى كه اين عقيده را دارد كانت است .\r\nبه عقيدهء اگوست كنت ، تاريخ فكر بشر تاكنون سه مرحلهء اساسى را پيموده است :\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمرحلهء افسانه‌اى و خيالى ؛ مرحلهء عقلى و فلسفى ؛ مرحلهء علمى و حسى . در مرحلهء اوّل كه مربوط به دوران كودكى و توحش بشر است ، بشر تمام حوادث را مربوط مىكرد به ارباب انواع و ارواح طيبه و خبيثه . در اين مرحله بشر هر حادثه‌اى را كه مىديد ؛ از قبيل برف ، باران ، قحط ، فراوانى ، مرض ، صحت ، صلح و جنگ آن را مربوط مىكرد به ارادهء خدايان و دخالت ارواح نيك و بد .\r\nدر مرحلهء دوم ، فكر بشر ترقى كرده و دريافته است كه نمىتوان حوادث طبيعت را با اراده خدايان توجيه نمود ، علل حوادث طبيعى را بايد در خود طبيعت جستجو كرد .\r\nلهذا در اين مرحله فرض‌هاى عقلى را در توجيه حوادث پيش مىكشد و پاى قواى طبيعى ، صور نوعيه ، نفس ناميه ، نفس حيوانيه و نفس ناطقه را به ميان مىآورد . اين مرحله از مرحلهء اوّل كامل‌تر است ، ولى آخرين مرحله نيست ؛ بلكه حلقهء متوسطى است كه مرحلهء اوّل را به مرحلهء سوم مرتبط مىكند .\r\nدر مرحلهء سوم ، بشر متوجه شده است كه آن فرض‌هاى عقلى و فلسفى در توجيه حوادث بلادليل است و تنها راه صحيح آن است كه از تعقيب كردن و جستجو كردن علل واقعى دست بكشد و فقط به تعيين روابط و مناسبات اشياى محسوسه كه وجود آن‌ها محقق و مسلم است بپردازد و به جاى آن فرض‌هاى عقلى ، خود حوادث طبيعت را علت يكديگر بشناسد . در اين مرحله است كه نظريات بشر جنبهء ثبوتى و تحققى پيدا مىكند ؛ يعنى فقط حوادث محققه را دخالت مىدهد و بس .\r\nاگوست كنت خود را واضع فلسفه‌اى مىداند به نام « پوزيتيويسم » كه آن را فلسفهء تحققى يا ثبوتى ، وضعى يا ظاهرى ترجمه كرده‌اند و خودش اين فلسفه را نمايندهء مرحلهء سوم از مراحل سه‌گانهء فكر بشر مىداند .\r\nاگوست كنت مدعى است كه اكنون هم كه نوبت مرحلهء سوم رسيده است باز كسانى پيدا مىشوند كه هنوز طرز فكرشان متناسب با مرحلهء اوّل يا مرحلهء دوم است . و نيز مدعى است كه يك فرد در دورهء عمر ابتدا خيالى و افسانه‌اى فكر مىكند بعد اگر فىالجمله رشد پيدا كند ، طرز تفكرش عقلى و فلسفى مىشود و هنگامىكه پخته و\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nآزموده شد طرز تفكر فلسفىاش تبديل به تفكر علمى و حسى مىشود .\r\nكانت نيز با آن‌كه از عقليون است و به معانى فطرى ذاتى و عقلى قائل است ، منكر اعتبار فلسفهء اولى است . وى علم‌هاى مربوط به واقعيت‌هاى ماوراى ذهن را محصول همكارى عقل و حس مىداند و مدعى است كه حس تنها يا عقل تنها نمىتواند علمى بسازد .\r\nكانت علوم طبيعى را معتبر مىداند ، زيرا محصول عقل و حس هر دو تاست .\r\nرياضيات را نيز معتبر مىداند ، زيرا هر چند در رياضيات به عقيدهء كانت حس دخالت ندارد و عقلى محض است ، ولى چون مسائل رياضى مربوط به فرضيات خود ذهن است قهراً صادق است ، زيرا عقل مىتواند در آن‌چه خودش فرض كرده قضاوت كند ، ولى فلسفه اولى معتبر نيست ، زيرا نه مانند طبيعيات است كه حس بتواند دخالت كند و با شركت حس و عقل صورت علمى به خود بگيرد و نه مانند رياضيات است كه صرفاً قضاوت دربارهء مفروضات و مخلوقات خود عقل باشد .\r\nتوضيح اين مطلب لازم است كه منكرين اعتبار فلسفهء تعقلى محض كه بارزترين مصداق آن ، فلسفهء اولى و متفرعات آن است ، از دو راه مختلف استدلال مىكنند و غالباً اين دو راه از يك‌ديگر تفكيك نمىشود :\r\n1 . از راه علم النفسى ، يعنى از راه اين‌كه مواد و عناصر اوليهء ذهنى بشر براى حل آن مسائل وافى نيست ، زيرا عناصر اوليهء ذهن بشر منحصر است به صور حسيه ، و عقل كارى جز تصرف در آن صور حسيه نمىتواند انجام دهد . و مسائل فلسفهء تعقلى از حدود حس و احساس بيرون است .\r\n2 . از راه منطقى ، يعنى از راه اين‌كه مقياس صحت و سقم قضاياى فكرى بشر ، منحصر است به تجربه و آزمايش عملى ، و آن مقياس‌هاى عقلى كه منطق عقلى آن‌ها را وسيلهء سنجش فكر و تميز دادن صحيح از سقيم و درست از خطا مىداند ، مفيد و اطمينان بخش نيست ، و هر نظريه و فرضيه‌اى ( هر چند مربوط به فنومن‌ها و توجيه ظواهر طبيعت باشد ) كه تحت آزمايش عملى در نيايد ، قابل اعتماد و اطمينان نيست . و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمسائل فلسفهء تعقلى قابل آزمايش عملى نيست ، زيرا مثلًا نمىتوان آزمايش كرد كه آيا وجود اصيل است يا ماهيت ؟ و آيا دور و تسلسل ممكن است يا محال ؟\r\nب ) جمعى ديگر از دانشمندان جديد آن محدوديتى كه آن دسته در نظريهء بالا براى علم قائل شده بودند ، منكرند و معتقدند كه در ماوراى محسوسات نيز مىتوان قضاوت كرد : بعضى از اين دانشمندان اين نظريه را از آن جهت دارند كه به تصورات فطرى عقلى مستقل قائلند ؛ از قبيل دكارت و پيروانش و بعضى ديگر راه شهود و عرفان و سير باطن را پيشنهاد و پيروى كرده‌اند ( فلسفهء هانرى برگسون ، فيلسوف معروف عصر اخير متكى به اين نظريه است ) و بعضى ديگر از راه ديگر . و ما در اين‌جا خود را نيازمند به بيان نظريات آنان نمىدانيم .\r\nدراين مقاله در ضمن اين‌كه « پيدايش كثرت در ادراكات » بيان مىشود ، به هر دو اشكال منكرين اعتبار فلسفهء تعقلى پاسخ داده مىشود . از طرفى در خلال بيان كيفيت حصول تكثر در ادراكات ، گفتگوى مفاهيم متافيزيكى به ميان خواهد آمد و معلوم خواهد شد كه اين مفاهيم از جنبهء علم‌النفسى معتبرند و با آن‌كه مستقيماً از راه حواس وارد ذهن نشده‌اند ، منشأ صحيح و معتبر دارند و از طرف ديگر از جنبهء منطقى ثابت خواهيم كرد كه تنها معيار و محك صحت و سقم قضايا تجربه و آزمايش علمى نيست ، و حتى خود تجربيون ( بدون توجه ) به يك سلسله قضاياى فكرى خواه ناخواه اعتقاد جزمى دارند كه قابل تجربه و آزمايش عملى نيست . به علاوه در آينده معلوم خواهد شد كه بشر تا قبلًا به يك سلسله قضاياى غير تجربى اعتقاد نداشته باشد نمىتواند هيچ قضيهء تجربى را بپذيرد .\r\n[ \r\nبيان چند نكته\r\n
  ] در خاتمه از بيان چند نكته ناگزيريم :\r\n1 . اختلاف نظرى كه در مسئلهء « راه حصول علم » بين علماى شرق و غرب و حسى و عقلى هست مربوط به علوم و ادراكات تصورى ، يعنى تصورهاى سادهء ابتدايى ( خالى از\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nحكم ) است كه عارض ذهن مىشود ؛ از قبيل تصور سفيدى و سياهى ، و گرمى و سردى ، و خط و سطح ، و وجود وحدت و كثرت . . . و اما علم‌هاى تصديقى ، يعنى حكم‌هاى ذهنى كه آن تصورات را به يك‌ديگر پيوند مىدهد و وصل و فصل مىكند ؛ از قبيل « سفيدى غير از سياهى است » يا « خط عارض سطح است » يا « وجود مساوى با وحدت است » روشن است كه از مورد نزاع خارج است ، زيرا خود حكم صرفاً يك نوع فعاليت ( كار ) ذهنى است و هرگز نمىتوان ادعا كرد كه حكم از مجراى يكى از حواس وارد ذهن شده است ، و هم‌چنين نسبت و رابطه بين محمول و موضوع در خارج ، كه حكم ناظر به آن است ، معنا ندارد كه از مجراى يكى از حواس وارد ذهن شده باشد ، زيرا « نسبت » در خارج واقعيتى جدا از واقعيت طرفين ( موضوع و محمول ) ندارد و آن‌چه از راه حواس وارد ذهن مىشود عبارت است از : صور واقعياتى كه در اثر تماس ويژهء آن واقعيات با ابزارهاى حسى در ذهن پديد آمده است .\r\nحكم ، فعاليت ( كار ) و قضاوت ذهن است در ميان تصوراتى كه از راه حس يا راه‌هاى ديگر وارد ذهن شده است . بنابراين ، اختلاف نظر حسى و عقلى به ترتيبى كه در باب تصورات جريان دارد در باب تصديقات جريان ندارد .\r\nدر باب تصديقات اختلاف‌نظر ديگرى مىتواند وجود داشته باشد و آن اين‌كه ، ترديدى نيست كه پاره‌اى از قضاوت‌ها خود به خود براى ذهن دست نمىدهد ؛ يعنى صرف تصور موضوع و محمول براى قضاوت و حكومت ذهن كافى نيست ، عوامل ديگرى مىبايست دخالت كند تا ذهن بتواند قضاوت كند و هم‌چنين ترديدى نيست كه يكى از عوامل مستعد كردن ذهن براى قضاوت و حكومت‌هاى جزئى ، احساس است ؛ از قبيل قضاوت دربارهء اين‌كه اين كاغذى كه در دست من است سفيد است ، و براى قضاوت‌هاى كلى و عمومى تجربه و آزمايش علمى است ؛ از قبيل تمام اطلاعات علمى ما راجع به طبيعت ؛ مثلًا ما به‌طور كلى حكم مىكنيم كه اجسام در اثر حرارت انبساط پيدا مىكنند و بديهى است كه اگر تجربه و آزمايش عملى در كار نبود ، ذهن هيچ كس اين قضاوت و حكومت را نمىكرد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nحالا بايد ديد آيا تمام قضاوت‌ها و حكومت‌هاى كلى و عمومى با دخالت تجربه و آزمايش صورت مىگيرد و يا آن‌كه پاره‌اى احكام و قضاوت‌ها هست كه بدون هيچ عامل خارجى صورت مىگيرد ؛ يعنى تنها تصور موضوع و محمول براى قضاوت ذهن كافى است ؟ « 1 » و بر فرض اين‌كه ما تصديقاتى غير از تصديقات تجربى داشته باشيم ، آيا ابتدا آن تصديقات در ذهن وجود پيدا مىكند و سپس تصديقات تجربى يا آن‌كه كار به عكس است ؟\r\nدر ضمن اين مقاله خواهد آمد كه تصديقات تجربى مؤخر است از يك سلسله تصديقات غير تجربى و به علاوه توضيح داده خواهد شد كه اگر آن تصديقات غير تجربى را از ذهن بگيريم ، محال و ممتنع است كه ذهن از راه تجربه به تصديقى نايل شود . و تمام تصديقات تجربى متكى است به اصولى كه از غير راه تجربه ذهن آن‌ها را تصديق كرده است و به عبارت ديگر ، اگر آن تصديقات ماقبل تجربه را از ذهن بگيريم ، بشر هيچ‌گونه علمى به هيچ چيزى ، چه در مسائل طبيعى و چه در مسائل غير طبيعى ، نمىتواند داشته باشد ، وكاخ علم و معلومات بشر يك باره ويران مىشود ؛ يعنى ترديد يا انكار آن اصول غير تجربى ، مساوى با سوفسطايىگرى است .\r\nغالباً اين دو مطلب كه يكى مربوط به مبحث تصورات است و ديگرى مربوط به مبحث تصديقات ، با يك‌ديگر اشتباه مىشود . علىهذا ما هر چند تصوراتى مقدّم بر تصورات احساسى نداريم ، ولى تصديقات زيادى مقدّم بر تصديقات تجربى داريم . بيان و توضيح بيش‌تر مطلب بالا با توجه به آن‌چه دانشمندان قديم و جديد در اين زمينه گفته‌اند بعداً خواهد آمد .\r\n2 . ما قبلًا نظريهء عقليون و نظريهء حسيون جديد اروپا را كاملًا شرح داديم و گفتيم كه عقليون بعضى از تصورات را ذاتى و فطرى عقل مىدانند و معتقدند كه آن تصورات هيچ‌گونه استناد و ارتباطى به حس و محسوسات ندارد و هم‌چنين نظريهء ارسطو و\r\n\r\n\r\n","description":"","footnote":"\r\n( 1 ) . بديهيات اوليهء تصديقيه به اصطلاح منطق\r\n","page_name":" 41 ","page_number":41},
  {"content":"\r\n\r\nدانشمندان اسلامى را راجع به عقل و حس و رابطهء معقولات و محسوسات اجمالًا بيان كرديم و تذكر داديم كه نظريهء عقلى و نظريهء حسى به اين صورتى كه در قرون جديد مطرح شده بىسابقه است و مخصوصاً نظريهء عقلى كه مبتنى است بر اين‌كه بعضى از تصورات ، فطرى و ذاتى عقل و لازم لاينفك آن است كه ، اولين بار از طرف دكارت اظهار شد ، هيچ سابقه ندارد ، ولى بعضى از دانشمندان خيال كرده‌اند كه تمام كسانى كه به تصورات بديهى عقل قائلند ، آن تصورات را فطرى و ذاتى عقل مىدانند ولهذا بسيار ديده مىشود كه ارسطو و فارابى و ابن‌سينا را جزء عقليون ( به معناى مصطلح جديد كلمه ) به شمار مىآورند ، ولى اين گمان باطل است ، زيرا هيچ لزومى ندارد كه ما « بديهيات تصوريهء عقليه » را فطرى و ذاتى عقل بدانيم ؛ هيچ مانعى ندارد كه آن بديهيات به تدريج براى ذهن حاصل شوند و ذهن آن‌ها را از تصورات حسى انتزاع نمايد . ما عبارت صدرالمتألهين را راجع به اين‌كه تمام بديهيات اوليهء عقليه پس از پيدايش صور محسوسه براى ذهن حاصل مىشود قبلًا نقل كرديم و به تفصيل بيش‌ترى بعداً نقل خواهيم كرد و در متن مقاله ، كيفيت انتزاع آن بديهيات از صور محسوسه بيان خواهد شد .\r\nمرحوم فروغى در سير حكمت در اروپا همين اشتباه برايش رخ داده و خيال كرده است كه تمام كسانى كه به بديهيات اوليهء عقليه قائلند ، آن بديهيات را فطرى و ذاتى عقل مىدانند . مشارٌ إليه در جلد سوم سير حكمت در اروپا در مقدّمه‌اى كه بر فلسفهء فيخته « 1 » نوشته و نظريهء عقليون و حسيون را شرح داده است مىنويسد :\r\n« دكارت . . . مانند پيشينيان از اصحاب عقل مدعى شد كه بعضى معلومات ، و ادراك پاره‌اى از حقايق در نفس انسان سرشته شده و فطرى است و خاصيت عقل اوست و به حس و تجربه بستگى ندارد » .\r\nآن‌گاه در پاورقى توضيح مىدهد : « شبيه به آن‌چه دانشمندان ما به عقل بالملكه\r\n\r\n\r\n","description":"","footnote":"\r\n( 1 )  1 . Fichte \r\n","page_name":" 42 ","page_number":42},
  {"content":"\r\n\r\nمنتسب مىكنند » . در جاهاى ديگر آن كتاب نيز همين اشتباه تكرار شده است .\r\nآن‌چه دكارت معتقد است با آن‌چه پيشينيان از اصحاب عقل گفته‌اند به كلى متفاوت است و مخصوصاً با آن‌چه دانشمندان ما به عقل بالملكه منتسب مىكنند كوچك‌ترين شباهتى ندارد ، زيرا اولًا ، دكارت آن تصورات را خاصيت ذاتى عقل مىداند و مدعى است كه همان طورى كه خاصيت ذاتى جسم بُعد داشتن است ، خاصيت ذاتى عقل ، ادراك اين مفاهيم فطرى است و آن مفاهيم به هيچ چيز بستگى ندارد مگر به خود عقل ، ولى دانشمندان ما معتقدند كه تمام معقولات به تدريج پيدا مىشوند و از محسوسات آغاز مىشوند و تمام معقولات حتى « بديهيات اوليه » يك نوع وابستگى به محسوسات دارند .\r\nثانياً ، نظر دكارت غالباً به يك سلسله تصورات است كه خودش نام مىبرد و او معتقد است كه ما تصورات فطرى و ماقبل احساس داريم ، ولى آن‌چه اين دانشمندان در باب عقل بالملكه گفته‌اند ناظر به تصديقات است ؛ يعنى ناظر به اين است كه ما تصديقاتى مقدّم بر تصديقات تجربى داريم ، و چنان‌چه در نكتهء يكم گفته شد بين اين دو مطلب فرق بسيار است .\r\nو همين توهم كه هر كس به تصورات بديهى اولى قائل است پس مىبايست آن تصورات را فطرى و ذاتى عقل بداند ، موجب شده است كه دانشمندان دربارهء ارسطو متحير بمانند ؛ بعضى او را حسى و بعضى عقلى بدانند و بعضى ديگر او را متهم به تذبذب كنند ، زيرا ديده‌اند ارسطو يك جا به مخالفت افلاطون برخاسته و حس را مقدّم بر عقل ، و ادراكات جزئى را مقدّم بر ادراكات كلى شمرده و يك جا در منطق خويش از بديهيات اوليهء عقليه سخن رانده ، و نتوانسته‌اند درك كنند كه بين اين دو سخن منافاتى نيست .\r\nهر چند از ارسطو چيزى كه مقصود حقيقى او را بيان كند نقل نشده ، ولى ممكن است با روشى كه دانشمندان اسلامى پيش گرفته‌اند نظريهء ارسطو را توجيه كرد .\r\n3 . براى آن‌كه ذهن خوانندهء محترم از يك اشتباه لفظى مصون بماند ، ناچاريم توضيح زير را بدهيم :\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nواژهء « ادراكات فطرى » در اصطلاحات فلسفى در موارد مختلفى استعمال مىشود :\r\nالف ) ادراكاتى كه همهء اذهان در آن‌ها يك‌سان هستند ؛ يعنى همهء اذهان واجد آن‌ها هستند و همهء اذهان مانند يك‌ديگر آن‌ها را واجدند و نه از جهت واجد بودن و واجد نبودن و نه از جهت كيفيت واجد بودن آن‌ها ، در ميان اذهان اختلافى نيست ؛ از قبيل اعتقاد به وجود دنياى خارج كه حتى سوفسطايى نيز در حاق ذهن خود نمىتواند منكر آن باشد . ما در مقالهء 2 كلمهء « فطرى » را به اين معنا استعمال كرديم . « 1 » اين سنخ ادراكات تصورى و تصديقى را مىتوان « ادراكات عمومى » ناميد .\r\nب ) ادراكاتى كه بالقوه در ذهن همه كس موجود است ، هر چند بالفعل در ذهن بعضى موجود نيست يا خلاف آن موجود است ؛ از قبيل معلوماتى كه با علم حضورى براى نفس معلوم هستند ، ولى هنوز به علم حصولى معلوم نشده‌اند . به عقيدهء صدرالمتألهين فطرى بودن معرفت به ذات حق از اين قبيل است .\r\nج ) در باب برهان منطق به قضايايى كه برهانشان همواره همراه آن‌هاست و هيچ وقت در نفس ، حضور آن قضايا از حضور براهين و قياسات آن‌ها منفك نيست ، « فطريات » مىگويند ( قضايا قياساتها معها ) . « 2 »\r\nد ) ادراكات و تصوراتى كه خاصيت ذاتى عقل است و هيچ‌گونه استنادى به غير عقل ندارد .\r\nدر اين مقاله ، آن‌جا كه ادراكات فطرى مورد انكار قرار مىگيرد معناى چهارم مقصود است و همين معناست كه دكارت و پيروانش به آن قائلند و حسيون منكرند . ما با اين‌كه تصورات فطرى به معناى چهارم را منكريم به تصورات و تصديقات فطرى به معناى اوّل ، يعنى ادراكاتى كه تمام اذهان خواه و ناخواه در آن‌ها علىالسويه‌اند ، اعتقاد داريم و راه آن را در طى خود مقاله بيان مىكنيم ، ولى تا آن‌جا كه ما تفحص كرده‌ايم در فلسفهء اروپا بين اين دو جهت تفكيك نشده ؛ يعنى قائلين به تصورات فطرى به معناى اوّل\r\n\r\n\r\n","description":"","footnote":"\r\n( 1 ) . ر . ك : صفحات جلد اوّل\r\n( 2 ) . مانند « كل اعظم از جزء است »\r\n","page_name":" 44 ","page_number":44},
  {"content":"\r\n\r\nهمان‌ها هستند كه به فطريات به معناى چهارم قائلند و تمام كسانى كه منكر فطريات به معناى چهارم هستند ، منكر فطريات به معناى اوّل نيز هستند . و آن دانشمندان چنين پنداشته‌اند كه تصورات و تصديقات عمومى و يك‌سان براى همهء بشر راهى جز اين‌كه آن‌ها را خاصيت ذاتى عقل بدانيم ندارد و اگر تصورات ذاتى عقل را انكار كنيم ، چاره‌اى نيست از اين‌كه تصورات عمومى و يك‌سان براى همهء بشر را نيز انكار كنيم ، ولى در اين مقاله اين دو قسمت از يك‌ديگر تفكيك شده و در عين اين‌كه تصورات ذاتى عقل ( فطرى به معناى چهارم ) مورد انكار قرار گرفته ، تصورات و تصديقات عمومى و يك‌سان براى همهء بشر ( فطرى به معناى اوّل ) اثبات شده و راه آن نيز بيان گرديده ، توضيح بيش‌تر در طى خود مقاله خواهد آمد .\r\n4 . ماديين جديد خود را پيرو نظريهء حسيون قلمداد مىكنند و مدعى هستند كه تمام عناصر اوليهء فكر بشر از مجراى يكى از حواس وارد ذهن شده است و تمام محتويات ذهنى انسان را همان عناصر حسى يا تركيب يافته و تكامل يافتهء آن عناصر تشكيل مىدهد .\r\nاين جمله در كلمات ماديين از انگلس تا لنين و استالين بسيار مكرر ديده مىشود :\r\n« دنياى سوبژكتيو « 1 » ( ذهنى ) انعكاسى است از دنياى اوبژكتيو « 2 » ( عينى ) » .\r\nماديين كوشش مىكنند كه تمام تصورات و مفاهيم را از مجراى يكى از حواس توجيه كنند ، علىهذا تمام ايراداتى كه بر حسيون وارد است مبنى بر وجود يك سلسله عناصر بسيط ذهنى كه از مجراى مستقيم هيچ‌يك از حواس قابل توجيه نيست ، بر ماديين نيز وارد است . به علاوه يك سلسله ايرادات ديگر نيز وارد است مبنى بر اين‌كه حسيون كه فقط به حس تكيه كرده‌اند حدود حس را ( فىالجمله ) تشخيص داده‌اند و لهذا مسائل فلسفهء اولى را ، كه از راه حس و آزمايش عملى قابل تحقيق نيست ، از قلمرو مداخلهء خود خارج ساخته‌اند و اظهار داشته‌اند كه اين مسائل نفياً و اثباتاً از حدود قضاوت فكر بشر\r\n\r\n\r\n","description":"","footnote":"\r\n( 1 )  1 . Subjective \r\n( 2 ) 2  . Objective \r\n","page_name":" 45 ","page_number":45},
  {"content":"\r\n\r\nخارج است ، ولى ماديون اين معنا را تشخيص نداده‌اند .\r\nحقيقت اين است كه اگر كسى با نظريات بزرگان فلاسفهء شرق و غرب در باب علم و معلوم و عقل و معقول و بالأخره دربارهء ذهن و ادراكات ذهنى درست آشنا شود و درك كند كه آن‌ها در چه عمقى سير مىكرده‌اند و در صدد حل چه مشكلاتى بوده‌اند ، آن‌گاه نظرى هم به گفتارهاى ماديين بيفكند ، به خوبى درك مىكند كه پيشوايان ماديين اساساً از اين مراحل دورند . ماديين پيش خود خيال كرده‌اند با گفتن جملهء « دنياى ذهنى انعكاسى از دنياى عينى است » تمام مشكلات حل مىشود ، در صورتى كه هزارها نكتهء باريك‌تر از مو در مسائل ادراكى وجود دارد كه ماديين به كلى از آن‌ها بىخبرند .\r\n5 . چنان‌كه از اشاراتى كه در اين مقدّمه گذشت و تفصيلًا در خود مقاله خواهد آمد ، اساس نظريهء اين مقاله بر اين است كه ادراكات جزئى مقدّم است بر ادراكات كلى ، و ما احياناً در تعبيرات خود مىگوييم ادراكات حسى مقدّم است بر ادراكات عقلى .\r\nالبته نبايد از اين تعبيرات استفاده كرد كه منظور ما از حواس ، خصوص همين حواس ظاهرى و باطنى معمولى است كه همه آن‌ها را مىشناسند ، زيرا ما در اين‌جا در صدد استقصاى حواس عمومى افراد بشر و يا در صدد بيان اين‌كه ممكن است بعضى از افراد بشر ، حسى علاوه بر حس‌هاى معمولى داشته باشند نيستيم .\r\nو هم‌چنان‌كه در متن مقاله خواهد آمد ما از يك فرمول كلى پيروى مىكنيم و آن اين‌كه ، « هر علم حصولى مسبوق به علم شهودى حضورى است ، خواه آن علم شهودى حضورى به وسيلهء يكى از حواس ظاهرى يا باطنى معمولى كه همه آن‌ها را مىشناسند حاصل شود و يا به وسيلهء ديگر » .\r\nو ازاين‌رو اين نظريه با القائاتى كه به اولياى وحى و الهامات و مكاشفات مىشود منافاتى ندارد ، زيرا آن القائات نيز از اين نوع علوم شهودى و حضورى سرچشمه مىگيرد و به عبارت ديگر ، به وسيلهء حسى ماوراى حواس معمولى صورت مىگيرد . عرفا در زمينهء آن حس سخنان زيادى دارند . روان‌شناسى جديد نيز ، كه متكى به تجربيات و\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nآزمايش‌هاى عملى است ، وجود چنين حس مرموزى را تصديق مىكند .\r\nويليام جيمز ، روان‌شناس و فيلسوف معروف امريكايى ( 1842 - 1910 م ) مىگويد :\r\n« آن‌چه انسان آن را « من » مىخواند و خود آگاهى دارد ، در احوال عادى دايره‌اش محدود و مسدود است و از خود او تجاوز نمىكند ، و ليكن اين دايرهء محدود حريمى دارد كه بيرون از دايرهء خودآگاهى است و شخص در احوال عادى از آن آگاهى ندارد و چون باب آن حريم به روى « من » باز شود ، با عالم ديگرى آشنا مىگردد و بسى چيزها بر او مكشوف مىشود كه در حال عادى درش به روى او بسته است » .\r\nمرحوم فروغى مىگويد :\r\n« اين فقره را كه انسان ، گذشته از ضمير خودآگاه ضمير ديگرى دارد كه معمولًا از آن آگاه نيست و لكن بعضى اوقات آثارى از آن بروز مىكند و معلوماتى به انسان مىدهد كه از عهدهء حس و عقل بيرون است ، پيش از ويليام جيمز نيز دانشمندان ديگر كه در روان شناسى كار كرده بودند به آن برخوردند و آن را « من ناخودآگاه » ناميده بودند . ويليام جيمز در اين باب تحقيقات مبسوط نموده و معتقد شد كه مواردى هست كه انسان از دايرهء محدود و مسدود « من » به آن حريم كه گفتيم پا مىگذارد و در من ناخودآگاه وارد مىشود و با « من » هاى ديگر كه در حال عادى درشان به روى او بسته است مرتبط مىگردد و به اين طريق ضماير به يك‌ديگر مكشوف و در يك‌ديگر مؤثر مىشوند و شخص بدون واسطهء حس و عقل به حقايقى برخورد و در عوالمى سير مىكند كه تمتعات روحانى در مىيابد و به كمال نفس نزديك مىشود و خود را به خدا متصل مىبيند و در مىيابد كه حدود زندگانىاش بالا رفته و اطمينان نفس حاصل نموده ، روحش بزرگ و شريف شده و از غيب مدد مىگيرد و از بيمارىهاى تن يا روان شفا مىيابد » . « 1 »\r\n\r\n\r\n","description":"","footnote":"\r\n( 1 ) . سير حكمت در اروپا\r\n","page_name":" 47 ","page_number":47},
  {"content":"\r\n\r\nمولوى مىگويد :\r\n جسمْ ظاهر ، روحْ مخفى آمد است * جسمْ هم‌چون آستين ، جانْ هم‌چو دست\r\nباز عقل از روح مخفىتر بود * حس به سوى روح زوتر ره برد\r\nروح وحى از عقل پنهان‌تر بود * زان كه او غيب است و او زان سر بود\r\nآن حِسى كه حق بدان حس مظهر است * نيست حِسّ اين جهان ، آن ديگر است\r\nحسّ حيوان گر بديدى آن صور * بايزيد وقت بودى گاو و خر \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nپيدايش كثرت در علم و ادراك\r\nدر مقالهء گذشته يكى از نتايج اساسى كه گرفتيم اين بود كه علوم و ادراكات ، منتهى به حس مىباشد با اين‌كه ادراكات انسان همگى از يك نوع نيستند و در يك درجه و مرتبه قرار ندارند ، بلكه مراتب مختلفى دارند كه در فلسفه به عنوان « درجات معرفت » از آن‌ها ياد شده است ؛ مانند ادراك حسى ، خيالى و ادراك عقلى . ليكن راه حصول اين‌گونه ادراكات چنين است كه در به دو امر ، ذهن به يك واقعيتى از واقعيات خارجى برخورد مىكند و صورتى از آن برمىدارد و آن‌گاه از اشياى ديگر نيز صورت‌هايى را مىسازد ، سپس اين تصويرها را به نحو مخصوصى در حوزهء خيال ضبط مىنمايد و پس از آن قوهء عاقله از هر چند صورتى كه وجه اشتراكى دارند مفهوم كلى و عامى مىسازد ، بنابراين آن‌چه در منطقهء عقل موجود است همان صورت حقيقى واقعيت‌هاى خارجى است كه از مرحلهء احساس ، وارد حوزهء خيال شده و سپس به مرتبهء تعقل ، صعود كرده است .\r\nازاين‌رو ، اين نوع ادراكات عقلى را « معقولات اوليه » ناميده‌اند ، چون در عداد اولين تفكرات عقل به‌شمار مىرود ؛ مثل مفهوم انسان ، حيوان ، طلا ، نقره ، آسمان و زمين و . . .\r\nكه هر يك از اين مفاهيم از مصاديق خارجى و عينى حكايت دارد ، چنان‌كه احمد و زهرا از مصاديق انسان محسوب مىشوند و شير و پلنگ ، از افراد خارجى حيوان به حساب مىآيند ، ولى در مقابل اين نوع تصورات ادراكات ديگرى در قلمرو ذهن وجود دارد ؛ مانند تصور وجود و عدم ، ضرورت و امكان ، عليت و معلوليت ، وحدت و كثرت ، حدوث و قدم ، قوه و فعليت . . . كه اين نوع مفاهيم نمايش‌گر يك موجود خاص و يامصداق نوع\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمخصوص نيست ، ولى در عين حال بر همه اشيا قابل حمل است ؛ مثلًا مجموعه جهان واحد است يا كثير ، حادث است يا قديم ، كه اين نوع از معلومات را « معقولات ثانيه » مىگويند كه به طور مستقيم از طريق حواس وارد ذهن نشده‌اند ، بلكه نفس انسان با خلاقيتى كه دارد از معقولات اوليه چنين مفاهيمى را انتزاع مىكند .\r\nاين قسم از ادراكات برگرفته از حواس و برخاسته از فطرت و ذات نيست . در مورد اين نوع معقولات ، نظريات حسّيون و عقليون هر دو صحيح و منطقى نيست . مقالهء پنجم عهده‌دار حل اين‌گونه معلومات است ، عكس مقالهء چهارم كه در صدد اثبات اين موضوع بود كه معرفت و شناخت اجزاى طبيعت و خواص و « فنومن » هاى آن ، از طريق ادراكات حسى و جزئى امكان‌پذير است ، و اين سنخ از علوم و ادراكات از رهگذر محسوسات تأمين مىگردد .\r\nبه عبارت روشن‌تر ، كلّيهء معلومات انسان يا به گونهء مستقيم از طريق برخورد حواس ظاهرى با پديده‌هاى عينى فراهم مىشود و يا مولود تصرفاتى است كه قوهء عاقله در صورت‌هاى محسوس و موجود ذهنى انجام مىدهد . بدين ترتيب كه انسان در قدم اوّل از طريق چشم و گوش و ذايقه و قوهء لامسه ، ديدنىها ، صداها ، طعم‌ها ، چشيدنىها ، بوييدنىها و نرمى و زبرى را ادراك مىنمايد ، سپس آن صورت‌هاى احساس شده را به كمك نيروى خيال عكس‌بردارى كرده و در مرتبهء سوم به وسيلهء قوهء عقل ، صورت‌هاى خيالى را تجزيه و تحليل ، تركيب و تجريد نموده ، مفاهيم كلى مىسازد ؛ فىالمثل از صورت‌هاى احمد ، محمود ، زهرا و خديجه مفهوم كلى انسان را انتزاع مىكند كه بر همهء آحاد و افراد بشر قابل تطبيق است . در هر صورت گفتيم كه كليهء علوم و معلومات در نهايت به حواس بر مىگردد .\r\nو البته كسى كه براى نخستين بار اين قضيه را نگاه كند اين حكم را كلى و عمومى تلقى خواهد كرد ؛ به اين معنا كه همهء علوم و ادراكات يا بىواسطه حسى مىباشند و يا به‌واسطهء تصرفى كه در يك پديدهء حسى انجام گرفته پيدا شده‌اند و اگر پاى حس با واسطه و يا بىواسطه در ميان نباشد علم و ادراكى موجود نخواهد بود .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nطبق اين قاعدهء كلى براى مقالهء پنجم زمينه‌اى باقى نمىماند و موضوع آن به كلى منتفى مىگردد ؛ به عبارت ديگر ، ممكن است اشكالى بر متن وارد شود كه اگر مصنف منشأ همهء معلومات و ادراكات را حس بداند بايد نظر حسيون را تأييد كرده باشد و از نظر فلسفى در جرگهء آنان قرار گيرد ، زيرا آن‌ها كليهء معلومات را به محسوسات برمىگردانند .\r\nجان لاك ، كه سردستهء اين گروه است ، مىگويد : « در عقل چيزى نيست كه قبل از آن در حس وجود نداشته باشد » ، پس كليهء ادراكات و علوم حضورى و حصولى از حواس نشأت يافته و ما شناخت غير حسى نداريم .\r\nدر پاسخ مىگوييم : اين اشكال وارد نيست ، زيرا هر برهانى در محدودهء صغرا و كبراى خود نتيجه مىدهد و به اصطلاح منطقىها نتيجه ، تابع اخسّ مقدّمتين است ، نه به صورت وسيع‌تر و گسترده‌تر از آن ، بلكه هر نتيجه‌اى در دايرهء موضوع خود محصور و محدود مىگردد . برهان مذكور مىگويد معلوماتى كه از طريق حواس در حوزهء ذهن وارد مىشوند يا به طور مستقيم از طريق حواس فراهم آمده‌اند و يا بر اثر تصرفى است كه ذهن در فراورده‌هاى حواس انجام مىدهد . اين دليل نمىگويد مطلق معلومات و معقولات ذهنى مولود حواس است . به قول علّامه :\r\nولى حقيقت جز اين است ، زيرا نتيجهء هر برهانى در اندازهء عموم خود تابع برهان خود مىباشد و نمىتواند از محدودهء برهان فراتر رود و برهانى كه براى اثبات اين حكم اقامه كرديم به اين عموم و شمول نبود ، بلكه كبراى استدلال اين بود كه معلوماتى كه از طبيعت گرفته شده بايد به نحوى از طريق حواس در حوزهء ذهن ما قرار گرفته باشد ، چه برهان ما ، ناطق بود به اين‌كه هر ادراك و علمى كه به نحوى منطبق به محسوس مىباشد اولًا ، به لحاظ ارتباطى [ است 
  ] كه ميان مدركات موجود است . گفتيم ادراكات حسى سازندهء ادراكات خيالى است و مدركات خيالى زمينه ساز ادراكات عقلى است ؛ مثلًا ادراك انسانِ كلّى ، مسبوق است به انسان جزئى و خيالى و آن هم مسبوق است به انسان جزئى و حسى ؛ مانند احمد . پس هر ادراكى كه به نحوى منطبق بر محسوس باشد اولًا ، به لحاظ اين‌گونه ارتباطات و ثانياً ، به لحاظ عدم منشئيت آثار [ ى است 
  ] كه مدرك و معلوم ذهنى دارد . آتش\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nذهنى نمىسوزاند و مفاهيم خيالى و ذهنى آثار خارجى ندارند ، به همين دليل يا خود محسوسى است از محسوسات و يا مسبوق است به محسوسى از محسوسات ؛ مانند انسان محسوس كه خود محسوس است ؛ مثل احمد و يا محمود ذهنى و انسان خيالى كه مسبوق به انسان محسوس مىباشند و در همين مورد اگر فرض كنيم محسوسى نيست ؛ مانند سيمرغ افسانه‌اى ، ناچار هيچ‌گونه ادراك و علمى نيز پيدا نخواهد شد ؛ بدين معنا كه اگر مفهومى در ذهن باشد [ مانند رستم ، سيمرغ ، كوه قاف 
  ] ولى در ظرف خارج مصداق واقعى نداشته باشد ، بىگمان اين‌صورت ذهنى منهاى مصداق عينى از موهومات محسوب مىشود نه حقايق . شانس و بخت ، اقبال و ديو و پرى ، همه از موهوماتند . به قول شهيد مطهرى اين موضوع :\r\nاشاره است به برهانى كه در مقالهء چهارم از دو راه اقامه شد براى اثبات اين‌كه هر تصور كلى كه قابل انطباق به افراد محسوسه باشد ؛ از قبيل تصور انسان ، درخت ، رنگ ، شكل ، مقدار و صوت ، خواه ناخواه بايد از راه حواس و تماس مستقيم با واقعيت شىء محسوس از براى انسان پيدا شده باشد و ممكن نيست خود به خود و بالفطره براى عقل حاصل باشد . « 1 » آن برهان صرفاً متوجه اين هدف بود كه معرفت و شناسايى طبيعت مستقيماً از راه ادراكات حسى و جزئى آغاز مىشود و تمام تصورات بشر مربوط به طبيعت در اثر برخورد قواى ادراكى با طبيعت عينى و خارجى توليد شده است و دربارهء اين‌گونه تصورات است كه با قطع‌نظر از مسامحه در تعبير مىتوان گفت : « دنياى ذهن ، انعكاسى از دنياى عينى است » .\r\nهمان‌طورى كه در مقالهء 4 گذشت آزمايش‌هاى عمومى نيز گواهى مىدهد كه هر كس فاقد حسى از حواس است همان‌طورى كه قدرت احساس جزئى يك سلسله محسوسات مربوط به آن حس را ندارد ، قدرت ادراك عقلى و كلى و تصور علمى آن را نيز ندارد ، و اين جملهء معروف منسوب به ارسطو : « من فقد حساً فقد علماً » كه از دير زمان در زبان اهل علم شايع است ، در همين زمينه گفته شده است ، ولى آن برهان و اين آزمايش تنها در مورد\r\n\r\n\r\n","description":"","footnote":"\r\n( 1 ) . استاد مطهرى ، مجموعهء آثار : اصول فلسفه و روش رئاليسم ، مقالهء چهارم ، ص 200 - 201\r\n","page_name":" 52 ","page_number":52},
  {"content":"\r\n\r\nتصورات و مفهوماتى بود كه قابل انطباق به محسوس باشند ؛ از قبيل مفهوم انسان ، درخت ، مقدار ، رنگ و شكل ، نه در مورد تمام تصورات ، زيرا بعداً گفته خواهد شد كه بالضروره ذهن بشر واجد يك سلسله تصورات ديگرى نيز هست كه از راه هيچ‌يك از حواس قابل توجيه نيست و ناچار از راه‌هاى ديگر و به ترتيب‌هاى ديگر وارد ذهن مىشوند و در عين حال گفته خواهد شد كه آن تصورات نيز هر چند مستقيماً از راه حواس وارد ذهن نشده‌اند خود به خود و بالفطره نيز در عقل موجود نيستند ، بلكه ذهن پس از نايل شدن به يك سلسله ادراكات حسى به ترتيب‌هاى مخصوص به آن‌ها نايل مىشود . بيان اجمالى متن ، كه نظريهء اين مقاله را در مسئلهء « راه حصول علم » « 1 » شامل است متضمن چند جهت است و ما براى جلوگيرى از تشويش ذهن خوانندهء محترم اين جهات را تجزيه و از يك‌ديگر تفكيك مىكنيم :\r\n1 . ذهن در ابتدا از هيچ چيزى هيچ‌گونه تصورى ندارد و مانند لوح سفيدى است كه فقط استعداد پذيرفتن نقش را دارد ؛ بلكه به بيانى ، كه بعداً گفته خواهد شد ، نفس در ابتداى تكون ، فاقد ذهن است . علىهذا تصورات فطرى و ذاتى ، كه بسيارى از فلاسفهء جديد اروپا قائل شده‌اند ، مقبول نيست .\r\n2 . تصورات و مفاهيمى كه قابل انطباق به محسوس هستند از راه حواس وارد ذهن شده‌اند لا غير .\r\n3 . تصورات ذهنى بشر منحصر نيست به آن‌چه منطبق به افراد محسوس مىشود و از راه حواس بيرونى يا درونى ، مستقيماً وارد ذهن شده است ؛ تصورات و مفاهيم زياد ديگرى هست كه از راه‌هاى ديگر و ترتيب‌هاى ديگر وارد ذهن شده است .\r\n4 . ذهن هر مفهومى را كه مىسازد پس از آن است كه واقعيتى از واقعيات را به نحوى از انحا ، حضوراً و با علم حضورى پيش خود بيابد .\r\n5 . نفس كه در ابتدا فاقد همهء تصورات است ، آغاز فعاليت ادراكىاش از راه حواس است .\r\nاين جهات پنج‌گانه به تدريج در ضمن مقاله تشريح خواهد شد .\r\n\r\n\r\n","description":"","footnote":"\r\n( 1 ) . مسئلهء دوم از نگارنده است ؛ مسأله‌اى كه در مقدّمهء مقاله گذشت\r\n","page_name":" 53 ","page_number":53},
  {"content":"\r\n\r\n[ \r\nبرهان صدرالمتألهين\r\n
  ] صدرالمتألهين از راه بساطت نفس ، برهان اقامه مىكند كه فعاليت ادراكى نفس از راه حواس آغاز مىشود و هر يك از معلومات و معقولات يا مستقيماً از راه حس به دست آمده است و يا آن‌كه جمع شدن ادراكات حسى ، ذهن را براى حصول آن معلوم مستعد كرده است و نفس از ناحيهء ذات خود ( بالفطره ) نمىتواند ادراكى از اشياى خارجى داشته باشد و آن‌ها را تعقل كند .\r\nوى در مباحث عقل و معقول اسفار ، فصلى تحت عنوان « در اين‌كه نفس با اين‌كه بسيط است چگونه بر اين همه تعقلات بسيار قادر است » منعقد كرده وخلاصهء آن فصل اين است :\r\n« كثرت معلومات به طور كلى يا به‌واسطهء كثرت علل ايجاد كننده است « 1 » و يا به‌واسطهء كثرت محل‌هاى قبول كننده و يا به‌واسطهء كثرت آلات و يا به‌واسطهء ترتب طولى و علت و معلولى كه بين خود معلولات است . در مورد نفس و معلومات وى ممكن نيست كه اين تكثر از ذات نفس سرچشمه بگيرد ؛ زيرا نفس بسيط است و از بسيط ممكن نيست متكثرات صادر شود و بر فرض تركّب ، جهات تركيبى نفس وافى نيست به اين همه تعقلات كثير [ و معلومات حجيم 
  ] . و هم‌چنين ممكن نيست كه اين تكثر مستند به جهات متكثرهء قابل باشد ؛ زيرا در مورد معلومات ، قابل نيز خود نفس است و نفس هم بسيط مىباشد . از يك علت بسيط امكان ندارد معلومات بسيارى توليد و زاده شود . و هم‌چنين ممكن نيست تكثر معلومات را از راه ترتب طولى معلومات توجيه كرد ؛ زيرا مىدانيم بسيارى از معلومات است كه رابطهء طولى ، يعنى عليت و معلوليت بين آن‌ها نيست ؛ مثلًا نه مىتوان گفت كه تصور سفيدى توليد كنندهء تصور سياهى است و نه مىتوان گفت تصور سياهى توليد كنندهء تصور سفيدى است . پس از هيچ‌يك از اين سه راه نمىتوان تكثر معلومات را توجيه كرد . تنها راه صحيح توجيه تكثر معلومات از راه ، كثرت آلات حسيه است ؛ يعنى يك سلسله معلومات جزئى از طريق چشم و يك رشته از راه گوش ، ذائقه چشايى و لمس و غيره وارد نفس مىشود\r\n\r\n\r\n","description":"","footnote":"\r\n( 1 ) . مسئلهء دوم از مسائل مهمى است كه در مقدّمهء مقاله گذشت\r\n","page_name":" 54 ","page_number":54},
  {"content":"\r\n\r\nو از مجموعهء ديدنىها ، شنيدنىها ، چشيدنىها و لمس نرمىها معلومات زيادى پيدا مىشود .\r\nكثرت آلات و ابزار حسى از يك طرف و تعدد احساس‌هاى جزئى از طرف ديگر كه در طول زمان به‌واسطهء حالات و شرايط و حركات و كوشش‌هاى مختلف كه انسان براى اغراض و غايات مختلف مىكند پيدا مىشود ، موجب مىشود كه صور محسوسهء زيادى در ذهن جمع شود . اين اجتماع و تراكم ادراكات حسى ، نفس را مستعد مىكندبراى پيدايش بديهيات تصورى و بديهيات تصديقى . پس از پيدايش بديهيات ، تكثر و ازدياد معلومات به‌طور ديگرى آغاز مىشود به اين نحو كه ذهن آن‌ها را با شكل‌ها و صورت‌هاى مختلف تركيب مىكند و حدود و قياسات مىسازد و به انواع نتايج نايل مىشود و از اين راه علوم نظرى را كسب مىكندو قدرت تا بىنهايت جلو رفتن را پيدا مىكند . و خلاصه اين‌كه پيدايش بديهيات اوليهء كثير و فراوانى كه براى انسان حاصل مىگردد مستند است به كثرت آلات حسيه و كثرت احساس‌هاى جزئى ، و پيدايش و تكثر علوم نظرى مستند است به انواع تركيباتى كه در بديهيات صورت مىگيرد و البته در خصوص معلومات نظرى به حسب رابطه‌اى كه بين هر مقدّمه و نتيجه‌اش هست ترتب علّى و معلولى برقرار است . » « 1 » زيرا نتيجه ، معلول مقدّمات است .\r\n[ \r\nنقد برهان صدرالمتألهين\r\n
  ] پس برهان مزبور ، اين حكم را از راه رابطه‌اى كه يك سلسله از مدركات با محسوس\r\n\r\n\r\n","description":"","footnote":"\r\n( 1 ) . خوانندگان محترم آگاهند كه در مشاجرهء عظيم و طولانى حسيون و عقليون ، كه در مقدّمهء مقاله بيان شد ، تنهاراهى كه حسيون در مقام رد عقيدهء عقليون پيدا كرده‌اند ، همان راه آزمايش است كه اشاره شد ، ولى اين برهان و برهانى كه در مقالهء چهارم گذشت براى كسانى كه به اصول فلسفى آگاهند دليل قاطعى است بر نفى ادراكات فطرى به آن ترتيبى كه عقليون فرض كرده‌اند .\r\nنكته‌اى كه لازم است تذكر داده شود اين است كه برهان مزبور تنها عقيدهء عقليون جديد را باطل مىكند ، اما نظريهء منسوب به افلاطون مبتنى بر وجود قبلى روح و مشاهدهء « مُثُل » با اين دليل قابل ابطال نيست . در مقام ردّ نظريهء افلاطون ادلهء ديگرى مبتنى بر حدوث نفس و مادى بودن ابتدايى آن موجود است كه در جاى خود مسطور و از حدود اين مقاله خارج است\r\n","page_name":" 55 ","page_number":55},
  {"content":"\r\n\r\nداشته و ترتب آثارى كه بالقياس به محسوسات در مورد آن‌ها نبوده اثبات مىنمايد و تنها ادراكى را كه قابل انطباق به حس بوده و منتهى به حس نيست نفى مىكند و اما مطلق ادراكى را كه منتهى به حس نباشد ، نفى نمىكند ، پس اگر ادراكى فرض شود كه قابل انطباق به حس نيست چنين ادراكى را برهان مزبور نفى نمىكند ؛ مانند معقولات ثانيهء فلسفى و منطقى كه توسط خلاقيت نفس ساخته مىشود [ نه بدين معنا كه از ذات نفس مىجوشد 
  ] ، بلكه نفس در پرتو معلوماتى كه به حس مستند مىباشد قدرت خاصى پيدا كرده و معقولات ديگرى مىسازد كه در ظرف محسوسات وجود ندارد . بسيارى از مفاهيم كلى ساخته و پرداختهء صورت حسى است و ادراك حسى هم دلالت دارد بر وجود شيئى محسوس كه منطبق عليه آن كلى و صورت خيالى است ، ولى برخى از ادراكات ذهنى به هيچ وجه قابل انطباق به حس نيست ؛ مانند مفهوم امكان ، امتناع ، عليت و معلوليت ، قوه و فعليت .\r\nاين نوع ادراكات از دايرهء اين برهان بيرون است گرچه آحاد موجودات جهان يا علت است و يا معلول ، ممكن است و يا واجب ، ليكن بر ماهيت و ذات موجودات دلالتى ندارند ، بلكه بيانگر وصف ذات بوده و به هيچ وجه از خارج و از طريق حواس وارد حوزهء ذهن نشده‌اند ؛ در صورتى كه علم حصولى انعكاس صورت يك شىء است در ذهن و هم‌چنين علم حضورى تحقق وجود شىء است عندالنفس . وانگهى امكان و عليت از سنخ محسوسات نيست تا از خارج وارد منطقهء ذهن ما شود ، و معقولات ثانيه نه جنس يك شىءاند و نه فصل مميزى براى حقيقتى ، و قابل استدلال نيز نيستند و اگر كسى بخواهد وصف « امكان » را براى ممكن ثابت كند دور و تسلسل لازم مىآيد ، زيرا امكان اگر در كنار ذات خودش يك واقعيت مستقل و جداگانه‌اى داشته باشد ، بدون ترديد آن واقعيت مجزا ، يا واجب است يا ممكن و يا ممتنع ، ولى به حسب فرض مذكور بايد ممكن باشد ، در اين صورت از سنخ ساير ممكنات خواهد بود و همين ممكن نيز به يكى از اوصاف سه‌گانهء امكان ، وجوب و امتناع بايد متصف باشد ، در اين صورت تسلسل لازم مىآيد و اگر وصف امكان نسبت به ممكن متقابل باشد ، دور است . پس امكان و ضرورت از قبيل جنس و فصل و عرض خاص و عام نيستند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبا نظرى دقيق‌تر ، مفاد برهان اين است كه به مقتضاى بيرون نمايى و كاشفيت علم و ادراك ، نيل به واقعيتى لازم است ؛ يعنى در مورد هر علم حصولى ، علمى حضورى موجود است . پس از روى همين نظر مىتوان دايرهء برهان را وسيع‌تر گرفت و از براى نتيجه عموم بيش‌ترى به دست آورد . مىگوييم چون هر علم و ادراك مفروضى خاصهء كشف از خارج و بيرون نمايى را داشته و صورت وى مىباشد ، بايد رابطهء انطباق با خارج خود را داشته و غير منشأ آثار بوده باشد و ازاين‌رو ما بايد به واقعى منشأ آثار كه منطبقٌ عليه اوست رسيده باشيم ؛ يعنى همان واقع را با علم حضورى يافته باشيم و آن‌گاه علم حصولى يا بلاواسطه از وى گرفته شود ( همان معلوم حضورى با سلب منشئيّت آثار ) و يا به‌واسطهء تصرفى كه قوهء مدركه در وى انجام داده باشد و مصداق اين گاهى مدركات محسوسه است كه با واقعيت خود در حس موجودند و قوهء مدركه در همان‌جا به آن‌ها نايل مىشود و گاهى مدركات غير محسوسه است ؛ مانند كينه و محبت ، حسد و ندامت و عليت و معلوليت ، كه از مدركات نامحسوس شمرده مىشوند .\r\nيكى از متفكران نقدى دارد . وى مىگويد :\r\nدر كل اين سخنان ، بالأخره معلوم نشد كه مفاهيمى كه دلالت بر جواهر مادّى مىكنند مثل « آب » ، « آتش » ، « سنگ » ، « چوب » ، « گربه » و « انسان » ، از معقولات اولىاند يا از معقولات ثانيه . شما از سويى آن‌ها را معقولات اولى مىدانيد ، نه از معقولات ثانيهء منطقى يا فلسفى ، ولى از سوى ديگر ، مصاديق محسوسه ندارند ، چون خودتان مىگوييد كه ماحسّ جوهر شناس نداريم .\r\nجواب اين است ، ما حسى كه جوهر به مفهوم فلسفى را بيابد نداريم و به كمك عقل مىفهميم ، ولى مصاديق جوهر در ظرف خارج موجود است ؛ هر سنگى ، آتشى و چوبى از مصاديق ماده‌اند و با حواس ادراك مىشوند .\r\n[ \r\nعمل قوهء مدركه ( قوهء خيال )\r\n
  ] خلاصه اين نظريه اين است كه قوهء مدركه يا قوهء خيال قوه‌اى است كه كارش\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nصورت‌گيرى و عكس‌بردارى از واقعيت و اشياست چه واقعيات بيرونى ( خارجى ) و چه واقعيات درونى ( نفسانى ) . تمام تصورات ذهنى ، كه در حافظه مجتمع و متمركز است و اعمال متعدد و مختلف ذهنى بر روى آن‌ها واقع مىشود ، به وسيلهء اين قوه تهيه شده است .\r\nاين قوه به خودى خود نمىتواند تصورى توليد كند ، تنها كارى كه مىتواند انجام دهد اين است كه اگر با واقعيتى از واقعيت‌ها اتصال وجودى پيدا كند ، صورتى از آن واقعيت را مىسازد و به حافظه مىسپارد . پس شرط اصلى پيدايش تصورات اشيا و واقعيت‌ها براى ذهن ، ارتباط و اتصال وجودى آن واقعيت‌ها با واقعيت قوهء مدركه است و البته قوهء مدركه ، كه كارش صورت‌گيرى و عكس‌بردارى است ، از خود وجود مستقل و جدا ندارد ، بلكه شعبه‌اى است از قواى نفسانى ، ارتباط و اتصال وجودى وى با واقعيتى از واقعيت‌ها ، هنگامى است كه خود نفس با آن واقعيت اتصال وجودى پيدا كند . پس مىتوان گفت كه شرط اصلى پيدايش تصورات اشيا و واقعيت‌ها براى ذهن ، اتصال وجودى آن واقعيت‌ها با واقعيت نفس است ، و چنان‌كه بعداً گفته خواهد شد ، اتصال وجودى يك واقعيتى با واقعيت نفس موجب مىشود كه نفس ، آن واقعيت را با علم حضورى بيابد . علىهذا فعاليت ذهن يا قوهء مدركه از اين‌جا آغاز مىشود ؛ يعنى همين‌كه نفس به عين واقعيتى نايل شد و آن واقعيت را با علم حضورى يافت ، قوهء مدركه ( قوهء خيال ) كه در اين مقاله به قوهء « تبديل كننده علم حضورى به علم حصولى » ناميده شده ، صورتى از آن مىسازد و در حافظه بايگانى مىكند و به اصطلاح آن را با علم حصولى پيش خود معلوم مىسازد .\r\nمطابق اين نظريه ، مبنا و مأخذ تمام علم‌هاى حصولى ، يعنى تمام اطلاعات معمولى و ذهنى ما نسبت به دنياى خارجى و دنياى داخلى ( نفسانى ) ، علم‌هاى حضورى است و ملاك و مناط علم‌هاى حضورى اتحاد و اتصال وجودى واقعيت شىء ادراك كننده و واقعيت شىء ادراك شده است . بعداً معناى اتصال وجودى واقعيتى با واقعيت نفس را بيان خواهيم كرد . در اين‌جا لازم است مقدّمتاً براى مزيد توضيح فرق علم حضورى و علم حصولى را بيان كنيم ( هر چند مكرر در طى اين مقالات به فرق اين دو اشاره شده است ) .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n[ \r\nفرق علم حضورى و حصولى\r\n
  ] علم حصولى ، يعنى علمى كه واقعيت علم با واقعيت معلوم دوتاست ؛ مثل علم ما به زمين و آسمان و درخت و انسان‌هاى ديگر . ما به اين اشيا علم داريم ؛ يعنى از هر يك از آن‌ها تصورى پيش خود داريم و به وسيلهء آن تصورات كه صورت‌هايى مطابق آن واقعيت‌ها هستند ، آن واقعيت‌ها را مىيابيم . در اين‌جا واقعيت علم ، تصويرى است كه در ذهن ما موجود است و واقعيت معلوم ، ذاتى است كه مستقل از وجود ما در خارج موجود است ؛ مثلًا ما صورتى از چهرهء فلان رفيق در حافظهء خود داريم و هر وقت بخواهيم به وسيلهء احضار و مورد توجه قرار دادن آن صورت ، چهرهء رفيق خود را ملاحظه مىكنيم . بديهى است كه آن چيزى كه پيش ما حاضر است و در حافظهء ما جا دارد ، صورتى است از چهرهء رفيق ما ، نه واقعيت چهرهء رفيق ما .\r\nعلم حضورى آن است كه واقعيت معلوم عين واقعيت علم است و شىء ادراك كننده بدون وساطت تصوير ذهنى شخصيت واقعى معلوم را مىيابد ؛ مثل آن وقتى كه ارادهء كارى مىكنيم و تصميم مىگيريم ، يا آن وقتى كه لذت و اندوهى به ما دست مىدهد و واقعيت اراده و تصميم و لذت بر ما هويداست و ما در آن حال بدون وساطت تصوير ذهنى آن حالات مخصوص را مىيابيم .\r\nاين فرق علم حصولى با علم حضورى در ناحيهء علم و معلوم بود . يك فرق ديگر بين اين دو در ناحيهء عالم است و آن اين‌كه در علم حضورى قوهء مخصوص و آلت مخصوصى دخالت نمىكند ، بلكه عالم با ذات و واقعيت خود واقعيت معلوم را مىيابد ، اما در علم حصولى يك قوهء مخصوصى از قواى مختلف نفسانى ، كه كارش صورت‌گيرى و تصويرسازى است ، دخالت مىكند و صورتى تهيه مىنمايد و نفس به وساطت آن قوه ، عالم مىشود ؛ مثلًا در حالىكه شخص اراده مىكند و ارادهء خود را حضوراً مىيابد ، با ذات و واقعيت خود واقعيت اراده را مىيابد ؛ يعنى آن چيزى كه اراده را مىيابد ، همان خود « من » است بلا واسطه ، و نفس تمام واقعيت‌هاى نفسانى مربوط به جنبه‌هاى مختلف ادراكى و شوقى و تحريكى از قبيل عواطف ، شهوات ، هيجانات ، تحريكات ، اشتياق ، اراده ، افكار و احكام همه را\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nيك‌سان مىيابد و اما هنگامىكه به يك واقعيت خارجى با علم حصولى علم پيدا مىكند ، به وسيلهء يك قوهء مخصوص از قواى مختلف نفسانى ، يعنى قوه خيال ، صورتى از آن واقعيت تهيه كرده است . علىهذا علم حضورى مربوط به يك دستگاه مخصوص از دستگاه‌هاى مختلف نفسانى نيست ، ولى علم حصولى مربوط به يك دستگاه مخصوصى است كه به عنوان دستگاه ذهن يا دستگاه ادراكى خوانده مىشود .\r\nبيان چند نكته در اين‌جا لازم است :\r\nالف ) نفس در ابتداى تكون و حدوث ، هيچ چيزى را با علم حصولى نمىداند و از هيچ چيزى تصورى در ذهن خود ندارد حتى از خودش و حالات نفسانى خودش ، بلكه اساساً در ابتداى امر فاقد ذهن است ، زيرا عالم ذهن جز عالم صور اشياى پيش نفس ، چيزى نيست و چون در ابتدا صورتى از هيچ چيزى پيش خود ندارد ، پس ذهن ندارد . پس انسان در ابتدا فاقد ذهن است بعد به تدريج صور ذهنيه برايش تهيه مىشود و تصوراتى از اشيا و تصورى از خود و تصوراتى از حالات نفسانى خود برايش حاصل مىشود و تشكيل ذهن مىدهد ، ولى در عين حال با اين‌كه نفس در ابتدا هيچ چيزى را با علم حصولى نمىداند و فاقد ذهن است ، از همان ابتداى تكون و حدوث ، خود را و آن‌چه از قواى نفسانى واجد است به طور علم حضورى مىيابد ، زيرا ملاك علم حصولى فعاليت و صورت‌گيرى قوهء خيال است و ملاك علم حضورى ، چنان‌كه بعداً خواهيم گفت ، تجرد وجود شىء از ماده و از خصايص ماده است . كودك تا مدتى از هيچ چيزى حتى از خود و حالات خود تصورى ندارد ، ولى در عين حال واقعيت خود ، واقعيت گرسنگى ، لذت ، اندوه و ارادهء خود را مىيابد .\r\nب ) بسيارى از دانشمندان در حقيقت « علم حضورى » تعمق كافى نكرده‌اند و پنداشته‌اند كه همواره علم هر كسى به خود و حالات نفسانى خود حضورى است . شما معمولًا مىبينيد كه در مورد علم حضورى مىگويند : « علم حضورى مثل علم هر كسى به خود و به حالات نفسانى خود » . اين دانشمندان معمولًا بين صور ذهنيه و تصورات مربوط به نفس و امور نفسانى كه از نوع علم حصولى هستند و بين علم حضورى نفس به خود و به حالات نفسانى خود ، كه صور ذهنيه دخالت ندارند و از نوع علم حضورى است ، فرق نگذاشته‌اند .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nعلم هر كسى به خود و به حالات نفسانى خود دوگونه است : يكى همان يافتن ابتدايى كه هر كسى از اوّل تكون و حدوث ، خودش از خودش پوشيده نيست و هم‌چنين حالات نفسانى خودش از خودش پوشيده نيست و او همهء اين‌ها را بدون وساطت تصوير ذهنى مىيابد و يكى ديگر تصوراتى كه به تدريج برايش پيدا مىشود ، زيرا قوهء مدركه همان‌طورى كه از اشياى خارجى صورت‌گيرى و تصويرسازى مىكند پس از مدتى كه از راه حواس و تهيه و جمع‌آورى صور اشياى خارجى قوى شد ، به سوى عالم درونى منعطف شده و از نفس و حالات نفسانى نيز صورى تهيه مىكند و همه آن‌ها را با علم حصولى معلوم مىسازد .\r\nعلىهذا نبايد ميان تصور « من » و تصور لذت و اندوه و اراده ، كه علم حصولى هستند ، و خود من و خود لذت و اندوه و اراده ، كه علم و معلوم حضورى هستند ، اشتباه كرد .\r\nدر مقام تفكيك بهترين مثال همان كودك است : كودك لذت مىبرد ، رنج مىكشد ، اراده مىكند ، آن اراده و آن لذت و آن رنج از وى پوشيده نيستند و هم‌چنين خودش از خودش پوشيده نيست ؛ يعنى واقعاً كودك ، خود و اراده و لذت و رنج خود را حضوراً شهود مىكند ، ولى چون هنوز دستگاه ذهن وى ضعيف است ، بلكه در ابتدا فاقد ذهن است ؛ تصورى از اين امور پيش خود ندارد ؛ يعنى با علم عادى معمولى ، كه همان علم حصولى است ، از خود و از اراده و لذت و اندوه خود خبر ندارد ، بعد كه به تدريج دستگاه ذهن وى به كار افتاد و با جمع و تهيه صور اشياى خارجى از راه حواس ، ذهنش قوى و غنى شد ، به خود رجوع مىكند و تصورى از « من » و تصورهايى از حالات نفسانى خود تهيه مىنمايد .\r\nج ) شك و يقين ، و تصور و تصديق ، و خطا و صواب ، و حافظه و توجه ، تفكر ، تعقل و استدلال و تعبير لفظى و تفهيم و تفهم و فلسفه و علوم ، همه مربوط به علم‌هاى حصولى و به عبارت ديگر ، مربوط به عالم مخصوص ذهن است كه عالم صور اشياست و در مورد علم‌هاى حضورى هيچ‌يك از مفاهيم بالا ، معنا و مفهوم ندارد . « 1 »\r\n\r\n\r\n","description":"","footnote":"\r\n( 1 ) . در خاتمه يادآورى مىكنيم كه دقت براى فهميدن حقيقت علم حضورى و فرق گذاشتن صحيح آن با علم حصولى ، مهم‌ترين شرط لازم فهميدن حقيقت نظريهء بالا و يك سلسله نظريات ديگرى است كه فلاسفهء بزرگ در مباحث مربوط به تجرد نفس و اتحاد عاقل و معقول و وحدت جمع‌الجمعى نفس به ثبوت رسانيده‌اند . حتى در ميان فلاسفه كم‌تر اتفاق مىافتد كه لغزش‌هايى در اين مورد حاصل نشده باشد ؛ تمرين و مطالعه و تعمق زيادى لازم است تا مطلب روشن شود ( استاد مطهرى )\r\n","page_name":" 61 ","page_number":61},
  {"content":"\r\n\r\nو از همين جا روشن مىشود كه اگر بخواهيم به كيفيت تكثرات و تنوعات علوم و ادراكات پى ببريم بايد به سوى اصل ، منعطف شده ، ادراكات و علوم حضوريه را بررسى كنيم ، زيرا همهء شاخه‌ها بالأخره به اين ريشه رسيده و از وى سرمايهء هستى مىگيرند . علم حضورى است كه به‌واسطهء سلب منشئيّت آثار به علم حصولى تبديل مىشود . پس از نظر فلسفهء رئاليسم علم حصولى در صورتى حاصل مىگردد كه قبلًا واقعيت‌هايى وجدان كرده و به علم حضورى دريافت كرده باشيم . تا واقعيتى را به علم شهودى نيافته باشيم چگونه مىتوانيم از آن عكس‌بردارى كنيم ؟\r\nو در اين تعقيب نظرى چون سروكار ما با علم حضورى است ؛ يعنى علمى كه معلوم وى با واقعيت خارجى خود - نه با صورت و عكس - پيش عالم حاضر است ؛ يعنى عالم اگر بخواهيم با واقعيت خود واقعيت معلوم را يافته و بديهى است كه چيزى كه غير ما و خارج از ماست عين ما و داخل واقعيت ما نخواهد بود و ناچار واقعيت هر چيز را بيابيم يا عين وجود ما و يا از مراتب ملحقهء وجود ما بايد بوده باشد ، پس خواه و ناخواه بايد خودمان را ، يعنى علم خودمان به خودمان را ، بررسى كنيم .\r\nدر اين‌جا به مناط و ملاك علم حضورى اشاره شده است . سابقاً معناى علم حضورى و فرق آن با علم حصولى را بيان كرديم و نيز گفتيم كه مبنا و مأخذ تمام علم‌هاى عادى و تصورهاى معمولى ، كه از آن‌ها به علم حصولى تعبير مىشود ، علم‌هاى حضورى است و همهء آن‌ها از آن‌جا سرچشمه مىگيرند .\r\n[ \r\nنظريه‌هاى دانشمندان دربارهء ملاك علم حضورى\r\n
  ] حالا بايد بدانيم كه ملاك علم حضورى چيست ؟ يعنى چطور مىشود كه يك شىء براى نفس ما با علم حضورى مشهود مىگردد . سابقاً گفتيم كه ملاك علم حضورى ارتباط و اتصال وجودى واقعيت شىء ، ادراك شده با واقعيت شىء ادراك كننده است ، حالا بايد بدانيم كه اين\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nارتباط و اتصال به چه نحو است و چه نوع نسبت و رابطه‌اى بين عالم و معلوم بايد بوده باشد تا منشأ علم حضورى و شهودى گردد ؟\r\nدر اين‌جا چند نظريه است :\r\nالف ) تمام حالات نفسانى و از آن جمله تصورات و افكار ، خاصيت مستقيم تشكيلات اعصاب و مغز مىباشند و مادى هستند و لهذا از سنخ اشياى مكانى هستند و مىتوانند با يك‌ديگر اجتماع و ارتباط مكانى پيدا كنند . علت اين‌كه ما حالات نفسانى خود را حضوراً پيش خود شهود مىكنيم اين است كه ما تصورى از خود داريم ( تصور من ) و اين تصور كه كيفيتى است مادى و مكانى ، با ساير حالات نفسانى از قبيل لذت و اندوه و اراده و تصورات ديگر ما فعل و انفعال مادى و اجتماع و ارتباط مكانى پيدا مىكنند و به عبارت ديگر ، اتصال وجودى پيدا مىكنند و همين ارتباط و اتصال است كه منشأ علم حضورى شهودى مىشود .\r\nماديون معمولًا اين طور نظريه مىدهند .\r\nپاسخ اين نظريه اين است كه ، در اين نظريه اولًا ، بين تصور « من » ، كه علم حصولى است و غير از معلوم است ، و خود « من » ، كه علم حضورى است و عين معلوم است ، فرق گذاشته نشده است و اين اشبتاه بزرگى است كه همواره بايد از آن برحذر بود . ثانياً ، همان‌طورى كه در مقالهء 3 بيان شد ادراكات ، مادى و مكانى نيستند و در ماوراى اعمال مخصوص عصبى قرار دارند . ثالثاً ، همان‌طورى كه در فلسفه تحقيق شده است ، ارتباط و اجتماع مكانى دو چيز ، نمىتواند ملاك حضور واقعى آن دو چيز پيش يك‌ديگر واقع شود ، زيرا دو شىء مكانى هرچند هيچ فاصله‌اى بين آن دو نباشد بالأخره هر يك از آن‌ها مكانى را اشغال مىكنند غير از مكان ديگرى و هرگز ممكن نيست كه دو شىء مكانى اجتماع حقيقى در مكان پيدا كنند ؛ يعنى واقعاً هر دو آن‌ها مكان واحد را اشغال كنند . حداكثر اجتماع مكانى دو چيز اين است كه بين دو نهايت آن‌ها فاصله‌اى وجود نداشته باشد ، بلكه يك شىء مكانى نيز چون قهراً مشتمل بر تجسم و بعد و امتداد است ، « 1 » هر جزء مفروضى از آن ، جزئى از مكان را اشغال مىكند غير از\r\n\r\n\r\n","description":"","footnote":"\r\n( 1 ) . داراى جسم و ابعاد سه‌گانه عرض و طول و عمق مىباشد . قسمت پايين آن مكانى را اشغال كرده از نظرعرض و طول مكان ديگر را ، و هر قسمتى از اجزاى متعددى تركيب شده‌اند كه مجزاى از هم بوده تنها به هم متصل هستند اگر دقيق تصور كنيم از ذرات اتم‌ها تركيب شده‌اند و هر اتمى غير اتم‌هاى ديگر است\r\n","page_name":" 63 ","page_number":63},
  {"content":"\r\n\r\nآن جزء مكانى كه جزء مفروض ، ديگر آن شىء آن را اشغال كرده است و در هر جزء باز اجزايى فرض مىشود كه همه از يك‌ديگر دور و در عين وحدت اتصاليه از يك‌ديگر غايبند ؛ يعنى يك شىء مكانى نيز اجزا و ابعاد مفروضه‌اش اجتماع حقيقى ندارند و از يك‌ديگر محتجب و پنهانند و لهذا مكانى بودن مناط احتجاب و غيبت است نه مناط انكشاف و حضور .\r\nو اين‌كه ما جهان و اجزاى جهان را با اين‌كه هم از لحاظ ابعاد مكانى و هم از لحاظ بعد زمانى از يك‌ديگر محتجب و پنهانند همه را در جاى خود و در مرتبهء خود با هم مىتوانيم درك كنيم ، از آن جهت است كه نفس و ادراكات نفسانى ما داراى ابعاد مكانى و زمانى نيستند و اگر فرضاً نفس نيز يك موجود مكانى و قهراً داراى اجزا و ابعاد مىبود نه مىتوانست از خودآگاه باشد و نه از اشياى ديگر .\r\nب ) علت علم حضورى هر كس به خودش وحدت عالم و معلوم است و اما علت علم حضورى هر كس به حالات نفسانى خودش تأثير عناصر روحى در يك‌ديگر است . توضيح آن‌كه عناصر روحى هر چند مكانى نيستند ، ولى ترديدى نيست كه دريك‌ديگر تأثير و نفوذ دارند .\r\nدر فلسفه و روان‌شناسى تأثير عناصر نفسانى ، از قبيل عواطف و هيجانات و اشتياق و تصميم و احكام و افكار در يك‌ديگر محقق و مسلم شناخته شده است . علت علم حضورى به اين حالات نفسانى همان تأثير و نفوذ عناصر روحى در يك‌ديگر است . يكى از عناصر روحى تصور « خود » يا « من » است . در اثر تأثير و پيوستگى اين عنصر با عنصر ديدن و شنيدن و چشيدن و لذت و رنج و غيره ، علم حضورى نسبت به اين عناصر حاصل مىشود . اين نظريه منسوب به بعضى از روان‌شناسان جديد است .\r\nپاسخ اين نظريه اين است كه اولًا ، در اين نظريه نيز بين واقعيت « من » و تصور « من » درست فرق گذاشته نشد . ثانياً ، نوع پيوستگى و ارتباط امور نفسانى به نفس درست تشخيص داده نشده است . توضيح اين‌كه پيوستگى دو چيز با يك ديگر به دو نحو ممكن است\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nفرض شود : يكى اين‌كه هر يك از آن‌ها از خود واقعيتى و وجودى مستقل دارند و فقط خاصيت پيوستگى پيدا مىكنند و به فرض اين‌كه خاصيت پيوستگى منقطع شود واقعيت آن « دو پيوسته » محفوظ و فقط خاصيت پيوستگى آن‌ها از بين مىرود و از اين قبيل است تأثيرات متقابلى كه بين اجزاى طبيعت در طبيعت است ؛ يكى ديگر اين‌كه پيوستگى ، عين وجود و واقعيت يكى از اين دو نسبت به ديگرى بوده باشد نه اين‌كه هر يك از اين دو وجود و واقعيتى داشته باشند و پيوستگى خاصيت آن‌ها باشد . اين نوع پيوستگى از قبيل پيوستگى فرع به اصل و معلول به علت است . هر معلولى نسبت به علت ايجادى خودش اين طور است كه در درجهء اوّل از خود واقعيتى ندارد كه در درجهء دوم با علت پيوستگى پيدا كند ، بلكه اصل وجود و واقعيت وى و پيوستگى وى يكى است و به اصطلاح صدرالمتألهين وجود و واقعيتش عين ارتباط و انتساب و تعلق به علت است . اين نوع ارتباط و انتساب البته از يك طرف خواهد بود نه از دو طرف و به اصطلاح پيوستگى متقابل نيست ؛ يعنى ممكن نيست كه دوچيز هر دو ، نسبت به يك‌ديگر اين طور باشند و هر دو عين ارتباط و انتساب به يك‌ديگر باشند ، بلكه قهراً يكى از اين دو ، وجود مستقل و مستغنى و ديگرى وجود نيازمند و ربطى خواهد داشت . بر خلاف قسم اوّل كه دو موجود متقابل و طرفينى بود .\r\nمطالعهء حضورى عميق وتفكر دقيق در وضع ارتباط و انتساب امور نفسانى به نفس ، به خوبى روشن مىكند كه از قبيل قسم دوم است نه قسم اوّل . همان‌طورى كه در متن اشاره شده ديدن من و شنيدن من و لذت من به نحوى است اگر مطابَق كلمهء « ميم » را از آن‌ها بگيريم نه اين است كه فقط خاصيت پيوستگى ديدن من با من از بين مىرود و ديدن مطلق باقى مىماند ، بلكه فرض انقطاع نسبت بين من و ديدنم عين فرض انعدام و نابودى مطلق آن ديدن است .\r\nج ) برخى بر اين عقيده‌اند كه در تمام علم‌هاى حضورى همواره عالم عين معلوم است ؛ به اين معنا كه هر يك از حالات نفسانى و انديشه‌ها و احساسات هم عالم است و هم معلوم و هر يك از آن‌ها خودش خودش را درك مىكند . بسيارى از فلاسفه و روان‌شناسان جديد اين نظريه را دارند .\r\nپاسخ اين نظريه روشن‌تر است ، زيرا اولًا ، هر كس به طور وضوح خود را يك حقيقت\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nواحد مىيابد كه مىبيند و مىشنود و رنج مىكشد و لذت مىبرد و ثانياً ، هر يك از اين حالات را در حال تعلق و انتساب و ارتباط به واقعيت ديگرى كه از آن به واقعيت « من » تعبير مىشود ، مىيابد .\r\nد ) فيلسوفان اسلامى مىگويند : ملاك علم حضورى حضور واقعى چيزى پيش چيزى است و اين حضور واقعى در جايى محقق مىشود كه پاى وجود جمعى در كار باشد و ابعاد و فواصل مكانى و زمانى كه از خصايص ماده است در كار نباشد .\r\nتوضيح آن‌كه هر موجودى كه وجود مكانى و زمانى نداشته باشد و از ابعاد و امتدادات و فواصل كه مناط تفرق و غيبت است . برى باشد . ( مجرد به اصطلاح فلسفه ) ، قهراً وجود خودش از خودش و وجود آن‌چه با وى اتصال و پيوستگى ذاتى داشته باشد ( قسم دوم پيوستگى ، كه در بالا شرح داده شد ) از خودش پنهان نيست و قادر است خود را و آن‌چه با وى پيوستگى ذاتى دارد دريابد و حضوراً وجدان كند ؛ به عبارت ديگر ، ملاك علم حضورى اين است كه واقعيت معلوم از واقعيت عالم محتجب و پنهان نباشد و اين هنگامى محقق خواهد بود كه پاى ابعاد و امتدادات مكانى و زمانى در كار نباشد ، خواه آن‌كه واقعيت عالم و معلوم وحدت حقيقى داشته باشند ؛ مثل علم حضورى نفس به خود و يا اين‌كه معلوم فرع و وابسته وجودى وى باشد ؛ مثل علم حضورى نفس به آثار و احوال خود ، پس همان‌طورى كه در متن بيان شده : « ما واقعيت هر چيز را ( با علم حضورى ) بيابيم ، يا عين وجود ما و يا از مراتب ملحقهء وجود ما بايد بوده باشد » . محققين فلاسفهء اسلامى اين نظريه را انتخاب كرده‌اند و كسى كه بيش از همه در اين باب تحقيقات نيكو كرده ، صدرالمتألهين است . علامه نيز همين نظريه را شرح مىدهد و مىفرمايد :\r\nدر هر صورت اگر با يك نگاه سادهء بىآلايش نگاه كنيم خواهيم ديد كه خودمان ( من ) از خودمان پوشيده نيستيم ، هر كسى خود را مىيابد و اين معلوم مشهود ما - چنان‌كه در مقالهء 3 گذشت - چيزى است واحد و خالص كه هيچ‌گونه جزء و خليط و حد جسمانى ندارد .\r\nحقيقت « من » مشهود است بدون خلط با اجزا و دست و پا و عرض و طول و عمق ، بلكه يك حقيقت بسيط منهاى ابعاض و اجزا را درمىيابيم تا آن‌جا كه اگر دست و پاى مرا\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nقطع كنند و شكمم را بشكافند و چشم و گوش مرا بريده و جدا كنند هيچ تغييرى در من بودن ايجاد نمىگردد ، زيرا درك حقيقت « من » از هرگونه ابعاد مادى مانند جزئيت و طول و عرض و عمق پيراسته است .\r\nو هنگامى كه كارهايى را كه در دايرهء وجود خودمان اتفاق افتاده و با اراده و ادراك انجام مىگيرد مانند « ديدنم » و « شنيدنم » و « فهميدنم » بالأخره همهء كارهايى كه با قواى درّاكه و وسايل فهم ، يعنى ابزار شناخت مانند عقل و حواس انجام مىگيرد مشاهده كنيم ، خواهيم ديد كه آن‌ها يك رشته پديده‌هايى هستند كه به حسب واقعيت و وجود با واقعيت و وجود ما مربوط بوده و نسبت دارند به نحوى كه فرض انقطاع نسبت و فرض نابودى آن‌ها يكى است ؛ مثلًا اگر از مطابَق خارجى كلمهء « شنيدنم » مطابق خارجى جزء « ميم » را برداريم يا جدا كنيم ، ديگر مطابقى از براى بقيهء كلمه نداريم و اين رشته كارها را همواره با خودشان تشخيص مىدهيم نه با چيزى ديگر ؛ يعنى خودشان را بىواسطه مىفهميم ؛ يعنى شنيدن من به خودى خود شنيدن من است نه اين‌كه در آغاز پيدايش ، يك پديدهء مجهول بوده و پس از آن با عكس‌بردارى و صورت‌گيرى فهميده مىشود كه شنيدن من است . پس واقعيت خارجى اين رشته كارها و ادراك آن‌ها يكى است ؛ يعنى با علم حضورى معلوم مىباشد .\r\nغالباً كسانى كه از متدها و روش‌هاى گوناگون مطالعهء اشيا ، كه در علوم مختلف معمول است ، آگاهى ندارند ، خيال مىكنند كه تنها روش و يگانه اسلوب صحيح مطالعهء موجودات همان روش تجربى است و تنها نظريه‌اى قابل قبول است كه بتوان آن را با آزمايش و تجربه تأييد كرد و آن‌چه از اين قبيل نيست جزء فرضيات خيال‌بافانه بايد شمرده شود . و چون نظريهء فوق شاهد و گواهى از تجربه ندارد و در آزمايشگاه‌ها و لابراتوارها تأييد نشده است و عملًا در خارج نمىتوان آن را نشان داد ، پس قابل قبول نيست !\r\nما فعلًا نمىتوانيم وارد بيان روش‌ها و اسلوب‌هاى گوناگون ، كه در علوم مختلف معمول است ، بشويم . همين‌قدر در مقام پاسخ به اين شبههء كودكانه مىگوييم به اتفاق دانشمندان ، ما براى تشخيص امور ذهنى و اعمال نفسانى و كيفيت و نحوهء وجود آن‌ها ، هيچ راهى بهتر از مراجعهء مستقيم به ضمير خود و درون‌بينى نداريم و اين نحوه مطالعه ، اگر با تجهيزات منطقى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو فلسفىِ كامل شخص مطالعه كننده توأم باشد به نتايج قطعى و يقينى مىرساند .\r\nروان‌شناسى جديد در ميان روش‌هاى گوناگونى كه به كار مىبرد اين روش را كه به عنوان « روش داخلى » يا « روش ذهنى » يا « درون‌بينى » يا « دانستن بلاواسطه » خوانده مىشود ، به عنوان اصلىترين روش‌ها مىشناسد .\r\nفليسين شاله در متدولوژى ، فصل روان‌شناسى مىگويد : « حوادث مادى چون در مكان جاى دارد به وسيلهء حواس شناخته مىشود و بسيارى از مردم مىتوانند آن‌ها را دريابند ؛ مثلًا خورشيد را همه مىبينند و گرمى آن را همه حس مىكنند ، اما حوادث نفسانى چون در مكان واقع نيست به‌واسطهء حواس هم شناخته نمىشود فقط آن‌چه آن‌ها را در مىيابد همان وجدان است ، چنان‌كه از هيجانى كه در اندرون من خسته دل رخ مىدهد و حكمى كه مىكنم و تصميمى كه مىگيرم ، تنها خود من وجدان و آگاهى دارم و اين حوادث روحى را مستقيماً فقط وجدان خود شخص مىتواند دريابد » .\r\nو هم‌چنين قوا و ابزارهايى كه به وسيلهء آن‌ها اين كارهاى معلوم بالذات را انجام مىدهيم و هنگام استعمال به كار مىاندازيم ، دانسته و آگاهانه به كار مىاندازيم نه اين‌كه با وسايل و قواى ديگرى كشف كرده و سپس به كار انداخته باشيم . ما تصرفات عجيب و لطيفى كه در موقع ادراكات مختلف در اعضاى ادراك انجام مىدهيم ، بىآن‌كه به اين تصرفات و خواص و آثار آن‌ها و اعضايى كه اين تصرفات به وسيلهء آن‌ها انجام مىگيرد علم داشته باشيم و تشخيص دهيم ، امكان‌پذير نيست ؛ مانند اعمال تحريك و قبض و بسط كه در عضلات گوناگون براى كارهاى گوناگون ديدن و شنيدن و بوييدن و جز اين‌ها مىكنيم .\r\nتا اين‌جا سه نوع علم حضورى بيان شد :\r\nالف ) علم حضورى نفس به ذات خود ؛ هر كس خودش را مىيابد و هم‌چنين حالات نفسانى خويش را چون حب و بغض ، حسد و ترس .\r\nب ) علم حضورى نفس به كارهايى كه در دايرهء وجودش اتفاق مىافتد ؛ مانند ديدن ، شنيدن ، زد و خورد كردن ، بوييدن ، چشيدن ، لمس كردن ، احساس سردى و گرمى ، احساس نيكى كردن و قدرت انديشه .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nج ) علم حضورى نفس به قوا وابزارهايى كه به وسيلهء آن‌ها اين كارها را انجام مىدهد ؛ مانند بويايى ، چشايى ، و قوهء لامسه و باصره و ذايقه و كليهء حواس ظاهرى .\r\nنكته‌اى كه در اين‌جا احتياج به توضيح و تذكر دارد اين است كه در مشاهدهء آثار و افعال ( قسم دوم ) و هم‌چنين مشاهدهء قوا و ابزار نفسانى ( قسم سوم ) از آن جهت كه اين پديده‌ها از ملحقات و مراتب وجود « من » هستند و به حسب واقعيت و وجود با واقعيت و وجود « من » پيوسته هستند به طورى كه وجودشان عين اضافه و نسبت است و فرض انقطاع نسبت ، عين فرض نابودى آن‌هاست ، هيچ‌گاه متصور نيست كه ذهن اين دو قسم را جدا از شهود خود « من » شهود كند ؛ مثلًا آن‌جا كه ذهن ديدن خود را شهود مىكند چون ديدن خود را شهود مىكند ( ديدنم با اضافه به « ميم » ) نه ديدن مطلق را و يا ديدن را ، پس شهودِ ديدن خود ، همواره ملازم است با شهود خود .\r\nما در پاورقىهاى مقالهء 3 استدلال معروف دكارت را ( مىانديشم ، پس هستم ) كه از وجود انديشه بر وجود نفس استدلال مىكند ، مخدوش دانستيم و گفتيم انسان در مرحلهء قبل از آن‌كه وجود انديشه را در خود بيابد ، وجود خود را مىيابد و خود دكارت كه مىگويد :\r\n« مىانديشم » معلوم مىشود كه انديشهء مطلق را دريافت نكرده ، بلكه انديشهء مقيد را ( با اضافه به « ميم » : مىانديشم ) يافته ، پس قبل از آن‌كه انديشهء خود را بيابد خود را يافته است .\r\n[ \r\nبطلان توهم اتحاد برهان دكارت و ابن سينا\r\n
  ] عجب اين است كه بعضى از دانشمندان اروپا و بعضى از دانشمندان ايرانى كه در آثار ابن‌سينا مطالعاتى دارند ، گمان كرده‌اند كه برهان معروف « انسان معلق در فضا » كه شيخ براى اثبات تجرد نفس اقامه كرده ، با برهان معروف دكارت يكى است و برهان دكارت عيناً متخذ از ابن‌سيناست .\r\nيكى دانستن اين دو برهان اشتباه بزرگى است ، زيرا ابن سينا از طريق مشاهدهء بلاواسطه و مستقيم خود نفس ( قسم اوّل از اقسام علم حضورى ) وارد شده و دكارت از طريق شهود آثار نفسانى ( قسم دوم ) وارد شده و وجود انديشه را واسطه و مبنا قرار داده و آن را دليل بر وجود\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنفس گرفته است . عجب‌تر آن‌كه اين دانشمندان دقت نكرده‌اند كه ابن سينا در اشارات به طريقهء دكارت و بطلان آن و راه بطلان آن تصريح مىكند و آن را مخدوش مىداند . وى در نمط سوم اشارات پس از آن‌كه برهان معروف انسان معلق در فضا را بيان مىكند تحت عنوان « وهمٌ و تنبيهٌ » مىگويد : « ممكن است تو بگويى : من ذات خود را بلاواسطه شهود نمىكنم ، بلكه از راه اثر و فعل او به وجود او پى مىبرم ، در جواب مىگوييم : اولًا ، برهان ما دلالت مىكرد كه انسان قطع‌نظر از هر فعل و حركتى ، خود را مىيابد . ثانياً ، هنگامىكه فعل و اثرى شهود مىكنى و مىخواهى آن را دليل بر وجود خود قرار دهى ، آيا فعل و اثر مطلق را مىبينى يا فعل مقيد ، يعنى فعل خود را ( با اضافه به « ميم » ) ؟ در صورت اوّل نمىتوانى نتيجه بگيرى :\r\n« پس من هستم » ، زيرا فعل مطلق دليل بر فاعل مطلق است نه فاعل شخصى ( من ) و در صورت دوم پس تو قبل از آن‌كه فعل را شهود كنى و لااقل در حينى كه فعل خود را شهود مىكنى خود را شهود مىكنى پس لااقل در حين اين‌كه وجود فعل بر تو ثابت است وجود خود را ثابت و محقق مىبينى » . « 1 » در هر صورت نفس ما به علم حضورى خود و كارهايى كه در پيرامون خويش اتفاق مىافتد و هم‌چنين قوا و ابزارهايى كه به وسيلهء آنها كارهاى شنيدن ، ديدن و تصميم سازى را به جا مىآوريم ، دريافت مىكند .\r\n\r\nاشكال و پاسخ\r\nالبته براى نخستين بار با شنيدن اين سخن ، به ذهن انسان خطور مىكندكه اگر اين‌طور بود انسان يا هر موجود زندهء ديگر در آغاز پيدايش خود همهء اعضا و اجزاى وجود خود را تا آخرين حد حقيقىاش مىفهميد ديگر نيازى به اين همه كاوش‌هاى دور و دراز علمى دانشمندان نبود ، ولى بايد متذكر شد كه سخن ما در علم حضورى است نه در علم حصولى ، آن‌چه را كه با بيان گذشته گفتيم كه « انسان مىداند » با علم حضورى مىداند و آن‌چه را كه دانشمندان با كاوش‌هاى علمى به دست مىآورند علم حصولى است و ازاين‌روى كاملًا\r\n\r\n\r\n","description":"","footnote":"\r\n( 1 ) . اشارات ، نمط سوم\r\n","page_name":" 70 ","page_number":70},
  {"content":"\r\n\r\nاحتمال مىدهيم كه همهء كارهاى بدنى در موجود زنده ، كارهاى علمى و ارادى بوده باشند حتى كارهاى طبيعى و مزاجى نيز در اين صف قرار گيرند چنان‌كه اتفاقات زيادى به صحت اين نظر شهادت مىدهند ، اگر چه فعلًا برهانى براى اثبات اين نظريه در دست نداريم .\r\nپاسخ شبههء بالا از آن‌چه سابقاً در مقام فرق ميان علم حضورى و علم حصولى گفته شد معلوم مىشود . از آن‌چه در سابق گفته شد معلوم شد كه علم حصولى مربوط به يك دستگاه مخصوص از دستگاه‌هاى نفسانى به نام « دستگاه ذهن » است و معلوم شد كه فقط يك قوهء خاص است كه علم حصولى توليد مىكند و اما علم حضورى به يك دستگاه خاص اختصاص ندارد و در علم حضورى قوهء خاصى دخالت نمىكند . بلكه نفس با واقعيت خود واقعيت معلوم را مىيابد و نيز معلوم شد كه فلسفه و علوم ، محصول يك سلسله اعمال مخصوص مربوط به دستگاه ذهن از قبيل تصور و تصديق و توجه و دقت و تفكر است و مربوط به علم‌هاى حصولى است و با علم‌هاى حضورى كه ربطى به عالم فكر و استدلال ندارد ، كار ندارد . علىهذا كاوش‌هاى علمى و فلسفى دانشمندان براى به دست آوردن علم حصولى است نه علم حضورى . كاوش‌هاى دانشمندان يا براى اقناع غريزهء حقيقت‌جويى است و يا براى رفع احتياجات مادى و استفادهء علمى و صنعتى ، اما غريزهء حقيقت‌جويى وابسته به دستگاه ذهن است و فعاليت‌هاى ذهنى را ايجاب مىكند .\r\nاستفاده‌هاى علمى و صنعتى نيز ، فرع توجه و دقت و ساير اعمال ذهنيه است و على اىّحال معلوم بودن چيزى به علم حضورى ، بىنياز كننده از كاوش‌هاى مخصوص علمى و فلسفى دانشمندان نيست .\r\nبه هر حال بايد گفت ما با علم حضورى به خودمان و قوا و اعضاى درّاكهء خودمان و افعال ارادى خودمان علم داريم ؛ يعنى هر كس خودش را مىيابد ، و هم‌چنين عقلش را كه فكر مىكند و چشمش را كه مشاهده مىكند ، و هم‌چنين قوهء شنوايى ، چشايى ، و قدرت لامسه كه زبرىها و نرمىها را ادراك مىكند ، و كارهايى كه توسط اراده انجام مىدهيم . و در پيش ( مقالهء 4 ) گفته شد كه محسوسات با واقعيت خود در حواس موجودند و اين نيز يك نحو علم حضورى بود اگر چه ميان او و ساير علم‌هاى حضورى بىفرق نيست ، ولى بايد\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدانست كه اين علم حضورى ( چهار قسم مذكور ) خود به خود نمىتواند علم حصولى بار آورد ، پس به جاى ديگرى بايد دست دراز نمود .\r\nاين ، قسم چهارم از چهار قسم كلى علم حضورى است و سه قسم ديگر آن ( ادراك خود ، ادراك آثار و افعال خود ، ادراك قوا و ابزارهايى كه [ نفس 
  ] اين آثار را به وسيلهء آن‌ها انجام مىدهد ) سابقاً گفته شد .\r\n[ \r\nقسم چهارم علم حضورى\r\n
  ] اين قسم عبارت است از : يك سلسله خواص مادى از واقعيت‌هاى مادى خارج كه از راه حواس و اتصال با قواى حساسه ، با نفس اتصال پيدا مىكند ؛ از قبيل اثر مادى كه هنگام ديدن در شبكيه پيدا مىشود و اعصاب چشم با خواص مخصوص خود تحت شرايط معيّن تأثيرى در آن اثر مىكنند و آن را به شكل و صورت مخصوصى در مىآورند .\r\nاين قسمت از يك لحاظ مهم‌ترين اقسام علم‌هاى حضورى است ، زيرا بيش‌ترين صورت‌هاى ذهنى كه تهيه و بايگانى مىشود از همين راه است و از همين راه نفس نسبت به عالم خارج اطلاعاتى كسب مىكند .\r\nاز اين‌جا معلوم مىشود كه آن‌چه محسوس ابتدايى و در درجهء اوّل است همان آثار مادى است كه بر اعصاب ما از راه چشم و گوش و بينى و غيره وارد مىشود و فعل و انفعالاتى مىكند و مانند جزء بدن ما مىشود و ما هيچ‌گاه عالم خارج از وجود خود را بلاواسطه احساس نمىكنيم ، بلكه آن‌چه ما از راه حس نسبت به دنياى خارج حكم مىكنيم با مداخلهء يك نوع تجربه و تعقل است و چون ما همواره با اين تجربه و تعقل سروكار داريم و مانند يك دستگاه خودكار هميشه كار مىكند ، از وجودش غفلت داريم . و بعداً توضيح خواهيم داد كه حتى اعتقاد به موجود بودن عالم خارج نيز نه مستقيماً از راه احساس به دست آمده و نه بديهى عقلى است ، بلكه در تكوين اين اعتقاد نيز تجربه و تعقل مداخله كرده است ما آن‌جا كه حدود حس و عقل و علم و فلسفه را تعيين مىكنيم ، در اين باره توضيح بيش‌ترى خواهيم داد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n[ \r\nدستگاه ادراكى و فعاليت آن\r\n
  ] در هر صورت عالم ذهن يا عالم صور اشيا نزد ما ، مخلوق يك دستگاه مجهزى است كه اعمال گوناگونى انجام مىدهد تا عالم ذهن را مىسازد و ما مىتوانيم مجموع آن دستگاه را به نام « دستگاه ادراكى » بناميم . اعمال گوناگونى كه اين دستگاه انجام مىدهد عبارت است از :\r\nتهيّه صور جزئى و نگاه‌دارى و يادآورى و تجريد و تعميم و مقايسه وتجزيه و تركيب صورت‌هاى ذهنى و حكم و استدلال و غيره . هم‌چنان‌كه سابقاً گفتيم انسان در ابتدا ، يعنى پيش از آن‌كه اين دستگاه مخصوص به كار بيفتد فاقد ذهن است ، به تدريج در اثر فعاليت ، اين دستگاه مجهز به قوا و جنبه‌هاى مختلف ، عالم ذهن تشكيل مىگردد . حالا بايد ديد فعاليت اين دستگاه از چه نقطه‌اى آغاز مىشود ؟ فعاليت اين دستگاه ابتدا از ناحيهء يك قوهء مخصوص مربوط به اين دستگاه ، كه در فلسفه به نام « قوهء خيال » معروف است ، آغاز مىشود . قوهء خيال كارش اين است كه همواره با هر واقعيتى كه اتصال پيدا مىكند از آن عكس‌بردارى كرده و صورتى فراهم مىنمايد و به قوهء ديگرى به نام « قوهء حافظه » مىسپارد . علىهذا كار اين قوه تهيهء صور جزئى و تبديل كردن علم حضورى است به علم حصولى ، و ازاين‌رو در اين مقاله اين قوه به « قوهء تبديل كنندهء علم حضورى به علم حصولى » ناميده مىشود .\r\nاين موضوع را علّامه چنين تشريح مىكند :\r\nهمان قوه كه بر روى پديدهء حسى آمده و اجزاى صورت و نسب ميان اجزا را يافته و حكم مىكرد ( چنان‌كه در مقالهء 4 بيان شد ) ؛ مثلًا چشم ما شعلهء آتشى را مشاهده مىكند و طول عرض آن را نيز مىفهمد و سپس به قضاوت مىپردازد كه آتش چنين و چنان بود ، ولى نبايد فراموش كرد كه آن قوه اين معلومات را مىيافت ، در حالىكه آثار خارج نداشتند ؛ يعنى صورت‌هايى بودند كه منشأ آثار خارجى نبودند ؛ يعنى پيش اين قوه با علم حصولى معلوم بودند . پس كار اين قوه تهيهء علم حصولى بوده در جايى كه دست‌رسى به واقعيت شىء پيدا كرده و اتصال و رابطهء مادى درست نمايد . به مجرد مشاهدهء شىء خارجى علم حضورى به آن شىء پيدا مىكند و سپس صورتى از آن را با تمام\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nخصوصيات به وسيلهء قوهء خيال ساخته و بايگانى مىكند . اين‌جاست كه علم حضورى به علم حصولى تبديل مىشود . آن هنگام كه به شىء خارجى نگاه مىكند به علم حضورى است ، ولى وقتى چشم را بست و قضاوت نمود صورت علمى شده و حكم حصولى مىشود .\r\nو از طرف ديگر ما از خودمان مشاهده مىكنيم كه خودمان ( واقعيت من ) در عين‌حال كه براى خودمان روشن هستيم همهء اقسام ادراكات ( حسى ، خيالى ، كلى ، مفرد ، مركب ، تصورى ، تصديقى ) را در خودمان ، كه يك واحد حقيقى هستيم ، مىيابيم ( من منم ، من مىبينم ، من مىشنوم ، من اين محسوس را ادراك مىكنم ، من اين شىء سفيد را شيرين مىيابم ، من اين خيال را مىفهمم ، من اين تصديق و حكم را مىنمايم ) و از اين راه قوهء نام برده ( تبديل كنندهء علم حضورى به علم حصولى ) به همهء اين علوم و ادراكات حضورى يك نحو اتصال دارد و مىتواند آن‌ها را بيابد ؛ يعنى تبديل به پديده‌هاى بىاثر نموده و علم حصولى بسازد . اكنون بايد ديد آغاز كار وى از كجاست ؟\r\n\r\nريشه‌هاى نخستين ادراكات و علم‌هاى حصولى\r\nهمان‌گونه كه در مباحث پيشين مطرح گرديد ، اولين مرحلهء شناخت و ادراك انسان از طريق حواس ظاهرى آغاز مىشود ؛ به اين معنا كه آدمى از ره‌گذر چشم و گوش ، قوهء چشايى ، بويايى ( شامه ، ذايقه ) و قوهء لامسه ، اشيا ، صداها ، رنگ‌ها ، طعم‌ها و بوها را احساس مىكند ، سپس اين صورت‌هاى حسى مرا به قوهء خيال سپرده و در آن‌جا بايگانى و ذخيره مىسازد ؛ به عبارت روشن‌تر ، وقتى چشم به شيئى نگاه مىكند و ذايقه در حال چشيدن ، طعم غذا و دوايى را مىفهمد پس از اين‌كه حالت وساطت حواس قطع گرديد ؛ يعنى چشم از نگاه كردن و گوش از شنيدن صداى معيّنى و هم‌چنين لامسه و شامه از كار خود دست برداشتند و طبعاً به رؤيت چيز ديگر و چشيدن طعم طعام ديگرى مشغول شدند ، صورت‌هاى قبلى را به نيروى تخيّل سپرده و قوهء خيال آن‌ها را بايگانى مىنمايد . و همهء صورت‌هاى حسى پيوسته و لاينقطع در حال نقل و انتقالات از\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمرحلهء ادراك مستقيم به خزينهء خيال مىباشند . پس از طى اين دو مرحله به سنجش و مقايسهء صورت‌هاى ذخيره شده مىپردازد ؛ مثلًا فلان صورت نشان دهندهء رنگ سفيد است ، صورت ديگر بيان‌گر رنگ سياه ، زرد و سرخ مىباشد ، و يا فلان شكل مربوط به كوه است ، و صورت انسان اين‌گونه است . مصنف در اين باره مىفرمايد :\r\nدر نخستين بار كه چشم ما بر اندام جهان خارج افتاد . . . و تا اندازه‌اى خواص مختلف اجسام را يافتيم ، « 1 » و فهميديم كه برخى از اجسام لطيف و شفاف است و بعضى ضخيم و تيره‌اند ، بعضى از اجرام كانون نور و حرارت است ؛ مانند خورشيد و ماه و ستارگان و اجرام ديگر تيره و تار است ؛ مانند كرهء زمين و نيمكرهء تاريك ماه . برخى از اشيا داراى رنگ سرخ و بعضاً سبز و زردند ، گروهى طعم مخصوصى دارند . و در نهايت فرض كنيم يك سياهى و يك سفيدى ديديم ، البته ( سياهى و سفيدى براى مثال اخذ شده و غرض بيان ، دو خاصهء حقيقى از خواص محسوسهء اجسام است ) ؛ چه سياهى و سفيدى دو خاصيت حقيقى ماده و اجسامند نه اثر اعتبارى و موهوم ، به همين جهت كليهء افراد بشر در هر قاره و اقليمى كه زندگى مىكنند سياهى و سفيدى را دو خاصيت حقيقى از خواص جسم‌ها مىدانند و هرگز طعم‌ها و رنگ‌ها را ساخته و پرداختهء خيالات و ذهنيات نمىدانند .\r\nدر هر صورت ، مثلًا اوّل سياهى را كه با حركت ابصار كه به وسيلهء دستگاه چشم به وى رسيده بوديم و پس از آن سفيدى را ادراك كنيم و البته هنگامىكه سياهى را ادراك كرديم معناى وى را با تجريد از حس ، ادراك نموده ؛ يعنى وقتى سياهى و يا سفيدى و هر رنگ ديگر را احساس مىكنيم از جرم و جسمى كه حامل آن خواص است برهنه مىسازيم و بدين علت مفهوم سفيدى و سرخى دو مفهوم كلى مىباشند ، ولى آن رنگ‌هايى را كه در قالب جسمى مشاهده كرديم جزئى و شخصى بود ، ولى موقعى كه اين صور حسى به حوزهء خيال منتقل مىگردد از هرگونه خصوصيات مادى تجريد مىگردد و به همين\r\n\r\n\r\n","description":"","footnote":"\r\n( 1 ) . البته اين سخن به عنوان مثال گفته مىشود و گرنه پيش از اين مرحله يعنى قبل از ديدن مراحل زيادى [ را 
  ] از [ راه 
  ] حس و به ويژه از راه لمس پيموده‌ايم ( علّامه )\r\n","page_name":" 75 ","page_number":75},
  {"content":"\r\n\r\nدليل از تحول و انقسام مصونيت دارد ، سپس قوهء خيال آن صورت سياهى تجرد يافته را پيش خود بايگانى و ضبط كرده و پس از آن به ادراك سفيدى پرداختيم ، و هنگامىكه با حركت دومى به سفيدى رسيديم هنگامىاست كه سياهى را در حوزهء خيال داريم .\r\nهمين‌كه به سفيدى رسيديم سياهى را در آن‌جا نخواهيم يافت . و معلوم دومى را چون به جايى كه اولى رابرده بوديم ببريم ، مشاهده مىكنيم كه دومى روى اولى نمىخوابد به طورى كه سفيدى از لوح ذهن محو شود و سياهى كه صورت بعدى است جاىگزين آن گردد ، چنان‌كه اولى روى خودش مىخوابيد و مىخوابد ؛ يعنى مىبينيم سياهى با سياهى به نحوى است و نسبتى دارد كه آن نسبت را ميان سفيدى و سياهى نمىيابيم و در نتيجه آن‌چه به دست ما آمد يك حملى است بدين شكل ( اين سياهى اين سياهى است ) ؛ يعنى سياهى سياهى است و سفيدى سفيدى است ؛ و يك عدم الحمل كه سياهى غير از سفيدى ؛ به عبارت روشن‌تر يكى از اعمال مخصوص ذهنى عمل مقايسه ( سنجش ) است . از لحاظ ترتيب ، قدر مسلم اين است كه اين عمل پس از عمل تخيل ( تبديل كردن علم حضورى به علم حصولى ) و پس از سپردن حداقل دو صورت به قوهء حافظه انجام مىگيرد . هر چند در عملِ مقايسه ، وجود دو صورت شرط نيست ، زيرا ممكن است يك چيز ، خودش را با خودش سنجيد و مقايسه كرد ، ولى قدرت ذهن بر اين عمل وقتى پيدا مىشود كه حداقل دو صورت پيش خود حاضر داشته باشد . ذهن در اثر قوهء سنجش ، قدرت دارد كه هر دو چيز را با يك‌ديگر ( مثال سفيدى و سياهى متن ) و يا يك چيز ، خودش را با خودش ( مثال سياهى و سياهى متن ) بسنجد و تطبيق كند و چون در اين مرحله مقايسهء بين دو مفهوم است و نظر به خارج نيست ( به اصطلاح حمل اولى است نه حمل شايع ) و دو مفهوم بسيط را با يك‌ديگر مقايسه مىكنيم ، ذهن بلاواسطه حكم ايجابى يا سلبى مىنمايد ؛ يعنى در تصديق خود احتياج به « حد اوسط » ندارد و از اين‌جا معلوم مىشود كه اولين تصديق‌هايى كه ذهن به آن‌ها نايل مىشود مربوط به عالم مفاهيم است نه به عالم خارج ( حمل اولى است نه حمل شايع ) . بعضى از روان شناسان جديد معتقدند كه اولين احكامى كه ذهن طفل صادر مىكند مربوط به خواص اشياى خارجى است ( و قهراً از قبيل حمل شايع\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاست نه حمل اولى ) و البته آن هم آن خواصى كه با احساسات و تمايلات طفل بستگى دارد ( از قبيل « اين قند شيرين است » ) و در حقيقت طفل در احكام اوليهء خود ارزش اشيا را براى خود و به عبارت ديگر منافع خود را از اشيا بيان مىكند . تحقيق در اين مطلب كه آيا اولين احكام ذهن چيست ، با غرض اين مقاله بستگى ندارد ، آن‌چه با غرض اين مقاله بستگى دارد اين است كه مفاهيم وجود و عدم ، و وحدت و كثرت ، بلكه ضرورت امكان و امتناع پس از توفيق يافتن به « حمل چيزى بر چيزى » و برقرار كردن نسبت بين دو چيز براى ذهن پيدا مىشود .\r\nبعضى ديگر پنداشته‌اند كه اولين حكمى كه ذهن صادر مىكند حكم به وجود دنياى خارج است . والبته اين نظريه از چند جهت مخدوش است و لااقل ازاين جهت كه حكم به وجود دنياى خارج فرع اين است كه ذهن تصورى از وجود ( هستى ) داشته باشد و تصور وجود نه فطرى است و نه از راه هيچ‌يك از حواس معقول است كه وارد ذهن شود و اين تصور فقط پس از توفيق يافتن به « حمل » و حكم بين دو چيز براى ذهن دست مىدهد ، پس لازم است قبل از آن‌كه ذهن حكم كند به وجود عالم خارج لااقل يك حكم ديگر كرده باشد .\r\nولى حق آن بود كه گفته شد ذهن در مقام سنجش و مقايسه بين دو مفهوم بسيط به صورت حمل اولى ذاتى ( حمل مفهوم بر مفهوم ) مستقلًا و مستقيماً بدون واسطه به نفى و اثبات مىپردازد ؛ يعنى ذهن نسبتى كه ميان سياهى و سياهى بود ميان سياهى و سفيدى نمىيابد و به عبارت ديگر ، ميان سياهى و سياهى حكمْ ايجاد كرده و نسبتى درست مىكند ( سياهى سياهى است ) ، ولى ميان سفيدى و سياهى كارى انجام نمىدهد و چون خود را در اولين مرتبه يا پس از تكرار و تمرين حكم اثباتى ، نسبت ساز و حكم درست كن مىبيند كار انجام ندادن ( عدم الفعل ) خود را « كار » پنداشته و نبودن نسبت اثباتى ميان سفيدى و سياهى را يك نسبت ديگر مغاير با نسبت اثباتى مىانديشد و در اين حال ، يك نسبت پندارى به نام « نيست » در برابر نسبت حقيقى و خارجى « است » پيدا مىشود و مقارن اين حال دو قضيه درست شده : « اين سياهى اين سياهى است » و « اين سفيدى اين سياهى نيست » و حقيقت قضيهء نخستين اين است كه قوهء مدركه ميان موضوع\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو محمول كارى انجام داده به نام « حكم » ( اين اوست ) ، و حقيقت قضيهء دومى اين است كه ميان موضوع و محمول كارى انجام نداده ، ولى اين تهىدست ماندن و كار انجام ندادن را براى خود « كار » پنداشته و او را در برابر كار نخستين ، كار دومى قرار داده ( « نيست » در برابر « است » ) و چنان‌كه قوهء نام برده كار خود را ، كه حكم است ، با يك صورت ذهنى ( اين اوست ) حكايت مىكرد ، فقدان كار را نيز به مناسبت اين‌كه در جاى كار نشسته صورتى براى وى ساخته و حكايت كند ، ولى اضطراراً دومى را ( چون به انديشهء اولى ساخته شده ) به اولى نسبت مىدهد كه ( نيست / نه است ) . ( درمقاله‌هاى گذشته گفتيم كه هر خطا و امر اعتبارى تا مضاف به سوى امر صحيح و حقيقت نشود درست نمىشود ) .\r\nپس از درست شدن اين دو مفهوم ( است ، نيست ) هنگامىكه قوهء مدركه خاصهء « نسبت » را ، كه قيام به طرفين ( محمول و موضوع ) است مشاهده مىكند ، در قضيهء سالبه ( مانند « اين سفيدى آن سياهى نيست » ) نسبت سلب را به طرفين قضيه مىدهد و به وسيلهء همين كار ، هر يك از طرفين از آن يكى جدا شده و يك‌ديگر را طرد مىكنند و از همين جا معناى كثرت نسبى ( يا عدد ) را مىيابد ، چنان‌كه در قضيهء موجبه چون طرفين را از اين معنا ( كثرت يا عدد ) تهى مىيابد به اين حال نام « وحدت » مىدهد .\r\n\r\nماهيت قضايا\r\nدر تكميل و توضيح مطلب شهيد مطهرى مىگويد :\r\nيكى از امورى كه در منطق و در علم النفس مورد توجه است ، توضيح ماهيت قضيه و تشريح اجزايى است كه هر قضيهء موجبه يا سالبه مشتمل بر آن‌هاست .\r\nدر اين مورد فرضيه‌ها و نظريه‌هاى زيادى هست . هر چند اين نظريه‌ها ارزش منطقى و فلسفى زيادى ندارد ، ولى چون بعضى از اين نظريه‌ها مبتنى برملاحظات دقيق نفسانى است و با باريك‌بينى زيادى اعمال ذهنى و چگونگى و ترتيب آن اعمال در تشكيل قضايا مطالعه شده است ، ما مجموع آن نظريه‌ها را براى كسانى كه به اصطلاحات منطقى آشنا هستند و مايلند ، بيان مىكنيم و از ايراداتى كه به هر يك مىتوان وارد كرد خوددارى مىكنيم . و مقدّمتاً\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاز يك اشتباه كوچك جلوگيرى مىكنيم و آن اين‌كه آن‌چه بالذات مورد توجه منطق يا روان‌شناسى است قضيهء ذهنيه است و اگر از تعبير لفظى آن ( قضيهء ملفوظه ) سخنى به ميان آيد بالتبع و بالعرض است ، و گرنه منطقى را بحث در الفاظ نيست بلكه بحث لفظ آن را عارضى است .\r\nدر قضيهء موجبه سه نظريه است :\r\nالف ) قضيهء موجبه مشتمل بر چهار جزء است : موضوع ، محمول ، نسبت حكميه و حكم ؛ يعنى ذهن ، موضوع و محمول و نسبت اتحادى اين دو را تصور مىكند و « حكم » ، كه يك نوع فعل نفسانى است و نظر به خارج دارد ، خارجيت آن نسبتِ تصور شده را ، در ذهن تثبيت مىكند . از كلمات ابن سينا و صدرالمتألهين انتخاب اين نظريه استفاده مىشود .\r\nب ) قضيهء موجبه مشتمل بر سه جزء است : موضوع ، محمول ، حكم يا نسبت حكميه .\r\nتصور موضوع و محمول كافى است كه ذهن براى حكم كردن آماده شود و حكم به اتحاد اين دو در ظرف خارج بكند هم‌چنان‌كه قضيهء لفظيه نيز كه مرحلهء تعبير آن معانى ذهنيه است ( زيد ايستاده است ) بيش از سه جزء ندارد . مطابق اين نظريه حكم و نسبت حكميه دو چيز نيستند ، بلكه عين يك‌ديگرند . متأخرين منطقيين اسلامى غالباً اين نظريه را انتخاب كرده‌اند .\r\nج ) قضيهء موجبه فقط مشتمل بر دو جزء است : موضوع و محمول . آن‌جا ذهن قضاوت مىكندكه ( مثلًا ) زيد قائم است نه اين است كه واقعاً علاوه بر تصور زيد و تصور قيام يك عنصر نفسانى ديگر به نام حكم وجود پيدا مىكند ، بلكه صرفاً همين قدر است كه اين دو تصور با هم در وجدان حاضر مىشوند و با هم مورد توجه واقع مىشوند . در تمام قضاياى ايجابى رابطه‌اى كه بين موضوع و محمول است اين است كه بين وجود ذهنى آن‌ها تلازم برقرار است ؛ به اين معنا كه به خاطر آمدن هر يك از آن‌ها موجب به خاطر آمدن و حاضر شدن ديگرى مىگردد و اين امر به سبب قانون كلى « تداعى معانى » صورت مىگيرد .\r\nتداعى و تلازم دو تصور ذهنى ، گاهى به سبب مشابهت است و گاهى به سبب تضاد و گاهى به سبب اين‌كه در زمان واحد يا در مكان واحد به احساس در آمده‌اند ؛ مثلًا ما هر وقت نام « حاتم » را شنيده‌ايم متعاقب آن بخشندگى را شنيده‌ايم و حاتم و بخشندگى همواره توأم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبا يك‌ديگر وارد ذهن ما شده‌اند ، اين معيّت و توأم بودن هنگام ورود ، موجب وابستگى ذهنى اين دو تصور شده و عادت ذهن ما شده كه هرگاه حاتم را به يادآوريم يا نامش را بشنويم فوراً بخشندگى به ياد ما مىآيد و بالعكس ، و اين است كه در ذهن خود مىيابيم كه « حاتم بخشنده است » و خيال مىكنيم كه غير از تصور حاتم و تصور بخشندگى چيز ديگرى در ذهن وجود پيدا كرده به نام « حكم » ؛ « حاتم جواد است » .\r\nعلى هذا حقيقت قضيهء موجبه جز دو تصور متلازم و متداعى چيزى نيست ، پس قضيهء موجبه فقط مشتمل بر دو چيز است : موضوع و محمول . اين نظريه را عده‌اى از روان‌شناسان جديد كه حسى مذهبند انتخاب كرده‌اند .\r\nدر قضيهء سالبه پنج نظريه است :\r\nالف ) قضيهء سالبه مانند موجبه ( مطابق نظريهء اوّل ) مشتمل است بر موضوع و محمول و نسبت و حكم . فرقى كه بين اين دو هست اين است كه در قضيهء موجبه همواره يك امر ثبوتى به عنوان محمول با موضوع ارتباط و انتساب پيدا مىكند و در قضيهء سالبه يك امر عدمى با موضوع انتساب و ارتباط پيدا مىكند .\r\nمطابق اين نظريه اختلاف موجبه و سالبه فقط در ناحيهء « محمول » است و حقيقت قضيهء « زيد ايستاده نيست » مساوى است با قضيهء « زيد ناايستاده است » و به اصطلاح مفاد قضيهء سالبه « ربط السلب » است . اين نظريه چندان طرف‌دارانى ندارد .\r\nب ) قضيهء سالبه مانند موجبه ( به حسب نظريهء دوم ) مشتمل است بر سه جزء : موضوع و محمول و نسبت حكميه يا حكم . فرقى كه بين اين دو هست در ناحيهء نسبت است نه در ناحيهء محمول ، زيرا نسبت بر دو قسم است : يا ثبوتى است يا سلبى و به عبارت ديگر ، ذهن در هر مورد موضوع و محمول را با يك‌ديگر پيوند مىدهد و بين آن‌ها ارتباط برقرار مىسازد .\r\nچيزى كه هست نوع پيوند و ارتباط مختلف است : در قضيهء موجبه پيوند وجودى است و در قضيهء سالبه پيوند و ارتباط عدمى است ؛ مثلًا وقتى كه حكم مىكنيم « زيد قائم است » ، بين زيد و قيام پيوند ثبوتى و اتصالى داده‌ايم و وقتى كه حكم مىكنيم « زيد قائم نيست » ، بين زيد و قائم پيوند سلبى و انفصالى داده‌ايم و در هر دو صورت آن‌دو مفهوم را به يك‌ديگر پيوند داده و\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمنتسب كرده‌ايم . پس حقيقت قضيهء سالبه « ربط السلب » نيست ، بلكه « ربط بودن سلب » است .\r\nاين نظريه را برخى از منطقيين اسلامى پذيرفته‌اند .\r\nج ) قضيهء موجبه و قضيهء سالبه هر دو مشتمل هستند بر تصور موضوع و تصور محمول و تصور نسبت حكميه و حكم ، و نسبت حكميه در هر دو مورد ثبوتى و اتحادى است . فرقى كه بين اين دو هست در ناحيهء حكم است نه در ناحيهء محمول و نه در ناحيهء نسبت ، زيرا حكم ، كه فعل نفسانى است ، بر دو قسم است : يا از قبيل وضع و « ايقاع » است و يا از قبيل رفع و « انتزاع » .\r\nتوضيح مطلب اين‌كه ذهن ، هم در قضيهء موجبه و هم در قضيهء سالبه احتياج دارد به تصور موضوع و تصور محمول و تصور نسبت بين موضوع و محمول ، و نسبت در هر دو مورد ثبوتى و اتحادى است و نسبت سلبى و انفصالى معنا ندارد ، چيزى كه هست در مرحله‌اى كه انسان مطابقت و عدم مطابقت اين نسبت اتحادى تصور شده را ( مرحلهء تصديق و حكم ) با واقع نفس الأمر مىنگرد در قضيهء موجبه خارجيت و واقعى بودن اين نسبت اتحادى را ، در ذهن تثبيت مىكند و در قضيهء سالبه خارجى نبودن و واقعى نبودن اين نسبت اتحادى تصور شده را ، در ذهن تثبيت مىكند و به عبارت ديگر ، در قضيهء موجبه حكم مىكند به وجود اين نسبت اتحادى در واقع و نفس الأمر و در قضيهء سالبه حكم مىكند به نبودن اين نسبت اتحادى در واقع و نفس الأمر . پس مفاد حقيقى قضيهء سالبه نه « ربط السلب » است و نه « ربط بودن سلب » است ، بلكه « سلب الربط » است . ابن‌سينا و صدرالمتألهين اين نظريه را پذيرفته‌اند .\r\nد ) قضيهء سالبه اساساً مشتمل بر « نسبت » نيست ، بلكه مشتمل است بر موضوع و محمول و حكم ؛ يعنى همان‌طورى كه در واقع و نفس الأمر گاهى بين دوچيز رابطهء اتحادى برقرار هست ( انسان استعداد نويسندگى دارد ) و گاهى برقرار نيست ( انسان درخت نيست ) ، ذهن نيز كه به منظور حكايت از واقع و نفس الأمر قضايا را مىسازد گاهى بين دوچيز در ظرف ادراكات رابطه برقرار مىكند ( قضيهء موجبه ) و گاهى برقرار نمىكند ( قضيهء سالبه ) . قضيهء سالبه مشتمل بر حكم هست ، ولى مشتمل بر نسبت نيست و به عبارت ديگر ، در قضيهء موجبه انسان موضوع و محمول را تصور مىكند سپس با حكم « ايقاعى » آن‌ها را به يك‌ديگر پيوند مىدهد و بين آن‌ها نسبت و رابطه در ظرف ذهن برقرار مىسازد ، ولى در قضيهء سالبه موضوع\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو محمول را تصور مىكند و با حكم « انتزاعى » آن‌ها را از يك‌ديگر جدا مىكند و بين آن‌ها نسبت و رابطه‌اى در ظرف ذهن برقرار نمىسازد . اين نظريه نيز چندان طرف‌دارانى ندارد .\r\nه ) قضيهء سالبه مشتمل بر دو جزء است : موضوع و محمول . در قضيهء سالبه پس از تصور موضوع و محمول ( انسان و درخت ) ذهن متوقف مىشود و حكمى نمىكند و نسبتى بين موضوع و محمول برقرار نمىسازد ، ولى ذهن اين حكم نكردن خود را حكم بر عدم مىپندارد و در مقابل مفهوم « است » كه از حكم وجودى حكايت مىكرد ، مفهوم پندارى « نيست » را مىسازد و قضيهء سالبه را مانند موجبه مشتمل بر حكم و نسبت فرض مىكند . اين نظريه‌اى است كه در مقاله اختيار شده است .\r\nاين نظريه مبتنى بر دو مطلب زير است :\r\nاوّل : قضيهء موجبه مشتمل بر بيش‌تر از سه جزء نيست : موضوع و محمول و حكم ، و فرض نسبت حكميه ضرورت ندارد ، زيرا در قضاياى حسيه كه اولين قضاياى ادراكى هستند ؛ مانند « اين سفيدى سفيد است » و « اين سفيد ، شيرين است » موضوع و محمول محسوس هستند و حكم نيز فعل نفس است ، ولى محسوسى در مقابل نسبت حكميه نداريم ، زيرا حسى كه نسبت دو چيز را ادراك نمايد نداريم . پس بايد بگوييم قضيه با مجرد موضوع و محمول و حكم ، تمام مىشود .\r\nدوم : چنان‌كه در متن مقاله بيان شده نفس در مورد قضيهء سالبه كارى انجام نمىدهد نه اين‌كه كارى انجام مىدهد و آن كار از قبيل وصل و پيوند كردن يا از قبيل قطع و جدا كردن است . يعنى اين سياهى آن سفيدى نيست و اين سفيدى هم آن سياهى نيست ، پس نسبت سلب به هر دو طرف داده شد . وقتى سفيدى غير از سياهى است ، پس معلوم مىشود كه دو چيز موجود است : يكى سياهى و ديگرى سفيدى .\r\n[ \r\nمعناى كثرت و وحدت\r\n
  ] و از همين‌جا روشن خواهد بود كه « كثرت » ، معنايى است سلبى و « وحدت » سلب سلب است ؛ به عبارت ديگر ، از حالت دوگانگى كه بين دو مفهوم وجود داشت به معناى كثرت\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n( اين ، آن نيست ) پى برديم ، زيرا مفهوم « اين ، آن نيست » وحدت را سلب مىكند و در نتيجه كثرت به وجود مىآيد و چون اين دوگانگى و جدايى بين دومفهومى كه مثل هم مىباشند وجود ندارد ؛ مانند « سفيدى ، سفيدى است » بدين علت ذهن حكم مىكند بر اين‌كه اگر مىگوييم ( اين ، آن نيست ) چنين حالتى بين دو مفهوم مشابه وجود دارد ، پس ( اين ، آن نيست ) كه نيست و اين همان سلب سلب است كه نتيجه‌اش اثبات است ؛ ولى چون اين سلب سلب منطبق به نسبت ايجابى ( است ) مىباشد نسبت وحدت با نسبت ايجاب در مصداق يكى خواهد بود . در واقع مىخواهيم بگوييم كه « سفيدى ، سفيدى نيست كه نيست » ، ولى نمىتوانيم بگوييم . بنابراين ، سلب سفيدى را از سفيدى سلب مىكنيم ، در نتيجه مىشود سفيدى سفيدى است ، زيرا نفى در نفى اثبات است . به قول حاجىسبزوارى :\r\n گوش اسرار شنو نيست و گرنه اسرار * برش از عالم معنا خبرى نيست كه نيست \r\nيعنى خبرى هست منتهى گوش اسرار شنو بايد انسان پيدا كند . در اين كار و كوشش ذهنى شش مفهوم به دست ما آمد :\r\n1 . مفهوم سياهى ؛\r\n2 . مفهوم سفيدى ؛\r\n3 . است ؛\r\n4 . نيست ؛\r\n5 . كثرت نسبى ؛\r\n6 . وحدت نسبى .\r\nعلت نسبى بودن وحدت و كثرت به اين است كه مثلًا هنگامى كه مىگوييم : « زيد ، انسان است » نسبت « زيد » و « انسان » در عالم خارج يكى است و در واقع ميان آن دو مفهوم وحدت برقرار است ، در ظرف خارج انسان و زيد متحدند و يكى بيش نيست ؛ انسان زيد است و زيد انسان است ، ولى نسبت به عالم ذهن اگر بسنجيم ، « زيد » يكى از\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمصاديق انسان مىباشد . احمد و محمود دو مصداق ديگر از مفهوم انسانند . در حوزهء ذهن ، انسان يك مفهوم كلى و جهان شمول دارد ، طبق اين محاسبه بين مفهوم زيد و انسان دوگانگى و مغايرت وجود دارد ؛ زيد يك مفهوم جزئى و شخصى است كه بر غير خودش اطلاق نمىگردد ، ولى انسان يك مفهوم كلى است كه اشخاص و مصاديق فراوانى را در بر مىگيرد . پس اين دو مفهوم نسبت به عالم ذهن كثرت دارد ، ولى نسبت به جهان خارج وحدت دارد ، منتها كثرت و وحدت اين دو مفهوم نسبى و قياسى است نه مطلق و حقيقى .\r\n\r\nمفاهيم حقيقيه ( ماهيات ) و مفاهيم اعتباريه ( غيرماهيات )\r\nدر گذشته گفتيم مفهوم حقيقى عبارت است از : مفاهيمى كه در ظرف خارج و نفس الأمر مصداق واقعى داشته باشد و به عبارت ديگر ، آن‌چه انسان به علم حصولى درك مىكند ماهيات اشياست كه با حضور ماهيت يك شىء در ذهن آن شىء شناخته مىشود . ماهيت يك شىء حقيقت وجود آن شىء است منهاى آثار و لوازم خارجى كه مربوط به وجود خارجى آن است نه وجود ذهنى ، ولى ماهيت در خارج و حوزهء ذهن يكى بيش نيست .\r\nمطابق اين قاعده ، مفهوم 1 و 2 ( سياهى و سفيد ) را كه ادراك نموديم خود ماهيت بودند ؛ يعنى خود واقعيت خارج بودند ، زيرا ماهيت نشان‌دهندهء حقيقت خارجى است و با خارج عينيت دارد ( هر چه هستند همانند كه هستند ) ، اگر دوگانگى بود كه نمىتوانست ماهيت براى اشيا باشد ، ولى در عين حال كه خود واقعيت خارج مىباشند ، اين فرق را با واقعيت خارج دارند كه واقعيت خارج در ظل وجود عينى آثارى مستقل از ذهن و ادراك دارد ، ولى اين مهيت‌ها فاقد آن آثار مىباشند و فرق ميان مهيت و واقعيت خارجى همين است كه واقعيت ، آثار خارجى دارد ، ولى مهيت فاقد آن آثار است ، زيرا خواص و آثار خارجى از وجود خارجى هر ماهيت نشأت مىگيرد ، ولى ماهيت در ضمن وجود ذهنى جز اثر علمى و شناخت كنه آن شىء اثر ديگرى ندارد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو ازاين‌روى مىتوان گفت كه ما كنه سواد و بياض را نايل مىشويم ؛ يعنى سواد و بياض هر چه هستند ( در ذات خود ) همانند كه پيش ما هستند . آن‌چه پيش ما و در حوزهء ذهن و تفكرات ما وجود دارد همان ماهيت حقيقى سواد و بياض است نه صورت و شبحى از سياهى و سفيدى كه مخلوق ذهن ما مىباشد ، اگر سواد و بياض در ظرف خارج نبودند ماهيت آن دو به ذهن منتقل نمىشد و معرفتى حاصل نمىآمد ، پس حقيقت و ماهيت آن دو را ما درك مىكنيم و همان‌گونه كه پيش ما هستند در ظرف خارج نيز وجود دارند ، نه آن‌چنان‌كه سوفسطى و يا قائلين به اشباح در وجود ذهنى مىگويند ، زيرا ، آنان مىگويند : « سواد و بياضى كه پيش ما هستند همانند كه هستند » نه اين‌كه همانند كه بايد باشند و از حقيقت سواد و بياض خارجى حكايت كنند ، بلكه معيار تصور انسان است نه انطباق با خارج و عدم آن . و ميان اين دو سخن فرق بسيار است .\r\nفيلسوفان معتقدند كه ذهن انسان حقايق خارجى را از ره‌گذر حضور ماهيات آن‌هامىفهمد و ملاك صدق و كذب انطباق ذهن با خارج و عدم انطباق آن مىباشد ، ولى سوفسطايى معتقد است آن‌چه بشر مىانديشد براى خودش حقيقت است و اصولًا خارج از ذهن يا چيزى نيست و يا قابل شناخت نمىباشد ، آن‌چه ما به عنوان علم و معرفت با آن سروكار داريم تصورات ذهنى ماست و هر كسى يك نوع تصورات مخصوصى دارد ، پس سواد و بياضى كه در ذهن داريم همان است كه در ذهن حضور دارد ، مسئلهء انطباق با خارج و عدم انطباق مفهومى ندارد ؛ اما فيلسوف رئاليست معتقد است سواد و بياض دو ماهيت جداگانه هستند كه مصداق در خارج دارند ، ولى آثار خارجى ندارند ، چون اثر و لوازم مربوط به وجود خارجى ماهيت است نه وجود ذهنى آن ؛ آتش همان ماهيت خارجى آتش است منتها آتش خارجى ، حرارت و سوزانندگى دارد به خلاف ماهيت آن در ضمن وجود ذهنى كه آثار خارجى بر آن مترتب نيست . پس مفهوم 1 و 2 ، يعنى سياهى و سفيدى را كه ادراك نموديم خود ماهيت هستند كه موضوع و يا مجهول در قضيه‌اند .\r\nاما مفهوم سوم ( است ) كه مفهوم حكم است . چنان‌كه بيان كرديم خود حكم ، فعل\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nخارجى نفس است كه با واقعيت خارجى خود در ميان دو مفهوم ذهنى « زيد و انسان » مثلًا ، موجود مىباشد و چون نسبت ميان موضوع و محمول است ، وجودش همان وجود آن‌هاست . از يك سوى از واقعيت خارج حكايت مىكند ( يعنى نسبت به خارج بىاثر است ) و از يك سوى خودش در ذهن يك واقعيت مستقلى دارد كه مىتواند خودش را محكىٌّ عنه قرار داد « 1 » و از اين جهت ذهن به آسانى مىتواند از اين پديده كه فعل خودش مىباشد مفهوم‌گيرى نموده و او را ، چنان‌كه گفته شد ، با يك صورت ادراكى حكايت نمايد و با اين حال نمىتوان او را در صف ساير مهيات قرار داد ، زيرا آن‌چه براى آن واقعيت به شمار مىرود ( حكم - فعل ذهنى ) ذهنى است نه خارجى داراى آثار خارجيه .\r\nبه عبارت ديگر ، ما سابقاً نظريه‌هاى مربوط به ماهيت قضيهء موجبه را بيان كرديم .\r\nدر مورد قضاياى موجبه هر كدام از آن نظريه‌ها را انتخاب كنيم و هر كدام را مردود بشناسيم يك مطلب قطعى و مسلم است و آن اين‌كه هنگامىكه محمولى را براى موضوعى اثبات مىكنيم ( زيد ايستاده است ) علاوه بر تصور موضوع ( زيد ) و تصور محمول ( ايستاده ) يك عمل خاص ديگرى در ذهن انجام مىگيرد ، ما نام آن عمل را « حكم » يا « اقرار و اذعان » گذاشته‌ايم . تنها نظريهء سوم بود كه قضيهء موجبه را فقط مشتمل بر دو جزء مىدانست و وجود حكم را انكار مىكرد ، ولى آن نظريه بسيار ضعيف و غير قابل اعتناست . متأخرين از روان‌شناسان جديد ، دليل‌هاى بسيار بر بطلان آن نظريه اقامه كرده‌اند و اثبات كرده‌اند كه ذهن علاوه بر تصور موضوع و محمول يك نوع فعاليت از خود نشان مىدهد و آن فعاليت همان است كه نامش را « حكم » يا « اقرار و اذعان » گذاشته‌اند .\r\nاساساً « تداعى معانى » غير از حكم است و علل و مبادى آن نيز غير از علل و مبادى حكم است . بسيار اتفاق مىافتد كه به علت مشابهت يا تضاد يا مجاورت ، ما بين دو معنا تداعى هست ، ولى حكم نيست و يا آن‌كه حكم بر خلاف مقتضاى تداعى است ؛ مثلًا ممكن است كه در ذهن ما بين تصور « حاتم » و تصور « بخشندگى » تداعى وتلازم وجود داشته باشد ، ولى\r\n\r\n\r\n","description":"","footnote":"\r\n( 1 ) . مثلًا انسان بودن زيد جاى ترديد نيست و يا سفيدى گچ امر روشنى است\r\n","page_name":" 86 ","page_number":86},
  {"content":"\r\n\r\nدر عين حال ما حكم نكنيم كه حاتم بخشنده بوده و يا آن‌كه حكم بكنيم كه بخشنده نبوده و يا اصلًا چنين شخصى در عالم وجود نداشته . و گاهى حكم هست و تداعى نيست ؛ مثل تمام احكامى كه دانشمندان در مورد مسائل نظرى علمى به راهنماى برهان يا تجربه مىنمايند .\r\nپس اين مطلب قطعى و مسلم است كه هنگامى كه محمولى را براى موضوعى اثبات مىكنيم ( زيد ايستاده است ) علاوه بر تصور موضوع و تصور محمول ، يك عمل خاص ديگرى ذهن انجام مىدهد .\r\nاين عمل خاص در ميان همهء امور نفسانى يك امتياز مخصوص دارد و آن اين‌كه داراى دو جنبه است : از يك جنبه انفعالى و حصولى و ذهنى است و از جنبهء ديگر ، فعلى و حضورى و غير ذهنى است . توضيح اين‌كه امور نفسانى ، چنان‌كه سابقاً گذشت ، دو دسته هستند : دستهء اوّل همان صور ذهنيه است كه مربوط به دستگاه مخصوص ادراكى است . اين صور ، انفعالى هستند ؛ يعنى قوهء مدركه در اثر برخورد با يك واقعيت ، روى خاصيت مخصوص صورت‌پذيرى خود ، آن‌ها را تهيه كرده است ؛ و حصولى هستند ؛ يعنى يك واقعيتى كه غير از واقعيت خودشان است ارائه مىدهند و ذهنى هستند ؛ يعنى وجودشان قياسى است و هيچ هويت و تشخصى غير از « صورت شىء ديگر بودن » ندارند و امتياز اين صور ازيك‌ديگر تابع امتيازى است كه محكىٌّ عنه‌هاى آن‌ها با يك‌ديگر دارند ؛ مثلًا تصور انسان و تصور درخت و تصور اسب هيچ هويت و تشخصى ندارند غير از صورت اشياى خاص خارجى بودن ، و امتياز هر يك از اين صور از ديگرى به اين است كه يكى متعلق به انسان است و ديگرى به درخت و سومى به اسب .\r\nدستهء دوم ، نفسانيات غير ذهنى هستند . اين دسته از امور مربوط به ساير دستگاه‌هاى نفسانى ، يعنى ماوراى دستگاه ذهن مىباشد ؛ مانند اراده و شوق و لذت و رنج و غيره . اين امور اولًا ، صورت چيزى نيستند ؛ مثلًا فرق اراده و تصور درخت اين است كه اراده يك امرى است نفسانى و چيزى را در خارج به ما نشان نمىدهد ، اما تصور درخت ، واقعيت خارجى درخت را بر ما مكشوف مىسازد و ثانياً ، حضورى هستند نه حصولى ، چنان‌كه واضح است وثالثاً ، غالباً فعلى هستند نه انفعالى .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nحكم داراى هر دو جنبه است : از يك جهت صورتى است كه واقع و نفس الأمر را ارائه مىدهد و وجود خارجى ارتباط محمول را با موضوع منكشف مىسازد . از اين جنبه بايد او را علم حصولى و صورت ذهنى و كيفيت انفعالى بدانيم و از طرف ديگر علاوه بر اين جنبه ، جنبه‌هاى خاص ديگرى دارد كه از آن جنبه وجودش قياسى نيست و به حسب نحوهء وجود خود ( نه به تبع مكشوف ) از ساير نفسانيات امتياز دارد و از آن جنبه است كه به آن ، نام « اقرار » و « اذعان » و « حكم » مىدهيم و از آن جنبه ، فعلى است نفسانى كه صورت امر خارجى نيست در رديف ساير امور نفسانى قرار مىگيرد .\r\nمحققين از منطقيين اين عمل خاص را از جنبهء اوّل ، كه انفعالى و حصولى و ذهنى است ، « تصديق » مىنامند و از جنبهء دوم ، كه فعلى حضورى و غير ذهنى است ، « حكم » مىنامند و از جنبهء اوّل است كه قابل تعبير لفظى است و با كلمهء « است » به تعبير در مىآيد . كه مفهوم سوم قضيه محسوب مىشود .\r\nو مفهوم چهارم : كه عبارت است از ( مفهوم « نيست » ) در قضيهء سالبه ؛ مانند اين سياهى آن سفيدى نيست ، چنان‌كه پيش‌تر گفتيم به‌واسطهء يك اشتباه و خطاى اضطرارى ( ضرورى ) كه ذهن در قضاياى موجبه ، مانند سفيدى ، سفيدى است و انسان ، انسان است ، چه به صورت حمل اولى ذاتى باشد و چه به شكل حمل شايع صناعى ، مضطر مىشود كه هر كدام را از ديگرى سلب كند و بگويد اين‌گونه نيست كه انسان ، انسان نباشد و يا سياهى ، سفيدى نيست ( در حمل شايع ) . بنابراين چنين خطاى جبرى و ( ضرورى ) كه دامن‌گير ذهن مىشود از حكم ايجابى ( است ) گرفته مىشود ، پس او نيز مانند حكم ايجابى « مهيت » نيست ، ولى مىتوان گفت از مهيت گرفته شده است .\r\nو مفهوم پنجم و ششم ( مفهوم كثرت نسبى و وحدت نسبى ) چنان‌كه دانسته شد ، از مفهوم « نيست » گرفته شده ، اگرچه مهيت نيستند ، ولى متكى به مهيت مىباشند .\r\nپس از اين بيان روشن شد كه برخى از اين مفاهيم شش‌گانه مهيت مىباشد ؛ مانند سياهى و سفيدى كه از واقعيت خارجى حكايت مىكنند ؛ يعنى خود همان خارجند با اين فرق كه منشأ آثار نيستند . و برخى ديگر مهيت نيستند ، زيرا از يك امر ذهنى\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nحكايت مىكنند كه با واقعيت خودش با امور ذهنيه متحد است و آن واقعيت « حكم » است كه يك واقعيت دو جانبه است و به‌واسطهء وى ما مىتوانيم يك نوع راهى به خارج از ذهن پيدا كنيم . پس اين‌گونه مفاهيم اگر چه مهيت و حاكى از خارج نيستند ، ولى يك نوع وصف حكايت براى آن‌ها اثبات نموده و اعتبار كاشفيت و بيرون‌نمايى را به آن‌ها مىدهيم و از همين روى نام « اعتبارى » روى آن‌ها مىگذاريم . « 1 »\r\nاز بيان گذشته نتيجه گرفته مىشود كه اولًا ، ادراكات منقسم مىشوند به دو قسم : تصور ، حكم ، و اين همان تقسيم ادراك است به تصور و تصديق كه در مقالهء 4 گذشت و ثانياً ، مفاهيم تصوريه ( ادراكات تصورى ) منقسم مىشوند به دو قسم : مهيات و اعتباريات .\r\nماهيات ادراكاتى است كه از ظرف خارج به حوزهء ذهن وارد شده ، ولى اعتباريات مانند مفاهيم كثرت و وحدت ، كلى و جزئى ، و تصديق و حكم به نفى و اثبات ، از مصاديق خارج حكايت ندارند .\r\n\r\nبه آغاز سخن بر مىگرديم\r\nو از سوى ديگر ، چنان‌كه گفته شد ، نفس ما و قواى نفسانى و افعال نفسانى ما پيش ما حاضر بوده و با علم حضورى معلوم مىباشند . در گذشته گفتيم هر كسى خود را وجدان مىكند ؛ يعنى خودش پيش خودش حاضر است و هم‌چنين قواى نفسانى ( مانند قواى بينايى ، شنوايى ، چشايى ، لامسه ، اراده و كراهت و حب و بغض ، تصميم و انصراف ، عقل و هوش ) اين امور جزو حالات نفسانى و افعال وى به شمار مىروند و انسان به گونهء اجمالى و ابتدايى آن‌ها را ادراك مىكند و قوهء مدركهء ما ، با آن‌ها اتصال و رابطه دارد ؛ يعنى بدون واسطهء تصورات ذهنى و به كار گرفتن حواس ظاهرى ، آن‌ها پيش نفس\r\n\r\n\r\n","description":"","footnote":"\r\n( 1 ) . اين اعتباريات را ، كه اعتباريات فلسفى و انتزاعى است ، با اعتباريات اجتماعى و اخلاقى كه در مقالهء 6 بيان مىشود و صرفاً قرار دادى است نبايد اشتباه كرد ، زيرا اين‌گونه انتزاعيات يك نوع اعتباريات عقلى و منطقى است كه ذهن ملزم به پذيرش است به خلاف اعتباريات عرفى و قراردادهاى اجتماعى كه براى رفاه و حفظ حدود و حقوق متقابل وضع و جعل گرديده است و بدين منظور اقوام بشرى آن را پذيرفته‌اند و در هر چند سالى مىتواند تغيير كند\r\n","page_name":" 89 ","page_number":89},
  {"content":"\r\n\r\nحضور دارند ؛ ما اراده مىكنيم ، حب و بغضى داريم و همه را بالوجدان مىيابيم . البته اگر از طريق مطالعه و دقت و روان‌شناسى بخواهيم برداشت بيش‌ترى داشته باشيم مىشود علم حصولى ، و قوهء تفكر از طريق علمى شناخت پيدا مىكند . اين غير از شناخت حضورى و وجدانى است .\r\nو چون قوهء مدركه كه در ابتداى امر با آن‌ها اتصال وجودى داشته پس ناچار آن‌ها را يافته و صورت‌گيرى و عكس‌بردارى خواهد نمود و در اين ادراك حصولى مهيت نفس و مهيت قواى نفسانى ؛ مانند ماهيت بينايى ، شنوايى ، لامسه ، ذايقه و هم‌چنين مهيت افعال نفسانى ؛ هم چون ادراك ، تصميم وحركات عادى وغريزى و مبادى آن‌ها مانند تصور ، ارزيابى سود و زيان ، به هر حال ، در اين ادراك حصولى ماهيت نفس و ماهيت قوا و افعال نفسانى از آن جهت كه افعال و قواى نفسانى مىباشند بالكنه پيش قوهء مدركه حاضر خواهند بود . ( البته كنه در اين‌جا به معناى « هر چه هست همان است » ملحوظ شده است نه به معناى احاطهء تفصيلى ) . و هم‌چنين نسبت ميان قوا و افعال و ميان نفس ، چنان‌كه حضوراً معلوم بود ، حصولًا نيز معلوم خواهد بود . به مجرد اين‌كه تصور كنيم نفس چيست ، افعال و قواى نفسانى داراى چه ويژگىهايى مىباشند ، براى تحقق علم حصولى و شناخت ماهيات آن‌ها كافى است ، چه به هر حال با قوهء مدركه تصويرى از آن‌ها در ذهن ما حضور پيدا مىكند .\r\nآن‌چنان‌كه نسبت ميان محسوسات ، معلوم و دست‌گير مىشد ؛ مانند نسبت و فاصلهء بين اجزاى بدن انسان ، فاصلهء زمين و ماه و خورشيد ، بزرگى و كوچكى اشيا و غيره ، و ناچار هنگامىكه ما اين نسبت را مشاهده مىنماييم حاجت و نياز وجودى و پناهندگى آن‌ها را به نفس و استقلال وجودى نفس را نيز مشاهده مىنماييم و خواهيم فهميد كه مركز اصلى افعال و حالات نفسانى و نسبت بين اين‌ها خود نفس است و اين همه آوازه‌ها از شه بود . اگر نفس را برداريم همه معدوم مىشوند ، چون اين‌ها وجوداتى هستند عارضى و متكى به نفس و از نظر وجودى استقلال ندارند و به عكس ، نفس موجودى است مستقل و متكى به خود و بدين معنا به غير وابستگى ندارد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو در اين مشاهده صورت مفهومى « جوهر » پيش ما نمودار مىشود ، زيرا مىبينيم كه نفس اين معنا را دارد كه اگر او را از دست نفس بگيريم گذشته از خود نفس ، همه اين قوا و افعال قوا از ميان مىروند و اگر ادراكى در كار است همهء اين حالات و افعال به يمن وجود نفس صورت مىگرفته است . و از آن سوى نسبت احتياجى قوا و افعال را مىبينيم و مىفهميم كه همين احتياج و ارتباط مستلزم وجود امر مستقلى مىباشد و ازاين‌روى در موارد محسوسات كه تاكنون خبرى از پشت سر آن‌ها نداشتيم ، حكم « به عرض » بودن كرده و از براى همه آن‌ها موضوع جوهرى اثبات مىنماييم و يك باره همهء آن‌ها به وصف تبديل مىشوند ؛ يعنى تاكنون ما روشنى و تاريكى و سردى و گرمى مىديديم و از اين پس علاوه بر آن ، روشن و تاريك و سرد و گرم را نيز مىفهميم .\r\n[ \r\nتصور جوهر و عرض\r\n
  ] براى توضيح بيش‌تر بايد گفت :\r\nاز جمله تصوراتى كه براى ذهن حاصل است تصور جوهر و عرض است . جوهر ، يعنى موجود مستقل از محل و موضوع ، و عرض ، يعنى موجود نيازمند به محل و موضوع ؛ مثلًا تمام اجسام داراى كميت و مقدار و شكل هستند ، ما خود جسم را به عنوان « جوهر » و كميت و شكل آن را به عنوان « عرض » مىشناسيم و يا اين‌كه اين كاغذ كه سفيد است ، سفيدى را به عنوان عرض و خود كاغذ را به عنوان جوهر مىشناسيم .\r\nما دراين مقاله كار نداريم كه چه چيز جوهر است و چه چيز عرض ؟ و يا اين‌كه آيا جوهر و عرض در مقابل يك‌ديگر در خارج وجود دارند يا ندارند ؟ در اين سلسله مقالات يك مقالهء مستقل ( مقالهء 13 ) به اين مطلب اختصاص داده شده ، گفتگوى ما فعلًا متوجه منشأ پيدايش اين دو تصور است كه آيا اين دو تصور از كجا براى اذهان پيدا شده است ؟ زيرا مطابق سبك اين مقاله هر تصورى كه عارض ذهن شود يك منشأ واقعى دارد و تا نفس به واقعيت آن متصور ، با علم حضورى نرسيده باشد ، نمىتواند آن تصور را بسازد و حتى تصورات موهومه نيز در اصل منشأ واقعى دارند و عناصر اوليهء آن تصورات از واقعياتى سرچشمه مىگيرد ولهذا\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nوقوع خطا بالعرض است و همواره هر خطايى مستلزم صوابى و هر موهومى مستلزم حقيقتى است . حالا ببينيم منشأ پيدايش تصور جوهر و تصور عرض چيست و از چه واقعيتى سرچشمه مىگيرد ؟\r\nاين مطلب از لحاظ روان‌شناسى و فلسفى بسيار حايز اهميت است و كم‌تر مورد توجه دقيق واقع شده . روان‌شناسى جديد كم و بيش در اطراف اين مطلب گفتگو كرده است . در اين مقاله براى اولين مرتبه با يك نظر دقيق راه پيدايش اين دو تصور بيان شده است .\r\nمطابق آن‌چه در صدر مقاله بيان شد ، عقيدهء عقليون داير به وجود يك سلسله تصورات فطرى قابل قبول نيست پس به جاى ديگرى بايد دست دراز نمود . از طرف ديگر واضح است كه جوهر و عرض را در زمرهء وجدانيات ، يعنى پديده‌هاى خاص نفسانى از قبيل اراده و محبت ، نمىتوان شمرد و به اصطلاح از موضوعات خاص روانى نيستند . پس از راه وجدان نيز كه پيدايش يك سلسله تصورات مربوط به امور روانى توجيه مىشود ، نمىتوان پيدايش اين مفاهيم را توجيه نمود . براى پيروان مكتب حس دو راه ديگر باقى است : يكى اين‌كه پيدايش اين دو را از راه احساس خارجى توجيه كنند و ديگر اين‌كه آن دو را موهوم محض بدانند ، ولى از هيچ‌يك از اين دو راه نيز قابل توجيه نيست ، اما از راه حواس خارجى به جهت آن‌كه هر چند حواس ما به عوارض و ظواهر تعلق مىگيرد و ما تمام اعراض خارجى را از راه احساس درك مىكنيم ؛ مثلًا ما از جسم ، احساس رنگ و شكل و طعم و كميت مىنماييم ، سفيدى و كرويّت و تلخى و مقدار را احساس مىكنيم اما عرض بودن اين‌ها كه عبارت است از : نيازمندى وجودى آن‌ها به محل و موضوع ، به احساس در نمىآيند ، پس احساس اين عوارض نمىتواند منشأ پيدايش مفهوم عرض در ذهن ما بشود ، و به عبارت روشن‌تر ، گفتگوى ما در مفهوم رنگ و شكل و مقدار و امثال اين‌ها نيست كه از كجا پيدا شده‌اند ؟ گفتگو در مفهوم عرضيت است كه از آن به « نيازمندى وجودى به محل » تعبير مىكنيم و شك نيست كه اين خود يك مفهوم جداگانه‌اى است كه عارض ذهن شده است .\r\nو از طرف ديگر موهوم محض هم نيستند ، زيرا اولًا ، چنان‌كه در مقالهء 13 خواهد آمد ، اين‌ها حقايقند نه موهومات و ثانياً ، به تصديق خود حسيون و همهء روان‌شناسان\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nممكن نيست كه يك تصور موهوم كه هيچ حقيقتى را در بر نداشته باشد در ذهن پيدا شود .\r\nموهومات همواره از تركيب يا تجزيهء غلط دو ( يا بيش‌تر ) مفهوم حقيقى وجودى يا عدمى و يا يكى وجودى و ديگرى عدمى پيدا مىشوند ؛ مثلًا تصور غول و سيمرغ و شانس و ساير موهومات كه براى ذهن پيدا شده در اثر يك نوع تصرفاتى است كه ذهن در مورد تصورات حقيقى انجام داده و ما با اندك تأمل ، تصورات حقيقى اوليه را ، كه منشأ اين موهومات هستند ، مىتوانيم به دست آوريم ، اما تصور جوهر و عرض از اين قبيل نيست ، زيرا عرض بودن ، يعنى نيازمندى وجودى به محل . ما براى هر يك از اجزاى اين مفهوم مركب مىتوانيم منشئى در حس پيدا كنيم مگر براى مفهوم نيازمندى . چيزى كه هست مىتوان گفت تصور جوهر كه عبارت است از : « استقلال وجودى شىء از محل و موضوع » ، از مقايسه با تصور عرض ، كه نيازمندى وجودى شيئى به محل و موضوع است پيدا شده ، زيرا استقلال ، عدم نيازمندى مىباشد ؛ يعنى يك مفهومى است مركب از دو چيز ( عدم و نيازمندى ) ؛ ولى خود تصور عرض ، كه مشتمل بر مفهوم نيازمندى است ، از چه راه قابل توجيه است ؟\r\nحقيقت مطلب اين است كه ما واقعيت جوهر و واقعيت عرض ، يعنى جوهر بودن جوهر و عرض بودن عرض و به عبارت ديگر واقعيت استقلال وجودى و واقعيت نيازمندى را در باطن نفس خود شهود كرده‌ايم ، و منشأ پيدايش اين دو تصور اين شهود باطنى است .\r\nچنان‌كه سابقاً در بيان مناط و ملاك علم حضورى گذشت ، واقعيت امور نفسانى و واقعيت نيازمندى آن‌ها به نفس ، يكى است . ما هرگز آن امور را منفك از جنبهء نيازمندى و تعلق ذاتى آن‌ها به نفس نمىتوانيم مشاهده كنيم . على هذا ابتداى پيدايش اين دو تصور اين‌جاست ، پس از اين مرحله است كه ذهن اين دو مفهوم را تحت قواعد معيّن بسط و گسترش مىدهد و تمام يا غالب موجودات را داخل در اين دو مفهوم مىكند .\r\nممكن است بعضى گمان كنند كه منشأ پيدايش اين دو تصور ، احساس خارجى است ؛ به اين بيان كه ما گاهى در خارج دو امر مادى را مىنگريم كه يكى متكى به ديگرى است ؛ مثلًا سنگ كوچكى را روى سنگ بزرگى و يا گلوله را در دست خود و يا خود را روى زمين مىبينيم ، بعد در اثر مشاهده و تجربه مىبينيم كه هر وقت آن سنگ بزرگ از زير آن سنگ\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nكوچك و يا دست ما از زير گلوله برداشته شود سنگ كوچك و آن گلوله به زمين مىافتد ، پس احتياج اين دو به ديگرى و عدم احتياج آن ديگرى را به اولى احساس مىكنيم ، سپس ذهن ما در مقام توسعه و گسترش بر مىآيد و اين تصورات را دقيق‌تر مىكند و در مورد جسم و شكل ( مثلًا ) به كار مىبرد . پس بالأخره پيدايش اين دو تصور نيز منشأ حسى و تجربى دارند .\r\nاين گمان از آن‌جا ناشى مىشود كه شخص از روى دقت ، حدود حس را تشخيص نداده باشد و نداند كه در مورد مثال نام برده آن‌چه حس مىنمايد و صورتى از آن در مخيله تهيه مىشود فقط تصور آن دو جسم و تصور افتادن و تصور تعاقب رها شدن جسم زيرين و افتادن جسم زيرين است ، اما احتياج و نيازمندى قابل احساس نيست و حس نمىتواند صورتى از آن « احتياج » را در ذهن بگذارد .\r\n\r\nاثبات وجود جوهر وظيفهء حس است يا عقل ؟\r\nدر اين‌جا گفتگو از منشأ پيدايش تصور جوهر و عرض است و اما بحث از اين جهت كه آيا اثبات وجود جوهر در خارج ( حتى وجود جسم ) وظيفهء حس است يا غير حس ؟ و ما از چه راهى به وجود جوهر جسمانى در خارج اذعان و اعتراف كرده‌ايم ؟ و در اين اذعان و اعتراف مبادى حس چه اندازه دخالت دارند و مبادى غير حسى چه اندازه دخالت دارند ؟\r\nبحث جداگانه‌اى است و ما آن‌جا كه حدود حس و حدود عقل را تعيين مىكنيم در اين باره گفتگو خواهيم كرد .\r\nدر هر صورت ما به كمك علم حضورى استقلال نفس را يافته و با علم حصولى مىفهميم كه جميع حالات و افعال نفسانى متكى به نفس مىباشند ؛ مانند اين‌كه سردى و گرمى و روشنى و تاريكى نيز كانونى دارد ؛ مثل خورشيد كه روشن است و روشنى روز از خورشيد مىباشد و يا شبْ تاريك ، و يخچالْ سرد ، و آبْ گرم است . و انتقال به قانون كلى عليت و معلوليت نيز از همين جا شروع مىشود ، زيرا هر وصفى متفرع بر موصوف است و ياطبق قانون عقلى اثبات يك صفت و يا حالت براى شىء ، متفرع بر وجود آن شىء است :\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n[ \r\nمسئلهء عليت و معلوليت\r\n
  ] از مسائلى كه در فلسفه و علوم قديم و جديد بسيار حايز اهميت است ، مسئلهء عليت و معلوليت است . تصورى كه بشر از عليت و معلوليت دارد اين است كه از دو شىء معيّن ( مثلًا ) يكى را به وجود آورنده و مؤثر و ديگرى را به وجود آورده شده و اثر مىشناسد . عليت و معلوليت از امورى است كه همه كس تصورى از آن در ذهن خود دارد ؛ مثلًا هنگامىكه انسان عصايى در دست گرفته و با دست خود آن عصا را حركت مىدهد در زمان واحد هم دست و هم عصا حركت مىكند . اين دو حركت در عين اين‌كه هم زمان هستند و از لحاظ زمان تقدم و تأخرى بر يك‌ديگر ندارند ، انسان يكى از آن دو را مولود و نتيجهء ديگرى مىداند و در مقام تعبير مىگويد : « چون دست حركت مىكند ، عصا حركت مىكند » ؛ يعنى حركت عصا را معلل مىكند به حركت دست و اگر كسى فرضاً بگويد : « چون عصا حركت مىكند ، دست حركت مىكند » ، همه كس آن را غلط مىداند .\r\nدر باب عليت و معلوليت و اقسام آن مسائل زيادى هست از قبيل اين‌كه آيا عليت و معلوليت واقعيت دارد و نظام هستى نظام على و معلولى است يا نه ؟ آيا ترتب معلول بر علت ، ضرورى و تخلف آن ممتنع است يا نه ؟ آيا شرط است كه علت و معلول هم‌زمان باشند يا نه ؟\r\nآشنايان به فلسفه و علوم جديد و قديم مىدانند كه اين مسائل و يك سلسله مسائل ديگر مربوط به مسئلهء عليت و معلوليت همواره در تاريخ فلسفه و علوم در درجهء اوّل اهميت قرار داشته و دارد . در اين سلسله مقالات يك مقالهء مستقل ( مقالهء 9 ) به آن اختصاص داده شده است .\r\nآن‌چه مربوط به اين مقاله است اين است كه تصور عليت و معلوليت ابتدا از چه راه و از چه مجرايى براى ذهن حاصل مىشود ؟\r\nدر اين‌جا سه نظريه است : نظريهء عقلى ، نظريهء حسى و نظريه‌اى كه در اين مقاله اتخاذ شده است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nنظريهء عقلى\r\nچنان‌كه مكرر گفته شده است ، عقليون معتقد به فطرى بودن و خاصيت ذاتى بودن يك رشته از معقولات ، هستند و ما در صدر مقاله بطلان اين نظريه به طور كلى روشن كرديم و ثابت كرديم كه تصور هيچ چيز بدون اين‌كه قوهء مدركه واقعيت آن شىء را به نحوى از انحا بيابد ، ممكن نيست حاصل شود ، و ذهن انسان در ابتدا لوح بىنقشى است و همهء اين نقش‌ها و تصورات از راه برخورد قوهء مدركه با واقعيتى از واقعيات ، عارض ذهن مىشوند . على هذا اين نظريه در هيچ موردى قابل قبول نيست و لزومى ندارد كه آن‌چه بالخصوص در اين مورد گفته شده نقل و انتقاد كنيم . از كسانى كه عليت و معلوليت را جزء معقولات فطرى مىدانند و بيانات خاصى در اين مورد دارد ، كانت است . وى عليت و معلوليت را يكى از مقولات دوازده‌گانهء خويش ، كه همهء آن‌ها به عقيدهء او امورى عقلى و فطرى هستند ، مىداند .\r\n\r\nنظريهء حسى\r\nاين نظريه مبتنى بر اين است كه تصور عليت و معلوليت از راه احساس وارد ذهن شده است . اين نظريه متعلق به بعضى از حسيون و جميع ماديين است .\r\nجان لاك به نقل مرحوم فروغى مىگويد : « چون تبدل‌هايى همواره همانند و يك‌سان در احوال چيزها مشاهده مىكنيم و چيزهاى ديگرى را مىبينيم كه همواره آن تبدل‌ها را مىدهند ، پس آن تبدل‌ها را « معلول » و چيزهايى كه اين تبديل‌ها را مىكنند « علت » مىناميم . و نيز از همين راه تصور آفرينش و زايش و ساخت و تغيير براى ما حاصل مىشود » .\r\n[ \r\nاشكال نظريهء حسى\r\n
  ] اشكال اين نظريه واضح است . اين نظريه از عدم دقت كافى در تعيين حدود حس پيدا شده است . ما در خارج به وسيلهء حواس خود فنومن‌ها و حوادث را مشاهده مىكنيم ، تغييرها و تبديل‌ها را مىبينيم و چون زمان را درك مىكنيم قهراً مقارنه يا تعاقب اين محسوسات را نيز\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدرك مىكنيم ؛ اما اين‌كه بعضى از اين حوادث در بعضى ديگر « تأثير » دارند كه در گفتهء جان لاك به كلمهء « مىدهند » و « مىكنند » تعبير شده ، قابل احساس نيست ؛ مثلًا ما به وسيلهء حواس خود آتش و فلز ( البته از آن‌ها هم مجموعه‌اى از عوارض را احساس مىكنيم نه چيز ديگر ) و تماس آتش با فلز و حرارت و افزايش كمّى فلز ( انبساط ) و مقارنهء افزايش كمّى و حرارت را درك مىكنيم ، اما اين‌كه عليت و تأثيرى هم در كار هست به وسيلهء هيچ حسى درك نمىكنيم . آرى ، چون ما از راه ديگر تصورى از علت و معلول پيش خود داريم و از طرفى هم اذعان داريم كه هر چيزى كه نبود و بود شد علت و مؤثر وجودى مىخواهد ، با كمك احساس و تجربه مىتوانيم علت‌هاى خاص براى معلول‌هاى خاص و روابط علت و معلولى اشيا را كشف كنيم . اما سخن در اين است كه ابتدائاً اصل تصور عليت و معلوليت كه غير قابل احساس است از كجا عارض ذهن شده است ؟\r\n[ \r\nسخن دانشمندان در حسى نبودن عليت و معلوليت\r\n
  ] اين مطلب كه عليت و معلوليت قابل احساس نيست ، از زمان‌هاى بسيار قديم مورد توجه اهل‌نظر بوده است .\r\nابن سينا در فصل اوّل از مقالهء اولى از الهيات شفا در مقام بيان اين‌كه موضوع فلسفهء اولى چيست و آيا مىتوان گفت كه موضوع فلسفهء اولى « علت علىالاطلاق » است و فلسفهء اولى از احوال و عوارض آن بحث مىكند ، مىگويد : « موضوع هر علم و هر فنى بايد مفروض و مسلم گرفته شود و ما اگر بخواهيم عليت به طور مطلق را موضوع اين فن قرار دهيم بايد او را مفروض و مسلم بگيريم و حال آن‌كه اين فرض و تسليم وقتى براى ما حاصل مىشود كه اقرار و اعتراف داشته باشيم كه هيچ حادثه‌اى بدون سبب و علت پديد نمىآيد و اين مسئله از مسائلى است كه در اين فلسفه بايد تكليفش روشن شود ، و اگر كسى گمان كند كه رابطهء عليت و معلوليت را از راه حس مىتوان كشف كرد خطاست ، زيرا حس جز مقارنه و تصاحب دو امر ، چيزى را به ما نمىفهماند » .\r\nاز دانشمندان جديد هم عده‌اى كه در تعيين حدود حس دقت كرده‌اند به اين حقيقت\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاعتراف كرده‌اند ، اين گروه جمع ديگرى از همان حسيونند . اين طايفه چون از طرفى دريافته‌اند كه احساس قادر نيست عليت و معلوليت اشيا را دريابد و از طرف ديگر روى فرمول مخصوص خود چيزى را واقعى مىدانند كه بتوان آن را از راه حس و تجربه توجيه كرد ، واقعيت عليت و معلوليت را مورد ترديد قرار داده‌اند .\r\nهيوم ، دانشمند حسى معروف انگليسى سردستهء اين جماعت است . هيوم به نقل مرحوم فروغى مىگويد : « چون در مقام تحقيق فلسفى بر مىآييم مىبينيم اعتقاد به رابطهء علت و معلول ضرورى نيست ؛ به اين معنا كه چون مىبينيم سنگ متحركى به سنگ ساكن برخورد و سنگ ساكن به حركت آمد برخورد سنگ متحرك را علت حركت سنگ ساكن مىخوانيم ، و لكن اين عقيدهء از روى تجربه براى ما آمده است و پيش از آن‌كه اين تجربه حاصل شود عقل حكم به وجوب اين امر ، يعنى حدوث اين معلول از آن علت نمىنمايد و هيچ موردى نيست كه اگر تجربه نكرده باشيم رابطهء علت و معلول را به قاعدهء عقلى دريابيم و تجربه هم فقط معلوم مىكند كه فلان امر هميشه دنبال فلان امر ديگر است ؛ اما اين‌كه چرا اين دو امر دنبال يك‌ديگرند معلوم نمىشود ؟\r\nو نيز مىگويد : « حكم به رابطهء عليت نتيجه عادتى است كه براى ما حاصل مىشود از اين‌كه همواره امرى را همراه امر ديگر مىبينيم و اين عادت ، اعتقاد را به اين‌كه اين دو امر لازم و ملزوم يك‌ديگرند در ذهن راسخ مىسازد » .\r\nپيروان ماترياليسم ديالكتيك از طرفى نظريهء حسيون را پيروى مىكنند و مدعى هستند تنها تصورى حقيقت است كه انسان از راه حس به آن نايل شده باشد و از طرف ديگر عليت و معلوليت را واقعى مىدانند . لهذا با زور هو و جنجال مىخواهند اثبات كنند كه عليت و معلوليت محسوس است .\r\nدكتر ارانى در جزوهء ماترياليسم ديالكتيك ، صفحهء 33 مىگويد : « براى ما قانون علت و معلول يك اصل حقيقى است ، زيرا تجربه و عمل صحت آن را ثابت مىكند . امپريست‌ها ( تجربيون ) اين قانون را حقيقى نمىدانند و ما بين دو قضيه رابطهء علت ومعلولى را نمىشناسند و مىگويند كه فقط ما مىدانيم كه يك قضيه بعد از قضيهء ديگرى ظاهر مىشود ،\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nيك دفعه هم ممكن است ظاهر نشود . هزاران دفعه ممكن است آتش دست را بسوزاند ، ولى ممكن هم هست كه يك دفعه ابتدا دست بسوزد و بعد آتش وجود پيدا كند . جواب ما باز مطابق محك خود اين خواهد بود كه چون در تمام قضايا در تمام ادوار عملًا قانون علت و معلول صادق بوده مطابق خيال آقايان استثنا پيدا نكرده صحيح است » .\r\nدر صفحهء 44 مىگويد : « ما در علم از ابتداى تاريخ تمدن بشر تا امروز ، ميليون‌ها قضيهء علت و معلول سراغ داريم و زندگانى روزانهء ما ، آن به آن مصادف با قضاياى علت و معلولى است . ما چه داعى داريم كه مثال‌هاى متعدد قانون علت و معلول را صحيح ندانيم و به اميد اين‌كه يك روز شايد از توى حباب چراغ ، يك قارچ سبز خواهد شد و استثنايى به وجود خواهد آمد پشت پا به تكامل علم بزنيم ؛ اما يك ايدئاليست به همين اميد نشسته و اگر تيرى هم به مغزش فرو رود تير را علت كشتن نمىداند . »\r\nعلاوه بر اين‌كه اين آقايان مسئلهء ضرورت ترتب معلول بر علت يا امتناع تخلف معلول از علت و مسئلهء تقدم و تأخر و تقارن زمانى علت و معلول را با اين مسئله ، كه آيا حس و تجربه قادر به درك عليت و معلوليت هست يا نيست ، دانسته يا ندانسته ، با هم خلط كرده‌اند ؛ نفهميده‌اند يا نخواسته‌اند بفهمند كه آن‌چه ما ، آن به آن در زندگانى روزانه از راه احساس و تجربه با آن مصادف هستيم ، مقارنه يا تعاقب حوادث است نه عليت و معلوليت آن‌ها . و آن‌چه تجربيون را وادار كرده است كه در واقعى بودن قانون علت و معلول ترديد كنند ، دقت زياد در تعيين حدود حس و تجربه است . تجربيون از طرفى اصالت حس و تجربه را پذيرفته‌اند و از طرف ديگر نخواسته‌اند مانند ماديين به گزاف تصورات غير محسوس را محسوس جلوه دهند ، لهذا در حقيقى بودن قانون علت و معلول ترديد كرده‌اند .\r\nحقيقت اين است كه اگر واقعاً ما اصالت حسى باشيم و از طرفى هم نخواهيم به گزاف سخنى به گوييم ، وجهى ندارد كه قانون علت و معلول را واقعى بدانيم .\r\n\r\nنظريهء اين مقاله\r\nنظريهء اين مقاله مبتنى بر واقعى بودن علت و معلول است و شبهاتى كه در اين مورد در\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nقديم و جديد شده است در مقالهء 9 ، كه مخصوص بيان اين قانون است ، دفع مىشود .\r\nمطابق نظريهء كلى ، كه در صدر مقاله بيان شد ، « هر علم حصولى مسبوق به علم حضورى است » و تا ذهن نمونهء واقعيت شيئى را نيابد نمىتواند تصورى از آن بسازد ، خواه آن‌كه آن نمونه را در داخل ذات نفس بيابد و يا آن‌كه از راه حواس خارجى به آن نايل شود . نمونهء علت و معلول را ذهن ابتدا در داخل نفس يافته و از آن تصورى ساخته و سپس موارد آن تصور را بسط و گسترش داده است . هم‌چنان‌كه سابقاً گفته شد ، نفسْ هم خود را مىيابد و هم آثار و افعال خود را ، از قبيل انديشه‌ها و افكار و اين « يافتن » به طريق حضورى است نه حصولى ؛ يعنى نفس با واقعيت خود ، عين واقعيت آن‌ها را مىيابد و چون معلوليت عين واقعيت و وجود اين آثار است پس ادراك اين آثار عين ادراك معلوليت آن‌هاست و به عبارت ديگر ، نفس به علم حضورى هم خود را مىيابد و هم آثار و افعال خود را و اين آثار و افعال را متعلق‌الوجود به خود مىيابد و اين نحو درك كردن عين ادراك معلوليت است . اين است خلاصهء نظريه اين مقاله و البته توضيح كامل اين بيان احتياج دارد كه حقيقت قانون علت و معلول ، آن‌طور كه هست ، از لحاظ فلسفى و برهانى روشن شود و مقالهء 9 عهده‌دار همين جهت است .\r\nو پس از اين مرحله ( كشف جوهر و عرض و انتقال به عليت ) قوهء مدركه شروع مىكند به ادراك مفردات و نسب و تركيب و تجزيه محسوسات و متخيلات ؛ يعنى به مصاديق توجه مىكند ؛ مانند احمد و محمود اين كرسى ، آن سفيدى و اين ستاره ؛ سپس به نسبت‌هايى پى مىبرد : « احمد انسان است » ، « كرسى از چوب است » ، « ستاره درخشان است » و « اين كوه از آن كوه بزرگ‌تر است » و « آب از دو عنصر تركيب پيدا كرده است » . و هم‌چنين به تجزيهء محسوسات به طول و عرض و عمق و يا رنگ و شكل و يا تجزيهء عقلى مىپردازد ؛ مانند انسان حيوان ناطق است كه با قدرت تعقل انجام مىگيرد و به همين منوال صورت‌هاى خيالى را نيز تجزيه و تركيب و تجريد مىكند ، احمد و محمود را اخذ و خصوصيات شخصى را حذف مىكند و قدر مشترك آن را مىگيرد ، « انسان » ، و نوعيت و جنسيت صورت‌ها را مشخص مىكند . و البته بيان تفصيلى آن‌ها از توانايى ما بيرون است\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو تنها چيزى كه هست سه نكتهء زير را به طور كلى بايد در نظر گرفت :\r\n[ \r\nنكاتى چند دربارهء قوهء مدركه\r\n
  ] 1 . چون قوهء مدركهء ما مىتواند چيزى را كه به دست آورده و دوباره با نظر استقلال نگريسته و تحت‌نظر قرار دهد ، ازاين‌رو نسبت‌هايى را كه به عنوان « رابطه » ميان دو مفهوم يافته بود ، با نظر استقلالى نگريسته و در مورد هر نسبت يك يا چند مفهوم استقلالى تهيه نمايد و در ضمن اين گردش و كار ، مفاهيم وجود ، عدم ، وحدت و كثرت را كه به شكل نسبت ادراك نموده بود ابتدائاً با حال اضافه ( وجود محمول از براى موضوع ، عدم محمول از براى موضوع ، وحدت موضوع و محمول ، كثرت موضوع و محمول در قضيهء سالبه ) و پس از آن بىاضافه ( وجود ، عدم ، وحدت و كثرت ) و همچنين ساير مفاهيم عامه و خاصه را ، كه اعتبارى مىباشد ، تصور مىنمايد .\r\nقوهء مدركهء جسم سياه و سفيد را ادراك مىكند مىتواند مفهوم جسم را به تنهايى و مفاهيم سياهى ، سفيد ، سردى و گرمى را به گونهء مستقل و مجزا نيز تصور نمايد ، و هم‌چنين مىتواند نسبت‌هايى را كه به عنوان رابطه بين دو مفهوم تصور كرده بود به گونهء استقلالى تصور نمايد ؛ مثلًا « احمد انسان است » ، « سيمرغ وجود ندارد » ، « اين سياهى سياهى است » . اين‌كه به طور مستقل اصل وجود و عدم را تصور مىنمايد ؛ به عبارت ديگر :\r\nطريق پيدايش مفاهيم وجود و عدم و وحدت و كثرت و يك سلسله مفاهيم ديگر از قبيل علت و معلول و جوهر و عرض ، كه همه از مفاهيم عمومى هستند ، مطابق سبك اين مقاله بيان شد . عقليون اروپا پيدايش مفهوم « وجود » و « عدم » و « وحدت و كثرت » را از راه فطرى بودن توجيه مىكنند و ما قبلًا بطلان اين نظريه را روشن كرديم ، ولى حسيون از راه حس داخلى ( وجدان ) توجيه مىنمايند . جان لاك به نقل مرحوم فروغى مىگويد : « تصور بر دو قسم است : بسيط و مركب . بسيط به وسيلهء حس ( احساس خارجى ) يا فكر ( حس داخلى يا وجدان ) حاصل مىشود . » تا آن‌جا كه مىگويد : « تصورهاى بسيطى كه از راه فكر حاصل\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمىشود ، تصور ادراك است و اراده و قدرت و وحدت والم ولذت و مانند اين‌ها . » « 1 »\r\nبديهى است كه قياس كردن وجود و وحدت به امور نفسانى و وجدانى از قبيل ادراك ، اراده ، قدرت و لذت و الم غلط است ، زيرا تصور ادراك و . . . از اين راه حاصل مىشود كه انسان به حسب وجدان خود يك پديدهء خاص نفسانى در خود مىيابد به عنوان « ادراك » و يك پديدهء ديگر مىيابد به عنوان « اراده » و يك پديدهء ديگر به عنوان « لذت » و هم‌چنين هر يك از اين پديده‌ها اولًا ، نفسانى هستند و به امور غير نفسانى صادق نيستند و ثانياً ، ذهن براى هر يك از آن پديده‌ها يك مفهوم خاص درست كرده كه هر يك از آن مفهوم‌ها فقط به يكى از امور نفسانى صدق مىكند و به ساير امور نفسانى صادق نيست . پر واضح است كه هيچ پديدهء بالخصوص نيست كه وجدان انسان آن را به عنوان وجود يا وحدت بيابد و هر كسى بالبداهه مىداند كه مفهوم « وجود » و « وحدت » به طورى هستند كه شامل تمام آن پديده‌هاى درونى و تمام پديده‌هاى بيرونى مىشوند .\r\nعلىهذا مفهوم وجود و عدم و كثرت و وحدت را ، كه از مفاهيم عمومى هستند ، نمىتوان به مفهوم ادراك و اراده و ساير امور خاص نفسانى قياس كرد .\r\n2 . چنان‌كه در نكتهء 1 مشهود است قوهء مدركه مىتواند از « قضيه » سير نموده و به « مفرد » برسد ؛ مثلًا از قضاياى « احمد انسان است » ، « سياهى سفيدى نيست » ، « اسب حيوان است » ، « جهان ، موجود است » ، « آخرتى هست » ، به مفاهيم احمد ، انسان ، سياهى ، سفيدى ، اسب ، حيوان ، جهان ، موجود ، آخرت و غيره پى برديم و به « است » و « نيست » نيز توجه كرديم و هم‌چنين اين سير را مىتواند به طور قهقرا انجام داده و از « مفرد » به « قضيه » منتهى شود .\r\nانسان وقتى چشم باز مىكند يك جسم سياه و آدم خاصى و خورشيد و ماه را مىبيند و بود و نبود و مغايرت بين خورشيد و ماه و سياهى و سفيدى را درك مىكند و طبعاً قضايايى مىسازد و از همين جهت اندازهء زيادى از مفردات تصورى ما به حسب اصل ، قضيه بوده ، براى اين‌كه « خورشيد نور مىدهد » را به صورت قضيه در ابتدا فهميديم و\r\n\r\n\r\n","description":"","footnote":"\r\n( 1 ) . محمدعلى فروغى ، سير حكمت در اروپا ، ج 2 ، ص 129 - 130\r\n","page_name":" 102 ","page_number":102},
  {"content":"\r\n\r\nسپس به گونهء مجزا به حوزهء تصور آورديم . پس تعداد زيادى از مفردات تصورى ما در اصل قضيه بوده‌اند و پس از آن به شكل مفهوم مجزا مورد انديشه واقع شده‌اند . و چنان‌كه مقدار زيادى از قضايا در اصل ، مفردات تصورى مىباشند ؛ مثل وحدت ، كثرت ، قوه و فعليت ، عليت و معلوليت كه از واجد بودن اشيا ، وحدت و كثرت را مىفهميم ، از تنوع اشيا و تصور تخم و مرغ ، قوه و فعليت را فهيمديم .\r\n3 . چنان‌كه تركيب و تحليل را به نحوى كه در نكتهء دوم گفته شد در تصورات داريم هم‌چنان در تصديقات و قضايا نيز داريم .\r\nما در نخستين بار كه مىگفتيم مثلًا سياهى سياهى است ، سفيدى سياهى نيست ، اين امور را پذيرفته و تصديق كرده بوديم كه ،\r\nالف ) سلب وايجاب ( نفى و اثبات ) هر دو باهم روى يك قضيه نمىآيند و هر دو با هم از روى يك قضيه برداشته نمىشوند ( اصل امتناع اجتماع نقيضين و ارتفاع نقيضين ) .\r\nنمىتوانيم بگوييم احمد ، انسان است و احمد ، انسان نيست و نه انسان است و نه انسان نيست ، زيرا اجتماع و ارتفاع دو نقيض ، محال است .\r\nب ) هر چيز خودش براى خودش ثابت است . « احمد ، احمد است » و « خورشيد ، خورشيد است » .\r\nج ) هيچ چيز خودش از خودش سلب نمىشود . انسان بودن از احمد قابل سلب نيست ، سياهى را از سياهى نمىتوان سلب كرد و گفت : سياهى ، سياهى نيست .\r\nد ) عرض بىموضوع نمىشود ، زيرا اعراض وجود مستقلى ندارند ، سياهى و سفيدى و شكل و رنگ بدون جسم و جرمى قابل تحقق نيستند ، همواره موضوع و محلى را مىطلبند . آيا شورى بدون مادهء نمك و شيرينى بدون جرم شيرين يافت مىشود ؟\r\nه ) معلول بىعلت نمىشود . اگر برگ درختى از شاخه مىافتد بىعلت نيست ، و هم‌چنين يك سلسله بديهيات ديگر ؛ مانند بطلان تصادف ، وجود علم و شخصيت در وجود يك شخص خارجى . و اين نكته با بيان آينده روشن‌تر از اين به دست خواهد آمد . « 1 »\r\n\r\n\r\n","description":"","footnote":"\r\n( 1 ) . در اواخر اين مقاله آن‌جا كه از « تحليل تصديقى » سخن به ميان آيد ، راجع به اين بديهيات كه « بديهيات اوليهء تصديقيه » اصطلاحاً خوانده مىشود بحث نسبتاً مفصل‌ترى خواهد شد ( م )\r\n","page_name":" 103 ","page_number":103},
  {"content":"\r\n\r\n[ \r\nتكثر معلومات به 
  ] طريق تحليل\r\nتكثر معلومات را با روش ديگر نيز مىتوان بررسى نمود ، زيرا چنان‌كه در مقالهء 4 بيان شد ، معلومات حصولى ما بر دو قسم منقسم مىباشد : تصورى و تصديقى .\r\nدر قسم اوّل ( تصورى ) ما به حسب غريزه و به گونهء طبيعى در مفاهيم جزئيه مانند مفهوم آب ، خورشيد ، نمك ، ميز و صندلى به مجرد حس و مشاهده قناعت مىنماييم كه اين ماه است و آن دريا ؛ مثلًا چنان‌چه مفهوم اين كرسى جزئى و معيّن را به ما القا كردند ، به تنها نشان دادن يك كرسى جزئى و مشخص در خارج قناعت مىورزيم كه اين كرسى است و آن ديگرى ماه مىباشد ، ولى در مفاهيم كليه اين حال را نداريم و به مجرد تصور يك مفهوم كلى مانند مفهوم انسان و ادراك و علم قانع نمىشويم ، زيرا در مورد بسيارى از مفهومات ؛ مثل مفاهيم مثلث ، فلز ، حرارت و انسان ، مفاهيم ديگر نيز پيدا مىشوند كه از مفهوم مورد نظر قابل انفكاك و جدايى نيستند و اگر آن‌ها را جدا و منفك فرض كنيم ، مفهوم مورد نظر رخت بربسته و از ميان خواهد رفت ؛ مثلًا مفهوم « كرسى » كه داراى شكل خاص و رنگ و بزرگى و ظرافت صنعت بوده و از تخته ساخته شده ، مفهومى است مركب از يك عده مفهومات ، و از ميان آن‌ها اگر رنگ و بزرگى و ظرافت و صنعت را تصور نكرده و نديده انگاريم تصور كرسى از ميان نمىرود ، زيرا بزرگى و رنگ از مفاهيم اصلى نيست . به خلاف تخته ( ماده ) و شكل كرسى ( صورت ) كه با نفى آن‌ها تصور كرسى از ميان خواهد رفت ، زيرا ماده و صورت دو علت اصلى تشكيل دهندهء كرسى هستند و اگر ماده نباشد كرسى ايجاد نمىشود ، چنان‌چه مادهء بدون صورت نوعيهء كرسى ، تحقق پيدا نخواهد كرد ، ولى بزرگى و رنگ در ماهيت كرسى هيچ‌گونه دخالتى ندارد .\r\nاز اين راه مىدانيم كه مفهوم كرسى مفهومى است كه از مجموع دو مفهوم ( تخته و شكل ) تركيب يافته است و سپس همين چگونگى و تركيب را در خود مفهوم تخته ، كه جزئى از مفهوم كرسى مىباشد ، مىيابيم ، زيرا اگر چنان‌چه مثلًا عناصرى كه به همراهى صورت تخته ، تخته را درست كرده‌اند از مفهوم تخته سلب شوند ، تصور تخته از ميان\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمىرود و البته اين تجزى و انحلال پيوسته ادامه نيافته و در جايى وقوف خواهد كرد . وقتى كه آب را تجزيه كنيم به دو عنصر اكسيژن و هيدروژن به اضافهء حرارت معيّن بىشك به عناصر بسيطى مىرسيم كه ديگر قابل آناليز و تجزيه نيست و اين امر باعث توقف عمل تجزيه و تحليل خواهد شد و البته آخرين دو مفهومى كه پيدا كرده‌ايم ( اكسيژن و هيدروژن ) بسيط خواهند بود ، چنان‌كه در خارج نيز كار همان‌گونه مىباشد و همان مفهوم بسيط است كه مفهومات بسيطهء ديگرى يكى پس از ديگرى به وى اضافه شده و تركيب يافته است كه مفهوم نخستين مورد نظر ( مفهوم كرسى مثلًا ) درست گرديده . مفهوم « اتم » نيز مفهومى است مركب از الكترون‌ها و پروتون‌ها به اضافهء نوترون كه اگر هر كدام را منها كنيم ، اصل مفهوم اتم منتهى مىشود و يا انسان مفهومى است مركب از حيوان و ناطق و ماده و صورت ، كه هر كدام نفى شود مفهوم انسان از ميان مىرود .\r\nپس مفاهيم تصوريهء ما چنان‌كه يك نوع كثرت در ميان بسايط خود دارند ، يك نوع كثرت نيز به‌واسطه تركيب پيدا مىكنند ؛ مانند مفهوم انسان كه با حيوان ناطق تصور شود ، اتم كه با الكترون و پروتون مفهوم گردد ، كرسى به صورت تخته و ميز و صندلى ؛ به عبارت روشن‌تر يكى از اعمال عاليهء ذهن عمل « تجزيه و تركيب » است . به‌واسطهء اين عمل ، معلومات و صور ذهنى يك نوع تكثر پيدا مىكنند ، و هم به‌واسطهء اين عمل است كه معرفت و شناسايى منطقى اشيا حاصل مىشود .\r\nهمان‌طورى كه مواد خارجى يا بسيطاند يا مركب و مركبات با همهء تنوعات زيادى كه دارند كه با نام‌هاى مخصوص خوانده مىشوند ، از يك عده عناصر معدود تشكيل يافته‌اند و اگر آن‌ها را تجزيه كنيم جز آن عناصر معدود ، كه با نسبت‌هاى مختلف با يك‌ديگر تركيب يافته‌اند ، چيزى نيست ، چنان‌كه در مثال‌هاى اتم و آب و كرسى روشن شد .\r\nصور ذهنى نيز يا بسيطند يا مركب و مركبات چيزى جز صور تركيب يافته از يك عده عناصر بسيط ذهنى كه با طرز مخصوصى تركيب شده‌اند نيست . عناصر سادهء اوليه ذهن به حسب اصطلاح « مبادى تصوريه » ( در باب تصورات ) و « مبادى تصديقيه » ( در باب تصديقات ) خوانده مىشوند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nتجزيه و تركيب ذهنى در مقابل تجزيه و تركيب عملى است . تجزيه و تركيب عملى آن است كه انسان مواد خارجى را مورد عمل تجزيه يا تركيب قرار دهد ؛ مثل آن‌كه يك مركب صنعتى ( از قبيل ساعت ) و يا يك مركب طبيعى ( از قبيل آب ) را به اجزاى اوليهء آن‌ها تجزيه كنند و دوباره آن‌ها را بسازند . عمليات شيميايى كه در آزمايشگاه‌ها صورت مىگيرد از اين قبيل است . تنها راه براى به دست آوردن وضع ساختمان داخلى مادى اشيا ، تجزيه وتركيب عملى است .\r\nتجزيه و تركيب ذهنى و يا نظرى اقسام متعددى دارد . ما اجمالًا در آينده آن‌ها را بيان خواهيم كرد ، چيزى كه لازم است در اين‌جا تذكر داده شود اين است كه ممكن است براى خوانندهء محترم اين سؤال پيش آيد كه مطابق فرمول كلى اين مقاله « هر علم حصولى كه عارض ذهن مىشود مسبوق به علم حضورى است » و البته اين قاعده استثناپذير نيست ؛ هم در مورد بسايط ذهنى صادق است وهم در مورد مركبات ، پس چگونه است كه ما بسيارى از تصورات مركبه داريم كه قطعاً واقعيت مصداق آن‌ها را هيچ‌گاه به علم حضورى نيافته‌ايم ؛ مثل تصورى كه از « لايتناهى » و « واجب الوجود » و امثال اين‌ها داريم ؟\r\nپاسخ اين سؤال اين است كه لازمهء فرمول سابق اين نيست كه ذهن به واقعيت هر يك از بسايط و مركبات علىحده نايل شود ، بلكه در برخى از موارد ، ذهن ابتدا به درك مركبات نايل مىشود سپس با قوهء تجزيه ، بسايط و عناصر اوليه را از يك‌ديگر جدا مىسازد . تصورات عادى ابتدايى در مورد محسوسات از اين قبيل است ؛ مثلًا ابتدا انسان از راه باصره جسم را مىبيند با حجم و شكل و رنگ معيّن ، يعنى تصور حجم و شكل و رنگ با هم و توأم و غير مجزا از يك‌ديگر برايش حاصل مىشود . بعد از آن‌كه ذهن قوى شد و قدرت تجزيه پيدا كرد ، كميّت را از كيفيت و هر يك از كيفيات را جدا از ديگرى تصور مىكند و در برخى از موارد ابتدا به درك بسايط نايل مىشود سپس با قوهء تركيب از آن‌ها تصور جديدى مىسازد ؛ مثل اين‌كه ازيك طرف تصور « حد » يا « نهايت » براى ذهن حاصل مىشود ( والبته تصور نهايت نيز به نوبهء خود تصورى است مركب كه از تركيب چندين تصور بسيط حاصل شده است ) و از طرف ديگر تصور « عدم » و از نسبت دادن « عدم » به « نهايت » ، تصور « لايتناهى »\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبراى ذهنى حاصل مىشود و يا اين‌كه از يك طرف تصور « وجود » و از طرف ديگر تصور « ضرورت و وجوب » براى ذهن حاصل مىشود سپس از تركيب اين دو تصور ، تصور جديدى ( واجب الوجود ) براى ذهن دست مىدهد . تمام فرضيه‌هاى علمى و فلسفى ازاين قبيل است ؛ ذهن پس از آن‌كه اين نوع تصورات را توليد كرد ، در صدد تحقيق علمى و فلسفى برمىآيد و از راه‌هاى منطقى صحت يا بطلان اين فرض‌هاى ذهنى را اثبات مىكند .\r\n[ \r\nنتيجه‌گيرى از بحث مفاهيم\r\n
  ] و چنان‌كه گذشت برخى از اين مفاهيم مهيات هستند و برخى از آن‌ها اعتباريات هستند كه از مهيات اخذ شده‌اند ؛ مانند كميّت ، كثرت ، عليت و معلوليت ، قوه و فعليت ، و جوهر و عرض ، جامعه و ملت و اين نيز يك نوع كثرتى است كه متولد مىشود . و چنان‌كه روشن است تركيبى كه ميان مهيات انجام مىگيرد ، ميان مفاهيم اعتباريه نيز انجام مىيابد . از بيان فوق نتيجه گرفته مىشود :\r\n1 . مفاهيم تصوريه ، كثرتى به‌واسطهء بساطت و تركيب پيدا مىكنند .\r\n2 . مفاهيم ، كثرتى ديگر از راه حقيقت و اعتبار دارند . به عبارت ديگر :\r\nمطابق نظريهء عقليون مفاهيم يك نوع كثرتى از راه ذاتى بودن ( فطرى بودن ) و عرضى بودن دارند و يك نوع كثرتى از راه بساطت و تركب دارند ، و مفاهيم بسيط يا از راه يكى از حواس وارد ذهن شده‌اند و يا آن‌كه ذهن فطرتاً واجد آن‌ها بوده و مطابق نظريهء حسيون كثرت مفاهيم فقط از لحاظ بساطت و تركب است و تمام مفاهيم بسيطه از راه يكى از حواس خارجى يا داخلى مستقيماً وارد ذهن شده‌اند .\r\nهابز از فلاسفهء حسى قرن هفدهم ( 1588 - 1679 م ) مىگويد : « استدلال و فكر درست ، يعنى جمع كردن معلومات با هم يا جدا كردن آن‌ها از يك ديگر ؛ به عبارت ديگر فلسفه ، يعنى تجزيه و تركيب و تجزيه و تركيب ، تنها به اجسام تعلق مىگيرد و غير از جسم هر چه هست موضوع فلسفه و علم واقع نمىشود . »\r\nهيوم ، فيلسوف حسى قرن هيجدهم ( 1711 - 1776 م ) پس از آن‌كه ادراكات را منحصر\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمىكند به آن‌چه از راه يكى از حواس پيدا شده باشد ، مىگويد : « اين است تاروپود بافتهء افكار ما ، و عقل ما جز تركيب كردن و مرتبط ساختن اين اجزا و مبادى كار ديگرى نمىكند » .\r\nولى مطابق آن‌چه در اين مقاله تحقيق شد ، مفاهيم يك نوع كثرتى دارند از لحاظ بساطت و تركب ، و يك نوع كثرتى دارند از لحاظ حقيقت و اعتبار . و از آن‌چه تاكنون گفته شد معلوم شد كه نظريهء عقليون مبتنى بر فطرى بودن پاره‌اى از معقولات قابل قبول نيست و طبق نظريهء حسيون نيز بسيارى از مفاهيم بسيط از قبيل تصور وجود و عدم ، و وحدت و كثرت ، بلكه عليت و معلوليت ، كه بالضروره ذهن از هر يك از اين‌ها تصور روشن و صريح و صحيحى دارد ، قابل توجيه نيست و تنها راه صحيح توجيه همان است كه در اين مقاله تحقيق شد .\r\nهمان طورى كه در ضمن مطالب گذشته معلوم شد ، مفاهيم يك كثرت ديگرى نيز از راه كليت و جزئيت دارند ، زيرا هر چند كلى و مصداق در خارج عين يك‌ديگرند و هر مفهوم كلى ( مثل انسان ) در خارج عين هر يك از افراد خودش است و به حسب تعدد آن‌ها در خارج متعدد است ، ولى به حسب ذهن تصور « كلى » مغاير است با تصور هر يك از افراد و از لحاظ خواص و عوارض ذهنى نيز تصور مفهوم كلى مغاير است با تصور هر يك از افراد بالخصوص .\r\nدر قرون وسطى عده‌اى از دانشمندان اروپا منكر تصورات كلى بوده‌اند و معتقد بوده‌اند كه ذهن هيچ نوع تصورى از كلى ندارد و تمام الفاظى كه گمان مىرود براى معانى كليه وضع شده‌اند از قبيل لفظ حيوان و انسان و درخت و غيره ، واجد هيچ معنايى نيستند . اين جماعت را از همين لحاظ كه اين الفاظ را لفظ خالى و اسم بدون مسما مىدانستند « اسميون » مىخواندند . از روان‌شناسان جديد نيز عده‌اى منكر تصورات كلى شده‌اند و آن‌ها همان كسانى هستند كه تمام اعمال ذهنى را از حكم و تعقل و قياس و استدلال ، جز همان احساس‌هاى ابتدايى كه فىالجمله تغيير شكل يافته‌اند نمىدانند . هيوم و استوارت ميل ، اين عقيده را دارند . اگر در محل مناسبى فرصتى به دست آمد دربارهء اين نظريه مفصلًا به گفتگو خواهيم پرداخت .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n[ \r\nكثرت ماهوى و يا ذاتى\r\n
  ] تاكنون چند جهت از جهاتى كه منشأ تكثر ادراكات مىشوند بيان شد ، ولى هيچ‌يك از آن‌ها مربوط به كثرتى كه از ناحيهء تكثر و اختلافات خود معلومات و اعيان خارجيه ناشى مىشود نبود . توضيح اين‌كه همان طورى كه ما از لحاظ كليت و جزئيت و از لحاظ بساطت و تركب و از لحاظ حقيقت و اعتبار در ميان ادراكات خود اختلاف و تكثر مشاهده مىكنيم يك نوع تكثر و اختلاف ديگرى نيز ، كه وابسته به اختلاف و تكثر واقعيت‌هاى عينى خارجى است ، در ميان ادراكات و تصورات خود مشاهده مىكنيم ؛ مثلًا ما تصورى از آب و تصورى از هوا و تصورى از انسان و تصورى از سفيدى و تصورى از شكل و تصورى از مقدار و تصورات زياد ديگرى از غير اين‌ها داريم و براى ما مفهوم آب غير از مفهوم هوا و هر يك از اين دو غير از مفهوم انسان و هر يك از اين سه غير از مفهوم سفيدى و هر يك از اين چهار غير از مفهوم شكل است و هم‌چنين . . . و هرگز نمىتوانيم بپذيريم كه اين تصورات عين يك‌ديگرند و بالضروره مىدانيم كه با هم اختلاف دارند . اين اختلافات از ناحيهء اختلافاتى كه در خود واقعيت‌هاى خارجى هست ناشى شده ؛ يعنى چون واقعيت‌هاى آب و هوا و انسان و سفيدى و شكل و مقدار با يك‌ديگر اختلاف دارند تصورات ما دربارهء آن‌ها مختلف شده است . پس يك نوع تكثر ادراكى ديگر از لحاظ تكثر معلومات و واقعيت‌هاى عينى داريم .\r\nاين نوع از تكثر از لحاظ دخالت در توسعه و افزايش تصورات ، عمده‌ترين تكثرات است ، ولى از آن‌جايى كه اين نوع از تكثر بر خلاف ساير اقسام آن ، كه قبلًا بيان شد ، اولًا و بالذات مربوط به واقعيت‌هاى خارجى است و بالتبع مربوط به ادراكات وتصورات است از موضوع بحث اين مقاله خارج است . و هم‌چنان‌كه در مقدّمهء اين مقاله گفتيم موضوع بحث اين مقاله آن تكثرهايى است كه بالذات مربوط به خود ادراكات است و آن كثرت‌ها يك سلسله مفاهيمى است كه عامل اصلى آن‌هافعاليت خود ذهن است ؛ از قبيل كثرت‌هايى كه از راه حقيقت و اعتبار يا از راه بساطت و تركب يا از راه كليت و جزئيت پيدا مىشود ، و اما آن كثرتى كه از ناحيهء معلومات خارجيه است از جنبهء انفعالى ذهن سرچشمه مىگيرد و بالذات\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمربوط به ادراكات نيست و لهذا از موضوع اين مقاله خارج است .\r\nاين نوع از تكثر را مىتوان « تكثر ماهوى » و يا « تكثر ذاتى » ناميد ، زيرا اين تكثر به عقيدهء بعضى از فلاسفه نمايندهء اختلافات ماهوى و ذاتى اعيان خارجيه است . بيانات گذشته مربوط به انقسام ادراكات به ادراكات حقيقى و ادراكات اعتبارى و متكى به قبول نظريهء اختلافات ماهوى و ذاتى اعيان خارجى است ، زيرا ادراكات حقيقى همان‌هاست كه مستقيماً صورت يك پديدهء خارجى است ؛ از قبيل صورت ذهنى و انسان و اسب و سنگ و درخت ، كه در نظر اين مقاله ماهيات مختلف و متنوعى هستند .\r\nآشنايان به منطق و فلسفه مىدانند كه بسيارى از مسائل در منطق و در فلسفه مبتنى بر تكثّر ماهوى تصورات و اختلافات اعيان خارجيه است و از اين مسئله سرچشمه مىگيرد و بسيارى از مسائل ديگر پايه و اساس اين مسئله به شمار مىرود ؛ مثلًا مبحث مربوط مقولات ده‌گانه يا پنج‌گانه يا دوگانه ( به حسب اختلاف‌نظرى كه بين دانشمندان بوده ) در منطق و فلسفه ، كه ماهيات را به نحو مخصوصى دسته‌بندى مىكرد و جهات مشترك آن‌ها را از جهات اختصاصى تميز مىداد ، مبتنى بر اين مسئله است ( بر خلاف مقولات دوازده‌گانهء كانت كه امور انتزاعى و اعتبارى را به ميان آورده ) ، و هم‌چنين مبحث معروف « تعريفات جنسى و فصلى » در منطق از اين مسئله سرچشمه مىگيرد ، و مبحث معروف « صور نوعيه » در فلسفه از پايه‌ها و ريشه‌ها اين مسئله به شمار مىرود .\r\nعلى اىّ حال نظريهء متن راجع به ادراكات حقيقى متكى به اين است كه ما پاره‌اى از صور ذهنيهء خود را « ماهيات » بدانيم ؛ از قبيل صورت ذهنى انسان ، اسب و درخت و غيره و آن ماهيات را با يك‌ديگر بالذات و نمايندهء انواع خارجيهء متباين بالذات بدانيم .\r\nولى روى اصول علمى جديد مىتوان مطلب بالا را از دو راه مورد مناقشه قرار داد : يكى از راه انكار اختلافات ذاتى انواع خارجيه ؛ يعنى انكار اين جهت كه انسان و سنگ و درخت و مس و آهن هر يك داراى ذات و ماهيت جداگانه هستند و ذاتاً با يك‌ديگر اختلاف دارند و يكى از راه انكار يك‌سان ماندن ماهيات اشيا ؛ يعنى انكار اين‌كه هر چيز داراى هر ماهيتى كه هست براى هميشه همان ماهيت را دارا خواهد بود . ما نخست به نقد علّامه مىپردازيم\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nسپس توضيح شهيد مطهرى را مىآوريم :\r\n\r\nاشكال\r\nمىتوان در بيان گذشته مناقشه نموده و گفت اين بيان به دو نظريه مبتنى است كه بطلان هر دو به ثبوت رسيده و آن دو نظريه عبارت است از :\r\nالف ) وجود انواع متباينه در خارج ؛\r\nب ) ثبوت ماهيات ثابتهء آن‌ها .\r\nروشن‌تر بگوييم اين طريقه مبنى بر اين است كه خواصى كه از راه حس نايل مىشويم مهيات متباينه بوده باشند ؛ مثلًا واقعيت صدا غير از واقعيت نور بوده و به همين قياس خواص اجسام با يك‌ديگر تباين نوعى داشته باشند و هم‌چنين اجسام نيز با اختلافات جوهرى ، متنوع بوده و هر يك از آن‌ها نوعى به حسب واقعيت جدا از ديگرى و داراى خواص جداگانه باشد . جوهر خاك غير از سنگ ، و پنبه غير از پشم ، و لعل و عقيق غير از فيروزه و . . . باشد ، ولى امروز علم ، اين نظريهء كهنهء متافيزيكى را از ميان برده و بطلانش را روشن نموده و اثبات مىكند كه واقعيت خارج به جز مادهء يك‌نواخت چيز ديگرى نيست و انواع مختلفهء عناصر و مركبات زنده ، تركيبات گوناگونى هستند كه مادهء يك‌نواخت به خود گرفته و آثار گوناگون مىدهند و همگى اين خواص به انرژى قابل تحليل مىباشند و اخيراً به ثبوت رسيده كه « ماده و انرژى » به هم‌ديگر قابل تبديل بوده و در حقيقت همان حركت هستند ، و ازاين‌روى انواع مختلفهء بالذات ، دربارهء پديده‌هاى مادى و اجسام گوناگون مفهومى نخواهد داشت و نظر به همين نكته ، انواع مختلفه مانند انسان و اسب و زمين و هوا از اختلافات ذاتى حاكى نبوده و تنها اختلافات خواص تركيبات را نشان خواهند داد كه آن‌ها نيز بالأخره به يك اصل بر مىگردند .\r\nگذشته از اين چون همين تركيبات تا آخرين ريشهء خود ( ماده و انرژى ) در حركت و تحولند ، بنابراين هيچ مهيتى و ذاتى در دو لحظه در يك حال باقى نخواهد ماند ، خواه در خارج و خواه در ذهن ( زيرا ذهن نيز خاصهء مادى مغز است ) . پس اتكاى علمى به مهيت\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبيهوده بوده و دستگاه مهيت‌گيرى به منزلهء اين است كه انسان به يك نقطه از درياى پهناور با چينِ موج نشانى بگذارد و از اين‌جاست كه دانشمند آشنا با علوم طبيعى و سبك تحقيقات جديد چيزى را كه مىشنود از مهيت وى جويا نمىشود ، بلكه از اثر و خاصه‌اش مىپرسد ، نمىگويد « چه مىباشد ؟ » مىگويد « چه مىكند ؟ » .\r\n[ \r\nتوضيح قسمت اوّل اشكال\r\n
  ] توضيح اين‌كه ، اما نظريهء تباين ذاتى انواع ، كه مطلب بالا متكى به آن است ، اين است كه ما اشيا و واقعيت‌هاى خارجى را دسته بندى كنيم و هر دسته‌اى را با ذات و مهيتى مغاير با ذات و مهيت ساير دسته‌ها بشناسيم و به عبارت ديگر ، مبتنى بر اين است كه معتقد شويم كه اشيا در قالب‌هاى مخصوصى ريخته شده‌اند و هر قالبى ذاتاً غير از قالب ديگر است و هر يك از آن قالب‌ها را به عنوان ذات و مهيت آن اشيا بشناسيم ، ولى تحقيقات مقرون به مشاهده و آزمايش جديد ثابت كرده كه اشيا در قالب‌هاى مخصوص و جداگانه ريخته نشده‌اند و اساساً واقعيت‌هاى خارجى ، اختلافات ذاتى با يك‌ديگر ندارند . تحقيقات جديد ثابت كرده كه آن‌چه در خارج واقعيت است فقط يك واقعيت است كه تركيبات گوناگون به خود مىگيرد و اختلافات اشيا مربوط به اختلاف تركيبات و اجزاى همان واقعيت وحدانى است . چيزى كه هست ما از هر يك از آن تركيبات يك تصور خاص داريم و ابتدا قبل از آن‌كه تحقيقات علمى كافى بكنيم مىپنداريم كه هر يك از واقعيت‌هاى متصورهء ما ذاتاً مباين و مخالف آن ديگرى است ؛ مثلًا ما ابتدائاً سنگ و درخت و انسان و هزارها چيز ديگر مىبينيم و مىپنداريم هر يك از اين‌ها ذاتاً مباين با ديگرى است ، ولى پس از تحقيق و آزمايش به اين نتيجه مىرسيم كه تمام اين اشياى بىشمار ، از يك عده عناصر معدود كه با نسبت‌هاى مختلف با يك‌ديگر ارتباط پيدا كرده‌اند تركيب يافته‌اند ؛ يعنى مىفهميم كه اختلافات اين مركبات ذاتى نيست ، سپس عناصر را بررسى مىكنيم . در بررسى عناصر نيز ابتدا مىپنداريم كه هر يك از آن‌ها ذاتاً مباين ديگرى است ، ولى تحقيق و آزمايش‌هاى دقيق‌تر علمى بر ما روشن مىكند كه عناصر نيز به نوبهء خود از اتمى تشكيل يافته‌اند و اختلاف وضع و ساختمان داخلى اتم‌ها عناصر را\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاز يك‌ديگر متمايز ساخته است ؛ يعنى مىفهميم كه اختلافات عناصر نيز ذاتى نيست . سپس گامى جلوتر مىرويم و آن‌ها را مورد مطالعه قرار مىدهيم مىبينيم آن‌ها نيز از ذرات كوچك‌ترى ساخته شده‌اند ؛ يعنى اختلافات آن‌ها نيز ذاتى نيست . سپس گامى ديگر پيش مىرويم و مىبينيم خود آن ذرات تشكيل دهندهء اتم‌ها نيز داراى ماهيت‌هاى جداگانه و غير قابل تغيير و تبديل نيستند ، زيرا گاهى در وضع داخلى آن‌ها تغييراتى حاصل مىشود و در نتيجه عنصرى به عنصر ديگر تبديل مىشود و عملًا نيز مىتوان آن تغييرات را ايجاد و عنصرى را به عنصر ديگر تبديل كرد ؛ تغييراتى كه در وضع داخلى آن‌ها پيدا مىشود . از اين راه است كه بعضى از ذرات داخلى اتم از بين مىروند ؛ يعنى تبديل به انرژى مىشوند و يا آن‌كه از تكاثف انرژى از نو به وجود مىآيند و بالأخره از تحليل‌هاى علمى متكى به مشاهدات و تجربيات اين نتيجه به دست مىآيد كه جز يك واقعيت كه فضا را اشغال كرده و در زمان تغييراتى حاصل مىكند و شكل‌هاى متعدد به خود مىگيرد ، چيزى وجود ندارد و ما آن واقعيت واحد شاغل مكان و متغير در زمان را « ماده » مىخوانيم .\r\nعلىهذا اختلافات ادراكات وتصورات ما نمايندهء اختلافات ذاتى و ماهوى واقعيت‌ها نيست ، بلكه تنها نمايندهء اوضاع و احوال و اشكال و تركيبات يك واقعيت است كه همان ماده است .\r\nسابقاً روى نظريهء تباين ذاتى انواع عمل كيمياگرى از قبيل تبديل آهن و مس به طلا در نظر دانشمندان امرى محال و ممتنع مىنمود ، زيرا در نظر آنان مستلزم تغيير و تبديل ماهيت شىء به شىء ديگر و انقلاب ذاتى بود و به اصطلاح مستلزم سلب ذاتيات شىء از شىء بود و حال آن‌كه ثبوت ذاتيات از براى ذات به حسب قواعد منطقى ضرورى و ممتنع‌العدم شناخته مىشد ، ولى امروز ثابت شده كه عمل كيمياگرى هيچ مانع عقلى و عملى ندارد . به علاوه آزمايش‌ها ثابت كرده كه تبديل نوعى به نوع ديگر نه تنها در اشياى بىجان ميسر است ، در موجودات جان‌دار نيز ممكن است ، بلكه در موجودات جان‌دار تبديل و تسلسل انواع ، طبق قانون « نشو و ارتقا » جزء قوانين ضرورى و نواميس قطعى طبيعى است . على هذا نظريهء اين مقاله و هم‌چنين مبحث معروف « مقولات » و مبحث « تعريفات جنسى و فصلى » و مبحث\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n« صور نوعيه » و مباحث مربوط به اثبات نفوس ناميه و حيوانيه و ناطقه و يك سلسله مباحث ديگر در منطق و در فلسفه ، كه از اين مباحث سرچشمه مىگيرد ، به كلى از درجهء اعتبار ساقط است . اين بود خلاصهء قسمت اوّل اشكال .\r\nاين قسمت از اشكال در السنهء تمام كسانى كه طرز تفكر حسى دارند ( مادى و غير مادى ) و جهان را تنها از دريچهء حواس مىنگرند ، شايع است . اين اشخاص گمان كرده‌اند كه از روزى كه نظريهء اتميسم قوّت گرفت پايه‌هاى نظريهء اختلافات ماهوى و ذاتى اشيا با همهء متفرعات آن فرو ريخت و يك ركن اصلى منطق تعقلى و فلسفه‌هاى متفرع بر آن ، خراب شد . ما اگر بخواهيم پاسخ مشروح به اين اشكال را بدهيم بايد مباحث زيادى را در اين‌جا مطرح كنيم ؛ از قبيل مبحث وحدت وجود و اصالت وجود و مباحث قوه و فعل و حركت و جزء لايتجزى و مادة المواد و جوهر و عرض ، درحالىكه اين مبحث چندين برابر اين مقاله است و خود اين مباحث در طى مقالات 7 ، 9 و 10 خواهد آمد و ما خوانندگان را به آن مقاله‌ها ارجاع مىكنيم .\r\nآن‌چه مربوط به اين مقاله است اين است كه « ادراكات » كثرتى از لحاظ حقيقت و اعتبار دارند ، و ادراكات حقيقى آن است كه مستقيماً صورت يك امر خارج از ذهن است ؛ از قبيل صورت انسان ، درخت و سنگ كه در فلسفهء « معقولات اوليه » خوانده مىشوند و اما ادراكات اعتبارى آن‌ها هستند كه مستقيماً صورت يك امر خارج از ذهن نيستند و از راه يكى از حواس خارجى يا داخلى وارد ذهن نشده‌اند ، بلكه به ترتيب ديگرى ذهن آن مفاهيم را تهيه كرده است ؛ از قبيل تصور وجود و عدم و وحدت و كثرت و ساير مفاهيم عامهء ذهن كه مسائل فلسفه اولى را تشكيل مىدهند و در فلسفه « معقولات ثانيه » خوانده مىشود و اشكال بالا مربوط به قسم اوّل ، يعنى ادراكات حقيقى است و البته خوانندهء محترم مىداند كه چه ما ادراكات حقيقى را ماهيات بناميم و نمايندهء اختلافات ذاتى واقعيت‌هاى خارجى بدانيم و چه آن‌كه آن‌ها را نمايندهء اشكال و احوال و تركيبات يك واقعيت بدانيم ، در مدعاى اين مقاله ، كه انقسام ادراكات است به حقيقى و اعتبارى ، تغيير حاصل نمىشود ، لهذا فعلًا خود را از ورود در آن مباحث بىنياز مىدانيم ؛ ولى در عين حال براى آن‌كه خوانندهء محترم ( اجمالًا ) از نظريهء فلسفى ما راجع به اين اشكال آگاه شود همين‌قدر مىگوييم كه بر خلاف انتظار شخص\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاشكال كننده ، نظريهء تحليلى فيزيكى جديد ، نمىتواند آن مدعاى فلسفى را ، كه در ضمن اشكال تقرير شد ، نتيجه بدهد ، زيرا نظريهء تحليلى فيزيكى فقط ساختمان محسوس اشيا را بيان مىكند و جزء مادى ( علت مادى ) وجود اشيا را توضيح مىدهد و بيان مىكند كه در ضمن همهء تطورات ، يك مادهء اصلى است كه لباس‌هاى مختلف به خود مىپوشد و اما آن مدعاى فلسفى مبنى بر اين‌كه تمام جنبه‌هاى هستى موجودات طبيعت منحصر به همان جنبهء محسوس است كه فيزيك نشان مىدهد و طبيعت را با آن مظاهر مختلف ، يك واقعيت وحدانى به وجود آورده است ، از اين نظريه نمىتوان نتيجه گرفت .\r\nما بدون اين‌كه با نظريه‌هاى فيزيكى و زيست شناسى مربوط به اتم و انرژى و مولكول و سلول ، كوچك‌ترين مخالفتى داشته باشيم ، روى اصول كلى فلسفى در مبحث قوه و فعل ثابت مىكنيم كه واقعيت وحدانى و به تعبير بالا واقعيت واحد شاغل مكان و متغير در زمان ، كه در ذات خود هيچ‌گونه كثرت و تعدد ندارد ، نمىتواند مظاهر مختلف طبيعت را پديد آورد و خود ، تغيير و تكامل پيدا كند و اين نظام محسوس را به وجود آورد .\r\nلازم است تذكر دهيم كه مسئلهء كيمياگرى و تبديل انواع كه در ضمن اشكال ذكر شد چندان ارتباطى به مسئلهء تباين ذاتى انواع ندارد . از نظر اصول كلى فلسفى ، ما هرچند انواع را متباين بدانيم تبدل نوعى به نوع ديگر ، چه تبدل نوع بىجان به نوع بىجان ديگر و چه تبدل نوع جان‌دار به نوع جان‌دار ديگر و چه تبدل نوع بىجان به نوع جان‌دار ، مانعى ندارد و اما اين‌كه آيا قوانين مخصوص علم‌الحيات در جان‌داران اجازه مىدهد يا نمىدهد مطلب ديگرى است .\r\n[ \r\nتوضيح قسمت دوم اشكال\r\n
  ] و اما قسمت دوم اشكال مبنى بر عدم ثبوت ماهيات : اگر منظور اشكال كننده اين است كه موجودات طبيعت در خارج داراى ماهيت يك‌نواخت نيستند و ذاتاً در حركتند و همواره تغيير ماهيت مىدهند البته مورد قبول ماست و در مقالهء 10 ثابت خواهيم كرد كه طبيعت با تمام جواهر و اعراض خود در يك حركت ذاتى دايمى است و نظريهء اين مقاله نيز مبتنى بر\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nفرض سكون موجودات طبيعت نيست و اگر منظور اين است كه صور ذهنيهء ماهيات كه در پيش ما هستند همواره در حركت و تغييرند ، پاسخش همان است كه در متن مشروحاً بيان شده كه نژاد مفهوم و صور ذهنى از احكام و مقررات ماده كنار است و صورت علمى از سنخ جهان حركت نمىباشد . و ما در شرح مقالهء 3 و مقدّمه و شرح مقالهء 4 شبهات مربوط به اين مدعا را نقل و انتقاد كرديم . و گفته شد كه صورت‌هاى ذهنى اشيا ( ماهيات ) هرگز دستخوش تغيير و تحوّل واقع نمىشوند .\r\n[ \r\nپاسخ علّامه به قسمت اوّل اشكال\r\n
  ] اكنون به پاسخ علّامه برمىگرديم :\r\nبخش نخستين از اشكال كه مىگفت اختلافات خارجى هيچ‌گونه اختلافات نوعى نداشته و تنها مستند به اختلاف تركيبات مادى است ، چرا كه همهء پديده‌ها تركيباتى است از ذرات اتمى ، منتهاى مراتب كيفيت تركيب موجب بروز اختلاف شده است كه بالأخره همهء پديده‌هاى گوناگون نيز به اصل واحد بر مىگردند ، اين مدعا سخنى است كه نمىشود پذيرفت ، زيرا اگر چه ممكن است ما اشتباه كرده و گاهى غير مختلف را مختلف انگاريم ، ولى بايد ديد كه آيا ممكن است كه در جهان خارج در ميان پديده‌هاى متنوع و متضاد هيچ‌گونه اختلافى وجود نداشته باشد به‌گونه‌اى كه شير و پلنگ و گربه يكى باشد و آهو ، گرگ ، خورشيد ، انسان و گل ياس با روباه يك چيز گردد ، هيچ خردمندى امكان ندارد كه اصل وجود اختلافات را در عالم پذيرا نباشد و معتقد نباشد كه اين اختلافات بالأخره به يك سلسله اصول مختلف بالذات منتهى نشود و همه چيز همه چيز بوده باشد ؟\r\nالبته در پاسخ مىگوييم : نه ، هيچ‌گاه چنين چيزى متصور نيست و امكان ندارد ، چرا كه اولًا ، از حوزه و ظرف ادراكات وفكر و ثانياً ، از ميان خواص و آثار پديده‌ها و ثالثاً ، از ميان موضوعات خواص ، اختلاف به كلى برخيزد و همه چيز به وحدت منتهى گردد و يك چيز شود ، زيرا اگر چنان‌چه هيچ‌گونه اختلافى موجود نبود ، به هيچ وجه در حوزهء ادراك و فكر ما نيز اختلاف حاصل نمىشد و وجدان و غريزهء ادراكى ما هيچ‌گونه حاضر نيست كه اختلافات\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nادراكى را نديده انگاشته و امكان ارتفاع اين اختلافات را بپذيرد كه اين شىء نه انسان است و نه حيوان و نه گياه ، بلكه مجموعه‌اى از ذرات اتم است كه به چشم ما انسان و حيوان مىنمايد .\r\nامكان ارتفاع در اين‌جا ، يعنى بپذيرد كه فكر در مسائل هندسى عين فكر در زبان‌شناسى است . وجدان ما هرگز حاضر نيست كه در ادراكات و افكار خود هر جمله را به جاى هرجمله و هر مفرد را به جاى هر مفرد و هر مفرد را به جاى هر جمله و بالعكس بگذارد و به يك هدف برسد و بالأخره هر ادراك را به جاى هر ادراك گذاشته و فايده و نتيجهء هر فكر را از فكر ديگر بجويد ، بلكه براى هر كلامى معناى خاصى است و هر نتيجه ، تابع مقدّمات مناسب خويش است و اين چنين نيست كه به گويد عالم متغير است و هر متغيرى گوياست ، پس خلافت بلافصل حضرت على حق است ! فكر ما هرگز مفهوم كلى را جاىگزين جزئى نساخته و احمد را عين زهرا نمىداند ، و آسمان را غير از ريسمان و زمين را غير از حيوان تلقى مىدارد .\r\nوجدان ما هرگز حاضر نيست هر كارى را به جاى هر كار و هر ابزار كار را به جاى هر ابزار كار بگذارد و براى حفارى از كاغذ و قلم استفاده كند ، براى آشاميدن آب از خاك نرم بهره جويد ، هرگز چنين نمىكند و بالأخره همه چيز را عين همه چيز بداند ، زيرا چنين انديشه‌اى خودش ناقض خودش مىباشد ، زيرا مفهوم « همه » بدون اختلاف و كثرت به تصور نمىآيد .\r\nمفهوم « همه » به جهت مصاديق مختلف تحقق مىيابد و از اختلافات حقيقى نشأت پيدا مىكند نه صورى و خيالى كه در اين صورت بين همه موجودات يا يك فرد مشخص فرقى نمىماند و اين بر خلاف وجدان است ، و هر چيزى كه با وجدان عمومى سازگار نباشد قطعاً سفسطه‌اى بيش نخواهد بود و بىترديد چنين انديشهء بىپايه ، بسى پست‌تر از انديشهء يك ايدئاليست و شكاك به تمام معنا مىباشد . پس بايد از انديشهء « رفع مطلق اختلاف از ميان ادراكات و افكار » براى هميشه چشم پوشيد و سپس اگر هيچ اختلافى در ميان خواص اشيا نبود كه هست هيچ‌گونه اختلافى در تأثيراتى كه در ما مىكنند نبود . و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nهم‌چنين گوش ما كه آواز را مىشنود و چشم ما كه نور را مىبيند و در نتيجه در مدرك محسوس ما اختلافى پيدا مىشود ، بايد منشأ اين اختلاف را يافت ؛ اين اختلاف يا از ناحيهء نور و صدا بايد آمده باشد كه دو چيز مختلف بالذات و يا يك چيز مختلف به حسب حالات مانند عدد ارتعاشات و اهتزازات امواج و غير آن بوده باشند و يا از ناحيهء گوش و چشم بالذات و يا به حسب حالات گوناگون است ، و گرنه فرض وحدت عينى ميان گوش و چشم و صدا و نور به هيچ وجه اختلاف نخواهد زاييد و سپس اگر هيچ‌گونه اختلافى ميان موضوعات اين خواص ، در خارج نبوده باشد ، در اين صورت اختلاف خواص و آثار قابل تصور نيست .\r\nآرى ، آزمايش‌هاى علمى و كاوش‌هاى باريك فنى تاكنون موفق شده قسمتى از اختلافاتى را كه از خارج با ادراك ما خودنمايى مىكردند ، حل نموده و به يك اصل ارجاع كند ؛ يعنى مسير ماده را در سير گوناگون تكونات تشخيص داده و اثبات نمايد كه مادهء يك‌نواختى در ميوه و خون و منى و انسان و خاك مثلًا موجود بوده محفوظ مىماند نه اين‌كه در هر تكونى چيزى از ريشه و اساس معدوم شده و چيز ديگرى از نو موجود مىشود و هم‌چنين به ثبوت برساند كه انرژىهاى مختلف را مىتوان به هم‌ديگر تبديل كرد ؛ يعنى خط سير انرژى را به دست آورده و موقعيت و هويت وى را در ميان اشكال گوناگون حرارت ، مغناطيس و برق مثلًا نگه دارد ، و هم‌چنين تبديل ماده را به انرژى و انرژى را به ماده به نحوى تشخيص دهد و به حسب فرضيهء فن خود كه انحصار موضوع به ماده و انرژى مىباشد بگويد : « هر چه هست يا اين است ( ماده ) و يا آن ( انرژى ) » . ولى به حسب نظر مطلق دقيق نمىتواند ماوراى ماده و انرژى يك‌نواخت را هر چه پيش آيد نفى كرده و به اصل واحد « ماده و انرژى » برگرداند ، زيرا هر تلاشى كه نموده و مىنمايد در سنخ ماده و انرژى مىنمايد نه در ماوراى آن‌ها و نه در موجود مطلق ، و اگر راستى ماورايى نيافته معنايش اين است كه ماده و انرژى نيافته ( درست تأمل شود ) .\r\nمثلًا مىگوييم : اگر شانزده تا جزء مادى با قاعدهء 4 و ارتفاع 4 بچينيم ، مربّع حاصل مىشود از باب طول ضرب در عرض كه مىشود 16 / 4 * 4 و اگر با قاعدهء 8 و ارتفاع 4 بچينيم ، مثلث به دست مىآيد ، زيرا قاعدهء ضرب در ارتفاع تقسيم بر 2 مثلث مىشود ؛\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبدين معنا 16 / 2 32 / 2 8 * 4 مساحت مثلث به دست آمد . پس اختلاف شكل مربع و مثلث مرتبط به اختلاف چينش ماده بوده و به‌جز شانزده عدد جزء مادى چيز ديگرى نيست .\r\nاين سخن ما اگر چه راست و غير قابل انكار مىباشد ، ولى در حقيقت ، چگونگى سير ماده را در دو حال نشان مىدهد ؛ يعنى اگر تنها مربوط به ماده بخواهيم سخن بگوييم بايد يك شكل بوده و در نتيجه آثار ماهوى آن‌ها يكى باشد ؛ مثلًا مربع سه زاويه و مثلث چهار زاويه دارد [ و اگر 
  ] تنها مربوط به ماده بخواهيم سخن بگوييم بايد چنين گفت ؛ ولى هرگز اين سخن نمىتواند به ثبوت برساند كه شكل مثلث و مربع يك شكل بوده و در نتيجه آثار ماهيتى آن‌ها يكى مىباشد و مثلًا مربع سه زاويه يا مثلث چهار زاويه دارد بلكه مثلث و مربع دو ماهيت جداگانه دارند . و يا اگر ما جسم واحد را به دو قسمت تقسيم و دو پاره نموديم و پس از آن هر پاره و قسمت را پنج قطعه كرديم و سپس به هم آميخته و يكى ساختيم ، نمىتوان گفت ارقام 1 و 2 و 10 يك رقم مىباشند ، زيرا يك ماده بعينه بيش‌تر ندارد و همهء اين ارقام يك پيكره دارند ، بنابراين قطعهء دهم عين قطعهء يكم است ، بلكه هر كدام قطعات جداگانه‌اى هستند كه تحت رقم مخصوصى قرار دارند . در اين‌جا ايراد ديگرى مطرح مىشود كه علّامه آن را طرح مىكند و پاسخ مىدهد .\r\n\r\nاشكال\r\nما به زور وسايل علمى و آزمايشگاهى مىتوانيم موجود مادى را به اصل ماده تجزيه و تحليل نموده و دوباره با تركيب ، به حال نخستين برگردانيم ؛ مثلًا آب را به دو عنصر اكسيژن و هيدروژن تجزيه كنيم و دوباره تركيب نموده به صورت آب درآوريم . وسايل و ابزارهاى علمى كنونى ، اگر چنان‌چه در مورد همهء موجودات و پديده‌ها جرئت نكند با طبيعت رقابت كند و مانند آن پديده بسازد ، ليكن در غالب موجودات مىتواند به طبيعت سند كنترات داده و خود متكفل ايجاد و اداره و تنظيم موجودات گردد و پيش‌رفت شگرف علم نسبت به آينده مىتواند نويد كلى و قطعى بدهد ، پس استقلال دانش امروزه و توانايى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nوى به ايجاد موجودات حقيقى و عينى به وسيلهء چيدن و به هم زدن ماده دليل قطعى مىباشد كه به‌جز ماده با تركيبات گوناگون چيز ديگرى در ميان نيست . و گرنه چنين عملى ممكن نبود در صورتى كه بشر زردهء تخم‌مرغ مىسازد و در آينده با تركيب عناصر ، موجود زنده هم خواهد ساخت . فعلًا تخم‌مرغ مصنوعى قابل تغذيه است ؛ ولى قابل تبديل به جوجه نيست .\r\n\r\nپاسخ\r\nچنان‌كه بيان كرديم علوم طبيعى فقط خط سير ماده را مىتواند تشخيص دهد كه در گذشته مادهء اوليه به صورت گاز ساده و موجودات زنده به شكل تك سلولى بوده‌اند ، سپس در سايهء تركيب و تحول تكامل يافته و بدين پايه رسيده‌اند . و اما يكى كردن ماده و حوادث مختلفه با پديده‌هاى متنوع به طور كلى هنوز دست‌گير آن‌ها نشده است و چنان‌كه گفته شد هيچ‌گاه موفق نخواهد شد . بشر كجا مىتواند به وسيله لابراتوار تخم‌مرغى بسازد كه سلول زنده باشد ! و چگونه قادر است مگس و پشه‌اى بسازد كه عشق و كينه ، جذب و فرار ، دشمن و دوست خود را تميز دهد با اين‌كه مواد اوليهء سازنده مگس راعلم كشف كرده است ؟ آيا بشر مىتواند مگسى و يا انسان بسازد كه داراى عقل و هوش و غريزه عشق و كينه باشد ؟ پاسخ آن منفى است .\r\nملخّص سخن به بيان ديگر اين‌كه ما در خارج واحدهاى حقيقى در لباس اختلاف داريم .\r\nمگس داريم ، افراد انسان داريم ، سنگ و خاك داريم ، هنگامىكه آحاد آن‌ها را تجزيه مىكنيم اجزا و اجزاى اجزا پيش آمده و پاى تجزيه به جايى مىرسد كه اگر يك قدم ديگر پيش‌تر بگذاريم موضوع از ميان مىرود ( بسايط ) . اگر عناصر اوليهء نمك طعام را تجزيه كنيم نه كُلُر مىماند و نه سديم و در مورد « آب » اكسيژن و هيدروژن نيز از ميان رفته و موضوع مگس و پشه نيز منتفى مىگردد ( بسايط ) ، دوباره اگر به طور قهقرا برگشته و تركيب نماييم صورت نخستين پيدا مىشود . در اين جايگاه كه در حقيقت مرز « وجود » و « عدم » « موضوع » مىباشد دو احتمال داريم : يكى اين‌كه صورت مورد تجزيه و تركيب ( واحد\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nانسان مثلًا ) همين تركيب مخصوص ماده بوده باشد ؛ ديگر اين‌كه موجود ديگرى بوده باشد غير از ماده كه ملازم و همراه ماده و تركيب بوده و يك نوع بستگى به ماده دارد ؛ يعنى پس از تركيب ، موجود تازه همانند گذشته پيدا شود نه عين آن .\r\nالبته روشن است تا احتمال دومى را به طريق فنى ابطال نكنيم احتمال اولى تعيّن پيدا نخواهد كرد يعنى تا باطل نكنيم كه تركيب مجرد عناصر مخصوصى كه سازندهء پديدهء خاصى است پس از تجزيه و انحلال و تركيب مجدد آن به وجود آورندهء غير آن نيست ، احتمال اولى معيّن نخواهد شد و آن اين است كه تجزيه و تبخير آب مشخص ، و تركيب مجدد آن ، عين آب اولى را خواهد ساخت نه غير آن و يا همانندآن را . و نيز روشن است كه مجرد حصول عندالحصول و زوال عند الزوال دليل وحدت و عينيت نخواهد بود ، زيرا احتمال ملازمهء وجودى در ميان است . فى المثل حركت ، آتش و برق ايجاد « حرارت » مىنمايند ، بنابراين مجرد حصول حرارت به علت وجود ، برق نخواهد بود . حرارت سابق مولود برق بود ، ولى حرارت بعدى ممكن است مولود آتش باشد و يا علت ديگرى داشته باشد ، بنابراين عين حرارت سابق نخواهد بود . چنان‌كه زوال حرارت هم علل مختلفى دارد ؛ آبى به آن رسيده و يا عامل ديگر موجب گرديده است . و علوم طبيعى كارى كه كرده سير ماده را به حسب تجزيه و تركيب از اين سر تا آن سر روشن نموده و به سر دو راه رسانيده ؛ يعنى در نفى اختلافات خارجى حقيقتاً يك قدم نيز فراتر نگذاشته است .\r\nدربارهء اين اختلافات آخرين نظرى كه فلسفه از آخرين سلوك برهانى خود استنتاج كرده در مقالهء « قوه و فعل » خواهد آمد .\r\nاينك به بخش دوم اشكال مىپردازيم : پاسخ وى از سخنانى كه در مقالهء 3 گذشت روشن مىباشد .\r\nخلاصه اين بخش چنين بود : « ماهيات نظر به تحول و تكامل عمومى اشيا در يك حال باقى نمىماند و هيچ ماهيت و ذاتى در دو لحظه يك‌سان نيست نه در خارج و نه در ذهن ، پس اتكاى علمى به ماهيات بيهوده و بىثمر بوده و مانند اين است كه انسان به يك نقطه از درياى پهناور با چينِ موج نشانى بگذارد . »\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبخش اوّل اشكال متوجه آن جهت بود كه اشيا و اجزاى طبيعت داراى ذوات و ماهيت‌هاى مختلف نيستند پس نبايست براى هر دسته از موجودات يك ماهيتى جدا از ماهيت دسته‌هاى ديگر فرض نمود و اساساً همهء موجودات طبيعت مظاهر مختلف يك ماهيت واقعى واحدند كه در لباس‌هاى مختلف ظاهر مىشود . و اما اين بخش از اشكال اين جهت را بيان مىكند كه فرضاً اشيا داراى ماهيت‌هاى جدا از يك‌ديگر بوده باشند آن ماهيات ثابت و يك‌نواخت نيستند ، زيرا تغييرات طبيعت سطحى و ظاهرى نيست ؛ در طبيعت آن‌چه هست در تغيير است . ظواهر و آن‌چه در زير پردهء ظواهر است و حتى تصوراتى كه ما در مغز خود از اشياى خارجى داريم هر لحظه دست‌خوش تحولات هستند . اين بخش متوجه آن مطلب بود كه در بالا ادعا مىشد ذهن قدرت دارد از راه حواس و يا از راه شهود نفسانى به كمك نيروى تحليلى عقلى به ماهيت پديده‌اى و يا لااقل به ماهيت نزديك‌ترين خواص آن پديده نايل شود و « چيستى » آن پديده را به دست آورد . وچنان‌كه مىدانيم به بحث معروف « معرّف » در منطق براى راهنمايى كيفيت به دست آوردن ماهيت حقيقى شىء يا لااقل نزديك‌ترين خواصش كه مابه‌الامتياز وى از ساير اشياست ، مىباشد .\r\nو همواره علماى جميع فنون و علوم در فن خود سعى كرده و مىكنند كه براى موضوعات مسائل فن به اصطلاح تعريف جامع و مانع ذكر كنند و به اين وسيله حدود آن موضوعات را مشخص سازند ، ولى روى اشكال فوق كه اشيا نه در ذهن و نه در خارج داراى وضع مشخص و ممتاز نيستند قهراً بحث معرف در منطق بيهوده ، بلكه اساساً تعريف كردن در جميع علوم لغو و بىثمر است .\r\nدر هر صورت در بخش سوم جواب اشكال فوق ذكر شد و ما آن‌جابه ثبوت رسانيديم كه نژاد ادراك و مفهوم ، از مقررات و احكام ماده بر كنار است و صورت علمى از سنخ جهان حركت نمىباشد و قانون تحول و تكامل تدريجى عمومى شامل حال وى نيست ، بلكه مفاهيم ذهنى هموار ثابت و بىحركتند . قضيهء ذهنى « هر فلزى در حرارت انبساط پيدا مىكند » ، « ارسطو شاگرد افلاطون است » ، « انقلاب كبير فرانسه يك واقعيت مىباشد » و ده‌ها قضيهء علمى و تاريخى ، هرگز دست خوش تحول قرار نمىگيرند .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n[ \r\nآن‌چه تا به حال اثبات شد\r\n
  ] توضيح اين‌كه ، با بيانات گذشته به اثبات رسانيديم كه ما موجوداتى خارج از ذهن و مستقل از فكر داريم كه ماهيات منشأ آثار مىباشد . و نيز به ثبوت رسانيديم كه ما برخى از آن‌ها را با واقعيت خودشان ( با حذف و اسقاط منشئيّت آثار ) بىواسطه و برخى ديگر را به‌واسطهء آن‌ها ادراك مىنماييم . آتش و خورشيد و ماه را بدون واسطه مىشناسيم ، ولى عليت آتش را براى حرارت به‌واسطهء آن درك مىكنيم ، شير را بىواسطه ، ولى شير مجازى را به‌واسطهء شير حقيقى مىشناسيم .\r\nو نيز مىدانيم كه بخش نخستين با مشتركات و مختصات براى ما معلوم مىباشد به طورى كه مىتوانيم ميان مشتركات و مختصات آن‌ها با دليل تميز دهيم و سپس تأليف كرده و خود مركب را به دست آوريم ؛ مثلًا احمد و محمود و باد و خاك ، آتش و آب ، در جسم بودن و انسان بودن مشتركند ، ولى بين احمد و محمود مختصاتى نيز هست و يا آتش و آب مشتركاتى دارند و مختصاتى ؛ آتش داراى نور و حرارت است به خلاف آب . و بين مصاديق انسان و حيوان مشتركاتى است ؛ يعنى در حيوانيت شريكند ، ولى انسان حيوان ناطق است و اسب حيوان صاهل . و هم‌چنين مىتوانيم آن‌ها را به وسيلهء خواص نزديكشان بشناسيم ؛ مانند شناخت انسان به‌واسطهء خندان بودن و آتش از طريق حرارت و روشنايى .\r\nو نيز مىدانيم تا به موضوع يقين پيدا نكرده و مجهول بماند نمىتوان حكمى براى وى تشخيص داد ؛ تا موضوعى را نشناسيم نمىتوانيم از آثار و عوارض آن سخن بگوييم .\r\nاز اين مقدّمات چهارگانه نتيجه گرفته مىشود كه ، تنها راه براى روشن شدن معلومات فكرى اين است كه براى موضوع قضيه ، مهيت حقيقى به دست آيد و اگر نتوانستيم يا نخواستيم ، حداقل بايد معرفى كه مشتمل بر نزديك‌ترين خواص وى بوده باشد ، اخذ شود .\r\nو چگونه وجدان فطرى يك متفكر كنجكاو مىپذيرد كه دربارهء خواص و احكام موضوعى به جستجو بپردازد ، در حالىكه از حقيقت موضوع خبر ندارد و حتى موضوع را از غير موضوع\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nتميز نمىدهد و به گفتهء مستشكل نام موضوع را كه مىشنود نمىگويد : مهيتش چيست ، بلكه مىپرسد : خواصش كدام است ؟ در حالىكه اين پرسش عيناً معرف خواستن است .\r\nدر صورتى كه در جواب چيستى هميشه بايد جنس و فصل ، يعنى ماهيت و حقيقت آن موضوع قرار گيرد نه خواص و آثار آن ، و تا حقيقت يك شىء به گونهء احتمال مفهوم نشود ، پرداختن به خواص و آثار نامعقول است و به فرض اين‌كه در مسائل مادى تعريف ضرورتى نداشته باشد ، در علوم رياضى ، فلسفى و علوم انسانى ، بايد نخست موضوع مشخص شود . وانگهى مبادى تصوريه ( شناخت موضوع ، فايده و تعريف آن علم ) پيوند محكمى با هم دارند ؛ تا علمى از طريق تعريف شناخته نشود و موضوع و فايدهء آن علم ، مشخص نگردد ، خواص و آثار آن مفهومى نخواهد داشت و انگيزه‌اى براى كسب علم حاصل نخواهد شد . آرى ، از آن‌جايى كه دانشمند حسى بيش‌تر به آزمايش‌هاى حسى مىپردازد و ناچار تماس و سروكار با حس دارد - و چنان‌كه گفته شد در جزئيات و محسوسات به همان مشاهدهء حسى مىتوان قناعت نمود - و انسان احتياج زيادى به تعريف و تحديد پيدا نمىكند ، چنان‌كه احتياجات روزانهء ما در استفاده‌هاى طبيعى از ماديات از همان راه مشاهده و حس تأمين مىشود ، ولى بايد نظر خود را به بحث‌هاى غير حسى مانند رياضيات و حقوق و غير آن‌ها ، كه انسان بررسى و تحليل مىنمايد و هم‌چنين كنجكاوىهايى كه در فلسفه و منطق مىكند ، معطوف داشته و بداند كه در اين موارد پاى آزمايش‌هاى حسى در كار نيست و تا موضوعات را تحديد و تعريف نكند گرفتار غلط و اشتباه خواهد شد ، چنان‌كه ماديون نيز كه از روش حسى پيروى مىكنند در نتيجهء مسامحه در تحديد و تعريف و تسميه ( نام‌گذارى ) اعتراضات و ايراداتى به منطق و فلسفه و غير آن‌ها وارد كرده‌اند كه براى يك نفر متفكر هشيار خنده‌آور است ، چنان‌كه برخى از آن‌ها گذشته و برخى نيز خواهد آمد . و ريشهء همهء آن‌ها ، موضوع مسامحه در تحديد است .\r\nآن‌ها دربارهء ماهيت امتناع اجتماع و ارتفاع نقيضين معلومات ثابته و بديهيات اوليه و غير اينها اشكالاتى نموده‌اند كه معلول نفهميدن اين مسائل مىباشد و علت آن اشتباهات مربوط به تسامح در تعريف است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n[ \r\nپرسش‌هاى فكرى\r\n
  ] به عبارت ديگر :\r\nمنطقيين مىگويند مجموع آن چيزهايى كه انسان دربارهء اشيا مىخواهد بفهمد و از خود مىپرسد و پاسخ آن را مىجويد در چند قسمت كلّى خلاصه مىشود و تمام مسائل علمى و فلسفى پاسخ‌هايى است كه به اين چندقسمت كلّى و به اصطلاح به اين چند پرسش فكرى داده مىشود و آن‌ها از اين قرارند :\r\nالف ) سؤال از « چيستى » يا از خاصيت شىء ؛ يعنى هر چيزى كه نظر آدمى را جلب كند و مورد توجه قرار گيرد انسان مىخواهد آن را بشناسد و بداند كه آن چيست و داراى چه مشخصاتى است و امتياز آن از ساير اشيا چيست ؟ در مقام پاسخ به اين سؤال است كه در مقام تعريف اشيا بر مىآيند و كوشش مىكنند براى هر چيزى تعريف كامل ( جامع و مانع ) ذكر كنند . و چنان‌كه مىدانيم مبحث « معرف » در منطق راهنماى همين جهت است .\r\nب ) سؤال از « هستى » يا از وجود شىء ؛ يعنى سؤال ازاين‌كه آيا اين چيزى كه من دربارهء آن فكر مىكنم واقعاً وجود دارد يا امرى موهوم است ؟ و هم‌چنان‌كه در مقالهء 1 گفته شد پاسخ اين سؤال را فقط فلسفه مىتواند عهده‌دار شود .\r\nج ) سؤال از « چگونگى » و احوال و خصوصيات شىء ؛ يعنى سؤال از اين‌كه آن شىء كه من دربارهء آن فكر مىكنم داراى چه احوال و عوارض و خصوصياتى است ؟ و هم‌چنان‌كه در مقالهء 1 گفته شد متكفل بيان اين جهت ، علوم است و هر علمى به مناسبت همان موضوع خاصى كه جستجوى در حالات و چگونگىهاى آن را هدف فعاليت خود قرار داده ، به سؤالات مربوط به آن موضوع پاسخ مىدهد .\r\nد ) سؤال از « چرايى » و از علت وجود آن شىء يا از علت چگونگى آن شىء . پاسخ اين سؤال را گاهى فلسفه و گاهى علوم مىدهند .\r\nاين سؤالات كه براى ذهن انسان دست مىدهد ناگهانى و خلق الساعه نيست ، بلكه به ترتيب است : انسان اولين بار كه ذهنش به چيزى توجه كرد مىخواهد اجمالًا بفهمد كه آن\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nچيست ؟ و پس از اين‌كه اجمالًا به « چيستى » آن شىء آشنا شد و در فكر خود آن شىء را با ساير اشيا فرق گذاشت به طورى كه در ذهن از ابهام و اختلاط بيرون آمد ، مىخواهد بفهمد آيا چنين چيزى وجود دارد يا نه ؟ و اگر برايش معلوم شد كه موجود است ( يا به‌واسطهء وضوح و يا به‌واسطهء برهان فلسفى ) ، آن‌گاه در صدد كشف حالات و عوارض وى بر مىآيد و در همين مرحله است كه نوبت سؤال از علت وجود وى نيز مىرسد ، سپس در مقام به دست آوردن علت چگونگىها بر مىآيد .\r\nاز آن‌چه تاكنون گفته شد معلوم شد كه تاچيزى را اجمالًا نشناسيم به‌طورى كه بتوانيم بين آن چيز و ساير چيزها فرق بگذاريم و لااقل از راه نزديك‌ترين و ظاهرترين خواصش او را تميز دهيم ، نمىتوانيم در صدد تحقيق اصل وجود يا چگونگىها و عوارض وجود وى ( اگر بر ما مجهول باشد ) برآييم ، و از همين جهت است كه شما مىبينيد همواره بناى دانشمندان در جميع علوم بر اين بوده و هست كه در اوّل هر فصلى ابتدا به تعريف موضوع آن فصل مىپردازند سپس وارد اصل مطلب مىشوند ، زيرا همان‌طورى كه در متن اشاره شده :\r\n« چگونه ممكن است كه يك متفكر كنجكاو در احكام موضوعى به جستجو بپردازد ، در حالىكه از حقيقت موضوع خبر ندارد و حتى نام موضوع را كه مىشنود نمىگويد :\r\nماهيتش چيست ، بلكه مىپرسد : خواصش كدام است ؟ در حالىكه خود اين پرسش ( اگر از خواص ظاهر و بارز شىء باشد نه از خواصى كه احتياج به نظر و تحقيق علمى دارد ) عيناً معرف خواستن است . »\r\nماديين روى اصل « نفى اختلافات ماهوى اشيا » و اصل « تحول و تكامل عمومى اشيا هم در خارج و هم در ذهن » و اصل « تبعيت جزء از كل » اصرار عجيبى دارند كه طرز تفكر به اصطلاح متافيزيكى را كه اشيا را با تعريفات از يك‌ديگر جدا مىسازد غلط بدانند ، بلكه نه تنها تعريف كردن و حدود معين كردن را غلط مىدانند گاهى حتى اصل « هويت » يا « عينيت » « 1 » را ، يعنى اين‌كه هر چيزى خودش خودش است ؛ مثلًا الف ، الف است را منكرند . در\r\n\r\n\r\n","description":"","footnote":"\r\n( 1 ) . « اين اوست » ، و « احمد احمد است »\r\n","page_name":" 126 ","page_number":126},
  {"content":"\r\n\r\nاواخر همين مقاله آن‌جا كه از اصل عينيت و اصل ثبات سخن به ميان مىآيد در اين باره گفتگو خواهد شد .\r\nدر مقام پاسخ به اين نظريه ، علاوه بر آن‌چه در بالا گفته شد و آن‌چه در آخر همين مقاله خواهد آمد ، همين قدر كافى است كه خود علوم حسى و آزمايشى را دليل بياوريم . در اين علوم از مشاهده و آزمايش استفاده مىشود و البته آن‌چه مورد آزمايش قرار مىگيرد جزئيات است و در مقام تفكيك و تميز جزئيات از يك‌ديگر همان مشاهدهء حضورى كافى است و احتياج به تعريف و تحديد ندارد ؛ ولى نتيجهء مشاهدات و آزمايش‌ها وقتى صورت قانون كلى علمى به خود مىگيرد و صلاحيت پيدا مىكند كه به عنوان يك « اصل » در كتب مربوطه ثبت شود كه يك مفهوم كلى موضوع و يك مفهوم كلى ديگر محمول واقع شود ، و البته مفهوم كلى را با اشاره و احساس نمىتوان مشخص كرد و ناچار بايد با تعريف و تحديد ، موضوع را از غير موضوع و محمول را از غير محمول مشخص ساخت . عملًا نيز مىبينيم كه در كتب فيزيك و شيمى و رياضيات و زيست شناسى و غيره از همين فرمول استفاده مىشود و در اوّل هر فصلى قبل از هر چيز به تعريف و تحديد موضوع آن فصل پرداخته مىشود .\r\n\r\nاشكال\r\nمىتوان در بيان گذشته خرده‌گيرى كرد و گفت كه مقصود ما از اين‌كه به خواص و آثار اشيا كار داريم نه تعريف اشيا ، نفى صحت مطلق تعريف و تحديد نيست ، بلكه منظور اين است كه بحث از احكام هر موضوعى متوقف به شناختن حد تام ، كه مركب از جنس و فصل [ است 
  ] ، نمىباشد و اين روش به جز مشاجره‌هاى عقلى بىثمر نتيجه‌اى ندارد . بلى ، بهترين روشى كه در اين باره مىتوان اتخاذ كرد روشى است كه منطق ديالكتيك نشان مىدهد و آن اين‌كه ، پديده‌ها به حكم تأثير متقابل و نظر به اين‌كه هر پديدهء مادى نتيجه و مولود پديده‌هاى غيرمتناهى مادى است كه با فعل و انفعال‌هاى خود كه در صراط تحول و تكامل انجام داده‌اند پديدهء فعلى را از حلقات زنجيرى به وجود آورده‌اند ، هيچ پديده‌اى وجود منفصل نداشته و مربوط به يك رشته تحول و تكامل مىباشد و در حال كنونى نيز در تحول\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nو سرگرم پيمايش راه تكامل است و در هر يك از منازل گذشته نيز خودنمايى داشته . پس مهيت پديدهء كنونى « همهء سلسلهء حوادث مربوط » مىباشد ، چون تصور سلسلهء غير متناهيه حوادث براى ما محال است ، پس اگر تاريخچهء پيدايش وى را تا آن‌جا كه مقدور ماست به دست آوريم ، به واقعيت پديدهء نام برده نزديك‌تر خواهيم شد . پس معرف حقيقى هر چيزى تاريخچهء پيدايش و زندگى متحول و متكامل وى مىباشد و اين روش ، پسنديدهء همهء دانشمندان امروزه است و ماديين نيز طبق منطق ديالكتيك خود همين روش را معمول داشته و حوادث روحى را نيز از راه نام برده تعريف و تعليل كرده و ريشهء هر پيش‌آمد مادى و روحى را در ميان پيش‌آمدهاى گذشته جستجو نموده و به دست مىآورند .\r\n\r\nپاسخ\r\nاين نظريه را ( معرف هر چيز ، تاريخچهء پيدايش و زندگى وى مىباشد ) فلسفه نيز مىپذيرد و به شرط اسقاط مسامحه‌هايى كه در تقريبش به كار رفته ، عملى مىداند . در ديدگاه فلسفه ، شناخت كامل يك پديده به شناخت علل و عوامل آن بستگى دارد ، ولى به علل قريبه نه بعيده ؛ به عبارت ديگر جنس قريب و فصل قريب مىتواند معرف يك حقيقت باشد ؛ مثلًا جنس قريب انسان ، حيوانيت است نه دوندگى ، و فصل قريب او سخن گفتن و گويايى او مىباشد نه جسميت و عوارض جسمانى . بنابراين بهترين تعريف انسان به حيوان ناطق است نه جسم نامى مثلًا . و اساساً اين نظريه مبتنى به ثبوت تحول و تكامل عمومى نمىباشد و ازاين‌روى فلاسفه از زمان ديرين ( زمان فلسفهء نيمه‌كارهء يونان ) و پيش از طلوع نظريه و حركت عمومى جوهرى در فلسفهء اسلام ، كه سه قرن و نيم بيش‌تر از عمرش نمىگذرد ، همين مطلب را در كتب خود ذكر كرده‌اند .\r\nفلاسفه گفته‌اند كه حد تام و تعريف كامل بايد مشتمل به همهء علل وجود شىء بوده باشد ؛ يعنى معرفت تام و كامل به چيزى به شناختن اجزاى وجودى و هم‌چنين علل پيدايش وى و غايات و اغراض وجودى وى موقوف مىباشد ؛ يعنى علت غايى يك پديده نيز در پيدايش آن دخالت دارد . پس بايد تمام علل و عواملى كه به نحوى در ايجاد آن سهيم\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاست در تعريف جامع بايد ذكر شود ، حتى علت غايى هم كه در پيدايش آن دخيل است منظور گردد ، زيرا همهء جهات وجودى و اختصاصى شىء كه در خارج او را به عنوان يك واحد حقيقى مشخص ، مانند احمد و ماه و اين ميز ، پديد آورده و نگاه مىدارند ، تمام اين علل وجودى در وجود و پيدايش او ذى دخل هستند و روشن است كه مفهوم كامل گاهى مىتواند نام « مفهوم كامل » به خود بگيرد كه انطباق كامل به خارج داشته باشد . پس ناچار بايد تاريخچهء پيدايش و ( علل قبل الوجود ) و زندگى ( ماده و صورت يا خواص ضرورى شىء ) - كه در واقع سازندهء زندگى و موجوديت فعلى هر موجود است - ملحوظ گردد و حتى غايت و غرض وجودى وى نيز در تعريف تام ذكر شود ( اگر چه وجود غايت و هدف پس از انعدام وجود وى و منفصل الوجود و جداى از وجود وى بوده باشد و اين چيزى است كه در نظريهء تاريخچه از آن نام برده نشده ) است ، ولى بايد در معرّف ذكر شود ؛ مثلًا اگر بخواهيم « تخت » را معرفى نماييم ( مثال معروف ) بايد گفت چيزى كه نجار با ابزار نجارى خود از چوب به فلان شكل براى نشستن و خوابيدن مىسازد و هر يك از اجزاى اين معرف ، مستمند و نيازمند توضيح شود طبق همان دستور توضيح بايد داد . روشن است كه تعريف نام برده ، علت‌هاى چهارگانهء فاعل و غايت و ماده و صورت تخت را دارد و هر يك از آن‌ها اسقاط شود به همان اندازه معرف ناقص خواهد بود ، ولى در اين ميان مؤثرتر و كارىتر از همه ماده و صورت مىباشد ، چون شيئيّت شىء به صورت است و ماده نيز حامل صورت است .\r\nو از بيان گذشته روشن مىشود كه به كار انداختن اين روش در موجودات روحى مانند موجودات جسمى اشكالى نخواهد داشت . آرى ، اكتفا كردن به ذكر علل مادى در تعريف حوادث روحى اشتباه مىباشد ، زيرا اين رويه فقط جنبهء مادى حادثه را مىتواند روشن بنمايد نه همهء جهات مادى و روحى او را ، چرا كه بسا افرادى از نظر سلسله مغزى و عصبى در آزمون پزشكى سالم باشند ، ولى از نظر روحى بيمار محسوب شوند .\r\nبرگرديم به سخن نخستين . آن‌چه مىگفتيم در اطراف تحليل ، قسم تصورى معلومات بود .\r\nتاكنون تصورات را مورد تحليل قرار داديم اينك نوبت مىرسد به تصديقات .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nو اما در قسم دوم ( تصديقى )\r\nجاى ترديد نيست كه مامعلومات فكرى و ادراكات تصديقى بىشمار داريم ؛ مانند « آتش داغ است » ، « آب از اكسيژن و ايدروژن تركيب شده » ، « هر فلزى در حرارت انبساط پيدا كند » ، « مثلث مساوى است با دو زاويهء قائمه » و « ارسطو شاگرد افلاطون مىباشد » ، و گاهى كه آن‌ها را بررسى مىنماييم و مىبينيم همهء آن‌ها از هم جدا نيستند ؛ يعنى جورى نيست كه اگر يكى از آن‌ها را گرفته و به تنهايى معلوم فرض كنيم توانسته باشيم مابقى را مجهول فرض نماييم ؛ يعنى حصول علم به يك معلوم در پيدايش خود هيچ ارتباطى به وجود ساير معلومات نداشته باشد ، بلكه ارتباط تنگاتنگى با هم دارند . و اين سخن در علوم برهانى و منطقى از همه جا روشن‌تر است ، زيرا كليهء معادلات يك مجهولى و بيش‌تر ناگزير مبتنى بر اصول متعارف و بديهى مىباشد و يا هر برهانى مشتمل بر يك مقدّماتى يقينى است كه يا ذاتاً بديهى مىباشند و يا موقوف بر اصول بديهى هستند و در عين حال به هم مربوطند .\r\nما هيچ‌گاه نمىتوانيم بسيارى از مسائل اين علوم را به ثبوت برسانيم جز اين‌كه پيش از آن ، مسائل زياد ديگرى را به ثبوت رسانده باشيم . كسى كه چهار عمل اصلى را نداند نمىتواند اعشارى بخواند و يا معادله حل كند ، تاكسى منطق را نخواند نمىتواند فلسفه را بفهمد و مسائل فلسفه نيز با هم ارتباط دارند و فهم هر بخشى مبتنى بر بخش قبلى مىباشد . منتها اين پيوستگى به صورت رابطهء توليدات مادى نيست ، بلكه يك نوع رابطهء عقلى و منطقى مىباشد .\r\nپس ميان اين معلومات تصديقى يك نوع رابطه و بستگى هست كه به توالد و بارآورى مادى ، خالى از شباهت نيست ، زيرا در هر دو تصديقى كه از نظر سنجش نسبت اصل و فرع را دارند عيناً مانند پدر و مادر و فرزند يا مانند درخت و ميوه ، اصول مادى ساختمان ، فرع در وجود اصل ، محفوظ و با صورت تازه از اصل خود جدا گشته و پديدهء تازه مىشود . بلى ، فرقى كه هست اين است كه پيدايش فرع و شاخ و برگ مادى بسته به هستى اصل خود مىباشد\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nنه به بقاى زندگى وى ، لكن هر تصديق و فكر كه نتيجه‌اى را مىدهد بقاى وى در بقاى نتيجه ضرور و الزامى مىباشد ، زيرا نتيجه و ثمرهء آن ، صغرى و كبراست ؛ وانگهى معلول در ايجاد و بقا احتياج به علت دارد كه اگر نتيجه دهنده از ميان برود از ميان رفتن نتيجه ضرورى است .\r\nپس وجود يك سلسله افكار و تصديقاتى را كه يك فكر و تصديق منحصراً توليد مىكند به وجود يك سلسله پديده‌هاى مادى كه مولد يك پديدهء مادى مىباشند نمىتوان مقايسه كرد ، زيرا سلسلهء علل حوادث مادى را مىتوان غير متناهى فرض كرد كه هر حلقه از اين سلسله با رسيدن نوبت حلقهء پسين از ميان رفته و جاى خود را به حلقهء بعدى بدهد ؛ به عبارت ديگر مادهء اوليه تاكنون ميلياردها صورت پيدا كرده است تا به شكل كنونى درآمده است ، چنان‌چه زيست‌شناسان هم معتقدند كه موجودات زنده تحولات فراوانى ديده تا به صورت فعلى تكامل يافته است و بدون شك تمام حلقه‌هاى پيشين در پيدايش صورت‌هاى جديد تأثير دارد ، ولى هر علت تصديقى به همراه وجود معلول تصديقى خود بايد موجود بوده باشد و فرض عدم تناهى در سلسلهء علل تصديقى مستلزم عدم حصول آن تصديق مىشود ، زيرا اگر تصديقات نظرى به چند واسطه به تصديق‌هاى بديهى منتهى نگردد هرگز معرفت حاصل نشود ، با توجه به اين‌كه تسلسل هم باطل است . پس اگر يك معلوم تصديقى فرض نماييم بايد سلسلهء تصديقى مولّدهء او در جايى وقوف كند ؛ يعنى به تصديقى برسد كه خود به خود بىاستعانت به تصديقى ديگر پيدا شده باشد ( بديهى اولى ) ؛ مانند اوليات ، متواترات ، مجربات و غيره .\r\nاز اين بيان دو نتيجه گرفته مىشود :\r\n1 . اگر تصديقى و باورى علمى و يقينى ( مقابل شك ) را فرض و تصور كنيم ، يا خود آن مفروض بديهى است يا منتهى به بديهى و به عبارت ديگر ما تصديق بديهى داريم .\r\nهمان‌گونه كه تصورات بديهى نيز داريم ، تصديقات نظرى و مشكل به كمك تصديقات بديهى روشن و معلوم مىشود . در طبيعت هم مىگوييم چربى هر چيز به روغن است و روغن ذاتاً چرب مىباشد و هم‌چنين شورى هر چيز به نمك است و روشنى هر مكانى به\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nنور است ، ولى نمك ذاتاً شور و نور ، خودْ عين روشنايى مىباشد . با اين حساب تصور و تصديق مجهول به يارى تصور و تصديق معلوم و بديهى ، روشن مىشود ؛ اما تصورات و تصديقات بديهى ذاتاً روشن و معلومند و نيازى به استعانت ندارند .\r\n2 . هر معلوم نظرى ( غيربديهى ) به‌واسطهء تأليف و تركيب بديهيات و يا نظرياتى كه به بديهيات منتهى مىباشند پيدا مىشود . هيچ قضيهء نظرى و تصديق مجهول و پيچيده بدون كمك معلومات بديهى تحقق پيدا نمىكند .\r\n3 . علوم ، كثرتى به‌واسطهء انقسام به بديهى و نظرى دارند ، زيرا همهء علوم بشرى از يك رشته مسائل نظرى و بديهى مخصوص و معينى تشكيل شده است و از سوى ديگر مسائل هر علمى نيز عبارت است از : يك سلسله تصورات و تصديقات مجهول و معلوم ، بديهى و نظرى .\r\n[ \r\nتجزيه و تركيب عملى و نظرى ( ذهنى )\r\n
  ] در تكميل بحث فوق علّامهء شهيد مىفرمايد :\r\nسابقاً گفته شد كه ادراكات ، كثرتى از لحاظ بساطت و تركب دارند و در پاورقىهاى گذشته گفتيم كه تجزيه و تركيب ( آناليز  Analyse  و سنتز  Sunthese  ) بر دو گونه است : عملى و نظرى ( ذهنى ) . تجزيه و تركيب عملى آن است كه انسان مواد خارجى را موضوع عمل تجزيه و يا تركيب قرار دهد ؛ مثل آن‌كه يك مركب صنعتى ( از قبيل ساعت و ماشين ) يا يك مركب طبيعى ( از قبيل آب ) را با جزء اوليهء آن‌ها تجزيه كند و يا دوباره آن‌ها را بسازد . تمام عمليات شيميايى كه در لابراتوارها انجام مىگيرد از اين قبيل است و اين تجزيه و تركيب عملى مهم‌ترين شرط لازم به دست آوردن قوانين طبيعت است . علوم طبيعى از آغاز پيدايش ، پيش‌رفت خود را مديون مشاهدات دقيق و آزمايش‌ها و تجزيه و تركيب‌هاى عملى مىداند . در قرون اخيره دانشمندان اروپا اهتمام شايانى به اين روش سودمند به خرج دادند و در نتيجه موفقيت‌هاى شگرف و عظيم كه هرگز در مخيل بشر خطور نمىكرد ، به دست آوردند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nتجزيه و تركيب نظرى يا ذهنى اين است كه انسان مدركات و معلومات ذهنى خود را مقايسه و تجزيه و تركيب كند و تفكر ، كه عالىترين عمل ذهن است ، جز تجزيه و تركيب ذهنى چيزى نيست .\r\nتوضيح آن‌كه تجزيه و تركيب ذهنى يا حسى است يا خيالى يا عقلى : تجزيه و تركيب حسى آن است كه ذهن در يك صورت محسوسه‌اى كه حضوراً حس مىكند تصرف كند ؛ مثل آن‌كه انسان در حالىكه به يك قالى كه داراى نقشه‌ها و گل‌هاى مختلف است نظر مىافكند ؛ در ذهن خود از جمع كردن و مورد توجه قرار دادن چند نقش و چند گل ، صورت معينى مجسم مىكند و دو مرتبه از تجزيه و مورد توجه قرار دادن بعضى دون بعضى شكل ديگرى را بر خويش ظاهر مىسازد ، و يا هنگامىكه در شب به آسمان پرستاره نگاه مىكند در ذهن خود از جمع و تركيب و مورد توجه قرار دادن يك عده از ستارگان صورت حيوان مخصوصى را مجسم مىسازد و در همان حال از تجزيهء آن‌ها و ضم و تركيب ديگرى ، صورت ديگرى را بر خود ظاهر مىسازد . اين گونه تصرفات در صور محسوسه اولًا ، آزادانه و دل به‌خواه صورت مىگيرد و ثانياً ، فقط با دخالت عوامل ذهنى انجام مىيابد و احتياجى ندارد كه انسان در وضع چشم و نگاه كردن خود تغييراتى بدهد .\r\nتجزيه و تركيب خيالى آن است كه ذهن در صور جمع شده در حافظه ، آزادانه و دل به‌خواه و طبق تمايلات و احساسات درونى تصرفاتى بكند ؛ مثلًا انسان در ذهن خود تصورى از كوه دارد و تصورى از پولاد ، آن‌گاه با نيروى تخيل تصويرى از كوه پولادين مىسازد و يا آن‌كه تصورى از انسان و تصورى از اسب و تصورى از بال پرندگان دارد ، آن‌گاه با نيروى تخيل صورت اسبى را مىسازد كه داراى سر آدمى و دو بال است . تخيلات شاعرانه از اين نوع تجزيه و تركيب سرچشمه مىگيرد ؛ در تخيلات شاعرانه ذهن مبدع و مخترع ، از قيد رعايت صورت خيالى از مطابقت با نفس الأمر آزاد است و تنها از تمايلات درونى خويش اطاعت مىكند ؛ در تخيلات شاعرانه ذهن نمىخواهد اشيا را آن‌طور كه هستند بنماياند ، بلكه مىخواهد آن‌طور كه تمايلات درونى اقتضا دارد نقش‌هايى از آن‌ها بسازد و روى همين جهت است كه شعر از نوع هنر و صنعت به شمار مىرود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nتجزيه و تركيب عقلى آن است كه ذهن تمايلات نفسانى را كنار بزند و مطابقت با نفس الأمر را وجههء همت خويش قرار دهد و به اين منظور صور معقوله را مورد عمل تجزيه و تركيب قرار دهد و آن بر دو قسم است : تصورى و تصديقى . تصورى آن است كه مفهوم كلى را عقل تجزيه و منحل كند به جنبه‌هاى مشترك و جنبهء اختصاصى وى .\r\nمعمولًا تعريف‌هايى كه براى اشيا مىشود و جنبه‌هاى مشترك و جنبهء اختصاصى آن شىء را بيان مىكند يك نوع تحليل تصورى عقلى است كه در مفهوم و ماهيت آن شىء صورت مىگيرد ؛ مثلًا در تعريف خط مىگوييم : « كميت متصلى است كه بيش از يك بعد ندارد . » در اين تعريف فهمانده‌ايم كه اولًا ، خط از نوع كميات است نه از نوع كيفيات يا اضافات يا جواهر و ثانياً ، كميت متصله است كه بين اجزايش مىتوان حد مشترك فرض نمود نه از نوع كميات منفصله ( اعداد ) و ثالثاً ، كميت متصلى است كه بيش از يك بُعد و كشش ندارد و با سطح كه داراى دو كشش است كه گفته‌اند سطح داراى كم متصل دو بُعدى است و جسم تعليمى ( حجم ) كه داراى سه كشش است فرق دارد . بديهى است كه اين تحليل كه در مفهوم خط به عمل آمد از نوع تجزيه و تحليل‌هاى عملى نيست ، زيرا خط در وجود خارجى خود مركب از كميت و اتصال و بعد واحد نيست ؛ يعنى قسمتى از وجودش كميت و قسمتى اتصال و قسمتى بعد واحد نيست ، بلكه اين سه مفهوم در خارج به وجود واحد موجودند و از اين جهت است كه اين قسم اجزا ، كه اجزاى مفهوم و ماهيت شىء است نه اجزاى وجود ، در اصطلاح منطق و فلسفه « اجزاى تحليليه » خوانده مىشوند .\r\nو اما تجزيه و تركيب تصديقى عبارت است از : عمل مخصوص استدلال و استنتاج با ترتيب‌هاى مخصوص كه مبحث قياس منطق عهده‌دار بيان آن‌هاست . « 1 »\r\nحكما استعداد مخصوص ذهن را براى تجزيه و تركيب ذهنى « قوهء متصرفه » مىخوانند و قوهء متصرفه را هنگامىكه آزادانه در ميان محسوسات جزئى يا صور خياليه ( دو قسم اوّل )\r\n\r\n\r\n","description":"","footnote":"\r\n( 1 ) . مانند جهان طبيعت در حركت و تحول است ( صغرى ) و هر چيزى كه در معرض تغيير و حركت باشد حادث و تازه است ( كبرى ) پس جهان طبيعت حادث و مسبوق به عدم مىباشد ؛ در مقطعى نبوده سپس پيدا شده است ( نتيجه ) قضيهء فوق مطابق شكل اول قياس منطقى است\r\n","page_name":" 134 ","page_number":134},
  {"content":"\r\n\r\nعمل مىكند به نام مخصوص « قوهء متخيله » و هنگامىكه به منظور تحقيق واقع و نفس الأمر در ميان معانى معقوله ( قسم سوم ) عمل مىكند به نام مخصوص « قوهءمفكّره » مىخوانند .\r\nهمان طورى كه گفته شده « قوهء متخيله » در عمل خود آزاد است و هر صورتى را به هر نحو كه بخواهد و تمايلات نفسانى ايجاب كند فصل و وصل مىكند تجزيه و تركيب ، ولى « قوهء مفكّره » آن آزادى را ندارد ، بلكه همواره از قانون معين پيروى مىكند ؛ يعنى مىبايست طورى در معقولات تصرف كند كه با واقع و نفس الأمر مطابقت داشته باشد و از اين جهت است كه تجزيه و تركيب‌هاى حسى و خيالى ارزشى منطقى ندارد ، ولى تجزيه و تركيب‌هاى عقلى كه با نيروى مفكّره صورت مىگيرد ارزش منطقى دارد و همين تجزيه و تركيب عقلى است كه در منطق به نام مخصوص « تحليل و تركيب » خوانده مىشود . پس تحليل و تركيب ، يعنى تجزيه و تركيب عقلى كه با نيروى قوهء مفكّره صورت مىگيرد ، ارزش منطقى دارد . « 1 »\r\n[ \r\nچگونگى تجزيه و تركيب‌هاى عملى و نظرى\r\n
  ] گفتيم كه تجزيه و تركيب يا عملى است يا نظرى ( ذهنى ) . و تجزيه و تركيب عملى مهم‌ترين شرط لازم كشف رموز و به دست آوردن قوانين طبيعت است . و از اقسام تجزيه و تركيب‌هاى ذهنى تنها تجزيه و تركيب عقلى است كه ارزش منطقى دارد و در اصطلاح منطق تعقلى به نام مخصوص « تحليل و تركيب » خوانده مىشود . در اين‌جا اين سؤال پيش مىآيد كه ذهن چگونه قدرت دارد كه معانى را به طور منطقى تحليل و تركيب كند ؟ و آيا واقعاً ممكن است كه ذهن در معانى و مفهوماتى كه پيش خود دارد طورى عمل كند كه با واقع و نفس الأمر مطابقت داشته باشد ؟ لهذا در اين‌جا چند مطلب شايستهء توجه و دقت است از اين قرار :\r\n1 . كيفيت تحليل وتركيب عقلى تصورات ؛\r\n2 . كيفيت تحليل و تركيب تصديقات ؛\r\n3 . ارزش منطقى تحليل و تركيب عقلى تصورات ؛\r\n\r\n\r\n","description":"","footnote":"\r\n( 1 ) . ارسطو در منطق خويش باب قياس را به عنوان « تحليل ( آنالوطيقا / آناليتيك (  Analytique  ) ى اوّل » و باب حد و برهان را به عنوان « تحليل دوم » ناميده است\r\n","page_name":" 135 ","page_number":135},
  {"content":"\r\n\r\n4 . ارزش منطقى تحليل وتركيب تصديقات .\r\nما در اين‌جا نمىتوانيم وارد بيان تفصيلى اين چهار قسمت بشويم . راجع به قسمت اوّل و سوم يك بيان اجمالى در متن و در پاورقىها شد . در كتب مبسوط منطق كم و بيش در اطراف آن دو قسمت بحث‌هايى شده و قسمت دوم را هم بايد از مبحث قياس منطق به دست آورد .\r\nآن‌چه اهميت فوق‌العاده دارد و در درجهء اوّل مسائل منطقى و فلسفى است و در عين حال نديده‌ايم كه تحقيق كافى در اطراف آن شده باشد بيان قسمت چهارم است ، چرا كه ، با مشخص شدن آن راه منطق تعقلى و منطق تجربى و بالنتيجه راه فلسفهء تعقلى و فلسفهء تجربى در اين‌جا به كلى از يك‌ديگر جدا مىشود . منطق تعقلى براى تحليل و تركيب تصديقات ، كه از آن به « روش استنتاج و استدلال عقلى » تعبير مىشود ، ارزش منطقى قائل است ، ولى منطق تجربى جز براى استقرا و مشاهده و تجربه و تجزيه و تركيب عملى ارزشى قائل نيست .\r\nدر مقدّمهء اين مقاله و در طى خود مقاله ، اختلاف‌نظر « حسى » و « عقلى » را مشروحاً بيان كرديم و توضيح داديم و مجدداً نيز يادآورى مىكنيم كه آن اختلاف نظر مربوط به تصورات است نه تصديقات و آن‌هم از اين جنبه كه راه پيدايش اوليهء تصورات در ذهن چيست ؟ و آن مسئله بيشتر جنبهء « علم النفسى » دارد و راه حكما را در باب مبدأ و منشأ اصلى تصورات از يك‌ديگر جدا مىكند ، ولى اين مسئله ، كه اكنون مىخواهيم وارد بيان آن بشويم ، مربوط به تصديقات است ؛ يعنى مربوط به « احكامى » است كه ذهن در مورد تصوراتى كه برايش از راه حس يا راه ديگر پيدا مىشود صادر مىكند . و اين مسئله صرفاً جنبهء « منطقى » دارد و راه حكما را در باب تعقل و ارزش استدلال عقلى از يك‌ديگر جدا مىسازد . اين دو مسئله چندان ارتباطى با يك‌ديگر ندارد هر چند نويسندگان جديد خلط مبحث كرده‌اند و معمولًا ديده مىشودتحت عنوان امپيريسم « 1 » ( مسلك تجربى ) و راسيوناليسم « 2 » ( مسلك عقلى ) مطالب را در هم آميخته‌اند و همين خلط مبحث بين اين دو مسئله موجب شده است كه مطلب در حد\r\n\r\n\r\n","description":"","footnote":"\r\n( 1 )  1 . Empirisme \r\n( 2 )  2 . Rationalisme \r\n","page_name":" 136 ","page_number":136},
  {"content":"\r\n\r\nابهام باقى بماند . ما براى اولين بار اين دو را از يك‌ديگر تفكيك مىكنيم و براى جلوگيرى از اشتباه لفظى ، اختلاف نظر در مسئلهء اوّل را ، كه در مورد تصورات است و جنبهء علم‌النفسى روان‌شناسى دارد ، به نام « حسى و عقلى » و اختلاف‌نظر در مسئلهء دوم را كه در مورد تصديقات است و جنبهء منطقى دارد به نام « تعقلى و تجربى » خوانده و مىخوانيم . نظريهء حكماى مشرق و حكماى مغرب و نظريهء مخصوص اين مقاله در مورد مسئلهء اوّل قبلًا بيان شد و اكنون نوبت آن رسيده است كه به مسئلهء دوم بپردازيم و اختلاف‌نظر منطق تجربى و منطق تعقلى را شرح دهيم . در اين مسئله تاكنون تحقيق كافى و بىنياز كننده‌اى نشده است و مخصوصاً طرف‌داران منطق تعقلى در هيچ‌جا در صدد بيان مبسوط و مشروح و بىنياز كننده‌اى بر نيامده‌اند . ما با استفاده از اشارات و بيان‌هاى اجمالى كه كسانى مانند ابن‌سينا و خواجه نصيرالدين طوسى و صدرالمتألهين و ساير طرف‌داران منطق تعقلى در اين باب كرده‌اند و آن‌چه خود در اين جهت فكر كرده‌ايم ، نظريهء منطق تعقلى را تشريح و از آن دفاع مىكنيم .\r\nاختلاف نظر تعقلى و تجربى در لزوم تجربه يا تعقل نيست . نه منطق تعقّلى تأثير عظيم و شگرف تجربه را در تحقيقات علمى منكر است و نه منطق تجربى تعقل و تفكر را ، كه عمل ذهن است ، لغو و بىثمر مىداند . اختلاف در قوانين و مقياس‌هاى اصلى تفكر و طرز عمل ذهن در تفكرات است . اساساً منطق ، يعنى علم « ميزان » و « مقياس » . علماى منطق مىخواهند ميزان و مقياس اصلى صحت و سقم تفكرات را به دست بدهند . تجربيون مقياس اصلى را تجربه معرفى مىكنند و به وجود مقياس ديگرى قائل نيستند ، ولى تعقليون به يك سلسله اصول و مبادى عقلى مستقل از تجربه قائلند كه آن‌ها را « ميزان » و « مقياس » و « آلت سنجش » اصلى تفكرات مىدانند . به عقيدهء تعقليون ، تجربه هرچند مقياس و آلت سنجش بسيارى از مسائل است ، ولى تجربه مقياس اولى نيست ، بلكه مقياس درجهء دوم است ؛ يعنى يك سلسله مقياس‌هاى اصلى داريم كه بسيارى از مسائل و از آن جمله مقياس بودن تجربه را به وسيلهء آن مقياس‌هاى اصلى به دست آورده‌ايم . اينك براى توضيح نظريهء دو طرف به شرح ذيل مىپردازيم :\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nنظريهء تعقلى\r\nمنطق تعقلى مدعى است كه احكامى كه ذهن در مورد قضايا صادر مىكند بر دو قسم است : بديهى و نظرى . بديهى ، يعنى قضايايى كه در آن‌ها ذهن بدون استعانت به استدلال ، حكم جزمى مىكند ؛ مثل حكم به « امتناع تناقض » و حكم به اين‌كه « كل از جزء بزرگ‌تر است » و حكم به اين‌كه « اشغال دو جسم مكان واحد را ممتنع است » و حكم به اين‌كه « اشغال جسم واحد در آن واحد دو مكان را ممتنع است » و حكم به اين‌كه « مقادير مساوى با مقدار واحد با يك‌ديگر مساوىاند » و حكم به اين‌كه « حادثه بدون علت ، و به عبارت ديگر صدفه و اتفاق محال است » . . . . بديهى نيز به نوبهء خود بر دو قسم است : بديهى اوّلى و بديهى ثانوى . بديهى اولى آن است كه نه تنها احتياج به استدلال و جستجو كردن « حد اوسط » و تشكيل صغرى و كبرى ندارد ، احتياج به هيچ واسطه‌اى حتى مشاهده و تجربه ندارد ، بلكه تنها عرضه شدن تصور موضوع و تصور محمول بر ذهن كافى است كه ذهن حكم جزمى خود را صادر كند و به اصطلاح تنها تصور محمول و موضوع كافى است براى جزم ذهن به ثبوت محمول از براى موضوع ؛ مانند مثال‌هاى فوق ، ولى بديهى ثانوى آن است كه تنها عرضه شدن تصور موضوع و محمول براى حكم كردن ذهن كافى نيست و هر چند احتياجى به جستجوى حد اوسط و تشكيل قياس نيست ، ولى مداخلهء احساس يا تجربه براى ادراك رابطهء موضوع و محمول لازم است ؛ مانند جميع مسائل تجربى .\r\nاما همان‌طورى كه محققين منطق تعقلى تصريح كرده‌اند در حقيقت بديهيات ثانويه ، بديهى نيستند و نظرى هستند ، زيرا به عقيدهء تعقليون تمام قضاياى تجربى ، به بيانى كه بعداً گفته خواهد شد ، يك نوع اتكايى به بديهيات اوليه دارند . پس بديهى حقيقى منحصر است به بديهى اولى . و ما بعد از اين هر وقت بديهى يا اصول و مبادى عقلى بگوييم منظور همان بديهيات اوليه است .\r\nمنطق تعقلى مدعى است كه ممكن است ذهن اين بديهيات را پايه و مبنا قرار دهد و از روى آن‌هاقضاياى مجهوله نظرى را كسب كند و به اصطلاح به استنتاج (  Deduction  ) و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاستدلال عقلى بپردازد . در استدلال عقلى معمولًا ذهن از احكام كلىتر به احكام جزئىتر نايل مىشود .\r\nمنطق تعقلى مدعى است كه نه تنها چنين احكام بديهى اولى داريم و از روى آن‌ها استنتاج واستدلال مىكنيم و از كلى به جزئى پى مىبريم ، بلكه در قضاياى تجربى خود نيز كه با نظر سطحى ، شخص مىپندارد مشاهده و استقرا و آزمايش يگانه عامل به وجود آوردن آن قضايا است همين اصول و مبادى عقلى مداخله دارند و اگر مداخلهء آن‌ها نباشد هيچ علم تجربى صورت قانون كلى پيدا نمىكند .\r\nنظريهء منطق تعقلى شامل سه قسمت اساسى زير است :\r\nالف ) پاره‌اى از احكام ذهنى بديهى اولىاند ؛ يعنى صرف عرضه شدن تصور موضوع و تصور محمول براى حكم ذهن در مورد آن‌ها كافى است و ذهن آن احكام خود را مديون هيچ تجربه و مقدّمه و واسطه‌اى نيست ( بديهيات اوليهء تصديقيه ) .\r\nب ) ممكن است ذهن همان احكام بديهى اوليه را پايه و مبنا قرار دهد و با روش استنتاج و قياس عقلى نتايج تازه به دست آورد و باز آن نتايج به دست آمده را پايه و مبنا براى نتايج جديد قرار دهد و به همين ترتيب . . . .\r\nج ) احكام تجربى هنگامى به صورت قانون كلى علمى در مىآيد كه يك نوع قياس عقلى مركب از بديهيات اوليهء عقليه مداخله كند ؛ به اين معنا كه در مورد تمام مسائل علمى تجربى همواره وجود يك قياس عقلى مفروض و مسلم است و اگر آن قياس را مفروض نگيريم مشاهدات و تجربيات ما نتيجهء كلى و عمومى نمىتواند بدهد .\r\n\r\nنظريهء تجربى\r\nمنطق تجربى مدعى است كه اولًا ، احكام بديهى اولى نداريم ؛ يعنى هيچ موردى نيست كه عرضه شدن تصور موضوع و تصور محمول براى حكم كافى باشد و ثانياً ، ذهن همواره در مورد احكام و تصديقات خود از احكام جزئى به احكام كلى و از احكام كلى به احكام كلىتر مىرسد نه از كلى به جزئى و به عبارت ديگر ، عادت ذهن بر اين است كه همواره از\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nدانى به عالى سير مىكند و قوس صعود مىپيمايد نه از عالى به دانى . تمام احكام كلى كه الآن در ذهن بشر هست و تعقليون مىپندارند كه « بديهى اوّلى » اند و ذهن به صرف عرضه شدن تصور موضوع و محمول ، حكم خود را صادر كرده است ، يك سلسله قضاياى تجربى هستند كه در طول زندگى به دست آمده‌اند و ابتدا ذهن به صورت قضاياى جزئى آن احكام را صادر كرده سپس به صورت احكام كلى درآمده است . چيزى كه هست چون در اين قضايا انسان از آغاز زندگى با آن‌ها روبه‌رو بوده و در آزمايشگاه بزرگ زندگى آن قضايا را ياد گرفته است نه در مدرسه و آزمايشگاه‌هاى معمولى ، چنين مىپندارد كه آن قضايا بديهى اولىاند .\r\nو اما اين‌كه منطق تعقلى مىپندارد كه ذهن قادر است با روش قياس از كلى به جزئى سير كند و از اين راه كارى پيش ببرد و مجهولى را معلوم سازد ، اشتباه است ، زيرا تمام شكل‌هاى معروف منطق تعقلى كه مدعى است با ترتيب صغرا و كبرا و واسطه شدن يك مفهوم كلى به نام « حد اوسط » ذهن به نتيجه مىرسد ، مبتنى به شكل اوّل است و شكل اوّل مستلزم تكرار معلوم يا مصادره بر مطلوب است ؛ مثلًا مىگويند : « انسان حيوان است و هر حيوانى جسم است ، پس انسان جسم است . » جسم بودن حيوان وقتى بر ما محقق مىشود كه يك يك افراد حيوان و از آن جمله انسان را استقرا كرده باشيم و جسم بودن آن‌ها را يافته باشيم و اگر نه از كجا مىتوانيم بفهميم كه حيوان جسم است ؟ حالا اگر ما استقراى كامل كرده‌ايم و اين قياس را مىسازيم تكرار امر معلوم است ، مثل اين است كه گفته باشيم : انسان جسم است ، پس انسان جسم است و اگر استقراى كامل نكرده‌ايم و بگوييم هر حيوانى جسم است ، مصادره بر مطلوب است ، مثل اين است كه ادعا كنيم انسان جسم است و اگر از ما بپرسند : به چه دليل انسان جسم است بگوييم : به دليل اين‌كه انسان جسم است .\r\nنظريهء تجربى شامل دو قسم اصلى زير است :\r\nالف ) ما بديهى اوّلى نداريم . تمام قضايايى كه تعقليون مىپندارند بديهى اولىاند ، يك سلسله قضاياى تجربى هستند كه در طول زندگى پيدا مىشوند .\r\nب ) اساس فعاليت ذهن سير از احكام جزئى به احكام كليه است .\r\nپاسخ قسمت اوّل نظريهء تجربى اين است كه فرضاً در مورد بعضى از قضاياى بديهى اولى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمناقشهء تجربيون را بپذيريم و قبول كنيم كه از راه تجربه به دست آمده از قبيل حكم به اين‌كه « كل از جزء خودش بزرگ‌تر است » و « مقادير مساوى با يك مقدار با يك‌ديگر مساوىاند » ، ولى پاره‌اى از قضايا كه ذهن ما نسبت به آن‌ها اذعان دارد قابل تجربه و مشاهده نيست ؛ از قبيل حكم به امتناع تناقض و حكم به امتناع صدفه ، يعنى حدوث شىء بدون علت ، و حكم به امتناع دور يا تقدم شىء بر نفس . غايت امر اين است كه انسان در مشاهدات و تجربيات خود به جمع متناقضين يا ارتفاع متناقضين يا صدفه يا تقدم شىء بر نفس برخورد نكرده است ، صرف برخورد نكردن با چيزى دليل بر عدم و نبودن و يا امتناع آن نمىشود . ثانياً ، اگر ما قبول كنيم كه تمام احكام عقلى بلا استثنا مولود تجربيات زندگى است ناچار بايد قبول كنيم كه يگانه مقياس منطقى صحت و سقم قضايا همانا تجربه است . و اگر قبول كنيم كه يگانه حكمى صحيح است كه عامل تجربه صحت آن را تضمين كرده باشد آيا خود اين حكم ما به اين‌كه فقط آن‌چه با تجربه به دست آمده صحيح و منطقى است ، صحيح است يا غلط ؟ اگر غلط است پس مدعاى منطق تجربى غلط است و مدعاى منطق تعقلى صحيح است كه اين انحصار را منكر است و اگر صحيح و منطقى است ، آيا خود اين حكم نيز مولود تجربه است ؛ يعنى صحت تجربه را با تجربه يافته‌ايم يا آن‌كه خود اين حكم مولود تجربه نيست ؟ اگر خود اين حكم مولود تجربه نيست پس معلوم مىشود ما بديهى اولى ، يعنى حكمى كه بدون وساطت تجربه براى ما حاصل است ، داريم و اگر صحت تجربه را با تجربه يافته‌ايم ، پس قبل از آن‌كه به تجربه بپردازيم هنوز تجربه را معتبر نمىدانيم ، بعد هم كه تجربه را تجربه كرديم آن را با چيزى مقياس گرفتيم كه صحت آن در نزد ما ثابت نيست پس صحت تجربه در نزد ما ثابت نيست ، پس اين حكم كه تنها حكمى معتبر و منطقى است كه تجربه صحت آن را تأييد كرده باشد به طريق اولى ثابت نيست .\r\nحقيقت اين است كه تمام احكام مع‌الواسطهء ذهن بايد منتهى شود به احكام بلاواسطه ، و اگر فرض كنيم تمام احكام احتياج به‌واسطه دارد ( تجربه يا چيز ديگر ) حصول هيچ حكمى براى ذهن ميسر نخواهد بود و در نتيجه مىبايست ذهن در شك مطلق فرو رود ؛ به عبارت ديگر انكار بديهيات اوليه مستلزم شك مطلق و غرق شدن در ورطهء هولناك\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nسوفسطايىگرى است .\r\nثالثاً ، عامل مشاهده و آزمايش همواره محدود است به زمان معيّن ، مكان معيّن و عدد معيّن ، و اگر فرض كنيم تمام قضايايى كه تعقليون آن‌ها را بديهيات اوليه مىخوانند قضاياى تجربى هستند ، ذهن با عامل تجربه تنها در همان موارد محدودى كه به مشاهده و آزمايش در آمده است مىتواند حكم كند نه زيادتر . فرضاً ما به مشاهده و آزمايش ده مورد و صد مورد و هزار مورد به دست آورديم كه « مقادير مساوى با مقدارى با يك‌ديگر مساوىاند » و « تناقض ممتنع است » و . . . به چه ملاك اين حكم را توسعه مىدهيم به طورى كه شامل جميع ازمنه و امكنه و موارد غير متناهيه و نامحدود مىشود ؟ ما در ذهن خود اين احكام را كلى و ازلى و ابدى و استثناناپذير ( ضرورى ) مىيابيم و حال آن‌كه اين سه خاصيت ( كليت ، دوام و ضرورت ) هيچ كدام نمىتواند مولود تجربه باشد . از اين‌جا پاسخ قسمت دوم نظريهء تجربى نيز روشن شد . تجربيون مدعى هستند كه ذهن همواره از احكام جزئى به احكام كلى مىرسد ، مىگوييم چرا و به چه جهت ذهن حكم خود را از موارد آزمايش شده به غير موارد آزمايش شده بسط و تعميم مىدهد و از جزئى به كلى مىرود و قوس صعودى مىپيمايد ؟ آيا ذهن اذعان دارد كه هر حكمى كه براى بعضى از افراد كلى ثابت شد پس براى همهء افراد كلى ثابت است و به اصطلاح « حكم اشياى مماثل ، مماثل يك‌ديگر است » يا ندارد ؟ اگر اذعان ندارد پس آزمايش دربارهء افراد آزمايش شده نمىتواند ملاك حكم دربارهء افراد آزمايش نشده واقع شود . عيناً مثل اين است كه قبل از آن‌كه اصلًا به آزمايش و مشاهده‌اى پرداخته شود ذهن دربارهء آن افراد آزمايش نشده حكمى صادر كند و حال آن‌كه بالضروره و به اعتراف خود دانشمندان تجربى ذهن در مورد مسائل آزمايشى قبل از آزمايش حكمى ندارد و اگر اذعان دارد ناچار اين حكم بدون وساطت مشاهده و آزمايش تحصيل كرده است ، زيرا اگر اين حكم نيز مولود آزمايش باشد ، قهراً در تعميم خود محتاج به حكم ديگرى خواهد بود و همين‌طور . . . .\r\nاز اين‌جا معلوم مىشود كه در جميع مسائل تجربى كه ذهن از احكام جزئى به احكام كلى سير مىكند ، با اتكا به يك سلسله اصول كلى غير تجربى است . چيزى كه هست چون اين\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاصول كلى در همهء موارد استعمال مىشود و ذهن مانند يك دستگاه خودكار از آن اصول استفاده مىكند ، شخص مىپندارد كه تنها با عامل مشاهده و تجربه از جزئى به كلى و از دانى به عالى سير كرده و قوس صعود را طى نموده است و حال آن‌كه اين سير و صعود با كمك اصول كلىترى صورت گرفته است .\r\n[ \r\nاصل امتناع صدفه و اصل سنخيت بىعلت و معلول\r\n
  ] در احكام تجربى اصول عقلانى زيادى شركت مىكنند . عمده اصول عقلانى كه هر تجربه‌اى متكى به آن است دو اصل است : يكى اصل امتناع صدفه و اتفاق . ذهن روى اين اصل مىداند كه هيچ حادثه‌اى بدون علت وقوع پيدا نمىكند و از اين راه اجمالًا به وجود علت براى هر حادثه‌اى يقين دارد . اين اصل ، بديهى اولى است و به تجربه بستگى ندارد و يكى اصل سنخيت بين علت و معلول ؛ يعنى همواره از هر علت معيّن معلول معين صادر مىشود .\r\nاين اصل از اصل امتناع تناقض نتيجه مىشود و به تجربه بستگى ندارد . به قول معروف : « گندم از گندم برويد جو ز جو » .\r\nذهن پس از آن‌كه اين دو اصل را پذيرفت مىتواند از تجربيات خود نتيجه بگيرد ، زيرا تجربه كوشش مىكند كه رابطهء بين دو حادثهء جزئى را در يابد و عليت يك حادثه‌اى را براى حادثهء ديگر به دست آورد و چون ذهن اذعان دارد كه صدفه محال است و هيچ حادثه بدون علت نيست ، قهراً اذعان مىكند كه حادثهء مورد نظر بلا علت نيست ، آن‌گاه با روش‌هاى مخصوص كه علماى تجربى عملًا در آزمايش‌هاى خود به‌كار مىبرند علت واقعى آن حادثه را به دست مىآورد . ( علماى تجربى از قبيل فرانسيس بيكن « 1 » و استوارت ميل « 2 » دستورهاى علمى سودمندى براى طرز آزمايش و به دست آوردن علت حقيقى هر حادثه پيشنهاد كرده‌اند . آن دستورها مورد استفادهء دانشمندان علوم طبيعى واقع شده و اگر آن روش‌ها در عمل رعايت نشود آزمايش نتيجه نمىدهد ، ولى خوانندهء محترم مىداند كه صحت هر\r\n\r\n\r\n","description":"","footnote":"\r\n( 1 )  1 . FrancisBacoin \r\n( 2 )  2 . StuartMill \r\n","page_name":" 143 ","page_number":143},
  {"content":"\r\n\r\nآزمايشى موقوف به رعايت آن روش‌ها است ، ولى صحت آن روش‌ها را عامل تجربه تضمين نكرده است و ناچار صحت آن روش‌ها را با يك نوع استدلال عقلى ، كه خود منكر صحتش هستند ، به دست آورده‌اند ، و پس از آن‌كه عليت يك حادثه را براى يك حادثهء ديگر در موارد جزئى به دست آورد ، به حكم اصل سنخيت بين علت و معلول و اين‌كه علت معيّن همواره معلول معيّن را ايجاب مىكند ، كه فلسفهء تعقلى صحت آن را تضمين كرده است ، آن حكم جزئى را تعميم مىدهد و قوس صعودى را طى كرده قانون كلى مىسازد ، ولى البته چيزى كه دشوار است اين است كه تجربه و آزمايش عملًا بتواند علت واقعى يك حادثه را در ميان انبوه امورى كه احتمال مىرود هر يك از آن‌ها علت حادثه باشند و امور ديگرى كه آزمايش كننده احتمال مىدهد از نظر وى دور باشند ، درك كند . جنبهء غير يقينى قضاياى تجربى از همين جا سرچشمه مىگيرد ، علت تغيير و تبديل‌هاى قضاياى تجربى كه به چشم خود مىبينيم به سرعت انجام مىگيرد به خاطر همين است .\r\n[ \r\nپاسخ به اشكال منطق تجربى\r\n
  ] و اما ايرادى كه منطق تجربى بر روش استنتاج منطق تعقلى مىگيرد و مدعى است كه سير از كلى به جزئى و استدلال قياسى با تكرار يك امر معلوم است و يا مصادره بر مطلوب ، پاسخش اين است كه اولًا ، خود همين استدلال منطق تجربى استدلال قياسى است و از كلى به جزئى سير نموده ، بنابراين يا تكرار امر بديهى و معلوم است و يا مصادره بر مطلوب . ثانياً ، اين‌كه منطق تجربى گمان كرده كه تمام استدلال‌هاى كلى يا تكرار امر معلوم است يا مصادره بر مطلوب ، مبنى بر اين است كه ذهن همواره از حكم جزئى به حكم كلى سير مىكند ، ولى با بيان گذشته معلوم شد كه ذهن در احكام خود نه تنها هميشه از جزئى به كلى سير نمىكند ، بلكه در مواردى هم كه از جزئى به كلى سير مىكند و قوس صعودى طى كرده و قوانين كلى علوم طبيعى را مىسازد ، در ساختن اين قوانين كلى از يك سلسله اصول كلىترى كه ذهن از آغاز آن‌ها را به همان كليت و بدون وساطت هيچ عامل خارجى ( تجربه و غيره ) پذيرفته است مدد مىگيرد . ثالثاً ، آن‌چه منطق تجربى در مورد انسان و حيوان ، كه به عنوان مثال آورده شد ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمىگويد مناقشهء در مثال است . ما مىتوانيم تغيير مثال داده رياضيات راگواه بياوريم . در رياضيات از روش قياس عقلى استفاده مىشود ؛ مثلًا در هندسه دو - سه قانون مسلم كلى از قبيل قانون مساوات و قانون كل و جزء ، پايه و مبنا قرار داده مىشود و يكايك موارد جزئىتر از آن‌ها استنباط مىشود و اگر استدلال‌هاى عقلى و سير از كلى به جزئى مطلقاً غلط ، و تكرار يك امر معلوم يا مصادره بر مطلوب باشد ، استدلالات رياضى به كلى بىارزش مىشود و لازم است براى دريافتن چند اصل متعارف رياضى از قبيل اصل مساوات و اصل كل و جزء ، در قدم اوّل تك تك مسائل رياضى را استقرا كنيم و به مسائل رياضى آگاه شويم بعد حكم كنيم كه « مقادير مساوى با يك مقدار ، مساوى با يك‌ديگرند » ، و « كل از جزء بزرگ‌تر است » .\r\n[ \r\nفرق استدلالات رياضى و قياسى\r\n
  ] بعضى از دانشمندان بين استدلالات رياضى و استدلالات قياسى فرق گذاشته‌اند و ادعا كرده‌اند كه استدلالات رياضى در عين اين‌كه تجربى نيست سير از كلى به جزئى هم نيست ، بلكه به عكس سير از جزئى به كلى است و تعميم به كار مىرود . فليسين شاله در متدولوژى فصل « روش رياضيات » مىگويد : « مىتوان گفت كه در تمام براهين رياضى تعميم به كار برده مىشود و آن‌چه را كه براى يك مثال ثابت شد در موارد ديگر صادق مىدانند ؛ يعنى وقتى ما مطلبى را دربارهء مثلث  ABC  اثبات كرديم آن را دربارهء جميع مثلثات تعميم مىدهيم ، ولى بين تعميمى كه در رياضيات به كار مىرود با تعميمى كه در علوم فيزيك و شيمى اعمال مىشود يك فرق اساسى موجود است بدين قرار كه ، تعميم رياضى به عكس تعميم علوم تجربى از راه تجربه حاصل نمىشود ؛ مثلًا وقتى حكمى را كه به وسيلهء برهان در مثلث  ABC  ثابت كرديم دربارهء تمام مثلث‌ها تعميم مىدهيم ، به هيچ وجه تجربه در اين تعميم دخالت ندارد و حال آن‌كه به وسيلهء تجربه است كه مطلع مىشويم كه در مقابل حرارت ، يك فلز و دو فلز و سه فلز و بالأخره تمام فلزات منبسط مىشود . »\r\nحقيقت اين است كه در استدلالات رياضى تعميم به معناى سير از جزئى به كلى يا از\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n« كم‌تر كلى » به « كلى وسيع‌تر » نيست ، زيرا آن چيزى كه ذهن را در مسائل رياضى ملزم به قبول مىكند صرفاً برهان رياضى است و بالضروره هيچ برهان رياضى اختصاص به مورد معيّن ندارد و اگر مورد معيّن مثلًا مثلث  ABC  را مورد اعمال برهان رياضى قرار مىدهيم ، صرفاً براى تفهيم و روشن ساختن مفاد برهان بر ذهن است و لهذا اگر ذهن بتواند مفاد يك برهان رياضى را بدون مراجعه به مورد خاص تصور كند ، فوراً ملزم به قبول مىشود و به عبارت ديگر عامل اذعان و الزام ذهن به قبول مفاد كلى برهان همان خود برهان است و بس . چيزى كه هست اين است كه در مورد هر اذعان و حكمى لازم است كه ذهن قضيهء مفروضه را به طور وضوح تصور كند تا بتواند به آن اذعان داشته باشد . احتياج به موارد خاصه در مسائل رياضى براى تصور مفاد برهان است نه براى تصديق به آن .\r\nمشارٌ اليه سپس در مقام فرق بين استقرا و استدلال قياسى و برهان رياضى چنين مىگويد :\r\n« به وسيلهء همين مطلب اساسى است كه بايد بين قياس كه در آن تجربه دخيل نيست و استقرا ، كه مبتنى بر تجربه است ، امتياز گذاشت و تعريفى راكه معمولًا از قياس مىكرده‌اند ( استدلالى كه در آن ذهن از يك قضيهء كلى به قضيه‌اى كه كم‌تر كلى است مىرسد ) اصلاح نمود و از اين استدلال ، تعريفى كرد كه هم بر قياس صورى كه در آن ذهن حكم كلى را دربارهء افراد آن اعمال مىكند منطبق شود و هم بر برهان ( برهان رياضى ) كه در آن فكر از « كم‌تر كلى » گذشته به « كلى بيش‌تر » مىرسد . ما به الاشترك قياس صورى و برهان رياضى اين است كه در هيچ‌يك از آن دو ، ذهن متوسل به تجربه نمىشود و خود ذهن روابطى را كه منطقاً ضرورى است بين افكار برقرار مىكند . . . پس بهتر اين است كه در تعريف قياس و يا استدلال استنتاجى بگوييم كه ، آن قولى است مؤلف از قضايا كه بين تصورات رابطهء ضرورت برقرار مىسازد . قياس صورى يكى از موارد جزئى قياس ( استنتاج ) است و در آن ، معانى و مفاهيم يكى از ديگرى بيرون كشيده مىشود ، براى اين‌كه بعضى مندرج در بعضى ديگر و بعضى نسبت به بعضى ديگر عام‌تر است ؛ مثل فانى كه عام‌تر از انسان و انسان عام‌تر از سقراط است ( در مثال « سقراط انسان است و انسان فانى است ، پس سقراط فانى است » ) و سقراط در ضمن انسان است و انسان در ضمن فانى مندرج است . و آن حكمى كه براى « شامل » به طور كلى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nصادق باشد براى « مشمول » نيز صادق است . اما استدلال رياضى يكى از صور قياسى است كه در آن ، رابطهء « اندراج » ملحوظ نيست ، بلكه در آن‌جا رابطهء « تساوى » يا « معادل بودن » منظور است و مقادير معادل را به جاى هم مىگذاريم و نتايج ضرورى به دست مىآوريم . »\r\nاين‌كه در مقام فرق قياس به اصطلاح صورى و برهان رياضى در بالا گفته شد كه در اولى رابطهء « اندراج » در كار است و در دومى رابطهء « تساوى » مخدوش است ، زيرا همان طورى كه منطقيين تحقيق كرده‌اند « قياس مساوات » كه مورد استفادهء رياضيات است منحل به دو قياس است و در قياس دوم رابطهء اندراج ملحوظ است و تا قياس دوم مدد نكند ، ذهن به مقصود خود نمىرسد ؛ مثلًا آن‌جا كه استدلال مىكنيم كه « زاويهء  A  مساوى با زاويهء  B  و زاويهء  B  مساوى است با زاويهء  C  » نتيجهء مستقيم اين قياس است كه « زاويهء  A  مساوى است با مساوى زاويهء  C  ( نه با خود زاويهء  C  ) » سپس اين نتيجه را مقدّمهء قياس ديگرى كه در آن ، رابطهء اندراج ملحوظ است و ذهن از كلى به جزئى سير مىكند قرار مىدهيم به اين ترتيب : « زاويهء  A  مساوى است با زاويهء  C  ، و هر چند مقدار مساوى بايك مقدار ، مساوى يك ديگرند ، پس زاويهء  A  مساوى است با زاويهء  C  » . چنان‌كه ملاحظه مىشود خلاقيّت ذهن مديون همين قياس به اصطلاح صورى است كه ذهن را از « كلى » به « كم‌تر كلى » عبور داده . چيزى كه هست چون‌كه اين قياس دوم در همهء موارد به يك نحو به كار برده مىشود و همواره انسان نسبت به آن حضور ذهن دارد ، در فرمول رياضى دخالت داده نمىشود .\r\n[ \r\nنظريه‌هاى ديگر و پاسخ آن‌ها\r\n
  ] بعضى از فلاسفه و روان‌شناسان جديد ، غير تجربى بودن يك سلسله اصولى كلى عقلانى را پذيرفته‌اند ؛ يعنى قبول كرده‌اند كه پيدايش اين احكام كلى عقلانى مولود مشاهده و آزمايش و استقرا نيست ، لكن ادعا كرده‌اند كه پيدايش اين اصول معلول عوامل حياتى يا عوامل اجتماعى است ؛ يعنى احتياجات زندگى فردى يا زندگى اجتماعى ذهن را وادار كرده است كه اين اصول را بسازد ؛ مثلًا حكم كند به اين‌كه « تناقض محال است » و « ثبوت شىء براى خود ضرورى است » و « صدفه محال است » . . . و با تغيير احتياجات زندگى ممكن است\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاين اصول در فكر بشر جاى خود را به يك سلسله اصول ديگر بدهد . و على هذا اصول اوليهء فوق هر چند معلول تجربه نيست ، ولى ارزش منطقى مطلقى هم كه منطق تعقلى براى آن‌ها قائل است و آن‌ها را صحيح مطلق و كلى و ازلى و ابدى و تخلف‌ناپذير مىداند ، درست نيست .\r\nاين نظريه از نظريهء تجربى ضعيف‌تر است . در اين نظريه بين افكار حقيقى و افكار اعتبارى فرق گذاشته نشده . ما در مقالهء 6 كه در اعتبارات و افكار عملى گفتگو مىكنيم در اطراف اين نظريه مشروحاً بحث خواهيم كرد .\r\nگروه ديگرى نغمهء ديگرى ساز كرده‌اند . اين گروه نيز قبول كرده‌اند كه اصول فوق غير تجربى است و هم قبول كرده‌اند كه ذهن از حكم كلى به حكم جزئى سير مىكند ، لكن ادعا كرده‌اند كه اصول فوق براى ذهن ارزش يقينى ندارد و صرفاً فرض‌هايى است كه ذهن آن‌ها را ساخته و خود ذهن دربارهء آن‌ها شك و ترديد روا مىدارد . چيزى كه هست ذهن مجبور است كه اين فرضيه‌هاى بلادليل را مسلّم فرض كند ، زيرا اگر اين فرض‌هاى بلادليل را نپذيرد و فرض نكند كه مثلًا « تناقض ممتنع است » و « صدفه محال است » . . . علم خراب مىشود و علم بشر انتظام و استحكام و استقرار پيدا نمىكند .\r\nپاسخ اين نظريه اين است كه آيا فرض اين اصول كلى در نتيجه دادن مسائل علمى مؤثر هست يا نيست ؟ اگر مؤثر نيست ، پس ذهن چه فرض بكند و چه نكند علىالسويه است و اگر فرض اين اصول كلى در حصول نتايج مؤثر است ، آيا نتيجه شدن آن مسائل جزئى از آن فرض‌هاى كلى ، قطعى و يقينى ذهن است يا آن‌كه آن هم احتياج به فرض دارد ؟ اگر قطعى و يقينى است ، پس معلوم مىشود اين يك بديهى اولى ( ضرورت انتاج قياس ) را داريم و اين بديهى براى ذهن ما قطعى و يقينى است و ذهن ما هيچ‌گونه شك و ترديدى دربارهء آن روا نمىدارد و اگر نتيجه شدن مسائل علوم از اين اصول كلى نيز محتاج به فرض است ، پس ذهن به هدف خود ، كه انتظام و استحكام مسائل علوم است ، نرسيده و در اين صورت نيز فرض كردن اين اصول و فرض نكردن آن‌ها براى ذهن علىالسويه است و مسائل علوم در حد فرض باقى مىماند و از اوّل ، ذهن بدون دست دراز كردن به اين اصول مىتوانست هر چه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبخواهد فرض كند .\r\nحقيقت اين است كه انكار احكام بديهى اوليه مستلزم شك در همه چيز است حتى شك در خود شك . و حد فاصل فلسفه و منطق با سوفسطايىگرى همين است .\r\n[ \r\nنقد سخن فليسين شاله\r\n
  ] در اين‌جا بىمناسبت نيست كه گفتار فليسين شاله را ، كه پيرو منطق و فلسفهء تجربى است و مخصوصاً تحت تأثير شديد مسلك وضعى و ظاهرى اگوست‌كنت است ، راجع به اين مطلب نقل و انتقاد كنيم . وى در متدولوژى فصل « روش علوم فيزيكى و شيميايى » مىگويد :\r\n« استقرا عبارت است از : استدلالى كه در آن ذهن با اتكا به تجربه از معرفت به حال جزئيات به قانون دست مىيابد ؛ يعنى وقتى فرضيه‌اى در نتيجهء توافق آن با تمام امور مشاهده و آزمايش شده محقق گشت بدون اين‌كه دخالت و فعاليت عقلانى ديگرى لازم باشد ، آن فرضيه مبدل به قانون مىشود . مطلب مهم فلسفى كه دربارهء استقرا پديد مىآيد اين است كه چنين استدلالى با قوانين عقل سازگار هست يا نه ؟ اگر هست به چه دليل است و اساس قانونى بودن آن چيست ؟ البته براى قياس يا استنتاج چنين اشكال و مطلبى پيش نمىآيد ، براى اين‌كه ذهن هميشه حق دارد از اصولى كه قبلًا وضع و قبول كرده است نتايجى كه منطقاً ضرورى است بيرون بكشد ، ولى استقرا ، كه مبتنى بر تجربه است ، به چه حق از حدود تجربى تجاوز مىكند و حكمى را كه دربارهء مجربات صادق است دربارهء وقايعى كه هنوز تجربه نكرده است تعميم مىدهد ؟ يعنى مشاهدات و آزمايش‌هاى ما كه در مكان و زمان معينى انجام مىگيرد چگونه باعث مىشود كه ما قانونى عمومى براى تمام ازمنه و امكنه « 1 » وضع كنيم ؟ و چگونه مىتوانيم يقين كنيم كه امور مجهول بىشمار ديگر مانند امور معدودى است كه ما تجربه كرده‌ايم ؟ بحث مشكل راجع به اساس استقرا عبارت از اين مسائل است . معمولًا در اين‌كه استقرا بر اصل يك‌سان و متحد الشكل بودن طبيعت ، مبتنى است بين دانشمندان توافق حاصل است ؛ يعنى اگر طبيعت هميشه يك جريان را بپيمايد كافى است ما در يك زمان و مكان معينى بين حوادث رابطه‌اى ملاحظه كنيم و از آن‌جا پى ببريم كه اين رابطه هميشه و در\r\n\r\n\r\n","description":"","footnote":"\r\n( 1 ) . زمان‌ها و مكان‌ها\r\n","page_name":" 149 ","page_number":149},
  {"content":"\r\n\r\nهمه جا برقرار خواهد بود ، ولى مشكل همه اين‌جاست كه چگونه ممكن است ما يقين داشته باشيم كه طبيعت هميشه يك جريان را به نحو متحد الشكل طى مىكند ؟ فلسفهء تجربى كه قائل است به اين‌كه تمام افكار ما در نتيجهء تجربه حاصل مىشود اصل متحد الشكل بودن طبيعت را هم به وسيلهء تجربه توجيه كرده ، مىگويد : تنها امرى كه به بشر ثابت كرده است كه طبيعت جريان متحد الشكلى را سير مىكند تجربه است ، و فيلسوف انگليسى جان استوارت ميل در كتاب منطق خود اين نظريه را تأييد كرده . و مرجع برهان در اين باب اصل « عليت عمومى » است كه علت معين هميشه موجب معلول معين مىشود و اين قانون عليت عمومى ، امرى نيست كه خود قبل از تجربه به آن پى برده باشد و از اصول فكر به شمار رود ، زيرا منطقاً ناممكن نيست كه حوادث از روى تصادف و اتفاق حاصل شود ، آن‌چه باعث اعتقاد بشر به اين مطلب شده همان تجربه است كه انسان به وسيلهء آن دريافته است كه هميشه علت معين موجب معلول معين مىشود لاغير . پس اين اصل عليت عمومى كه جان استوارت ميل مبناى استقرا مىداند ، خود در نتيجهء استقرا و تعميم ملاحظاتى كه از راه آزمايش حاصل مىشود به دست آمده است ، ولى در اين‌جا نبايد تصور كرد كه در اين بيان ما دور باطل وجود دارد ( چون مبناى استقرا اصل عليت و اين اصل نتيجهء استقرا شمرده شده است ، زيرا مقصود از استقرايى كه مبناى اين اصل است استقراى عاميانه و سطحى مىباشد در صورتى كه مقصود از استقراى دوم استقراى علمى است . چنان‌كه مىدانيم انسان عامى و كودك و حتى حيوان هم انتظار دارند كه اگر امرى يك بار موجب امرى ديگر شد هميشه چنين بشود . . . . »\r\nپاسخى كه فليسين شاله از اشكال « دور » مىدهد پاسخى است بىمعنا و دور از مبانى عقلى و علمى ، زيرا اولًا ، اين سؤال پيش مىآيد كه استقراى سطحى چگونه منجر به حكم كلى مىشود و آيا ذهن در استقراى سطحى و حتى ذهن كودك و حيوان كه از جزئى به كلى مىگرايد ، گزاف و بدون ملاك است يا ملاكى در كار هست ؟ اگر گزاف است ، پس اصل عليت هم گزاف است و هيچ ارزش منطقى ندارد و تمام قوانين تجربى هم كه بر روى يك هم‌چو اصل بىارزشى بنا شده است ، بىارزش است و اگر ملاك دارد ، پس مىتوان گفت كه كودك و حتى حيوان هم اصل كلى عليت را بالفطره درك مىكنند .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nحقيقت اين است كه آن‌چه كودك و حيوان انتظار دارد و از وقوع حادثه‌اى بعد از حادثهء ديگر كه يك‌بار موجب آن شده است با آن‌چه انسان از اصول عليت درك مىكند ، به كلى متفاوت است . آن‌چه انسان با نيروى عاقله درك مىكند يكى امتناع صدفه و يكى ضرورت ترتب معلول بر علت و امتناع تخلف آن است و همانا اصل « ضرورت » و « جبر على و معلولى » است كه به علوم انتظام و استحكام و قانونيت داده و آن‌ها را به صورت نواميس قطعى درآورده است ، و اما آن‌چه كودك و حيوان انتظار دارند صرفاً وقوع حادثه‌اى است به دنبال حادثه‌اى كه يك‌بار ديگر مشابه آن را ديده است و اين انتظار يك نوع سبق ذهنى است كه ارزش منطقى ندارد و براى اذهان بسيطه از قبيل ذهن انسان عامى و كودك به حيوان دست مىدهد و از قوهء « تداعى معانى » سرچشمه مىگيرد و به اصطلاح از نوع انتقال از جزئى به جزئى ديگر است . و ذهن هر اندازه كه بسيطتر و نيروى عاقله ضعيف‌تر است سبق ذهن در اين مورد ، كه به اصطلاح منطق « تمثيل » خوانده مىشود ، بيش‌تر است و هر اندازه كه عاقله نيرومندتر بشود ذهن از تمثيل ، كه انتقال از جزئى به جزئى است ، بيش‌تر صرف‌نظر مىكند و به قياس ، كه از احكام كلى و ضرورى و دايم سرچشمه مىگيرد ، مىگرايد و به عبارت ديگر ذهن در آغاز ، قدرت تمييز منطقى ندارد و احكامى كه صادر مىكند هم جزئى است و هم سطحى و لهذا درمطلق مواردى كه بين دو معنا « تداعى » برقرار شد ذهن سبقت مىجويد و حكم مىكند ، ولى همين‌كه عاقله نيرومند و ذهن با واجد شدن اصول كلى و بديهيات اوليه قوى و غنى شد احكام خود را طبق اصولى صادر مىكند كه جنبهء منطقى داشته باشد و با واقع و نفس الأمر مطابقت كند و لهذا ذهن پس از آن‌كه از اصول عقلى قوى شد ، از سبق ذهن‌هايى كه به‌واسطهء تداعى معانى در ذهن انسان عامى و كودك و حيوان صورت مىگيرد - كه گاهى با واقع مطابقت دارد و گاهى ندارد - جلوگيرى مىكند . اساس نظريهء استوارت ميل ، كه در ضمن گفتار فليسين شاله بدان اشاره شده ، اين است كه مبناى اصلى عمل ذهن در تفكر و استدلال نه انتقال از كلى به جزئى است ( قياس ) و نه انتقال از جزئى به كلى ( استقرا ) ، بلكه انتقال از جزئى به جزئى ديگر است ( تمثيل ) و اين به وسيلهء « تداعى معانى » صورت مىگيرد . و شايد اولين كسى كه اين عقيده را اظهار كرده هيوم ( 1711 - 1776 ) است ، ولى از آن‌چه در صفحهء 66 و 67 و از آن‌چه در متن فوق گذشت معلوم شد كه اولًا ، « حكم » غير از تداعى معانى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاست و علل و مبادى حكم نيز غير از علل و مبادى تداعى معانى است و ثانياً ، تداعى معانى گاهى مبنا و علت سبق ذهن در حكمى واقع مىشود ، ولى اين سبق ذهن ما ارزش منطقى و نفس الأمرى ندارد و بيش‌تر براى اذهان بسيطه مثل انسان عامى و كودك و حيوان دست مىدهد و هر اندازه ذهن داراى اصول عقلانى و منطق و قدرت پيش‌بينىهاى مطابق با واقع بشود ، بيش‌تر جلو سبق ذهن‌هاى مبتنى بر تداعى معانى را مىگيرد . پس مبناى اصلى انتقالات علمى صحيح بشر ، تداعى معانى نيست و بالنتيجه اصل در استدلالات منطقى ، تمثيل نيست .\r\nمعلوم نيست چرا فليسين شاله و ساير طرف‌داران فلسفهء تجربى از « لزوم دور » پرهيز دارند ؟ و چه چيزى موجب شده است كه آنان دور را باطل و ممتنع بشناسند ؟ آيا بطلان دور را نيز از راه استقرا توجيه مىكنند ؟ استقرا و مشاهده و آزمايش فقط دربارهء امور عينى ، معقول است ، اما معدومات و ممتنعات كه قابل مشاهده و آزمايش عملى نيست معقول نمىباشد .\r\nاز آن‌چه تاكنون گفته شده معلوم شده كه :\r\n1 . انسان در ذهن خود احكام و تصديقات بديهى اولى دارد ؛\r\n2 . آن بديهيات ارزش يقينى دارند ؛\r\n3 . ذهن با اتكاى به آن بديهيات مىتواند از حكم كلى به حكم جزئى برسد ؛\r\n4 . مبناى اصلى انتقالات و استدلالات فكرى نه از جزئى به كلى و نه از جزئى به جزئى ديگر است ، بلكه از كلى به جزئى است ؛\r\n5 . ذهن در علوم طبيعى و تجربى از حكم جزئى به حكم كلى صعود مىكند و اين صعود با كمك احكام بديهيهء اوليه و قواعد متكى به آن‌ها صورت مىگيرد ؛\r\n6 . علت غير يقينى بودن پاره‌اى از مسائل علوم طبيعى نقصان آزمايش است ؛\r\n7 . از لحاظ فن منطق و به دست آوردن « مقياس‌هاى فكر » تجربه ، مقياس درجهء دوم است و مقياس درجهء اوّل يك سلسله اصول عقلانى است كه مقياس بودن تجربه نيز به وسيلهء آن مقياس‌ها براى ذهن ثابت است .\r\nدر خاتمهء اين مبحث ، آن جمله‌اى را كه در مقدّمهء اين مقاله گفتيم بار ديگر تكرار مىكنيم :\r\nما هر چند در ذهن خود تصورهايى مقدّم بر تصورهاى حسى نداريم ، ولى تصديق‌هايى مقدّم بر تصديق‌هاى تجربى داريم . و از جانب ديگر ثابت كرديم هر معلوم نظرى و غير\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبديهى در نهايت به واسطهء بديهيات پيدا شده و هم‌چنين تصديقات نيز يا خود بديهى هستند يا منتهى به بديهيات مىشوند . و هر علت تصديقى به همراه وجود معلول تصديقى بايد موجود باشد و فرض عدم تناهى در سلسلهء علل تصديقى مستلزم عدم حصول آن تصديق است .\r\n\r\nاشكال 1\r\nممكن است به سخن گذشته خرده گرفته و بگويند : سير روزانه‌اى كه علم با فرضيه‌هاى موقتى مىنمايد ناقض و نافى اين نظريه مىباشد ، زيرا هر رشتهء علمى فرضيه‌اى را گرفته و در مسير همان فرضيه چندى و مدت زمانى به كنجكاوى پرداخته و خواصى را روشن مىنمايد و پس از چندى آثار و خواصى تازه‌تر ، كه با فرضيهء موجود سازگار نيستند ، استشعار و استنباط نموده و فرضيهء تازه و وسيع‌تر و سازگارتر به جاى فرضيهء كهنه نشانيده و باز به كنجكاوى خود ادامه مىدهد و در اين حال فرضيهء كهنه از جهان دانش سپرى مىشود با اين‌كه نتايج مثبت وى زنده هستند و زنده خواهند بود . پس ، از ميان رفتن علت تصديق مستلزم بطلان نتيجهء وى نمىباشد . بلكه نتيجه به قوت خود باقى است ؛ فىالمثل امروز ، دوران فرضيهء بطلميوس سپرى شده است و امروز براساس همان فرضيهء باطل مىتوان خسوف و كسوف را تعيين كرد ، با اين‌كه هيئت بطلميوس نظريات خود را با فرض سكون زمين اعلام كرده و در عين حال نتايج آن باقى و فرضيه فانى شده است و بخش رياضيات آن از نظر آثار مثبت زنده مانده است .\r\n\r\nپاسخ\r\nفرضيه‌هاى علمى دوگونه مىباشند :\r\n1 . فرضيه‌اى كه پيدايش تازهء وى كهنه را ابطال و تكذيب نمىكند ، بلكه فرضيهء پسين يك منظره را نشان مىدهد كه پهناورتر و وسيع‌تر از منظره‌اى است كه فرضيهء كهنه نشان مىداد و در اين صورت فرضيهء كهنه كه منتج يك نظريهء مثبتى بود از ميان نرفته ، بلكه با\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nيك اندام نيرومندترى پيش آمده و نتيجهء خود را روشن‌تر و استوارتر مىدهد .\r\nمثال سابق كه نگارنده آورد اين مدعا را تأييد مىكند ، زيرا از نظر محاسبات رياضى راجع به خسوف و كسوف تغييراتى انجام نيافته و فرضيه كامل‌تر شده است .\r\n2 . فرضيه‌اى كه با روى كار آمدن فرضيهء بعدى و متأخر ، تئورى قبلى و متقدم ، راه نابودى را سپرى كرده و باطل مىشود ؛ مانند فرضيهء حركت زمين يا فرضيهء حركت فلك در علم هيئت ، و در اين صورت نتيجهء چنين فرضيه مانند خود فرضيه از ميان مىرود ، ولى نتايج علمى كه با حس و تجربه به دست آمده‌اند نابود نمىشوند چنان‌كه ارصاد متواليه كه به توسط رصد خانه‌هاى كهن به گونه پىگير انجام گرفته و تجارب ممتد اوضاع اجرام متحركه را در علم هيئت كما فى السابق نگه‌دارى مىنمايند .\r\nو گذشته ازاين ، در هر دو قسم از فرضيه به طوركلى مىتوان گفت كه ، فرض فرضيه در يك علم نه براى استنتاج علمى مىباشد ؛ يعنى نه براى اين است كه ما به مسائل و نظريه‌هاى علم نام‌برده دانا شويم ؛ يعنى فرضيهء نام برده مجهولى را تبديل به معلوم نمايد ، بلكه براى تشخيص خط سير است كه سلوك علمى ما راه خود را گم نكند و در مسير طبيعى و معلومى حركت نمايد و گرنه استنتاج مسائل ، رهين براهين مسئله و تجربه و ساير علل توليد نظريه مىباشد نه معلول فرضيه ، و حالِ فرضيه درست مانند حال پاى ثابت پرگار مىباشد كه با استوار بودن او خط سير پاى متحرك پرگار گرفتار بيهوده روى و گمراهى نمىشود نه اين‌كه نقاطى را كه پاى متحرك دنبال هم مىچيند پاى ثابت چيده باشد .\r\n[ \r\nمعناى اوّل الاوائل بودن اصل امتناع تناقض\r\n
  ] سابقاً گفتيم كه احكام ذهنى بر دو قسم است : بديهى و نظرى . بديهى ايضاً بر دو قسم است :\r\nبديهى اولى و بديهى ثانوى . منطقيين و فلاسفه پاره‌اى از قضايا را به عنوان « بديهى اولى » نام مىبرند ؛ از قبيل حكم به « امتناع تناقض » ، و حكم به اين‌كه « مقادير مساوى با يك مقدار ، مساوى يك‌ديگرند » ، و حكم به « امتناع اشغال جسم واحد در آن واحد دو مكان را » و حكم به « امتناع اشغال دو جسم در آن واحد يك مكان را » .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاز ميان همهء اين بديهيات اوليه اصل امتناع اجتماع نقيضين و ارتفاع نقيضين كه براى رعايت اختصار از آن اصل به « اصل امتناع تناقض » تعبير مىكنيم « اوّل الاوائل » و « امّ القضايا » خوانده مىشود . در اين‌جا سؤال پيش مىآيد كه معناى اوّل الاوائل بودن آن چيست ؟ اگر ساير بديهيات اولىاند و ذهن به صرف عرضه شدن موضوع و محمول حكم مىكند و هيچ‌گونه نيازمندى به هيچ چيز ديگر ندارد ، پس همه على السويه‌اند و اوّل الاوائل يعنى چه ؟\r\nو اگر حكم ذهن در مورد آن‌ها متوقف است بر حكم به امتناع تناقض ، پس آن احكام واقعاً بديهى نيستند و نظرى هستند .\r\nدر مقام پاسخ به اين اشكال چند نظريه است :\r\nالف ) اين‌كه ساير قضايا واقعاً بديهى نيستند ، بلكه نظرى هستند ، و معناى اول الاوائل بودن و امّ القضايا بودن اصل امتناع تناقض اين است كه جميع قضايا از آن استنتاج مىشود . اين نظريه قابل قبول نيست ، زيرا اولًا ، خلاف آن چيزى است كه هر كس در وجدان خود مىيابد وثانياً ، اگر جميع بديهيات ديگر نظرى باشند نيازمند به استدلال خواهند بود و چنان‌كه مىدانيم در هر استدلال دو مقدّمه ( صغرا و كبرا ) بايد مفروض و مسلم باشد ، پس حداقل علاوه بر اصل امتناع تناقض يك اصل بديهى ديگر بايد داشته باشيم كه اولين قياس را تشكيل دهند و به علاوه لازم است نتيجه شدن جزئى را از كلى ( انتاج شكل اوّل ) بلاواسطه پذيرفته باشيم ؛ يعنى اين را نيز به طور بديهى تصديق كرده باشيم . پس اين نظريه كه اصل بديهى منحصر است به اصل امتناع تناقض ، قابل قبول نيست .\r\nب ) ساير اصل‌هاى بديهى اساساً حكم‌هاى جداگانه‌اى نيستند ، بلكه عين اصل امتناع تناقض هستند كه در موارد مختلف به كار برده مىشود ؛ مثلًا اصل امتناع تناقض در مورد مقادير به صورت قانون مساوات و در مورد عليت به صورت اصل امتناع صدفه و در موارد ديگر به صورت‌هاى ديگر تعبير مىشود . اين نظريه نيز قابل قبول نيست ، زيرا اختلاف قضايا تابع اختلاف اجزاى تشكيل دهنده ، يعنى موضوع و محمول است . موضوع و محمول در ساير اصول با موضوع و محمول در اين قضيه مختلف است ، و به علاوه اشكال دوم كه بر نظريهء اوّل وارد بود بر اين نظريه نيز وارد است .\r\nج ) اصل امتناع تناقض و ساير بديهيات همه بديهى اولى هستند و در عين حال همهء آن\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبديهيات نيازمند به « اصل امتناع تناقض » هستند . چيزى كه هست نوع نيازمندى بديهيات اوليه به اصل امتناع تناقض با نيازمندى نظريات به بديهيات مختلف است . نوع نيازمندى نظريات به بديهيات اين است كه نظريات تمام هستى خود را مديون بديهيات هستند ؛ يعنى نتيجه‌اى كه از يك قياس گرفته مىشود عيناً مانند فرزندى است كه مولود پدر و مادر است ، ولى نوع نيازمندى بديهيات اوليه به اوّل الاوائل طور ديگرى است و آن را به دو نحو مىتوان تقرير كرد : يكى به همان تقريرى كه در متن شده كه حكم جزمى عبارت است از : « ادراك مانع از طرف مخالف » ؛ مثلًا حكم جزمى دربارهء اين‌كه « زيد قائم است » وقتى ميسر مىشود كه حكم حالتى را به خود بگيرد كه احتمال عدم قيام را سد كند ، و سد اين احتمال بدون كمك اصل امتناع تناقض ميسر نيست و با كمك اصل عدم تناقض است كه علم به اين‌كه « حتماً زيد قائم است و خلاف آن نيست » صورت وقوع پيدا مىكند ، و اگر اين اصل را از فكر بشر بيرون بكشيم ذهن به هيچ چيزى حالت جزمى و علم قطعى پيدا نمىكند ، پس نيازمندى همهء علم‌هاى بديهى و نظرى به اصل امتناع تناقض ، نيازمندى حكم است در جزمى بودن . تقرير ديگر اين‌كه اگر « اصل امتناع تناقض » در فكر موجود نمىبود ، هيچ علمى مانع وجود علم ديگر نمىشد ؛ توضيح آن‌كه بعضى از علم‌ها ( ادراكات جزمى ) مانع وجود علم‌هاى ديگر نيست ؛ مثل علم به اين‌كه « اين كاغذ سفيد است » با علم به اين‌كه « زيد ايستاده است » . ولى بعضى علم‌ها مانع وجود علم‌هاى ديگر ، بلكه مانع وجود پاره‌اى از احتمالات است ؛ مثل علم به اين‌كه « زيد ايستاده است » . مانع علم به اين است كه « زيد نايستاده است » . اين مانعيت با دخالت اصل امتناع تناقض صورت مىگيرد و اگر اين اصل را از فكر بشر بيرون بكشيم هيچ علمى مانع هيچ علمى نخواهد بود . بنابراين مانعى در فكر نخواهد بود كه شخص در عين اين‌كه علم جزمى دارد به اين‌كه « زيد قائم است » علم جزمى پيدا كند كه « زيد قائم نيست » يا لااقل احتمال بدهد كه « زيد قائم نيست » .\r\nبنابر تقرير اوّل اگر اصل امتناع تناقض را از حوزهء فكر بشر بگيريم ، پايهء « جزم » و « يقين » خراب خواهد شد و ذهن در شك مطلق فرو خواهد رفت و هيچ‌گونه تصديق جزمى در هيچ موضوعى براى ذهن حاصل نخواهد شد هر چند صدها هزار « برهان » همراه خود داشته\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nباشد . و بنابر تقرير دوم هيچ جزمى مانع جزم ديگر نخواهد شد و مانعى نخواهد بود كه ذهن در عين اين‌كه به يك طرف قضيه ( نفى يا اثبات ) گراييده است به طرف ديگر نيز بگرايد و هيچ طرفى را انتخاب نكند و بنابر هر دو تقرير اساس جميع قوانين علمى خراب خواهد شد ، زيرا قانون علمى ، يعنى انتخاب و گرايش ذهن به يك طرف بالخصوص و نفى طرف مقابل .\r\n\r\nاشكال 2\r\nاگر چنان‌چه علم به نظريات ، از علم به بديهيات توليد شده و بديهيات از قانون توالد مستثنا مىباشد ديگر توقف بديهى به بديهى ديگر مفهوم ندارد با اين‌كه مىگوييد همهء قضايا اعم از نظرى و بديهى به قضيهء امتناع اجتماع و ارتفاع نقيضين متوقف مىباشد .\r\nاصول موضوعهء هر علمى عبارت است از : همان مواردى كه علوم در اختيار فلسفه قرار مىدهد و البته همواره ضمانت صحت و سقم آن مواد به عهدهء علم است و فلسفه نمىتواند صحت و سقم مطلق آن حقايق فلسفى را كه از مواد علمى تهيه شده ، تضمين كند . على هذا استدلال فلسفى كه متكى به تجربيات علمى باشد درجهء صحت و استوارىاش تابع درجهء صحت و اعتبار آن مسئلهء علمى است به خلاف استدلالات فلسفى خالص كه بر پايهء اصول و بديهيات اوليه و اصولًا گرايش ذهن به يك طرف بالخصوص [ است 
  ] .\r\nو اگر اصلًا گرايشى در كار نباشد ( شك ) يا گرايش دو طرفى باشد ، قانون علمى براى ذهن معنا ندارد ؛ مثلًا روى اصول هندسهء اقليدسى ذهن اين مسئله را كه « سه زاويهء مثلث مساوى با دو قائمه است » به عنوان يك قانون علمى پذيرفته و اين يك قضيهء موجبه است كه ذهن به حكم برهان رياضى و اصل امتناع تناقض به او گراييده است و از نقيض وى ، كه « سه زاويهء مثلث مساوى نيست با دو قائمه » اعراض كرده است . حالا اگر فرض كنيم كه اصل امتناع تناقض را از فكر بيرون بكشيم و قهراً ذهن جزم و گرايش پيدا نكند ( بنابر تقرير اوّل ) ديگر اين اصل براى ذهن قانون علمى نخواهد بود و با اين‌كه در عين جزم و گرايش به وى به نقيض وى هم گرايش پيدا كند ( بنابر تقرير دوم ) اين مسئله و نقيض اين مسئله هر دو براى ذهن\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nعلىالسويه است و همان‌طورى كه ممكن است اين مسئله قانون علمى باشد مىتوانيم نقيض او را قانون علمى بدانيم و على اىّ حال از قانون علمى بودن كه معنايش انتخاب يك طرفى ذهن است بيرون خواهد رفت .\r\nاصل امتناع تناقض ، تكيه‌گاه تمام احكام بديهى و نظرى ذهن است . صدرالمتألهين در مقام تمثيل مىگويد : نسبت اصل امتناع تناقض با ساير اصول و تصديقات بديهى و نظرى مانند نسبتى است كه در عالم اعيان ، ذات واجب الوجود با ساير موجودات دارد ؛ يعنى معيت و قيوميت است كه « اگر نازى كند از هم فرو ريزند قالب‌ها » . حقيقت هم همين است ، زيرا اگر اين اصل را كه زير بناى حقيقى تمام اصول فكرى است از فكر بشر بيرون بكشيم جز شك مطلق و تصورهاى درهم و برهم و عارى از تصديق يا تصديق‌هاى درهم و برهم و عارى از انتخابْ چيزى باقى نمىماند . و حقاً بايد نام « اصل الاصول » به وى داده شود .\r\nاصل امتناع تناقض مورد قبول تمام اذهان بشرى است و واقعاً نمىتوان انسانى را پيدا كرد كه در حاقّ ذهن خود منكر اين اصل باشد ؛ يعنى ممكن است انسانى پيدا شود كه به‌واسطهء عروض شبهات از اين حكم فطرى ذهن خود غفلت كند و يا وجود آن را انكار كند ، ولى ممكن نيست كه انسانى پيدا شود كه واقعاً در ذهن خود اين حكم را نداشته باشد . دانشمندان جهان از قديم و جديد ، تجربى و تعقلى ، وجود چنين اصلى را در فكر بشر منكر نشده‌اند . از دانشمندان قديم كسانى كه در صدد انكار اين اصل بر آمده‌اند سوفسطاييان هستند و از دانشمندان جديد طرف‌داران منطق ديالكتيك منكر اين اصل شده‌اند .\r\nپيروان ماترياليسم ديالكتيك سعى دارند كه بعضى ديگر از قدماى يونان را كه قائل به حركت در طبيعت شده‌اند و يا آن‌كه فلسفهء خويش را روى اصل « مبارزه اضداد در طبيعت » تأسيس كرده‌اند ، منكر اصل امتناع تناقض در فكر جلوه بدهند و از اين جهت است كه هراكليت « 1 » ( هرقليطوس ) فيلسوف اقدم يونان را احياناً منكر اصل امتناع تناقض در فكر معرفى مىكنند ، ولى حقيقت اين است كه قبل از هگل (  Hegel  ) كه بانى ديالكتيك جديد است ، به استثناى سوفسطاييان كس ديگر يا دستهء ديگر رسماً منكر اين اصل فكرى نشده\r\n\r\n\r\n","description":"","footnote":"\r\n( 1 )  1 . Heraclite \r\n","page_name":" 158 ","page_number":158},
  {"content":"\r\n\r\nاست . خود هگل نيز متوجه شده است كه آن‌چه او مىگويد ربطى به اصل امتناع تناقض ندارد ، ولى ماديين روى علل خاصى جداً به مخالفت با اين اصل برخاسته‌اند . ماديين در منطق و فلسفهء خويش به بن بست‌هايى مىرسند كه جز با انكار اين اصل بديهى راه فرارى ندارند .\r\nما در پاورقىهاى مقالهء 4 به بعضى از اين بن‌بست‌ها اشاره كرديم و عن قريب توضيح بيش‌ترى در اطراف مطلب خواهيم داد . اينك به جواب علّامه بر مىگرديم :\r\n\r\nپاسخ\r\nاگر با ذهن روشن يك قضيه را ( اعم از بديهى و نظرى ) تأمل كنيم ، خواهيم ديد خود به خود با قطع‌نظر از خارج و محكى خود ( حقيقتى كه اين قضيه از آن حكايت دارد ) قضيهء مورد نظر ما ممكن است با خارج مطابقت كند و يا نكند ، چون ( احتمال و صدق و كذب ) از شئون ذاتى خبر و قضيه است و هيچ‌گاه نمىپذيريم كه يك قضيه با جميع قيود واقعى خود ( يعنى با حفظ وحدت موضوع ، محمول ، زمان ، مكان ، جزء وكل و حمل و اضافه ) هم مطابقت با واقع را داشته باشد و هم با واقع انطباق نداشته باشد ؛ يعنى هم راست بوده باشد و هم دروغ بوده باشد ( اجتماع نقيضين ) ، و هم راست نبوده باشد و هم دروغ نباشد ( ارتفاع نقيضين ) و ازاين‌روى اختيار يكى از دو طرف ( اثبات و نفى ) در استقرار علم و يقين به مفهوم ( ادراك مانع از نقيض به اصطلاح منطق ) كافى نيست ، بلكه طرف ديگر را نيز ابطال بايد كرد . مادامى كه طرف مقابل ابطال نشود ، علم و يقين حاصل نخواهد شد و اين كار دخلى به ماده و صورت قضايا ندارد ، بلكه با فرض تماميت ماده و صورت در يك قضيه ، براى استقرار علم بايد يكى از دو طرف صدق و كذب را اثبات و طرف ديگر را نفى كرد . فرقى كه بديهيات با نظريات دارند اين است كه نظريات براى دريافت ماده و صورت مستمند و نيازمند ديگران هستند ، ولى بديهيات ماده و صورت را از خود دارند و احتياج به كشف و اثبات ندارند ؛ مانند « كل اعظم از جزء است » ، چنان‌كه در طبيعت ، هر تركيب مفروض ، مانند آب و نمك طعام مستمند آخرين مادهء تحليلى بوده و بر مىگردد به عناصر اوليه :\r\nاكسيژن و هيدروژن و كلر و سديم ، ولى ماده ، ديگر ماده نمىخواهد ، بلكه خود ماده است .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nپس سنخ احتياج هر قضيه به قضيهء استحالهء اجتماع و ارتفاع نقيضين ( اوّل الاوائل به اصطلاح فلسفه ) غير از سنخ احتياج نظرى به بديهى مىباشد كه احتياج مادى و صورى است .\r\nتوضيح اين‌كه ما اگر يك برهان رياضى را مثلًا با نتيجه‌اش در نظر گرفته و مورد بررسى قرار دهيم و با تأمل كافى چشم را با برهان پر كرده و به سوى نتيجه نگاه كنيم و بالعكس نتيجه را به دست ادراك سپرده و به برهان مراجعه نماييم ، در اين حركت فكرى با دو پيش‌آمد تازه مواجه خواهيم شد : يكى اين‌كه اگر مواد برهان مفروض را با مواد برهان ديگرى عوض كنيم ؛ مثلًا قضاياى مستعمله به كار برده شده در يك برهان طبيعى را با قضاياى مستعمله در يك برهان رياضى عوض كنيم مشروط بر اين‌كه شكل و ترتيب محفوظ بماند ، خواهيم ديد نتيجه ، روابط خود را با برهان قطع كرده و سقوط كرد . ديگر اين‌كه اگر جاى مقدّمات برهان و ترتيب آن‌ها را به هم زنيم خواهيم ديد نتيجه اختلال پيدا نمود .\r\nاز اين بيان نتيجه گرفته مىشود :\r\n1 . چنان‌كه مواد تصديقات منتجه ، كه همان ( مقدّمات ) صغرا و كبرا باشد در حصول نتيجه مؤثر هستند ، هم‌چنين هيئت و ترتيب مقدّمات نيز در نتيجه تأثير دارند .\r\nاشكال اربعه در منطق به همين منظور تدوين شده است .\r\n2 . چنان‌كه مواد قضايا ، يعنى قضيهء بىتأليف و بدون مقدّمات و حكم ، بديهى دارند ، هم‌چنان هيئت و تأليف از جهت دخالت در نتيجه يا خود بديهى است و يا منتهى به بديهى مىشود . ( تفصيل اين مطلب را از بحث قياسات نظرى و بديهى منطق بايد به دست آورد ) .\r\nهمان‌طورى كه از اين بيان روشن است توقفى كه نظرى به بديهى پيدا مىكند يا در تولد ماده از ماده است و يا در تولد صورت از صورت و دخل به توقف حكم به يك حكم ديگر ندارد . و آن‌چه گفته شد كه همهء قضايا به قضيهء امتناع اجتماع و ارتفاع نقيضين متوقف مىباشد ، مراد از وى توقف علم و حكم است نه توقف مادى و صورى . به عبارت روشن‌تر هر قضيه و مسئله در اثبات نتيجه مبتنى بر پذيرش ام‌ّالقضاياست و گرنه هيچ مسأله‌اى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nاثبات و نفى نخواهد شد و انسان علم و يقين به آن در جهت اثبات و يا نفى پيدا نخواهد كرد . ما در تمام قضايا عبارت است از : امتناع اجتماع نقيضين و امتناع ارتفاع آن دو .\r\n\r\nاشكال\r\nدانشمندان ماديت تحولى ( ماترياليسم ديالكتيك ) مىگويند : همهء اين نظريات گذشته ، كه از بيان سابق نتيجه گرفته شده و اساس منطق جامد را مىچيند ، منطق خود را روى سه اصل زيرين استوار مىنمايد :\r\n1 . « اصل عينيت » ، يعنى هر چيز خودش عين خودش مىباشد ؛\r\n2 . « اصل ثبات » ، يعنى هر شيئى در لحظهء دومى همان است كه در لحظهء اولى بود ؛\r\n3 . « اصل امتناع اجتماع ضدين » ، يعنى وجود و عدم يك جا گرد نمىآيند . « 1 » ولى پس از اين‌كه علم امروزه با پيش‌رفت شگرف و تازهء خود قانون تحول و تكامل عمومى را سر و صورت داده و سازمان تز و آنتىتز و سنتز ( بودن ، نبودن ، شدن ) را تأسيس نمود ، ديگر تكيه‌گاهى براى سه اصل نام بردهء متافيزيك و منطق وى نمانده و از ارزش ديرين خود افتاده‌اند ، زيرا به موجب سازمان نام برده هر موجودى واقعيت بود و هستى خود را داراست كه حافظ وضع فعلى او مىباشد و چون در تبدل است ، نبود و نيستى خود را همراه خود داشته و مىپرورد و از مجموع اين هستى و نيستى و بود و نبود ، موجود ديگر پيدا مىشود و در عين حال كه مراتب سه‌گانه ( بود و نبود و شد ) به سه مرحلهء مترتب اين موجود متعلق مىباشد از مرحلهء دوم وى ( نبود ) نيز شروع كرده و منطبق مىشوند ؛ يعنى « نبود » و « بود » و « نبود » مىشود و يك وجود بعدى كه از « شد » به‌واسطهء تبدل به وجود آمده « شد » مىشود و به همين قياس . . . .\r\n\r\n\r\n","description":"","footnote":"\r\n( 1 ) . طرفداران اين مكتب ( اجتماع نقيضين را كه اجتماع صدق و كذب يا اجتماع سلب و ايجاب از يك جهت حقيقىبوده باشد تبديل به متناقضين سپس تبديل به ضدين كرده‌اند و معناى وجود و عدم را از معناى ايجاب و سلب توسعه داده و به مورد قوه و فعل شامل گرفته و سپس اين تعبير و تفسير را نموده‌اند ) و اگر فرق بين اجتماع ضدين و اجتماع نقيضين را در منطق درست مىفهميدند چنين تعبيرى نمىكردند\r\n","page_name":" 161 ","page_number":161},
  {"content":"\r\n\r\nبا اين ترتيب ، ديگر موردى براى اصل ثبات و عينيت اين همانى و امتناع اجتماع ضدين نمىماند . دانشمندان مادى با اتكاى به اين نظريه ، پس از اين بيان اجمالى به يكى از بديهيات و هم‌چنين به نظرياتى كه در ابواب مختلفهء منطق اثبات شده حمله نموده و بىارزشى آن‌ها را با بيان‌هايى كه از اين بيان سرچشمه مىگيرند ابطال نموده ؛ مثلًا در مورد تعريف به « حد » مىگويند : حد كه منطق متافيزيك مىگويد كه مجموعهء اجزاى مهيت شىء معرف اوست وقتى مىتواند درست بوده باشد كه شىء ، مهيتى جدا از ديگر مهيات داشته باشد و حال آن‌كه چنين نيست ؛ وقتى مىتواند درست بوده باشد كه مهيت شىء در يك حال ثابت بماند و حال آن‌كه چنين نيست ؛ وقتى مىتواند درست بوده باشد كه شىء ضد خود را نداشته باشد و حال آن‌كه چنين نيست .\r\nو مثلًا در مورد شكل اوّل قياس اقترانى مىگويد : در مثال معروف « هر انسان حيوان است و هر حيوان حساس است ، پس هر انسان حساس است » وقتى اين شكل اين نتيجه را داده و انسان حساس خواهد بود كه انسان مهيتى جدا از ديگر مهيات داشته باشد و انسان ، انسان بماند و غير انسان نباشد ، و حال آن‌كه اين جور نيست ، و در غير اين دو مورد نيز نظير اين اشكالات را كرده‌اند . و چنان‌كه روشن است همهء آن‌ها از تقرير سه اصل نام برده كه ديالكتيك نفى مىنمايد سرچشمه مىگيرند .\r\n[ \r\nاصول چهارگانهء ماترياليسم ديالكتيك\r\n
  ] فلسفهء مادى جديدى كه به نام « ماترياليسم ديالكتيك » خوانده مىشود و دو شخصيّت معروف به كارل ماركس « 1 » و فردريك انگلس « 2 » بانيان اصلى آن به شمار مىروند ، داراى يك تئورى فلسفى و يك روش منطقى است . تئورى فلسفى وى ماترياليستى است كه وجود را مساوى با ماده مىداند و وجود ماوراى مادى را منكر است و روش منطقى وى شيوه و روش خاصى است كه در طرز تحقيق و راه يافتن به معرفت طبيعت پيش گرفته و معتقد است\r\n\r\n\r\n","description":"","footnote":"\r\n( 1 )  1 . KarlMarx \r\n( 2 ) 2  . FredericEngels \r\n","page_name":" 162 ","page_number":162},
  {"content":"\r\n\r\nكه تنها با اين روش و اين طرز تحقيق است كه مىتوان طبيعت را شناخت و به آن ، معرفت حقيقى حاصل كرد . اين روش تحقيق ، كه همان روش ديالكتيكى ماركسيستى است ، عبارت است از : طرز تفكر مبتنى بر چند اصل از اصول كلى كه حاكم بر طبيعت است و به عقيدهء آنان يگانه طرز تفكر و شيوهء مطالعه‌اى كه طبيعت و اجزاى طبيعت را آن‌طور كه هست مىشناساند ، همانا مطالعه‌اى است كه طبق اين اصول صورت بگيرد . اين اصول از اين قرار است :\r\nالف ) ماهيت هر چيزى عبارت است از : رابطهء آن چيز با ساير اجزاى طبيعت . هيچ چيز و هيچ جزئى از اجزاى طبيعت به خودى خود قابل شناسايى نيست بنابراين اگر موجودى از موجودات طبيعت را بخواهيم مطالعه كنيم ، بايد مجموع ارتباطات وى را با ساير اشيا به دست آوريم و آن را تحت تأثير محيط مخصوصى كه خواه ناخواه ماهيت او را تحت نفوذ گرفته است مطالعه كنيم . استالين در جزوهء ماترياليسم ديالكتيك و ماترياليسم تاريخى مىگويد : « متد ديالكتيكى معتقد است كه هيچ‌گونه پديده‌اى در طبيعت منفرداً و بدون در نظر گرفتن روابط آن با ساير پديده‌هاى محيطش نمىتواند مفهوم واقع شود ، زيرا پديده‌ها در هر رشته از طبيعت كه تصور كنيم وقتى خارج از شرايط محيط در نظر گرفته شوند به امرى بىمعنا تبديل خواهند شد . »\r\nاين اصل به عنوان « اصل تبعيت جزء از كل » و يا « اصل تأثير متقابل » و يا « اصل پيوستگى عمومى اشيا » خوانده مىشود .\r\nب ) همه چيز دايماً در تغيير و حركت و شدن است . سكون وجود ندارد و فكر نيز كه از خواص طبيعت است تابع همين قانون تغيير و حركت است . انگلس مىگويد : « دنيا را نبايد به صورت مخلوطى از اشياى ثابت و تمام شده تصور نمود ، بلكه دنيا عبارت است از :\r\nمخلوطى از سيرهاى تحولى كه در آن موجوداتى كه ظاهراً ثابت مىباشند ، و هم‌چنين انعكاس اين موجودات در ضمير انسان ، كه همان افكار باشد ، دايماً در حال سير تحولى و انهدام مىباشند . » اين اصل معمولًا « اصل تغيير » يا « اصل حركت » يا « اصل تكامل » خوانده مىشود .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nج ) تغيير و حركت همواره به حالت يك‌نواخت نيست ، لحظاتى فرا مىرسد كه اين تغييرات تدريجى حالت شديد و انقلابى به خود مىگيرد و منجر به تغيير در كيفيت مىشود .\r\nاستالين مىگويد : « ديالكتيك بر خلاف متافيزيك سير تكاملى را يك جريان سادهء نشو و نما ، كه در آن تغييرات كمّى منجر به تغييرات كيفى نشود ، نمىداند ، بلكه تكامل را از تغييرات كم اهميت و پنهانى كمّى مىداند كه به تغييرات كيفى آشكار و اساسى منتهى مىگردد . » اين اصل معمولًا به نام « اصل جهش » خوانده مىشود .\r\nد ) حركت تكاملى اشيا در نتيجهء تناقضات و تضادهايى كه در داخل اشيا وجود دارد صورت مىگيرد . استالين مىگويد : « متد ديالكتيك بر آن است كه جريان تكامل پست به عالى ، نتيجهء تكامل و توسعه هم‌آهنگ پديده‌ها نبوده ، بلكه بر عكس در اثر بروز تضادهاى داخلى اشيا و پديده‌ها و در طى يك « مبارزه » بين تمايلات متضاد كه براساس آن تضادها قرار گرفته است انجام مىگيرد . »\r\nژرژ پوليستر در اصول مقدّماتى فلسفه مىگويد : « نه تنها امور به يك‌ديگر تبديل مىشوند ، بلكه هيچ امرى به تنهايى و همان‌كه هست نمىماند و عبارت از چيزى خواهد بود كه شامل ضد خودش نيز هست و هر چيز آبستن ضد خود مىباشد . امور عالم در عين حال هم خود و هم ضد خود مىباشند . . . تغيير و تحول امور از آن جهت است كه داراى تضاد مىباشند و تحول از آن جهت دست مىدهد كه هيچ چيز با خود سازگار نيست . تخمى كه در زير مرغ است در داخل خود دو قوه دارد : يكى آن‌كه مىخواهد تخم را به حالت خود نگه دارد ، ديگر آن‌كه مىخواهد تخم را تبديل به جوجه كند ، ازاين‌رو تخم با خودش سازگار نيست . . . چيزى كه از نفى مشتق مىشود حالت اثبات پيدا مىكند . جوجه ، اثباتى است كه از نفى تخم ، خارج مىشود . اين يكى از مراحل تكامل است . مرغ از تغيير جوجه به وجود مىآيد و در خلال اين تحول بين قوايى كه مىخواهند جوجه را به همين حال نگه دارند و قوايى كه مىخواهند جوجه را به مرغ تبديل كنند كشمكش است . مرغ ، نفى جوجه است و جوجه به نوبهء خود محصول نفى تخم مىباشد . پس مرغ ، نفى در نفى است و اين شيوهء عمومى ديالكتيكى است :\r\n1 . اثبات كه « تز » نام دارد ( حكم ) ؛\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n2 . نفى : « آنتى تز » ( ضد حكم ) ؛\r\n3 . نفى در نفى : « سنتز » .\r\nاين اصل معمولًا به نام « اصل تضاد » يا « اصل مبارزهء اضداد » خوانده مىشود .\r\n[ \r\nنقد تئورى ماترياليستى ادراكات\r\n
  ] همان‌طورى كه گفته شد تئورى فلسفى ماترياليسم ديالكتيك براساس ماديت و نفى وجود ماوراى مادى قرار دارد و طرز تفكر منطقى وى براساس اصول چهارگانهء فوق مىباشد . ما در اين مقاله ، كه افكار و ادراكات و كيفيت پيدايش تكثر در ادراكات را مورد تجزيه و تحليل قرار داده‌ايم ، از موضوع بحث خارج نشده وارد انتقاد تئورى ماترياليستى و بحث در اطراف اصول چهارگانهء ديالكتيك نمىشويم . آن‌چه مربوط به تئورى كلى فلسفى است به طور مشروح در مقالهء 14 و آن‌چه مربوط به توجيه قوانين كلى و اصول عمومى حاكم بر طبيعت است در مقالهء 10 بيان خواهيم كرد . هر يك از اصول چهارگانهء ديالكتيك كم و بيش از قديم و جديد در مقام توجيه قوانين عمومى طبيعت طرف‌دارانى داشته و دارد و بعضى از آن اصول با قطع نظر از نقطه‌هاى ضعفى كه در منطق ماديين است قابل قبول است . و ما مفصلًا در مقالهء 10 در اين خصوص گفتگو خواهيم كرد . آن‌چه مربوط به اين مقاله است كه در متن بيان شده ، عقايد و نظرياتى است كه طرف‌داران ماترياليسم ديالكتيك روى اصول چهارگانهء فوق و روى تئورى ماترياليستى خود دربارهء « ادراكات » و « افكار » اظهار داشته‌اند . در اين‌جاست كه منطق ماديين يك منظرهء عجيب و وضع مخصوص به خودى پيدا مىكند .\r\nاصول كلى آن عقايد از اين قرار است :\r\nالف ) هيچ چيز خودش خودش نيست ، هر چيز خودش غير خودش است . اگر بگوييم :\r\n« الف ، الف است و غير الف نيست » غلط است ، زيرا اين طرز فكر از يك سو از آن‌جا سرچشمه مىگيرد كه اشيا را از يك‌ديگر جدا و بىرابطه فرض كنيم ، ولى مطابق اصل اوّل ديالكتيك هيچ چيزى ( نه در خارج و نه در فكر ) ماهيتى جدا از ماهيت ساير اشيا ندارد ؛ ماهيت هر چيزى مجموعهء ارتباطات متقابل آن شىء است با ساير اشيا و از طرف ديگر\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاز آن‌جا كه براى اشيا ماهيتى ثابت ( چه در فكر و چه در خارج ) فرض كنيم پيدا مىشود .\r\nژرژ پوليتسر مىگويد « يك‌سان بودن به معناى يك جور ماندن و تغيير شكل ندادن است .\r\nاكنون بايد ديد كه از اين خاصيت متافيزيك ( اصل يك‌سان بودن ) چه نتايج عملى به دست مىآيد . وقتى بهتر ديديم كه موجودات را لايتغير بشمريم خواهيم گفت : زندگى ، زندگى و مرگ ، هم مرگ . »\r\nآن‌چه متافيزيك قائل است در مورد يك‌سان بودن و در مورد اين‌كه هر چيزى خودش فقط خودش است . در مورد مفاهيم و تصورات ذهنى است نه در مورد اعيان خارجى .\r\nمتافيزيك مىگويد : هر مفهومى در ذهن ، منعزل از مفهوم ديگرى است و تصور هر چيز غير از تصور ديگرى است ؛ تصور زندگى غير از تصور مرگ و تصور سفيدى غير از تصور جسم و . . . .\r\nاين خاصيت از براى تصورات از آن‌جا حاصل مىشود كه تصورات خاصيت مادى ندارند و اگر تصورات مادى بودند تصور هر چيز با تصور هر چيز ديگر يكى مىشد ؛ يعنى واقعاً از هيچ چيزى تصور تشخيص دهنده‌اى نداشتيم . ماديين روى اصل قانون عمومى حركت ، كه افكار را مشمول آن مىدانند و اصل اين‌كه ادراكات نيز تحت تأثير محيط ، تغيير ماهيت مىدهند ، چاره‌اى ندارند كه اين اصل متافيزيك را انكار كنند .\r\nاين اصل كه ماديين منكر آن در فكر هستند به نام اصل « عينيت » يا اصل « هويت » « 1 » خوانده مىشود و يكى از اصول و پايه‌هاى اوليهء فكر بشر است . روان‌شناسى جديد نيز وجود اين اصل فكرى را تصديق كرده است . اين اصل نسبت به تصورات ذهنى همان مقامى را دارد كه اصل امتناع تناقض در تصديقات ؛ همان طورى كه اگر اصل امتناع تناقض را از فكر بشر بيرون بكشيم هيچ حكمى نسبت به هيچ قضيه‌اى استقرار پيدا نخواهد كرد ، هم‌چنين اگر اين اصل را از فكر بشر بيرون بكشيم هيچ تصورى نسبت به هيچ چيز نخواهيم داشت ، زيرا لازم مىآيد كه در فكر ما تصور هر چيزى عين تصور همه چيز بوده باشد :\r\nاصل « تبعيت جزء از كل » يا اصل « تأثير و رابطه متقابل در طبيعت » ، مورد قبول دانشمندان\r\n\r\n\r\n","description":"","footnote":"\r\n( 1 )  1 . Identite \r\n","page_name":" 166 ","page_number":166},
  {"content":"\r\n\r\nاست و به اقرار و اعتراف خود ماديين اولين بار اين اصل از طرف افلاطون و ارسطو ابراز شد ، لكن آن‌چه الآن هم مورد قبول دانشمندان است نه به اين معناست كه ماهيت هر چيزى مجموعهء ارتباطات آن شىء است با ساير اشيا و بالخصوص اين اصل ، آن نتيجهء بىمعنا را در مورد تصورات و افكار نمىدهد . خود ماديين نيز بالفطره اصل « عينيت » و اين همانى را در افكار و تصورات قبول دارند ، زيرا آنان مىگويند : هر پديده‌اى مجموع روابط و مناسبات خودش است با ساير پديده‌هاى مجاورش . پس آنان نيز قبول دارند كه هر پديده‌اى كه در صدد تحقيق روابط و مناسبات آن باشند ، در فكر « خودى » دارد كه شخص تحقيق كننده به دنبال تعيين روابط و مناسبات همان خود پديده است ( نه غير آن ) با ساير پديده‌ها . ماديين نيز بالفطره اعتراف دارند كه فكر در هر چيز عين فكر دربارهء همه چيز نيست و تحقيق علمى دربارهء هر پديده ، عين تحقيق علمى دربارهء ساير پديده‌ها نيست ، و اين خود ، اعتراف به اصل « عينيت » است . و همان‌طورى كه در متن بيان شده « عينيت به طورى لزوم عمومى با مفاهيم دارد كه حتى سلب عينيت نيز بعينه مستلزم اثبات عينيت است » زيرا هرگاه شخص در صدد انكار عينيت برآيد ، همان عين عينيت و خود او را مىخواهد نفى كند ، نه چيز ديگر را ، پس در فكر آن كسى كه در صدد انكار اصل عينيت بر مىآيد ، مفهوم عينيت همان مفهوم عينيت است نه چيز ديگر . بايد بگويد : ادراكات كلى كه مصاديق زيادى را دربر مىگيرد كلى نيست ؛ يعنى مفهوم كلى كه جزيى نمىباشد كلى نيست .\r\nانگلس در كتاب لودويك فوير باخ « 1 » ديالكتيك را تعريف مىكند و مىگويد كه آن عبارت است از : « علم قوانين حركت ، چه در جهان خارجى چه در انديشهء انسانى . » آيا در فكر انگلس ديالكتيك ، ديالكتيك است يا چيز ديگر ؟ آيا آن‌گاه كه در صدد تعريف ديالكتيك است ديالكتيك ، در فكر وى مثلًا متافيزيك است و هزارها چيز ديگر ، يا آن‌كه در فكر وى ديالكتيك فقط ديالكتيك است ؟ بىشك مفهوم ديالكتيك همان ديالكتيك است .\r\nب ) روى قانون عمومى حركت و تغيير ، تمام افكار و احكام ذهنى نيز در جريان و تغييرند و هيچ فكرى ارزش دايمى ندارد و لهذا حقيقت موقت است و هيچ فكرى از افكار حقيقى\r\n\r\n\r\n","description":"","footnote":"\r\n( 1 )  . Leudwig Feuerbach \r\n","page_name":" 167 ","page_number":167},
  {"content":"\r\n\r\nصحت مطلق و دايم ندارد . انگلس در كتاب لودويك فويرباخ مىگويد : « به اين ترتيب انسان براى هميشه از خواستن راه‌حل‌هاى قطعى و حقايق دايمى خوددارى مىكند و متوجه جنبهء محدود هر نوع معلوماتى مىباشد كه اين معلومات تابع شرايطى مىباشد كه در آن شرايط حاصل شده است . »\r\nدر مقالهء 3 اثبات شد كه افكار و ادراكات ، خصايص عمومى ماده را ندارند و در مقدّمه و پاورقى مقالهء 4 راجع به اين جهت كه آيا حقيقت موقت است يا دايمى و آيا حقيقت متحول و متكامل است يا ايستا و جامد ، به حد كافى استدلال شد ( رجوع شود ) . در اين‌جا همين قدر مىگوييم كه آيا تئورى فلسفى ماترياليسم ديالكتيك و اصول منطقى آن حقايقند يا نه ؟ و اگر حقايقند آيا حقايق دايمى هستند و جهان هستى و قوانين طبيعت رابراى هميشه توجيه مىكنند يا نه ؟ اگر اصلًا حقيقت نيستند ، پس ماديين چه ادعايى دارند ؟ و اگر حقيقتند آيا موقتند و ارزش موقت دارند و روى قانون تكامل و مثلث « تز و آنتى تز و سنتز » تبديل به ضد خود شده يا مىشوند ؟ پس اين همه جاروجنجال و هوچيگرى ، يعنى چه ، و چرا لنين مىگويد : « نمىتوان هيچ‌يك از قسمت‌هاى اصلى فلسفهء ماركسيسم را كه كاملًا با فولاد ساخته شده تغيير داد » ؟ و اگر اين تئورى فلسفى و آن اصول منطقى حقايق دايمى هستند ، پس اين نظريه كه « هر حقيقتى موقت است » غلط است .\r\nبه علاوه خود اين حكم كه « هر حقيقتى موقت است » آيا حقيقت است يا نيست ؟ اگر حقيقت است ، آيا موقت است يا دايمى ؟ اگر دايمى است ، پس تمام حقيقت‌ها موقت نيستند و مورد استثنا پيدا شد و اگر موقت است ، پس به طور كلى و مطلق و دايمى نمىتوان گفت تمام حقيقت‌ها موقت است . اساساً لازمهء اين نظريه فرو رفتن در شك مطلق و دم فرو بستن و خوددارى از هرگونه اظهار نظر دربارهء هر چيزى است ، حتى دربارهء حقايق تاريخى هم نمىتوان اظهار نظر قطعى كرد ، زيرا هر حقيقت تاريخى ، فكرى است كه در مغز جاى دارد ومشمول قانون تغيير و تبديل است و مثلًا اين فكر كه انقلاب اكتبر در 1917 ميلادى بوده براى مدت موقتى حقيقت است و بعد از چندى ارزش حقيقى خود را از دست مىدهد .\r\nاساساً روى نظريهء « تغيير فكر » حتى حقيقت موقت هم معنا ندارد ؛ يعنى هيچ فكرى براى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nيك مدت موقت نيز نمىتواند باقى بماند ، زيرا جريان و تغيير و حركت لاينقطع است و هيچ چيز در لحظهء دوم آن نيست كه در لحظهء اوّل بوده . بلكه حقيقت ديگرى است .\r\nحقيقت اين است كه اگر براى فكر و ادراكات وجود متغير و گذران و سيال قائل شويم ، ناچار بايد امكان علم را منكر شويم و همه چيز را مجهول بدانيم و همان طورى كه در متن بيان شد بايد گفت : همه چيز مجهول است و حتى خود اين قضيه كه همه چيز مجهول است نيز مجهول است » .\r\nبه اين جهت است كه حكما از دير زمان دريافته‌اند كه نحوهء وجود ادراكات غير از نحوهء وجود حركت و تغيير است . ما در پاورقىهاى همين مقاله گفتيم كه وجود مادى شاغل مكان و متغير در زمان ، خودش از خودش پنهان و محتجب است و ما كه اشياى مكانى و زمانى همه را در جاى خود و در مرتبهء خود درك مىكنيم از آن جهت است كه ادراكات ما داراى ابعاد مكانى و زمانى نيستند و حتى خود حركت را ، كه هيچ جزء مفروضى از آن با جزء مفروض ديگر در زمان ، مجتمع نيستند از آن جهت مىتوانيم درك كنيم كه فكر ما مىتواند در ظرف خود به جزء متقدم و جزء متأخر - جزء گذشته و جزء رونده - احاطه پيدا كند و همه را ، همان‌طور كه هستند ، در جاى خود و در مرتبهء خود و در ظرف خويش بگنجاند و اگر فرضاً افكار و ادراكات نيز وجود جمعى و احاطى نمىداشتند ادراك ميسر نبود .\r\n\r\nتذكر سودمند\r\nاز يك اشتباه جلوگيرى مىكنيم ؛ ما نمىخواهيم مانند بعضى از فلاسفهء اروپا ادعا كنيم كه ادراك كردن مستلزم ساكن فرض كردن اشياست ، بلكه برعكس ، نظريهء ما اين است كه ادراك و مطالعهء حركت و تغيير واقعى اشيا از آن جهت براى ذهن ميسر است كه خود ذهن داراى وجههء ثابت و جمعى و احاطى است .\r\nج ) بين وجود و عدم و نفى و اثبات اختلافى نيست ؛ يك چيز ممكن است موجود باشد و در عين حال معدوم باشد ، يك قضيه ممكن است راست باشد و در عين حال دروغ باشد . بين راست و دروغ و صحيح و غلط نفى و اثبات اختلافى نيست . ژرژ پوليتسر مىگويد : « در نظر متافيزيسين موجودات و انعكاس آن‌ها در مغز و ادراكات ، مسائل جداگانه‌اى هستند كه\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبايستى تك تك و پشت سر هم به طرز ثابت و منجمد و جدا از تغييرات مورد مطالعه قرار گيرند و آنتى تز ( ضد حكم ) را بلا واسطه و جدا از حكم مىداند ، يا مىگويد بله ، بله ، يا مىگويد نه ، نه ، و غير از آن عقيده‌اى جايز نيست . به تصور او از بودن و نبودن يكى را بايد انتخاب كرد . . . . »\r\nانگلس در كتاب لودويك فويرباخ مىگويد : « هم‌چنين انسان ، ديگر از تناقضاتى كه به موجب علوم ماوراءالطبيعهء قديم ثابت و تغييرناپذير قلمداد شده بود از قبيل ضديت ، درست يا نادرست ، خير و شر ، يك‌سان و متغاير ، حتمى و اتفاقى و غيره واهمه‌اى ندارد .\r\nمىدانيم كه اين تناقضات داراى ارزش نسبى است و آن‌چه امروز درست تلقى مىشود جنبهء نادرست و مستترى دارد كه بعدها ظاهر خواهد شد و آن‌چه كه امروز نادرست تلقى مىشود جنبهء درستى هم دارد كه در اثر آن در قديم « درست » تلقى مىشد . آن‌چه كه ما واجب الوقوع مىدانيم مركب از وقايع كاملًا اتفاقى است و آن‌چه را كه ما اتفاقى مىدانيم فقط ظاهرى است كه در زير آن وجوب و لزوم پنهان شده است . »\r\nفلسفهء مادى جديد چون در طبيعت قائل به اصل مبارزه اضداد و تبديل شىء به ضد خود است و از طرفى هم افكار را صرفاً مادى مىداند و از طرف ديگر بين تضاد و بين تناقض و ايجاب و سلب فرق نگذاشته ، اصل امتناع تناقض را در افكار منكر مىشود و البته گرفتارى در يك بن‌بست‌هايى ( رجوع شود به جلد اوّل ، صفحات 295 - 296 ) نيز كمك كرده است تا اين فلسفه خود را مجبور ديده است كه يك باره اين اصل مسلّم فكرى را انكار كند و مدعى شود مانعى نيست كه يك چيز هم راست باشد و هم دروغ ، هم صحيح باشد و هم غلط .\r\nما قبلًا توضيح داديم كه با صرف‌نظر كردن از اصل امتناع تناقض اساس تمام علوم واژگون خواهد شد . همان‌طورى كه گفتيم قانون علمى براى ذهن بشر ، يعنى گرايش ذهن به يك قضيهء خاص و اعراض از طرف مقابلش . خود شما كه در فكر خود يك تئورى فلسفى را پذيرفته‌ايد و ادعا مىكنيد : « وجود مساوى است با ماده » لابد در ذهن خود به اين قضيه گرايش پيدا كرده‌ايد و از مقابل اين قضيه كه « وجود مساوى نيست با ماده » اعراض كرده‌ايد و هم‌چنين هر يك از اصول چهارگانهء ديالكتيك را كه پذيرفته‌ايد ناچار ازنقطهء مقابل اين اصول اعراض كرده‌ايد ، پس شما هم در مورد تئورى فلسفى و اصول منطقى خود گفته‌ايد بله ، بله ، و نسبت\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبه تئورى فلسفى و اصول منطقى متافيزيك گفته‌ايد نه ، نه .\r\nاز علوم مثال مىآوريم : ما در رياضيات زحمت مىكشيم و برهانى براى يك مسئله اقامه مىكنيم و نتيجه‌اى اثبات مىكنيم و ناچار ذهن آن نتيجه را مىپذيرد و از نطقهء مقابل آن نتيجه اعراض مىكند ، زيرا آن نتيجه را با نقطهء مقابلش قابل جمع نمىداند . همان‌طورى كه در متن بيان شده : « چگونه متصور است كه در مورد نظريه‌اى ، برهانى اقامه شده و نتيجه‌اى را اثبات نمايد و درعين حال تكذيب نتيجه ، به برهان صدمه نزند » .\r\nاين بود سه اصل اساسى از اصولى كه ماترياليسم ديالكتيك در مورد افكار و ادراكات دارد ، و اين سه اصل درست نقطهء مقابل سه اصلى است كه ساير سيستم‌هاى فلسفى و بالخصوص متافيزيك دارد . متافيزيك در مورد افكار قائل به سه اصل عينيت ، ثبات و امتناع تناقض است . و خوانندهء محترم متوجه شد كه امكان علم ، موقوف به اين سه اصل است كه متافيزيك قائل است و با فرض انكار هر يك از اين سه اصل ، حصول علم غير ميسر است .\r\nآشنايان به فلسفه و تاريخ فلسفه آگاهند كه سوفسطايىگرى جز انكار امكان علم ، چيزى نيست . سوفسطاييان قديم براى خراب كردن امكان علم تنها به انكار اصل امتناع تناقض قناعت كرده‌اند ، ولى ماديين دومطلب ديگر اضافه كردند كه هر يك از آن دو نيز اگر مورد قبول واقع شود كافى است در نفى امكان علم . و عجب اين است كه اين آقايان در عين حال تئورى فلسفى و اصول منطقى دارند و مدعى جزم دربارهء آن‌ها هستند و حال آن‌كه سوفسطاييان متوجه شده بودند كه با انكار اصل امتناع تناقض از هرگونه تئورى فلسفى و اصول جزمى منطقى بايد چشم بپوشند ! عجب‌تر آن‌كه اين آقايان خود را حامى و طرف‌دار علم معرفى مىكنند !\r\n\r\nپاسخ\r\nما اكنون به گفتگوى اساسى در اطراف سازمان « تز ، آنتى تز ، سنتز » نمىپردازيم و شرح كامل اجزاى اين نظريهء تازه را به مقاله‌اى كه به خواست خداى يگانه به عنوان « قوه و فعل » خواهيم نگاشت ، موكول مىنماييم .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nما در آن‌جا با روشن ساختن معناى حركت عمومى روشن خواهيم ساخت كه اين مسئله عيناً مضمون همان تفسيرى است كه فلاسفه ديرگاهى است متعرض شده و حقيقت مطلق حركت را تقرير كرده‌اند : « كمال اوّل بالقوهء چيزى كه ، بالقوه است » يا « اتحاد قوه و فعل در حركت » و فرقى كه ميان اين دو تقرير و تفسير است اين است كه فلاسفهء ماديت تحولى يك مطلب پخته را با بيان خام و نارس و نارسايى تقرير نموده‌اند .\r\nآرى ، داستان دراز « تز ، آنتى تز و سنتز » همان يك جملهء كوتاه « اتحاد قوه و فعل در حركت » مىباشد . و راه‌هاى دور و درازى كه فلاسفهء مادى در اين وادى پيموده و ارمغان‌هاىتر و تازه و تازه‌ترى كه در هر بازگشت به همراه خودشان آورده و در پرده‌هاى مختلف در معرض نمايش گذاشته‌اند به طور شگفت‌آور به اندازه‌اى با يك‌ديگر ضد و نقيض هستند كه در حقيقت نظامى از بىنظامى تشكيل داده‌اند .\r\nهمين اندازه كه از ريشهء سخن ويژهء اين مقاله ، دور نشويم ، به نتيجهء منطقى اين سخن پرداخته و در موضوع سه اصل نام برده ( عينيت ، ثبات و استحالهء اجتماع ضدين ) كه ديالكتيك نفى مىكند نكاتى را كه در مقاله‌هاى گذشته نيز روشن شده يادآورى مىكنيم .\r\nاولًا ، انتفاى عينيت و يا اين همانى كه دانشمند مادى مىگويد درست است ، ولى اين سخن را در مورد مادهء خارجى و تركيبات وى مىتوان گفت نه در مورد علم و ادراك ، زيرا ما در مقالهء سوم ( علم و ادراك ) به ثبوت رسانيديم كه علم و ادراك خاصهء تحول مادى را ندارند چنين خاصيّتى منحصر در ماده است و هر صورت ادراكى از هر صورت ادراكى ديگر كاملًا جدا مىباشد و غريزهء دانش و انديشه‌سازى ما خود گواه اين نظر است ، و البته دانشمند ديالكتيك نيز همين غريزهء انسانى را دارا است و هيچ‌گاه وجدان درّاك وى حاضر به پذيرفتن حقيقت سخن خودش نيست ، زيرا در همين بيان و تخاطب ، دلش مىخواهد كه عين مقصد خود را به ما ( مخاطب خود ) برساند نه غير او را ، دلش مىخواهد كه ما عين مقصد او را بپذيريم نه غير او را ، وجدانش گواه است كه مطلبى را كه امروز تقرير مىكند همان است كه ديروز فهميده و همان است كه پريروز جزء مجهولات بود . عينيت به طورى لزوم عمومى با مفاهيم دارد كه حتى سلب عينيت نيز بعينه اثبات عينيت است ( تأمل شود ) . در گذشته\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nگفتيم نفى هر چيزى متفرع بر تصور آن در ذهن مىباشد مانند « انسان انسان نيست » .\r\nو ثانياً ، ثبات را ، كه ديالكتيك نفى مىكند ، چنان‌كه در عينيت گفته شد ، در ماده درست مىباشد نه در صورت علميّهء تصورى يا تصديقى ، كه همواره ثابت هستند حتى تصورات و تصديقات غلط نيز در حوزهء ذهن ثابت مىباشند .\r\nراستى اينان در قضاياى سپرى شدهء تاريخى و در بيوگرافى گذشتگان و پيشينيان چه مىپندارند ؟ آيا همه چيز براى انسان مجهول است ؟ حتى خود اين قضيه نيز مجهول است ؟ آيا همه چيز در ادراك انسان نسبى و متغير است حتى خود اين چيز و قضيهء نسبى و متغير و يا اين‌كه ثابت و استوار است ؟ اگر متغيراست ، پس معيار نيست ، اگر نسبى است نمىتواند ملاك مطلق اشيا باشد . شايد ما با روش متافيزيك فكر مىكنيم و سخن اينان را نمىفهميم ( چنان‌كه مىگويند ) . ولى در اين فرض آيا فكرهايى داراى عينيت و ثبات پيدا نشد ؟ و آيا در اين صورت يك دسته فكر داراى عينيت و ثبات و يك دسته فاقد وصف عينيت و ثبات پيدا خواهد شد ؟ يعنى فكر مىتواند هم با اوصاف ماده و هم بىآن‌ها موجود شود ؟ ! يعنى فكرى كه هميشه مادى است گاهى مادى است و گاهى مادى نيست ( و اين تناقض محال است ؛ ولى اين دانشمندان اجتماع متناقضين را صريحاً جايز مىدانند ، بلكه مىگويند هر موجودى حامل تناقض است ! )\r\nو ثالثاً ، اجتماع نقيضين ( كه غالباً در ديالكتيك به « اجتماع ضدين » تعبير مىشود ) هم در ماده و هم در ادراك محال است و به طورى روشن مىباشد كه اگر در هر قضيهء بديهى شك نماييم ( چنان‌كه گفتيم كه حصول علم در هر بديهى متوقف به قضيهء « استحالهء ارتفاع و اجتماع نقيضين » مىباشد و با فرض نبودن اين قضيه « علم » مستقر نمىشود ) در حكم نقيضين نمىشود شك و ترديد نمود و غريزهء فطرى انسان و من جمله خود دانشمند مادى تحولى نيز بطلان اين حكم را نمىپذيرد . و اين همه تكاپو كه ديالكتيك در نفى اين حكم مىكند و مثال‌هاى بسيارى كه در راه اثبات حقانيت دعواى خود مىآورد و تعبيرات مختلف ( مثل وجود و عدم و بالقوه و بالفعل و تز و آنتى تز و ضدان و متغايران و متنافيان ) كه مىنمايد ، همهء آن‌ها گواه بر اين است كه خلط كرده و چيز ديگرى را به جاى نقيضين گرفته و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاز محل كلام بيرون افتاده و به هدف ديگرى تيراندازى مىنمايد و گرنه هيچ‌گاه حاضر نيست كه يك حكم صددرصد راست و هم صددرصد دروغ بوده و هم راست نباشد و هم دروغ نباشد كه مفهوم ارتفاع نقيضين مىباشد .\r\nآرى ، دانشمندان ديالكتيك مىگويند : روش فكر متافيزيك ، يك « فكر مطلق » است ، اين گرفتارى را پيش مىآورد و روش فكرى ديالكتيك « نسبيت » است و خارج ماده نيز با وى موافق مىباشد و در خارج ماده اثبات مطلق و نفى مطلق نداريم ، پس هر اثباتى كه در خارج است با نفى قابل جمع است .\r\nولى ما مىگوييم : اولًا ، اين سخن ، اعتراف به صحت حكم نقيضين است حتى در ظرف خارج ، زيرا حكمى را كه در خارج اثبات مىكنند ( فكر نسبى است و با خارج مادى موافق مىباشد ) راضى نيستند دروغ درآمده و از خارج نفى شود . فلان چيز نمك است و نمك نيست ، مفهوم نسبيت عين و ذهن جز اين نيست . يا به‌طور نسبى نمك است و نسبتاً هم نمك نيست .\r\nثانياً ، روش فكرى خود ديالكتيك نيز روش اطلاق است ، زير اين دانشمندان راضى نيستند به ايشان گفته شود كه اين همه رنج شما بيهوده و اين استدلالتان پوچ و دروغ است ، پس ناچار اين استدلال در اعتقادشان راست است و اين يك فكر مطلقى است كه در مغزشان جاىگزين شده و خوش‌بختانه فكرى است با روش ديالكتيك ، پس فكر با روش ديالكتيك ، مطلق بوده نه نسبى ، و چنين امرى نقض قانون فلسفى است ؛ چرا كه قانون در فلسفه بايد كلى و مطلق باشد .\r\nاصولًا چگونه متصور است كه در مورد نظريه‌اى ، برهانى اقامه شده و نتيجه‌اى اثبات نمايد و با اين همه تكذيب نتيجه ، به برهان صدمه نزند ؟ انسان با نطق و برهان ثابت مىكند كه فلان ماده فلز است ، ولى مىتواند فلز هم نباشد ، چون امور نسبى است .\r\n\r\nاشكال\r\nفرضاً همهء سخنان گذشته با پايه‌هاى استدلالى آن‌ها كه در اين مقاله‌ها ( مقالهء 3 و 4 و 5 )\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nذكر شده درست باشند اين حقيقت قابل انكار و اغماض نيست كه همهء علوم و ادراكات يا بيش‌تر آن‌ها از واقعيت مادهء خارجى گرفته شده ؛ موسيقى از آهنگ پرندگان و وزش نسيم بهارى بر درختان ، و روان‌شناسى از حالات روحى انسان ، و علوم طبيعى از طبيعت برخاسته است . پس ماده به هر تقدير در زايش اين‌ها مؤثر مىباشد و متصور نيست كه يك موجود متحول متكامل ، يك پديدهء ثابت غير متغير به وجود آورد . و ازاين‌روى از پذيرفتن تحول در علوم و ادراكات چاره و گريزى نيست و روى اين اصل همهء سخنان ديالكتيك در توصيف حال علوم و ادراكات و روشى كه اتخاذ كرده درست خواهد بود .\r\n\r\nپاسخ\r\nآن‌چه را اصول مبرهنه و دلايل گذشته اقتضا مىكند اين است كه با فرض مادى نبودن علوم و ادراكات ، از زايش طبيعى نمىتوان دم زد و طبعاً در اين صورت تبعيت‌هاى حكمى ميان ماده و ادراكات از ميان بر مىخيزد ، زيرا ادراكات ذهنى از قوانين عمومى مادى بركنارند نه تحول پذيرند و نه انقسام‌پذير . و آن‌چه بحث‌هاى فلسفى در مورد نسبت وجودى در ميان موجودات غير مادى نتيجه گرفته با حفظ موافقت آن در مورد ادراكات ، بايد گفت انسان در موقع حصول يك سلسله آثار ماديه با شرايط مخصوص ، اين پديده‌هاى غير مادى برايش ظهور مىكند كه با ماده مطابقت مخصوصى دارند جز اين‌كه ماده هميشه ناقص و متحول و آن پديده‌هاى غير مادى تام و ثابت مىباشند . و اين‌كه ما در ميان سخنان خود در مورد اين پديده‌ها نام « زايش » و « توالد » و « استنتاج » و « تكوّن » به زبان مىآوريم ، در اثر محيط بحث و انس با ماده و ماديات بوده و جز تجوز و تسامح صورتى ندارد . از آن‌جايى كه با محسوسات سروكار داريم ناگزير حقايق غير مادى را با معيار مادى مىخواهيم بسنجيم ، در صورتى كه اين عبارت مجازگويى و مسامحه در تعبير است . مغز و اعصاب زمينه‌ساز پيدايش ادراكاتند نه زايندهء آن . همان‌طور كه استنتاج ، عملى فكرى و غيرمادى است و تكوّن نيز دربارهء پديده‌هاى مادى به كار برده مىشود نه ادراكات\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nساخته شدهء ذهنى .\r\n\r\nاشكال\r\nماديون مىگويند : آزمايش‌هاى متوالى نشان مىدهد كه محيط زندگى انسان در افكار وى سهيم مىباشد و اختلاف معلومات و افكار با اختلاف منطقه و محيط زندگى حتى در يك فرد انسانى به حسب دو زمان و به موجب اختلاف شرايط ، روشن و غير قابل انكار است و هم‌چنين ما مىتوانيم با تربيت‌هاى گوناگون در انسان افكار گوناگون ايجاد نماييم ، پس « حقايق علمى » مخلوق خودمان و تابع خودمان بوده و يك ثبوت غير قابل تغييرى ندارند .\r\n\r\nپاسخ\r\nوصف مزبور ( تغيير ) مخصوص به يك سلسلهء ويژه‌اى از معلومات و ادراكات است كه مطابَق خارجى آن‌ها اجزاى اجتماعى است كه خودمان به وجود مىآوريم و ناچار با تغييراتى كه خودمان در اجزا و شرايط اجتماع ايجادى خودمان ، مىدهيم ادراكات ويژهء آن‌ها تغيير مىپذيرند ، كه در اصطلاح « ادراكات اعتبارى » ناميده مىشود ؛ اما يك سلسله ادراكاتى كه مطابَق آن‌ها خارج از ظرف اجتماع مىباشد و با فرض وجود و عدم انسان مجتمع يا هر جانور زنده اجتماعى ، به وصف تحقق و وجود موصوفند ؛ يعنى بود و نبود حيوان مدرك و با شعور در واقعيت آن‌ها مؤثر نمىباشد ، آن‌ها با اختلاف محيط زندگى و تربيت و تلقين اختلاف پيدا نمىكنند ، زيرا تا چيزى حضور وجودى نداشته باشد ذهن نمىتواند از عدم ، عكس‌بردارى كند و تا چيزى ثابت و لا يتغير هم نباشد .\r\nتوضيح كامل اين مطلب به بيان مبسوطترى نيازمند است كه در موارد علوم و ادراكات از طريقهء ديگر و راه تازه‌ترى به جستجو و بررسى پرداخته و علوم و ادراكات حقيقى و اعتبارى را مورد بحث و كنجكاوى قرار داده و كيفيت مطابقت آن‌ها را با خارج خود و خواص ديگرشان را روشن سازيم و ازاين‌روى ناچاريم در همين جا مقاله را خاتمه داده و مقالهء ديگرى را آغاز كنيم .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمسائلى كه اين مقاله به ثبوت آن‌ها پرداخته به شرح زير است :\r\n1 . هر علم حصولى در مورد خود يك علم حضورى دارد .\r\n2 . ما به نفس خود . قوى و افعال ادراكى خود و هم‌چنين به نحوى به محسوسات اولى خود ، علم حضورى داريم و هر علم حصولى از اين علوم حضوريه سرچشمه مىگيرد . ما بدون ترديد به خودمان و حالات روحى و قوانى نفسانى و معلومات ذهنى خودمان علم حضورى داريم ؛ گرسنگى و غرايز درونى و حواس خود را بدون واسطه و تصوير دريافت مىكنيم .\r\n3 . علوم وادراكات منقسم مىشوند به تصورات و تصديقات ، و تصورات منقسم مىشوند به دو قسم : مهيات و اعتباريات .\r\n4 . در مورد مهيات ، كنه معلوم بر ما معلوم است .\r\n5 . مفاهيم اعتباريه پس از مهيات معلومند .\r\n6 . مفاهيم اعتباريه را ابتدا با « نسبت » و پس از آن با « معناى مستقل » به دست مىآوريم و در همه حال حكايت آن‌ها از خارج بالعرض مىباشد ، نه بالذات .\r\n7 . مقدار زيادى از تصورات به حسب حقيقت ، قضيه هستند و بالعكس . بسيارى از قضايا در واقع از نوع تصوراتند و مركب از تصورات در صورتى كه نسبت را لحاظ نكنيم .\r\n8 . انقسام به سوى حقيقت و اعتبار ، چنان‌كه در تصور هست ، در تصديق نيز هست ؛ يعنى تصديقات نيز دو قسم مىباشند : حقيقى و اعتبارى .\r\n9 . مفاهيم ، كثرت و انقسام ديگرى از راه بساطت و تركب دارند ؛ زيرا مفهوم يا بسيط است و يا مركب . مفهوم بسيط ، مانند روح مجرد يا عناصر بسيط و مفهوم مركب ، مانند انسان كه از حيوان و ناطق تركيب شده است و يا مركبات خارجى كه در ذهن نيز همان‌گونه منعكس مىشوند .\r\n10 . مهيات را به وسيلهء تحديد منطقى بايد شناخت كه از آن تعبير به حد تام و ناقص و رسم تام و ناقص مىشود . مانند تعريف انسان به حيوان ناطق و يا به حيوان ضاحك و يا موجودى كه با دو پا راه مىرود .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n11 . علوم و ادراكات ، كثرتى ديگر به‌واسطهء انقسام به بديهى و نظرى دارند . بعضى از مسايل علوم ، بديهى و برخى نظرى هستند .\r\n12 . هر معلوم تصديقى فرض كنيم يا خود بديهى است يا منتهى به بديهى . اصول متعارفه و موضوعه در علوم ، اين حقيقت را روشن مىسازد .\r\n13 . هر معلوم نظرى به‌واسطهء تأليف بديهيات يا نظريات منتهى به بديهيات يا مختلط ، پيدا مىشود . معلومات مجهول بدون كمك بديهيات و يا قضايايى كه از بديهيات و نظريات مركب شده باشد روشن نمىشود .\r\n14 . فرق ميان بديهى و فرضيه .\r\n15 . احتياج نظرى به بديهى غير از سنخ احتياج هر قضيه به حكم نقيضين مىباشد و حكم نقيضين محتاج اليه همهء معلومات است . « 1 »\r\n16 . چنان‌كه مواد تصديقات منتجه در نتيجه مؤثرند ، هم‌چنين هيئت مقدّمات . اگر مواد قضايا از بديهيات باشند نتيجه بخش مىباشند .\r\n17 . هيئت و صورت قضيّه نيز مثل ماده به بديهى و نظرى منقسم است .\r\n18 . نسبت ميان معلوم خارجى و ميان صورت علمى نسبت زايش نيست ، بلكه براى حصول معرفت و شناخت ، انسان به ابزار نياز دارد ، روح به كمك سلول‌ها فكر ، توليد مىكند ؛ يعنى سلسله اعصاب مغز ابزارى براى روح است تا به كمك آن فكر كند و انديشه بسازد .\r\n\r\n\r\n","description":"","footnote":"\r\n( 1 ) . اصل امتناع و اجتماع نقيضين براى اثبات هر علمى ضرورت دارد و بدون آن هيچ مسأله‌اى اثبات و يا نفى نخواهد شد ، ولى احتياج نظرى به بديهى براى روشن شدن مجهول است\r\n","page_name":" 178 ","page_number":178},
  {"content":"\r\n\r\n\r\nمقالهء ششم : ادراكات اعتبارى\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nمقدّمه\r\nدر اين مقدّمه نخست نكاتى براى تقريب اذهان بدين بحث اصولى بيان مىشود سپس مقدّمهء گران‌سنگ شهيد مطهرى آورده شده آن‌گاه متن علّامه فقيد آميخته با پاورقىها و شرح مطالب و اضافات نگارنده در راستاى نقد و تكميل مباحث ، تقديم مىشود تا گامى در جهت وحدت حوزه و دانشگاه باشد .\r\n\r\nملاك امتياز انسان\r\nملاك امتياز و برترى انسان بر ديگر موجودات ، عقل و اختيار است . به همين دليل انسان از هرگونه جبرى آزاد است ؛ از جبر طبيعى و ژنتيكى گرفته تا جبرهاى اجتماعى ، اقتصادى ، تاريخى و به اصطلاح جبر طبقاتى و ديگر جبرها ، چرا كه كار عقل ، انديشيدن و كسب معرفت‌هاى ضرورى است . تجزيه و تحليل معلومات ، نظرسازى و نظريه‌پردازى و تعميم و تجريد و اثبات آن از طريق دليل و برهان ، عمل عقل نظرى مىباشد . عقل همواره در دو ساحت فعّال است : يكى در عرصهء نظرى و ديگر ، در ميدان عمل و حكمت عملى .\r\nدر حوزهء انديشه و تفكر اگر صورت‌هاى ذهنى تصويرى از واقعيت‌هاى عينى و خارجى باشد ، اين نوع تفكر را « ادراكات حقيقى » مىنامند و علومى را كه در اين حوزه فعاليت مىكنند ، « علوم حقيقى » ، زيرا علوم حقيقى تا سر حد امكان ، كاشف واقعيت‌هاى خارجى و حاكى از آن‌ها هستند ؛ به ديگر عبارت علوم حقيقى از « هستىها »\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nعكس‌بردارى مىكند . هر چه دامنهء معلومات انسان در حوزهء علوم حقيقى گسترش پيدا كند ، بر قدرت ، خلاقيت و تسلط وى بر طبيعت افزوده مىشد .\r\n هر آن كو زدانش برد توشه‌اى * جهانى است بنشسته در گوشه‌اى \r\nعلوم حقيقى شامل علوم طبيعى ، فلسفه ، رياضيات ، هندسه و ساير شعبه‌ها و شاخه‌هاى آن‌ها مىشود ، ولى علوم اعتبارى ، دانشى است كه از « بايدها » و « نبايدها » ى اخلاقى ، حقوقى و مدنى ، سياسى ، اجتماعى ، اقتصادى و قضائى سخن مىگويد . حكماى قديم حكمت عملى را به حكومت‌دارى ، خانه‌دارى و علم اخلاق تقسيم مىكردند و معتقد بودند كه بشر با دو حكمت نظرى و عملى مىتواند به قلهء كمال صعود نمايد . علم و دانش به تنهايى نمىتواند آدمى را به كمال مطلوب برساند .\r\nانسان كامل نيازمند جهان‌بينى و ايدئولوژى است . عقل نظرى و عقل عملى بايد به موازات هم رشد كنند . البته اشتباه نشود ما دو نوع عقل نداريم ، بلكه نيرويى به نام عقل داريم كه در تمام ميدان‌ها مىتواند كارآمد و فعال باشد ؛ هم قوانين علوم عقلى و تجربى را كشف كند و هم موازين علوم عملى و بايدها و نبايدهاى زندگى را در حوزهء علوم اعتبارى دريابد ؛ منتها ابزار كار هر كدام مستقل و مجزاى از يك‌ديگرند . عقل و روح انسان با چشم مىبيند و با گوش مىشنود و با حواس باطنى مطالبى را مىيابد و به كمك سلول مغز فكر مىكند . به قول حاجى سبزوارى : النّفس في وحدتها كلّ القوى .\r\n\r\nارزش علوم حقيقى و اعتبارى\r\nعلوم حقيقى از اين جهت كه از واقعيت‌هاى عينى حكايت مىكند ، اعتبار و ارزش خود را از همان واقعيت‌ها كسب مىكند . اگر شناخت ما از واقعيت‌ها نادرست باشد ، در اين صورت ذهن ما از ابتدا به حقايق دست نمىيازد ، بلكه به جاى آب ، سراب مشاهده مىكند و گرفتار توهّمات فكرى مىشود . از اين جهت ، اين معلوم ذهنى ، ارزشى ندارد ، چون منطبق بر واقعيت عينى نيست .\r\nفيلسوفان اسلامى قضايا را به خارجى و ذهنى تقسيم كرده‌اند . در تعريف قضيهء\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nحقيقى و خارجى گفته‌اند : اگر نسبت حكم با آن‌چه در خارج محقق يا مقدّر است مطابق باشد ، به آن « قضيهء حقيقى » مىگويند .\r\nقضاياى ذهنى را نيز چنين تعريف كرده‌اند : قضايايى هستند كه نسبت حكم با نفس الأمر مطابقت دارد و مجرد فرضيه و تئورى ، كه مخلوق ذهن فرض كننده باشد ، نيست ؛ مثل اين‌كه « هر جسمى قابل تقسيم به بىنهايت است » . در مقابل ، قضيهء خارجى قضيه‌اى است كه در آن حكم بر مصاديق موجود و محقق ، مىشود ؛ مثل اين‌كه مىگوييم : « دانشجويان رشتهء برق در كنكور موفق شدند » .\r\nبنابراين ، مناط صدق و كذب و حق و باطل در اين‌گونه قضايا مطابقت و غير مطابقت با خارج و نفس الأمر است . در تمام قضاياى علمى و فلسفى نيز وضع بدين منوال است .\r\nالبته شرف هر علمى بستگى به شرف موضوع آن دارد . علمى كه دربارهء « هستى » بحث مىكند با دانشى كه دربارهء خاك ، از آن جهت كه مادّهء خاكى است ، به جستجو مىپردازد ، فرق دارد . در هر صورت ميزان و معيارى كه ما را در تشخيص صدق و كذب يارى مىكند ، علم منطق است ، خواه منطق نظرى و صورى كه به « منطق ارسطويى » معروف است و خواه منطق تجربى ، كه در علوم تجربى كاربرد گسترده‌اى دارد و داراى موازينى است .\r\nاما در زمينهء علوم اعتبارى ، آن‌چه در قلمرو اخلاق ، حكومت و سياست ، خانه‌دارى ، شعر و شاعرى ، ادبيات ، معانى ، بيان و فقه ، حقوق و علم اصول قرار گرفته باشد از نوع علوم اعتبارى است ؛ مثلًا وقتى گفته مىشود : « بايد راست گفت » يا « بايد دزدى نكرد » يا « دست دزد را بايد بريد » و يا « در راه عقيده بايد جهاد كرد » و . . . ، اين مسائل از چه مقوله‌اى هستند ؟ در اين موارد ، صدق و كذب و مطابقت و غير مطابقت با واقع ، با اين‌كه در اين مقوله‌ها ، معنا و مفهومى ندارد ، اما بىنياز از آن‌ها نيستيم . حتى جوامع آغازين كه سيستم حكومتى و قانون مدوّنى نداشتند ، خود را بىنياز از يك سلسله بايدها و نبايدها نديدند .\r\nدر هر صورت ، فقه ، حقوق و ادبيات ، كه تشكيل دهندهء علوم اعتبارى مىباشند ، مولود عقل عملى ما هستند و به همان اندازه كه علوم حقيقى در سعادت و تكامل ما\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمؤثرند ، علوم اعتبارى نيز نقش حياتى و سازنده دارند و هيچ‌گاه بشر از آن‌ها بىنياز نبوده و نخواهد بود .\r\nاگر انسان در تنگناهاى آن‌چه « هست » خود را محدود كند و از « بايد » و « نبايد » هاى اخلاقى ، حقوقى و اجتماعى فرار كند ، در واقع آدمى وحشى و دور از تمدن است و به گفتهء شاعر :\r\n اقوام روزگار به اخلاق زنده‌اند * قومى كه گشت فاقد اخلاق مردنى است \r\nحيوانات از عقل محرومند ، ليكن با غريزهء به وديعت نهاده شده در وجود آن‌ها ، كار خود را به شكل دقيق انجام مىدهند . شيوهء زندگى حيوانات براى بشر بسيار عجيب ، حكيمانه و پندآموز است ؛ به‌طورى كه امثال موريس مترلينگ ، ده‌ها سال از عمر خود را صرف زندگى حشرات نمودند و به كشفيات شگفت‌آورى دست يافتند ، اگر چه از معرفت خويش عقب ماندند .\r\n صد هزاران علم دارد آن فضول * ليك اندر فهم خود باشد جهول \r\nبايدها و نبايدهاى حيوانات ، جبرى و غريزى است ، اما چون داورىهاى عقل نظرى و عملى انسان دربارهء بايدها و نبايدها ، اعتبارى و از ساخته‌هاى ذهن و از نوع جهان‌بينى و عوامل حاكم بر جامعه و محيط و تاريخ است ، بايد آن‌ها را ريشه‌يابى كرد .\r\nعلّامه طباطبائى و شهيد مطهرى به ابتكار تازه‌اى دست زده و در اين زمينه به مسائل ارجمندى دست پيدا كرده‌اند . اكنون آن مطالب را با بسط و شرح بيش‌تر در اين مقال ، مىآوريم .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nادراكات اعتبارى\r\n\r\nمقدّمهء استاد شهيد مطهرى\r\nمبحثى كه در اين مقاله مىخواهيم وارد آن بشويم نيز از مباحث مربوط به « عالم ذهن و ادراكات » است . آن‌چه در اين مقاله مورد بررسى و تجزيه و تحليل قرار مىگيرد قسمتى از ادراكات است كه در اصطلاح اين سلسله مقالات ، « ادراكات اعتبارى » خوانده مىشوند .\r\nادراكات اعتبارى در مقابل ادراكات حقيقى است . ادراكات حقيقى انكشافات و انعكاسات ذهنى واقع و نفس الأمر است و آن‌چه در مقالهء 5 در بيان اقسام تصورات واقسام تصديقات و طرز پيدايش آن‌ها براى ذهن گفته شد ، مربوط به ادراكات حقيقى بود و اما ادراكات اعتبارى فرض‌هايى است كه ذهن به منظور رفع احتياجات حياتى ، آن‌ها را ساخته و جنبهء وضعى و قراردادى و فرضى و اعتبارى دارد و با واقع و نفس الأمر سر و كارى ندارد . ادراكات حقيقى را مىتوان در براهين فلسفى يا علمى - طبيعى يا رياضى - جا داد و نتيجهء علمى يا فلسفى گرفت و هم‌چنين مىتوان از يك برهان فلسفى يا علمى ، يك ادراك حقيقى تحصيل نمود ، ولى در مورد اعتباريات نمىتوان چنين استفاده‌اى كرد و به عبارت ديگر ادراكات حقيقى ارزش منطقى دارد و ادراكات اعتبارى ارزش منطقى ندارد . ادراكات حقيقى تابع احتياجات طبيعى موجود زنده و عوامل مخصوص محيط زندگانى وى نيست و با تغيير احتياجات طبيعى موجود زنده و عوامل مخصوص محيط تغيير نمىكند و اما ادراكات اعتبارى تابع احتياجات حياتى و عوامل مخصوص محيط است و با تغيير آن‌ها تغيير مىكند . ادراكات حقيقى قابل تطوّر و نشو و ارتقا نيست و اما ادراكات اعتبارى يك سير تكامل و نشو و ارتقا را\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nطى مىكند . ادراكات حقيقى ، مطلق و دايم و ضرورى است ، ولى ادراكات اعتبارى ، نسبى و موقت و غير ضرورى است .\r\nاين‌جاست كه با يك مطلب مهم مواجه مىشويم و آن اين‌كه آيا واقعاً ما دو قسم ادراكات داريم : يك قسمْ حقيقى و مطلق و ثابت و آزاد از نفوذ احتياجات طبيعى و عوامل محيط و يك قسمْ [ ادراكات 
  ] فرضى و نسبى و متطوّر و تابع احتياجات طبيعى و عوامل محيط ؟ و اگر واقعاً اين‌طور است امتياز و مشخصات اين دو قسم از يك‌ديگر [ جدّا 
  ] چيست ؟\r\nتميز و تفكيك ادراكات حقيقى از ادراكات اعتبارى بسيار لازم و ضرورى و عدم تفكيك آن‌ها از يك‌ديگر ، بسيار مضر و خطرناك است و همين عدم تفكيك است كه بسيارى از دانشمندان را از پا در آورده است [ چرا 
  ] كه بعضى اعتباريات را به حقايق قياس كرده و با روش‌هاى عقلانى مخصوص حقايق ، در اعتباريات سير كرده‌اند و بعضى به عكس ، نتيجهء مطالعات خود را در مورد اعتباريات دربارهء حقايق تعميم داده‌اند و حقايق را مانند اعتباريات مفاهيمى نسبى و متغير و تابع احتياجات طبيعى پنداشته‌اند !\r\nدر اواخر مقالهء 5 آن‌جا كه از « اصل ثبات » سخن به ميان آمد ، گفتيم كه ادراكات خاصيت تغيير را ندارند . آن‌گاه در متن آن مقاله مطلبى به صورت اشكال ذكر شد و آن اين‌كه ، « آزمايش‌هاى متوالى نشان مىدهد كه محيط زندگى انسان در افكار وى دخيل مىباشد و اختلاف معلومات و افكار با اختلاف منطقه و محيط زندگى حتى در يك فرد انسان به حسب دو زمان و به موجب اختلاف شرايط ، روشن و غير قابل انكار است . و هم‌چنين ما مىتوانيم با تربيت‌هاى گوناگون در انسان ، افكار گوناگونى ايجاد نماييم . پس حقايق علمى مخلوق خودمان و تابع خودمان بوده و يك ثبوت غير قابل تغييرى ندارند » .\r\nو ايضاً در پاورقىهاى همان مقاله [ مقالهء 5 
  ] آن‌جا كه اختلاف نظر منطق تعقلى و منطق تجربى را در باب « اصول و مبادى كلى عقلى » تشريح مىكرديم ، گفتيم كه ، بعضى از فلاسفه و روان‌شناسان جديد پيدايش اصول و مبادى عقلى ، يعنى همان تصديقاتى را كه در اصطلاح منطق تعقلى « بديهيات اوليهء تصديقيه » خوانده مىشود ، معلول عوامل حياتى يا اجتماعى دانسته‌اند .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nنظريهء اين دانشمندان با نظريهء منطق تعقلى در اين جهت كه اين اصول عقلانى مولود تجربه نيست ، موافق است و نظريهء منطق تجربى را ردّ مىكند ، ولى از لحاظ ثابت و يك‌نواخت بودن و تغيير نكردن اين اصول ، با منطق تعقلى مخالف است ، زيرا مطابق اين نظريه ، پيدايش اين اصول همواره متناسب و مرتبط با محيط طبيعى يا اجتماعى انسان است و با تغيير محيط طبيعى يا اجتماعى قهراً تغيير و تبديل پيدا مىكند ، ولى مطابق نظريهء تعقليون ، عقل واصول عقلانى تابع وضع محيط نيست و با تغيير محيط تغيير نمىكند .\r\nاين نظريه متكى به مطالعات و مشاهداتى است كه عده‌اى از دانشمندان در روحيهء اقوام و ملل و طوايف مختلف نموده‌اند . اين مطالعات ، اين دانشمندان را به اين نتيجه رسانده است كه اصول عقلانى اولًا ، در نزد همهء مردمان يك‌سان نيست و ثانياً ، وضع ثابت و يك نواختى ندارد ، بلكه با احتياجات و مقتضيات زندگى آنان مرتبط است و باتغيير آن احتياجات تغيير مىكند . مطابق اين نظريه تمام اصول و مبادى عقلى ، احكامى وضعى ( اصول موضوعه ) هستند كه ذهن به منظور سازگار ساختن انسان با محيط زندگانى اش آن اصول را وضع كرده و با تغيير محيط زندگانى و پيدايش احتياجات جديد ، ذهن ناچار اين اصول را ترك و اصول ديگرى را كه متناسب با آن احتياجات باشد وضع خواهد نمود . على هذا عقل و ادراكات عقلانى با احتياجات زندگانى و عوامل حياتى يا اجتماعى ، كه توليد كنندهء آن احتياجات است ، رابطهء مخصوصى دارد و آن رابطه همانا رابطهء « تابعيت و متبوعيت » است .\r\nبراى تشريح نظريهء فوق و هم براى فهم دقيق مطالبى كه در ضمن خود مقاله خواهد آمد ناچاريم به دو اصل از اصولى كه در علم الحيات [ زيست‌شناسى 
  ] مورد قبول اهل فن‌است و نظريهء فوق نيز مبتنى به آن دو اصل است ، اشاره كنيم :\r\n\r\n1 . اصل كوشش براى حيات\r\nعلماى علم الحيات در مطالعات خود به اين نتيجه رسيده‌اند كه موجود زنده در يك كوشش دايمى است . اين كوشش دايمى به طرف جلب نفع و فرار از زيان متوجه است . هر كوشش و فعاليتى كه از موجود زنده سر مىزند منظور و مقصودى در آن نهفته است و آن\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمنظور يا جلب منفعتى از منافع و يا دفع ضرر و خطرى از مضار و خطرات حيات است .\r\nبنابراين ، محور تمام فعاليت‌هاى موجود زنده ادامهء حيات يا تكميل آن است . اين اصل ، يعنى « اصل كوشش براى ادامهء حيات يا تكميل آن » گاهى به نام « اصل كوشش بقا » خوانده مىشود .\r\nاين اصل يكى از اصل‌هايى است كه داروين « 1 » در نظريهء معروف خود راجع به « تبدّل و تكامل انواع » « 2 » بدان تكيه كرده است . اين مقاله راجع به اين اصل ، بيان مخصوصى دارد كه در طى خود مقاله خواهد آمد .\r\n\r\n2 . اصل انطباق با محيط\r\nموجود زنده در كوششى كه براى حيات مىكند ناچار است خود را طورى مجهز بسازد كه بتواند در محيطى كه هست به حيات خود ادامه دهد و ترديدى نيست كه عوامل طبيعى و شرايط ادامهء حيات هميشه و همه جا يك‌سان نيست ، بلكه مختلف و متفاوت است . اين اختلاف و تفاوت شرايط ادامهء حيات ، قهراً موجب اختلاف و تفاوت احتياجات حياتى موجود زنده مىشود ؛ يعنى ادامهء حيات در هر محيطى مستلزم مجهز بودن موجود زنده به وسايل و ابزارها و تجهيزات مخصوصى است كه احتياجات مخصوص آن محيط را رفع كند .\r\nعلماى علم الحيات و مخصوصاً جانورشناسان در مطالعات خود به اين نكته برخورده‌اند كه همواره با تغيير محيط و تغيير احتياجات ، در وضع تجهيزات وجودى موجود زنده تغييراتى حاصل مىشود كه با محيط واحتياجات جديد متناسب است . اين تغييرات وجودى ، گاهى خود به خود و پنهان از شعور موجود زنده وقوع پيدا مىكند و گاهى آشكار ؛ يعنى گاهى موجود زنده از روى علم و شعور و اراده اين تغييرات را ايجاد مىكند و گاهى بدون آن‌كه خود توجه داشته باشد اين تغييرات و تجهيزات پيدا مىشود ، چنان‌كه مثلًا اگر انسانى را به ارتفاع زياد ببرند خود به خود بر عدد گلبول‌هاى قرمز خون وى افزوده مىشود تا بتواند اكسيژن را ، كه در آن ارتفاع تقليل يافته ، به مقدار كافى به خود جلب كنند ، هم‌چنان‌كه در\r\n\r\n\r\n","description":"","footnote":"\r\n( 1 )  1 . Darwin \r\n( 2 ) 2  . transformism \r\n","page_name":" 188 ","page_number":188},
  {"content":"\r\n\r\nنباتات نيز كم‌وبيش اين اصل حكم فرماست . اين اصل به نام « اصل انطباق با محيط » خوانده مىشود . بسيارى از علماى حيوان‌شناسى پيدايش اعضا و جوارح و جهازات عجيب بدنى حيوانات را روى همين اصل توجيه كرده‌اند .\r\nدر اين‌كه وضع ساختمان وجودى موجود زنده متناسب با احتياجات وى است و هم در اين‌كه تغيير احتياجات ، موجب تغييراتى در ساختمان وجودى موجود زنده‌اى از لحاظ تجهيزات حياتى مىشود و اين تغيير همواره متناسب با رفع نيازمندىهاى حياتى است و به‌طورى است كه موجبات ادامهء حيات را فراهم مىسازد ، علماى حيوان‌شناسى ترديدى ندارند و از قديم هم كم‌وبيش توجهى به اين مطلب شده ( ابن‌سينا در كلمات خود اشاره‌اى به اين مطلب كرده است ) ، ولى در اين‌كه علت حقيقى اين تغييرات در ساختمان وجودى موجود زنده چيست و هم در اين‌كه حدود اين تغييرات چه‌قدر است و موجود زنده تا چه اندازه قدرت دارد كه فعاليت كرده ، خود را با محيط سازگار و براى ادامهء حيات آماده كند ، اختلاف است : بعضى علت اين تغيرات را همان عوامل طبيعى محيط مىدانند ، و بعضى خود « احتياج » را موجد و پديدآورنده مىدانند ، و بعضى نيروى حياتى را ، كه از آن به « نفس ناميّه » ( در نباتات ) و « نفس حيوانيه » ( در حيوانات ) تعبير مىشود ، علت آن تغييرات و تجهيزات مىدانند ، و بعضى مستقيماً اين تغييرات را مستند به علل ماوراء الطبيعه‌اى مىدانند . قدر مسلم اين است كه علم تاكنون نتوانسته است علت واقعى اين تغييرات را نشان بدهد و آن‌چه گفته شده است از قبيل نظريه‌هاى فلسفى است كه با استدلالات فلسفى بايد صحت و سقم آن‌ها را سنجيد . ما در اين‌جا نمىتوانيم از مطلب خودمان خارج شده وارد اين مطلب بشويم ، ناچار به جاى ديگر موكول مىكنيم . آن‌چه مربوط به مطلب فعلى ماست همين‌قدر است كه چنين اصلى به نام « اصل انطباق با محيط » كه ما براى آن‌كه معناى عام‌ترى را شامل شود آن را « اصل انطباق با احتياجات » مىخوانيم بر وجود موجود زنده حكم فرماست ، و اين انطباق ، گاهى پنهان از شعور و گاهى آشكار واقع مىشود ، و اين اصل هم بر شئون جسمانى و هم بر شئون نفسانى حاكم است ؛ يعنى از جهازات مختلف بدنى گرفته تا احساسات قلبى و ملكات اخلاقى و عواطف و تمايلات درونى ، همه محكوم اين اصل هستند . اين‌جاست كه با يك\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمطلب فوق العاده مهم و قابل توجه و بىسابقه ، كه بيش از هر چيز با منطق و فلسفه سر و كار دارد ، مواجه مىشويم و آن عبارت است از : « رابطهء عقل و ادراكات عقلانى با اصل انطباق با محيط » ؛ يعنى آيا همان‌طورى كه ساير شئون جسمانى بلكه نفسانى موجود زنده همواره طبق اصل « انطباق با احتياجات » ، متناسب است با محيط و احتياجات حياتى و با تغيير آن محيط و آن احتياجات تغيير مىكند ، عقل و ادراكات عقلانى و مخصوصاً اصول و مبادى عقلانى كه به نام بديهيات اوليه خوانده مىشوندو در در مقالهء 5 اثبات شد كه آن اصول از لحاظ منطقى « مقياس » هاى اصلى فكر بشرند و پايه‌هاى افكار فلسفى و علمى ( رياضى و طبيعى ) روى آن اصول گذاشته شده است [ نيز 
  ] تابع اصل كلى انطباق با محيط است و هر محيطى عقل خاص و اصول عقلانى مخصوصى را ايجاب مىكند و همان عامل يا عواملى كه در ساير قسمت‌هاى ساختمان وجودى موجود زنده تجهيزاتى متناسب با احتياجات به وجود مىآورد و با تغيير احتياجات ، آن تجهيزات را تغيير مىدهد ، اعمال عقلانى را نيز تحت كنترل خود دارد يا نه ؟ و به عبارت ديگر در حال حاضر يك سلسله اصول و مبادى عقلانى در دست ما هست و ما روى آن اصول و مبادى ، فلسفه و منطق و علوم رياضى و طبيعى خود را بنا كرده‌ايم ، آيا اين اصول تابع اصل انطباق با محيط است و ذهن در تحت تأثير عامل يا عوامل تطبيق دهنده ، اين اصول را وضع و فرض كرده و با تغيير و اوضاع محيط طبيعى يا اجتماعى و تغيير احتياجات ، اين اصول جاى خود را « به اصول موضوعه » ديگرى خواهد داد يا نه ؟ و اگر چنين است ما چه اطمينانى مىتوانيم به علم و فلسفه و منطق داشته باشيم ! ؟\r\nمسلماً تا اين مطلب تحقيق نشود مطالب و مسائلى كه در مقاله‌هاى 4 و 5 گذشت ناقص خواهد بود ، بلكه تا تكليف اين مطلب روشن نشود اساساً پاى منطق و فلسفه و علوم به جايى بند نخواهد بود و مخصوصاً از آن جهتْ تحقيق اين مطلب لازم است كه بعضى از فلاسفه و روان‌شناسان جديد - چنان‌كه خواهيم ديد - مدعى شده‌اند كه مشاهدات و مطالعات آن‌ها در عقايد و افكار ملل مختلف ، آن‌ها را به همين نتيجه رسانده است .\r\nمسئلهء تعيين رابطهء عقل و ادراكات عقلانى با اصل « انطباق با احتياجات » يك مسئلهء نو و بىسابقه‌اى است كه در اين مقاله مطرح شده و علتش اين است كه دو اصل بيولوژى فوق ، كه\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمىخواهيم رابطهء افكار و ادراكات را با آن‌ها بسنجيم ، دو اصلى است كه بيش از يك قرن و نيم از ورود آن‌ها در صحنهء علم نمىگذرد و اين دو اصل بيش‌تر از طرف دو شخصيت معروف ، يكى لامارك « 1 » ( 1744 - 1829 ) و يكى داروين ( 1809 - 1882 ) مورد تأييد و تقويت قرار گرفت و هر چند سابقاً به اين دو اصل كم‌وبيش توجه مختصرى شده بود ، ولى ترديدى نيست كه بسيار مختصر و ناچيز بوده است .\r\nروى همين جهت است كه حكمايى كه طرف‌دار نظريهء ثبات و يك‌سانى و يك‌نواختى عقل و اصول عقلانى بوده‌اند ، از خود ارسطو گرفته تا فارابى و ابن‌سينا و صدرالمتألهين در مشرق و تا دكارت و پيروانش در مغرب ، وارد اين مبحث نشده‌اند و تا آن‌جا كه ما اطلاع داريم اين اولين مرتبه‌اى است كه به وسيلهء اين سلسله مقالات از افكار و ادراكات و رابطهء آن‌ها با دو اصل بيولوژى به نام « اصل كوشش براى حيات » و « اصل انطباق با احتياجات » سخن به ميان مىآيد و به‌طور مستقل توضيح و تشريح مىشود كه ادراكات بر دو گونه است : حقيقى و اعتبارى ، و ادراكات اعتبارى مولود « اصل كوشش براى حيات » و تابع « اصل انطباق با احتياجات » است و مانند بسيارى ديگر از شئون جسمانى و نفسانى يك سير تكاملى و « نشو و ارتقا » را طى مىكند و اين سير از چه نقطه آغاز و چگونه و به چه ترتيب طى مراحل مىكند و چه قواعد و قوانينى دارد ، به خلاف افكار و ادراكات حقيقى ، كه تابع اين اصل نيست و يك وضع ثابت و مطلق و يك‌نواختى دارد .\r\nهم‌چنان‌كه قبلًا اشاره شد نظريهء تبعيت عقل و مطلق ادراكات عقلانى از « اصل انطباق با محيط » با نظريهء تجربيون ، كه جميع اصول عقلانى را مولود تجربه مىداند ، از يك جهت مخالف و با نظريهء تعقليون موافق است ، زيرا به وجود عقل واصول عقلانى مستقل از تجربه قائل است ، چيزى كه هست بر خلاف نظريهء تعقّليون اين اصول را داراى جنبهء مجرد و تغييرناپذير نمىداند ، بلكه آن‌ها را تغييرپذير و تابع « اصل انطباق با احتياجات » مىداند . اينك عبارات ذيل ، مطلب را واضح‌تر مىكند .\r\nدر كتاب علم النفس ابن‌سينا و تطبيق آن با روان‌شناسى جديد تأليف آقاى دكتر على اكبر\r\n\r\n\r\n","description":"","footnote":"\r\n( 1 )  1 . lamarck \r\n","page_name":" 191 ","page_number":191},
  {"content":"\r\n\r\nسياسى ، رئيس دانشگاه تهران در فصل « نظريه‌هاى جديد راجع به عقل و مبادى آن » مىنويسد :\r\n« يكى از حكما و روان‌شناسان معاصر ، برنسويگ « 1 » ، كه در اين باب تحقيقات دقيق دارد ، مىگويد : حكما نسبت به اصول منطقى كه قبل از ظهور علم ( به معناى جديد ) اذهان را عارض شده بود سراب دوگانه‌اى را دنبال مىكنند : گروهى خواب دانشى را مىبينند كه منحصراً عقلى است و حاجتى به حس و تجربه ندارد و گروه ديگر ادراك حسى را به تصور مىآورند كه از به كار انداختن فعاليت مخصوص ذهن بىنياز باشد ، در صورتى كه حقيقت اين است كه علم انسان ، نتيجهء رابطه و اثر متقابل حس و عقل مىباشد . . .\r\n« اين رابطه واثر متقابل را بعضى از دانشمندان تابع عوامل حياتى و عملى دانسته‌اند و برخى بيش‌تر قائل به عوامل اجتماعى گرديده‌اند : گروه اول معتقدند به اين‌كه نفس و عقل ( نفس ناطقه ) آلتى را ماند كه كارش سازگار ساختن انسان با مقتضيات زندگى است . زندگى ما را وادار مىكند به اين‌كه در موارد مختلف كردار واحدى داشته باشيم و اين كيفيت در ما ايجاد عادت مىكند .\r\n« بارى ، جستجوى وحدت در ميان كثرت ، يكى از ضروريات حيات است و اين احتياج و ضرورت است كه ما را به درك مفاهيم مجرد و كلى و سرانجام به درك مبدأ هويت « 2 » ( اصل ضرورت حمل شىء بر نفس : هر چيز خودش خودش است ) رهبرى و هدايت مىكند و اين مبدأ خود مبناى ساير مبادى عقلى ، حتى مبدأ عليت واقع مىشود ، چه عليت عبارت است از :\r\nاطلاق نيازمندى مذكور به امورى كه در زمان جريان دارند يا به عبارت ديگر ساختن قبلى آينده است در زمان حال . برگسن « 3 » مخصوصاً به احتياجات فنى و صنعتى بشر اهميت داده و آن‌ها را موجد مبادى عقلى مىداند و مىگويد : فكر منطقى و معقول ، زادهء صنعت است . . .\r\nگروهى ديگر از حكما حصول معلومات اوليه و مبادى عقليه را ناشى از هيئت اجتماعى\r\n\r\n\r\n","description":"","footnote":"\r\n( 1 )  1 . Brunschvicg \r\n( 2 )  . Identity \r\n( 3 )  . Bergson \r\n","page_name":" 192 ","page_number":192},
  {"content":"\r\n\r\nپنداشته يا لا اقل تأثير عوامل اجتماعى را در اين مورد در درجهء اول قرار مىدهند . تحقيقات اين دانشمندان در اخلاق و احوال و معتقدات اقوام بدوى ، آن‌ها را به اين نتيجه رسانده است كه زندگى در اجتماع و تشكيلات اجتماعى و تشريفات و معتقدات دينى منشأ و موجب تصور زمان ، مكان ، علت و عليت و ساير مبادى تصورى و تصديق گرديده است . و نيز همان تحقيقات توجه داده است به اين‌كه بر خلاف عقيدهء رايج و مختار ، عقل بشر از نظر منطقى در امكنه و ازمنهء مختلف پيوسته متشابه و يك‌سان نبوده و نيست ؛ چنان‌كه مثلًا « مبدأ عدم تناقض » اختصاص به مردمانى دارد كه به درجهء معينى از تكامل ذهنى نايل شده و در اجتماعات نسبتاً پيش‌رفته زندگى مىكنند ، ولى در ميان اقوام بدوى وجود ندارد و براى افراد اين جماعات ، كه داراى عقايد خاصى هستند و مثلًا از « توتم » بهره مىگيرند و ممكن است خود را در آن واحد مثلًا هم انسان و هم كلاغ يا بزمجه بدانند ، تناقض محال نمىنمايد . نه اين است كه در ذهن اين مردمان « مبادى عقلى » وجود نداشته باشد ، بلكه هست ، ولى غير از آن است كه در ذهن اعضاى اجتماعات مترقى است . . . پس عقل و مبادى عقلى يك‌سان و ثابت در نفس انسان به وديعت گذاشته نشده ، بلكه چيزى است كه به تناسب نيازمندىها و مقتضيات زندگى اجتماعى و چگونگى تربيت آدمى به تدريج ساخته و پرداخته مىشود .\r\nبنابراين هيچ‌يك از نظريه‌هاى عقلى مذهبان و تجربى مذهبان ، به وجهى كه بيان كرده‌اند نمىتواند مورد قبول روان‌شناسى جديد باشد ، زيرا هر چند آن‌ها در تحقيقات خود به راه‌هاى مختلف مىروند و مقدّمات گوناگون به كار مىبرند ، ولى سرانجام به يك مقصد و نتيجه مىرسند كه عبارت است از : اعتقاد به وجود عقل و مبادى عقلى كه به صورت قطعى تكوين يافته است .\r\n« اين عقل را ، چنان‌كه ديديم ، اصحاب عقل ناشى از ساختمان طبيعى نفس انسان مىدانند و ازاين‌رو معتقد به فطرى بودن مبادى اوليه و تقدم آن‌ها برحس و تجربه هستند و اصحاب تجربه آن را مؤخر بر حس و تجربه ، و مبادى را زاده و ساخته و پرداخته شدهء اين‌ها مىپندارند . تحقيقات دقيقى كه در يكى - دو سدهء اخير در احوال و اخلاق مردمان بدوى و كودكان و ساير افراد انسان از نژادها و طبقات مختلف به عمل آمده حكما و روان‌شناسان\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمعاصر را در اين عقيده متفق ساخته است كه اولًا ، عقل و مبادى آن به تدريج و به تناسب با مقتضيات حياتى و خصوصيات زندگى اجتماعى و چگونگى ساختمان دماغى افراد انسان و باگذشتن از پيچ و خم‌ها و قبول صورت‌هاى گوناگون تكوّن حاصل مىكند . ثانياً ، چون هر يك از عوامل حياتى و اجتماعى و نفسانى به سوى همانندى بلكه وحدت و يگانگى مىگرايند عقل كه تحت تأثير آن عوامل است ، در تغييرات و تحولات خود همه جا و هميشه توجه به اصول كلى متشابه دارد و وصول به مبدأ هويت را مقصد قرار مىدهد و ازاين‌رو تفاهم افراد بشر را ممكن مىسازد . ثالثاً ، بنابر اصول دو گانهء فوق ، عقل هميشه در حال تطوّر و تكوين و تكميل است و هيچ‌گاه به صورت قطعى و ثابت و غير قابل تغيير در نمىآيد ، و عقلى كه ظاهراً تكوين يافته ، يعنى داراى معلومات اوليه و مبادى عقليهء معينى گرديده است در واقع صورتى موقّت است كه به خود گرفته و قابل تغيير و تحول مىباشد . در تأييد اين اصل كافى است مراحلى را كه علوم طى مىكنند و گاه‌گاه سبب مىشوند كه نفس ناطقه از اصول علمى كه مسلّم به شمار مىرفته رو بگرداند و به اصول ديگرى اعتقاد حاصل كند ، يادآور شويم . بنابراين يك بار ديگر تكرار مىكنيم كه همان‌گونه كه هدف فعاليت مادى و بدنى انسان اين است كه طبيعت را مطابق احتياجات خود سازد ، فعاليت نفسانى هم براى آن است كه نفس ، حقيقت و واقع را با مقتضيات مخصوص خود مطابقت دهد . »\r\nنظريهء بالا در آن‌چه مربوط به مطلب ماست شامل سه قسمت است :\r\n1 . علم محصول همكارى حس و عقل است ؛\r\n2 . عقل و ادراكات عقلانى به تدريج تكوّن پيدا مىكند و از اول ساختمان پرداخته و كاملى ندارد ؛\r\n3 . اصول عقلانى تابع اصل انطباق با محيط است . از اين مطلب دو مطلب ديگر نتيجه مىشود :\r\nالف ) عقل و اصول عقلانى در همهء اشخاص يك‌سان و مانند هم نيست .\r\nب ) عقل واصول عقلانى با تغيير اوضاع و شرايط احتياجات تغيير مىكند .\r\nنظريهء ما راجع به قسمت اول همان است كه در مقالهء 5 گفتيم . در آن مقاله دخالت حس را\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدر پيدايش يك رشته تصورات و دخالت وجدان را در پيدايش يك رشته تصورات ديگر و دخالت « حمل » يا « حكم » را در پيدايش تصورات عمومى و دخالت قوّهء عاقله را در تعميم تصورات جزئى كه از راه حس يا راه ديگر حاصل مىشود و هم‌چنين دخالت تجربه را در پيدايش يك رشته احكام و تصديقات و دخالت مستقيم و بلاواسطهء عقل را در پيدايش يك رشته احكام و تصديقات ديگر ، كه به نام « بديهيات اوليه » يا « اصول و مبادى عقليه » مىخوانديم ، بيان كرديم و نتيجه‌اى كه از آن مقاله گرفتيم اين بود كه علم بشر محصول همكارى حس و عقل است و ما در آن مقاله بين تصورات مقدّم بر حس و تصديقات مقدّم بر تجربه فرق گذاشتيم . بنابراين در اين قسمت ، ما موافق نظريهء بالا هستيم ؛ ولى با بيان مخصوصى كه در مقالهء 5 شرح داديم و از تكرار آن بىنيازيم .\r\nدر قسمت دوم نيز نظريهء موافق داريم . اين نظريه كم‌وبيش از زمان ارسطو رايج بوده و ابن‌سينا به بهترين وجهى آن را توضيح داده ، ولى مطابق نظريهء ارسطو و ابن‌سينا نفس از آغاز جوهرى است مستقل از بدن ، و ادراكات عقلانى كه براى وى به تدريج پيدا مىشود به منزلهء اوصاف و عوارض يا نقش‌هايى است كه وى را عارض مىشود .\r\nكامل‌ترين و جامع‌ترين نظريهء « تكامل تدريجى عقل و معقولات » نظريهء محكم و برهانى صدرالمتألهين است كه از طرفى نفس را در آغاز ، امرى مادى و جسمانى مىداند كه به تدريج كمال جوهرى حاصل مىكند و به مرتبهء حس و خيال و سپس به مرتبهء عقل مىرسد و از طرف ديگر عقل و عاقل و معقول را متحد مىداند . مطابق اين نظريه ، نه نفس در آغاز جوهرى است مستقل از بدن و نه ادراكات عقلانى نقش‌ها و عوارض و اوصافى است براى نفس .\r\nمطابق اين نظريه پيدايش تدريجى معقولات عين تكوّن تدريجى كمالى عقل و عاقله است .\r\nبنابراين عقل و ادراكات عقلانى به تدريج تكوّن پيدا مىكند و از اول ، ساختمان پرداخته و كاملى ندارد .\r\nاختلاف نظر ما با نظريهء فلاسفه و روان‌شناسان جديد در قسمت سوم است . ما با كمال احترامى كه نسبت به مطالعات و مشاهدات و تجربيات اين دانشمندان قائليم و كمال قدردانى كه از زحمات اين دانشمندان در اين باره مىنماييم ، به خود حق مىدهيم كه استنباطى را كه\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاين دانشمندان از مطالعات خود كرده‌اند مورد تجزيه و تحليل و انتقاد قرار دهيم .\r\nهم‌چنان‌كه از عبارت فوق استفاده مىشود اين دانشمندان اين نظريه را بيش‌تر از مطالعهء اخلاق و عادات و آداب و سنن مختلف مردمان پيدا كرده‌اند ، زيرا در مطالعات خود برخورده‌اند كه طرز افكار و عقايد هر ملتى متناسب است با احتياجات و شرايط مخصوص زندگانى آن‌ها و نيز دريافته‌اند كه با تغيير احتياجات و شرايط زندگى ، طرز فكر و عقايد افراد يا جماعات فرق مىكند و از طرف ديگر اين دانشمندان همهء افكار و ادراكات را يك جور و مانند هم پنداشته‌اند ، ناچار استنباط كرده‌اند كه به‌طور كلى عقل و ادراكات تابع احتياجات حياتى است .\r\nچنين به نظر مىرسد كه با تفكيك و تميزى كه ما اكنون در اين مقاله بين ادراكات حقيقى يا « حقايق » و ادراكات اعتبارى يا « اعتباريات » مىدهيم و افكار و معتقداتى را كه بيش‌تر مورد مطالعهء آن دانشمندان بوده ؛ يعنى همان اعتباريات كه دست‌خوش تعبير و تبديل است ، مشخص مىكنيم ، اين سوء استنباط خود به خود از بين مىرود و مشكل حل مىشود .\r\nو اما آن‌چه در مورد خصوص اصل « امتناع تناقض » كه از « حقايق » است گفته شده ، يك اشتباه ديگرى است ، زيرا اوّلًا ، فرضاً « توتميّه » يا دسته و طبقهء ديگر خودشان را هم كلاغ و هم حيوان مىدانند ، ربطى به اصل امتناع تناقض ندارد . ثانياً ، از يك نكتهء ديگر نبايد غفلت كرد و آن اين‌كه گاهى ذهن حكمى مىكند و به سرعت از آن حكم اعراض و به ضد يا نقيض آن حكم مىگرايد و از اين حكم دومى نيز اعراض مىكند و براى بار دوم به حكم اول مىگرايد و هم‌چنين . . . و شخص مىپندارد كه در آن واحد ذهن دو حكم متناقض نموده است و اين حالت براى اذهان بسيط و ساده كه قدرت استدلال منطقى ندارند ، زياد دست مىدهد و ذهن هر اندازه از لحاظ منطقى مجهزتر بوده باشد در احكام خود ثابت‌تر و راسخ‌تر است .\r\nذهن مادامى كه قدرت استدلال منطقى پيدا نكرده روى تلقين يا تداعى معانى يا چيز ديگر احكام و تصديقاتى مىكند كه مىتوان آن‌ها را يك نوع سبق ذهن دانست . اين قبيل احكام به سرعت تغيير و تبديل پيدا مىكنند و جاى خود را به يك‌ديگر مىدهند ؛ مثلًا طفل كه تحت تأثير تلقينات پدر و مادر است به آن‌چه آن‌ها مىگويند گرايش مىكند و لهذا اگر پدر به او\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبگويد : چنين است ، قبول مىكند كه چنين است و اگر فوراً بگويد : چنين نيست ، فوراً ذهن كودك از حكم اولى خود منصرف مىشود [ و 
  ] معتقد مىشود كه چنين نيست . و شايد در ميان قبايل وحشى نيز چنين باشد كه افراد در يك آن معتقد شوند كه كلاغند و در آن ديگر به سرعت معتقد شوند كه كلاغ نيستند ، ولى هيچ‌گاه در آن واحد نه ذهن كودك و نه ذهن انسان وحشى به دو طرف نقيض گرايش پيدا نمىكند . ثالثاً ، عين ايرادى كه از طرف طرف‌داران اين نظريه بر نظريهء تجربى وارد كرده‌اند به طريق اولى بر خودشان وارد است . در همان كتاب ، صفحهء 123 مىنويسد :\r\n« مذهب تجربى اين اشكال را دارد كه اصول و قواعدى كه در نتيجهء حس و تجربه درست مىشود ، هميشه با حقايق تجربى تطبيق نمىكند و نمىتواند كليت و قطعيت داشته باشد ، چه ، ممكن است طبيعت ذهن را وادار به تغيير آن مبادى سازد و ازاين‌رو علمى كه بر اين پايه‌هاى متزلزل استوار گرديده با خود آن‌ها فرو مىريزد و از بين مىرود . »\r\nاشكال تزلزل اركان علم در اين نظريه قوىتر است ، زيرا مطابق اين نظريه ، علم ، محصول همكارى حس و عقل است و مبادى عقلى ، كه يكى از دو عنصر سازندهء علم هستند ، يك وضع ثابت و مطلق و تغييرناپذير ندارند ، زيرا اين مبادى طبق مقتضيات مخصوص محيط و احتياجات مخصوص زندگانى ساخته شده و در صورت تغيير مقتضيات زندگانى ، آن قوه‌اى كه كارش سازگار ساختن انسان با مقتضيات زندگى است ، اين مبادى را رها [ مىكند 
  ] و مبادى ديگرى به جاى اين مبادى به وجود خواهد آورد . پس هيچ‌يك از اصول و قواعد علمى نمىتواند كليت و قطعيت داشته باشد ، زيرا ممكن است در مقتضيات زندگانى تغييراتى حاصل شود و ذهن مجبور به ترك اين مبادى و پذيرفتن مبادى ديگر بشود و ازاين‌رو علمى كه بر اين پايه‌هاى متزلزل استوار گرديده با خود آن‌ها فرو مىريزد و از بين مىرود .\r\nاشكال فوق را به صورت يك برهان صريح و روشن بر ردّ نظريهء بالا مىتوان اقامه كرد ؛ به اين بيان كه لازمهء صحت و قبول اين نظريه ، تزلزل و عدم اعتبار جميع قواعد و نظريه‌هاى علمى و از آن جمله خود اين نظريه است ؛ يعنى صحت و اعتبار اين نظريه مستلزم بطلان و عدم اعتبار خودش است ، زيرا مطابق اين نظريه - چنان‌كه مكرر گفته شده - مبادى عقلى كه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nيكى از دو عنصر سازندهء قواعد و قوانين علمى است فرض‌هايى است كه طبق احتياجات مخصوص زندگانى بر اذهان ما تحميل شده و در مورد هيچ نظريه و قاعدهء علمى نمىتوان گفت واقع و نفس الأمر چنين است ، بلكه همين‌قدر مىتوان گفت به حسب مبادى و اصولى كه فعلًا بر اذهان ما تحميل شده ما چنين حكم مىكنيم . و البته اين نظريه شامل خودش نيز هست ؛ يعنى در مورد خود اين نظريه نيز نمىتوانيم قائل شويم كه در واقع و نفس الأمر عقل و مبادى عقلى تابع اوضاع محيط است ، بلكه همين‌قدر مىتوانيم بگوييم كه به حسب مبادى و اصولى كه فعلًا بر اذهان ما تحميل شده ما چنين حكم مىكنيم ، اما واقع و نفس الأمر چه‌طور است ؟ نمىدانيم پس اين نظريه در درجهء اول ، فتوا به بطلان و بىاعتبارى خودش مىدهد و خودش ، خودش را نقض مىكند و به اصطلاح تيشه به ريشهء خود مىزند .\r\nاز آن‌چه در بالا گذشت معلوم شد كه استحكام بلكه امكان علم جز با نظريهء عقل و معقولات يقينى ثابت و لايتغير ، معنا ندارد و با قبول فرضيهء تجربيون در مورد عقل و مبادى عقلى ، كه در مقالهء 5 گذشت ، يا فرضيهء عده‌اى از روان‌شناسان جديد ، كه در اين‌جا شرح آن رفت ، نمىتوان به علم اعتماد و اطمينان پيدا كرد و بايد براى هميشه دست از جزم و يقين شست و علم را كنار نهاد و خوانندهء محترم اگر در مطالب مقاله‌هاى 4 و 5 و آن‌چه در اين مقدّمه گذشت ، به خوبى دقت كرده باشد اين نتيجهء صريح و روشن به دستش مىآيد كه ما بايد قبل از هر تئورى فلسفى و هر قانون منطقى و هر قاعدهء علمى به وجود عقل و معقولات مطلق نظرى ، اذعان داشته باشيم ؛ يعنى بايد به وجود يك سلسله ادراكات اذعان داشته باشيم كه در تكوين و تشكيل خود از نفوذ احتياجات زندگانى و اوضاع محيط و كيفيت مخصوص ساختمان مغز و اعصاب و ساير عوامل طبيعى آزاد است و همان ادراكات است كه پايه‌هاى اوليهء علوم و فلسفهء نظرى را پى ريزى مىكند . و البته يك سلسله ادراكات ديگرى نيز داريم كه تابع مقتضيات زندگانى هستند و دايماً در تغيير و تبديلند و يك سير نشو و ارتقا را طى مىكنند و در اصطلاح اين مقاله « ادراكات اعتبارى و افكار عملى » خوانده مىشوند ؛ ولى چنان‌كه خواهيم ديد اين سلسله ادراكات ربطى به عقل و معقولات مطلق نظرى ندارد و اين مقاله كيفيت پيدايش و تكون و تطوّر آن ادراكات را بيان مىكند و البته پس از مشخص شدن\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاين سلسله ادراكات بسيارى از اشتباهاتى كه در اين زمينه واقع شده رفع خواهد شد .\r\nمطالب و مسائل مربوط به افكار نظرى و افكار عملى ، زياد و از حدود بحث فعلى ما خارج است . همين اندازه كه تا كنون در اين مقدّمه گفته شد براى فهم مطالب خود مقاله كافى خواهد بود . ما اگر بخواهيم در اين مقدّمه به تفصيل وارد همهء آن مطالب بشويم با توجه به آن‌چه كم‌وبيش فلاسفهء قديم و جديد در اين موضوعات سخن رانده‌اند ، بس طولانى خواهد شد و البته در ضمن خود مقاله ، كه كيفيت پيدايش و تكثر و تكامل ادراكات اعتبارى و رابطهء آن‌ها با احتياجات زندگانى تشريح مىشود ، بسيارى از آن مسائل معلوم خواهد شد و ما در پاورقىها توضيح كافى خواهيم داد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nمفهوم اعتباريات\r\nقبل از هر چيز بايد « ادراكات اعتبارى » از نظر فلسفى روشن سازيم و سپس مسائل آن را مورد بحث و تحليل قرار دهيم .\r\nكلمهء « اعتبارى » چنان‌كه از مفهوم ظاهرى آن پيداست ، در مقابل « واقعى » و يا « حقيقى » قرار دارد و در دو معناى مختلف به كار مىرود :\r\n\r\nيكم - اعتبارات در علوم اجتماعى\r\nعلوم اجتماعى ، قوانين جزائى و مدنى از سنخ امور اعتبارى محسوب مىشوند .\r\nمسائلى چون زوجيت و ملكيت از اعتباريات مىباشد . بنابراين اعتباريات يك سلسله امورى هستند كه عقلاى بشر از قديم تاكنون براى جلوگيرى از هرج و مرج‌ها و نابه‌سامانىها و يا تأمين امنيت و بهزيستى و ايجاد وحدت و زندگى مسالمت‌آميز وضع و تشريع نموده‌اند . كتاب‌هاى قانون ، مانند قراردادهاى اجتماعى ژان ژاك روسو و يا منشور سازمان ملل و ساير پيمان‌ها و قراردادهاى بين‌المللى به همين منظور نگارش يافته‌اند . اين نوع قراردادها چون از اعتباريات به حساب مىآيند طبعاً در اختيار انسانند ؛ هر گاه احساس نياز نمايد آن‌ها را وضع مىكند و در هر زمان كه بخواهد باطل و ملغا مىسازد . به همين دليل است كه ملت‌ها در قوانين اساسى خود تجديد نظر مىكنند و يا احياناً به كلى آن‌ها را از درجهء اعتبار مىاندازند و قانون اساسى جديدى مدوّن و مصوّب مىسازند ؛ به عبارت ديگر امور قراردادى و جعلى ، نوعى مسائل\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nقراردادى و اعتبارىاند كه در شرايطى تصويب و در مقاطعى ابطال و لغو مىشوند ؛ مثلًا مالكيت ، رياست ، زوجيت ، وكالت ، وزارت ، رياست جمهورى و رهبرى به مناسبت‌هايى براى افراد خاصى اثبات و پس از چندى سلب مىشود و ممكن است در يك مملكتى پست نخست‌وزيرى به كلى ملغا و حذف و قدرت به رياست جمهورى موكول شود و يا به عكس . ملكيت‌هايى كه محاكم دادگسترى و يا دادگاه‌هاى انقلاب از اشخاص نفى و براى افراد ديگرى وضع و جعل كرده‌اند ، اعتبارياتند . اصولًا طبيعت و ماهيت امور اعتبارى در علوم اجتماعى اين‌گونه ايجاب مىكند . مشخصهء اعتباريات اين است كه وضع و لغو آن در دست اعتبار كننده و واضع و مقرر است .\r\n\r\nدوم - اعتباريات در علوم عقلى\r\nاعتباريات در حوزهء علوم عقلى مفهوم ديگرى دارد كه با يك مقدّمه روشن مىشود :\r\nفلاسفه بر اين باورند كه معانى و مفاهيمى كه بر صحيفهء ذهن عارض و ظاهر مىشوند بر دو گونه‌اند :\r\nالف ) معانى و مفاهيمى كه در ظرفِ خارج ، مصداق واقعى دارند و آن‌چه در ذهن حضور پيدا مىكند عكس و تصوير واقعيتى است كه موجودات خارجى را به همان‌گونه كه هستند نشان مىدهد ؛ به‌طورى كه اگر واقعيت‌هاى خارج در كار نبود چنين معلوماتى هم در حوزهء ذهن پيدا نمىشد ، زيرا ذهن قدرت ندارد معدوم را منعكس نمايد ؛ و به عبارت بهتر « هيچ » ، چيزى نيست كه در صفحهء ذهن ما ظهور پيدا كند .\r\nدستگاه عكاسى ذهن از « هست‌ها » مىتواند عكس‌بردارى كند نه از « نيست‌ها » ؛ مانند دستگاه‌هاى عكاسى موجود ، كه هرگز نمىتوانند از عدم عكس‌بردارى كنند .\r\nب ) نوع ديگر مفاهيمى هستند كه مصاديق آن‌ها به‌گونهء مستقيم و مستقل در ظرف خارج وجود ندارند و از عالم خارج به منطقهء ذهن وارد نشده‌اند ، ليكن ذهن خلّاق انسان به شيوهء مخصوصى از يك رشته مفاهيم ديگرى كه از حوزهء خارج ، در ذهن حضور پيدا كرده‌اند انتزاع مىكند . ذهن در اين‌گونه عمليات و مفهوم‌سازى ، از مفاهيم حقيقى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكه مصداق‌هاى عينى دارد كمك مىگيرد و از اين نوع معانى به عنوان ابزار كار استفاده مىكند و مفاهيم ثانوى را مىسازد . اين امور انتزاعى و ساختگى به صورت صفت و يا حكمى بر مصاديق آن مفاهيم اوليه صدق مىكند ؛ ليكن خود آن احكام و صفات ، درجه و مرتبه‌اى از وجود به شمار نمىروند و براى آن‌ها مصاديقى در ظرف خارج نيست و مفهوم « هستى » و موجود دربارهء آن‌ها صدق نمىكند ؛ مثل امكان ، حدوث ، قدم ، علت و معلول ، قوه و فعل ، وحدت و كثرت ماهيت و غيره ؛ فى المثل دربارهء انسان و سنگ و يا درخت مىتوان گفت : ممكن الوجود و يا حادث است و يا فلان حادثه ، معلول است و يا علت ، بالقوه است يا بالفعل ، دربارهء يك چيز مشخص مىتوان گفت : معدوم است ؛ مثلًا سيمرغ معدوم است ولى نمىتوان گفت : « عدم » وجود دارد ، چنان‌كه دربارهء يك شخص معين مىشود گفت : « نابينا » ست ؛ ولى نمىتوان گفت : « كورى » وجود دارد ؛ چون مفهوم كورى امر عدمى است ؛ يعنى « فقدان بينايى » ، و فقدان چيزى نيست كه وجود داشته باشد ، و به اصطلاح منطقىها از باب محمول بالضميمه نيست ، بلكه خارج محمول است .\r\nبه بيانى واضح‌تر گاهى محمولى بر موضوع خاصى حمل مىشود ، در حالى كه علاوه بر وجود موضوع ، چيزى بر موضوع افزون شده و به آن اضافه و ضميمه گشته است ؛ مانند اين‌كه مىگوييم : « احمد پزشك است » . در اين مثال ، علم پزشكى به احمد حمل و بار گرديده است ، ليكن مبدأ و ريشهء اين حمل ذات احمد نيست ؛ يعنى ذات و حقيقت احمد از آن جهت كه ماهيت و ذات احمد است استحقاق حمل پزشك و دانشمند بودن را ندارد ، ولى از نظر حالت و كيفيت جديدى كه در سايهء تحصيل علوم پزشكى به دست آورده شايستگى و استحقاق چنين حملى را پيدا كرده است ؛ گويا علم پزشكى بر ذات وى انضمام يافته است . منطقىها به چنين موضوعى مىگويند : « محمول بالضميمه » .\r\nاما گاهى محمولى بر موضوعى به حمل صحيح و معقول صدق مىكند بدون اين‌كه محمول مرتبه‌اى از « هستى » را دارا باشد و بىآن‌كه در ظرف خارج و عينيت ، چيزى بر\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nوجود موضوع افزون گرديده ، و سپس بدان ضميمه شده باشد ، بلكه ذات و ماهيت موضوع ، از آن جهت كه ذات موضوع مىباشد استحقاق حمل آن مفهوم را داشته و به آن متصف گرديده است ؛ مثلًا « احمد موجودى حادث است » يا « خدا ازلى و قديم مىباشد » يا « علت بر معلول مقدّم است » يا « انحراف اخلاقى در جوان‌ها معلول است نه علت » يا « تخم‌مرغ جوجهء بالقوه است » يا « احمد بر محمود از نظر سنى و يا علمى مقدّم است » .\r\nبدون ترديد حدوث و قدم ، عليت و معلوليت ، قوه و فعليت ، تقدم و تأخر و امثال اين‌ها ، در عين اين‌كه موضوعاتى به حمل صحيح و خردپذير و قابل تقرير مىشوند ، ولى آن صفات غير از وجود موضوعات ، وجودى ندارند ؛ نه وجود ضمنى دارند و نه مرتبه‌اى از وجود هستند و نه وجود مستقلى از وجود موضوع دارند ؛ مانند نور ضعيف شمع در برابر نور قوى خورشيد ، كه در مرتبهء ضعيف خود وجود دارد و از سوى ديگر « عدم محض » نيز نيست ، بلكه اين ذهنيت ماست كه با قدرت شگفت‌آور و خلاقيت بهت‌انگيزش اين نوع مفاهيم و معانى را از صميم ذات و كنه اشيا و پديده‌ها بيرون كشيده و انتزاع كرده و سپس بر آنان حمل مىنمايد .\r\nاز حسن اتفاق ، اين مفاهيم صادق‌ترين و بديهىترين مفاهيم ذهنى به شمار مىروند و همواره به شكل « محمول » و به صورت « صفت » بر موجودات ديگر صدق مىكنند ، ليكن خود هرگز موضوع براى محمول ديگر ( وجود و غير آن ) واقع نمىشوند ، و عجب اين‌جاست كه دربارهء موضوعات معدوم نيز صادقند ؛ يعنى لازم نيست كه موضوعات اين‌گونه محمول‌ها و موصوف‌هاى اين نوع صفات ، ضرورتاً وجود خارجى داشته باشند ، بلكه اگر معدوم هم باشند قابل حمل خواهند بود ؛ مثلًا سيمرغ ممكن الوجود است و اجتماع نقيضين در خارج محال و ممتنع است و يا دو مبدأ و دو آفريدگار در عالم هستى امكان ندارد . بديهى است نه سيمرغى در جهان موجود است و نه اجتماع نقيضين مىتواند وجود پيدا كند . دو خدا و خالق هم در جهان معدوم است ، ولى در عين حال مىتوان آن‌ها را به صفت امكان و امتناع وصف كرد و از قضاياى بديهى و صادق به حساب مىآيند ، و اين دليل روشنى است بر « اعتبارى » بودن اين‌گونه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمفاهيم ؛ به اين معنا كه اين مفاهيم در بيرون از حوزهء ذهن به هيچ گونه‌اى مصداق حمل « موجود » واقع نمىشوند ، بلكه خارج محمول محسوب مىشوند . به علاوه اگر خود اين مفاهيم در جهان خارج موجود باشند به‌طورى كه بتوانيم بگوييم : مكان و يا حدوث و قدم در خارج وجود دارد ، تسلسل لازم مىآيد و آن هم محال و غير ممكن است .\r\nتوضيح مطلب آن‌كه اگر مفهوم امكان و امتناع و هم‌چنين حدوث ، قدم ، قوه و فعل در ظرف خارج از ذهن موجود باشد ، بدون شك آن‌ها نيز مانند ساير اشيا از سنخ موجودات خواهند بود و ماهياتى هستند كه حامل وجود مىباشند ، زيرا امكان به اضافهء هستى ، موجود است ؛ به عبارت ديگر اين‌گونه مفاهيم اگر مصداق خارجى داشته باشند مانند ساير اشيا ماهيتى خواهند داشت و وجودى ، در اين صورت اين نوع ماهيات از نظر اتصاف به « وجود » از سه صورت خارج نيستند : يا وجود براى آن ماهيات ضرورى و الزامى است ؛ يا محال است به وجود متصف شوند ؛ مانند اجتماع نقيضين در يك زمان و مكان و از يك جهت ، با حفظ نه وحدتى كه منطق‌دان‌ها گفته‌اند ؛ و يا اتصاف وجود به آن‌ها امكان دارد ؛ يعنى اگر علل و عوامل آن فراهم شود ، وجود پيدا مىكند و گرنه موجوديتى پيدا نخواهد كرد و بر اين قياس است مفاهيم ضرورت و امتناع ؛ يعنى اگر « امكان » در ظرف خارج باشد سخن را به وجوب اين امكان مىبريم كه آيا خود ضرورت و وجوب اين امكان نيز موجود است و يا معدوم ؟ اگر گفته شود : معدوم است ، مدعاى ما ثابت و اگر بگوييم : خود ضرورت نيز موجود است خواهيم گفت : وجود آن يا محال است يا ممكن و يا واجب و هر كدام به نوبهء خود نيز از دايرهء وجود امتناع و امكان بيرون نيست ، و اين تحليل ذهنى تا بىنهايت ادامه پيدا مىكند . اگر اين مفاهيم از سنخ اعتباريات باشند اشكالى پيدا نمىشود ، ولى اگر جزء اعتباريات نباشند لازمهء آن اين است كه همراه هر موجودى مانند انسان ، موجودات بىنهايت از نوع وجوب ، امكان و امتناع نيز باشد .\r\nبه همين علت فيلسوفان براى شناخت اين نوع اعتباريات ملاك و معيارى مشخص كرده‌اند و گفته‌اند : « هر چيزى كه تحقق آن در ظرف خارج مستلزم تكرار وجودى آن گردد ، بىشك چنين چيزى از سنخ اعتباريات است . »\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nيعنى وجود يافتن صفاتى چون امكان و يا وجوب ، وحدت و كثرت ، در خارج مستلزم اين است كه براى هر يك از آن‌ها نيز وجوب و امكانى تحقق پيدا كند و در صورت تحقق ، باز نياز به امكان و ضرورت سومى پيدا مىشود . در نتيجه يك چيز به امكان‌هاى بىنهايت و ضرورت‌هاى بىشمارى متصف خواهد شد و مستلزم تكرار آن‌هاست .\r\nبنابراين اعتباريات و ادراكات اعتبارى فقط در حوزهء ذهن وجود دارد و جايگاه اعتباريات در ذهن است . عكس حقايق ، كه قلمرو آن در خارج است و از عين به ذهن منتقل مىشوند به‌گونه‌اى كه اگر در ظرف خارج نباشند ذهن نمىتواند آن را توجيه نمايد . ازاين‌رو اين نوع اعتباريات را نمىتوان لغو كرد ، چون اعتبار آن عقلانى است نه عقلايى ؛ لذا وضع و ابطالش در دست ما نيست . اين عقل است كه با دقت خاص ماهيت و علت و معلول را از اشيا انتزاع مىكند .\r\n\r\nفلسفهء طرح ادراكات اعتبارى\r\nاين مقاله آخرين بحث و تحليل از مباحث « علم و ادراك » مىباشد . در تعريف و غايت فلسفه گفته شد كه تميز بين ادراكات حقيقى از ادراكات اعتبارى از اهمّ اهداف فلسفه است ، زيرا التقاط و آميزش اين دو نوع ادراك خطرهاى جبران‌ناپذيرى به وجود آورده و مىآورد ، بنابراين بايد مورد تحليل قرار گيرد و هر يك با دلايل مخصوص خود نفى و يا اثبات شود .\r\nشهيد مطهرى در مقدّمهء جلد دوم اصول فلسفه ضمن تشريح مقالهء پنجم و ششم مىفرمايد : « مقالهء ششم متكفل يك بحث فلسفى نو و بىسابقهء ديگرى است كه تا آن‌جا كه ما اطلاع داريم براى اولين بار اين بحث در اين سلسله مقالات مطرح شده و آن مبحث مربوط به تميز و تفكيك ادراكات حقيقى از ادراكات اعتبارى است . »\r\nايشان هم‌چنين در مقدّمهء مقالهء ششم مىفرمايد : « تميز و تفكيك ادراكات حقيقى بسيار لازم و ضرورى و عدم تفكيك آن‌ها از يك‌ديگر بسيار مضر و خطرناك است ، و همين عدم تفكيك است كه بسيارى از دانشمندان را از پا در آورده است ، كه بعضى اعتباريات را به\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nحقايق قياس كرده و با روش‌هاى عقلانى مخصوص حقايق ، در اعتباريات سير كرده‌اند و بعضى به عكس ، نتيجهء مطالعات خود را در مورد اعتباريات دربارهء حقايق تعميم داده‌اند و حقايق را مانند اعتباريات مفاهيمى نسبى ، متغير و تابع احتياجات طبيعى پنداشته‌اند » ؛ يعنى با اسلوبى كه مربوط به ادراكات اعتبارى است ادراكات حقيقى و منطقى را به نظر خودشان اثبات كرده‌اند ؛ در صورتى كه ادراكات اعتبارى فرضياتى بيش نيستند كه ذهن آدمى به منظور احتياجات زندگى ، آن‌ها را مىسازد و به اصطلاح جنبهء وضعى و قراردادى دارند نه جنبهء ذاتى و حقيقى ، و بدين علت با واقع و نفس الأمر سر و كارى ندارند ، بلكه اين‌گونه مفاهيم مولد عوامل احساسى بوده و ارتباط توليدى با ادراكات حقيقى و علوم واقعى ندارند .\r\nقضاياى اعتبارى و قراردادى را نه مىتوان با برهان منطقى اثبات كرد و نه مىتوان مقدّمه‌اى براى استنتاج منطقى قرار داد و يا از طريق متد اثبات علمى مسائل اجتماعى را استنتاج كرد ؛ « 1 » فى المثل بعضى از متفكرين نوع انسان را به حيوانات و طبيعت قياس كرده‌اند و مىگويند : « تنازع در بقا » كه از اصول داروينيسم مىباشد ، به همان مقياسى كه در عالم طبيعت و حيوانات حكومت دارد ، در جوامع بشرى نيز جارى و سارى است .\r\nسپس نتيجه مىگيرند كه بايد ملت‌هاى ضعيف پاىمال و نابود گردند تا اقويا ماندگار شوند .\r\n برو قوى شو اگر راحت جهان‌طلبى * كه در نظام طبيعت ضعيف پامال است . \r\nدر صورتى كه فصل خصومت در عالم حيوانات به قدرت و زور بستگى دارد ، ولى در جهان انسان به عدل و قانون . حيات حيوانى بر جبر غريزى استوار است ، ليكن زندگى انسان مولود اختيار و آزادى است . ضوابطى كه بر دنياى حيوانات حكومت مىكند جبرى و حقيقى مىباشد ، ولى قوانين بشرى يك سلسله امور فرضى و قراردادى است و\r\n\r\n\r\n","description":"","footnote":"\r\n( 1 ) . مقدّمه مقالهء ششم\r\n","page_name":" 206 ","page_number":206},
  {"content":"\r\n\r\nبر اين اساس ، مثلًا نمىتوان سفيدپوستان را برتر از سياهان دانست ، سياهان اسير و ذليل آنان باشند . اين تفكرات خطرناك زادهء استنتاج و قياس اعتباريات به حقايق و نتيجه‌گيرى نادرست است .\r\n\r\nآثار زيان‌بار عدم تفكيك اعتباريات و حقايق\r\nخلط و قياس امور اعتبارى و قراردادى با امور حقيقى و علمى فجايع بزرگى ايجاد كرده و رودخانه‌هاى خون را از كوه‌هاى اجساد كشتگان روان ساخته است . اين‌كه هيتلر و نازىهاى آلمان با نژاد يهود و ديگر مخالفان به جنگ و نبرد پرداختند و براى تسخير جهان ، جنگ جهانى را به راه انداختند ، همه به جهت قياس حقايق با اعتباريات بود .\r\nحكومت اسرائيل نيز بر اساس تفكرات برترى نژادى و تخيلات اعتبارى و تاريخى مىخواهد جزيرة العرب را اشغال نمايد و نقشه از نيل تا فرات را در سر مىپروراند ؛ آنانى كه جهان‌بينى خود را از علم و طبيعت گرفته‌اند و اعتباريات اجتماعى را بر اساس آن بنيان كرده‌اند ، جامعهء بشرى را به زيان‌هاى بزرگى دچار ساخته‌اند ، زيرا بر اثر اين نوع جهان‌بينى به اين نتيجهء خطرناك رسيده‌اند كه بايد با ابزارهاى مخرّب ملت‌هاى ضعيف را بكشيم تا زندگى راحتى داشته باشيم ، چون ما برترين نژاد جهان هستيم و يَهُوَه ، تنها ، خداى ماست . حركات ناسيوناليستى از اين نوع اشتباهات ناشى مىشوند ، حتى تفكر برترى مردان بر زنان و قياس آن دو به مرغ و خروس نيز مصايب فراوانى براى نوع زن‌ها به بار آورده است ؛ وقتى كسى معتقد باشد كه زن از دندهء چپ مرد خلق شده و يا مردان از نظر مغز و ساختار فيزيكى ، برترىهاى اساسى بر زنان دارند پس بايد از نظر حقوق انسانى و اجتماعى نيز مزاياى بالاترى داشته باشند ، قطعاً نتيجه خواهند گرفت كه مردان از هر جهت سيادت و برترى بر زنان دارند و آنان بايد مطيع بىقيد و شرط مردان در تمام امور باشند . همان‌گونه كه اثبات حقايق از طريق اسلوب اعتباريات نيز زيان‌بار است ، حقيقت مطلق ( خدا ) را رنگ بشرى دادن و مجردات را با موازين علوم طبيعى نفى و اثبات نمودن و مسائل متافيزيك را با معيارهاى فيزيكى سنجيدن و بر اين پايه‌ها\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nجهان‌بينى و بايد و نبايد را ساختن ، خطرهاى اعتقادى و عملى در پى خواهد داشت .\r\nقيامت را از طريق علم حقوق نمىتوان اثبات كرد ، از عرفيات به عقليات محض نمىتوان راه يافت و روح مجرد را در آزمايشگاه و با ابزارهاى جراحى نمىتوان پيدا كرد . به قول دكتر كارل : « اگر تمام چين و شكنجه‌هاى مغز را بشكافيم اثرى از نفس عاقله نمىتوانيم مشاهده كنيم » . « 1 »\r\nبا نظريات علوم طبيعى و رياضى ، مسائل اجتماعى را نمىتوان بررسى و تحليل نمود . نمىتوان گفت : انسان چون داراى غرايز است و قوىترين غريزه در بشر ميل جنسى است ، بنابراين مشكلات فكرى و روحى انسان‌ها مولود محدود ساختن اين غريزه مىباشد . پس بايد بين دختر و پسر محدوديتى نباشد تا عقده ايجاد نشود و آزادى مطلق باشد تا عقده‌هاى جنسى بر طرف گردد . هم‌اكنون كشورهايى كه بدين انديشه و شيوه معتقدند و دبيرستان‌هاى مختلط دارند با نابه‌سامانىهاى عظيمى مواجه هستند ، و به گمان خويش عقب‌گرد هم مقدور نيست . ازاين‌رو مىسوزند و مىسازند .\r\n باش تا صبح ذلتش بدمد * كاين هنوز از نتايج سحر است \r\nدكتر سروش نيز از خطر اين نوع برداشت‌ها در بُعد اخلاقى سخن مىگويد آن‌گاه مىافزايد : « شناخت اين خطاى عبرت‌آموز ، اين هشيارى را در پى خواهد داشت كه هرگز اخلاق را بر علم بنا نكنيم و از حقايق راه به اعتباريات نجوييم و از خون « دانش » به كالبد « ارزش » تزريق نكنيم كه جز به تشنّج و خفگى و خاموشى منتهى نخواهد گشت . » « 2 »\r\nنگارنده ضمن تأييد مطلب فوق و اين‌كه هر دو بر اين باوريم كه علم تعهدآور نيست ، ولى اين حقيقت را نمىتوان منكر شد كه وقتى زيان‌هاى ويرانگر مشروبات الكلى و مواد مخدر را بشر به كمك علم فهميد بىگمان عقل به قضاوت مىپردازد كه دفع ضرر بر انسان لازم است ؛ از سوى ديگر ميل به سلامت و تداوم زندگى انسان به علم يارى\r\n\r\n\r\n","description":"","footnote":"\r\n( 1 ) . انسان موجود ناشناخته ، ص 40\r\n( 2 ) . دانش و ارزش ، مقدّمه ، ص 8\r\n","page_name":" 208 ","page_number":208},
  {"content":"\r\n\r\nمىرساند و دين هم حرمت مشروبات را اعلام مىدارد . از مجموع اين معلومات نتيجه‌گيرى مىشود كه بايد از مشروبات و مواد مخدر اجتناب كرد . پزشكى كه به علم طب ايمان دارد به سادگى بر خلاف مقتضاى دانش حركت نمىكند و اگر احياناً بر خلاف علمش عمل كند به جهت غلبهء هواهاى نفسانى است ، نه اين‌كه براى دست‌آوردهاى علمى ارزش قائل نباشد . البته علم به پرهيز از مشروبات الكلى فرمان نمىدهد ، بلكه عقل عملى به كمك شناخت علوم به سبب علاقه به حيات و پرهيز از خطر ، به اين نتيجه مىرسد كه بايد از مشروبات الكلى دورى كرد .\r\nالبته ما بر اين باور تأكيد داريم كه علوم مادى نمىتواند جهان‌بينى براى ما توليد كند و هم‌چنين معتقديم كه از « هستى » به « بايد » و « نبايد » نمىشود گذر كرد ، ولى اگر به اصولى ايمان و يقين داشته باشيم بدون شك بايد و نبايدهايى را بايد در همان محدوده بپذيريم و ملاك عمل قرار دهيم . البته اگر از علم ، استنتاج نادرستى كرده باشيم عوارض خطرناكى را به بار خواهد آورد ، زيرا هر انسانى طبق تفكرات شكل يافتهء خويش عمل مىكند و اگر نتيجه‌گيرى معقول و صحيح باشد آثار مطلوبى خواهد داشت .\r\nبه قول مولوى :\r\n اى برادر تو همه انديشه‌اى * مابقى تو استخوان و ريشه‌اى\r\nگر بود انديشه‌ات گل گلشنى * وربود خارى تو هيمهء گلخنى \r\nپس به‌طور كلى نمىشود رابطهء علم و عمل را نفى كرد ، چنان‌كه به‌گونهء مطلق نيز اين رابطه قابل اثبات نيست . اين سخن بگذار تا وقت ديگر . اكنون به اصل مطلب مىپردازيم .\r\nآقاى سروش در مورد كلام علّامه سخنى دارد كه ذكر آن از جهاتى خالى از لطف نيست . عين مطالب ايشان در توضيح كلام علّامه بازگو مىشود . نام‌برده مىنويسد :\r\n« [ علّامه طباطبائى 
  ] اين مقاله با شعرى از حافظ آغاز مىگردد : خ خ ماهى چو تو آسمان ندارد / سروى چو تو بوستان ندارد ، و آن‌گاه شرح مبسوطى به دنبال آن مىآيد تا نشان دهد كه امثال اين‌گونه تشبيهات و استعارات ، چه در شعر و چه در نثر ، از انواع ادراكات اعتبارى و يا انديشه‌هاى پندارى هستند و اگر چه سودمندند و هدفى را دنبال مىكنند و\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمنظورى را برآورده مىسازند ، اما با واقعيت خارج موافقت ندارند و با تغيير هدف گوينده ، اين تشبيهات هم عوض مىشوند و جاى خود را به تشبيهات ديگرى مىدهند .\r\nشاعر با كسى كه تا ديروز كسى را مدح مىكرده و او را به ماه آسمان و سرو بوستان مانند مىكرده ، فردا با اندك رنجشى از وى ، او را به شيطان و حيوان تشبيه خواهد كرد .\r\nپيداست كه شخص خارجى هيچ‌كدام از اين‌ها نيست و فقط در ظرف ذهن و پندار شاعر است كه وى چنين جامه‌هايى مىپوشد و بدين صفات متفاوت آراسته مىگردد . ازاين‌رو اين‌گونه ادراكات ، حقيقى نيستند ؛ يعنى مطابقت با واقع ندارند و بلكه فرض و اعتبارى هستند كه گوينده بر حسب اغراض و مقاصدى آن‌ها را برمىگزيند و به كار مىبرد ، و گاهى نيز مطابق ميل خود ، آن‌ها را تغيير مىدهد .\r\nاين‌گونه ادراكات با ادراكات حقيقى تفاوت جوهرى دارند . افكارى كه مطابقت با واقع دارند و از صفات موجودى واقعى و خارجى حكايت مىكنند ، نه به ميل ما ساخته مىشوند و نه با تغيير اميال ما تغيير مىيابند .\r\nخ خ پنىسيلين كشندهء ميكرب است فكرى است حقيقى ؛ يعنى ما نيستيم كه آن را ساخته‌ايم ، بلكه ما آن را كشف كرده‌ايم و چه آن را بپسنديم و چه نپسنديم ، بايد آن را بپذيريم و به هيچ روى با تفاوت روحيه و با اميال ما اين واقعيت عوض نخواهد شد .\r\n« حال كه چنين است و چنين شكاف بزرگ و پرناشدنى ميان انديشه‌هاى پندارى و انديشه‌هاى حقيقى موجود است ، ديگر نمىتوان انتظار داشت كه ميان اين دو گونه ادراك ، ارتباطى منطقى موجود باشد و از يكى بتوان به ديگرى رسيد و يا به توضيحى كه در مقاله آمده است : خ خ اين ادراكات و معانى چون زاييدهء عوامل احساسى هستند ديگر ارتباط توليدى با ادراكات و علوم حقيقى ندارند و به اصطلاح منطق يك تصديق شعرى را با برهان نمىشود اثبات كرد و در اين صورت برخى از تقسيمات معانى حقيقيه در مورد اين معانى وهميه ، مثل بديهى و نظرى و مانند ضرورى و محال و ممكن ، جارى نخواهد بود .\r\n« به عبارت ديگر ، نه از ادراكات حقيقى مىتوان ادراكى اعتبارى را اثبات كرد\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nو نه بالعكس . از روى يك تشبيه هم نمىتوان حكم حقيقى را تثبيت نمود . « 1 » »\r\n\r\nنادرستى استدلال به تشبيه\r\nآقاى سروش در ادامه مىنويسد : « به گمان ما اين نكتهء بسيار مهمى است و پرده از مغلطه‌هاى عظيم و شگرفى برمىدارد كه در اغلب استدلال‌هاى مسامحه‌آميز و به ويژه در بحث‌هاى اجتماعى و سياسى ، بسيار به چشم مىخورد . فراوان ديده مىشود كه كسانى براى اثبات مدعاى خود ابتدا از يك تشبيه آغاز مىكنند و آن‌گاه بر پايه آن تشبيه ، سخن خود را قوت و مقبوليت مىبخشند . اين جز يك خطاى منطقى محض ، هيچ نيست و بايد هوشمندانه و فيلسوفانه از آن حذر كرد .\r\n« آرنولد توين بى ، مورخ آگاه و متواضع انگليسى در كتاب عظيم و مشهورش « كاوشى در تاريخ » بر همين اساس ، آراى اسوالد شپنگلر را دربارهء حركت تاريخ و تحول فرهنگ نقد مىكند . شپنگلر معتقد بود كه تمدن‌ها نقطهء تحجر فرهنگ‌ها هستند و فرهنگ‌ها هم‌چون گياهان هستند كه مىرويند و مىبالند و طراوات مىيابند و سايه افكن مىشوند و ميوه مىدهند و سپس به خزان مىنشينند و پير و فرتوت مىشوند و در آخر به تمدن‌هايى تبديل مىشوند و كالبدهاى بىجانى مىگردند به‌طورى كه به هيچ تدبيرى جوان كردن و از نو زنده كردن آن‌ها ممكن نيست . در تاريخ ، رستاخيز نيست ؛ هر چه هست ، قبرستانى است در كنار قبرستانى . وى در كتاب مشهورش « انحطاط غرب » چنين مىنويسد :\r\nخ خ تمدن ، سرنوشت گريزناپذير هر فرهنگ است . . . تمدن‌ها خارجىترين و مصنوعىترين حالات و مراحلى هستند كه يك نوع رشد يافته‌اند و هر انسانى مىتواند به آن برسد . آن‌ها خاتمه‌اند . « شده » به جاى « شونده » اند ، مرگ پس از حياتند ، خمود پس از انعطاف و گسترشند . . . آن‌ها نهايتند بىهيچ‌گونه بازگشتى . در عين حال به دليل ضرورت باطنى ، بارها و بارها تكرار مىشوند .\r\n\r\n\r\n","description":"","footnote":"\r\n( 1 ) . همان ، ص 258 - 260\r\n","page_name":" 211 ","page_number":211},
  {"content":"\r\n\r\n« توين بى اين قاطعيت و صراحت را كه تنها بر مبناى تشبيهى صورت گرفته است مجاز و مقبول نمىشمارد . وى ، در اوايل جلد چهارم كتابش ، كه از دلايل تجزيه و سقوط تمدن‌ها سخن مىگويد ، به شپنگلر اشاره مىكند كه او خ خ از مجاز و تشبيهى شروع مىكند و آن‌گاه آن را پايهء برهان مىسازد ، اما با همهء فصاحت و بلاغت ، سخنانش ارزش برهانى ندارد .\r\n« توين بى ، سخن آزموده و شيرين ديگرى از جامعه‌شناسى به نام كول در كتاب خود ذكر مىكند تا نشان دهد كه اين‌گونه تشبيهات را پايهء برهان كردن چه قدر گمراه كننده بوده است :\r\nخ خ بارها و بارها جامعه‌شناسان به جاى يافتن و به كار گرفتن روش و اصطلاحاتى مناسب با موضوع خودشان تلاش كرده‌اند تا ارزش‌ها و واقعيت‌هاى جامعه را بر حسب تئورىها و يا علوم ديگر بيان كنند . از روى تشبيه با علوم فيزيكى سعى كرده‌اند جامعه را به عنوان يك ماشين ، تجزيه و تفسير كنند . و از روى تشبيه با زيست‌شناسى اصرار ورزيده‌اند كه جامعه يك ارگانيسم است . و از تشبيه با علوم روانى و يا فلسفه ، جامعه را هم‌چون يك شخص در نظر گرفته‌اند و گاهى هم از روى تشبيه به مذهب ، جامعه را حتى با « خدا » عوضى گرفته‌اند !\r\n« ديده‌ايد كسانى را كه مىگويند جامعه حكم يك انسان را دارد و افراد جامعه در حكم سلول‌هاى بدن اين انسانند ، يا ماشين مانند انسان ، احتياج به غذا دارد ، يا تاريخ ، چون موجودى زنده ، در حركت و رشد است و يا . . . و آن‌گاه بر اساس اين تشبيه‌ها نتيجه مىگيرند كه پس انسان‌ها در جامعه بايد همكارى كنند و به دسته‌جات متفاوت چون اندام‌هاى متفاوت ، تقسيم شوند ؛ بعضى سر باشند و بعضى پا ، به‌طورى كه رفته رفته به دنبال اين‌كه خون اين بدن چيست و يا مدفوع آن كدام است و . . . مىگردند . و يا در مورد تاريخ ، پس از تشبيه به ارگانيسم زنده ، مراحل مختلف رشد و تكامل و به عقل آمدن و به استقلال رسيدن و . . . را در تاريخ جستجو مىكنند . اين‌ها از اين نكتهء ساده و در عين حال مهم غفلت كرده‌اند كه تشبيه ، امرى است پندارى و قراردادى و تابع\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاحساسات تشبيه‌گر ؛ يعنى مىتوان تاريخ و يا جامعه را به چيز ديگرى تشبيه نمود و نتايج ديگرى گرفت . سروده‌هاى شاعران مالامال از اين‌گونه تشبيهات و احكام متناقض است .\r\n« شاعرى براى اين‌كه حسن و هنر سفر را بنماياند چنين مىگويد :\r\n چون مرد سفر كند پسنديده شود * خاك قدمش سرمهء هر ديده شود\r\nپاكيزه‌تر از آب نباشد چيزى * هر جا كه دو روز ماند گنديده شود \r\n« يعنى انسان هم‌چون بركهء آبى است كه اگر بماند ، مىگندد .\r\n« از آن طرف ، شيخ احمد خضرويه ، عارف سياح وقتى به خدمت پير خود مىرسد پير از او مىپرسد : تا چند سفر مىكنى ؟ مىگويد : اگر بمانم مىگندم . پير مىگويد : دريا باش تا نگندى ( كن بحراً لا تنتنّ ) . ببينيد كه با تشبيه شخص به دريا ، حكم گنديدن عوض مىشود .\r\n« همواره به كلمهء « هم‌چون » بايد با سوء ظن نگريست كه كم گمراهى به همراه نياورده است .\r\n« ما با تشبيه مخالف نيستيم ، با استفادهء منطقى از تشبيه مخالفيم . نمىگوييم نبايد تشبيه كرد ، مىگوييم نبايد آن را پايهء برهان كرد و در منزلت مقدّمه‌اى ، از آن نتيجهء منطقى گرفت .\r\n« ما به محتواى اخلاقى و به قوت انگيزاندن اين شعر ناصر خسرو بسيار ارج مىنهيم كه ، خ خ بسوزند چوب درختان بى بر / سزا خود همين است مربى برى را ، اما اگر كسى اين سخن را مقدّمه‌اى كند تا نتيجه بگيرد كه پس انسان‌هاى بى بر هم در حكم درختانِ بى برند و آن‌ها را هم بايد سوزانيد ، در آن صورت اين شعر سعدى را به كمك مىطلبيم كه ، به سرو گفت كسى : ميوه‌اى نمىآرى ؟ / جواب داد كه آزادگان تهىدستند .\r\nبر مبناى اين‌گونه تشبيهات هر حكمى را براى هر كسى مىتوان اثبات كرد ، و به همين دليل است كه مىگوييم اعتباريات نمىتوانند مولّد حقايق باشند ، و افكار اعتبارى با افكار حقيقى رابطهء توليدى داشته باشند ، چرا كه حقايق تابع ما نيستند ، اما\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nپندارها تابع اميال ما هستند و وقتى از پندارها بخواهيم پلى به حقايق بزنيم ، لازمه‌اش اين مىشود كه حقايق نيز به فرمان اغراض ما باشند و در برابر اميال ما به خدمت ايستند و به تيغ تغيير حال و روحيه و پندار ما ، تغيير چهره و حالت دهند ، و اين البته در شأن حقايق نيست . »\r\n\r\nآيا هر امر اعتبارى به حقيقتى ختم مىشود ؟\r\nپس از بحث تمثيلات در استعارات و باز نمودن گسستگى منطقى ميان آن‌ها و ادراكات حقيقى ، نوبت به بحث از « بايد » ها مىرسد . »\r\n« مؤلف روش رئاليسم بر آن است كه هر اعتبارى ناگزير به حقيقتى ختم مىشود و ريشهء هر پندار را بايد در حقيقت جستجو كرد ، ازاين‌رو « بايد » هاى اخلاقى ، كه اعتبارىاند ، در نظر ايشان ، از « بايد » هاى حقيقى و فلسفى مايه مىگيرند و اگر در جايى وجوبى اعتبارى و اخلاقى ديديم ، بايد يقين كنيم كه در جايى ديگر وجوب و ضرورتى واقعى در كار است ، و اين دو « وجوب » به هم پيوسته‌اند و دومى است كه اولى را مىزايد .\r\nضرورت فلسفى ، همان ضرورتى است كه ميان علت و معلول برقرار است ، و با حضور علت تامّه ، وجود معلول ضرورى و تخلف‌ناپذير مىگردد ، اما ضرورت اخلاقى ، در « بايد » هاى اخلاقى تجلى مىكنند و به صورت امر و نهى ، چيزى را توصيه و يا تحريم مىكنند .\r\n« بنابر نظر مقالهء مورد بحث ، هر موجود زنده‌اى ( گياه ، حيوان و انسان ) اندام‌ها و استعدادهايى دارد ، و اين اندام‌ها و استعدادها بر روى هم يك جهان كوچك و هماهنگ را مىسازند كه با جهان خارج و طبيعت اطراف خود در داد و ستد است . اين موجودات ، غذا ، هوا ، نور آفتاب و . . . را مىگيرند و شكوفا و توانا و فربه مىشوند و با توانايى حاصل ، دامنهء روابط خود را با طبيعت گسترش مىدهند و بارها خزان و بهار مىبينند تا اندك اندك پير و فرتوت شوند و آخرالأمر براى هميشه مىميرند . رابطه‌اى كه ميان ريشهء درخت و خاك پرغذا برقرار است رابطه‌اى جبرى و ضرورى است ؛ يعنى جبراً و ضرورتاً\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n( نه به جهت توصيه‌ها و بايدهاى اخلاقى ) تركيبات شيميايى درون خاك ، از طريق ريشه جذب مىشوند و از راه آوندها به ساقه‌ها و برگ‌ها مىرسند . رابطه‌اى كه بين كلروفيل برگ‌هاى سبز و انرژى خورشيد برقرار است از همين قبيل است ؛ يعنى رابطه‌اى است طبعى و جبرى . كلروفيل به كمك نور آفتاب و به وساطت آنزيم‌هاى گوناگون آب ، انيدريدكربنيك را به صورت پليمرهايى در مىآورد و از آن‌جا به نشاسته و مواد قندى بدل مىسازد . اين رابطه‌ها خود به خود برقرار است و محكوم جبر تخلف‌ناپذير و قانون عام علت و معلول در هستى است . البته گياه شعور ندارد ، اما مقالهء فوق مىگويد در موجودات با شعور هم قضيه به همين‌گونه است ؛ يعنى يك انسان هم اندام‌ها و قوايى دارد و جبراً و ضرورتاً با محيط خود در داد و ستد است . از محيط غذا مىگيرد و به محيط ، كار پس مىدهد . تفاوتى كه هست اين است كه موجودات بىشعور ، همهء واسطه‌هايى را ( آنزيم‌ها ، هورمون‌ها ، ويتامين‌ها و مواد معدنى ) كه براى ارتباط با محيط به كار مىگيرند واسطه‌هايى طبيعى و مادى است ، اما در موجودات با شعور نوعى واسطهء جديد هست كه به شكل موجودى طبيعى و مادى نيست ، بلكه از جنس آگاهى است .\r\n« اين واسطهء نوين ، همان ادراكات اعتبارىاند . گياه براى رسيدن به نشاسته ، كلروفيل را واسطه مىكند ، اما وساطت كلروفيل و رابطه‌اش ( در مجاورت نور آفتاب و ساير شرايط لازمه ) با نشاسته رابطهء جبرى است . انسان هم براى رسيدن به سيرى ، غذا خوردن را واسطه مىكند ، اما براى غذا داشتن ، پول در آوردن را لازم مىبيند و براى پول در آوردن كار كردن را ، و براى كار كردن ، مراجعه به كارفرمايان را و . . . ازاين‌رو آگاهانه با خود مىگويد بايد سراغ كارفرما بروم . اين « بايد » كه ادراكى ذهنى است ، واسطه‌اى است تا موجود زنده به مقصود خود ( مثلًا سيرى ) برسد و هم‌چنين است در مورد هر هدف ديگر و هر بايد ديگر . ازاين‌رو نيازهاى طبيعى اندام‌ها و قواى ما با به كار گرفتن آگاهى و شعور ما ، در ما « بايد » هايى به وجود مىآورند تا به كمك آن‌ها ، نيازهاى خود را بر طرف سازند .\r\n« رابطه‌اى كه ميان غذا و سيرى هست ، رابطه‌اى جبرى و ضرورى است ؛ يعنى\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nخوردن غذا خود به خود و به حكم قانون علت و معلول ، ايجاد احساس سيرى خواهد كرد ، اما ميان سيرى و مراجعه به كارفرما رابطهء جبرى نيست ، ولى دستگاه ادراكى ما ، كه تابعى است از ساختمان طبيعى ما ، چون ميان غذا و سيرى ، « بايد » ى جبرى تميز مىدهد و از روى آن ملازمهء حقيقى ، يك بايد اعتبارى ( لزوم مراجعه به كارفرما ) مىسازد تا به احساس درونى خود ، كه خواهان سيرى است ، پاسخ مساعد دهد .\r\n« بدين قرار ، همين كه قواى انسان به كار افتاد همراه با آن ، انواع ادراكات اعتبارى ساخته خواهند شد . اين ادراكات ، واسطه‌هايى احساسى ( از جنس علم ) هستند و به جهان كوچك انسانى يارى مىدهند تا در داد و ستد خود با جهان بزرگ پيروز و توانا باشد . خ خ بنابراين همين كه انسان قواى فعالهء خود را به كار انداخت عده زيادى از اين نسبت ( بايد ) را در غير مورد حقيقى خودش گذاشته و هم‌چنين به چيزهاى بسيارى صفت وجوب و لزوم داده ، در حالى كه اين صفت را به حسب حقيقت ندارند ؛ مثلًا در مورد خوردن . . . اگر چه متعلّق « بايد » را « سيرى » قرار داده ؛ وى چون مىبيند سيرى بى بلعيدن غذا و بلعيدن بى جويدن و بى به دهان گذاشتن و دهان گذاشتن بى برداشتن و برداشتن بى نزديك شدن و دست دراز كردن و گرفتن و . . . ممكن نيست ، به همهء اين حركات صفت وجوب و لزوم مىدهد و چون مىبيند كه قوهء فعاله در حقيقت يك چيز مىخواهد به همهء اين حركات و يا به يك دسته از آن‌ها صفت وحدت و يگانگى مىدهد و به همين قياس . . . . »\r\n« و نيز خ خ علوم اعتباريه معلول اقتضاى قواى فعالهء طبيعى و تكوينى انسان مىباشد .\r\n« بايدهايى كه در دستگاه ادراكى ما پيدا مىشوند بنابر تقسيم مقالهء مورد بحث ، بر دو گونه‌اند : بايدهاى قبل از اجتماع و بايدهاى پس از تشكيل اجتماع .\r\n« بايدهاى قبل از اجتماع ، اعتباراتى هستند كه شخص به مقتضاى انسان بودن و فعال بودن براى ايجاد رابطه با محيط اطراف ( انسانى و غير انسانى ) به آن‌ها نياز دارد و بدون فرض آن‌ها دست به كار نمىزند . اين اعتباريات عبارتند از : اعتبار وجوب ، اعتبار حسن و قبح ، انتخاب چيزهاى سبك‌تر و آسان‌تر ، اعتبار اصل استخدام و اجتماع و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاعتبار اصل متابعت علم . از ميان اعتباريات پس از تشكيل اجتماع مىتوان اعتبار مالكيت ، و اعتبار رياست را نام برد .\r\n« توضيح همهء اين‌ها در اين‌جا موجب دور شدن از اصل مقصد است . » « 1 »\r\n\r\nنقدى بر كلام علّامه و پاسخ آن\r\nدر اين‌جا دكتر سروش نقدى دارد و مىنويسد : « مقالهء ياد شده ، بر روى هم از دو قسمت تشكيل مىشود :\r\nاول : توضيح چگونگى پيدايش « بايد » ها ؛\r\nدوم : بهره‌جويى فلسفى و اخلاقى از توضيح فوق .\r\nبه گمان ما توضيح چگونگى پيدايش « بايد » ها در حقيقت متعلّق به روان‌شناسى ادراكات است ، و امرى است كه بايد به شيوه‌اى علمى - تجربى دربارهء آن كاوش شود ، نه از راه فلسفى و نظرى محض . » « 2 »\r\nدر پاسخ اين نقد مىگوييم : اولًا ، « بايد » ها را از هر طريقى كه ممكن باشد بايد يافت ، و كشف علل پيدايش « بايد » ها به روان‌شناسى ادراكات و يا علوم تجربى منحصر نيست ، وانگهى مگر روان‌شناسى ادراكات فقط از ره گذر روان‌شناسى تجربى قابل كسب و تحصيل مىباشد ؛ بسيارى از متفكران و فيلسوفان و سخنوران ، باهوش سرشار و حدس و فراست نيرومندى كه دارند ، روان بشر را بهتر از روان‌شناسان حرفه‌اى و كلاسيكى شكافته و شناخته‌اند . اينان در پرتو تجربيات بسيار و برخورد بىشمار با رفتار و روحيات ديگران چنان تخصص و مهارت يافته‌اند كه روان‌شناسان معروف بايد از آن‌ها بياموزند .\r\nعلماى اخلاق مانند فيض كاشانى ، مولوى ، غزالى و نراقى با استفاده از منابع اسلامى چنان روحيهء بشر را مورد تحقيق و بررسى قرار داده و هنجارها و ناهنجارىها را مشخص نموده‌اند كه روان‌شناسان منصف را به حيرت و اعجاب واداشته‌اند . البته ما\r\n\r\n\r\n","description":"","footnote":"\r\n( 1 ) . دانش و ارزش ، ص 260 - 266\r\n( 2 ) . همان ، ص 267 و 268\r\n","page_name":" 217 ","page_number":217},
  {"content":"\r\n\r\nمنكر نيستيم كه روان‌شناسى ترقى كرده و به زواياى تاريك روح بشر تا حدودى نفوذ پيدا كرده است ، ليكن دانشمندان و فيلسوفانى كه در زمينهء روان‌شناسى روح و ادراك ، علاوه بر علوم و تجربه‌هاى روان‌شناسانه ، به منابع اصيل وحى نيز تكيه نموده‌اند ، بىشك به كشفيات مهمى نايل شده‌اند ، زيرا آنان با نورافكن وحى تمام نقاط تاريك و باريك روح بشر را به روشنى مشاهده كرده و مىكنند . كارى كه روان‌شناسى متكى به منابع وحى انجام مىدهد با روان‌شناسى بشرى قابل قياس نيست و علّامه طباطبائى از معدود افرادى است كه با قدرت علم ، كشف و شهود ، عرفان و فلسفه ، علم الاخلاق و تفسير قرآن و تجارب فراوان و مطالعهء كتاب‌هاى روان‌شناسى ، روان انسان را شناخته و علل بايدها و نبايدها را به صورت شايسته‌اى ادراك كرده است . وانگهى علّامهء فقيد از روان‌شناسى جديد نيز بهره‌مند بوده است و فلسفه نيز به عنوان صغراى قضيه از علوم استفاده مىكند ، و نتيجهء خاص فلسفى خود را مىگيرد .\r\nمىتوان بايدهايى را كه در جانوران و حيوانات ايجاد مىشود و يا به وجود نمىآيد از سلوك و شيوهء حيوانات به دست آورد . عقل و تجربه از شرايط زيستى و اجتماعى ، اين نوع بايدها را مىفهمد .\r\nاز همه كه بگذريم مگر تحصيل روان‌شناسى از طريق عقل و تجربه و اندوخته‌هاى علمى و تاريخى امكان‌پذير نمىباشد ؟ مگر روان‌شناسان معروف از چه روشى بهره گرفته‌اند كه روان‌شناسان قديم از آن بىنصيب مانده‌اند ؟ سروش سپس اضافه مىكند :\r\n« بايد ديد چه بايدهايى در چه جانورانى ايجاد مىشود و چه « بايد » هايى به وجود نمىآيد ؟ و شرايط زيستى اين به وجود آمدن‌ها چيست ؟ و اين‌ها همه در قلمرو كاوش‌هاى تجربى است نه نظرى . »\r\nپاسخ اين گفتار از مطلب گذشته روشن شد ؛ گفتيم دانشمندان روح‌شناس و حيوان‌شناس اين‌گونه مسائل را به خوبى مىتوانند با عقل و تجربه ادراك نمايند . مضافاً اين‌كه در خصوص انسان بسيارى از زواياى روح او هنوز براى روان‌شناسان معاصر مستور مانده است . يكى از روان‌شناسان جوان مىگويد : « آيينه فكر و روح جوان مانند\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nآفريقاى نيمهء اول قرن 19 مىباشد » ، چرا كه قبل از كشف آفريقا دانشمندان حدسياتى مىزدند و جغرافىدانان نقشه‌هايى را ترسيم مىكردند ، ولى پس از كشف اين قارهء سياه فهميدند همهء گفته‌هاى آنان بىاساس است . بشرى كه هنوز منطقهء تاريك روح بشر را نفهميده مىتواند « بايد » ها و نبايد » ها را بفهمد ، ولى فيلسوف الهى و عارف راستين و مفسر قرآن نمىتواند بايستىها و نبايستىها را مشخص نمايد ! ؟ »\r\nو به فرمودهء شهيد مطهرى : « قدر مسلم اين است كه علم تا كنون نتوانسته است اين‌گونه روابط را كشف كند . »\r\nانديشمند مذكور مىنويسد : « و نيز تنها به روابط اجتماعى ساده و معمول پرداختن و بر حسب آن‌ها اعتباريات را تميز دادن و تقسيم كردن نيز مىتواند موجب خطاها و سستىها در استنتاج گردد . » « 1 »\r\nدر پاسخ مىتوان گفت : روابط اجتماعى ساده براى كشف اعتباريات و حقايق ، از قضاياى بديهى و اوليه است . در گذشته ارتباطات اجتماعى بسيط و ساده ، مولود روابط بسيط گروهى و انگيزه‌هاى معمولى و طبيعى بود ، هم‌چنين دليل اعتباريات نيز ساده و معمولى بوده است ، اما روابط پيچيدهء سياسى و اجتماعى متكامل كنونى اعتباريات جديد و مرموزى را به دنبال دارد .\r\nاز سوى ديگر كتاب اصول فلسفه جنبهء متنى و درسى دارد ، كتاب ساده و معمولى نيست و هدف علّامه قلم فرسايى و پرداختن به تشريح جزئيات نبوده است . به علاوه براى كشف يك مسئلهء كلى به چند نمونه اشاره كردن كفايت مىكند . وقتى حركت وضعى زمين كشف شد فيلسوف نتيجه مىگيرد كه حركت وضعى در جهان هستى وجود دارد و كشف علمى را صغراى قضيه قرار مىدهد . براى به دست آوردن اين حكم كلى كشف ده‌ها موارد جزئى ضرورت ندارد .\r\nنويسنده در همين بخش اعتراف مىكند كه « در مقالهء فوق اندكى به اين نكته توجه شده است و حتى از سر اشارت ، دليلى تجربى هم ذكر گرديده است ، اما به نظر مىرسد\r\n\r\n\r\n","description":"","footnote":"\r\n( 1 ) . همان ، ص 268\r\n","page_name":" 219 ","page_number":219},
  {"content":"\r\n\r\nكه اين اشارت اندك‌تر از آن است كه شايستهء چنين كاوش عظيم و ارجمند باشد « 1 » » .\r\nبايد به اين نكته توجه شود كه هدف علّامه در اين بحث ابتكارى ، ارائهء نمونه‌هايى از تغيير ادراكات اعتبارى و ثبات ادراكات حقيقى مىباشد . ازاين‌رو به همين اندازه اكتفا كرده است و متفكرين آينده بايد اين طرح نو را به كمال برسانند .\r\nآقاى سروش مىنويسد : « حتى اگر فرض كنيم مقتضاى ساختمان طبيعى خود را ، يعنى حكم فطرى را به دست آورده باشيم باز هم جاى سؤال است كه چرا بايد به مقتضاى ساختمان طبيعى عمل كرد ؟ چرا احكام فطرى ، واجب و پيروى كردنى هستند ؟ اين « بايد دوم » از كجا مىآيد ؟ » « 2 » دليلش اقتضاى طبيعت است كه سند واجب بودن آن را بدون نياز به برهان ديگر به دوش مىكشد ؛ حيوان‌ها به جبر و انسان‌ها به اختيار و آزادانه همواره مطابق ساختار طبيعى و جاذبه‌هاى درونى خود عمل مىكنند ، ولى « بايد » دوم مختص نوع انسان است و از علم و عقل او مايه مىگيرد . موقعى كه انسان فهميد بيمار است و راه علاج دارد ، بىگمان درك مىكند كه بايد به پزشك مراجعه نمايد . اين نوع بايدها به حكم عقل و احتياج است . نياز شديد جنسى و علاقه به تشكيل زندگى ، ازدواج را اقتضا دارد . « بايد » نخستين ، زادهء طبيعت و جبرى است ، ولى در انسان خود مختار ، « بايد » دومى را مىطلبد كه زادهء عقل و اراده مىباشد . در حيوانات همان « بايد طبيعى » و اوليه كفايت مىكند و چنان‌چه موانعى سد راه تمايلات حيوانى نباشد كارايى لازم را خواهد داشت .\r\nايشان در دنبالهء مطلب مىفرمايد :\r\n« و اين‌جاست كه معناى سخن حكيمان به خوبى آشكار مىشود كه معتقدند « بايد » مفهومى بسيط و تجزيه‌ناپذير است و آن را بر حسب هيچ واقعيت فيزيكى نمىتوان تفسير كرد . » « 3 »\r\nدر جواب مىگوييم : اولًا ، اين حكيمان چه كسانى هستند كه « بايد » را مفهوم بسيط\r\n\r\n\r\n","description":"","footnote":"\r\n( 1 ) . همان\r\n( 2 )\r\n( 3 ) 2 و . همان ، ص 269\r\n","page_name":" 220 ","page_number":220},
  {"content":"\r\n\r\nتلقى كرده‌اند ، شرقى هستند يا غربى ، مشخص نگرديده است . و در ثانى ، بايد مقصود اين حكيمان را فهميد ، زيرا اگر هدف از اين كلام « بايد » هاى اوليه‌اى باشد كه مشترك بين حيوان و انسان است سخنى گزاف نيست و با معيارهاى فيزيكى نمىتوان تفسير كرد ، ولى مفهوم اين كلام اين نيست كه با معيارهاى فلسفى و روان شناختى هم قابل تفسير و تحليل نباشد ؛ چنان‌كه روح و صفاتى مانند محبت ، شجاعت ، علم و ادراك را هم با ابزار فيزيكى نمىشود مشخص نمود ، ولى با قواعد فلسفى مىتوان دربارهء آنها به بحث و گفتگو و نفى و اثبات پرداخت . با اين تحليل ، « بايد » دوم ، كه از « بايد » اول به اضافهء علل و عوامل آن در خصوص آدمى ساخته شده ، بسيط نيست و تجزيه و تفسير شدنى است .\r\nعوامل فيزيكى و محيط زندگى زمينه‌سازند نه علت تامّه . حيوان گرسنه و تشنه به هنگام مشاهدهء آب و علف و طعام مناسب و ملايم بىگمان به سوى آن مىدود و توجهى به حرمت و حليت آن ندارد . حيوان چگونه مىتواند توجه به افزايش متابولسيم و تبخير آب بدن و نياز بدن به ترميم پيدا كند ؟ ولى انسان به حكم علم و آگاهى و داشتن ابزارهاى علمى به ضميمهء عقل به ضرورت‌ها توجه پيدا مىكند و گرنه در احكام فطرى و طبيعى نيازى به علت‌يابى نيست ، و حتى پرسش از علت آن نيز بىمورد است ؛ مثلًا از چه زمان بشر به فكر ازدواج افتاد ؟ و از چه تاريخى دنبال غذا رفت ؟ اين‌گونه مسائل در روان‌شناسى و جامعه‌شناسى جاى خالى ندارد . بشر به حكم غريزهء جنسى و ميل به توليد مثل و داشتن انيس و مونس و كشش متقابل دو جنس مخالف ، وادار مىشود تا راه ازدواج را انتخاب كند و به پيش برود . مبدأ و علت پيدايش ، لازم ندارد ، بلكه دليلش همراه خودش مىباشد .\r\nصاحب كتاب دانش و ارزش اضافه مىكند : « از اين دشوارتر مسئلهء يافتن احكام فطرى است . واقعاً چگونه و بر حسب چه ضابطه و معيارى مىتوان گفت كه حكم فطرى هست يا نيست . » « 1 » يافتن احكام فطرى خيلى دشوار نيست ، زيرا معيار فطرى بودن برخى از احكام ، يكى تقدس جهانى اين‌گونه تمايلات است ، دوم ، ثبات فطريات در برابر\r\n\r\n\r\n","description":"","footnote":"\r\n( 1 ) . همان\r\n","page_name":" 221 ","page_number":221},
  {"content":"\r\n\r\nتحولات و انقلابات مىباشد . سومين معيار ، خودجوشى و خودآگاهى و ميل ذاتى بشر بدين مسائل است . به همين دليل اين‌گونه گرايش‌ها عمومى است و نيازى به تعليم و تعلم ندارد . چهارمين ملاك ، امنيت روانى و ارضاى وجدان پس از عمل به آن نوع گرايش‌هاست ، و از جانب ديگر در قطب مخالف حركت كردن ، مانند خيانت در امانت ، تجاوز به حقوق مظلومان ، كشتن بىگناهان و . . . نگران كننده است ، و عوارض روانى درپى دارد ؛ بنابراين امورى مانند حسن عدالت جاذبهء صداقت ، تمايل به حفظ و استرداد امانت ، وفاى به عهد و پيمان ، خوش قولى ، راستى در وعده‌ها و . . . . از امور فطرى و ذاتى بشر است .\r\nدكتر سروش در ادامه كلام مىگويد : « ما بارها گفته‌ايم كه غفلت از اصل گزينشى بودن علم ، بسيار خطا انگيز و زيان‌بار است ؛ نه مىتوان مشى و مقتضاى طبيعت را به دست آورد و نه مشى و مقتضاى فطرت را ، و ازاين‌رو براى جايز نشان دادن عملى ، نه به طبيعت مىتوان توسل جست و نه به فطرت ، و نه صفات فطرى و طبيعى ، نمودار خوبى و شايستگى يك عملند . مگر نژادپرستان ، تفاوت نژادها را اصل حاكم بر اخلاق خود نكرده‌اند و آن را امرى تكوينى نمىپندارند ؟ مگر بودن طبقات اقتصادى براى گروهى از داروينيان اجتماعى ، لازمهء طبيعت و ساختمان اجتماعى و زندگى افراد نبود ؟\r\nاين چه تفاوتى دارد با نظر مؤلف محترم روش رئاليسم كه خ خ حكم طبيعت و تكوين را در اختلاف طبقاتى قرايح و استعدادات لازم به پيروى و تسليم مىدانند ؟ » « 1 »\r\nاكنون به متن سخن علّامه مىپردازيم و پاسخ آقاى سروش را در ضمن مباحث علّامه بيان خواهيم داشت :\r\n\r\nاعتباريات و علوم غير حقيقيه يا انديشه‌هاى پندارى\r\nحافظ گويد :\r\n ماهى چو تو آسمان ندارد * سروى چو تو بوستان ندارد \r\n\r\n\r\n","description":"","footnote":"\r\n( 1 ) . همان\r\n","page_name":" 222 ","page_number":222},
  {"content":"\r\n\r\nفردوسى گويد :\r\n دو نيزه دو بازو دو مرد دلير * يكى اژدها و يكى نرّه شير \r\nناچار از اين شعرهاى بزمى و رزمى تا كنون هزارها شنيده‌ايد كه شعرا يك موضوع بزمى را از گل و سبزه و بهار و مى و مطرب و معشوقه يا يك موضوع رزمى را از مردان سلحشور و دلاوران رزم‌جو و صحنه‌هاى جنگى با دست مشّاطهء خيال آرايش داده و در حجلهء دل به كرسى مهر نشانيده يا در جلگهء هولناك پندارى پيشتازى نموده‌اند .\r\nو البته مىدانيم كه اين سليقه تنها به شعر و شعرا اختصاص ندارد و در نثر نيز قابل اجراست و همه‌مان كم‌وبيش همين سليقه را با غريزهء تخيل داشته و همه روزه در مفردات و مركبات معانى با استعاره و تمثيل نمونه‌هايى از وى به وجود مىآوريم . و مىدانيم كه اين كار بيهوده نبوده و در به كار بردن اين سليقه و پيمايش اين راه ، غرض و هدفى داريم و آن ، همانا تهييج احساسات درونى است كه با عمل تشبيه و استعاره به دست مىآيد و در حقيقت ، عمل تشبيه به منزلهء يك معادله است كه در ميان مشبّه و مشبّهٌ به انجام مىگيرد كه با ملاحظهء خواص و اوصاف مشبّهٌ به احساسات درونى بيدار شده و يك سلسله معانى احساسى به سوى مشبّه اضافه نمايد و از اين تمثيل احساسى نتيجهء عملى گرفته شود ؛ مثلًا رخسار ماه را تصور نموده و احساس درونى تازه را به روى احساس مهرآميزى كه نسبت به معشوقه داريم گذاشته و آتش مهر را تيزتر كنيم ، يا اندام مهيب و جرئت و صلابت شير را انديشيده و احساسات تازه را به سيماى خيالى مردمى جنگ‌جو باز نموده و موقعيّت شجاعتش را در دل تحكيم نماييم .\r\nو هم‌چنين عمل استعاره به منزلهء نتيجهء معادله و تبديل است كه مشبّهٌ به را به جاى مشبّه گذاشته و نتايج بالا را مستقيماً و بىمقايسه به دست آوريم .\r\nبراى روشن شدن اين مطالب از پاورقى شهيد مطهرى استفاده مىكنيم .\r\n[ \r\nتشبيه و استعاره و تمثيل\r\n
  ] تشبيه و استعاره و تمثيل از اصطلاحات مخصوص علماى ادب در فن بلاغت است . در\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nگفتگوهاى معمولى به مطلق بيان مشابهت بين چيزى و چيز ديگر تشبيه گفته مىشود ؛ ولى در اصطلاحات ادبى تشبيه فقط به موردى اطلاق مىشود كه هر دو طرف تشبيه ( مشبّه و مشبّهٌ به ) در كلام ذكر شود . در تشبيهات اگر كلماتى كه دلالت بر مشابهت مىكند از قبيل كلمات « چه » و « چون » و « مانند » و امثال اين‌ها ( در زبان فارسى ) ذكر شود ، آن تشبيه ، تشبيه ساده تلقى مىشود ؛ مانند تشبيه مردم دانا به زر خالص و تشبيه اشراف زادگان نادان به سكهء تقلبى در اين شعر شيخ :\r\n وجود مردم دانا مثال زرّ طلاست * به هر كجا كه رود قدر و قيمتش دانند \r\n بزرگ زادهء نادان به شهر واماند * كه در ديار غريبش به هيچ نستانند \r\nو اگر اين كلمات از عبارت اسقاط شود آن تشبيه ، تشبيه بليغ خوانده مىشود ؛ مانند تشبيه امير سامانى به ماه و تشبيه بخارا به آسمان در اين شعر رودكى :\r\n مير ماه است و بخارا آسمان * ماه سوى آسمان آيد همى \r\nو اما اگر از دو طرف تشبيه فقط يكى ذكر شود ؛ مثل آن‌كه فقط به ذكر مشبّهٌ به قناعت شود و در موردى كه مىخواهيم حكمى را براى مشبّه اثبات كنيم لفظ مشبّهٌ به را به جاى لفظ مشبّه آورده و با آن لفظ « عاريتى » از مشبّه تعبير كنيم ، اصطلاحاً « استعاره » خوانده مىشود ؛ مانند تعبير از محبوب به ماه در اين شعر شيخ :\r\n ببند يك نفس اى آسمان دريچهء صبح * بر آفتاب كه امشب خوش است با قمرم \r\nو مانند تعبير از عالم تن و علايق جسمانى به زندان سكندر و تعبير از عالم معنويات به ملك سليمان در اين شعر خواجه :\r\n دلم از وحشت زندان سكندر بگرفت * رخت بر بندم و تا ملك سليمان بروم \r\nو اما تمثيل نوعى خاص از همان تشبيه اصطلاحى است كه گفتيم و آن اين است كه وضع خاص و كيفيت مخصوصى كه از اجتماع و ارتباط امورى چند حاصل مىشود ، تشبيه شود به وضع خاص و كيفيت مخصوصى كه از اجتماع و ارتباط چند چيز ديگر حاصل مىشود ؛ مانند تشبيه وضع و كيفيت مخصوصى كه از نشستن قطرات شبنم بر برگ گل سرخ پديد مىآيد به وضع و كيفيت مخصوصى كه از جمع شدن دانه‌هاى عرق بر چهرهء شاهدى خشمگين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nپديد مىآيد در اين شعر شيخ :\r\n اول ارديبهشت ماه جلالى * بلبل گوينده بر منابر قضبان\r\nبر گل سرخ از نم اوفتاده لآلى * هم‌چو عرق بر عذار شاهد غضبان \r\nو مانند تشبيه حالت دل سخت معشوق و اشك عاشق ، كه فقط اشك فراوان عاشق مىتواند دل سخت معشوق را تكان بدهد و تسليم كند ، به حالت سنگ‌هاى صحرا و سيل ، كه فقط سيل مىتواند آن سنگ‌ها را از جا بكند و تا لب دريا بغلتاند ، در اين شعر خواجه :\r\n دل سنگين تو را اشك من آورد به راه * سنگ را سيل تواند به لب دريا برد \r\nو البته هر يك از تشبيه و استعاره اقسام و انواع متعددى دارد . طالبين بايد به كتب فن بلاغت مراجعه كنند .\r\nچيزى كه تذكرش در اين‌جا لازم است اين است كه تشبيه ساده اختصاص ندارد به مورد اعتباريات و تخيلات شاعرانه ، بلكه در مقام بيان حقايق و مسائل نظرى نيز مىتوان از آن استفاده كرد ؛ مثل اين‌كه وقتى كه مىخواهيم در درس جغرافى شكل كروى زمين و فرورفتگىهاى قطبين را به آسانى به شاگرد تعليم دهيم زمين را تشبيه مىكنيم به يك سيب كه هم كروى شكل است و هم در دو طرف فرو رفتگى دارد . و اما تشبيه بليغ و استعاره و تمثيل اختصاص دارد به تخيلات شاعرانه و اعتباريات ، نه ادراكات حقيقى كه منعكس كنندهء واقعيات است .\r\nاكنون اگر دانشمندى كه از نقطه نظر واقع‌بينى به تميز و شناخت مطابقت و عدم مطابقت مفاهيم و تشخيص صدق و كذب قضايا مىپردازد با اين مفاهيم و قضاياى استعارى روبه‌رو شود ، البته مفردات آن‌ها را غير مطابق با مصاديق و مركبات و قضاياى آن‌ها را كاذب تشخيص خواهد داد ، زيرا مطابق خارجى كلمهء « شير » جانور درنده مىباشد نه انسان و مطابق واژهء « ماه » كره‌اى است آسمانى نه خوب‌روى زمينى و به همين قياس . . . ؛ چنان‌كه اگر كلمهء شير يا ماه را بىعنايت مجازى و بدون توجه به مشابهت‌ها در مورد سنگ به جاى واژهء « سنگ » استعمال كنيم غلط خواهد بود ( بىمطابقت ) ، يا اگر بگوييم : « گاهى كه آفتاب بالاى سر ما مىباشد شب است » دروغ خواهد بود ( بىمطابقت ) .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nولى دانشمند مزبور ميان اين دو نوع غلط و دروغ ، فرقى خواهد ديد و آن اين است كه غلط و دروغ واقعى اثرى ندارد ، ولى غلط و دروغ شاعرانه آثار حقيقى واقعى دارد ، زيرا تهييج احساسات درونى و آثار خارجى مترتب بر احساسات درونى را به دنبال خود دارد .\r\nبسيار اتفاق افتاده كه شنيدن يا به فكر سپردن معناى استعارى يك شعر ، آشوب و شورش‌هايى در جهان بر پا كرده و به راه انداخته كه خانه و كاشانه‌هايى به باد داده و زندگىهايى به دست مرگ سپرده يا به عكس ناچيزهايى را چيز نموده و بىارزش‌هايى را ارزش داده . « 1 »\r\nعلماى ادب فرق بين « غلط » و « مجاز » را ، كه « استعاره » نوعى از آن است ، از راه وجود و عدم « علقه » هاى مجازى بيان مىكنند . توضيح آن‌كه به عقيدهء علماى ادب همواره در استعمالات مجازى كه لفظى در غير مورد معناى اصلى خود استعمال مىشود ، مىبايست كه بين معناى اصلى و معناى مجازى يك نوع علاقه و رابطهء خاصى از قبيل « مشابهت » يا « مجاورت » يا « سببيت و مسببيت » و غيره وجود داشته باشد . استعاره ، كه يكى از انواع مجازات است ، آن مجازى است كه علاقه‌اى كه در آن منظور شده علاقهء مشابهت است و به عقيدهء علماى ادب وجود اين علاقه‌هاست كه مجازات را از اغلاط و كلام پوچ متمايز مىكند .\r\nاين فرقى كه علماى ادب بيان مىكنند قابل مناقشه است ، زيرا در استعاره لزومى ندارد كه بين مشبّه و مشبّهٌ به شباهت واقعى در كار باشد ؛ مثلًا اگر مردى را به شير تشبيه كنيم لزومى ندارد كه واقعاً آن مرد داراى خصلت شجاعت باشد ، بلكه ممكن است مردى را كه از همهء مردم ضعيف‌تر و ترسوتر است ما روى دواعى شاعرانهء خود ، او را به شيرى قوى پنجه تشبيه كنيم ، همان‌طورى كه هزارها تشبيهات و استعارات از اين قبيل در كلمات شعرا موجود است ، و در عين حال آن گفته‌ها لطف شعرى خود را به حدّ اعلا واجد است ؛ حتى آن‌كه گفته شده است : « أحسن العشر أكذبه » ؛ يعنى هر اندازه كه شعر دروغ‌تر و از واقعيت دور تر باشد\r\n\r\n\r\n","description":"","footnote":"\r\n( 1 ) . جنگ‌هاى صليبى بر اثر تبليغات يك كشيش مسيحى آن هم براى نجات قبر موهوم حضرت مسيح به وجود آمد :\r\n از سخن‌ها آتشى افروختند * وز سخن‌ها عالمى را سوختند . \r\n","page_name":" 226 ","page_number":226},
  {"content":"\r\n\r\nنيكوتر است . فقط چيزى كه هست اين است كه در تشبيهات ، صلاحيت و شأنيت نوعى « مشبّه » معتبر است ؛ يعنى تشبيه و استعاره در موردى مستحسن است كه مشبّه به حسب نوع خود ، وصف منظور را داشته باشد ؛ مثلًا چيزى را مىشود به شير در شجاعت تشبيه كرد كه از نوع حيوان بوده باشد و اما چيزى كه از نوع حيوان نيست و شايستهء نسبت شجاعت نيست ؛ مثل يك قطعه سنگ ، تشبيهش به شير در شجاعت غلط است چنان‌كه تشبيه فرد خسيس را به حاتم طايى نيز نادرست است . اديب و دانشمند بين اين دو نوع غلط فرقى مىبيند و آن اين است كه غلط و دروغ واقعى اثرى ندارد ، ولى غلط و دروغ شاعرانه آثار حقيقى واقعى دارد ، زيرا تهييج احساسات درونى و آثار خارجى مترتب به احساسات درونى را به دنبال خود دارد . بسيار اتفاق افتاده كه شنيدن و يا به فكر سپردن معناى استعارى يك شعر ، آشوب و شورش‌هايى در جهان بر پا كرده است و خانه و كاشانه‌هايى را بر باد داده و زندگىهايى را به دست مرگ سپرده يا به عكس ، ناچيزهايى را چيز نموده و بىارزش‌هايى را ارزش داده است . در قالب شعر است كه كاه كوه و سمرقند و بخارا به خال هندوى محبوب بخشيده مىشود . شخصى به حافظ تفألى زد اين شعر آمد :\r\n در هوا چند معلق زنى و جلوه كنى * اى كبوتر ، نگران باش كه شاهين آمد \r\nچنان اين شعر زندگى او را دگرگون كرد كه كبوتروجود خود را در چنگال شاهين قضا اسير ديد و تباه شد ، در حالى كه مضمون اين شعر هيچ واقعيتى جز در حوزهء توهم و خيال ندارد . با كمال تأسف بخش اعظمى از حيات بشرى را خيالات و اوهام فرا گرفته و به اشكال گوناگون حكومت مىكند . توسل به جادوگران ، ساحران ، فال‌گيران ، غيب‌گويان و دعانويسان از اين مقوله است .\r\nگاهى انسان گروهى را دشمن فرضى و خيالى تصور مىكند و به توهم دشمن بودن حملات شديدى بر ضد آنان انجام مىدهد و تهمت و افترائاتى بر آن‌ها مىزند كه پس از فروكش كردن احساسات درونى و هيجانات نفسانى ، مىفهمد مرتكب اشتباه شده است . به قول مولوى : با خيالى جنگشان و صلحشان / با خيالى نامشان و ننگشان ، و يا اطرافيان مىدانند كه طرف گرفتار توهمات مىباشد . در اوج نهضت اسلامى ايران گاهى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاشعار ، طوفانى بر پاى مىساخت . يادم نمىرود آقاى محمد رضا حكيمى ، انديشمند بزرگ ، شعرى را قرائت كرد و فرمود : اين اشعار دانشگاه را يك پارچه شور و احساسات نمود :\r\n شب بد شب دد شب اهرمن * وقاحت به شادى دريده دهن « 1 » \r\nدر هر صورت تاريخ از اين‌گونه حوادث بسيار به ياد دارد . اين نظريهء دانشمند واقع‌بين بود . و اگر به سوى يك شاعر و يا هر كسى كه با احساسات ويژهء خود تمثيل و نمادى تخيلى را مىسازد ، بنگريم خواهيم ديد كه براى الفاظ استعارى يا جمله‌هاى تمثيلى خود ، مطابق دارد و آثار خارجى نيز از وى نتيجه مىگيرد ، اگر چه با از ميان رفتن احساسات ويژه همه از ميان مىروند . اكنون به كلام شهيد مطهرى دقت فرماييد :\r\nدر چهار مقالهء عروضى سمرقندى مىنويسد كه ، « احمد بن عبدالله الخجستانى را پرسيدند كه تو مردى خربنده [ خركچى 
  ] بودى ، به اميرى خراسان چون افتادى [ چگونه امير خراسان شدى 
  ] ؟ گفت : به بادغيس در خجستان روزى ديوان حنظلهء بادغيسى [ از شعراى قرن سوم 
  ] همى خواندم بدين دو بيت رسيدم :\r\n مهترى گر به كام شير در است * شو خطر كن زكام شير بجوى\r\nيا بزرگى و عزّ و نعمت و جاه * يا چو مردانْت مرگ رو يا روى \r\nداعيه‌اى در من پديد آمد كه به هيچ وجه در آن حالت كه بودم راضى نتوانستم بود . خران را بفروختم و اسب خريدم و از وطن خويش رحلت كردم و به خدمت على بن الليث ( صفارى ) شدم . . . اصل و سبب اين دو بيت بود . »\r\nايضاً در چهار مقاله مىنويسد كه ، « نصر بن احمد سامانى كه « واسطهء عقد » آل سامان بود زمستان به دار الملك بخارا مقام كردى و تابستان به سمرقند رفتى يا به شهرى از شهرهاى\r\n\r\n\r\n","description":"","footnote":"\r\n( 1 ) . پس از تبعيد حضرت روح‌الله به تركيه جمع كثيرى در مسجد امام عسكرى قم اعتكاف كرديم . آقاى انصارى شيرازى شعرى را در منبر قرائت كردند كه همگى يك ربع ساعت مىگريستيم :\r\n به كه مشغول كنم ديده و دل را كه مدام * دل تو را مىطلبد ديده تو را مىخواهد \r\n","page_name":" 228 ","page_number":228},
  {"content":"\r\n\r\nخراسان . يك سال نوبت هرى [ هرات 
  ] بود . نصربن احمد روى به هرى نهاد . آن‌جا لشكر برآسود و هوا خوش بود و باد سرد و نان فراخ و ميوه‌هاى بسيار و مشموماتْ فراوان ، و لشكرى از بهار و تابستان برخوردارى تمام يافتند از عمر خويش . مهرگان [ پاييز 
  ] در آمد و عصير در رسيد . انصاف از نعيم جوانى بستدند . چون امير نصر مهرگان و ثمرات او به ديد عظيمش خوش آمد ، زمستان آن‌جا مقام كردند و چون تابستان در آمد ميوه‌ها در رسيد ، نصربن احمدگفت : تابستان كجا برويم كه از اين خوش‌تر مقام گاه نباشد ، مهرگان برويم .\r\nچون مهرگان درآمد گفت : مهرگان هرى بخوريم و برويم . هم‌چنان فصلى به فصلى انداخت تا چهار سال . لشكر ملول گشتند و آرزوى خانمان برخاست . پادشاه را ساكن ديدند ، هواى هرى در سر او و عشق هرى در دل او . پس سران لشكر به نزديك استاد ابو عبدالله رودكى رفتند ، گفتند : پنج هزار دينار تو را خدمت كنيم اگر صنعتى كنى كه پادشاه از اين خاك حركت كند كه دل‌هاى ما آرزوى فرزند همى برد و جان ما از اشتياق بخارا همى بر آمد . رودكى قبول كرد و قصيده‌اى بگفت و به وقتى كه امير ، صبوح كرده بود ، در آمد و به جاى خويش بنشست و چون مطربان فرود داشتند [ باز ايستادند 
  ] او چنگ برگرفت و در پردهء عشاق اين قصيده آغاز كرد :\r\n بوى جوى موليان آيد همى * ياد يار مهربان آيد همى\r\nآب جيحون از نشاط روى دوست * خنگ ما را تا ميان آيد همى\r\nاى بخارا ، شادباش و دير زى * مير ، زى تو شادمان آيد همى\r\nمير ، ماه است و بخارا آسمان * ماه سوى آسمان آيد همى\r\nمير ، سرو است و بخارا بوستان * سرو سوى بوستان آيد همى \r\nچون رودكى بدين بيت رسيد ، امير از تخت فرود آمد و بىموزه « 1 » پاى در ركاب خنگ [ اسب تندرو 
  ] نوبتى آورد و روى به بخارا نهاد ، چنان‌كه رانَيْن « 2 » و موزه دو فرسنگ در پى امير بردند به « برونه » و آن‌جا در پاى كرد و عنان تا بخارا هيچ جاى باز نگرفت . »\r\n\r\n\r\n","description":"","footnote":"\r\n( 1 ) . چكمه\r\n( 2 ) . شلوار ؛ زرهى كه در روز جنگ بدان ران‌ها را مىپوشاندند\r\n","page_name":" 229 ","page_number":229},
  {"content":"\r\n\r\nدر تاريخ همهء ملل از اين قبيل داستان‌ها ، كه معرف ارزش ادبيات است ، زياد است . تأثير ادبيات در روحيه و اخلاق و اوضاع زندگانى بشر و در تحولات تاريخى كه در مجتمع بشرى رخ داده اگر بيش‌تر از تأثير عقل و استدلال نباشد كم‌تر نيست ؛ گاه اتفاق مىافتد كه يك شعر يا يك ضرب المثل كه فقط ارزش شعرى و ادبى دارد ، يك پايهء روحيهء ملتى را تشكيل مىدهد .\r\nبه شهادت تاريخ غالب تحولات و انقلابات علمى و فلسفى و صنعتى كه در دنيا پديد آمده به دنبال انقلاب‌هاى ادبى بوده . در تمدن جديد اروپا تأثير وجود شعرا و نويسندگان بزرگ كشورهاى اروپايى كم‌تر از تأثير وجود علماى طبيعى و رياضى و فلاسفه و مخترعين و مكتشفين نبوده است .\r\nاز بيان گذشته نتيجه گرفته مىشود : 1 . اين معانى وهميه در ظرف « توهم » مطابَق دارند ، اگر چه در ظرف خارج مطابَق ندارند ؛ يعنى در ظرف تخيل و توهم ؛ مثلًا انسان مصداق شير يا ماه است ، اگر چه در ظرف خارج چنين نيست ؛ يعنى در پندار ، حدّ شير يا ماه به انسان داده شده اگر چه در خارج از آن موجود ديگرى است ؛ به عبارت ديگر عمل تشبيه و استعاره به حكم غريزه و فطرت در ميان تمام افراد و طوايف و قبايل بشر معمول بوده و مىباشد . تمام مردم همواره در نظم و نثر خود به كار برده و مىبرند . . . ولى علماى ادب در مقام توجيه علمى و بيان ماهيت اين عمل غريزى با يك‌ديگر اختلاف دارند :\r\nجمهور علماى ادب قبل از سكاكى استعاره را از شئون الفاظ مىدانستند و معتقد بودند كه استعاره جز نقل مكان دادن الفاظ و به كار بردن لفظى به جاى لفظ ديگر به‌واسطهء علاقهء مشابهت بين معانى آن دو لفظ چيزى نيست ؛ مثلًا انسان هنگامى كه مىخواهد بفهماند فلان شخصى كه مىآيد شجاعت شير دارد به جاى آن‌كه نام خودش را ببرد مىگويد : « شير آمد » ؛ يعنى كلمهء شير را ، كه نام آن حيوان مخصوص است و ضرب المثل شجاعت است ، به جاى نام خود آن شخص مىگذارد و با آن لفظ عاريتى از آن شخص تعبير مىكند . پس ماهيت استعاره عبارت است از : به كار بردن لفظى به جاى لفظ ديگرى كه بين معناى آن دو لفظ مشابهت وجود دارد ، به منظور اثبات يكى از اوصاف يكى از اين دو براى ديگرى .\r\nولى سكاكى ( متوفا قرن هفتم هجرى ) معتقد شد كه استعاره از شئون الفاظ نيست ، بلكه از\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nشئون معانى است ؛ يعنى از اعمال مخصوص ذهن است و در مورد عمل استعاره هيچ‌گاه لفظ از جاى خود تكان نمىخورد و در غير معناى اصلى خود استعمال نمىشود . استعاره حقيقتاً يك عمل نفسانى و ذهنى است ؛ يعنى انسان در ذهن خود فرض و اعتبار مىكند كه مشبّه يكى از مصاديق مشبّهٌ به است و خارج از آن‌ها نيست و حدّ و ماهيت مشبّهٌ به را در تخيل خود منطبق به مشبّه مىكند . همواره بناى محاورهء بشر در مقام تعبير و القاى مطلب به مخاطب بر اين است كه متكلم در ضمن كلام خود مدعى است كه « مشبّه » اساساً از مصاديق « مشبّهٌ به » است . قراين لفظى و محاوراتى عمومى بشر مؤيد اين مطلب است ؛ مثلًا در مثال گذشته هنگامى كه انسان در حالى كه شخص معينى را مورد اشاره قرار مىدهد و به مخاطب خود مىگويد : « شير مىآيد » ، يك جمله به جاى دو جمله به كار برده است : يكى اين‌كه فلان شخص مىآيد و ديگر آن‌كه فلان شخص مصداق ماهيت شير است و حدّ شير بر او منطبق است . مفاد جملهء ضمنى دوم كه فرض و اعتبار شير بودن يك نفر انسان است ( به حسب فرض و اعتبار متكلم ) ، ماهيت استعاره را تشكيل مىدهد . بعد از سكاكى عده‌اى از علماى ادب اين نظريه را پذيرفته‌اند و البته اين نظريه تنها جنبهء ادبى دارد و ماهيت استعاره را ، كه عمل مخصوصى است و سر و كار با محاورات و مكالمات دارد ، توجيه مىكند ، ولى هنگامى كه عمل ذهن و طرز انديشه‌سازى نفس را در مورد مطلق « اعتباريات » مورد مطالعه دقيق قرار مىدهيم نظريهء سكاكى را درست مىبينيم . اين است معناى جملهء متن كه مىگويد :\r\n« در پندار خود حدّ چيزى را به چيز ديگر مىدهيم » .\r\n2 . اين مصاديق تازه داراى اين حدود هستند تا جايى كه احساسات و دواعى موجودند ، و با از ميان رفتن آن‌ها از ميان مىروند و با تبدل آن‌ها متبدل مىشوند ؛ چنان‌كه مثلًا مىتوان روزى يك فرد انسان را از روى احساسات ويژه « شير » تصور كرد و روزى ديگر به‌واسطهء بروز احساسات ديگرى « موش » قرار داد . پس اين معانى قابل تغيير مىباشند و با تبدل عوامل وجودى خود ( احساسات درونى ) متبدل مىشوند . توضيح آن‌كه تغير و تبدل افكار و تصورات اعتبارى ، چه در اعتباريات اخلاقى و چه در اعتباريات اجتماعى و چه در اعتباريات شعرى ، زياد است و اصول كلى اين تغييرات به تدريج در طى خود مقاله\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nخواهد آمد . از همه متغيرتر و آنىتر اعتباريات شعرى است كه شايد نتوان تحت ضابطهء كلى در آورد . شاعر از آن جهت كه شاعر است و سر و كارش از طرفى با احساسات و از طرفى با قوهء متخيله است ، جهان را و آن‌چه در آن است همواره با نيروى تخيل و با عينك احساسات و تمايلات مخصوص خود مىبيند . قضاوت‌هاى شاعرانه در مورد هر چيزى همواره از روابط معنوى شاعر و آن چيز حكايت مىكند نه از اوصاف واقعى نفس الأمرى آن چيز ، و به عبارت ديگر افكار شاعرانه انعكاس واقعيت خارجى نيست ، بلكه انعكاس احساسات درونى خود شاعر است . احساسات درونى شاعر به حسب اوضاع و احوال ، مختلف است و ازاين‌رو قضاوت‌هاى شاعرانه دست‌خوش همين اختلافات است به‌خلاف قضاوت‌هاى عقلانى و نظرى كه از نفوذ اين عوامل آزاد است . شاعر تحت تأثير احساسات ويژه و نيروى تخيل ، كوهى را كاه و كاهى را كوه مىبيند . در يك حال چيزى را در كمال حسن و زيبايى و در حال ديگر همان چيز را در نهايت زشتى و ناهنجارى مىبيند و هم‌چنين . . . .\r\nمطابق نقل عروضى سمرقندى هنگامى كه فردوسى هنوز شاهنامه را پيش سلطان غزنوى نبرده بود و اميد حمايت و مساعدت از او داشت اين اشعار را در وصف سلطان غزنوى سرود :\r\n چو كودك لب از شير مادر بشست * زگهواره « محمود » گويد نخست\r\nبه تن زنده پيل و به جان جبرئيل * به كف ابر بهمن به دل رود نيل\r\nجهان‌دار محمود شاه بزرگ * به آبشخور آرد همى ميش و گرگ \r\nولى پس از آن‌كه شاهنامه را پيش سلطان محمود برد و حاسدان سعايت كردند و گفتند او مردى رافضى است و دليل رافضى بودنش هم اين است كه در آغاز شاهنامه از اهل بيت پيغمبر نام برده ، و سلطان عنايتى به فردوسى نكرد فردوسى صد بيت در هجاى شاه غزنوى سرود و بعدها در اثر خواهش « سپهبد شهريار » ، پادشاه طبرستان آن اشعار را محو كرد . اين ابيات از آن جمله است :\r\n پرستار زاده نيايد به كار * و گر چند باشد پدر شهريار \r\n به تنگى نَبُد شاه را دستگاه * و گرنه مرا بر نشاندى به گاه\r\nچو اندر تبارش بزرگى نبود * ندانست نام بزرگان شنود \r\n\r\n","description":"","footnote":"","page_name":" 232 ","page_number":232},
  {"content":"\r\n\r\n3 . هر يك از اين معانى وهمى روى حقيقتى استوار است ؛ يعنى هر حدّ وهمى را كه به مصداقى مىدهيم مصداق ديگرى واقعى نيز دارد كه از آن‌جا گرفته شده ؛ مثلًا اگر انسانى را شير قرار داديم يك شير واقعى نيز هست كه حدّ شير از آن اوست ؛ به عبارت ديگر كلمهء « حقيقى » بر افكار و ادراكات نظرى از آن جهت اطلاق مىشود كه هر يك از آن‌ها تصور يك امر واقعى و نفس الأمرى است و به منزلهء عكسى است كه از يك واقعيت نفس الأمرى برداشته شده ، و اما بر افكار و ادراكات عملى و اعتبارى كلمهء « وهمى » اطلاق مىشود و اين از آن جهت است كه هيچ‌يك از آن ادراكات ، تصوير و انعكاس يك امر واقعى و نفس الأمرى نيست و از يك واقعيت نفس الأمرى حكايت نمىكند و مصداقى جز آن‌چه انسان در ظرف توهم خويش فرض نموده ندارند .\r\nنكته‌اى كه تذكرش لازم است اين است كه ممكن است بعضى چنين بپندارند كه مفاهيم اعتبارى ( مثلًا مفهوم مالكيت و مملوكيت ) چون مفاهيم فرضى و قراردادى هستند و ما بحذاء خارجى ندارند ، پس صرفاً ابداعى و اختراعى هستند ؛ يعنى اذهان از پيش خود با يك قدرت خلاقهء مخصوصى اين معنا را وضع و خلق مىكنند ، ولى اين تصور صحيح نيست ، زيرا همان‌طورى كه در مقالهء 5 گفتيم قوهء مدركه چنين قدرتى ندارد كه از پيش خود تصويرى بسازد ، اعم از آن‌كه آن تصوير مصداق خارجى داشته باشد ( حقايق ) يا نداشته باشد ( اعتباريات ) ، و همان‌طورى كه در آن مقاله مشروحاً بيان شد مادامى كه قوهء مدركه با يك واقعيتى اتصال وجودى پيدا نكند نمىتواند تصويرى از آن بسازد و فعاليتى كه ذهن از خود نشان مىدهد عبارت است از : انواع تصرفاتى كه در آن تصويرات مىنمايد ؛ از قبيل حكم و تجريد و تعميم و تجزيه و تركيب و انتزاع ، مانند انتزاع ماهيات از انواع موجودات خارجى چون ماهيت انسان .\r\nاين‌جا ممكن است اين اشكال يا سؤال به نظر برسد كه آن ضابطهء كلى كه در مقالهء 5 بيان شد در مورد ادراكات حقيقى صادق است و در اعتباريات صادق نيست ، زيرا ، همان‌طورى كه در بالا اشاره شد ، حقايق مصداق واقعى دارند و پيدايش آن‌ها را از راه اتصال وجودى قوهء مدركه با مصداق‌هاى واقعى مىتوان توجيه كرد به‌خلاف اعتباريات كه مصداق واقعى ندارند ؛ پس\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآيا مىتوان گفت كه ذهن مفاهيم اعتباريه را از پيش خود وضع و خلق مىكند ؟\r\nپاسخ اين اشكال واضح است ، زيرا ، چنان‌كه به تدريج در ضمن مقاله معلوم خواهد شد ، هيچ‌يك از ادراكات اعتبارى ، عناصر جديد و مفهومات تازه‌اى در مقابل ادراكات حقيقى نيستند كه عارض ذهن شده باشند و ما ناچار باشيم راه ورود آن‌ها را به ذهن توجيه كنيم ، بلكه حقيقت اين است كه هر يك از مفاهيم اعتباريه را كه در نظر بگيريم خواهيم ديد بر روى حقيقتى استوار است ؛ يعنى يك مصداق واقعى و نفس الأمرى دارد و نسبت به آن مصداق حقيقت است و عارض شدن آن مفهوم براى ذهن از راه همان مصداق واقعى است . چيزى كه هست ما براى وصول به منظور و مقصودهاى عملى خود در ظرف « توهم خود » چيزى ديگرى را مصداق آن مفهوم فرض كرده‌ايم و آن مصداق جز در ظرف توهم ما مصداق آن مفهوم نيست و در حقيقت اين عمل خاص ذهنى كه ما نامش را « اعتبار » گذاشته‌ايم يك نوع بسط و گسترشى است كه ذهن روى عوامل احساسى و دواعى حياتى در مفهومات حقيقى مىدهد و اين خود يك نوع فعاليت و تصرفى است كه ذهن بر روى عناصر ادراكى مىنمايد .\r\nو فرق اين فعاليت و تصرف ذهنى با تصرفاتى كه در مقالهء 5 شرح آن‌ها رفت اين است كه اين تصرف تحت تأثير تمايلات درونى و احتياجات زندگانى ( به‌طور ارادى يا غير ارادى ) واقع مىشود و با تغيير آن‌ها تغيير مىكند به‌خلاف آن تصرفات كه از نفوذ ا ين عوامل آزاد است .\r\nعلى هذا مفاهيم اعتبارى از مفاهيم حقيقى اخذ و اقتباس شده است و همان‌طورى كه در مقالهء 4 گفته شد كه خطاى مطلق نداريم و هر خطايى از صحيحى پيدا شده است ، اعتبار و فرض مطلق هم نداريم ؛ تمام مفاهيم اعتبارى از مفاهيم حقيقى حسى يا انتزاعى اقتباس شده است و اين است معناى جملهء متن : « هر يك از اين معانى وهمى روى حقيقتى استوار است » . و البته درك اين مطلب در مورد اعتباريات شعرى ( مثال « شير مىآيد » ) واضح است و در مورد اعتباريات عملى و اجتماعى نيز با بيان‌هايى كه به تدريج در متن و پاورقىها مىشود اين مطلب واضح خواهد شد .\r\n4 . اين معانى وهمى در عين حال كه غير واقعى هستند آثار واقعيه دارند ، پس مىتوان گفت اگر يكى از اين معانى وهميه فرض كنيم كه اثر خارجى ( مناسب با اسباب و عوامل\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nوجود خود ) نداشته باشد ، از نوع اين معانى نبوده و غلط حقيقى يا دروغ حقيقى خواهد بود ( لغو ، بىاثر ) . پس اين معانى هيچ‌گاه لغو نخواهد بود .\r\nبلكه در حدّ ذهن و منطقه تخيل منشأ آثار است و يك مصداق حقيقى دارد گرچه مصداق ادعايى و مجازى مورد نظر مىباشد از سنخ دروغ نيست ، بلكه از باب تشبيه و مجاز و استعاره و كنايه مىباشد .\r\nبه عبارت ديگر مقصود علّامه اين است كه تمام اعتباريات از حقايق اقتباس شده است ؛ به اين معنى كه انسان يك حقيقتى را درجاى ديگر به صورت مجاز به كار مىبرد و روح تمام اعتبارات به مجاز منتهى مىشود ؛ مثلًا وقتى مىگوييد : « شيرى را ديدم كه تيراندازى مىكرد » ، نخستْ تصورى از شير حقيقى با تمام ويژگىها و هيبت و شجاعتش داريد و مىدانيد كه اين شير ذهنى ، در ظرف خارج مصداق واقعى دارد . آن‌گاه همين تصورى را كه از « شير » بيابانى داريد روى يك انسان شجاع و با هيبت پياده مىكنيد .\r\nمفهوم مجاز جز اين نيست ، چرا كه شير بيابانى شير حقيقى است ، ولى شير خيابانى مجاز و كنايه از قدرت و شجاعت و هيبت و صلابت يك انسان شيرگونه است . در واقع انسان شجاع يكى از مصاديق شير به حساب مىآيد ؛ منتها به صورت ادعايى و مجازى ، نه حقيقى و واقعى .\r\nبه قول سكاكى لفظ و معناى شير دو مصداق دارد : يكى مصداق حقيقى كه شير بيابانى است و ديگرى مصداق مجازى و ادعايى كه شير خيابانى است . فصاحت و بلاغت و زيبايى و لطافت چنين چيزى را ايجاب مىكند . بنابراين تمام اعتباريات از حقايق گرفته شده است ؛ مثلًا مالكيت شخصى امرى اعتبارى است ، چنان‌كه مالكيت اجتماعى و دولتى نيز امرى اعتبارى است . بشر قدرت ندارد كه مفهوم مالكيت را ابتدا به ساكن بيافريند و بدون هيچ زمينه‌اى تصور نمايد . اصولًا ذهن انسان چنين توانى ندارد تنها مىتواند صورت‌ساز و عكس‌بردار باشد ، ليكن ذهن انسان تا حقيقت مالكيت را در جاى ديگر درك نكرده باشد نمىتواند مفهوم مالكيت اعتبارى را بسازد . حقيقت مالكيت اين است كه يك شىء كنه وجود خودش را ، كه همان مالكيت حقيقى است ، درك مىكند و\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nاز اين جا مفهوم مالكيت اعتبارى را مىسازد . سپس مصاديق مجازى مالكيت را در ذهن مىآفريند و به تصوير مىكشد ؛ به عبارت ديگر انسان در اندرون وجودش تعلق قواى نفسانى خود را به خويشتن ، ادراك مىكند و چون در آن‌جا تعلق ، تعلقى واقعى است ؛ يعنى قواى نفس و ادراكات آن به حقيقت وجودشان تعلق به نفس دارند ازاين‌رو مالكيت را به اين حقايق ، ادراك مىكند ؛ مىگويد : دست من ، فكر من ، گرسنگى من ، درد من ، لذت من . اين نسبت‌ها به « من » اوليه ، در آن ظرف پيدا مىشود . ازاين‌رو مىگويد : لباس من ، منزل من ، ملك من و . . . . پس ذهن مفهوم مالكيت اعتبارى را بدون پيش زمينه نساخته ، و مجازى پرداخته است . ما به اين نوع مالكيت ، مالكيت اعتبارى مىگوييم . ازاين‌رو به مجرد فروش ملك رابطهء مالكيت من به آن شىء در بين عقلا منتفى و لغو مىشود .\r\n5 . اين عمل فكرى را طبق نتايج گذشته مىتوان تحديد و تعريف به جنس و فصل كرده و گفت عمل نام‌برده اين است كه با عوامل احساسى حدّ چيزى را به چيز ديگرى بدهيم ؛ به منظور ترتيب آثارى كه ارتباط با عوامل احساسى خود دارند .\r\nشير بودن را به يك قهرمان شجاع اطلاق كنيم تا آثار شجاعت و صلابت شير بيابانى را به شير عرصهء جنگ بدهيم و بدين‌سان احساس درونى خود را به مخاطب منتقل سازيم .\r\n6 . اين ادراكات و معانى چون زاييدهء عوامل احساسى هستند ديگر ارتباط توليدى با ادراكات و علوم حقيقى ندارند و به اصطلاح منطق يك تصديق شعرى را با برهان نمىشود اثبات كرد ، و در اين صورت برخى از تقسيمات معانى حقيقيه در مورد اين معانى وهميه ، مثل بديهى و نظرى و مانند ضرورى و محال و ممكن ، جارى نخواهد بود .\r\nبه عبارت واضح‌تر اين مطلب كه ادراكات اعتبارى نمىتوانند با ادراكات حقيقى ارتباط توليدى پيدا كنند از مهم‌ترين نكات قوانين تفكر است و از نظر فن منطق ، كه قوانين اصلى تفكر را بيان مىكند ، كم‌تر مسأله‌اى است كه ارزش اين مسئله را داشته باشد ، خصوصاً با توجه به اين‌كه غفلت از اين نكتهء فنى موجب لغزش‌هاى زيادى از براى بسيارى از فلاسفه و\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nغير فلاسفه در قديم و جديد شده است كه به بعضى از آن‌ها اجمالًا اشاره خواهيم كرد . آن‌چه به نحو اختصار در اين‌جا ذكر مىكنيم خوانندهء محترم حدس خواهد زد كه تحقيق مفصل اين مبحث منطقى در خور يك رسالهء مستقلى است ، ولى توضيحات ذيل با همهء اختصار با اتكا به قسمت‌هايى كه در مقالهء 5 گذشت سر رشتهء مطلب را به دست خوانندهء محترم خواهد داد . اين توضيحات را در چهار قسمت بيان مىكنيم :\r\n1 . ارتباط توليدى يعنى چه ؟\r\n2 . افكار و ادراكات حقيقى چگونه با يك‌ديگر ارتباط توليدى پيدا مىكنند ؟\r\n3 . چرا افكار و ادراكات اعتبارى نمىتوانند با افكار و ادراكات حقيقى ارتباط توليدى پيدا كنند ؟\r\n4 . طريق سير و سلوك فكرى در اعتباريات چيست ؟\r\n\r\nارتباط توليدى يعنى چه ؟\r\nعالىترين و در عين حال شگفت‌انگيزترين فعاليت‌هاى ذهنى همان است كه به حسب اصطلاحات منطقى « فكر » ناميده شده است . فعاليت فكرى اين است كه ذهن براى آن‌كه مطلبى را كه بر وى مجهول است بر خويش معلوم سازد ، معلومات و اطلاعات قبلى خود را وسيله مىسازد ؛ يعنى آن‌ها را به طرز مخصوصى تجزيه و تأليف و تحليل و تركيب مىكند تا بالأخره آن مجهول را تبديل به معلوم مىسازد . اطلاعات و معلومات قبلى ذهن به منزلهء « سرمايهء » كار وى به شمار مىرود كه در آن‌ها عمل مىكند و از آن‌ها سود مىبرد و بر مقدار اصلى مىافزايد .\r\nالبته در اين‌كه حدود كاميابى ذهن در اين فعاليت چه قدر است و تا چه اندازه ذهن مىتواند با استفاده از معلومات و اطلاعات خود به كشف جديد نايل شود و يا اين‌كه در هر فكرى چه اندازه سرمايهء اصلى لازم است و خود آن سرمايه‌ها از كجا و از چه راه به دست مىآيد و هم در اين‌كه طرز سلوك و رفتار و قوانين اصلى اين جنبش و فعاليت چيست ، اختلاف نظرهايى بوده و هست و همين اختلاف نظرهاست كه روش‌هاى مختلف منطقى را\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبه وجود آورده است ، ولى در اصل موضوع ، كه ذهن يك نوع فعاليتى مىكند و در آن فعاليت معلومات و اطلاعات قبلى را وسيله قرار داده مجهولى را تبديل به معلوم مىسازد ، بين منطقيين يا فلاسفه يا روان‌شناسان اختلافى نيست و حتى حسى مسلك‌ترين علما نيز اذعان دارند كه وصول ذهن به يك قانون تجربى علاوه بر مشاهدهء مستقيم و آزمايش عملى نيازمند به فعاليت ويژهء فكرى بر اساس استفاده از معلومات و اطلاعات قبلى است . ذهن به وسيلهء فعاليت فكرى پيش‌روى مىكند ؛ يعنى مجهولى را تبديل به معلوم مىسازد و از اين راه بر معلومات خويش مىافزايد ، و ممكن است اين پيش‌روى ، ادامه پيدا كند . و چنان‌كه دانستيم اين پيش روى به خودى خود انجام نگرفته و ابداعى محض نيست ، بلكه در نتيجهء تصرف و مورد استفاده قرار دادن معلومات و اطلاعات قبلى ذهن است و در حقيقت همان معلومات و ادراكات قبلى است كه باعث اين پيش‌روى و موجد و پديدآورندهء اين ادراك جديد است ، و از اين جهت است كه افكار و ادراكات جديدى كه به وسيلهء عمل تفكر براى ذهن حاصل مىشود همواره از نوع همان معلومات و اطلاعات قبلى است و بين آن‌ها سنخيت برقرار است . پس همان‌طورى كه در متن مقالهء 5 گذشت ، « بستگى و رابطهء معلومات و اطلاعات قبلى با نتيجهء جديد ، كه به‌واسطهء عمل تفكر از آن‌ها به دست آمده ، « به توالد و بارآورى مادى » خالى از شباهت نيست » .\r\nرابطهء توليدى كه در بالا نام برده شد ناظر به همين مطلب است ؛ يعنى عبارت است از :\r\nعلاقه‌اى شبيه توالد و پدر و فرزندى كه به‌واسطهء عمل تفكر ( طبق اصول و قوانين منطق ) بين بعضى از ادراكات با بعضى ديگر برقرار مىشود .\r\n\r\nادراكات حقيقى چگونه ارتباط توليدى پيدا مىكنند ؟\r\nدانستن اين‌كه ادراكات حقيقى چگونه ارتباط توليدى پيدا مىكنند موقوف بر اين است كه بدانيم ذهن هنگامى كه در تكاپو و جنبش است و مىخواهد مجهولى را بر خويش معلوم سازد واقعاً چه مىخواهد ؟ و آن چيزى كه به دست آوردن آن چيز موجب تبديل مجهول به معلوم مىشود چيست ؟ ذهن تحت تأثير غريزهء حقيقت‌جويى يا عامل ديگر دو مفهوم را با\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nيك‌ديگر مقايسه مىكند و مىخواهد رابطهء واقعى آن‌ها را از « تلازم » يا « تعاند » يا « اندراج » يا « تساوى » دريابد . در اين مقايسه گاهى به اشكال بر نمىخورد و بدون آن‌كه احتياج به تكاپو و جنبش داشته باشد ، رابطه را مىيابد ( از قبيل بديهيات اوليه و محسوسات و وجدانيات ) و گاهى به اشكال برمىخورد ؛ يعنى احتياج به تكاپو و جنبش دارد . اين تكاپو و جنبش براى پيدا كردن واسطه است كه در اصطلاح منطق « حدّ اوسط » خوانده مىشود . ذهن براى پيدا كردن حدّ اوسط تلاش مىكند و معلومات و اطلاعات قبلى خويش را مورد تفتيش و مطالعه قرار مىدهد ؛ اگر در ميان آن‌ها چيزى را كه صلاحيت واسطه شدن داشته باشد ، پيدا كرد نتيجهء مطلوب را مىگيرد . نقشى كه حدّ اوسط دارد اين است كه با هر دو مفهوم مورد نظر رابطهء روشن و واضح دارد و به‌واسطهء ميانجى واقع شدن خود ، آن دو را به يك‌ديگر مربوط مىسازد . در مقام تشبيه گفته‌اند عيناً مثل اين است كه انسان مىخواهد از روى جوى آبى بپرد و نمىتواند ، آن‌گاه سنگى را پيدا مىكند و به وسط جوى آب مىگذارد و با گذاشتن يك پا روى سنگ از جوى عبور مىكند .\r\nشما مثلًا گرفتارى سختى پيدا كرده‌ايد و مىدانيد كه فلان شخص اگر قدم جلو بگذارد مىتواند آن گرفتارى را رفع كند ، اما نمىدانيد كه آيا او حاضر به چنين اقدامى خواهد شد يا نه ؟ مدتى متحيّر مىشويد و به انديشه فرو مىرويد ، يك وقت به يادتان مىآيد كه آن شخص با پدر شما سابقهء دوستى و رفاقت داشته ، فوراً مطمئن مىشويد كه اگر تقاضا بكنيد مساعدت خواهد كرد . در اين‌جا دانستن سابقهء دوستى « حدّ اوسط » واقع شده ؛ يعنى رابطهء آن شخص را با « مساعدت » نمىدانستيد و لهذا مردّد بوديد كه آيا مساعدت مىكند يا نمىكند ، ولى پس از آن‌كه يادتان افتاد كه با پدرتان سابقهء دوستى داشته و رابطهء « دوستى » را با « مساعدت كردن به اولاد » مىدانيد ، فوراً حكم مىكنيد كه « پس با من مساعدت خواهد كرد » .\r\nدر مسائل علوم بهترين مثال رياضيات است . شما ابتدا نمىدانيد كه زاويهء  A  مساوى است با زاويهء  B  يامساوى نيست ، ولى از اين‌كه « زاويهء  A  مساوى است با زاويهء  C  و زاويهء  C  مساوى با زاويهء  B  » فوراً با اتكا به قانون كلى « دو چيز مساوى با يك چيز مساوى يك‌ديگرند » مطلب را كشف مىكنيد ( همان‌طورى كه در مقالهء 5 گذشت ، اين‌گونه قياسات منحل به دو قياس\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاست و دوبار احتياج به حدّ اوسط پيدا مىشود ) .\r\nپس هنگامى كه ذهن در تكاپو و جنبش است و مىخواهد مجهولى را تبديل به معلوم سازد در حقيقت مىخواهد رابطهء واقعى بين دو مفهوم را به دست آورد و عاقبت از راه ميانجى شدن يك مفهوم سوم ، به نتيجهء مطلوب مىرسد . پس ارتباط توليدى ادراكات به اين ترتيب است كه از ادراك رابطهء حدّ اوسط با يك مفهوم و ادراك رابطه‌اش با مفهوم ديگر ادراك رابطهء خود آن دو مفهوم توليد مىشود . از اين‌جا معلوم مىشود كه پيش‌روى فكرى ذهن بر اساس درك روابط است و آن روابط ، واقعى و نفس الأمرى است ؛ يعنى هر چند « فكر » يك نوع فعاليت است ، ولى اين فعاليت دل‌به‌خواه و آزاد نيست ، بلكه تابع واقع و نفس الأمر است . و اگر ذهن بلا واسطه يا مع الواسطه حكم به تلازم يا تعاند يا تساوى يا اندراج مىكند از آن جهت است كه در واقع و نفس الأمر چنين است .\r\nمحققين منطقيين در فن برهان منطق در مقام تحقيق آن‌كه در مقدّماتى كه در برهان به كار برده مىشود بين موضوع و محمول چگونه رابطه‌اى بايد برقرار باشد تا بتواند در نتيجه ذهن را به كشف يك رابطهء واقعى و نفس الأمرى برساند ؛ يعنى واقعاً بتواند « حقيقتى » را معلوم سازد شرايطى ذكر كرده‌اند و از همه مهم‌تر سه شرط است : « ذاتيت ، ضرورت ، كليت » . و البته از هر يك از اين شروط معناى خاصى را در نظر گرفته‌اند كه در كتاب برهان مسطور است . و آن كس كه به‌طور مشروح و مبسوط و محققانه اين مطلب را بيان كرده ابن‌سينا در منطق الشفا است . خواجه نصير الدين طوسى نيز در اساس الاقتباس و در منطق التجريد ، كم‌وبيش مطابق آن‌چه شيخ بيان كرده اشاره‌اى كرده است ، ولى جمهور منطقيين و فلاسفهء اسلامى اين نكات مهم را مورد غفلت قرار داده‌اند و همين تغافل منشأ لغزش‌هاى زيادى شده است .\r\nدانشمندان جديد نيز كه به مسائل منطقى اهميت شايانى داده‌اند به اين طرز و روش وارد و خارج نشده‌اند .\r\nآن‌چه براى مطلب فعلى ما لازم است همين‌قدر است كه فكر منطقى و سير و سلوك برهانى متكى بر روابط واقعى محتويات ذهن است و زمينهء فعاليت عقلانى و فكرى كه ارزش منطقى داشته باشد در جايى فراهم است كه بين مفاهيم ، در واقع و نفس الأمر رابطه برقرار باشد ، و اما تفصيل چگونگى اين روابط را از فن برهان منطق بايد جستجو كرد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nچرا ادراكات اعتبارى نمىتوانند با ادراكات حقيقى ارتباط توليدى پيدا كنند ؟\r\nبا توجه به آن‌چه تا كنون گفته شد پاسخ اين پرسش واضح است ، زيرا ، چنان‌كه دانستيم ، اساس تكاپو و جنبش فكرى و عقلانى ذهن ، روابط واقعى و نفس الأمرى محتويات ذهنى است و چون مفاهيم حقيقى در ذات خود با يك‌ديگر مرتبطند ، زمينهء اين فعاليت ذهنى در ميان آن‌ها فراهم است و ازاين‌رو ذهن مىتواند به تشكيل قياسات و براهين منطقى موفق شود و از پاره‌اى حقايق ، حقايق ديگرى را بر خويش معلوم سازد ، ولى در اعتباريات همواره روابط موضوعات و محمولات ، وضعى و قراردادى و فرضى و اعتبارى است و هيچ مفهوم اعتبارى با يك مفهوم حقيقى و يا يك مفهوم اعتبارى ديگر رابطهء واقعى و نفس الأمرى ندارد و لهذا زمينهء تكاپو و جنبش عقلانى ذهن در مورد اعتباريات فراهم نيست و به عبارت ديگر ، كه با اصطلاحات منطقى نزديك‌تر است ، ما نمىتوانيم با دليلى كه اجزاى آن را حقايق تشكيل داده‌اند ( برهان ) يك مدعاى اعتبارى را اثبات كنيم و نيز نمىتوانيم با دليلى كه از مقدّمات اعتبارى تشكيل شده « حقيقتى » از حقايق را اثبات كنيم و هم نمىتوانيم از مقدّمات اعتبارى تشكيل برهان داده يك امر اعتبارى نتيجه بگيريم ؛ مثلًا در حقايق ، « تقدم شىء بر نفس » و « ترجح بلا مرجّح » و « تقدم معلول بر علت » و « تسلسل علل » و « دور علل » و « توارد علل متعدده بر معلول واحد » و « صدور معلولات متعدده از علت واحده » و « عرض بلا موضوع » و « اجتماع دو عرض متماثل يا متضاد در موضوع واحد » و « تقدم زمانى مشروط بر شرط » محال است و « انتفاى كل با انتفاى جزء » و « انتفاى مشروط با انتفاى شرط » و « انتفاى ممنوع با وجود مانع » ضرورى است و « جعل ماهيت » و « جعل مفاهيم انتزاعى از قبيل سببيت و مسببيت » نامعقول است . در مورد حقايق مىتوان به اين اصول كلى توسل جست و براى نفى يا اثبات چيزى نتيجه گرفت ؛ يعنى در مورد يك امر حقيقى مىتوان به « تقدم شىء بر نفس » يا « ترجح بلا مرجح » و در مورد علت و معلول حقيقى به قانون « امتناع تقدم معلول بر علت » و « امتناع تسلسل علل و دور علل و توارد علل متعدده بر معلول واحده و صدور معلولات متعدده از علت واحده » و در مورد عرض و موضوع حقيقى به « امتناع عرض بلا موضوع » و « امتناع\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاجتماع مثلين و اجتماع ضدين » و در مورد شرط و مشروط حقيقى به « امتناع تقدم مشروط به شرط » و در مورد كل و جزء حقيقى به « ضرورت انتفاى كل با انتفاى جزء » استناد جست و نتيجه گرفت ، ولى در مورد علت و معلول اعتبارى و شرط و مشروط اعتبارى و عرض و موضوع اعتبارى و كل و جزء اعتبارى به هيچ‌يك از اين اصول و قواعد نمىتوان توسل جست و نتيجه گرفت ، زيرا در اعتباريات ، « تقدم شىء بر نفس » و « ترجح بلا مرجح » و « تقدم معلول بر علت » و . . . محال نيست و « انتفاى كل با انتفاى جزء » و « انتفاى مشروط با انتفاى شرط » و . . . ضرورى نيست و « جعل ماهيت » و « جعل سببيت » و . . . نامعقول نيست .\r\nاز اين‌جا روشن مىشود كه عدم تميز و تفكيك اعتباريات از حقايق ، از لحاظ منطقى فوق‌العاده خطرناك و زيان‌آور است و استدلال‌هايى كه در آن‌ها رعايت نكات بالانشود فاقد ارزش منطقى است ، خواه آن‌كه براى اثبات « حقايق » به مقدّماتى كه از امور اعتبارى تشكيل شده است استناد شود - مثل غالب استدلالات « متكلمين » كه غالباً « حسن و قبح » يا ساير مفاهيم اعتبارى را دست‌آويز قرار داده و خواسته‌اند از اين راه در باب مبدأ و معاد نتيجه بگيرند و مثل بسيارى از استدلالات « ماديين » كه احكام و خواص اعتباريات را در حقايق جارى دانسته‌اند و ما به تدريج به همه يا بعضى از آن‌ها اشاره خواهيم كرد - و خواه آن‌كه در اعتباريات به اصول و قواعدى كه از مختصات حقايق است ، براى نمونه چند مثال در بالا ذكر شد ، استناد شود ؛ مانند معظم استدلالاتى كه معمولًا در « فن اصول » به كار برده مىشود .\r\n\r\nطريق سير و سلوك فكرى در اعتباريات چيست ؟\r\nدر امور اعتبارى رابطهء بين دو طرف قضيه همواره فرضى و قراردادى است و اعتبار كننده ، اين فرض و اعتبار را براى وصول به هدف و مصلحت و غايتى نموده و هرگونه كه بهتر او را به هدف و مصلحت منظور وى برساند اعتبار مىكند . « 1 » يگانه مقياس عقلانى كه\r\n\r\n\r\n","description":"","footnote":"\r\n( 1 ) . يعنى اعتباريات هم‌چون قوانين موضوعه و اخلاقيات فردى و اجتماعى براى بهتر زيستن و رسيدن به‌تمدن و كمال ، معقول و مفيد است . قوانين راهنمايى و رانندگى ، مسائل قضائى و حقوقى ، فرضيات تصويب شده هستند كه مقبوليت عمومى دارند ، چرا كه مصالح فردى و جمعى چنين فرضيات و اعتباراتى را مىطلبد . مصوّبات حقوقى بشر و قوانين بين المللى و منشور اعلاميهء حقوق بشر همگى در جهت همزيستى مسالمت‌آميز فرض و اعتبار شده‌اند و به صورت قوانين معتبر شمرده مىشوند\r\n","page_name":" 242 ","page_number":242},
  {"content":"\r\n\r\nدر اعتباريات به كار برده مىشود لغويت و عدم لغويت اعتبار است ، و البته در اين جهت خصوصيت اعتبار كننده را بايد در نظر گرفت ؛ مثلًا اگر اعتبار ، اعتبار خيالى و وهمى است مصالح و اهداف آن قوه را بايد در نظر گرفت و اگر اعتبار ، اعتبار عقلى است مصالح و اهداف آن قوه را بايد در نظر داشت و هم‌چنين فرق است بين اعتبارات قانونى يك نفر بشر و اعتبارات قانونى كه به وسيلهء « وحى الهى » تعيين مىشود ، چرا كه عقلاى بشر بسا ممكن است دست‌خوش اشتباه و خطا شوند و تحت تأثير محيط و سنن اجتماعى و يا قدرت‌هاى حاكم قرار بگيرند و قوانين را در راستاى منافع آن‌ها وضع و اعتبار نمايند نه مصالح عمومى .\r\nولى در اين جهت فرقى نيست كه هر كس و هر چيز و هر فرد و هر دسته كه چيزى را اعتبار مىكند غايت و هدفى در اعتبار خود دارد و وصول به آن هدف را مقصد قرار مىدهد و اگر چيزى را براى مقصد خاصى اعتبار كرد ممكن نيست كه عين همان قوهء اعتبار كننده چيز ديگرى را اعتبار كند كه او را از وصول به آن مقصد دور كند . پس يگانه مقياس سير و سلوك فكرى در اعتباريات همانا مقياس لغويت و عدم لغويت است .\r\n7 . ممكن است اين معانى وهميه را اصل قرار داده و معانى وهميهء ديگرى از آن‌ها بسازيم و به‌واسطهء تركيب و تحليل ، كثرتى در آن‌ها پيدا شود ( سبك مجاز از مجاز ) . مثل اين‌كه جود و سخاوت فردى را به استفادهء زياد از ظروف يك بار مصرف اعتبار نماييم .\r\nبا تأمّل در اطراف بيان گذشته بايد اذعان نمود به اين‌كه ممكن است انسان يا هر موجود زندهء ديگر ( به اندازهء شعور غريزى خود ) در اثر احساسات درونى خويش كه مولود يك سلسله احتياجات وجودى مربوط به ساختمان ويژه‌اش مىباشد ، يك رشته ادراكات و افكارى بسازد كه بستگى خاص به احساسات مزبور داشته و به عنوان نتيجه و غايت ، احتياجات نام‌برده را رفع نمايد و با بقا و زوال و تبدل عوامل احساسى و يا نتايج مطلوبه ،\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nزايل و متبدل شود ( و اين‌ها همان علوم و ادراكات اعتباريهء بالمعنى الاخص مىباشند كه در آخر مقالهء 5 تذكر داده شد ) .\r\n\r\nتقسيم پديده‌ها\r\nما در نگاه نخستين ، پديده‌هاى جهان را به دو قسم مختلف : موجودات زنده ( داراى شعور ) و موجودات غير زنده تقسيم مىنماييم .\r\nمعمولًا موجودات زنده يا ذى حيات به مطلق موجوداتى گفته مىشود كه داراى خاصيت‌هاى « تغذيه ، رشد ، توليد مثل » مىباشند و اين تعريف همان‌طورى كه شامل حيوانات از قبيل اسب و شتر و مرغ و مار و ماهى هست شامل نباتات از قبيل درخت آلبالو و گل سرخ و تره نيز هست و لهذا در اصطلاحات معمولى و متداول ، « علم الحيات » عبارت است از : مطلق علم شناخت موجودات زنده ، كه به دو بخش گياه‌شناسى و حيوان‌شناسى منقسم مىشود . در مقابل موجودات زنده و ذى حيات ، جماداتند ؛ مانند سنگ و سرب و آهن .\r\nفرق گذاشتن موجودات زنده و جمادات روى سه خاصيت فوق آسان است و اشكالى ندارد ، ولى فرق گذاشتن حيوان و نبات خالى از اشكال نيست . قدما فرق حيوان و گياه را در حس و حركت مىدانستند ، ولى دانشمندان جديد ، كه مطالعات زيادى در انواع مختلف نباتات و حيوانات كرده‌اند ، اين فرق را قابل مناقشه دانسته‌اند . و بعضى امتياز اصلى حيوان و نبات را در مواد غذايى آن‌ها دانسته‌اند ، زيرا نباتات از مواد جامد ، تغذّى مىكنند ، به‌خلاف حيوانات كه از گياه و گوشت تغذى مىكنند ، و بعضى ديگر هيچ‌يك از اين فرق‌ها را صحيح ندانسته و اختلاف نسبتاً اساسى كه در حيوان و نبات يافته‌اند همانا اختلاف در وضع ساختمان داخلى سلول‌هاى تشكيل دهندهء آن‌ها مىباشد .\r\nولى چنين به نظر مىرسد كه اگر فرق حيوان و نبات را مطابق همان چيزى كه قدما گفته‌اند در « شعور » و « حركت ارادى » بگذاريم ، اشكال مهمى پيش نمىآيد ، و اشكالاتى كه در اين زمينه شده قابل دفع است و ما خود را نيازمند به بحث در اطراف اين مطلب نمىدانيم .\r\nعلى هذا كلمهء « حيوان » به موجوداتى گفته مىشود كه ( در طبيعت ) داراى شعور و\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nتشخيص و حركات مسبوق به تشخيص و اراده هستند .\r\nدر اين مقاله هر جا كه موجود زنده اطلاق مىشود مقصود مطلق موجوداتى كه به آن‌ها كلمهء « حى » يا « ذى حيات » گفته مىشود نيست ، بلكه مقصود خصوص همان موجوداتى است كه به آن‌ها كلمهء « حيوان » يا « جانور » گفته مىشود ؛ يعنى موجوداتى كه شاعر به خود و به پاره‌اى از افعال خود هستند و حركاتى از روى شعور و اراده انجام مىدهند . و مقصود از تقسيم بالا تقسيم موجودات است به حيوان و غير حيوان ، نه تقسيم موجودات به ذى حيات و غير ذى حيات ( جماد ) .\r\nبراى آن‌كه ادراكات اعتبارى را بشناسيم بايد نظرى اجمالى و كلى به وضع احتياجات طبيعى و عمليات بدنى موجود زنده ( حيوان ) بنماييم و با نظر ديگر دستگاه انديشهء موجود زنده و بالاخص انسان را مورد بررسى قرار دهيم ، زيرا ، چنان‌كه قبلًا اشاره شد ، ادراكات اعتبارى مولود رابطهء احتياجات زندگى و دستگاه شعور موجود زنده است و مقدّمه‌اى كه در متن بيان شده براى تمهيد اين مطلب است .\r\nعلّامه در ادامه مىفرمايد :\r\nو گاهى كه در يك موجود غير زنده مانند يك فرد درخت تأمّل نماييم مىبينيم اجتماع چندين واحد ، مثلًا شاخه و تنه و ريشه ، يك واحد را تشكيل داده و با اعضا و قواى مختلفى مجهز نموده‌اند و همين واحد با فعاليت ذاتى خود فعاليت كرده و تدريجاً افعال و آثار و حوادثى به وجود آورده و وجود خود را يا بقاى وجود خود را حفظ مىنمايد . به وسيلهء ريشه‌هاى خود آب و غذا از زمين جذب مىكند و از راه تنه و شاخه و برگ تهويه مىنمايد و به‌واسطهء جهازات داخلى غذاى اندوخته را به همهء اطراف جسم خود پخش مىكند و به همين واسطه تغذيه و تنميه به عمل مىآورد و زوايد و فضلات را بيرون مىدهد و در هر سال چندى استراحت كرده و به گردآورى و تجهيز نيروى فرسودهء خود اشتغال ورزيده و سپس سرگرم نمو گرديده و سبز شده و شكوفه باز كرده و ميوه در آورده و مىرساند ، دوباره از فعاليت بيرونى افتاده و كار گذشته را از سر مىگيرد .\r\nخلاصه همهء اين حوادث ( خواص و افعال ) با هستهء مركزى خودشان ( واحد درخت )\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nيك جهان كوچكى را تشكيل مىدهند كه همهء اجزاى وى به هم‌ديگر بستگى داشته و يك سازمان واحدى را پديد آورده‌اند كه در نقطهء مركزى وى ، واحدى به نام « جوهر درخت » و در شعاع عمل وى ، موجودات ديگرى به عنوان طفيلى واحد جوهرى نام برده ، گرداگردش را گرفته و وابستهء آن مىباشند . چندى فعاليت واحد نام برده پديد و پيدا [ مىشود 
  ] و پس از چندى مىميرد و با سقوط وى همهء اين جهان كوچك سقوط كرده و نابود مىشود .\r\nپس واحد درخت يك موجود طبيعى است كه يك سلسله خواص و آثار طبيعى را با اوضاع معينه « 1 » به‌طور ضرورت و جبر انجام مىدهد .\r\nاكنون اگر از موجود غير زنده به موجود زنده پرداخته و مثلًا « انسان » را مورد بررسى قرار دهيم خواهيم ديد داراى همان فرمول وجودى است و يك فرد انسان عيناً وضعيت ذاتى يك موجود طبيعى مانند درخت را دارد و هر فرد انسانى هر كه و هر وقت و هر كجا باشد اعم از شاه و گدا ، اعم از مرد و زن ، اعم از عاقل و ديوانه ، اعم از بيابانى و شهرى ، اعم از دانشمند و نادان يك واحد طبيعى است كه در دايرهء هستى خود يك سلسله خواص و آثار طبيعى را از قبيل تغذيه و تنميه و توليد مثل به حسب طبيعت و تكوين « جبراً » انجام مىدهد و چندى بدين‌سان زندگى خود را ادامه داده و سپس از ميان رفته و آثار وى نيز از ميان مىروند . اين يك جنبهء وجود موجود زنده ( مثلًا انسان ) است كه مورد مطالعه قرار مىدهيم .\r\nبه تعبير روشن‌تر در ساختمان وجودى انسان و هر حيوانى دو قسمت ديده مىشود :\r\nدستگاه طبيعت ؛ دستگاه نفسانيات .\r\nحيوان از طرفى داراى جهازات بدنى و طبيعى از قبيل جهازات تنفس و تغذيه و توليد مثل و غيره است كه هر يك از آن‌ها اعمال ويژه‌اى را در وجود موجود زنده با طرز شگفت‌انگيزى انجام مىدهند كه در كتب تشريح و فيزيولوژى حيوانى مسطور است و از طرف ديگر مجهز به دستگاه شعور و انديشه و ميل و لذت و اراده و خواهش است كه آن نيز با\r\n\r\n\r\n","description":"","footnote":"\r\n( 1 ) . مراد از وضع معين هيئت تركيبى است كه شرايط زمانى و مكانى و مادّه ، با گرد آمدن و فعل و انفعالات خود به وجود مىآورد\r\n","page_name":" 246 ","page_number":246},
  {"content":"\r\n\r\nطرز مخصوصى در كار و فعاليت است و در كتب علم النفس [ روان‌شناسى 
  ] مسطور است .\r\nدر قسمت اول نباتات با حيوانات كم‌وبيش شريكند ؛ يعنى نباتات نيز داراى جهازات طبيعى از قبيل تنفس و تغذى و توليد مثل هستند و اين جهازات براى بقاى فرد يا بقاى نوع فعاليت مىكنند و همان غايتى را كه جهازات طبيعى حيوانى به نفع حيوان تحصيل مىكنند جهازات نباتى به نفع نبات تحصيل مىكنند با اين فرق كه جهازات نباتى معمولًا ساده‌تر و بسيطتر و جهازات حيوانى مفصل‌تر و وسيع‌تر و زيادتر است و قهراً احتياجات بيش‌ترى را براى حيوان توليد مىكند و از طرف ديگر تغذيهء نبات از موادى است كه معمولًا در دست‌رس وى هست ؛ از قبيل هوا و مواد خاكى و رطوبت به‌خلاف حيوان كه معمولا از مواد نباتى يا حيوانى بايد تغذى كند و اين خود بر احتياجات وجودى حيوان مىافزايد و او را مجبور مىكند كه نقل مكان داده از نقطه‌هاى دوردست تحصيل غذا نمايد .\r\nحيوان در اثر اين‌كه از طرفى ساختمان وجودى وى وسيع‌تر و نيازمندىهاى بيش‌ترى دارد و از طرف ديگر ما يحتاج زندگانىاش در دست‌رس وى نيست ناچار است براى آن‌كه قسمت مهم ما يحتاج خود را تحصيل كند به تكاپو و جنبش بپردازد و موادى را كه مورد نيازمندى وى است براى استفادهء خود آماده سازد . تكاپو و جنبش حيوان براى تحصيل ما يحتاج حيات و آماده ساختن مواد مورد نياز با هدايت و راهنمايى و فعاليت آن قسمت ديگر از ساختمان وجودى حيوان ، يعنى دستگاه شعور و انديشه و ميل و لذت و اراده انجام مىيابد . ازاين‌رو طبيعت حيوانى براى وصول به اهداف و غايات كمالى خود نيازمند به ميانجى شدن شعور و ادراك و ميل و لذت و خواهش است به خلاف طبيعت نباتى كه به‌واسطهء وضع مخصوص خود راه تكامل خود را بدون واسطه شدن اين امور طى مىكند .\r\nما در اين مقاله نمىخواهيم وارد كيفيت ساختمان طبيعى وجود حيوانات و طرز فعاليت اعضا و اجزاى بدن حيوانات بشويم و قسمتى از تشريح يا علم وظائف الاعضاء را براى خوانندهء محترم بيان كنيم و يا اين‌كه وارد موضوعات علم النفسى بشويم و از غرايز و تمايلات و شعور و ادراك حيوانات و بالاخص انسان صحبت بداريم و البته اين هر دو قسمت بسيار شيرين و دلكش و سودمند است و علماى حيوان‌شناسى از يك طرف و علماى\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعلم النفس از طرف ديگر تحقيقات بسيار مفيد و سودمندى در هر دو قسمت نموده‌اند و مخصوصاً در قرون اخير پيش‌رفت‌هاى فوق‌العاده و قابل ملاحظه‌اى در هر دو قسمت حاصل شده و دانشمندان نتيجهء زحمات خود را در اختيار عموم علاقه‌مندان به علم و دانش گذاشته‌اند . و هم‌چنين نمىخواهيم در اين‌جا وارد اين بحث فلسفى بشويم كه آيا نفسانيات حيوان جنبهء مادى دارد و از خواص معينهء تشكيلات مادى بدن حيوان است و يا وجود مستقل دارد و به اصطلاح معمول فلسفى جديد آيا اصالت با روح است يا با مادّه يا با هر دو يا با هيچ‌كدام ؟ هيچ‌يك از اين قسمت‌ها مربوط به مدعاى اين مقاله نيست .\r\nآن‌چه مربوط به مدعاى اين مقاله است كيفيت ميانجى شدن و واسطه واقع شدن ادراكات حيوان است ميان طبيعت حيوانى و غايات و اهداف آن ، و البته آن هم نه تمام ادراكات ، بلكه قسمتى از ادراكات كه ما آن‌ها را « ادراكات اعتبارى » مىخوانيم و اگر احياناً وارد قسمت‌هاى ديگر بشويم بر سبيل مقدّمه خواهد بود . در اين‌جا تذكر چند نكته لازم است :\r\nالف ) همان‌طورى كه در مقدّمهء مقاله تذكر داديم « اصل كوشش براى حيات » ، قانون عمومى موجودات زنده است و گفتيم كه موجود زنده در يك كوشش دايمى است و آن كوشش به طرف جلب نفع و فرار از زيان متوجه است . البته فعاليت و كوشش دايم اختصاص به حيوان ندارد ، نباتات بلكه جمادات نيز در يك فعاليت دايم هستند « چه ، يك قطره و ذره بىكار نيست » و مىتوان گفت وجود مساوى با فعاليت است و موجود غير فعال نداريم ، ولى آن‌چه بالاختصاص دربارهء حيوان گفته مىشود يك نوع فعاليت مخصوص است كه از آن به « كوشش براى حيات » يا « كوشش براى بقا » تعبير مىشود ؛ يعنى كوشش حيوان در يك جهت و مسير معين است و آن حيات و بقاى خود حيوان است و به تعبير ديگر حيوان در يك فعاليت و كوشش دايمى براى « خود » است و همهء كوشش‌هاى حيوان گرد يك نقطه مركزى مىچرخند و آن حيات و بقاى خود حيوان است و همين قانون حياتى است كه « تنازع بقا » را در حيوانات به وجود آورده است و عن قريب ، آن‌جا كه از اصل « استخدام » سخن به ميان مىآيد ، بحث مفصل‌ترى در اطراف اين مطلب خواهد شد .\r\nب ) قبلًا اشاره كرديم كه حيوان به‌واسطهء وضع خاص ساختمانى بدنى و جهازات طبيعى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nكه دارد نيازمند است كه پاره‌اى از احتياجات طبيعى خود را با ميانجى شدن انديشه و اراده و ميل و لذت رفع كند بر خلاف نبات ، كه وضع ساختمان وجودىاش طورى است كه نيازمند به ميانجى شدن اين امور نيست . اكنون اضافه مىكنيم كه دقت و مطالعه در حال حيوانات اين معنى را مىرساند كه به موازات هر يك از آن احتياجات طبيعى ، كه نيازمند به وساطت امور نفسانى مزبور است ؛ در دستگاه نفسانى وى ميل‌ها و غرايزى تعبيه شده كه حيوان را به طرف رفع نيازمندى طبيعت رهبرى مىكند ؛ مثلًا حيوان براى رشد و نمو به مواد غذايى احتياج دارد كه از خارج بايد تهيه شود ؛ به موازات اين احتياج طبيعى ميل به غذا و لذت از خوردن آن در دستگاه نفسانى وى هست و آن تمايل است كه هيجان آميخته به لذتى در حيوان ايجاد مىكند و حيوان براى ارضاى آن تمايل ، به جانب غذا حركت مىكند و آن را در اختيار دستگاه هضم قرار مىدهد و يا آن‌كه در دستگاه طبيعت وى جهاز ديگرى است به نام جهاز تناسل و اين جهاز ، بقاى نوع حيوان را تأمين مىكند ؛ به موازات اين جهاز طبيعى در دستگاه نفسانيات حيوان غريزه و تمايل مخصوصى هست به نام « غريزهء جنسى و ميل جنسى » ، اين تمايل در موقعى كه جهازات طبيعى آمادهء انجام دادن وظيفهء خود براى بقاى نوع است هيجانى در حيوان پديد مىآورد و حيوان براى آن‌كه آن تمايل را ارضا و آن هيجان را تسكين دهد به دنبال عملى كه اين نتيجه را مىدهد مىرود .\r\nخلاصه اين‌كه به موازات احتياجات طبيعت حيوانى يك سلسله تمايلات و غرايز مخصوص در وجود حيوان است كه وجود آن احتياجات را اعلام و حيوان را وادار به تكاپو و جنبش مىنمايد . البته نمىخواهيم مدعى شويم كه تمام تمايلاتى كه در وجود حيوان و بالاخص انسان است به ازاى يكى از احتياجات طبيعى است ، زيرا تمايلاتى در وجود انسان هست كه مبناى طبيعى نمىتوان براى آن‌ها پيدا كرد و آن تمايلات نمايندهء يك احتياجات وجودى ديگرى در انسان است علاوه بر احتياجات طبيعى ، و هم در مقام بيان اين جهت نيستيم كه از تمايلات زيادى كه در وجود حيوان هست كدام‌يك از آن‌ها اصلى و كدام‌يك فرعى است و اساس تمايلات حيوان و بالاخص انسان چيست ؟ و شايد در اين مقاله جايى برسد كه در اطراف اين دو قسمت ، كه از مهمات مسائل علم النفسى و فلسفى است ، بحث\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nكنيم ، بلكه مدعاى ما در اين‌جا اين است كه به ازاى هر يك از احتياجات طبيعى حيوان ، كه از راه حركت و تكاپو و جنبش او بايد تأمين بشود تمايلات و غرايزى هست كه حيوان را وادار و به طرف اعمالى كه نتيجتاً آن منظور را مىدهد رهبرى مىكند .\r\nج ) در عين اين‌كه هر يك از جهازات طبيعى حيوان با تمايل و غريزه و انديشه‌هاى مربوط به آن واقعاً مرتبط و پيوسته است و بالأخره از همهء آن‌ها منظور واحدى تأمين مىشود و همه به منزلهء يك دستگاهند كه براى يك منظور واحد به وجود آمده‌اند ، نكتهء قابل توجه اين است كه طرز فعاليت اين دو قسمت ( قسمت طبيعى و قسمت نفسانى ) چنان نمودار مىسازد كه اين دو قسمت مجزا از يك‌ديگرند و هر يك براى خود و براى يك غايت و هدف جداگانه و مختص به خود كار مىكنند و به حسب تصادف نتيجهء يكى از اين دو قسمت به نفع ديگرى هم تمام مىشود .\r\nشما از انسان عالم ، صرف نظر كنيد و وضع كودك يا حيوان يا انسان بسيط را مورد مطالعهء خود قرار دهيد . كودك يا حيوان يا انسان بسيط در دستگاه مربوط به تغذيهء وى ( مثلًا ) احتياج به غذا پيدا مىشود و او بدون آن‌كه از اين احتياج طبيعى آگاه شود و بداند كه بدن احتياج به « بدل ما يتحلّل » دارد و فايدهء غذا از لحاظ طبيعى چيست ، بلكه بدون آن‌كه ازوجود معده و دستگاه هضم و جذب و دفع آگاهى داشته باشد و بدون آن‌كه توجهى به حيات و بقاى خود داشته باشد فقط احساس مخصوصى در خود مىيابد كه ما نام آن را « گرسنگى » مىخوانيم ، آن‌گاه ميل به سيرى و لذتى كه از اين راه حاصل مىشود در دستگاه نفسانى وى شروع به فعاليت مىكند و انديشهء سير شدن ( بايد سير بشوم ) را در وى پديد مىآورد تا بالأخره منجر به اراده و حركاتى در ظاهر بدن ، كه مظهر آن تمايل و آن انديشه است ، مىشود و هم‌چنين وقتى كه بدن آمادهء انجام اعمالى كه منجر به توليد مثل مىگردد بشود حيوان بدون آن‌كه از احتياج طبيعى بدن خود آگاه شود و بدون آن‌كه نتيجهء طبيعى عمل خود را ، كه بقاى نوع است ، بداند فقط احساس مخصوصى در خود مىيابد و انديشهء كارى كه منجر به ارضاى تمايل نفسانى وى است در وى پديد مىآيد تا بالأخره آن تمايل و آن انديشه منجر به انجام اعمال مخصوص مىشود . حيوان در افعال خود ، كه از روى قصد و اراده انجام مىدهد ، منظور و\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمقصود دارد ، ولى آن منظورى كه در شعور حيوان منعكس مىشود غايت طبيعى افعال نيست ، بلكه كسب لذت و ارضاى تمايلات است .\r\nحيوان بلكه انسان ، در افعال قصدى و ارادى خود صرفاً مطيع تمايلات و عواطف و احساسات درونى خويش است و كارهايى كه در طبيعت و براى رسيدن طبيعت به مقصد و هدف خودش انجام مىدهد از راه اطاعت تمايلات درونى خود و براى وصول به لذات نفسانى خود انجام مىدهد و روى اين جهت است كه بعضى از فلاسفه مانند شوپنهاور مىگويند : « طبيعت انسان را مىفريبد و براى آن‌كه به مقصد خودش برسد دل او را به لذات فريبنده خوش مىكند ؛ مثلًا براى آن‌كه نسل ادامه يابد راهى بهتر از اين نيست كه انسان را با دل‌خوش كردن به لذات دروغى و فريبنده‌اى كه زن و مرد از معاشرت يك‌ديگر مىبرند گول بزند و هزاران مصيبت و رنج و بدبختى را به دوششان بگذارد . »\r\nولى حقيقت اين است كه وجود اين تمايلات و لذات را نمىتوان حمل بر تصادف يا تحميل و فريب نمود ، بلكه لازمهء ذاتى قواى فعالهء طبيعى حيوان ، وجود اين تمايلات و لذات است و جز اين نتواند بود و ما در پاورقىهاى آينده مبناى علمى آن را بيان خواهيم كرد و چيزى كه مبناى علمى و على و معلولى دارد قابل حمل بر تصادف يا فريب نيست .\r\nگاهى كه به صحنهء ممتد زندگى خود تماشا مىكنيم و از طريق ديگر و جنبهء ديگر زندگى خود را مورد بررسى قرار مىدهيم مىبينيم از آن لحظه و دمى كه كودكى خردساليم ، در برابر ديدگان پر از احساسات نغز و تازهء ما همان و همان مهر و عطوفت مادر بوده و فكرى به جز نازيدن و يازيدن به كنار مادر و مكيدن پستان و خوردن شير و خوابيدن و التذاذ از راه چشم و گوش و دهان مثلًا نداريم . و پس از چندى به روى همين مشاغل موجودى خود ، دستگاه بازى كردن و خيال پروريدن و انس پديد آوردن را گذاشته روز و شب ما با همين فكر و انديشه سپرى مىشود و پس از چندى احساسات مهر و عشق از افق هستى ما طلوع نموده و يك بخش مهمى از انبوه ذرات فكرى و انديشهء ما را به سوى خود جذب كرده و همهء اوقات ما با انديشه‌هاى مهرورزى و تمايلات جنسى و جريانات دامنه‌دار زناشويى ، كه به شعبه‌هاى گوناگون ديدن و پسنديدن و شيفته شدن و برد و باخت‌هاى مهر و وفا و\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبىوفايى ، راز و نياز ، وصل و جدايى مىگذرد ، و پس از آن اگر يك مرد سياستيم رل سياست را در دست گرفته و پيوسته مراقب سياست جهان بوده و انديشه‌اى به جز پيروزى سياسى نداريم و اگر يك فرد بازرگانيم همه روزه سرگرم انديشهء داد و ستد و پرورش مكنت و توليد ثروت مىباشيم و اگر يك فرد مالك و اگر يك دهگان و اگر يك دانشور و اگر . . . بوده باشيم با احساسات ويژه و انديشه‌هاى مخصوص به سر برده و زندگى خود را به سرانجام مىرسانيم .\r\nراستى ممكن است يك‌نفر انسان يك عمر تمام سرگرم انديشه‌هاى گوناگون بوده و حتى يك دمْ [ نظر نخستين ، كه گفته شد 
  ] ، از فكر وى عبور و به متخيله‌اش خطور نكند و اگر نيز گاهى به فكر سير طبيعى و تكوينى وجود خود بيفتد بسيار ناچيز و نسبت به توده‌هاى جهان انديشه و پندار وى در حكم صفر مىباشد .\r\nولى آيا اقامت انسان در كوى احساسات و انديشه‌ها و فرو رفتنش در درياى پندار ، سازمان طبيعت و تكوين را ساقط يا راكد نموده و بنيان طبيعت و تكوين را از بيخ و بُن كنده يا او را از فعاليت جبرى خود باز مىدارد ؟ البته نه .\r\nو در اين صورت آيا اصالت و هستى حقيقى از آن كدام‌يك از اين دو مرحله بوده و كدام‌يك از آن‌ها مستقل و متبوع و كدام‌يك تابع و طفيلى ديگرى خواهد بود ؟ و آيا طبيعت به‌واسطهء پيش‌آمد مرگ از فعاليت خود باز مىايستد و در نتيجه ، طومار انديشه و آرزوهاى انسانى پيچيده مىشود يا اين‌كه انسان به‌واسطهء خاتمه دادن انديشه و پندار به سير طبيعت خاتمه داده و در آرامگاه جاويدانى خود نشيمن مىگزيند ؟\r\nپاسخى كه كاوش علمى ، بلكه معلومات بسيط ابتدايى انسان به اين پرسش مىدهد اين است كه سازمان طبيعت و تكوين ، متبوع و سازمان انديشه و پندار تابع و طفيلى او مىباشد .\r\nولى با اين همه سازمان فكرى را به كلى بىرابطه به سازمان طبيعت و تكوين نمىتوان انگاشت ، زيرا افعال ارادى همراه فكر خاصى است كه با تغيير و بطلان وى فعل نيز متغير و باطل مىشود ؛ چنان‌كه روشن‌ترين آزمايش‌ها در زندگى انسان گواه اين سخن مىباشد .\r\nطبيعت با بطلان فعاليت خود باطل و نابود مىشود . پس همان طبيعت انسانى است مثلًا كه\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاين انديشه‌ها را براى دريافت خواص و آثار خود به وجود آورده و از راه آن‌ها به هدف و مقصد طبيعى و تكوينى خود مىرسد . خلاصه اين‌كه در عين اين‌كه بين احتياجات طبيعى حيوان و بين تمايلات و غرايز و انديشه‌هاى حاصل از آن تمايلات ، كه منجر به فعل ارادى حيوان مىشود ، هماهنگى برقرار است و فعاليت‌هاى نفسانى حيوان ، كه مقدّمهء فعل ارادى است براى رسيدن طبيعت است به مقصد و هدف خويش از بقا و كمال فرد يا نوع ، ليكن در دستگاه شعور و انديشه و ارادهء حيوان توجهى به طبيعت و غايتى كه طبيعت به سوى آن غايت مىشتابد نيست .\r\nتنها غايت و هدفى كه در شعور حيوان منعكس مىشود و او را وادار به تكاپو و فعاليت مىكند ارضاى تمايلات و نيل به لذات است و حيوان بلكه انسان بدون آن‌كه از احتياجات طبيعى خود آگاه باشد و غايت فعاليت‌هاى طبيعى وجود خويش را ، كه اين امور نفسانى براى آن‌ها كار مىكنند ، بداند و يا اگر بداند آن‌ها را در نظر بگيرد ؛ ( مانند انسان عالم ) كارهاى ارادى و قصدى خويش را انجام مىدهد و او در اين كارها صرفاً از تمايلات درونى خويش اطاعت مىكند و نيل به لذات حاصل از افعال را منظور مىدارد و گاهى چنان سرگرم اطاعت از تمايلات و پيروى از احساسات و پروراندن آرزوها و تمنيات و انديشه‌هاى ناشى از آن تمايلات است كه به كلى از طبيعت و وجود واقعى خويش بىخبر است و همان‌طورى كه در [ كلام علّامه 
  ] اشاره شده : « ممكن است يك نفر انسان يك عمر تمام سرگرم انديشه‌هاى گوناگون بوده و حتى يك‌دمْ نظر نخستين ( فعاليت‌هاى طبيعى وجود وى ) از فكر وى عبور و به متخيله‌اش خطور نكند » .\r\n\r\nنكتهء ديگر\r\nگفتيم در عين اين‌كه هدفى كه حيوان به‌حسب شعور و ادراك خود در نظر مىگيرد و براى آن فعاليت مىكند مغاير است با هدفى كه طبيعت حيوان به سوى آن مىشتابد ، بين اين دو دستگاه ( طبيعت و نفسانيات ) همكارى و هماهنگى كامل برقرار است و معمولًا همان چيزى تمايل حيوان را ارضا مىكند كه طبيعت را به‌سوى مقصد خويش كمك مىكند و بر عكس\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nچيزى طبيعت را به سوى مقصد كمك مىكند كه تمايل حيوان را نيز ارضا مىكند . حالا بايد بدانيم آيا كدام‌يك از اين دو قسمت تابع است و كدام‌يك متبوع ؟ يعنى آيا وجود اين تمايلات و غرايز و انديشه‌ها براى رسيدن طبيعت است به مقصد و هدف خويش يا آن‌كه دستگاه طبيعت براى اين به وجود آمده كه تمايلات مخصوصى را در حيوان ارضا كند و اين انديشه‌ها و آرزوها و تمنيات را در او پديد آورد ؟ همان‌طورى كه در متن بيان شده : « آيا اصالت و هستى حقيقى از آنِ كدام‌يك از اين دو مرحله بوده و كدام‌يك از آن‌ها مستقل و متبوع و كدام‌يك مستمند و طفيلى ديگرى خواهد بود ؟ » .\r\nمطالعهء زندگى حيوانات خصوصاً با توجه به « اصل انطباق با احتياجات » ، كه در مقدّمهء اين مقاله گفته شد ، روشن مىكند كه نفسانيات حيوان ، يعنى تمايلات و احساسات و انديشه‌هاى ناشى از آن‌ها كه اين مقاله آن‌ها را « انديشه‌هاى اعتبارى » نام نهاده تابع و طفيلى هستند و به منزلهء ابزارى هستند كه طبيعت آن‌ها را براى رسيدن به هدف و مقصد خويش ساخته است .\r\nهنگامىكه با نظرى دقيق‌تر مطالعه كنيم خواهيم ديد كه در حيوان نيرويى هست كه موجبات بقاى او را فراهم مىسازد و او را به جانب كمال فرد يا نوع سوق مىدهد و هر يك از جهازات بدنى كه ما از آن‌ها به اعضا و جوارح تعبير مىكنيم و هر يك از جهازات روحى از تمايلات و غرايز و انديشه‌هاى ناشى از آن‌ها ابزارهايى هستند كه به حسب اقتضاى محيطها و شرايط ظروف و احوال ، حيوان آن‌ها را به كار مىبرد و از آن‌ها استفاده مىكند و همواره تغيير محيط و تغيير احتياجات حيوان ، خواه ناخواه به « حكم قانون انطباق با محيط » از طرفى در وضع تجهيزات بدنى و از طرفى در وضع تجهيزات روحى وى موجب تغييرات متناسبى مىشود . و البته ، همان‌طورى كه در مقدّمهء اين مقاله گذشت ، از نظر حيوان‌شناسى تجربى نمىتوان عامل اصلى اين تطبيق را تعيين نمود و هر دسته‌اى مطابق مشرب فلسفى خود نظريه‌اى داده‌اند « 1 » و هم نمىتوان حدود اين تطبيقات را دقيقاً تعيين نمود ، يعنى نمىتوان\r\n\r\n\r\n","description":"","footnote":"\r\n( 1 ) . ر . ك : مقدّمهء شهيد مطهرى بر اين مقاله\r\n","page_name":" 254 ","page_number":254},
  {"content":"\r\n\r\nگفت كه حيوان تحت تأثير همان عامل مرموز تا چه اندازه مىتواند خود را از لحاظ تجهيزات بدنى و تجهيزات روحى با احتياجات سازگار كند ، ولى فى الجمله مسلم است كه تغيير محيط و تغيير احتياجات ، هم در وضع تجهيزات بدنى و اعضا و جوارح موجود زنده مؤثر است و هم در وضع روحى و نفسانى وى ؛ مثلًا مطالعات احوال و عقايد و روحيهء ملل مختلف ثابت كرده كه همواره طرز افكار و تمايلات و احساسات هر مردمى متناسب است با منطقه جغرافيائى زندگانى آنان ؛ مثلًا مردمى كه در مناطق حارّه زندگى مىكنند با مردمى كه در ساير نقاط زندگى مىكنند همان‌طورى كه از لحاظ شكل و اندام و قيافه متفاوتند از لحاظ احساسات و تمايلات و انديشه نيز متفاوتند ، لهذا بسيار چيزهاست كه آن مردم به حسب احتياج محيط و تحت تأثير عامل « تطبيق دهنده » ، « خوب و زيبا » مىپندارند ، در صورتى كه در نظر مردم ساير مناطق ، آن چيزها زشت وناپسند است . و روى همين جهت است كه طرز فكر ملل و جماعات مختلف ، متفاوت است و هر ملتى يك نوع قضاوت مىكنند ، ولى خوانندهء محترم از ياد نبرد كه اختلاف طرز فكر ملل و امم ، در افكار اعتبارى است نه در حقايق ، و همان‌طورى كه در مقدّمهء مقاله گفتيم ، عقل و معقولات نظرى در همه كس و همه جا و جميع ظروف و احوال يك‌سان است و لهذا ما نمىخواهيم مدعى شويم كه مردم مناطق حارّه طرز فكرشان در رياضيات و منطق مثلًا با مردم مناطق كوير و خشك و منجمده متفاوت است ، بلكه ، همان‌طورى كه بعداً خواهد آمد ، در ميان افكار اعتبارى نيز يك سلسله افكار هست كه قابل تغيير و تبديل نيست . تفكيك اين دو قسم از يك‌ديگر در متن مقاله خواهد آمد .\r\nاز اين بيان نتيجه گرفته مىشود : ميان طبيعت انسانى ( مثلًا ) از يك طرف و خواص و آثار طبيعى و تكوينى وى از طرف ديگر ، يك سلسله ادراكات و افكار ، موجود و ميانجى است كه طبيعت ، نخست آن‌ها را ساخته و به دست‌يارى آن‌ها خواص و آثار خود را در خارج بروز و ظهور مىدهد .\r\nاكنون بايد ديد كه اولًا ، اين ادراكات و افكارى كه ميان طبيعت و آثار طبيعت واسطه هستند چگونه افكارى مىباشند و فرق آن‌ها با افكارى كه داراى اين خاصيت نيستند\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nچيست ؟ ثانياً ، ارتباط آن افكار با طبيعت چه ارتباطى است ؟ ثالثاً ، ارتباط آن افكار با آثار طبيعت چگونه مىباشد ؟\r\nجاى ترديد نيست كه هر پديده‌اى از پديده‌هاى جهان در دايرهء پيدايش خود با افعالى سر و كار دارد و نقاطى را هدف فعاليت خود قرار مىدهد كه با قوا و ابزار و وسايل آن‌ها به حسب طبيعت و تكوين مجهز مىباشد ؛ چنان‌كه مثلًا جانوران تخم كننده هيچ‌گاه انديشه زاييدن و شير دادن نمىكنند و اگر زاييدن و شير دادن يك جانور زاينده را ببينند التذاذى از تصور آن ندارند و جز آن‌چه تجهيزات آن‌ها اقتضا مىكند چيز ديگرى تصور نمىكنند و هم‌چنين آن‌چه را كه به حسب طبيعت با ابزار مناسب وى مجهز هستند نمىتوانند تصور نكنند يا منافى وى تصور نمايند ؛ مثلًا پيش انسان براى جواز خوردن و نزديكى جنسى حجتى بالاتر از جهاز طبيعى تغذى و توليد مثل نيست ؛ يعنى انسان به اقتضاى غريزهء جنسى و توليد مثل آميزش انجام مىدهد و به حكم گرسنگى غذا تناول مىنمايد .\r\nو از همين‌جا مىشود حدس زد كه اگر يكى از اين موجودات زنده و پركار و فعاله را ( و البته هر موجودى فعال است ) « علمى » فرض كنيم ؛ به اين معنى كه كارهاى خود را با ادراك و فكر انجام دهد بايد صور ادراكى افعال خود را به اقتضاى قواى فعالهء خود داشته باشد و چون افعال وى تعلق به مادّه دارد بايد تصور علميه و موادى را كه متعلّق افعال وى مىباشد داشته باشد و بايد روابط خود را با آن‌ها بداند و اتفاقاً تجربه نيز همين حدس را تأييد مىكند .\r\nما ابتدائاً متعلّق مادى فعل را تميز داده و سپس فعل را كه يك نوع تصرف در مادّه است انجام مىدهيم ( اگر چه اين سخن فعلًا خام بوده و مفهوم حقيقى خود را ، چنان‌كه شايد و بايد ، پيدا نمىكند و در جاى ويژهء خود بايد روشن شود ، ولى عجالتاً همين اندازه و سربسته كافى است ) .\r\nسابقاً گفتيم كه حيوان و از آن جمله انسان قسمتى از نيازمندىهاى وجود خويش را كه در نبات به‌طور عادى و طبيعى انجام مىگيرد ( به اضافهء قسمت‌هايى علاوه ) بايد با وساطت و\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nهدايت ميل و لذت و اراده و انديشه انجام دهد و در حقيقت اين امور به منزلهء ابزارهايى هستند كه طبيعت حيوان براى طى مراحلى كه بايد بپيمايد آن‌ها را به كار مىبرد و ازاين‌رو حيوان نيازمند به يك سلسله فعاليت‌هاى ارادى است تا بتواند حيات و بقاى خويش را حفظ كند .\r\nهر فعل ارادى چون با انديشه انجام مىيابد قهراً از شعور حيوان مخفى نيست ؛ يعنى حيوان به افعالى كه در ظاهر بدن وى با مداخلهء اراده و انديشه انجام مىيابد آگاه است و نيز چون هر فعل ارادى براى غايت و منظورى انجام مىيابد حيوان بايد به غايت فعل خود آگاه باشد پس حيوان در كارهايى كه با مداخلهء اراده و انديشه انجام مىدهد بايد به خود آن افعال و به غايت و نتيجه‌اى كه از آن افعال عايد حيوان مىشود آگاه باشد ، بلكه چون افعالى كه حيوان به تحريك طبيعت انجام مىدهد سر و كار با مادّه‌اى از مواد خارجى دارد ؛ يعنى آن افعال يك نوع تصرفاتى است در مادّه‌اى از مواد خارجى بايد مادّه متعلّق فعل خود را نيز بشناسد و بالاتر اين‌كه بعضى از افعال حيوان تصرفاتى دقيق و پيچيده و صنعتى است كه از طرفى اطلاع حيوان را به كيفيت مخصوص اين عمل ايجاب مىكند و از طرف ديگر مستلزم مهارت عملى حيوان است ، از قبيل همهء اعمال فنى و صنعتى است و مانند اعمال غريزى شگفت‌انگيز حيوانات و بالاخص حشرات كه در كتب حيوان‌شناسى مسطور است و تعجب هر بيننده يا خواننده‌اى را برمىانگيزد . پس هر فعل ارادى كه از حيوان سر مىزند مستلزم انديشه‌ها و شناسايىهايى است و لا اقل شناسايى خود فعل و غايتى كه از آن فعل بايد منظور حيوان بوده باشد .\r\nعلاوه بر اين افكار و انديشه‌ها ، كه گفته شد هيچ فعل ارادى بدون آن‌ها تحقق نمىپذيرد ، به عقيدهء اين مقاله يك رشته انديشه‌هاى اعتبارى نيز در كار است كه در مقدّمهء هر فعل ارادى لازم است . على هذا هر فعل ارادى كه از حيوان سر مىزند مسبوق به يك سلسله انديشه‌هاى حقيقى و يك سلسله انديشه‌هاى اعتبارى است . « 1 » حالا بايد يك نظرى كلى و اجمالى به اين\r\n\r\n\r\n","description":"","footnote":"\r\n( 1 ) . مارى كه به‌وسيله انسانى زخم خورده باشد اگر انسان ديگرى به او نزديك شود تا مداوا كند مار زخم‌خورده‌به گمان دشمن بودن ممكن است به او نيش بزند . سگى كه به خيال دشمن بودن صاحب خود را گاز بگيرد پس از اين‌كه بفهمد سخت غصه مىخورد . اين افعال دليل ادراكات اعتبارى در حيوانات است\r\n","page_name":" 257 ","page_number":257},
  {"content":"\r\n\r\nدو قسمت انديشه‌هاى حيوان ، كه مقدّمهء افعال وى است ، بيندازيم و آن‌ها را به دست آوريم و ضمناً ببينيم هر يك از اين دو قسمت تحت تأثير چه عواملى و به چه ترتيبى براى حيوان پيدا مىشود .\r\nفعلًا نظر خود را به انديشه‌هاى حقيقى حيوان معطوف مىداريم از قبيل معرفت حيوان به افعال خود و به غايت افعال خود و احياناً به مادّهء متعلّق افعال خود و به كيفيت‌هاى دقيق افعال خود ، و اما انديشه‌هاى اعتبارى به تدريج و ترتيبى كه در خود مقاله خواهد آمد مورد بحث قرار خواهد گرفت ، و قبلًا مقدّمهء ذيل را يادآور مىشويم :\r\nبشر قبل از آن‌كه روى اسلوب فنى وارد تحقيق موجودات اين جهان گردد در برخوردهاى اولى كه با طبيعت مىكند تمام اجزاى بىجان و جان‌دار طبيعت را داراى تأثير و خاصيت مىبيند : از آتشى كه با بدنش تماس مىگيرد و از آبى كه مىنوشد و از سنگى كه از زمين برمىدارد و از درختى كه ميوه و سايه‌اش را مورد استفاده قرار مىدهد و از حيوانى كه از سوارى يا شير يا گوشتش بهره مىگيرد .\r\nمطالعاتى كه دانشمندان از دوره‌هاى قديم تا كنون روى اسلوب‌هاى فنى و علمى در اين موجودات كرده‌اند و تأثيرات و فعاليت‌هاى اين موجودات را مورد نظر قرار داده‌اند موجب شده كه براى اين موجودات يك تقسيم و طبقه‌بندى كلى قائل شوند به اين ترتيب : « جماد ، نبات ، حيوان ، انسان » . و در اين تقسيم و طبقه‌بندى آن‌چه در درجهء اول مقياس و ملاك واقع شده نوع فعاليت و آثار اين موجودات است ؛ يعنى چون اختلاف كلى بين نوع فعاليت جماد و نبات و هر يك از اين دو با حيوان و هر يك از اين سه با انسان ديده شده اين تقسيم و طبقه‌بندى به وجود آمده .\r\nدانشمندان جمادات را مورد مطالعه قرار داده‌اند و يك سلسله خواص و آثار در بسايط و مركبات آن‌ها يافته‌اند ، ولى در نباتات برخورده‌اند كه علاوه بر آن‌چه در جمادات ديده مىشود يك نوع فعاليت مخصوص ديگر كه عبارت است از : تغذى و جزء خود كردن مواد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nخارجى و رشد و توليد مثل كردن نيز ديده مىشود و مثل اين‌كه يك دستگاه خودكار ، كه خودش خودش را ترميم و اصلاح مىكند و نقص خود را رفع مىكند ، در درون اين دسته از موجودات گذاشته شده و پس از مدتى به علت مجهول و نامعلومى ( كه هنوز هم نامعلوم است ) اين دسته از موجودات راه نزول و انحطاط را مىپيمايند و از بين مىروند . در دستهء ديگر از موجودات كه آن‌ها را « حيوان » نام نهاده‌اند علاوه بر آن‌چه در نباتات ديده‌اند آن‌ها را داراى شعور و ادراك و ميل و لذت يافته‌اند كه كارهايى را به تحريك ميل و راهنمايى شعور و انديشه انجام مىدهند و در ميان آن‌ها انسان را از لحاظ شعور و انديشه داراى امتياز فوق‌العاده‌اى يافته‌اند .\r\nبديهى است كه مطالعات دانشمندان اوليه در مورد هر يك از اين چهار قسمت موجودات با آن‌چه امروز در دست بشر است از زمين تا آسمان متفاوت است . معلومات بشر اوليه در مورد شناخت طبيعت بىجان و طبيعت جان‌دار از نبات و حيوان و انسان در مقابل معلومات بشر امروز صفر است ، ولى در عين حال اين تقسيم و طبقه‌بندى ، كه در بالا گفته شد كه با مقياس اختلاف موجودات در « نوع فعاليت » در نظر گرفته شده ، به قوت واستحكام خود باقى است و از طرف همهء دانشمندان به رسميت شناخته شده و هنوز هم دانشمندانى كه در مقام طبقه‌بندى و درجه‌بندى علوم برآمده‌اند در درجهء اول همين طبقه‌بندى مزبور را ، كه در موجودات است ، ملاك درجه‌بندى و تقسيم علوم قرار داده‌اند و البته اين طبقه‌بندى موجودات ناظر به اين جهت نيست كه اين اختلافات از چه نقطه آغاز شده و آيا از اول چنين بوده يا بعد پيدا شده و اگر بعد پيدا شده به چه ترتيب بوده ؟ و هم‌چنين ناظر به اين جهت نيست كه مبناى اين اختلافات چيست ؟ آيا مادّهء بىجان يگانه عامل اصلى اين اختلافات است يا چيز ديگرى هم در كار است ؟ اين طبقه‌بندى فقط وضع فعلى موجودات را در طرز فعاليت نمايان مىسازد . فرق بين فعاليت فيزيكى جمادات و فعاليت حياتى نباتات از يك‌ديگر و هم‌چنين فرق اين دو با فعاليت حيوانى چندان دشوار نيست ، آن‌چه نيازمند به تأمّل است طرز فعاليت ارادى حيوان است كه مستلزم يك سلسله انديشه و ادراكات است كه بايد در مقدّمهء آن افعال واقع شود و اينك به شرح آن مىپردازيم :\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nحيوان چون با اراده و انديشه كارهايى مىكند ناچار همان‌طور كه به اراده و انديشهء خود آگاهى دارد به حركتى كه ناشى از اراده و انديشه است آگاهى دارد . ولى در اين‌جا يك سؤال مهم فلسفى پيش مىآيد و آن اين‌كه آيا آگاهى حيوان به فعل خود مانند آگاهى وى است به اشياى خارجى يا به نحو ديگرى است ؟ و اگر مانند آگاهى وى است به ساير اشيا ، لازم است كه اول حركت ارادى بدون اطلاع حيوان صادر شود سپس حيوان از راه يكى از حواس خود به آن آگاه شود ، و حال آن‌كه اين خلاف ضرورت است و مخصوصاً از آن جهت كه انسان هم در اين جهت شريك است و هر كسى خود را مىتواند مورد مطالعه قرار دهد . ما از حال خودمان مىدانيم كه قبل از فعل ارادى و لا اقل در حين وقوع آن از وجودش آگاهيم . پس ناچار علم حيوان به حركات ارادى خود از قبيل علم وى به اشياى خارجى نيست و به اصطلاح فلسفى « علم حصولى انفعالى » نيست ، بلكه طورى ديگر است ؛ يعنى به‌طور علم حضورى است و اين مسئله از فروع يكى از مهم‌ترين مسائل فلسفى در باب « علم و معلوم » است و همين اشاره مطلب ما را كافى است .\r\nايضاً حيوان به غايت فعل ارادى خويش آگاه است . هر فعلى كه به مقتضاى انديشه و اراده واقع مىشود خواه ناخواه از يكى از تمايلات يا ميل‌هاى نفسانى حيوان سرچشمه مىگيرد .\r\nتمايلات يا ميل‌ها عبارت است از : منشأهاى اصلى نفسانى هيجان‌ها و اشتياقاتى كه در وجود حيوان پيدا مىشود و منجر به حركات ارادى مىشود . در وجود حيوان تمايلات مختلفى هست و هر تمايلى هيجانى به طرف شىء خاصى ايجاد مىكند : تمايل به غذا غير از تمايل جنسى و هر يك از اين دو غير از تمايل به جاه و مقام است . در اين‌كه تمايلات حيوان و بالاخص انسان چند تاست و كدام‌يك اصل است و كدام‌يك فرع ، بحث‌هاى دقيق علم النفسى شده و نظريه‌هاى دقيقى پديد آمده و شايد ما در آينده وارد اين مبحث بشويم .\r\nبه هر حال ، هر فعلى كه به مقتضاى اراده و انديشه از حيوان سر مىزند خواه ناخواه از يك ميلى سرچشمه مىگيرد وغايتى كه در درجهء اول منظور حيوان است ارضاى آن ميل است ؛ مثلًا كودك احتياج به غذا پيدا مىكند و يك احساس آميخته به هيجان و لذتى در وجود خود احساس مىكند كه ما آن را « گرسنگى » مىخوانيم . اين هيجان از ميل به غذا سرچشمه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمىگيرد و كودك تلاشى كه براى غذا مىكند براى ارضاى همين ميل است و ما نام اين ارضا را در اين‌جا « سيرى » گذاشته‌ايم .\r\nهر فعلى كه ابتدا به نظر مىرسد كه علىرغم ميل انسان واقع مىشود از يك ميل مخفى سرچشمه مىگيرد ؛ مثلًا شخص بر خلاف تمايلات خودپرستى خويش به يك عمل اخلاقى نوع خواهانه اقدام مىكند و چون بر خلاف تمايلات خودپرستى است مىپندارد كه اين فعل مطلقاً بر خلاف ميلش صورت گرفته و حال آن‌كه واقعاً يك تمايل ديگرى ( تمايل نوع خواهى مثلًا ) در وجودش مكتوم بوده كه در آن حال بر ساير تمايلات شخص فايق آمده و عمل وى را تحت كنترل خود قرار داده ، و اگر چنين تمايلى در وجودش نمىبود محال بود كه اراده‌اش برانگيخته شود و فعلى صورت بگيرد .\r\nعلى هذا در هر فعلى از افعال ارادى ، ارضاى تمايلى منظور است وغايتى كه هيچ فعل ارادى خالى از آن نيست ( چه در حيوان و چه در انسان ) و حيوان مستشعر به آن است و او را مىجويد همانا ارضاى تمايلى از تمايلات است .\r\nپس ، همان‌طورى كه حيوان به فعل خود آگاه است ، به غايت نفسانى فعل خود نيز آگاه است و علم حيوان به غايت فعل خود نيز از قبيل علم وى به اشياى خارجى نيست ؛ يعنى حصولى انفعالى نيست ، بلكه « حضورى » است ؛ مثل ساير امور نفسانى ، كه در مقالهء 5 گذشت .\r\nاين دو علم و ادراك كه تا كنون گفته شد ( ادراك فعل و ادراك غايت نفسانى فعل ) خواه ناخواه در هر فعل ارادى موجود است و اين دو ادراك حيوان ، چون مربوط به چيزهايى است كه خارج از وجود خودش نيست ، از نظر توجيه علمى و فلسفى چندان اشكالى ندارد .\r\nحالا ببينيم آگاهىها و اطلاعات حيوان از امورى كه خارج از وجود وى است چگونه و به چه وسيله است ؟\r\nاين قسمت نيز تا آن‌جا كه از راه حس و تجربه و فكر قابل توجيه است چندان اشكالى ندارد ؛ مانند آگاهىهاى انسان از طبيعت و قوانين طبيعت . انسان در آغاز امر ، نه طبيعت را مىشناسد و نه به قوانين آن آگاهى دارد ، به تدريج در اثر برخورد با طبيعت عينى آن را مىشناسد و قوانينش را به دست مىآورد و در عمل از آن‌ها استفاده مىكند .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمشكل در يك سلسله حركات واعمالى است كه از حيوانات ديگر سر مىزند كه اصطلاحاً « حركات غريزى » خوانده مىشود ؛ مانند اعمال شگفت‌انگيز مورچگان و زنبور عسل و لانه ساختن و بچه بزرگ كردن و مهاجرت‌هاى تابستانى و زمستانى پرندگان و هزارها كارهاى ديگر از هزارها حيوان ديگر ، كه در كتب حيوان‌شناسى مسطور است . در قرون جديده دانشمندان مطالعات ارجمندى در زمينه غرايز حيوانات كرده‌اند و عجايبى از عالم زندگى حيوانات كشف كرده‌اند .\r\nحركات غريزى اختصاص به دستهء مخصوصى از حيوانات ندارد . از حشرات پست بلكه از حيوانات يك سلولى گرفته تا خزندگان و حيوانات ذوفقار [ مهره‌دار 
  ] و پستانداران و انسان ، كم‌وبيش داراى حركات غريزى هستند و آن‌كه از اين لحاظ از همه ناقص‌تر است انسان است .\r\nكارهاى دقيق و ماهرانه‌اى كه حيوان به نفع شخص يا نوع يا نسل آينده انجام مىدهد اگر انسان بخواهد انجام دهد مدت‌ها وقت براى يادگرفتن و تعلم مىخواهد . حالا بايد ببينيم آيا واقعاً حيوان از دقت‌هايى كه در كارهاى غريزى خود به كار مىبرد و از فوايد و نتايجى كه در طبيعت بر اين كارها مترتب است آگاه است يا نه ؟ اگر آگاه است اين آگاهى را از كجا كسب كرده ، و اگر آگاه نيست چگونه كارهاى خود را « من حيث لا يشعر » چنان دقيق تنظيم مىكند كه نتايج مفيدى براى حيات فرد يا نوع در بر دارد ؟ در اين‌جا چند نظريه است :\r\nالف ) حيوان از نتايج فعل خود آگاه نيست و در ساختمان وجودىاش هيچ‌گونه دستگاهى كه موجب صدور حركاتى معين كه متضمن نتايجى معين باشد و جود ندارد . وقوع حركات غريزى به اين ترتيب به‌طور تصادف است .\r\nواضح است كه اين نظريه هيچ ارزش علمى ندارد و نمىتوان حركات منظم حيوانات را كه پيداست از قانونى پيروى مىكنند حمل بر تصادف كرد .\r\nب ) حيوان از افعال و حركات خود و از نتايج افعال خود بىخبر است ، زيرا حيات و لوازم حيات از هوش و ادراك و ميل و لذت و اراده از مختصات انسان است ، ولى در وجود حيوان دستگاهى هست كه موجب مىشود حركاتى كه متضمن فوايدى براى حيوان است پديد آيد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nساختمان حيوان عيناً مانند يك ماشين است . چيزى كه هست اين ماشين طورى ساخته شده كه در مواقع معين آثارى بروز مىدهد كه انسان مىپندارد از روى شعور و ادراك كار مىكند ؛ مثلًا طورى ساخته شده كه در موقع نزديك شدن چيزى كه موجب ويرانى وى است خود را از او دور مىكند ؛ مانند فرار كردن گوسفند از گرگ ، و در موقعى كه احتياج به موادى دارد كه به منزلهء روغن و بنزين اين ماشين است ، خود را به آن نزديك مىكند ؛ مانند نزديك شدن گوسفند به آب و علف ، و انسان مىپندارد كه در صورت اول ترس ، و در صورت دوم ، اشتياق حيوان را وادار به حركت كرده است و حال آن‌كه حيوان نه ترس دارد و نه اشتياق ، و نه لذت و نه رنج . اين نظريه منسوب به دكارت و پيروانش است و گويند : روزى شاگردان دكارت سگى را آزار مىكردند حيوان فرياد مىكشيد ، آن‌ها با تعجب مىگفتند : طورى صدا مىكند كه انسان خيال مىكند احساس درد مىكند . روى اين نظريه حركات غريزى غير ارادى است و علت آن‌كه حركات غريزى منجر به نتايج معين مىشود وضع مخصوص ساختمان مكانيكى وجود آن‌هاست .\r\nاين نظريه نيز به قدرى ضعيف است كه احتياج به انتقاد ندارد و امروز در ميان هيچ دسته‌اى طرف‌دارانى ندارد .\r\nج ) حركات غريزى اعمالى خود به خودى هستند ، ولى در نسل‌هاى پيش اعمالى بوده‌اند كه از روى شعور و انديشه و اراده صادر مىشده‌اند اين اعمال بعدها در اثر تكرار زياد « عادت » اين حيوانات شده و اين عادت طبق قانون وراثت به اعقاب منتقل شده و حالت غريزه پيدا كرده است . اين نظريه منسوب به لامارك  ( Lemarck )  است .\r\nبر اين نظريه چند ايراد مهم وارد كرده‌اند : يكى اين‌كه اين فرضيه مستلزم اين است كه حركات نسل‌هاى پيش را از روى شعور و انديشه فرض كنيم و مشكل دوباره عود مىكند كه آن‌ها اين شعور را از كجا كسب كرده بودند ؟ البته نمىتوانيم بگوييم به تدريج در اثر تجربه ياد گرفته‌اند ، زيرا بسيارى اعمال غريزى است كه نوزاد حيوان در آغاز تولد محتاج به آن است و اين با آن فرض سازگار نيست . و ديگر آن‌كه حركاتى را مىتوان با « عادت » توجيه كرد كه مستلزم تكرار و توالى زياد باشد و حال آن‌كه بعضى از حركات غريزى در طول عمر\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nحيوان بيش از چند دفعه معدود واقع نمىشود و به علاوه اگر عادت مبدأ غريزه بود لازم بود كه حيوانات هر چه طويل العمرتر باشند از لحاظ غريزه كامل‌تر باشند و حال آن‌كه قضيه عكس است و حيوانات كامل الغريزه غالباً عمرهاى بسيار كوتاه دارند .\r\nو ديگر آن‌كه اين نظريه مبتنى بر يك نظريهء كلى است كه لامارك و داروين در مورد انتقال صفات اكتسابى از اسلاف به اعقاب دارند و تحقيقات جديد علم وراثت اين نظريه را مردود شناخته است . ديگر اين‌كه ما در مورد انسان مشاهده مىكنيم كه حركات عقلانى و ادراكى هيچ‌گاه به صورت غريزه به اعقاب منتقل نمىشود و اگر اين نظريه درست بود لازم بود كه اعمال عقلانى انسان به‌صورت غريزه به عقاب منتقل شود و نوزادان انسان كامل‌ترين حيوانات باشند از لحاظ غرايز ، و حال آن‌كه قضيه كاملًا بر عكس است و آن‌كه از لحاظ هدايت غريزه از همه ناقص‌تر است انسان است .\r\nد ) حركات غريزى اعمالى خود به خودى هستند و بدون دخالت اراده و انديشه صورت مىگيرند ؛ مانند اعمال انعكاسى كه از موجود زنده سر مىزند ؛ از قبيل حركات جهاز هاضمه هنگامى كه غذا وارد آن مىشود و يا ترشح غدد زير زبان هنگامى كه مثلًا ترشى روى زبان قرار مىگيرد و غير اين‌ها . فرقى كه هست اين است كه اين سلسله اعمال انعكاسى بسيط و ساده هستند ، ولى حركات غريزى ، مركب و پيچيده‌اند . تمام حركات غريزى حيوان در نسل‌هاى پيش حركاتى انعكاسى و ساده بوده‌اند بعدها به تدريج كه حيوانات تكامل يافته‌اند و انواع از يك‌ديگر اشتقاق يافته‌اند اين حركات نيز كه به صورت عادت در آمده‌اند به موازات ساير قسمت‌هاى وجودى حيوان تكامل پيدا كرده و طبق قانون وراثت به اعقاب منتقل شده‌اند . اين نظريه منسوب به داروين است .\r\nاين نظريه نيز به چند دليل مردود شناخته شده : يكى همان كه در بالا گفته شد كه علم وراثت نظريهء انتقال صفات اكتسابى را قبول نمىكند ، و ديگر آن‌كه حركات انعكاسى عكس العمل بدن حيوان در مقابل يكى از مؤثرات خارجى است و حال آن‌كه حركات غريزى از عوامل درونى حيوان سرچشمه مىگيرد . آيا چه محرك خارجى در بدن حيوان تأثير مىكند كه او را به طرف غذا يا لانه ساختن يا نزديكى جنسى روانه مىسازد ؟ به‌علاوه چگونه مىتوان\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nقبول كرد كه حركات غريزى شگفت‌انگيز حيوانات يا حركات نوزاد انسان در آغاز تولد حركاتى انعكاسى و خالى از شعور و قصد و اراده است ؟ !\r\nخود داروين در اثر ايراداتى كه بر نظريه‌اش در باب غرايز حيوانات وارد كردند از عقيدهء خود صرف‌نظر كرد و به نظريهء لامارك ، كه در بالا گفتيم گراييد .\r\nدكتر ارانى در مقام توجيه حركات غريزى همان نظريهء لامارك را بالأخره انتخاب مىكند .\r\nوى در پسيكولوژى ، صفحهء 182 مىگويد :\r\n« رفتار موجود زنده با حركات بلا اراده ، يعنى حركات انعكاسى شروع مىشود و بعد از حركات انعكاسى حركات ارادى به وجود مىآيد ، ولى ما بين اين دو نوع حركت يك نوع رفتار هست كه كامل‌تر از حركت انعكاسى است و مدت بيش‌ترى دوام پيدا مىكند ، ولى چون جامد است و موجود زنده بر حسب اراده در آن تغييراتى نمىدهد ناقص‌تر از حركات ارادى است . اين نوع رفتار را « حركت غريزى » يا به‌طور ساده « غريزه » مىنامند ؛ مانند پرواز پروانه در اطراف شمع ، لانه ساختن يك پرنده و غيره .\r\n« مجذوب شدن پروانه به شمع ، غريزى اوست . . . غريزه به ذكا ارتباط ندارد و جبلّى موجود است ؛ مثلًا اگر كاغذهاى مثلثى شكل ، مقابل سوراخ كرم خاكى ريخته شود حيوان با نهايت كم‌هوشى كه دارد جديت مىكند كاغذها را از طرف رأس مثلث به لانهء خود ببرد . اگر به وسيلهء ماشين از تخم‌مرغ جوجه تهيه كنيم حيوان به مجرد خارج شدن از تخم راه مىرود ، دانه مىچيند و حركات ديگر انجام مىدهد . شناختن خواص رأس مثلث يا مغذى بودن دانهء ارزن را كسى به حيوان نياموخته است ، ولى اين خاصيت به‌طور ارث در سلسلهء عصبى وى از نسل‌هاى پيش باقى مانده است . »\r\nپاسخ ، همان‌هاست كه در مقام ردّ نظريهء لامارك گفتيم و نيازى به تكرار نداريم . معلوم نيست كه اجداد كرم خاكى ، كه از خودش كم هوش‌تر بوده‌اند ( زيرا روى نظريه « نشو و ارتقا » حيوانات يك سير تكاملى را طى مىكنند ) چگونه خواص رأس مثلث را دريافته‌اند و به آن عادت كرده‌اند و بعد براى اعقاب خود به ارث گذاشته‌اند ؟ !\r\nه ) حركات غريزى حيوانات حركاتى است ارادى مقرون به شعور و تدبير . حيوان هر يك\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nاز اين كارهاى غريزى خويش را با علم و عمد و آگاهى از نتيجه و خاصيت طبيعى فعل خود انجام مىدهد ؛ مثلًا آن‌كه لانه مىسازد مىداند فايدهء لانه ساختن چيست و چگونه بايد ساخت تا براى استفاده مهيا شود و آن‌كه با غريزهء اجتماعى فعاليت‌هاى اجتماعى مىكند از روى آگاهى به وظيفه و آگاهى از فوايد زندگانى اجتماعى فعاليت‌هاى اجتماعى مىكند ؛ از قبيل زنبور عسل و مورچه و پاره‌اى پرندگان ، بلكه پاره‌اى پستانداران . اين علم و آگاهى براى هر نسل از طريق حس و تجربه حاصل مىشود و به وسيلهء يك نوع تفاهمى كه بين حيوانات است از فردى به فردى از نسل به نسل منتقل مىشود .\r\nاين نظريه را هر چند نمىتوان صد در صد باطل دانست ، زيرا اين نظريه متكى به دو جهت است : يكى علم اكتسابى تجربى حيوان و يكى تفاهم حيوانات ، و ترديد نيست كه حيوان كم‌وبيش در طول عمر اطلاعاتى كسب مىكند و موضوع تفاهم حيوانات نيز هنوز از نظر علمى روشن نيست كه آيا واقعاً هست يا نيست و اگر هست تا چه اندازه است و به چه وسيله است ، ولى صددرصد نيز قابل قبول نيست ، زيرا اولًا ، يك سلسله حركات غريزى از بعضى حيوانات در همان آغاز تولد ، يعنى قبل از آن‌كه حيوان فرصت تعليم و تعلم يا تجربه پيدا كند به طرز شگفت‌انگيزى صادر مىشود كه با اين نظريه قابل توجيه نيست و ثانياً ، حيوان‌شناسان بعضى حيوانات پيدا كرده‌اند كه هيچ‌گاه نسل بعدى نسل قبلى را مشاهده نمىكند و هميشه قبل از آمدن نسل بعد ، نسل قبل از بين مىرود و در عين حال ، حيوان حركات غريزى شگفت‌انگيزى دارد ، اين نيز با اين فرض قابل توجيه نيست و ثالثاً ، اگر حركات غريزى از راه تجربه و تعليم و تعلم صورت مىگيرد پس چرا غرايز حيوانات جنبهء اختصاصى دارد و هر حيوانى فقط در يك اعمال بالخصوص تخصص دارد ؟ و چرا افراد نوع همه با هم از لحاظ حركات غريزى مساوى و در يك درجه‌اند ؟ و چرا از لحاظ غريزه ، تكاملى در آن‌ها پيدا نمىشود ؛ مثلًا چرا زنبورهاى عسل در طول قرن‌ها زندگانى اجتماعى تجديد نظر و تكميلى در تمدن خود به وجود نمىآورند ؟ و حال آن‌كه اگر حركات غريزى صددرصد از روى فكر و نظر و كشف قوانين كلى بود مىبايست همهء حيوانات صاحب غريزه ، در همهء كارها تخصص و مهارت اعمال كنند و بين افراد نوعشان اختلاف باشد ( همان‌طورى كه از لحاظ\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nجسمانى كم‌وبيش اختلاف هست ) و مىبايست در وضع حركات غريزى آن‌ها تكامل و ترقى به وجود آيد ، همان‌طورى كه در انسان كه كارهاى خويش را از روى فكر و نظر و تعليم و تعلم انجام مىدهد ، همهء اين خصوصيات هست .\r\nو ) هدايت غريزه به وسيلهء يك نوع الهام غيبى صورت مىگيرد . حكماى اشراق مدعى بودند كه تدبير حيات هر نوع از انواع حيوانات به وسيلهء يك « نور مدبّر » صورت مىگيرد كه آن‌هم بالأخره منتهى مىشود به نور الانوار و ذات واجب الوجود . اين نظريه را با دلايل علمى نمىتوان ردّ كرد و اگر از هيچ راه از راه‌هاى عادى و طبيعى حركات غريزى قابل توجيه نباشد ، ناچار بايد حكم كرد كه حيوان در حركات غريزى خود به وسيلهء يك نيروى ديگرى كه محيط بر وجودش است هدايت مىشود . چيزى كه هست كيفيت الهام و كيفيت ياد گرفتن و هدايت شدن حيوان مطابق اين نظريه بر ما روشن نيست .\r\nز ) حركات غريزى حيوان همه حركاتى است از روى شعور و اراده و قصد ، و لكن در عين حال اين فعاليت‌ها فعاليت تدبيرى نيست ؛ يعنى حيوان فعاليت‌هاى خود را به منظور نتايج طبيعى آن‌ها انجام نمىدهد ، بلكه از نتايج طبيعى افعال خود به كلى بىخبر است . چيزى كه هست وضع ساختمان هر حيوانى ( نسبت به كارهاى غريزى مخصوص خودش ) طورى است كه از آن افعال طبعاً لذت مىبرد و حيوان بدون آن‌كه از نتيجهء آن فعل آگاه باشد و بدون آن‌كه ميل به نتيجهء فعل او را تحريك كرده باشد ، بلكه فقط براى لذتى كه از نفس فعل عايد حيوان مىشود ، فعاليت مىكند .\r\nبراى توضيح مطلب مىتوان دو نوع فعاليتى كه در انسان ديده مىشود مورد مطالعه قرار داد . انسان هر چند هر فعاليتى را براى آرزويى و رسيدن به يك لذتى و ارضاى يك تمايلى انجام مىدهد ، ولى در بعضى از افعال مستقيماً خود فعل را نمىخواهد ؛ يعنى خود فعل لذت بخش نيست ، بلكه بسا هست مقرون به رنج است و لكن آن فعل ، انسان را به يك مقصود نهايى نزديك مىكند ؛ از قبيل شخم زدن زمين و دانه پاشيدن و درو كردن و خرمن كردن و . . . كه يك نفر كشاورز براى يك مقصود اصلى و نهايى انجام مىدهد .\r\nدر اين‌گونه افعال چون خودشان مطلوب و مقصود نيستند و تمايلات انسان را به سوى خود\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nجذب نمىكنند لازم است كه انسان فايدهء طبيعى اين‌ها را بداند و قوانين و قواعد صحيح اين كارها را بداند تا آن‌ها را طورى انجام دهد كه به نتيجهء مطلوب ، يعنى به چيزى كه مستقيماً آسايش و آرامش خاطر انسان را فراهم مىكند و يك تمايلى را خشنود مىسازد ، برسد .\r\nدر اين‌گونه كارها راهنماى انسان فقط فكر و انديشه است و لهذا بايد از طريق تجربه و تعقل و تعليم و تعلم به دست آيد . اين‌گونه فعاليت‌ها را مىتوان « فعاليت تدبيرى » اصطلاح كرد .\r\nيك قسم فعاليت‌هاى ديگر است كه انسان خود فعل را مىخواهد ؛ يعنى خود فعل مستقيما لذت بخش و ارضا كنندهء يكى از تمايلات است ؛ از قبيل تغذى و اعمال جنسى حيوانات .\r\nاين‌گونه افعال خودشان مطلوب و مقصود حيوانند و تمايلات حيوان را به سوى خود جذب مىكنند ؛ يعنى احساس هر يك از اين افعال به‌واسطهء ملايمتى كه با طبع حيوانى دارد هيجانى در وى ايجاد و او را به عمل وادار مىكند ؛ نظير هيجانى كه خود به خود از ديدن يك منظرهء زيبا يا شنيدن يك آواز خوش و يا استشمام يك بوى مطبوع در انسان پيدا مىشود كه به صرف روبه‌رو شدن و انعكاس ذهنى اين امور ، جذب و انجذاب پيدا مىشود . اين‌گونه افعال غايات طبيعى مهمى دارد و طبيعت عينى خارجى انسان است كه براى بقا و كمال فرد يا نوع ، اين تمايلات را به وجود آورده است ، ولى در شعور انسان اين نتايج طبيعى منعكس نمىشود و اگر فرضاً منعكس بشود ، مانند انسان عالم ، باز داعى و محرك نفسانى همان ارضاى تمايل است . اين‌گونه فعاليت‌ها را مىتوان « فعاليت التذاذى » اصطلاح كرد .\r\nحركات غريزى حيوان را مىتوان حركات التذاذى دانست نه تدبيرى ؛ يعنى حيوانات ( بر خلاف انسان ) از لحاظ وضع تمايلات و نفسانيات طورى مجهز ساخته شده‌اند كه از جميع حركات غريزى خود مستقيماً لذت مىبرند و تمام آن كارها را صرفاً براى همان لذتى كه از خود آن افعال مىبرند انجام مىدهند ، بدون آن‌كه از نتيجه و فايدهء طبيعى عمل خود آگاه باشند و آن را منظور بدارند .\r\nاين نظريه را نيز با دلايل علمى نمىتوان صد در صد باطل دانست . چيزى هست خيلى بعيد به نظر مىرسد كه حركاتى از قبيل لانه ساختن پرندگان صرفاً التذاذى باشد و حيوان از\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nنيتجهء كار خود و قانون كار خود بىخبر باشد ، زيرا قراين چنين نمودار مىسازد كه حيوان يك مقصود ديگر از كار خود دارد و اين كار را براى آن مقصود نهايى مىكند و در اين كار خود عيناً مثل انسان كه براى مقصود نهايى تدبير مىكند و متحمل رنج و زحمت مىشود تدبير مىكند و به خود رنج مىدهد . به‌علاوه روى اين نظريه معلوم نيست كه چرا انسان كه قوهء عقل و شعور و استعداد تدبير در امور دارد اين اندازه از لحاظ تمايلات كه هادى غريزهء اوست ضعيف است و حيوان كه اين استعداد را ندارد داراى اين همه تمايلات عجيب شده كه حتى زنبور عسل ، كه لانهء خود را با اشكال مسدس تنظيم مىكند ، در وجود او تمايلى آفريده شده كه فقط از اين نوع كار لذت مىبرد و او بدون آن‌كه در شعور و قوهء ادراك خويش فايدهء اين كار را بداند فقط براى اطاعت از آن تمايل مخصوص اين كار را انجام مىدهد . اين بود مجموعهء فرضيه‌هايى كه در مورد غريزه گفته شده يا مىتوان فرض كرد .\r\nموضوع هدايت غريزه ، يكى از اسرارآميزترين مسائل علم الحيات است و خوش‌بختانه دانشمندان قرون جديده دست به مطالعات عميقى دربارهء كردار و رفتار غريزى حيوانات زده‌اند و عجايبى در اين زمينه‌ها كشف كرده‌اند و هر چه مطالعات و مشاهدات در اين زمينه بيش‌تر شود زمينهء تحقيق فلسفى در ماهيت غريزه فراهم‌تر خواهد شد .\r\nبه هر حال قواى فعالهء ما مانند چشم و گوش ، قوهء خيال ، واهمه و عقل و هوش احساساتى درونى در ما ايجاد مىكنند . ما انجام دادن افعال قواى خود را دوست داشته و مىخواهيم انجام بگيرد ، چرا كه آن‌چه مناسب طبع ماست مطلوب است و حوادث و وارداتى كه با قواى ما ناجورند دشمن داشته و نمىخواهيم انجام دهيم يا در مورد آن‌ها افعال مقابل آن‌ها را دوست داشته و مىخواهيم . انسان گرسنه غذا مىخواهد و تشنهء آب ، و هنگام غضب مىخواهد طرف مقابل را بكوبد و عواطف ما نيز فعل مناسب را مىطلبد .\r\nپس ناچار صورت ادراكى احساسى خود را هم به فعل و هم به مادّه و هم به خودمان مىدهيم ؛ چنان‌كه بچه در نخستين روزهاى زندگى هر چه به دستش مىآيد گرفته و به دهان مىبرد آن‌گاه چيزهاى خوردنى را خورده و آن‌چه نمىتواند ، نمىخورد . البته اشتهاى خوردن ، به صورت احساس در مغز وى جاىگزين شده و سپس نام اراده و مراد و مريد\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n( خواست ، خواسته ، خواهان ) به وى داده و با آزمايش‌هاى مكرر خوردنى را تميز داده و گاهى هم مىفهمد مادّه‌اى كه در دست دارد خوردنى نيست . البته آن وقت نام‌هاى « خوردن » و « خوردنى » و « خورنده » را به فعل و به خود و به مادّه مىدهد و اين جمله را در دل دارد : « اين خوردنى را بايد بخورم » و پيش‌تر مىگفت : « اين خواستنى را بايد بخواهم » . با بيانى كه شد ، مفهوم « بايد » همان نسبتى است كه ميان قوهء فعاله و ميان اثر وى ، موجود است . لازم نيست « بايد » به زبان جارى شود . حيوان و انسان هر فعلى و عملى كه انجام مىدهد بدون ترديد يك بايدى در آن وجود دارد و اين نسبت اگر چه حقيقى و واقعى است ، ولى انسان او را ميان قوهء فعاله و اثر مستقيم خارجى وى نمىگذارد ، بلكه پيوسته در ميان خود و ميان صورت علمى احساسى ، كه در حال تحقق اثر و فعاليت قوه داشت ، مىگذارد ؛ مثلًا وقتى كه انسان خوردن را مىخواهد تحقق دهد نسبت مزبور را نخستين بار مستقيماً ميان خود و ميان كارهاى تنها تنها كه عضلات دست و لب‌ها و فك و دهان و زبان وگلو و مرى و معده و كبد و عروق . . . هنگام تغذيه انجام مىدهند نمىگذارد ، بلكه در حال گرسنگى به ياد سيرى افتاده و نسبت ضرورت را در ميان خود و ميان احساس درونى سيرى يا لذت و حال ملايمى كه در سيرى داشت گذاشته و صورت احساسى درونى خود را مىخواهد و در اين زمينه خود را « خواهان » آن چيز و آن را « خواستهء » خود مىپندارد . و پس از آن در مورد خوردن ( مثال سابق ) فكرى كه قبل از همه چيز پيش انسان جلوه مىكند اين است كه اين خواستهء خود را ( سيرى ) بايد به وجود آورم ، و چنان‌كه روشن است ، در اين فكر ، نسبت « بايد » از ميان قوهء فعاله و حركتى كه كار اوست برداشته شده و در ميان انسان و سيرى ( خواهان و خواسته ) گذاشته شده كه خود يك اعتبارى است و در نتيجه سيرى صفت « وجوب » پيدا كرده پس از آن‌كه چنين وصفى نداشت و در حقيقت صفت وجوب و لزوم ، از آن حركت مخصوص بود كه كار و اثر قوهء فعاله مىباشد .\r\nو در اين ميان مادّه نيز ، كه متعلّق فعل است ، اعتباراً به صفت وجود و لزوم متصف شده است .\r\nبنابراين همين كه انسان قواى فعالهء خود را به كار انداخت عدهء زيادى از اين نسبت\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n( بايد ) را در غير مورد حقيقى خودش گذاشته و هم‌چنين به چيزهاى بسيارى صفت وجوب و لزوم داده ، در حالى كه اين صفت را به حسب حقيقت ندارند ؛ در طرف خارج وجوبى در كار نيست .\r\nمثلًا در مورد خوردن ( مثال گذشته ) اگر چه متعلّق « بايد » را سيرى قرار داده ، ولى چون مىبيند سيرى بى بلعيدن غذا و بلعيدن بى جويدن و بى به دهان گذاشتن و به دهان گذاشتن بى برداشتن و برداشتن بى نزديك شدن و دست دراز كردن و گرفتن و . . .\r\nممكن نيست ، به همهء اين حركات صفت وجوب و لزوم مىدهد و چون مىبيند كه قوهء فعاله در حقيقت يك چيز مىخواهد به همهء اين حركات و يا به يك دسته از آن‌ها صفت وحدت و يگانگى مىدهد و به همين قياس . . . .\r\nاز بيان گذشته نتيجه گرفته مىشود :\r\nالف ) انسان ( يا هر موجود زنده ) به‌واسطهء به كار انداختن قواى فعالهء خود يك سلسله مفاهيم و افكار اعتباريه تهيه مىنمايد . البته شهيد مطهرى به اين كليت قبول ندارد و تنها در مورد انسان صادق مىداند .\r\nب ) ضابط كلى در اعتبارى بودن يك مفهوم و فكرى اين است كه به وجهى متعلّق قواى فعاله گرديده و نسبت « بايد » را در وى بتوان فرض كرد . پس اگر بگوييم : « سيب ميوهء درختى است » فكرى خواهد بود حقيقى و اگر بگوييم : « اين سيب را بايد خورد » و « اين جامه از آن من است » اعتبارى خواهد بود .\r\nج ) با تذكر آن‌چه در مقالهء 5 گذشت روشن مىشود كه اعتباريات به دو قسم منقسم مىباشند :\r\n1 . اعتباريات مقابل مهيات كه آن‌ها را « اعتباريات بالمعنى الاعم » نيز مىگوييم ؛\r\n2 . اعتبارياتى كه لازمهء فعاليت قواى فعالهء انسان ( يا هر موجود زنده ) است و آن‌ها را « اعتباريات بالمعنى الاخص » و « اعتباريات عملى » مىناميم . آن خواسته را به نام ادراكات اعتبارى عملى مىشود نام‌گذارى كرد .\r\nد ) چون اعتباريات عملى مولود يا طفيلى احساساتى هستند كه مناسب قواى فعاله\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمىباشند و از جهت ثبات و تغيير و بقا و احساسات نيز دو گونه هستند : احساسات عمومى لازم نوعيت نوع و تابع ساختمان طبيعى ، چون اراده و كراهت مطلق و مطلق حبّ و بغض ؛ و احساسات خصوصِىِ قابل تبدل و تغيير . ازاين‌روى بايد گفت اعتباريات عملى نيز دو قسم هستند :\r\n1 . اعتباريات عمومى ثابت غير متغير ، مانند اعتبار متابعت علم واعتبار اجتماع و اختصاص ( چنان‌كه بيان خواهيم نمود ) ؛\r\n2 . اعتباريات خصوصىِ قابل تغيير ، مانند زشت و زيبايىهاى خصوصى و اشكال گوناگون اجتماعات .\r\nانسان مىتواند كه هر سبك اجتماعى را كه روزى خوب شمرده روز ديگر بد بشمارد ، ولى نمىتواند از اصل اجتماع صرف نظر نموده و يا اصل خوبى و بدى را فراموش نمايد .\r\nپس اعتباريات عملى بر دو قسمند : اعتباريات ثابته كه انسان از ساختن آن‌ها ناگزير است ؛ و اعتباريات متغيره .\r\nآن‌چه بيانات گذشته تا كنون نتيجه داده اين است : انسان يا هر جانور زنده ميان خود ( قواى فعاله ) و ميان حركات حقيقى و خواص و افعال اختيارى خود اجمالًا يك سلسله ادراكات و علومى را ساخته و توسيط مىنمايد .\r\nولى آيا آن‌ها را چگونه ساخته ؟ و آن‌ها چه انقسامات و احكامى دارند ؟ و آن‌ها چگونه با خواص و افعال حقيقى انسان ارتباط پيدا مىكنند ؟ پرسش‌هايى هستند كه هنوز پاسخ تفصيلى آن‌ها داده نشده ، اگر چه شالودهء سخن در بيان گذشته ريخته شده .\r\nگفته شد كه ادراكات اعتبارى از روى اعتبارات حقيقى ساخته مىشود . با اضافاتى كه از ساير كتاب‌هاى شهيد مطهرى بيان مىداريم ، جوهرهء مطلب روشن ، و پاسخ پرسش‌ها داده خواهد شد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nتفكيك اعتباريات از حقايق\r\nبه جهت اهميت و نقش اين تفكيك در حيات معقول و شيوهء كاربردهاى عقلانى انسان ، فشرده‌اى از ديدگاه‌هاى استاد شهيد مطهرى را با تحريرى تازه مىآوريم تا شرح و نقدى باشد براى اين بخش از اصول فلسفه ( مقالهء اعتباريات ) كه علّامه شهيد به عللى پاورقى نزده است .\r\nدر تعريف حقيقت مىگويند : حقيقت يك سلسله اصول نظرى است ، چنان‌كه اخلاق ، كه نوعى از اعتباريات است ، عبارت است از : اصل‌هاى عملى ؛ به عبارت ديگر اخلاقيات در مقولهء حكمت عملى داخل مىشوند ، ولى حقايق از قلمرو حكمت نظرىاند ، چون حكمت نظرى حقايق را آن‌چنان‌كه هستند و يا بوده‌اند بيان مىكند ؛ در واقع واقعيت عينى و خارجى را ، بدان‌گونه كه هست ، نشان مىدهد ، ولى حكمت عملى محدود به انسان و رفتار اوست ؛ يعنى انسان چگونه بايد رفتار كند و چگونه نبايد رفتار نمايد .\r\nماهيت حكمت عملى ماهيتى انشايى است ، ولى ماهيت حكمت نظرى اخبارى ؛ يعنى از واقعيت و نفس الأمر حكايت مىكند و ملاك صدق و كذب آن مطابقت با واقع و نفس الأمر و عدم تطابق آن مىباشد . به قول شهيد مطهرى : در كتاب‌هاى ما به قدر كافى درباره تفاوت عقل عملى و نظرى بحث نشده است آن‌چه بحث شده جنبهء روان‌شناسى دارد ؛ گفته‌اند : در انسان دو قوه وجود دارد : يكى به نام عقل نظرى ، و ديگرى به نام عقل عملى ، بعد گفته‌اند : عقل نظرى عبارت است از : قوه‌اى كه در نفس انسان موجود است كه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nنفس به يارى آن قوه مىخواهد خارج از محدودهء خود را كشف كند و عقل عملى عبارت است از : آن ادراكاتى كه نفس به عنوان مدير و مدبّر بدن مىخواهد مجموعه بدن را تدبير نمايد . به همين جهت براى نفس به دو كمال نظرى و عملى معتقدند . تدبير بدن در واقع مقدّمه‌اى است براى اين‌كه چگونه كامل مىشود ، چرا كه نفس براى اين‌كه حداكثر استفاده را از اين مركب ( بدن ) كرده باشد بايد نوعى تعادل بين قوا برقرار نمايد .\r\nنفس انسان مقهور بدن نيست ، بلكه بدن مقهور نفس است . بنابراين عدالت نوعى تحت تأثير قرار گرفتن جسم و قواى جسمانى از نفس و حاكميت نفس بر تمام قواى بدن مىباشد و هيچ كس بيش از شيخ دربارهء حكمت نظرى و عملى بحث نكرده است . وى از آن در بحث « مباحثات شفا » از همه جا مفصل‌تر و مبسوطتر بحث كرده و به تحقيق آن پرداخته است « 1 » .\r\nبرخى از فلاسفه ، عقل عملى را از سنخ قوهء ادراكى نفس پنداشته‌اند ، ولى گروهى معتقدند عقل عملى از قماش عقل و ادراك نيست ؛ قوهء عمَّاله است نه علّامه .\r\nدر اين صورت اطلاق عقل بر عقل عملى و عقل نظرى از باب اشتراك لفظى است نه اشتراك معنوى .\r\nازاين‌رو قدماى ما حكمت عملى را ، كه اخلاق را هم در بر مىگيرد ، علم به افعال اختيارى انسان از اين‌كه چگونه باشد و اين‌كه اگر چطور باشد در حدّ امكان مىتواند افضل ، احسن و اكمل به حساب آيد ؟ چنان‌كه به بحث حكمت نظرى دربارهء نظام موجود ، كه آيا احسن و افضل و اكمل در حدّ امكان است ، شبيه مىباشد ؛ منتها نظام احسن دربارهء « هست » و « نيست » بحث مىكند ، ولى در افعال اختيارى بحث از « هست و نيست » نمىباشد ، بلكه بحث در اين باره است كه چگونه بايد باشد تا افضل و اكمل و احسن گردد . علماى جديد مىگويند : اخلاق عملى ، چگونه زيستن است نه چگونه زيست مىكند ، بلكه چگونه بايد زيست نمايد ؟ از اين‌رو قيدى اضافه كرده‌اند كه انسان چگونه زيست كند كه زيستن او داراى تعالى و قداست باشد كه اين نوع زيست شامل\r\n\r\n\r\n","description":"","footnote":"\r\n( 1 ) . نقدى بر ماركسيسم ، ص 188 ( نقل به مضمون )\r\n","page_name":" 274 ","page_number":274},
  {"content":"\r\n\r\nچگونگى رفتار و ملكات ارزشى و يا ضد ارزشى است ؛ يعنى انسان با خلق و خوىهايى كه پيدا مىكند چگونه بودنش مشخص مىشود . صورت ظاهرى انسان‌ها يكى است ، ولى واقعيت انسان‌ها گوناگون و در گرو ملكات و صفات روحى است .\r\n\r\nاصول اخلاق ، متغير نيست\r\nاگر اخلاق را مثل حقايق ، نامتغير بدانيم بايد بگوييم اخلاق و رفتار خوب به اين معناست كه در ذات خود به صفتى متصف است كه آن صفت ، حَسَن است ، رفتار ديگرى نيز در ذاتش به صفتى متصف است كه آن صفت قبيح است ، پس هر فعلى يا داراى حُسن ذاتى است و يا قبح ذاتى است ، و بعضى از افعال نه حسن ذاتى دارند و نه قبح ذاتى ؛ يعنى حسن و قبح صفت عينى و ذاتى در اشياست و ذاتى هم لايتخلّف ولا يختلف ، « 1 » و تا دنيا دنياست ، حَسَن حَسَن است و قبيح قبيح . عقل هم به حكم بداهت كه جاى چون و چرا در آن نيست حكم مىكند خوب را بايد انجام داد ، و بد را بايد ترك كرد . اين بيانى است كه براى جاويد بودن اخلاق ممكن است گفته شود ، و معمولًا به ذاتى بودن حسن و قبح استناد و اين حسن و قبح ، دو صفت عينى تلقى مىشود .\r\nاما اين مطلب داراى خدشه و اشكال است . حكماى ما ، در منطق استناد به حسن و قبح را از قبيل استناد به مشهورات مىدانند كه به درد جدل و خطابه مىخورد ، حتى به اين نكته هم توجه شده است كه اين حسن و قبح‌ها نزد ملل و اقوام گوناگون ، مختلف است ازاين‌رو مىگويند : « كقبح ذبح الحيوانات عند أهل الهند » « 2 » ، ولى نمىگويند : چرا ما حسن و قبح را از مبادى برهان نمىگيريم ؟ مىگويند : حسن و قبح از احكام عقل عملى است ، ولى گاهى انسانى به ظاهر انسان است ، ولى به جهت مَلِكاتى كه پيدا كرده است صورت واقعى سگ و خوك ، بلكه صورت چند حيوانى پيدا كرده است ! ؟ معلوم است كه عقل عملى براى توسل به يك مقصدى اين معانى را براى انسان مىسازد ، ولى\r\n\r\n\r\n","description":"","footnote":"\r\n( 1 ) . نه تخلف مىپذيرد و نه تحول\r\n( 2 ) . زشتى كشتن حيوانات در ميان هندوها\r\n","page_name":" 275 ","page_number":275},
  {"content":"\r\n\r\nتوضيح نداده‌اند .\r\nبه نظر شهيد مطهرى ، آن كسى كه از همه بيش‌تر در ميان حكماى ما در اين باره بحث كرده است ، آقاى طباطبائى در مقالهء ششم اصول فلسفه است و به قول شهيد مطهرى : قسمت آخر را پاورقى نزديم ( به حكم عجله‌اى كه در كار بود ) و بعضى از قسمت‌هاى اين بحث براى ما قابل قبول نبود و نيست و به هر حال يك بحث بسيار اساسى و عميقى است . « 1 » مقدارى به درد فلسفه مىخورد كه انديشه‌سازى ذهن را ، بيان مىكند ، ولى بيش‌تر به درد علم اصول مىخورد . « 2 »\r\nايشان ، انديشه‌ها و فكرهاى اعتبارى و كيفيت پيدايش آن‌ها را در آن مقاله مطرح كردند ، كه سزاوار كار وبحث و مناقشهء بيش‌تر است ؛ در اين‌جا ، خلاصه‌اى از آن‌كه مربوط به اين بحث است بيان مىگردد . سخن ايشان از اين‌جا شروع مىشود كه ، يكى از كارها و توانايىهاى ذهن اين است كه انديشه‌هايى را كه از اشياى خارجى و عينى مىگيرد انديشهء حقيقى است ، چرا كه ذهن در گرفتن آن‌ها قدرت اختراع ندارد ، ولى بر يك واقعيت ديگر آن‌ها را منطبق مىكند ؛ يعنى حدّ يك شىء را بر شىء ديگر منطبق مىكند . به تعبير اصطلاحى و ادبى ، مجاز و تجوّز به خرج مىدهد . مجاز طبق نظر سكاكى اين نيست كه يك لفظ را برداريم و به معناى ديگرى به كار ببريم ؛ مثلًا لفظ شير را از معناى خودش منسلخ كنيم و در معناى يك فرد از افراد انسان ، كه شباهتى با آن داشته باشد ، ( رجلٌ شجاع ) به كار بريم ، بلكه مجاز نه تصرف در معنى است نه تصرف در\r\n\r\n\r\n","description":"","footnote":"\r\n( 1 ) . اين بحث بدون شك يك ابتكار خيلى با ارزشى است . نقصش فقط اين است كه ، اين يك مطلبى بوده كه‌ايشان شخصاً به آن رسيده‌اند و بعد هم فكر كردند و در آن پيش رفتند ، ولى آن را با كلمات قدماى خودمان مربوط نكردند كه معلوم شود ريشهء اين حرف در كلمات امثال شيخ در مورد عقل عملى و عقل نظرى چيست . اگر از حرف‌هاى آن‌ها شروع مىكردند و بعد پيوند مىدادند با حرف خودشان بهتر بود ، و علت اين‌كه از كلمات فلاسفهء قديم اين مبحث قطع شده است ، اين است كه ايشان از علم اصول به اين مطلب رسيدند نه از فلسفه ، و اولين الهام‌بخش ايشان هم حرف‌هاى مرحوم حاج شيخ محمدحسين اصفهانى بوده است در باب اعتباريات ، كه ايشان دنبالش را گرفته‌اند و رفته‌اند تا اين‌جا ، لذا آن را با حرف‌هاى فلاسفه ارتباط نداده‌اند . ر . ك : مجموعه آثار ، ج 2 ، ص 190 ، پاورقى\r\n( 2 ) . همان\r\n","page_name":" 276 ","page_number":276},
  {"content":"\r\n\r\nلفظ ، در واقع مسند به اين شكل است كه مثلًا زيد را مصداق معناى شير مىبينيم و بعد لفظ شير را در آن به كار مىبريم ، و اين كار در واقع يك نوع انشا و ايجاد است كه ذهن انجام مىدهد ، آقاى بروجردى رحمه الله در اين مورد تعبير خوبى داشتند ، مىگفتند : وقتى مىگوييم : « رأيت أسداً يرمى » درواقع يك جمله را به جاى دو جمله به كار برده‌ايم ، وگويا گفته‌ايم : « رأيت زيداً ، و زيدٌ مثل الأسد » . و ايشان در باب مجاز همان حرف سكاكى را قبول داشتند : « زيد را ديدم و زيد مانند شير است » .\r\nاين حرفى است كه آقاى طباطبائى در باب قدرت ذهن بر اعتبار و انشا و فرض ذهن دارند ؛ يعنى چنين فرضى كه چيزى را مصداق چيز ديگر قرار دهيم با يك عنايت خاص نه بدون حساب و كتاب . حرف ديگرى كه استاد علّامه دارند و خيلى حرف خوبى است ؛ ( ولى تعميمى كه ايشان مىدهند براى ما قابل قبول نيست ) اين است كه مىگويند :\r\nموجود جان‌دار ( كه شامل حيوان هم مىشود ) با موجود غير جان‌دار ، مانند گياه فرقشان در اين است كه حركت غير جان‌دار به سوى غايتش يك شكل و يك راه بيش‌تر ندارد ، و به‌طور جبرى و طبيعى به مقصد خودش حركت مىكند . طبيعت در همان مرحلهء طبيعى بودن خودش مجهز به وسايلى است كه به وسيلهء آن‌ها جبراً به سوى مقصد خودش حركت مىكند . جان‌دار هم از لحاظ وجود طبيعى و جسمى ، نه وجود ادراكى و ذهنى ، در عالم خودش اين‌گونه است ؛ يعنى همان‌طورى كه درخت به سوى غايت و هدف خويش به‌طور مستقيم حركت مىكند ، آن‌هم همين‌طور حركت مىكند ، ولى تجهيزات طبيعت به خودى خود كافى نيست كه در بسيارى از حركات ، حيوان را به مقصد مطلوبش ببرد . به همين علت حيوان براى رسيدن به مقصد از دستگاه شعورى و ادراكى خودش نيز استفاده مىكند و در واقع يك نوع هماهنگى ميان طبيعت عينى و تكوينى پيدا مىشود ؛ يعنى طبيعت فاقد شعور ، و دستگاه شعورى كه عملى انجام مىدهد در نتيجه طبيعت را به مقصد خودش مىرساند ، ولى نيروى شعور براى يك سلسله مقاصد ديگر عمل مىكند و انسان مىپندارد كه اين دو تصادفاً با يك‌ديگر منطبق مىشوند ، در صورتى كه تصادفى در كار نمىباشد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nطبيعت ادراكى انسان و حيوان به‌گونه‌اى ساخته شده است كه به مجرد تصور و ادراك يك چيز مناسبى ، ميل و شهوتى در نهادش نمايان گرديده و يك نوع لذت از رسيدن به آن و يك نوع درد و المى از نرسيدن به آن برايش پيدا مىشود ، و سپس به انگيزهء لذت بردن و نجات دادن خود از رنج ، به دنبال آن مىرود ؛ مثلًا احساس گرسنگى مىكند و در اثر تجربه‌اى كه از لذت غذا خوردن دارد ، براى رسيدن به آن لذت به دنبال غذا مىرود ، ولى در عمل ، به‌گونه‌اى است كه در ضمن ، طبيعت هم به مقصد خودش رسيده است . طبيعت در اثر فعاليت كمبودهايى پيدا كرده و نياز به « بدل ما يتحلل » دارد . با خوردن غذا هدف شعورى خورنده ، كه تنها لذت بود ، حاصل مىشود ، و در ضمن « بدل ما يتحلل » هم براى طبيعت تأمين مىشود . پس ادراك و طبيعت هر دو كار خودشان را انجام مىدهند : خورنده لذت مىبرد و طبيعت و ارگانيزم بدن نيز ما يحتاج خودش را تأمين مىكند ، ولى آيا اين دو كار نسبت به هم به كلى بيگانه و بىارتباطند و تصادفاً با يك‌ديگر منطبق شده‌اند و يا رابطه طبيعى دارند ؟ مثلًا ممكن بود به‌طور ديگرى واقع شود ؛ مثلًا خورنده از خوردن سنگ و خاك لذت ببرد و معده نياز به مواد ديگر داشته باشد ، ولى تصادفاً اين‌جور شد كه خوردنىهاى لذيذ براى خورنده ، به درد طبيعت و جسم او هم خورده و نياز او را رفع مىكند ؟ آيا مطلب از اين قرار است يا نه ، هيچ تصادفى در كار نيست ، بلكه يك وابستگى وجود دارد ؟ منتها يكى از اين دو ، اصل و جنبهء محورى دارد و ديگرى فرع . اصل همان قوهء ادراكى است كه مىخواهد لذت ببرد و از رنج گرسنگى رهايى پيدا كند ، ولى براى رسيدن به اين هدف يك دستگاهى هم لازم است كه در راه رسيدن به لذت ، با دستگاه ادراكى همكارى كند و غذا را هضم و جذب كند تا زمينه براى خوردن‌ها و التذاذهاى بعدى فراهم شود ؟ يا قضيه عكس اين است ، طبيعت بايد به مقصد خودش برسد ، و شخص فاعل را مسخر كرده‌اند و در خدمت آن قرار داده‌اند ؟ در اين‌كه يك تناسب و هماهنگى شديدى بين اين دو وجود دارد ، جاى ترديد نيست و لذا هر حيوانى از آن‌چه طبيعت به آن نياز دارد لذت مىبرد و طبيعت هم به همان نياز دارد كه براى حيوان لذت‌بخش است ؛ مثلًا زن كه مجهز به دستگاه شير و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nزاييدن است ، از همين كارها لذت مىبرد ، در صورتى كه حتى تصور زاييدن براى مرد ناراحت كننده است . اين امر روى محاسبه است . حيوانى كه تخم مىكند از تخم گذاشتن لذت مىبرد و آن‌كه مىزايد از زاييدنش . در اين‌جا هماهنگى شديدى در كار است . « 1 » اين اشتباه است كه تصور شود هدفدارى مخصوص موجودات ذىشعور است ، تا وقتى كه گفته مىشود طبيعت غايت دارد ، اشكال شود كه طبيعت بىشعور است ، و غايت داشتن دستگاه شعورى به تبع غايت داشتن طبيعت است . هدفدارى طبيعت به اين است كه حركت مىكند به سوى كمال خودش . به قول شيخ : صرف شعور داشتن ، موجود بىهدف را ، هدفدار نمىكند ، غايت داشتن و نداشتن به ذات خود آن موجود مربوط است ؛ منتها يك وقت شعور و آگاهى به غايت دارد ، و گاهى شعور به غايت ندارد ؛ مانند حيوانات با شعور ، كه هدف دارند ، ولى آگاهى به هدف خود ندارند . گياهان شعور ندارند ، ولى به سوى هدفى در حركتند . چنان‌كه نوزاد پستان مادر را به جهت لذت مىمكد ، ولى در نتيجه به هدف غايى ، كه سيرى است ، مىرسد . آقاى طباطبائى مىگويند : عالم اعتبار از همين‌جا شروع مىشود . و طورى هم تعبير مىكنند كه انديشه‌هاى اعتبارى در موجودات زنده مطلقاً ( انسان و غير انسان ) وجود دارد ، و همين تعميم است كه براى ما قابل قبول نيست . ايشان مىگويند : رابطه‌اى است ميان طبيعت و غايات خودش كه اين رابطه ، رابطهء وجوب و ضرورت است ، آن هم از نوع وجوب و ضرورت عينى ، تكوينى و فلسفى كه ميان هر علت با معلول خودش موجود است ؛ ولى انسان در عالم اعتبار خودش همان وجوب عينى را ، كه در طبيعت در مقابل امكان و امتناع قرار دارد ، ميان\r\n\r\n\r\n","description":"","footnote":"\r\n( 1 ) . اشكال : هميشه اين‌جور نيست كه بين لذت و نياز طبيعت هماهنگ باشد ، چرا كه لذت‌هاى بسيارى هست‌كه به زيان طبيعت تمام مىشود و آن را از كمال خودش دور مىكند .\r\nجواب : موارد انحرافى مورد نظر نيست ، به‌خصوص در انسان كه به حكم عقل كار مىكند . منظور اين است كه به‌طور اجمال يك هماهنگى در حدى كه نمىشود آن را حمل بر تصادف كرد وجود دارد ، نه موارد استثنايى مثل حال بيمارى كه به دوا احتياج دارد ، ولى لذتى از خوردن آن به دست نمىآيد ، كه آن هم از يك نوع تضاد ميان دو مقتضى پيدا مىشود كه اين هم خودش باز تفصيلى دارد . حيوان از دوا خوردن خودش لذت مىبرد ، چون به حكم غريزه كار مىكند ، ولى انسان كه به حكم عقل كار مىكند لذت نمىبرد . از تفصيل اين مطلب صرف‌نظر مىكنيم\r\n","page_name":" 279 ","page_number":279},
  {"content":"\r\n\r\nدو چيز ، كه واقعاً ميان آن‌ها اين رابطه برقرار نيست ، برقرار مىكند . همان‌گونه كه حدّ شير را به انسان شجاع مىدهد ، اين‌جا هم مىآيد آن حدّ وجوب را ، كه در طبيعت عينى وجود دارد ، به « بايدها » يى كه ذهن خلق مىكند عنايت مىكند ، چرا كه معتقدند اين « بايد » ، در هر فعل اختيارى حيوان ذى شعورى ، وجود دارد اگر چه خود آگاه نباشد .\r\nعلّامه مىگويد : چنين اعتبارى در اين‌جا پيدا مىشود ، كه اين كار « خوب است » و بيش از اين نيست . وقتى مىگوييم : « بايد انجام دهم » ، « خوب است » هم از همين انتزاع مىشود . البته حالا بايد ديد كه « خوب است » از « بايد » انتزاع مىشود يا بالعكس ؟ ولى چون « بايد » را اولين اعتبار مىدانند « خوب است » از آن انتزاع مىشود . اين « خوب است » درواقع بيان كنندهء يك نوع ملايمت است . اين هم درواقع مثل اين است كه حسن‌هاى واقعى و عينى را انسان اعتبار مىكند . در اين موارد حسن‌ها و زيبايىهاى حسى در خارج وجود دارد كه انسان به سوى آن‌ها كشيده مىشود . بعد در مورد غايت يك فعل كه انسان تصور مىكند اين « بايد » را ميان خود و آن فعل و غايت برقرار مىكند . اين‌جا اين مفهوم « خوبى » باز مفهومى نسبى است ؛ زيرا « خوب است » ؛ يعنى براى من خوب است .\r\nاين جز رابطهء ميان خود ( و آن شىء ) و ملايمت ميان خود و آن شىء ، چيز ديگرى نيست و ملايمت امرى اضافى و نسبى است ؛ چرا كه ممكن است با طبع ديگرى ملايم و سازگار نباشد .\r\nقدما ، قائل به اين « بايد » يا به تعبير ديگر ، فرمان نبودند . آن‌ها تنها مىگفتند انسان فايدهء شيئى را احساس يا تصور مىكند سپس فايدهء شيئى را تصديق مىكند پس از آن ميل به آن شىء پيدا مىشود ، سپس نوبت به عزم و جزم و مراتب ديگر مىرسد پس از طى اين مراحل ، پيدا مىشود كه مرحلهء آخرش مرحلهء اراده است ، ليكن اين مطلب را ، كه يك حكم انشايى هم در اين‌جا هست ، ديگر قائل نبودند . آقاى طباطبائى اين مقدّمات را قبول دارند ، ولى آن چيزى را كه برايش نقض اساسى قائل هستند ، همان حكم است ؛ حكمى كه نفس مىكند ، نه حكم به‌صورت يك حكم نظرى ، كه قدما به آن « تصديق به فايده » ، بلكه « حكم انشايى » مىگفتند . مسئلهء عمده‌اى كه ايشان روى آن\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nتكيه دارند اين است كه در هر فعل اختيارى هميشه يك حكم انشايى و اعتبارى و فرمان وجود دارد : « بايد چنين كرد » و « نبايد چنان كرد » و همين « بايد » است كه انسان را وادار مىكند كه دنبال مقصد طبيعى برود . و در نهايت امر همهء اراده‌ها را به علم منتهى مىكنند . اين يك بحثى بوده كه مثل خيلى از مطالب ديگرشان ، يك فكرى برق زده و بعد همان را دنبال مىكنند ، بدون اين‌كه دنبال حرف‌هاى ديگران در اين زمينه بروند و ببينند ديگران در اين مورد چه گفته‌اند ، حتى در امورى كه به كارها و حرف‌هاى ديگران مربوط مىشود ( نيز به دنبال سخن آن‌ها نمىروند ) . شهيد مطهرى مىفرمايد : يك بار به خود ايشان هم گفتم اين حرفى كه شما در اين‌جا مىگوييد با نظرى كه قدما در باب فرق حكمت عملى و حكمت نظرى گفته‌اند ، با سخنى كه آن‌ها تصريح كرده‌اند و كه حسن و قبح امر اعتبارى است ، موافق است . قدماى ما وقتى با متكلمين طرف مىشوند ، براى برهان يك نوع مبادى ذكر مىكنند ، ولى وقتى براى خطابه و جدل ، مبادى ذكر مىكنند از حسن و قبح‌ها نام مىبرند و تصريح مىكنند كه از حسن و قبح در مبادى برهان نمىشود استفاده كرد و حسن و قبح را جزء مشهورات مىشمارند و به « زشتى كشتن حيوانات از نظر هندوها » مثال مىزنند . اگر انسان در سراسر فلسفه بگردد به يك مسئلهء نظرى برخورد نمىكند كه براى اثبات آن به حسن و قبح استناد شده باشد ، به‌خلاف متكلمين كه براى همهء حرف‌هايشان به حسن قبح تمسك مىكنند ، مثلًا مىگويند : قاعدهء لطف حسن است و بر خدا واجب ، و فلان چيز بر خداوند قبيح است ، و امثال اين‌ها . فلاسفه كلّاً اين‌ها را امورى اعتبارى مىدانند و در مسائل نظرى استدلال به آن‌ها را جايز نمىدانند و اين نشان مىدهد كه آن‌ها هم مثل آقاى طباطبائى ، كه خوبى و بدى را اعتبارى مىدانند ، آن‌ها هم اعتبارى مىدانستند و نظرشان همين بوده است .\r\n\r\nشباهت نظريهء علّامه طباطبائى با نظريهء راسل\r\nموضوع ديگرى كه در اين‌جا هست و به عقيدهء ايشان اهميت بيش‌ترى مىدهد اين\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاست كه ، نظر كسانى مثل راسل كه يك فلسفهء نوى به اصطلاح خودشان در دنياى امروز آورده‌اند ، تمام مطالب وى به اين يك مطلب برمىگردد ، و بدون شك آقاى طباطبائى از سخن آن‌ها اطلاع نداشتند ، و حتى خود من هم وقتى اصول فلسفه را مىنوشتم ، توجه نداشتم كه حرفى كه ايشان دربارهء علوم عملى و علوم اخلاقى دارند ، يك فلسفهء بسيار جديدى است و آخرين نظريه‌اى كه امروزه دربارهء اخلاق مىدهند ، همين حرف آقاى طباطبائى است . « 1 »\r\nافلاطون در باب اخلاق يك سخن عالى دارد . از نظر او حكمت نظرى و حكمت عملى يك جورند و هر دو را با يك چشم ديده است ، چرا كه مسئلهء خير را در اخلاق مطرح كرده و گفته است : اخلاق ، اين است كه انسان طالب خير باشد و خيرْ خود ، حقيقتى است مستقل از نفس انسانى و بايد خير را شناخت ؛ يعنى مطلوب انسان در باب اخلاق و در باب حقيقت يكى است ؛ مثل رياضيات كه دربارهء اعداد بحث مىكند كه مستقل از ذهن ما يك نحوه وجودى دارند ، يا پزشك كه دربارهء اعداد گلبول‌ها بحث مىكند كه مستقل از ذهن او جريانى در خارج هست و هم‌چنين است علوم ديگر . از حرف افلاطون برمىآيد كه خير اخلاقى امرى است كه مستقل از وجود انسان وجودى دارد ، و انسان فقط بايد آن را بشناسد ، هم‌چنان‌كه هر حقيقتى را بايد بشناسد . « 2 » در اين‌جا ، ضمن نقل نظر افلاطون راسل حرف خودش را مىزند و مىگويد : خير و خوبى در ماوراى وجود ما موجود است . سپس به تحليلى عين تحليل آقاى طباطبائى مىپردازد و مىگويد : اصل خوبى و بدى مفهومى نسبى است كه در رابطهء انسان با اشيا مطرح است ؛ مثلًا وقتى ما يك هدف و مقصدى داريم و مىخواهيم به آن مقصد برسيم ، بعد مىگوييم : « فلان چيز\r\n\r\n\r\n","description":"","footnote":"\r\n( 1 ) . شايد شالودهء اين فكر براى ايشان در حدود چهل سال پيش در نجف ، مقارن با به وجود آمدن اين فكر براى اروپاييان بود ، نه مسبوق به آن . در هر صورت قطعاً ايشان از نظريهء آن‌ها مطلع نبوده است . در ميان متجددين ، اين راسل است كه اين حرف را شكافته است . اگر كسى تاريخ فلسفهء راسل را مطالعه كند به‌ويژه آن‌جا كه نظريهء افلاطون را بحث مىكند نظريهء او راجع به اين مسئله روشن مىشود\r\n( 2 ) . از اين‌جا معلوم مىشود كه قدما نوعاً تلفيق مىكردند ميان حرف‌هاى گذشتگان ؛ يك قسمت حرف‌هاىخوب را مىگرفتند و حرف‌هاى نادرست را دور مىريختند ، بدون اين‌كه توضيح بدهند كدام حرف را گرفته‌اند و كدام را دور ريخته‌اند ؛ در باب اخلاق هم بسيارى از حرف‌هاى افلاطون را گرفتند\r\n","page_name":" 282 ","page_number":282},
  {"content":"\r\n\r\nخوب است » يعنى چه ؟ يعنى براى رسيدن به آن مقصد بايد از اين وسيله استفاده بكنيم و همين « بايد استفاده بكنيم » معناى « خوب است » مىباشد ، نه اين‌كه خوبى صفتى است واقعى در آن شىء . افلاطون خيال كرده است خوبى و خيريت در اشيا وجود دارد ؛ مثل سفيدى در جسم و كرويت در زمين و نظاير آن ، در صورتى كه خوبى در اشيا وجود ندارد ؛ مثلًا وقتى مىگوييم : « راستى خوب است » به جهت مقصدى است كه ما براى خود تعيين كرده‌ايم ؛ يعنى براى وصول ما به آن مقصد معين ، « خوب است » ، و « بايد استفاده بشود » ، نه اين‌كه براى همه خوب است ، بلكه تنها براى كسى كه چنين مقصدى دارد خوب است و گرنه اگر كسى مقصدى خلاف اين مقصد داشته باشد براى او خوب نيست .\r\nبه همين دليل است كه راسل و ديگران ، كه فلسفه‌شان فلسفهء تحليل منطقى است ، در اخلاق هنگامى كه تحليل كردند ، به اين نتيجه رسيدند كه اصلًا خوبى و بدى امرى اعتبارى است و اشتباهى كه فلاسفه از قديم تا به امروز دچار آن شده‌اند اين است كه خيال كرده‌اند مسائل اخلاقى هم مثل مسائل رياضى و طبيعى مىباشد ، و دربارهء اخلاق به گونه‌اى انديشيده‌اند كه در مسائل رياضى و طبيعى مىانديشند ؛ مثلًا همان‌طور كه در طبيعت كاوش مىكنيم كه ببينيم مغناطيس بدين‌گونه هست يا نيست ، در اخلاق هم مىخواهند ببينند كه فلان كار خوب هست يا نيست ؛ يعنى فكر كردند كه خوبى و بدى هم يك چيز كشف كردنى است و حال آن‌كه مسئلهء بايدها و خوب‌ها و بدها در واقع بيان كنندهء رابطهء انسان با يك فعل معين است و ناشى از احساسات انسان است . يعنى طبيعت انسانى ، غايتى را مىخواهد ، بعد انسان در دستگاه شعور و ادراكش متناسب با خواسته‌اش ، احساساتى پيدا مىكند ، آن‌وقت همان چيزى را كه مطلوب طبيعت است ، در احساسات خويش مىخواهد ، و آخرش برمىگردد به اين‌كه « من آن را دوست دارم » .\r\nوقتى مسئلهء « من دوست دارم » باشد ، دليل نمىشود كه ديگرى هم همين‌جور دوست داشته باشد . ديگرى ممكن است چيز ديگرى را دوست داشته باشد ، پس براى من يك چيز خوب است و براى ديگرى چيز ديگر ، براى مردم زمان گذشته آن‌چه را دوست داشتند خوب بود ، و براى مردم زمان‌هاى آينده چيزهاى ديگر خوب شمرده مىشد و\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nگاهى انسان به علت تغيير احساسات ، ممكن است چيز خوبى برايش بد تلقى شود . البته نتيجهء اين حرف اين نيست كه اخلاق به‌طور كلى بىحقيقت است .\r\nاين متفكران به گمان خودشان حرف بسيار بسيار جديدى پيدا كردند ، كه الآن در فلسفهء اروپا اين حرف به شدت مطرح است و مورد قبول خاص و عام واقع شده ، و از ديد آنان نظريات اخلاقى ، افلاطون ، ارسطو ، كانت و امثال آن‌ها منسوخ شده و بالمآل بدين نظريه رسيده‌اند ، و نقص كار علّامه طباطبائى اين است كه اين را به حرف قدماى ما مربوط نكردند .\r\nآقاى حائرى مىگفتند : يكى از سؤالاتى كه از من در كانادا امتحان گرفته بودند همين مسئله بود و آن اين‌كه رابطهء علوم نظرى با علوم عملى چه رابطه‌اى است ؟ چون علوم نظرى با علوم عملى ارتباطى دارند و بيگانه نيستند ؛ به اصطلاح امروز ، علوم نظرى جهان‌بينى است و علوم عملى ايدئولوژى ، مثل منطق ديالكتيك و فلسفهء مادى ماركسيست‌ها كه جهان‌بينى آن‌هاست و ايدئولوژى آن‌ها براساس اين جهان‌بينى است .\r\nبايد ديد چگونه از مقدّماتى كه از سنخ حقيقت است مىتوانيم نتيجه‌اى را كه از سنخ انشا و از نوع اعتبارات است ، بگيريم . اگر مقدّمات جنبهء اخبارى داشته باشد نتيجه هم اخبار باشد اشكالى ندارد ؛ مثلًا مىگوييم : « الف مساوى ب است و ب مساوى ج ، پس الف مساوى ج » . اما در اين‌جا به اين صورت در مىآيد : « الف ب است و ب مساوى ج است پس بايد چنين باشد » . چطور مىشود از مقدّمات اخبارى نتيجهء انشايى بگيريم ؟ آيا چنين قياسى داريم كه مقدّمات آن قياس خبر باشد و نتيجه‌اش انشا از آب در آيد ؟ اگر چنين چيزى هست تحليلش چيست ؟ راسل و امثال راسل ازاين بحث ، نتيجه مىگيرند كه اصلًا اصول اخلاقى جاودان معنى ندارد .\r\nبه هر حال ، برتراند راسل از كسانى است كه در فلسفهء تحليل منطقى خود به نتيجه‌اى كه آقاى طباطبائى به آن رسيده‌اند رسيده است . وى در كتاب تاريخ فلسفه ضمن تشريح نظريهء افلاطون دربارهء عدالت و اعتراض معروف تراسيماخوس ، كه به افلاطون مىگويد : « عدالت جز منافع اقويا نيست » مىگويد : اين نظريه ، مسئلهء اساسى\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاخلاقى و سياسى در بر دارد ، و آن اين است كه آيا براى تميز دادن خوب از بد ، معيارى جز آن چيزى كه به كار برندهء اين كلمات مىخواهد ، وجود دارد ؟ اگر چنين معيارى وجود نداشته باشد بسيارى از نتايجى كه تراسيماخوس گرفته است اجتناب‌ناپذير است ، اما چگونه مىتوان گفت چنين معيارى وجود دارد ؟\r\nباز در قسمت ديگر مىگويد : اختلاف ميان افلاطون و تراسيماخوس حايز اهميت بسيار است . افلاطون مىپندارد كه مىتواند اثبات كند كه جمهورى مطلوب وى خوب است ، يك نفر دمكرات ، كه به عينيت اخلاق معتقد باشد ، ممكن است بپندارد كه مىتواند اثبات كند كه جمهورى افلاطون بد است ، اما كسى كه موافق تراسيماخوس باشد خواهد گفت : بحث بر سر اثبات يا ردّ نيست و اصلًا قابل اثبات و ردّ نيست ، بحث تنها بر سر اين است كه شما را دوست دارد يا دوست ندارد . شما مىگوييد : « خوب است » ؛ يعنى من اين را مىپسندم . اين نوع مسائل ، سليقه‌اى است : يكى فلان خورشت را دوست دارد مىگويد : « آن خورشت خوب است » و يكى خورشت ديگر را دوست دارد مىگويد : « آن خوب است » . حال حق با كيست ؟ با هر دو ؛ هر كدام كه خورشت معينى را دوست دارند حكم به خوبى همان مىكنند . در اين‌جا يك خوب مطلق نداريم كه با آن بسنجيم و حكم به صواب يكى و خطاى ديگرى بدهيم . « 1 » بعد مىگويد : اگر دوست داريد براى شما خوب است و اگر دوست نمىداريد براى شما بد است . اگر عده‌اى دوست دارند و عده‌اى دوست ندارند نمىتوان به موجب دليل حكم كرد ، بلكه بايد به زور متوسل شد .\r\nهمين كه مىگويند : عدالت مال اقوياست ، وقتى يك عده‌اى اين را دوست دارند و عده‌اى ندارند ، هر كه آمد با زور آن مطلوب خودش را تحميل كرد ، آن مىشود قانون ،\r\n\r\n\r\n","description":"","footnote":"\r\n( 1 ) . نقل است حكيم بىمايه‌اى بود كه هر كس چيزى مىگفت او در جوابش اظهار مىكرد كه حق با تو است . درجلسه‌اى نشسته بود يك دسته نظريه‌اى را مطرح كردند گفت : حق با شماست . گروه ديگر آن نظريه را نفى كردند باز گفت : حق با شماست . شنونده‌اى كه در آن‌جا ، حاضر بود گفت : اين چه نوع داورى است كه در پيش گرفته‌اى ؟ هر كس چيزى مىگويد در پاسخش مىگويى حق با شماست حكيم بىمايه گفت : اكنون فهميدم كه حق با جناب عالى است !\r\n","page_name":" 285 ","page_number":285},
  {"content":"\r\n\r\nخواه زور آشكار يا زور پنهان . زورگويىهاى آمريكا به ايران و ساير كشورها از اين مقوله است .\r\nخلاصهء سخن راسل اين است كه ، مفهوم « خوب و بد » بيان كنندهء رابطه ميان شخص انديشنده و شىء مورد جستجوست ، اگر رابطهء دوست داشتن باشد آن را خوب مىخوانيم و اگر رابطه رابطهء نفرت داشتن باشد آن را بد مىخوانيم و اگر دوست داشتن و نفرت داشتن ، در ميان نبود آن شىء نه خوب است و نه بد .\r\nراسل در پاسخ مىگويد : اولًا ، بايد ريشهء دوست داشتن را به دست آوريم كه چرا انسان چيزى را دوست مىدارد و چيزى را دوست نمىدارد . انسان چيزى را دوست مىدارد كه آن چيز براى زندگى و حيات او - گرچه از جنبهء خاص - مفيد و نافع باشد ؛ به عبارت ديگر طبيعت همواره به سوى كمال خود مىشتابد و براى اين‌كه انسان را در آن‌چه به وسيلهء اراده و اختيار صورت مىگيرد وادار به عمل نمايد شوق و علاقه و دوستى را در او تعبيه و جا سازى كرده است ؛ هم‌چنان‌كه مفهوم بايد و نبايد و خوب و بد را تعبيه و نهادينه كرده است .\r\nطبيعت هم‌چنان‌كه به سوى كمال و مصلحت فرد مىشتابد ، به سوى كمال نوع و مصلحت نوع نيز مىشتابد . اساساً كمال فرد در بعضى از موارد از كمال نوع مجزا نيست .\r\nدر امورى كه كمال نوع است و كمال فرد در كمال نوع متجلى است ، قهراً نوعى دوست داشتن‌ها كه همهء افراد در آن‌ها علىالسويه هستند در همهء افراد به صورت يك‌سان وجود پيدا مىكند . اين دوست داشتن‌هاى متشابه ، كلى و مطلق ، و معيار خوبىها و بدىها ( كلى ) هستند . عدالت و ساير ارزش‌هاى اخلاقى همه امورى هستند كه طبيعت از نظر مصالح نوع و كمال نوع به سوى آن‌ها مىشتابد و براى رسيدن به آن‌ها از طريق عمل اختيارى ، علاقهء به اين امور را در نفس همهء افراد به وجود آورده و به موجب آن علاقه بايدها و نبايدها به‌صورت يك سلسله احكام انشايى و كلى ، در نفس به وجود مىآيد . پس براى اين‌كه معيارى كلى در اخلاق داشته باشيم ضرورتى نيست به اين‌كه خوبى و بدى را از قبيل سفيدى و سياهى و يا كروى بودن و مكعب بودن امور عينى\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبناميم . راسل به‌عنوان اصل « من دوست دارم » به‌عنوان يك فرد ، آن‌هم يك فردى كه فقط به منافع مادى و جسمانى مىانديشد ، توجه كرده است ، اما به اصل « من دوست دارم براى خودم به‌عنوان فردى كه كرامت والاى روح خود را احساس مىكند » يا اصل « من دوست دارم به‌عنوان فردى كه مصالح نوع را دوست مىدارم » توجه نكرده است .\r\n\r\nاعتبار استخدام\r\nاين اصل يك مطلب ديگر است كه علّامه آن را در كتاب‌هاى مختلف مثل تفسير الميزان تكرار مىكنند ، و آن اعتبار استخدام است ، و آن اين است كه ، انسان با قوا و اعضاى خودش يك نوع رابطه‌اى دارد كه اين رابطه رابطهء عينى ، تكوينى و واقعى است :\r\nاين‌كه قوا دست ما و در خدمت ماست ، خود اين امرى تكوينى است ؛ يعنى واقعاً و طبيعتاً قوا و اعضاى بدن در خدمت من مىباشد . تمام اجزاى وجودى انسان مملوك واقعى انسان است و واقعاً در خدمت انسان است . همين‌جور كه اين دست مال اوست ، اين مادّه و اين و آن را هم مال خودش مىداند . هر مادّهء خارجى براى انسان شكل يك ابزار و يك وسيله را پيدا مىكند ؛ يعنى به همه چيز توسعه مىدهد و اين توسعه ، همان اعتبار است ، و حدّ آن‌چه را واقعيتش محدود به وجود خودش مىباشد به اشياى ديگر توسعه مىدهد و اين‌گونه اعتبار را هم امرى غريزى براى انسان مىداند ، سپس علّامه مىگويد :\r\nاين اعتبار ، اختصاص به مواد خارجى و جمادات و نباتات ندارد . انسان است كه به هر انسانى به چشم استخدام نگاه مىكند ، و اين را هم اعتبارى عمومى ، و امرى فطرى براى انسان مىدانند ، كه انسان بالطبع ( استثمارگر ! ) آفريده شده است . آن‌گاه ، مسائل اجتماعى و اخلاقى را به حكم يك اصل ثانوى مىخواهند بپذيرند ، كه اتفاقاً در اين مقاله راجع به اين مطلب بحث نكرده‌اند ، ولى در تفسير الميزان ذيل آيهء 213 از سورهء بقره :\r\n « كانَ النَّاسُ أُمَّةً واحِدَةً »  بحث كرده‌اند و شايد بين گفته‌هاى ايشان در جاهاى مختلف اختلاف هم وجود داشته باشد ، ولو به حسب ظاهر .\r\nدر اين‌جا مىخواهند بگويند استخدام امرى فطرى است ، چنان‌كه عدالت اجتماعى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nهم امرى فطرى است ، ولى اين فطرتى است كه با فطرت ديگر تعديل شده ، كه يك فطرت را كنار فطرت ديگر قرار داده‌اند كه امرى فطرى يك امر فطرى ديگرى را تعديل مىكند ، و گاهى در تفسير تصريح مىكنند كه انسان مدنى بالطبع نيست ، بلكه مدنىّ بالتبع است « 1 » . در اين‌جا اجتماعى بودن را نتيجهء تعادل و تزاحم دو غريزه مىدانند .\r\nدر اين جهت ، گفتهء ايشان تا اندازه‌اى شبيه به گفتار پيروان نظريهء تكامل و داروينيست‌هاى امروز مىشود كه اصل در انسان و حيوان ، تنازع است . همين اصل استخدام بالأخره صورت محترمانه‌اى ! از تنازع بقاست كه اصل در انسان تنازع است ، و تعاون ، در اثر تنازع پيدا شده است . انسان به حسب غريزه براى بقاى خويش به تنازع روى مىآورد ، ولى دشمن كه هميشه يك چيز نيست ، گروهى از انسان‌ها وقتى در مقابل دشمن مشترك قرار مىگيرند ، با عقل خودشان احساس مىكنند كه به تنهايى نمىتوانند با او معارضه كنند ، و يگانه راه مقاومت هم‌دست شدن با ديگران است و از اين‌جاست كه اساس تعاون به وجود مىآيد ؛ مثل پيمان‌هاى سياسى كه دولت‌ها با يك‌ديگر مىبندند ؛ اين پيمان‌ها كه روى احساس انسانى نيست ، تنها براى دفع خطر مشترك است ، و در حقيقت اين تعاون ناشى از تنازع است ، و لهذا دشمن مشترك كه از بين برود جنگ بين دوستان شروع مىشود ، و باز پس از مدتى ميان گروه غالب اختلاف پيدا مىشود و جنگ در مىگيرد و به قول شاعر : رگ رگ است اين آب شيرين آب شور / بر خلايق مىرود تا نفخ صور . و اگر در نهايت امر دونفر باقى بمانند بين آن‌ها هم جنگ واقع مىشود . و هر چه كه دستورهاى اخلاقى در مورد تعاون و دوستى و يگانگى داريم ، اگر ريشه‌اش را بگرديم از تنازع ناشى مىشود ، و معنايش اين است كه اگر مىخواهى در مقابل دشمن باقى بمانى ، راهش راستى ، درستى و نظاير اين دستورات اخلاقى است . اين سخن پيروان نظريهء تكامل است . چنين حرفى را مىشود از كلمات آقاى طباطبائى استنباط كرد ، هر چند صريحاً چنين حرفى را نزده‌اند ؛ ولى لازمهء حرفشان اين است .\r\n\r\n\r\n","description":"","footnote":"\r\n( 1 ) . اين مطلب ، قهراً به همان بحث ارسطو برمىگردد كه آيا انسان مدنى بالطبع هست يا نيست ؟\r\n","page_name":" 288 ","page_number":288},
  {"content":"\r\n\r\n\r\nاشكال\r\nشهيد مطهرى مىفرمايد : يك خدشه يا توضيح و تفسيرى در اين‌جا وجود دارد ، و آن اين‌كه اين اصل استخدامى كه ايشان در مطلق جان‌داران قائل هستند ، قابل قبول نيست . ما هم در پاورقىهاى اصول فلسفه مطلب را طورى طرح كرديم كه چنين تعميمى در آن نبود . در انسان هم ، در همهء افعال اختيارىاش نيست ، در پاره‌اى از افعال اختيارى انسان ( يعنى آن‌هايى كه با فكر و انديشه انجام مىدهد ) صادق است . تنها در جايى كه مسئلهء بايد و نبايد و مفهوم حسن و قبح عقلى جريان دارد اين موضوع درست است ، ولى انسانى كه به مرحلهء رشد نرسيده باشد ؛ مثل كودكى كه شير مىخورد ، كارهايش به كارهاى طبيعى و غريزى شبيه‌تر است ، بلكه حقيقتاً هم غريزى است .\r\nحيوان ، علىرغم آن‌چه گفته‌اند متحرك بالاراده است ، و اين مسامحه است ، بلكه بايد گفت متحرك بالميل است ، انسان رشد يافته ، متحرك بالاراده است . ميان اراده و عقل از يك طرف ارتباط است و ميان ميل و شهوات از طرف ديگر . ميل حالتى انفعالى است :\r\nحيوان يا انسان كه از روى ميل كارى را انجام مىدهد ، به هر اندازه‌اى كه تحت تأثير تمايل باشد ، و با ميل آن كار را بكند ، آگاهى و فكر و عقل و غير آن ، كنار مىرود و بيش‌تر حالت غير اختيارى پيدا مىكند ؛ مثلًا انسان وقتى غذايى را مىبيند ميل به آن پيدا مىكند و دست به سوى آن غذا مىبرد ، مثل اين است كه از بيرون ، رابطه‌اى با انسان برقرار شده است كه انسان را به سوى خودش مىكشاند . برعكس ، وقتى انسان كارى را با اراده انجام مىدهد ، افكار خودش را از بيرون مىبرد و از درون تصميم مىگيرد ؛ مثلًا اگر ميل به غذايى داشت ، با خودش حساب مىكند كه خوردن اين غذا چه عوارضى به بار خواهد آورد . با اين‌كه غذاى ديگر نامطلوب‌تر است با اراده به سوى آن دست دراز مىكند ، در صورتى كه ميل به غذاى ديگر داشت ، ولى باز اراده خود را جمع مىكند .\r\nاراده ، حالت « خود را از بيرون جمع كردن » دارد ، و لذا اراده مساوى است با آزادى . عقل و اراده ، انسان را از كشش ميل‌ها آزاد و به خود متكى مىسازند و علىرغم ميل خودش با\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nفكر رفتار مىكنند . البته ممكن است ميل و اراده در يك مورد جمع شوند ؛ يعنى هم اراده به يك چيزى براساس ميل باشد و هم به حكم عقل باشد . « 1 »\r\nمسئلهء بايدها و نبايدها براى انسان عاقل مطرح است . قدماى ما هم آن را جزو عقل عملى مىدانستند نه اين‌كه مربوط به جنبهء علمى نفس باشد . آنان هم احكام را احكام عقل عملى مىدانند ، حسن و قبح حكم عقل عملى است ؛ يعنى آن قوهء مفكرهء درك كنندهء كلى ، از آن جنبه‌اى كه بدن را تدبير مىكند اين‌گونه احكام دارد و گرنه در بارهء انسان ، از آن حيث كه حكم عقل بر او حاكم نيست ؛ مانند حيوانات ، هيچ‌گونه اعتبارى نيست ، و اين مجازسازى اتفاقاً يكى از مختصات انسان است . اين انسان است كه انديشه‌اش به حدّى رسيده كه حدّ يك شىء را به شىء ديگر مىدهد و به انسان زيبا مىگويد : « ماه » . يك موجودى به نام ماه مىبيند و يك موجودى به نام انسان ، و در آن يك حسنى و زيبايىاى مشاهده مىكند و به آن احساساتى دارد و بعد حدّ آن را بر يك چيزى كه حسنى و زيبايى دارد ، مىدهد ؛ آن را بر اين ، منطبق مىكند تا احساساتى كه به آن دارد بر اين هم ، منتقل كرده باشد . اين عمل يكى از نشانه‌هاى رشد انسانى است ، و حيوان ابداً قادر نيست چنين تصرفاتى بكند . اين كار در واقع مثل يك نوع گريم و توالت كردن است كه انسان در حس خودش يك زيبايى براى يك انسان احساس مىكند سپس يك نوع زيبايىهاى عرضى بر آن اضافه مىكند ، در عين اين‌كه مىداند اين زيبايىها مال خود آن انسان نيست ، مال آب و رنگ و خال و خط است ، ولى همين آب و رنگ را ، كه از بيرون آورده و به آن اضافه كرده ، باعث مىشود كه آن شخص\r\n\r\n\r\n","description":"","footnote":"\r\n( 1 ) . سؤال : در جايى كه ميل پيدا مىشود و دست مىبرد ، آيا اصلًا اراده نيست ، يا هست ، ولى سريع است ؟\r\nجواب : حالا ، اگر هم باشد ، ارادهء ضعيفى است . من نمىگويم هيچ عاملى وجود ندارد . مقصود اين است كه روشن شود اراده وميل دو چيز است ، و انسان هرچه محكوم ميل باشد اراده در او ضعيف‌تر است ، اين حرفى است كه حاجى وحتى خود آخوند ، البته در بعضى جاها دارند ؛ زيرا در جاهاى ديگر خلاف آن را گفته ، و حتى شيخ هم كه گفته ، اراده و شوق يكى است ( حرف درستى نيست ) . ولى در جاهاى ديگر تصريح مىكنند . خود شيخ هم تصريح مىكند كه اراده غير از شوق است . اراده آن حالت اجماع نفس است ، حالت تصميم‌گيرى نفس است كه عقل دخالت كرده و محاسبه به ميان آمده و ترجيح عقلى انجام گرفته است . هر چه اين‌جور باشد اراده قوىتر است . مطهرى ، مجموعه آثار : نقدى بر ماركسيسم ( برگرفته )\r\n","page_name":" 290 ","page_number":290},
  {"content":"\r\n\r\nاحساساتش مضاعف شود ، نه اين‌كه دو احساس داشته باشد : يكى مال آب و رنگ و ديگرى مال شخص مورد نظر . در مجاز و تعبيرات شاعرانه هم وضع بدين منوال است .\r\nوقتى حدّ يك شىء را به شىء ديگر مىدهد ، اصولًا در نظرش اين شىء زيباتر مىشود ؛ مثل رودكى كه براى امير سامانى آن شعرها را دربارهء بخارا سرود ، چنان وضع را در نظر او زيبا جلوه داد كه او را از جا كند . « 1 » اين‌ها از معجزات فكر انسان است . « 2 »\r\nپس يك اشكالى كه به حرف آقاى طباطبائى وارد است اين است كه ، عالم اعتبار را به همهء موجودات زنده نمىشود تعميم داد . عالم اعتبار مخصوص انسان است ، آن‌هم به عقل عملى انسان مربوط مىشود نه عقل نظرى آن هم انسان متفكر نه كودك شيرخوار .\r\n\r\n« بايدها » ى ثابت و « بايدها » ى متغير :\r\nسپس مىگويند : اين « بايدها » و « نبايدها » را انسان براى رسيدن به يك سلسله مقصدها اعتبار كرده است و از آن‌جا كه مقاصد متغير است ، قهراً احكام هم متغير خواهد بود ، چون تا وقتى آن مقصد برقرار است اين « بايد » نيز هست . وقتى آن مقصد تغيير كرد ، قهراً آن « بايد » هم تغيير مىكند و بدين جهت ايشان بر اين باور است كه ادراكات اعتبارى بر خلاف ادراكات حقيقى ، ادراكات موقت و غير جاويدند . و نتيجه به اين‌جا مىرسد كه اخلاق و دستور نمىتواند جاويد باشد ، ولى اصول اعتبارات باقى است . علّامه\r\n\r\n\r\n","description":"","footnote":"\r\n( 1 ) . ر . ك : اصول فلسفه ، ج 2 ، ص 148\r\n( 2 ) . سؤال : آيا انعكاس شرطى پاولوف همين نيست ؟\r\nجواب : نه ، اين نيست . انعكاس شرطى پاولوف نه مربوط به حرف مادىها در مورد ادراك مىشود كه مىخواهند فكر را به نحو مادى توجيه بكنند ، و نه به مسئلهء اعتباريات . او از يك امر قهرى كه براى انسان پيدا مىشود صحبت مىكند . مسئلهء تداعى معانى يا انعكاس شرطى يك مطلب است و مسئلهء اعتبار و مجاز مطلب ديگر . انعكاس شرطى معنايش اين است كه چيزى به دنبال چيز ديگر مىآيد ، ولى در اين‌جا توالى و به دنبال هم آمدن مطالب نيست ، بلكه چيزى را چيز ديگر مىبيند ؛ يعنى آن را به اين ضميمه مىكند و حدّ يك شىء را به شىء ديگر مىدهد ، نه اين‌كه تصورها پشت سر يك‌ديگر مىآيند كه تداعى معانى است . اين‌جا وحدت دو شيئ و « اين ، آن است » مىباشد نه توالى چيزهاى گوناگون روضه‌ها و مرثيه‌ها كه باعث گريه مىشود از همين راه است ؛ يك تعبير شاعرانه مىكنند و احساساتى كه انسان راجع به آن مطلب دارد با احساساتى كه نسبت به اين مفهوم دارد يكى مىشود وباعث گريه مىشود\r\n","page_name":" 291 ","page_number":291},
  {"content":"\r\n\r\nيك سلسله اصول براى اعتبارات قائل هستند كه لايتغير است . اين‌ها در حدود 5 - 6 اعتبار است . اين‌ها ثابت هستند و بقيه همه متغيرند و حال آن‌كه « 1 » اعتبارات ثابت مثل اصل اعتبارات وجوب و يا اصل استخدام و نظاير آن‌ها هم كه ايشان قائل هستند ، در بحث جاودانگى اخلاق دردى را دوا نمىكند .\r\n\r\nچگونگى « بايدها » و « نبايدها »\r\nاز اين‌جا ، بايد وارد بحث « بايدها » بشويم . بدون شك بعضى از بايدها فردى و جزئى است ؛ مثلًا محصل به درس معينى نياز دارد ، مىگويد : « من بايد به اين درس بروم » ، ولى شخص ديگر به آن درس احتياج ندارد مىگويد : « من نبايد در آن درس حاضر شوم » . و اساساً دو شخص كه با هم مىجنگند هر كدام با « بايد » با يك‌ديگر مىجنگند . در اين مطلب شكى نيست كه بايدهاى فردى و جزئى « نسبى » بوده و نسبت به افراد متغيرند ؛ مثلًا وقتى مىگوييم : « اين غذا براى من خوب است » ، يك جنبهء نظرى دارد ؛ يعنى من تشخيص داده‌ام كه اين غذا براى من مفيد است ، و يك جنبهء عملى هم دارد ؛ يعنى بايد آن را بخورم ، خلاصه اين‌طور بايدها جزئى و متغير است . در باب اخلاق ، مسئله اين است كه ، آيا يك سلسله بايدهاى كلى و مطلق كه همهء انسان‌ها در تمام قاره‌ها مانند يك‌ديگر حكم مىكنند وجود دارد ؛ به‌طورى كه هر وجدانى دربارهء آن‌ها حكم يك‌سان داشته باشد ، و همه ملهم به آن باشند ، چنان‌كه قرآن مىفرمايد :  « فَأَلْهَمَها فُجُورَها وَ تَقْواها »  ، و  « وَ أَوْحَيْنا إِلَيْهِمْ فِعْلَ الْخَيْراتِ »  از نظر آقاى طباطبائى وحى فعل خيرات با « و أوحينا إليهم أن افعلوا الخيرات » مفهومش فرق دارد . آيا چنين بايدهايى داريم يا نداريم ؟ و اگر داريم ، بنابراين مبنا كه هر بايدى براى رسيدن به مقصدى است اين بايدهاى كلى چگونه توجيه مىشوند ؟ اتفاقاً از اين‌جا ما به نتايج عالى مىرسيم . در اين\r\n\r\n\r\n","description":"","footnote":"\r\n( 1 ) . ر . ك : اصول فلسفه ، اواخر مقالهء ششم .\r\nالبته ايشان راجع به اين مسئله زياد بحث نكرده‌اند ، ولى اساس تئورىشان بر اين است كه ما دو گونه اعتبار داريم و براى اعتبارهاى ثابت به عدل و ظلم و امثال آن مثال مىزنند و مىگويند : حسن عدل و قبح ظلم يك امر اعتبارى است ، ولى اعتبار ثابت ولايتغير است . اما خيلى از اعتبارات داريم كه اين‌ها اعتبارات متغيرند\r\n","page_name":" 292 ","page_number":292},
  {"content":"\r\n\r\nبحث كافى نيست كه در مقام فرق بين حكمت نظرى و حكمت عملى بگوييم حكمت نظرى عبارت است از : يك سلسله « است‌ها » و حكمت عملى يك سلسله « بايدها » ، چرا كه مطلق « بايد » ، براى تفسير حكمت عملى كافى نيست . حكمت عملى به هر حال حكمت محسوب مىگردد ، و حكمت مربوط به امور كلى است ، پس حكمت عملى به بايدهاى كلى بايد تفسير شود ، و گرنه در هر كارى ، مانند هندسه ، صنعت ، و غيره يك سلسله « بايد » ، هست ، در صورتى كه حكمت عملى نمىتوانند باشند . بحث در « بايدها » ى كلى است كه همهء اذهان انسان‌ها آن نوع « بايدها » را دارا مىباشند ، پس ناچار آن « بايدها » بايد براى مقصدهايى باشد كه آن مقصدها فردى و جزئى نباشند .\r\nبه عبارت ديگر مسئلهء مهم در اين باب اين است كه ، اساساً مسائل اخلاقى را از چه راه مىشود ثابت كرد و برهان اقامه كرد كه اين نوع اخلاق خوب است ، و آن نوع اخلاق ، خوب نيست ؟ آقاى طباطبائى تصريح مىكنند كه اين‌ها برهان بردار نيست ، برهان در امور اعتبارى نمىآيد ، فقط از راه لغويت مىشود اين‌ها را ثابت كرد ؛ يعنى هر چيزى كه ذهن اعتبار مىكند ، براى هدف و مقصدى است كه اگر او را به آن هدف نرساند باطل و اين نوع اعتبار پوچ است . غير از راه لغويت براى اثبات و نفى مسائل اخلاقى راه ديگرى نيست . يك امر عينى نيست كه ما بخواهيم تجربه كنيم ؛ نه از طريق قياس منطقى قابل اثبات است و نه از طريق تجربى . اما از طريق قياس منطقى به دليل اين‌كه مبادى قياس بايد از بديهيات اوليه يا محسوسات ، يا وجدانيات و يا مجربات باشد ، در صورتى كه حكمت عملى به مفهوم خوب و بد برمىگردد و مفهوم خوب و بد از بايدها و نبايدها انتزاع مىشود و بايدها و نبايدها تابع دوست داشتن‌ها و دوست نداشتن‌هاست و دوست داشتن و نداشتن در افراد يك‌سان نيست . مردم به حسب وضع شخصى و يا منافع ملى و گروهى هر كدام و هر دسته و يا هر طبقه و هر ملت ، و يا پيروان هر عقيده و مسلك ، هر كدام هدف‌ها و خواسته‌هاى متفاوت دارند و هر گروهى چيزى را دوست مىدارد ، پس بايدها و نبايدها ، و قهراً خوبىها و بدىها كاملًا امور نسبى و ذهنى مىباشند . پس معانى اخلاقى يك سلسله امور عينى نيست كه قابل تجربه و يا قابل\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاثبات منطقى باشد . تجربه يا قياس صرفاً در امور عينى جريان مىيابد ، نه مسائل ذهنى .\r\nاكنون بايد مسئله را در دو مرحله بررسى كنيم : يكى اين‌كه ببينيم آيا عملًا يك سلسله احكام مشترك ، كلى و دايم در وجدان افراد وجود دارد يا ندارد . اين صغرا را از راه تجربه بايد به دست بياوريم ؛ يعنى آيا علاوه بر خوبى و بدىهاى موقت و جزئى و فردى كه به‌طور قطع وجود دارد ، در وجدان‌ها يك سلسله مسائلى وجود دارد كه ديدگاه‌هاى افراد در آن‌ها يك‌سان باشد ؟ يعنى جنبهء فردى و « براى من » در كار نباشد ؟ مثل سليقه‌ها و مذاق‌هاى شخصى كه در آن‌ها تنها مسئلهء « براى من » مطرح است . آيا چنين احكام كلى كه حتى انسان احياناً علىرغم خوبىها و بدىهاى فردى حكم به بدى و يا خوبى آن‌ها كند وجود دارد ، يا ندارد ؟ و در صورتى كه ببينيم چنين « بايد » هاى كلى داريم ريشه و مبناى آن‌ها چيست ؟\r\n\r\nآيا بايدهاى كلى وجود دارد ؟\r\nممكن است كسى بگويد : تحليل مطلب را من نمىدانم . همين‌قدر مىدانم كه من و افراد ديگر يك حكم كلى داريم كه مثلًا حكم مىكنيم به اين‌كه راستى و راست‌گويى « فى حدّ ذاته » خوب است ، حالا ريشهء خوبى آن هر چه مىخواهد باشد ، و ريشهء اين حكم از هر كجا سرچشمه گرفته باشد . يا مثلًا ، پاداش نيكى را به نيكى دادن خوب است ، ولى پاداش نيكى را به بدى دادن زشت است ، و اين حكم در ماوراى منافع فردى قرار دارد ، و حتى اگر بگويند : يك كسى در هزار سال پيش پاداش نيكى را به نيكى داد مورد تحسين ماست ، و يا يك كسى پاداش نيكى را به بدى داده است مورد تقبيح ماست . كار اولى را خوب و كار دومى را بد مىدانيم .\r\nكسى نمىتواند انكار كند كه ، در حوزهء رفتار اختيارى بشر ، دو نوع كار و عمل وجود دارد : يك نوع براى بشر قابل ستايش تحسين و با ارزش است ، و يك نوع كارهاست كه يا بىارزش است و يا ضد ارزش شناخته شده است ؛ مانند خيانت ، دزدى و غيره . انسان اگر ذهن خودش را مجرد كرده و دو نوع كار و دو كار كننده مثلًا ابوذر و معاويه را در كنار\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nيك‌ديگر قرار بدهد و بخواهد دربارهء آن‌ها حكم كند ، خواهد ديد ابوذر كسى بوده كه معاويه حاضر شده بود مال و منال و همه چيز در اختيار او قرار دهد و او را از هر جهت تأمين كند ، تا او را وابسته به خود كند ، و از مبادى و اصول خودش ، كه اصولى انسانى است ، دست بردارد . در مقابل ، معاويه يك شخص نيرنگ باز بوده كه همه چيز را مىخواهد وسيله براى خودش قرار بدهد مىيابد ؛ طبعاً آن انسان اولى ( ابوذر ) را تقديس مىكند ، و دومى را تقبيح خواهد كرد . اين امر را در موارد ديگر ، كه سابقهء ذهنى هم وجود نداشته باشد ، مثل چومبه و لومومبا نيز مىتوان آزمايش كرد ، و عيناً همان نتيجهء سابق را به دست آورد .\r\nپس سخن نخست اين است كه ، ما كارى نداريم چه كسانى پس از تحليل بدين نتيجه رسيده‌اند كه همهء خوبىها و بدىها برمىگردد به اعتبار ، و دوست داشتن‌ها ، اين مطلب در جاى خود محفوظ . در درجهء اول ما مىخواهيم ببينيم كه چنين احكام عام و مشترك در همهء افراد بشر وجود دارد يا ندارد ، اگر وجود دارد ، كه وجود هم دارد و در درجهء دوم به گفتهء راسل قابل توجيه است . بايد دنبال توجيه آن برويم كه آيا گفته‌هاى آن‌ها صحيح است يا خير ؟ و آيا طبق اصولى كه علّامه و راسل گفته‌اند قابل توجيه است و يا توجيه‌پذير نيست .\r\n\r\nتوجيه « بايدها » ى كلى\r\nگفتيم دونوع بايد و نبايد داريم : يك نوع بايد و نبايدهاى فردى و جزئى كه در زندگى روزمره همواره با آن مواجه هستيم ؛ مثل اين‌كه « من بايد فلان غذا را بخورم » ، « بايد فلان لباس را بپوشم » و نظاير اين‌ها ؛ نوع دوم بايدها و نبايدهاى كلى كه نمونهء آن ذكر شد .\r\nاكنون بايد ديد اين خوب و بدىهاى كلى چه ريشه و مبنايى دارد ؟ بعد از آن‌كه خوبى و بدى را يك صفت عينى دانستيم ، مانند معنايى كه متكلمين مىگويند كه حسن و قبح ذاتى است و ذاتى به معناى اين‌كه صفت عينى اشياست ، و قائل به چيزى شديم كه در نهايت امر به رابطهء ميان انسان و آن شىء ، مربوط مىشود ، بايد ببينيم بر اين مبنا خوبى\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو بدىهاى كلى چگونه توجيه مىشوند ؟ سه نوع توجيه در اين‌جا هست :\r\n\r\nتوجيه اول :\r\nتوجيه اول اين است كه انسان يك نوع انگيزه‌هايى دارد كه براى تأمين نيازها و احتياجات فردى ضرورت دارد ؛ مثلًا گرسنه ، باعث و انگيزه پيدا مىكند كه غذا بخورد ، و تشنه ، به دنبال آب مىگردد و باداشتن غريزهء جنسى و ضرورت داشتن انيس و ميل به بقاى نسل ازدواج ضرورى است و . . .\r\nانسان يك قسم انگيزه‌هاى ديگر دارد كه انگيزه‌هاى نوعى است ؛ يعنى واقعاً دوست دارد چيزى را كه آن چيز براى خودش نيست ، براى غير است . دوست دارد ديگرى سير بشود هم‌چنان‌كه دوست دارد خودش سير بشود . خدا انسان را اين‌گونه آفريده است و اين حالت و ميل باطنى را ، « بشر دوستى » و « نوع دوستى » مىگويند .\r\nاگر اين توجيه را بپذيريم ، سخن آقاى طباطبائى خلل پيدا مىكند كه مىگفتند :\r\nدستگاه احساسى انسان مطابق با دستگاه طبيعى و تكوينى اوست ؛ يعنى هر چه كه طبيعت فردى و شخصى او به سوى آن حركت مىكند ، دستگاه احساساتى و انگيزه‌اى او هم در خدمت آن مىباشد قهراً ايشان اصل استخدام را اصلى عمومى مىگيرند ، و توجيه ذكر شده با حرف ايشان منافات دارد ؛ چون طبق اين توجيه ، يك نوع كار ، اگر به خود فرد برگردد ، عادى و مبتذل خواهد بود ، ولى همان كار ، اگر به غير برگردد ، متعالى و مقدس مىشود . غيريت ، ملاك تقدس و خودى ، ملاك عدم تقدس است . هر چه براى خود بود ، عادى و مبتذل است و اگر براى ديگرى بود عالى و مقدس است ؛ يا به تعبير ديگر اگر براى خود بود براى فرد است و مىشود كار غير اخلاقى ، و اگر براى غير بود و براى انسان « بما هو انسان » بود ؛ يعنى انگيزهء كلى ، انسان‌ها باشد و به همهء انسان‌ها تعلق گرفت ، اين عمل مىشود اخلاقى . پس معيار اخلاقى بودن و غير اخلاقى بودن ، به يك تعبير ، خود بودن و خارج از خود بودن است و به تعبير ديگر ، فردى بودن و كلى بودن است . كليت است كه به كار ارزش مىدهد ، با اين‌كه ماهيت اين نوع فعل ، با فعل فردى فرق نكرده است .\r\nپس درست است كه خوبى به معناى اين است كه من دوست دارم ، ولى يك وقت چيزى را دوست دارم براى خودم ، و يك وقت دوست دارم براى ديگران ، و قهراً آن‌چه\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبراى ديگران دوست دارم و خير و نفع ديگران در نظر است ، جنبهء كليت و دوام پيدا مىكند و قهراً روى اين نظريه ، اخلاق هم كلى مىشود و هم دايم ، و كار اخلاقى ، كارى خواهد بود كه از دوست داشتن خير و نفع ديگران سرچشمه بگيرد . با اين توجيه مىشود يك اصل كلى و دايم . و اين تعريف از اخلاق ، دروغ مصلحت‌آميز و امثال آن را هم توجيه مىكند . « راستى » چرا خوب است ؟ براى اين‌كه خير عموم در راستى است . اگر راستى مفسده‌آميز بود بد است ، براى اين‌كه « راستى بما هو راستى » خوب نيست ، آن‌چه ملاك اصلى خوبى است خدمت به ديگران است ، راستى در موردى كه خيانت به ديگران باشد ، بسيار زشت است . اگر ما بخواهيم اين موضوع را بپذيريم اخلاق فقط جنبهء اجتماعى پيدا مىكند . بنابراين توجيه ، مىرسيم به يك اصل كلى اخلاقى جاودانى كه امرى است لايتغير ، ولى مصداق‌هايش تغيير مىكند ، و فرق است ميان اين‌كه يك اصل اخلاقى تغيير كند و ثابت نباشد ، و بين اين‌كه اصل ، ثابت باشد ، ولى مصداق‌ها متغير باشند . طبق اين توجيه تمام اخلاق‌ها به يك اصل ثابت دايمى ، كه همان « خدمت به ديگران » باشد ، برمىگردد .\r\nاين ، اولين نظريه در توجيه بايدهاى كلى است كه با خدشه‌اى كه از نظريهء آقاى طباطبائى بر آن وارد مىشود نمىشود به آسانى آن را پذيرفت ، زيرا به اين سادگى نمىشود از اصل آقاى طباطبائى گذشت و قائل به ناهماهنگى ميان دستگاه ادراكى و دستگاه طبيعت فردى گرديد به‌گونه‌اى كه طبيعت فردى شخصى انسان به يك سو حركت كند ، ولى طبيعت ادراكى وى به سوى ديگر ، بدون اين‌كه كمال فردى منظور باشد ، تنها در پى كمال نوعى باشد و دستگاه ادراكى كه در خدمت دستگاه طبيعى است ، در خدمت نوع قرار بگيرد ، بدون اين‌كه ارتباطى به فرد و منافع او داشته باشد . « 1 » در واقع\r\n\r\n\r\n","description":"","footnote":"\r\n( 1 ) . اشكال : به‌طورى كه گفته شد ، خدمت به نوع هم جزء طبيعت انسان است .\r\nجواب : طبيعت فرد نيست . سؤال كننده : فرد احساس مىكند كه از احساس به ديگران لذت مىبرد . جواب : اين لذت بردن گزاف نيست ، تا خود طبيعت فردى به كمال نرسد نمىتواند لذت ببرد . بوعلى يك حرف خوبى دارد ، مىگويد : اگر انسان لذت را ادراك مىكند ، نه اين است كه طبيعت يك جريانى دارد و احساس يك جريان ديگر ، آن همان طبيعت است كه به كمالش مىرسد . اگر معلوم به علم حضورى باشد باعث احساس لذت مىشود ؛ يعنى همان نفس عبور طبيعت از قوه به كمال وقتى معلوم به علم حضورى باشد ، عين لذت است ؛ يعنى لذت « نيل » است ، نفس نيل طبيعت به كمال است ، در صورتى كه مقرون به ادراك باشد و ممكن نيست كه انسان لذت ببرد ، در حالى كه طبيعت به كمالى نرسد\r\n","page_name":" 297 ","page_number":297},
  {"content":"\r\n\r\nانسان داراى دو خود است : يك خود فردى و يك خود اجتماعى . انسان از نظر زيستى يك فردى است و يك « من » احساس مىكند كه من فردى و شخصى است ، و از نظر اجتماعى من ديگرى احساس مىكند كه من جمعى است . و هر فرد دو احساس « من » دارد ؛ گاهى « من فردى » را احساس مىكند و گاهى « من جمعى » را و به قول اين‌ها جامعه در فرد به خود آگاهى رسيده است ؛ يعنى جامعه وجود خودش را در وجود فرد احساس مىكند . « 1 »\r\nعرفا و ويليام جيمز ، شبيه اين سخن را گفته‌اند . عرفا قائل به يك نوع وحدت ميان نفوس هستند ، و مىگويند : وقتى انسان مىگويد « من » و خود را مجزا خيال مىكند اشتباه مىكند ، و « خود » واقعى را به ذات حق در نهايت برمىگردانند . و اين « من فردى » را چيزى جز يك تجلى از آن « من واقعى » نمىدانند . در واقع مثل اين است كه يك روح كلى وجود دارد كه اين روح كلى تجلياتى در افراد مختلف دارد همهء اين « من » ها به يك « من » برمىگردد .\r\nويليام جيمز هم روى يك تجربه‌هاى روان‌شناسى به اين مطلب رسيده است . او هم مىگويد : ضميرهاى افراد در باطن يك نوع ارتباط و اتصال با يك‌ديگر دارند كه غالباً به آن اتصال آگاهى ندارند . يك شخصى كه تزكيهء نفس كند ، مىتواند از راه ارتباط درونى ضماير با يك‌ديگر ، از ضماير ديگران اطلاع حاصل نمايد ؛ ارتباطى كه ناشى از اتصال همهء آن‌ها به منبع الهى مىباشد . « 2 »\r\n\r\n\r\n","description":"","footnote":"\r\n( 1 ) . اين مطلب بر اساس مسأله‌اى است كه دور كيم مطرح كرد و آقاى طباطبائى هم بدون اطلاع از نظر آن‌ها از قرآن استنباط كرده‌اند . مسئله اين‌كه جامعه شخصيت دارد ، نه شخصيت اعتبارى ، بلكه شخصيت واقعى دارد و تركيب جامعه از افراد تركيب اعتبارى نيست و اين‌جور نيست كه افراد اصالت دارند و جامعه مؤلف از آن‌هاست . واقعاً جامعه به نوعى خاص تركيب مىشود و يك مركب منحصر به خود است ؛ منتها مركب است واقعاً و همهء افراد ، كه از خود اراده و استقلال دارند ، همهء اجزاى يك « من » هستند\r\n( 2 ) . به نقل از : شهيد مطهرى ، مجموعه آثار ، ج 2 ، ص 206\r\n","page_name":" 298 ","page_number":298},
  {"content":"\r\n\r\n\r\nتوجيه دوم :\r\nجامعه‌شناسى مىگويد : افراد بعد از تركيب ، يك « خود » و يك واقعيت فرهنگى ، واقعيتى به وجود مىآورند . گاهى انسان اين « من » را احساس مىكند كه اين « من » ، « من فردى » نيست ، بلكه در اين‌جا ، كل را احساس مىكند . آن وقت انسان ، دو نوع كار مىكند يك نوع را براى « من فردى » انجام مىدهد و نوع ديگر را براى « من جمعى » . در نظريهء اول ، تكيه بر دو انگيزه‌اى بودن انسان بود . يك كار براى « من » مىكرد و كار ديگر را براى جز « من » . اين نظريهء دوم مىگويد : انسان دو نوع « من » دارد و دو احساس . « من فردى » و احساسى كه براى من فردى كار مىكند و « مَنِ جَمعى » و احساسى كه براى من جمعى كار مىكند . هنگامى كه پاى من جمعى به ميان آمد باز همان حرف اول پيش مىآيد كه ارزش كار اخلاقى اين است كه براى من فردى نباشد و براى من جمعى باشد .\r\n« من جمعى » امر كلى و دايم است و نتيجهء نظريه دوم اين مىشود كه « هر كارى كه منبعث از من جمعى انسان باشد ، اين كار ، اخلاقى است و هر كار كه منبعث از من فردى باشد اخلاقى نيست » . البته ممكن است مصداق‌هاى اين اصل تغيير كند ، ولى به هر حال يك اصل كلى دايم مىتواند در اين ميان باقى و ثابت باشد . . . اين هم توجيه بايدهاى كلى از اين منظر .\r\n\r\nتوجيه سوم :\r\nنظريهء سوم در توجيه بايدهاى كلى اين است كه انسان امكان ندارد كارى بكند كه به هيچ نحوى به شخصيت او ارتباط نداشته باشد ، و صد در صد براى دستگاه ديگرى ، بدون اين‌كه به كيان او ارتباطى داشته باشد ، استخدام شده باشد ، اين امر ممكن نيست ، بلكه انسان داراى دو « من » است : مَنِ سفلى و مَنِ علوى ؛ بدين معنى كه هر فرد يك موجود دو درجه‌اى است . در يك درجه حيوان است ؛ مانند تمام حيوانات ديگر و در يك درجهء ديگر ، داراى يك واقعيت علوى است . اين يك واقعيت و نظريهء صحيح مىباشد و جاى تعجب است كه چرا آقاى طباطبائى اين موضوع را مطرح نكرده‌اند با اين‌كه با همهء اصول و از جمله اصول ايشان در باب اخلاق مطابقت دارد .\r\nوقتى ما مىگوييم : « طبيعت انسان » مقصود واقعيت انسان است ، تنها طبيعت مادى نيست .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nانسان داراى يك واقعيت وجودى است كه دستگاه احساسى او در خدمت اين واقعيت وجودى قرار دارد . واقعيت وجودى انسان در يك قسمت و در يك درجه ، واقعيت حيوانى اوست و در يك مرتبهء بالاتر ديگر ، كه واقعيت انسان به آن بستگى بيش‌ترى دارد ، بلكه بخش اصيل‌تر وجود انسان به شمار مىرود ، واقعيت ملكوتى انسان است . پس وقتى گفته مىشود : « طبيعت انسان به سوى كمال مىشتابد » ، مقصود طبيعت حيوانى انسان است در عين حال هر انسانى « من » علوى را كاملًا در خودش احساس مىكند و اين « من » را اصيل‌تر مىشمارد . وقتى ميان مقتضيات حيوانى و ميان آن‌چه انسان با عقل و ارادهء خودش بر خلاف مقتضيات حيوانى تشخيص داده مبارزه در مىگيرد و انسان تصميم دارد مقتضاى عقل را بر جنبه‌هاى حيوانى غلبه بدهد ، در اين شرايط دو حالت پيدا مىكند : گاهى موفق مىشود و گاهى پيروز نمىشود ؛ مثلًا در مورد غذا خوردن و كيفيت و مقدار آن ، عقل مقتضايى دارد و ميل و شهوت اقتضاى ديگر . انسان وقتى مغلوب شهوت قرار مىگيرد حالت انسانى شكست خورده پيدا مىكند ، ولى هنگامى كه بر ميل و شهوت غالب مىشود در خودش احساس فتح و پيروزى مىكند و حال آن‌كه در واقع كسى بر او پيروز نشده و يا بر كسى پيروز نشده ، بلكه يك جنبهء وجودىاش بر جنبهء ديگر آن غالب شده و به حسب ظاهر بايد در هر دو حالت احساس شكست و احساس پيروزى بكند ، چون هر دوى آن‌ها در مملكت وجودش واقع شده است . ولى عملًا مىبينيم اين‌جور نيست . در موقع غلبهء عقل ، احساس پيروزى مىكند و هنگام غلبهء شهوت ، احساس شكست . دليل آن اين است كه « مَنِ واقعىاش » كه همان مَنِ عقلانى و ارادى او باشد و جنبهء حيوانى ، كه جنبهء سفلى وى مىباشد ، در واقع يك مقدّمه‌اى است براى « خود » واقعى او . جنبهء سفلى يك خودى است كه در عين حال غير از خود واقعى اوست . اگر به چنين دوگانگى در وجود انسان قائل بشويم ، توجيه اصول اخلاقى چنين مىشود :\r\nانسان به حسب « من ملكوتى » خودش كمالاتى دارد ؛ كمالاتى واقعى نه قراردادى ، چون انسان تنها بدن نيست ، نفسْ جوهر اصلى اوست . كارى كه متناسب با كمال معنوى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nروحى انسان باشد كار علوى و كار ارزشمند است . كارى كه با جنبهء علوى روح ما سر و كارى ندارد كارى عادى بلكه كارى مبتذل است . شهيد مطهرى مىفرمايد :\r\nما اصل خوبى و بدى را به همان‌گونه كه آقاى طباطبائى وراسل گفته‌اند ، قبول داريم كه معناى « خوب نبودن » و « بايد و نبايد » ، دوست داشتن و دوست نداشتن است ، ولى كدام « من » دوست داشته باشد ؟ « من سفلى » يا « من علوى » ؟ آن‌جا كه « من علوى » انسان دوست داشته باشد ، اخلاق مىشود و ارزش ، و اين‌كه انسان براى اخلاق يك نوع برترى خاصى احساس مىكند ناشى از همين معناست و اين‌كه انسان يك جنبه از وجودش و كارهاى مربوط به آن جنبه را داراى علو و بلندى مىبيند بدون شك اين دريافت ، صرف يك اعتبار و قرارداد نيست ، بلكه براى اين است كه آن جنبه را در وجود اقوا و اكمل احساس مىكند و تمام كمالات هم به همان وجود و تكامل آن و همهء نقص‌ها هم به عدم و نيستى در آن برمىگردد .\r\nروى اين نظريه ، راستى ، درستى ، احسان ، رحمت ، خير رساندن و دفع ضرر از ديگران و امثال آن يك سلسله معانى مسانخ و مناسب با « من علوى » انسان است . حكما هم كه گفته‌اند حكمت عملى مربوط به فعل اختيارى است از نظر اين‌كه افضل و اكمل چيست ، مىخواهند مطلب را در نهايت امر به نفس برگردانند ، و تصريح مىكنند كه نفس انسان دو گونه كمال دارد : كمال نظرى و كمال عملى . يادگرفتن‌ها و به دست آوردن حقايق عالم ، كمال نظرى نفس است ، ولى اخلاق فاضله ، كمالات عملى نفس است ؛ يعنى نفس را در مقام عمل رشد مىدهد و رابطه‌اش را با بدن متعادل مىكند و به آن‌چه كمال واقعى نفس است مدد مىرساند .\r\nاگر اين مطلب را باور كنيم ، به اصل اسلامى بسيار بزرگى مىرسيم كه حكما متعرض نشده‌اند و آن اين‌كه ، انسان به حكم اين‌كه داراى يك نظام شرافت و كرامت ذاتى است كه همان جنبهء ملكوتى و نفخهء الهى مىباشد ، ناآگاهانه آن كرامت را احساس مىكند .\r\nسپس در ميان كارها و ملكات درونى ، احساس مىكند كه اين كار يا اين ملكه با شرافت ذاتى او متناسب است و يا نيست ، وقتى احساس تناسب و هماهنگى مىكند ، آن را خير\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nو فضيلت مىشمارد ، هنگامى كه آن را بر خلاف كرامت مىيابد ، رذيلت مىداند ، ولى حيوانات به حكم غريزه به نفع و ضررشان هدايت مىشوند . نفس انسان نيز در ماوراى طبيعت كمالاتى دارد : بعضى كارها و ملكات متناسب با آن كمالات است و بايدها و نبايدها و خوب و بدها ، كلى مىباشد و توجيهش اين است كه ، انسان‌ها در آن‌چه كمال نفسشان مىباشد ، متشابه آفريده شده‌اند به همين علت دوست داشتن‌هاى آنان نيز يك‌رنگ مىشود : ديدگاه‌ها هم در آن مقام ، رنگ يك‌سان و يك‌نواخت پيدا مىكند ؛ يعنى علىرغم اين‌كه انسان از نظر بدنى و از نظر مادى و طبيعى در موضع‌ها و موقعيت‌هاى مختلف قرار دارد و در شرايط مختلف نيازهاى بدنى متغير است ، ولى از جنبهء كمال صعودى و معنوى ، همهء انسان‌ها در وضعيت مشابهى قرار گرفته‌اند و قهراً دوست داشتنىها و خوب‌ها و بدها در آن‌جا يك‌سان و كلى و دايم مىشود و تمام فضايل اخلاقى ، اعم از اجتماعى و غير اجتماعى ، مانند صبر و استقامت و نظاير آن ، با اين بيان توجيه مىشود . آن دو نظريهء سابق تنها اخلاق اجتماعى ، مثل ايثار و كمك به غير و امثال آن را مىتواند توجيه كند ، اما مسائلى از قبيل صبر و استقامت را نمىتوانند توجيه كنند ، عكس نظريهء اخير ، كه همهء اصول اخلاقى را مىتواند توجيه كند ، با آن‌كه ما اصل مطلب را قبول كرديم كه تمام خوبىها و بدىها ، بيان كنندهء رابطهء شىء با كمال خودش مىباشد ، در عين حال مىتواند يك كمال مشترك ، كلى و دايم باشد . « 1 »\r\nاين بود نظريات شهيد مطهرى و شرح و نقد او بر كلام علّامه طباطبائى . در پايان اين بخش به آن‌چه دكتر سروش در مقولهء جاودانگى اخلاق پذيرفته ، پس از بقيهء متن علّامه خواهيم پرداخت و به نكات قابل نقد نيز اشاره مىكنيم تا تمام جوانب اين بحث حياتى و اصولى تكميل شود .\r\n\r\n\r\n","description":"","footnote":"\r\n( 1 ) . اين مطالب با تغيير عبارات و شرح و اضافات برگرفته شده از نوشته‌هاى شهيد مطهرى به خصوص نقدى بر ماركسيسم ، بخش « جاودانگى اخلاق » بود\r\n","page_name":" 302 ","page_number":302},
  {"content":"\r\n\r\nاكنون بر مىگرديم به سخن علّامه ، چرا كه با توضيحاتى كه داده شد خواندن و فهميدن متن آسان مىشود .\r\nاعتباريات عملى بر دو قسمند : اعتباريات ثابته ، كه انسان از ساختن آن‌ها ناگزير است ؛ مانند تعاون و همكارى دوم اعتباريات متغيره ، كه با نوع نگاه و تغيير احساسات تغيير مىكند ؛ مانند مالكيت ، زوجيت ، دوستى و دشمنى .\r\nآن‌چه بيانات گذشته تاكنون نتيجه داده اين است كه انسان يا هر جانور زنده ، ميان خود ( قواى فعاله ) و ميان حركات حقيقى و خواص و افعال اختيارى خود اجمالًا يك سلسله ادراكات و علومى را ساخته و توسيط مىنمايد ؛ يعنى آن ادراكات ، واسطه بين انسان و اعمال اوست . هر عملى كه از انسان سر مىزند تابع ادراكات اعتبارى است و سپس احساسات تحريك مىشود تا به مرحلهء عمل مىرسد .\r\nو گفتيم كه هر موجود زنده بر اثر به‌كارگيرى قواى فعاله يك سلسله ادراكاتى به حكم احتياجات طبيعى مىسازد و خود را بر انجام آن اعمال ملزم مىسازد .\r\n\r\nريشهء اعتباريات و آغاز و پيدايش آن‌ها\r\nچنان‌كه از بيان گذشته دست‌گير مىشود ، قواى فعالهء انسان ، مانند غرايز و انگيزه‌هاى فطرى و عاطفى ، چون فعاليت طبيعى و تكوينى خود را روى اساس ادراك و علم استوار ساخته‌اند ، ناچار است براى مشخص كردن فعل و مورد فعل خود ، يك سلسله احساسات\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nادراكى ، چون حبّ و بغض ، اراده و كراهت به وجود آورده و در مورد فعل ، به‌واسطهء تطبيق همين صور احساسى ، متعلّق فعاليت خود را از غير آن تميز داده و آن‌گاه مورد تطبيق را متعلّق قوهء فعاله و عملى خويش قرار داده و مىدهد و بدين وسيله ( معناى بايستى را به وى داده ، وجوب ميان خود و ميان او گذاشته ) و فعل را انجام مىدهد و آزمايش ممتد در افراد انسان و ساير جانوران زنده نيز همين نظر را تأييد مىكند .\r\nعملى كه محبوب انسان باشد و سود و زيانش را ارزيابى كند ، بدون شك با اشتياق به انجام آن مىپردازد ، حتى كودكى كه خانه مىسازد و خراب مىكند نيز با فكر و احساس انجام مىدهد . منتهاى مراتب ، علم و احساسات باسرعت ، به مرحلهء عمل مىرسد .\r\n اول فكر آخر آمد در عمل * به نيت عالم چنان دادن از ازل \r\n\r\nشاخه‌هاى اعتباريات ( انقسامات )\r\nچنان‌كه از نتيجهء ششم كه در آغاز سخن به دست آمد اين موضوع روشن است ، كه در مورد اعتباريات نمىتوان دست توقع به سوى برهان دراز كرد ، زيرا مورد و حوزهء جريان برهان ، حقايق است و بس ، ولى اعتباريات مقدّمات و براهين اجتماعى و انسانى مناسب خود را مىطلبد نه برهان عقلانى . و از راه ديگر مثلًا در خصوص نوع انسان كه روزگارهاى دراز و سده‌هاى زياد و متراكم از تاريخ پيدايش وى - كه بر ما تاريك است - گذشته و به‌واسطهء تكاثر تدريجى جهاتِ احتياج فردى و نوعى ، كه روز به روز كشف شده و هر روز اعتبارياتى و افكارى تازه‌تر و پيچيده‌تر به گذشته افزوده ، نمىتوان از ميان انبوه توده‌هاى متراكم اعتبار ، ريشه‌هاى اصلى را پيدا نمود . « 1 »\r\n\r\n\r\n","description":"","footnote":"\r\n( 1 ) . جوامع پيشين ، زندگى ساده و بسيطى داشتند و مطابق آن اعتباريات ساده‌اى ، مانند رياست كارگرى و كارفرمايى اعتبارياتى چون رياست ، اطاعت از رئيس ، هم‌بستگى و حمايت طايفه و قبيله و خويشاوندى و . . . وضع كرده بودند . اكنون كه زندگىها گسترده شده و احتياجات ، روز افزون گرديده است ، حقوق و قوانين ملى و بين‌المللى بيش‌ترى را بايد وضع نمايند : ديروز هواپيما و اتومبيل و ساير وسايط نقليه در كار نبود تا مقررات راهنمايى و رانندگى وضع و اعتبار شود ، ولى اكنون كه روزبه‌روز دامنهء حوايج بشر گسترده‌تر و تشريفات ، روز افزون‌تر مىگردد ، بشر به اعتباريات تازه و بيش‌ترى نياز پيدا مىكند . با وجود اعتباريات بسيار و كثرت و تراكم احتياجات بىشمار اينك پيدا كردن ريشه‌هاى اصلى « بايدها » و « نبايدها » مشكل‌تر و بيش‌تر شده است و پيدا كردن ريشه‌هاى اصلى آن‌ها مشكل مىنمايد\r\n","page_name":" 304 ","page_number":304},
  {"content":"\r\n\r\nولى چيزى كه هست اين است ، كه اجتماع امروزهء ما با معلومات اعتبارى و اجتماعى تدريجاً و به مرور زمان به وجود آمده و ازاين‌روى ما مىتوانيم با سير قهقرا به عقب برگشته ، به سرچشمهء اصلى اين زاينده رود برسيم و اگر هم نرسيديم دست كم نزديك شويم ؛ چون هر چه عقب‌گرد كنيم به اعتباريات ساده‌تر و ابتدايىتر خواهيم رسيد .\r\nو هم‌چنين با كنجكاوى در اجتماع و افكار اجتماعى ملل غير مترقيه و عقب‌مانده ، كه اجتماعات و افكارى نسبتاً ساده دارند و يا بررسى اجتماعات ساير جانوران زنده ، معلوماتى به دست آوريم و خواهيم فهميد كه هر چه بشر متمدن‌تر شده است احتياجات بيشترى پيدا كرده و در نتيجه مقررات اعتبارى بيشترى وضع كرده است .\r\nو هم‌چنين در فعاليت‌هاى فكرى و عملى نوزادان خودمان دقّت كنيم و ريشه‌هاى سادهء افكار اجتماعى يا فطرى را تحصيل نماييم . وفاى به عهد ، پرهيز از دروغ ، حب و بغض ، ترس و اميد را به دست مىآوريم .\r\nپس از اين مقدّمه ، چنان‌كه گذشت ، خواهيم فهميد كه ساختن علوم اعتباريه معلول اقتضاى قواى فعالهء طبيعى و تكوينى انسان مىباشد و پر روشن است كه فعاليت اين قوا يا پاره‌اى از آن‌ها محدود و بسته به شرايط اجتماع نيست ؛ مثلًا انسان قواى مدركه ( عقل ) و هم‌چنين جهاز تغذى و غريزه گرسنگى خود را به كار خواهد انداخت ، خواه تنها باشد و خواه در ميان هزاران تن زندگى كند . آرى ، يك دسته از ادراكات اعتبارى ، بىفرض « اجتماع » و بدون وجود جامعه امكان‌پذير نيست ؛ مانند افكار مربوط به اجتماع از قبيل مسائل ازدواجى و تربيت اطفال و نظاير آن‌ها ؛ تشكيل مجلس شورا و قوهء قضائيه و مجريه .\r\nو از اين‌جا نتيجه گرفته مىشود كه اعتباريات با نخستين تقسيم به دو قسم منقسم مىشوند :\r\n1 . اعتباريات پيش از اجتماع ؛\r\n2 . اعتباريات پس از اجتماع .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nالبته معلوم است افعالى كه متعلّق قسم اول هستند ؛ يعنى پيش از پيدايش جامعه و يا گزينش زندگى جمعى با هر شخصِ شخصى قائمند و نيازى به زندگى اجتماعى ندارند . هر فردى به هنگام احساس گرسنگى و تشنگى ، به سوى آب و غذا جذب مىشود و به خاطر حبّ بقا و عشق به زندگى از دشمن و عوامل مرگ آفرين فرار مىكند . اين نوع افعال ، قائم به شخص و فرد است ، خواه چنين فردى در قلب اجتماع زندگى كند و يا در جامعه نباشد و به صورت انفرادى به سر ببرد ، ولى اعتبارياتى كه پس از تشكيل اجتماع براى انسان پيدا مىشود اعتباراتى است كه قائم به اجتماع مىباشد ، يعنى پيش از پيدايش زندگى اجتماعى چنين اعتبارياتى براى انسان‌ها وجود نداشت ، اين سلسله ادراكات ، اعتبارياتى است كه بشر به طفيلِ اجتماعى زندگى كردن ، وضع و جعل كرده است ؛ مانند « رياست » ، « زوجيت » و « ملكيت » و ساير قوانين و حقوق مدنى و جزائى و نيز افعالى كه متعلّق قسم دوم مىباشند با نوع مجتمع قائمند ( البته نبايد فعل مشترك را به فعل اجتماعى اشتباه كرد ؛ ما افعالى داريم كه شخص فعل ، به شخص فرد قائم است ، چون تغذى و غذا خوردن ، و نيز افعالى داريم كه شخص فعل ، به اجتماع قائم است ، چون ازدواج و تكلم ) ، چرا كه بدون فرض اجتماع ، ازدواج مفهومى ندارد و هم‌چنين گفتگو ، مخاطب لازم دارد و گرنه مفهومى ندارد .\r\n\r\nقسم اول : اعتباريات قبل الاجتماع\r\n\r\n1 . وجوب و ضرورت\r\nانسانى كه به‌گونه انفرادى زندگى مىكند ، بدون ترديد كارهايى را براى خود ضرورت مىپندارد .\r\nچنان‌كه از بيان گذشته روشن شد انسان در نخستين بار به كار انداختن قواى فعالهء خود نسبت ضرورت و وجوب ( بايد ) را ميان خود و ميان صورت احساسى خود كه به نتيجهء عمل تطبيق مىنمايد ، مىگذارد و حال آن‌كه اين نسبت به حسب حقيقت در ميان قواى فعال و حركات حقيقى صادرهء آن‌ها جاى دارد ؛ مانند ارادهء فرار از دشمن كه به حركات سريع پاها\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمنجر مىگردد ، پس نسبت نام‌برده « اعتبارى » خواهد بود ؛ و از اين‌جا روشن مىشود :\r\n1 . نخستين ادراك اعتبارى از اعتباريات عملى كه انسان مىتواند بسازد ، همان نسبت « وجوب » و حتميت ( بايد چنين بكنم ) است و اين ، اولين حلقهء دامى است كه انسان در ميان فعاليت خود با تحريك طبيعت ، گرفتار وى مىشود . كبوتر براى نجات بچه‌اش به دام مىافتد و انسان با گرگ درگير مىشود و يا فرار مىكند به جهت همان بايد و ضرورت است كه تشخيص داده و يا قواى غريزى آن ايجاب كرده است .\r\n2 . اعتبار وجوب ، اعتبارى عمومى است كه هيچ فعلى از وى بىنيازى ندارد ، پس هر فعلى كه از فاعلى صادر مىشود با اعتقاد به « وجوب » صادر مىشود ؛ يعنى اول تصور مىكند ، سپس انجام آن را ضرورى مىداند و اين نظريه اگر چه با مشاهدهء موارد افعال مختلف غير قابل قبول به نظر مىرسد ؛ چه بسيار اتفاق مىافتد كه انسان كارهايى را به‌واسطهء عادت يا نادانى يا عصبيت و مانند آن‌ها انجام مىدهد ، در حالى كه خود مىداند كارى غير لازم يا بيهوده و يا ناشايسته و نكردنى مىباشد .\r\nولى باريك‌بينى در همين موارد ، صحت و درستى نظريهء نام‌برده را تأييد مىنمايد ، زيرا ما مىبينيم كسانى كه اين‌گونه كارهاى پستِ نابايسته يا ناشايسته را با اعتقاد و اعتراف به عدم لزوم يا با ايمان به لزوم عدم ، انجام مىدهند ، گاهى كه از آنان پرسيده شود كه « با اين‌كه مىدانيد و مىگوييد كه اين‌گونه كارها نكردنى است ، پس چرا اين كارها را مىكنيد ؟ » به عنوان عذر و پوزش پاسخ مىدهند كه چاره نداريم ، چون عادى هستيم و عادت كرده‌ايم و ترك عادت ، موجب مرض است يا در نكردن آن كار ، فلان محذور را داريم يا مجبور بوديم و از نكردن آن كار ، ترسيديم و مانند اين پوزش‌ها .\r\nروشن است كه مفهوم پوزش آن‌ها اين است كه وجوب فعل ، مقيد به عدم تحقق عذر بوده ؛ يعنى فعل در صورت تحقق عذر ، وجوب نداشته ، يعنى فعل با اعتقاد وجوب انجام گرفته و پوشيده نماند كه اوصاف ديگرى از قبيل اولويت و حرمت و مانند آن‌ها كه افعال گاهى پيدا مىكنند - چنان‌كه فقها افعال را به پنج قسم واجب و حرام و مستحب و مكروه و مباح قسمت كرده‌اند - دخلى به اين نوع وجوب كه مورد بحث ماست ندارند ، زيرا وجوبِ\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمورد بحث ما كه نسبت و صفت فعل در مرحلهء صدور از فاعل مىباشد يك موضوع كلى و عمومى است « 1 » و اوصاف نام‌برده ، صفت فعل فى نفسه مىباشند و خصوصى هستند نه صفت فعل به عنوان صدور از فاعل كه موضوع كلى و فراگير است و هر انسانى در دنيا خالى از آن نمىباشد و اگر چه آن‌ها نيز مانند وجوب عمومى ، اعتبارى عملى بوده ، از محصولات كارخانهء فعاليت انسان مىباشند ، اعتبار آن‌ها بسى متأخر از اعتبار وجوب عام است .\r\nبه علت اين‌كه واجب و حرام يك فعل شرعى به اعتبار وجوب و حرمتى است كه شارع مقدس اعلام كرده است و فاعل در صورت تعبد و التزامِ عملى ، آن را انجام مىدهد و يا ترك مىكند نه براى ضرورت غريزى و طبيعى .\r\n\r\n2 . حسن و قبح ( خوبى و بدى )\r\nاعتبار ديگرى كه مىتوان گفت زاييدهء بلافصل اعتبار وجوب عام مىباشد ، اعتبار حسن و قبح است ، كه انسان قبل الاجتماع نيز اضطراراً آن‌ها را اعتبار خواهد نمود . اگر انسانِ وحشى ببيند حيوان قوى ، حيوان ضعيفى را مىزند به حمايت آن مظلوم برمىخيزد .\r\nبه عبارت ديگر ترديد نيست كه ما بسيارى از حوادث طبيعى را دوست داريم ، و چون « خوب » مىدانيم و آن را دوست داريم و حوادث ديگرى را دشمن داريم و چون « بد » مىدانيم دشمن داريم . بسيارى از اندام‌ها و مزه‌ها و بوىها را از راه ادراك حسى نه از راه خيال ، « خوب » مىدانيم و بسيارى ديگر را مانند آواز الاغ و مزهء تلخى و بوى مردار را « بد » مىشماريم و ترديد در قبح و زشتى آن نداريم ، ولى پس از تأمّل نمىتوان خوبى و بدى آن‌ها را مطلق انگاشته ، به آن‌ها واقعيت مطلق داد ، زيرا مىدانيم جانوران ديگرى نيز هستند كه روش آن‌ها بر خلاف روش ما مىباشد . الاغ ، آواز خود را دل‌نواز پنداشته و از آن لذت مىبرد و جانورانى هستند كه از فاصله‌هاى دور با بوى مردار جذب شده و براى خوردن آن مىآيند و يا مثلًا از مزهء شيرينى نفرت دارند ، پس بايد گفت دو صفت « خوبى » و\r\n\r\n\r\n","description":"","footnote":"\r\n( 1 ) . « الشيء ما لم يجب لم يوجد ؛ هر چيزى تا ضرورت پيدا نكند وجود پيدا نمىكند . »\r\n","page_name":" 308 ","page_number":308},
  {"content":"\r\n\r\n« بدى » كه خواص طبيعى حسى پيش ما دارند « نسبى » بوده ، و مربوط به كيفيت تركيب سلسله اعصاب يا مغز ما مثلًا مىباشد .\r\nپس مىتوان گفت كه خوبى و بدى كه در يك اثر و خاصهء طبيعى است ملايمت و موافقت يا عدم ملايمت و موافقت وى با قوهء مدركه مىباشد و چون هر فعل اختيارى ما با استعمال و كاربرد ، نسبت « وجوب » انجام مىگيرد ، پس ما هر فعلى را كه انجام مىدهيم به اعتقاد اين‌كه مقتضاى قوهء فعاله است ، انجام مىدهيم ؛ يعنى فعل خود را پيوسته ملايم و سازگار با قوهء فعاله و هم‌چنين ترك را ناسازگار با آن قوه مىدانيم . در مورد فعل ، فعل را « خوب » مىدانيم و در مورد ترك ، فعل را « بد » مىدانيم .\r\nاز اين بيان ، نتيجه گرفته مىشود :\r\nخوب و بد ( حسن و قبح ) در افعال دو صفت اعتبارى مىباشند كه در هر فعلِ صادر و كارِ انجام گرفته ، اعم از فعل انفرادى و اجتماعى معتبرند و پوشيده نماند كه « حسن » نيز مانند « وجوب » بر دو قسم است : حسنى كه صفت فعل است فى نفسه ، و حسنى كه صفت لازم و غير متخلف فعل صادر است ؛ چون وجوب عام ، و بنابراين ، ممكن است كه فعلى به حسب طبع ، بد و قبيح بوده و باز از فاعل صادر شود ، ولى صدورش ناچار با اعتقاد و تصور « حسن » صورت خواهد گرفت .\r\n\r\n3 . انتخاب اخف و اسهل ( سبك‌تر و آسان‌تر )\r\nقواى فعالهء ما كه كارهاى خود را با فكر انجام مىدهند و يا هر قوهء طبيعى ، هرگاه با دو فعل مواجه شود كه از جهت نوع ، متشابه و همانند باشند ، ولى از جهت صرف قوه و انرژى ، مختلف و متفاوت مىباشند ، يعنى يكى دشوار و پر رنج و ديگرى آسان و بىرنج است ، ناچار قوهء فعاله به سوى كار بىرنج تمايل پيدا كرده ، كار پررنج را ترك خواهد كرد و البته علتش اين است كه كار پر رنج در عين حال كه مقتضاى قوهء فعاله است مقرون به عوايق و موانعى است كه با آن قوه سازگار نيستند و گاهى كه قوهء فعاله چنين كارى را انجام مىدهد خود كار را مىخواست و از كشيدن رنج و دفع عايق و مانع چاره نداشت ، پس وجوب چنين\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nكار و فعلى نزد قوهء فعاله مقيد به فقدان كار بىرنج يا كم رنج بود ، پس در موردى كه دو فعل و دو كار ، بىرنج و با رنج فرض شود ، انتخاب بىرنج ، معين خواهد بود . و به همين جهت است كه شارع مقدس مىفرمايد : اگر دو راه ، انسان را به مقصدى مىرساند بايد اسب و يا قاطر ، از راه نزديك‌تر و يا صاف‌تر برده شود تا رنج كمترى را تحمل كنند .\r\nو روى اين اصل ( انتخاب سبك‌تر و آسان‌تر ) مىباشد كه تطوّر و تحوّلى در همهء اعتباريات ، در جميع شئون انفرادى و اجتماعى انسان ، موجود مىباشد ( و ممكن است افكار ساير جانوران زنده به ويژه افكار انفرادى آن‌ها كم‌وبيش بهره‌اى از اين تطوّر و تحوّل داشته باشند ) چنان‌كه تأثير اين اصل در عادات و رسوم و لغات در انسان بسيار روشن است . انسان ، پيوسته مىخواهد با سرمايهء كم ، سود بسيار برد و با تلاش سبك‌تر ، كارى سنگين‌تر انجام دهد و با راه نزديك‌تر ، فاصلهء دور تر را طى كند .\r\nو اگر چنان‌چه گاهى نتيجهء معكوس پيش آمده و سير تطوّرى از شكل آسان‌تر به حالت دشوارترى تبديل مىشود و يا عادت و رسم ساده‌ترى به يك مرحلهء پيچيده‌ترى مىرسد ، نه از راه تطوّر تنهاست ، بلكه اغراض ديگرى ضميمه و پيوند اين اصل شده و سنگينى بار آورده ، چنان‌كه زندگى ساده و بسيط انسان اوّلى فعلًا به ورطه و شكل بسيار دشوار و سختى افتاده ، ولى استفاده‌هاى بسيار ديگرى منظور شده كه در واقع آن‌ها به اصل افزوده شده و حالت بغرنجى پيدا كرده ؛ مثلًا انسان اوّلى تنها گرسنگى احساس كرده و تنها براى سيرى ، علف يا گوشت خام مىخورده ، ولى انسان امروز از تغذيه ، تنها سيرى نمىخواهد و مقاصد ديگرى نيز دارد ، هم‌چون ادامهء سلامت ، ازدياد عمر و جلوگيرى از پيرى زودرس و هم‌چنين . . . . و گاهى انسان را به خودنمايى و به رخ كشيدن ثروت با دكور سازىها ، تشريفات آن‌چنانى ، هشت نوع غذا در سفره و ده‌ها تشريفات ديگر وادار مىسازد .\r\n\r\n4 . اصل استخدام و اجتماع\r\nما در خارج هر پديدهء مادى را كه مىبينيم تركيبى يا همراه تركيبى است كه براى حفظ بقاى خود از خارج به نحوى استفاده مىنمايد و اين خاصيت در همهء موجودات و به ويژه در\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nيك دسته از موجودات كه جانوران زنده را تشكيل دهند بسيار روشن مىباشد . اين دسته ، مثلًا آب را نوشيده و گياه يا ميوه را خورده و با به كار انداختن جهاز تغذى ( تغذيه ) و هضم مخصوص خود اجزايى را كه براى بدن خود لازم دارد از وى گرفته و بازمانده را پس مىدهد و پاره‌اى از جانوران با پاره‌اى از آن‌ها ، چون گرگ با گوسفند و باز با كبوتر تغذى مىنمايند و جانوران با شعورتر و به ويژه انسان ، اين روش را نه تنها در خواص طبيعى و لوازم مادى به كار مىبرند ، بلكه در هر كارى كه وابسته به احتياجات است به كار مىگيرد اگر چه به وسايط زياد نيز بوده باشد ، روش آن‌ها همين است .\r\nانسان اولى براى رهايى از شرّ درندگان و دشمنان خود ، ميان آب زندگى مىكرد و بالاى درختان در شكاف كوه‌ها مىنشست و هر محذورى را با ضدّ آن ( تقريباً ) پاسخ مىداد .\r\nانسان ، احتياجات صناعى و طبيعى خود را نخست با سنگ‌هاى تيز برنده ، پس از آن با فلزات ، پس از آن با بخار ، پس از آن با برق و مغناطيس ، سپس با شكافتن اتم تأمين مىكرده و مىكند و پس از آن مطابق پيش‌رفت علم و تكنيك اتخاذ مىدهد .\r\nانسان ، همه‌گونه بهره‌بردارى خوراكى ، دوايى ، پوشاكى و نشيمنى از گياه و درخت و چوب مىكند .\r\nانسان هر جور تصرف كه بخواهد در گوشت ، استخوان ، خون ، پوست ، شير و پشم ، حتى در مدفوعات حيوانات نيز مىنمايد .\r\nانسان ، نتيجه‌هاى گوناگون و فوايد متنوعى از كار حيوانات مىگيرد : بر اسب و الاغ سوار مىشود و بار مىبندد و با سگ پاس مىدهد و شكار مىكند ، با گربه موش مىگيرد و با كبوتر پيك مىفرستد و . . . . راستى اگر تنها كليات تصرفات انسان در ظرف خارج شمرده شود ، يك رقم سرسام‌آور و خارج از پندار و تصور به دست مىآيد .\r\nاكنون آيا اين موجودِ عجيب با نيروى انديشهء خود اگر با يك هم نوع خود ( انسان ديگر ) روبه‌رو شود مطابق معمول به فكرِ استفاده از وجود او و از افعال او نخواهد افتاد ؟ و در مورد هم‌نوعان خود استثنا قائل خواهد شد ؟ ! بىشبهه چنين نيست ، زيرا اين خوى طبيعى ، همگانى يا واگير را كه پيوسته دامن‌گير افراد انسان مىباشد نمىتوان غير طبيعى شمرد و\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nخواه ناخواه اين روش ، مستند به طبيعت است . نظام برده‌دارى قديم و جديد از اين ميل طبيعى سرچشمه گرفته است .\r\nولى سخن اين‌جاست كه آيا روش استخدام ، مستقيماً و بلاواسطه مولود مقتضاى طبيعت مىباشد و اين انديشه ، نخست در مغز انسان جاىگير شده و به دنبال آن ، انديشهء ديگرى به نام انديشهء اجتماع ( گرد هم آمدن و زندگى دسته‌جمعى كردن ) پيدا مىشود ؟ يا اين‌كه انسان با مشاهدهء هم‌نوعان خود اول به فكر اجتماع و زندگى دسته جمعى افتاده و افراد نوع به هم‌ديگر گراييده و زندگانى تعاونى را پىجويى نموده و همه از يك‌ديگر برخوردار مىشوند و ضمناً گاهى يا بيش‌تر اوقات ، اجتماع از مجراى طبيعى خود منحرف شده و مبدل به يك تودهء هرج‌ومرج و سودبرى و رنج‌كشى و بالأخره بردگى و استثمار مىشود ؟\r\nما گمان مىكنيم كه يك بررسى يا تماشاى فعاليت‌هاى ابتدايى نوع انسان و روش‌هاى سادهء بيش‌تر انواع ديگر حيوان و هم‌چنين بررسى تجهيزات طبيعت ، پاسخ حقيقى اين پرسش را مشخص مىسازد .\r\nدرست است كه ساختمان كالبد انسان با جهاز تغذيهء - نسبتاً - اجتماعى مجهز مىباشد ، فرد مادهء انسان پستان دارد كه دقيقاً براى بيرون دادن شير آماده است و پشت سر اين دستگاه ، دستگاه دقيق ديگرى براى ساختن شير درست شده و بدن با وى مجهز گرديده و از طرف ديگر فرد ديگر ( كودك ) با لب و دهانى مجهز مىباشد كه كاملًا با مكيدن پستان و گرفتن شير توافق داشته و سازگار مىباشد ، و هم‌چنين مجموع دو فرد ذكور و اناث روى هم رفته با يك دستگاه دقيق و باريك تمايل جنسى و تهيهء مادّهء اصلى نوزاد انسانى و به قالب زدن و بيرون دادن و بالأخره ساختن يك فردى مانند خود ، با همهء لوازم و احتياجات « 1 » مجهزند و البته اين تجهيزات ( تجهيز تغذيه و توليد ) به جز با اجتماع ، سر و سامان نمىگيرد .\r\nنظير اين وضع را در جانوران پستان‌دار ديگر غير انسان و در بيش‌تر مرغان ، چون كبوتر\r\n\r\n\r\n","description":"","footnote":"\r\n( 1 ) . و شايد شمارهء واحدها و اجزاى اولى اين دستگاه از اندازه بيرون بوده باشد\r\n","page_name":" 312 ","page_number":312},
  {"content":"\r\n\r\nو باز و مانند آن‌ها ، و هم‌چنين جهاز توالد و تناسل را در بيش‌تر يا همهء جانوران زنده مىتوان يافت كه هر موجودى به آن‌چه نياز دارد مجهز گرديده است .\r\nولى ( با در نظر گرفتن اين‌كه غرض طبيعت و تكوين از اين تجهيزات ، همان توليد و تغذيه و تنميه مىباشد ) آيا راهى كه طبيعت براى تأمين آرمان و هدف خود براى انسان مشخص مىسازد ، همان اجتماع و تعاون است يا اين‌كه انديشهء استخدام را به مغز انسان وارد مىسازد كه جنس نر و ماده و نوزاد و مادر براى ارضاى قواى فعاله و پاسخ خواهش غريزى خود ، به اين كارها دست بزنند ؟ مرد از روى خواهش غريزى خود آميزش ويژه‌اى را از زن مىخواهد و زن نيز كارى كه پاسخ دهندهء همين كار است مىخواهد ، نوزاد از پستان مادر رفع گرسنگى مىخواهد و مادر نيز از نوزاد ، خالى كردنِ پستان از شير و رفع ناراحتى خاصى كه در خود مىيابد مىخواهد . گواه اين سخن اين است كه اين تجهيزات در بيش‌تر يا همهء حيوانات ، همگانى و هميشگى ( كلى و دايمى ) نيست ، زيرا تصور ندارد كه همهء افراد از شير تغذى نمايند و نيز همان طبيعت كه انسان را به انجام اين‌گونه كارها دعوت مىكند ، دعوت خود را با يك سلسله علوم و احساسات ادراكى ، چون شهوت جنسى و اشتهاى تغذى و عاطفه و رحم و محبت و كينه و خشم ، فعليت مىدهد ، ولى همين احساسات را پس از چندى نگاهدارى ، دير يا زود از دست انسان مىگيرد ، ديگر مرد يا زن احساس تمايل جنسى را ندارند ، و هم‌چنين . انسان ديگر كه يك روز نام « نوزاد » داشت شيفتهء پستان مادر نبوده و خواب و بيدارى را با انديشهء شير نمىگذراند ، گذشته از اين‌كه دهانش نيز از دندان پر شده و به سوى غذاى جويدنى هدايت مىشود و از ديگر سو ، پستان مادر نيز خشك شده و ديگر شير ندارد . پس در حقيقت ، اين‌گونه اجتماع ، فرع استخدام بوده و در اثر پيدايش توافق دو استخدام از دو طرف متقابل مىباشد نه اين‌كه طبيعت ، انسان را مستقيماً به چنين انديشه‌اى رهبرى نمايد .\r\nگذشته از اين سخنان ، اصولًا نمىتوان باور كرد كه انسان با همهء پديده‌هاى جهان كار دارد و به هر موجودى كه از راه حس يا خيال يا عقل راه پيدا مىكند تماس مسئولانه و ذى غرضانه با وى مىگيرد ( لااقل در حدّ تماشاى ادراكى و اقناع و ارضاى غريزهء\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nشعور پيش مىرود ) .\r\nدر همهء اين دسته‌هاى بيرون از اندازه و شمار اين‌گونه نيست كه تمام موجودات سوداى استفاده از استخدام داشته باشد و يا در درجهء اول سود خود را بخواهد ، تنها در يك دسته از آن‌ها ( هم‌نوعان خود ) با همان قواى فعاله و ارادهء غريزى استثنائاً اجتماع را خواسته و استخدام را به استفادهء اشتراكى تبديل نمايد و همگى از يك‌ديگر به نوعى بهره‌مند گردند .\r\nبلى ، هر پديده از پديده‌هاى جهان و از آن جمله حيوان و به ويژه فرد انسان ، حبّ ذات را داشته ، خود را دوست دارد و هم‌نوع خود را همانند خود مىبيند و از اين راه ، احساس انس در درون وى پديد آمده و نزديك شدن و گرايش به هم‌نوعان خود را مىخواهد و به اجتماع فعليت مىدهد و چنان‌كه پيداست همين نزديك شدن و گرد هم آمدن ( تقارب و اجتماع ) يك نوع استخدام و استفاده است كه به سود احساس غريزى انجام مىگيرد و سپس در هر مورد كه يك فرد ، راهى براى استفاده از هم‌نوعان خود پيدا نمايد ، آن را خواهد پيمود و چون اين غريزه در همه به‌طور متشابه و مساوى موجود است نتيجه اجتماع را مىدهد و اين همان اجتماع است كه مورد بحث و نظر ماست ( اجتماع تعاونى كه احتياجات همه با همه تأمين شود ) و تأمّل و مطالعه در فعاليت‌هاى متحول نوزاد انسان و جانوران زندهء ديگر اين نظر را تأمين مىنمايد .\r\nاز بيان گذشته نتيجه گرفته مىشود :\r\n1 . انسان در نخستين بار « استخدام » را اعتبار داده است .\r\n2 . انسان ، مدنىٌ بالطبع است . و بدون اجتماع ، زندگى را مشكل و ناممكن مىداند .\r\n3 . عدل اجتماعى « خوب » و ظلم « بد » مىباشد ، چرا كه در عدالت ، هر صاحب حقى به حقش مىرسد و با ظلم حق ديگرى از بين مىرود .\r\nو البته نبايد از كلمهء « استخدام » سوءاستفاده كرد و تفسير ناروا نمود . ما نمىخواهيم بگوييم انسان بالطبع روش استثمار و اختصاص را دارد ، چنان‌كه يك ملتى در پس پردهء آزادىبخشى و الغاى برده‌فروشى به نام « استعمار » و « استملاك » و « قيمومت » و\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n« تحت الحمايه » و هزار نام ديگر ، هم‌چون حقوق بشر و آزادى انسان ، ديگران را زين به پشت و لگام به دهان زده و سوار شوند يا جنس دو پا را مانند چارپايان خريد و فروش بنمايند و معناى بردگى و بدبختى و پستى را با الفاظ شيرين « آزادى » و « خوش‌بختى » و « پيش‌رفت » تأديه و تعبير كنند و به روى هر حقيقتى اسم « كهنه » و « پوسيده » گذاشته و به دور اندازند ؛ مثلًا حجاب ، زندانى كردن بانوان است و محروم كردن آن‌ها از هواى آزاد و حقوق اجتماعى است .\r\nو هم‌چنين نمىخواهيم بگوييم چون انسان بالطبع مدنى و اجتماعى است به دست‌آويز اين‌كه همهء زمين و آفريده‌هاى زمينى از آن همه است ، تنى چند در پس پردهء فريبندهء انترناسيوناليسم به نام « رفع تضادهاى داخلى » افكار انسانى را كشته و يك گلّه انسان بىفكر و بىاراده بار آورند كه كوچك‌ترين دخالتى در خوب و بد و بايد و نبايد جهان نداشته باشند و به اتهام ارتجاع ، اخلاق فاضله ، عفت ، عصمت ، غيرت ، حيا و صبر را پاىمال هواها نمايند و به عنوان اين‌كه مرام كمونيزم و سازمان اشتراك بر پايهء تحول و تكامل عمومى استوار است واژهء انصاف و رحم و عطوفت و صداقت و صدق و صفا و هم‌چنين بيم و اميد و آرزو و افسوس را از قاموس بشريت شسته و تحت عنوان تمدن چراغ‌هايى كه دست قدرت صنع و ايجاد در درون تاريك انسان روشن نموده خاموش كرده و يك انسان لا انسان ، آرى انسان لا انسان ، بار آورند . به مانند گفتهء شاعر :\r\n گلوى غرب برون داد چون صداى تمدن * به گوش شرق رسانيد چون نداى تمدن\r\nوفا و عاطفه و رحم و مهر و صدق و صفا * شدند جمله به قربان خاك پاى تمدن\r\nمكن سؤال زتقوا كه او شتاب كنان * وداع كرد و روان گشت در قضاى تمدن\r\nشراب و رقص و ملاقات‌هاى نامشروع * وفور يافته از پرتو لقاى تمدن\r\nهزار گونه خيانت ، هزار فسق و فجور * به هر دقيقه برآيد ز لابه‌لاى تمدن\r\nقماربازى و خون‌ريزى و ستم‌كشى * بود زپله كوته زپله‌هاى تمدن \r\nمراد ما از استخدام استعمار و بردگى و امثال اين‌ها نيست ، بلكه ما مىگوييم انسان با هدايت طبيعت و تكوين ، پيوسته از همه سود خود را مىخواهد ( اعتبار استخدام ) و براى\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nسود خود ، سود همه را مىخواهد ( اعتبار اجتماع ) و براى سود همه مردم ، پياده شدن عدل اجتماعى و از ميان رفتن ظلم را مىخواهد ( اعتبار حسن عدالت و قبح ظلم ) و در نتيجه ، فطرت انسانى حكمى كه با الهام طبيعت و تكوين مىنمايد قضاوت عمومى است و هيچ‌گونه كينهء خصوصى با طبقهء متراقيه و متمدن كنونى ندارد و دشمنى خاصى با طبقهء پايين و قشر مستضعف نمىكند ، بلكه حكم طبيعت و مقتضاى خلقت و تكوين را در اختلاف طبقاتى ذوق‌ها و قرايح و استعدادها مسلّم دانسته و تسليم داشته و روى سه اصل نام‌برده مىخواهد هر كسى در جاى خودش بنشيند .\r\n4 . آزادى انسان كه موهبتى طبيعى است در حدود هدايتِ طبيعت مىباشد و البته هدايت طبيعت بسته به تجهيزاتى است كه ساختمان نوعى انسان‌ها داراى آن‌ها مىباشد و ازاين‌روى هدايتِ طبيعت ( احكام فطرى ) به كارهايى كه با اشكال و تركيبات جهازات بدنى وفق مىدهد محدود خواهد بود ؛ مثلًا از اين راه ما هيچ‌گاه تمايل جنسى را كه از غير طريق زناشويى انجام مىگيرد ( مرد با مرد ، زن با زن ، زن و مرد از غير طريق زناشويى ، انسان با غير انسان ، انسان با خود ، تناسل و توليد مثل از غير طريق ازدواج ) تجويز نخواهيم نمود .\r\nبه همين علت هم‌جنس گرايى و تجاوز به كودكان و آميزش با حيوانات ، و خود ارضايى جنسى كثيف‌ترين عمل از نظر بشر سالم و عاقل شناخته شده و شارع مقدس نيز آن را ناپسند دانسته و گناه كبيره شناخته است .\r\nو يا مثلًا تربيت اشتراكى نوزادان و الغاى نسب و وراثت و ابطال نژاد و . . . را هيچ‌گاه تحسين نخواهيم كرد ، زيرا ساختمان مربوط به ازدواج و تربيت با اين قضايا وفق نمىدهد .\r\nاگر جوانى احساس كند كه پدر و مادرش را نمىشناسد بسا عقده پيدا مىكند و از جامعه انتقام مىگيرد .\r\nاعتبارات سه گانهء نام‌برده از اعتبارات ثابته مىباشند .\r\n\r\n5 . اصل متابعت علم\r\nپر روشن است كه قواى فعاله هم‌چون غرايز و تمايلات انسانى و حيوانى كه محرك\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاصلى حيوان انسان است در طرف مادّه چنان‌كه خود مادى هستند فعاليت آن‌ها نيز در مادّه مىباشد و يك قوهء فعاله همين كه مادّه‌اى را مناسب فعاليت خود يافت شروع به فعاليت كرده و اثر خود را به سوى متأثر و اثرپذير خود روانه خواهد ساخت و انسان و هر جانور زنده در فعاليت خود از اين حكم مستثنا نيستند .\r\nما در صحنهء فعاليت خود با واقعيت خارج سر و كار داريم ، واقعيت خارج را مىخواهيم ؛ با كسى كه سخن مىگوييم با شنوندهء خارجى رازگويى مىنماييم ، به سوى مقصدى كه روانه مىشويم مقصد خارجى را مىجوييم و اگر مىخوريم ، مىآشاميم يا برمىخيزيم در ظرف خارج ، چنين عملى را انجام مىدهيم و اگر چشم باز مىكنيم يا گوش فرامىدهيم يا مىچشيم يا مىبوييم يا دست مىماليم يا پاى روى زمين مىگذاريم و اگر مىخنديم يا مىگرييم و اگر شاد مىباشيم يا اندوهگين مىشويم و اگر دوست مىگزينيم يا دشمن مىداريم و اگر و اگر . . . در همهء اين مراحل ، سر و كار ما با خود خارج و واقعيت هستى است ، زيرا به حسب فطرت و غريزه رئاليست و واقع‌بين « 1 » و واقع‌گرا هستيم .\r\nپس ناچار به علم ، اعتبار واقعيت داده‌ايم ؛ يعنى صورت ادراكى را همان واقعيت خارج مىگيريم و آثار خارج را از آنِ علم و ادراك مىشماريم .\r\nو در ميان حالات گوناگون ادراكى ( علم ، ظن ، شك ، وهم ) علم مىتواند اين ويژگى و خاصه را داشته باشد ، زيرا در حالات ديگر ( غير حال علم ) ، چون ادراك دوجانبه بوده و متزلزل است نمىتوان به يك جانب گراييده و در آن ، مستقر شد . موجودى را كه وجودش مظنون يا مشكوك يا موهوم است نمىتوان گفت موجود است ، ولى موجودى كه معلوم الوجود بوده و هيچ‌گونه ترديدى در وجودش نداريم موجود است ( موجودى كه پيش ماست به حسب دقت موجود نيست ، بلكه معلوم الوجود است ؛ يعنى صورت علمى است نه خود موجود خارجى ) باز مىبينيم معلوم الوجود معلوم الوجود است نه معلوم معلوم الوجود و باز هر چه پيش برويم دست خود را به روى واقعيت خارج ( يعنى روى علم به نامعلوم\r\n\r\n\r\n","description":"","footnote":"\r\n( 1 ) . چنان‌كه در مقالهء دوم و سوم روشن گرديد\r\n","page_name":" 317 ","page_number":317},
  {"content":"\r\n\r\nخارجى ) خواهيم گذاشت نه روى علم به واقعيت خارج .\r\nپس بايد قضاوت كرد كه انسان و هر موجود زنده هيچ‌گاه از اعتبار دادن به علم ( مقابل مطلق ترديد ) بىنياز نيست و به حكم اضطرار غريزى به علم اعتبار خواهد داد ؛ يعنى صورت علمى را همان واقعيت خارج خواهد گرفت ( « اعتبار واقعيت علم » به اصطلاح اين مقاله ، و « حجيت قطع » به اصطلاح فن اصول ) . « 1 »\r\nو ازاين‌روى ما نمىتوانيم دخالت تازه‌اى اثباتاً و نفياً در اعتبار علم بكنيم . ما هيچ‌گاه نمىتوانيم اين اعتبار را از دست علم بگيريم ، زيرا هر گامى كه در اين راه برمىداريم در خط علم راه‌پيمايى نموده‌ايم و هيچ‌گاه نمىتوانيم دوباره به علم اعتبار بدهيم ، زيرا خواه و ناخواه اين اعتبار را در نخستين برخوردى كه با خارج نموده‌ايم به وى داده‌ايم و انسان نمىتواند در دايرهء زندگى خود به يك نقطه برسد ( براى نمونه ) كه از عمل به علم ، خالى بوده باشد .\r\nمثلًا يك رئيس يا هر ما فوق مىتواند گزافه‌گويى كرده به زيردست خود بگويد : « از اين پس ، در فرمان‌هاى من آن‌چه را كه علم دارى ترك گفته و موارد مشكوك را انجام ده » ، ولى باز با اين بازى به آرزوى خود ( الغاى اعتبار علم ) نخواهد رسيد ، زيرا زيردست نام‌برده اگر فرمان‌بردارى هم بكند تازه در همهء موارد عمل به شك ، به فرمان نخستين وى اطاعت علمى كرده و همهء موارد شك را نيز با علم تشخيص داده .\r\nو مثلًا انسان درموارد محذورات احتمالى ، استنكاف كرده سرباز مىزند و به عرصهء عمل وارد نمىشود و به حكم ( قاعدهء دفع ضرر محتمل ) آبى را كه به‌راستى احتمال مسموميت دارد نمىخورد ، در راهى كه احتمال چاه هست پاى نمىگذارد ، به مادّه‌اى كه احتمال انفجار دارد دست نمىزند ، ولى اين‌ها مواردى است كه انسان در سر دو راه ايستاده : يكى مقطوع الامن و ديگرى غير مقطوع و نسبت به امنيت راه ، ترديد دارد\r\n\r\n\r\n","description":"","footnote":"\r\n( 1 ) . در علم اصول ، قطع و تبين براى مكلف حجت است . فرار پرندگان از باز شكارى و آهوان از گرگ و شير و پلنگ دليل بر اين است كه نخست صورتى ترسيم مىكنند و با علم به اين‌كه باز يا شير و پلنگ دشمن خطرناك است ، فرار مىكنند\r\n","page_name":" 318 ","page_number":318},
  {"content":"\r\n\r\nبىگمان با غريزهء عمل به علم ، راه مقطوع الامن را انتخاب مىنمايد و پيش مىرود ، گذشته از اين‌كه احتمال محذور را نيز با علم تشخيص مىدهد .\r\nاز بيان گذشته نتيجه گرفته مىشود :\r\n1 . يكى از اعتباريات ، « حجيت علم » است .\r\n2 . اين اعتبار از اعتبارات عمومى است ( قبل الاجتماع ) ؛ يعنى پيش از اين‌كه زندگى اجتماعى پيدا كند چنين اعتبارى به علم داده است .\r\nو هر انسانى با فطرت عقل و دل آن را درك مىكند . نيازمند به يادگيرى از جامعه ندارد .\r\n\r\nنكاتى چند\r\n1 . نظر به قريحهء مسامحه و تساهل كه در انسان از قاعدهء « اخف و اسهل » استقرار جسته ، انسان در مرحلهء عمل ، هر چيز غير مهم را به عدم ، ملحق مىنمايد ؛ يعنى نظر به تسامح و تساهلى كه از قانون انتخاب اخف و اسهل در انسان به وجود مىآيد همواره مسائل فرعى و غير مهم را كالعدم به حساب مىآورد ، ازاين‌رو به احتمال ، و ظن ضعيف اهميت نداده اطمينان را به جاى علم مىنشانيم و ما روزانه اين روش را در هزارها مورد به كار مىبريم كه يكى از آن‌ها ادراك ظنى است . در جايى كه جانب مرجوح طرفين ، ظن بىاهميت بوده باشد به حسابش نمىآوريم و در نتيجه ظن قوى را به جاى علم گذاشته و نام « علم » به وى مىدهيم و اين همان « ظن اطمينانى » است كه مدار عمل انسان مىباشد و اين خود يكى از اعتبارات عمومى است . هر چيزى كه مىخريم احتمال مىدهيم فردا ارزان‌تر شود ، ولى به چنين گمانه‌زنىها اهميت نمىدهيم و به داد و ستد ادامه مىدهيم .\r\nپوشيده نماند كه دانشمندان مادى ، چنان‌كه در علم نظرى كج‌روى نموده و علم ( ادراك مانع از نقيض ) را منكر شده‌اند « 1 » هم‌چنان در علم عملى ( مورد بحث ) نيز اشتباه كرده و\r\n\r\n\r\n","description":"","footnote":"\r\n( 1 ) . منطقىها بر اين باورند : هر قضيه‌اى كه صادق باشد نقيضش كاذب است ؛ مثلًا در « ارسطو شاگرد افلاطون‌است » ، نمىشود گفت « و شاگرد افلاطون نيست » ، چون اجتماع نقيضين محال است\r\n","page_name":" 319 ","page_number":319},
  {"content":"\r\n\r\nدرست در نقطهء مقابل ما قرار گرفته ، مىگويند انسان هميشه به « ظن » عمل مىنمايد و علمى در كار نيست . اين نظر از دو جا سرچشمه مىگيرد : يكى انكار اصل ادراك علمى ، و ما در مقاله‌هاى گذشته بطلان اين نظر را روشن نموده ، به ثبوت رسانديم كه اين نظر جز روش شكاكان ( نمىدانم ) حقيقتى در بر ندارد ، دوم بر اثر خلط ميان اعتبار ظن اطمينانى و الغاى اعتبار علم است . دانشمند مادى بايد بداند كه سخن دو تاست كه از هم‌ديگر جدا مىباشند .\r\nيك بار مىگوييم انسان بناگذارى نموده كه غير علم را ( ظن اطمينانى ) علم شناخته و با وى معاملهء علم كند . البته در اين صورت ، اعتبار حقيقى از آنِ علم بوده و علم اعتبارى ( ظن اطمينانى ) تنها زندهء اسم علم مىباشد . و يك بار مىگوييم انسان به علم عمل نمىكند ، بلكه پيوسته پيرو ظن است ؛ يعنى انسان در مقام عمل مستقيماً به سوى رجحان و اولويت دادن به متعلّق ظن قوى مىگرايد ؛ و اين ، سخنى است بىپايه و انديشه‌اى است خام ، زيرا انسان در اعتبارياتِ عملىِ خود ، محكوم طبيعت و پيرو هدايت فطرت و غريزهء خود مىباشد و چنان‌كه در آغاز سخن گفته شد طبيعت و فطرت براى رسيدن به هدف خود ، انسان را به سوى واقعيت خارج مىكشاند و قواى فعاله و مدركه را با واقعيت خارج ارتباط مىدهد و ادراكى كه خارج به‌طور اطلاق مىتواند در ظرف وى بگنجد همان علم است و بس .\r\nجاى بسى شگفت است اگر چنان‌چه انسان در مورد عمل ، تنها ظن ، يعنى طرف راجح را گرفته و انتخاب مىكند آيا خود رجحان را نيز با رجحان تشخيص مىدهد ؟ و هم‌چنين اين رجحان‌هاى مترتب كه هر كدام مولود رجحان ديگرى است ، الى غير النهايه مىروند و بالأخره يك طرف نمىتواند ترجيح ( نه ظن ترجيح ) پيدا كند ؟ يا بالأخره به علم مىرسد ، زيرا اگر در جايى گفتيم كه « راستى راجح است » علم را به كار برده‌ايم ؟ ( راجحيت همواره با علم صورت مىگيرد ) .\r\nنكتهء 2 . انسان به صورت معمولى و منطقى اگر به وجود چيزى علم داشته باشد ، تا علم به بطلان وجود وى نرسانيده باشد و يقين به بطلان پيدا نكند ، علم نخستين را معتبر مىدارد و مطالعهء حالات گوناگون حيوانات ديگر ، وجود اين روش را در آن‌ها نيز\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nتأييد مىكند .\r\nو اگر وجود چيزى كه عمل كردنى است يا عمل نكردنى ، در ميان دو چيز مردد شود به‌گونه‌اى كه به فعل هر دو طرف يا ترك هر دو طرف مبادرت مىورزد ؛ مانند اين‌كه نمىداند به تدريس ادامه دهد يا تحصيل ، يا تدريس را رها كند و يا تحصيل را ، به احتياط روى مىآورد و گاهى توقف مىكند .\r\nو اگر وجود چيزى را نداند ، ترتيب آثار وجود وى را به مورد نمىدهد .\r\nو اگر چيزى ميان فعل كردنى و نكردنى ( خير و شر ) مردد شود توقف خواهد كرد . ( چهار اصل « استصحاب ، احتياط ، برائت و توقف » به اصطلاح فن اصول ) از اين امور مىباشند ؛ مثلًا كسى كه يقين به وضو دارد ، اگر مردد شود بنا را بر داشتن وضو مىگذارد ( استصحاب ) . هرگز يقين سابق را با شك لاحق درهم نمىشكند و . . . .\r\nو چون در جاهاى ديگر در اطراف اين چهار اصل بحث‌هاى وافى شده از دامنه دادن گفتگو در اين مقاله دربارهء آن‌ها خوددارى مىشود .\r\n\r\nخاتمهء اين بحث و گفتگو\r\nاعتبارات عمومى ، مانند ( وجوب ، حسن و قبح ، انتخاب اخف و اسهل ، استخدام ، و عمل به علم ) كه سخنان گذشتهء ما در پيدايش آن‌ها بود ، منحصر به پنج اعتبارى كه شمرده شد نمىباشد ، بلكه اعتبارات ديگرى نيز مىتوان يافت كه جنبهء عموميت داشته باشند چنان‌كه اعتبار اختصاص و اعتبار فايده و غايت در عمل ، از اعتبارات و امور اعتبارى كلى ، فراگير و عامه هستند ، زيرا اگر انسان را تنها و در حال انفراد فرض كنيم در هر استفاده كه از ابزارهاى مادّهء خارجى مىكند اگر يك مانع و مزاحمى ( اگر چه انسان و يا موجود زندهء ديگرى نبوده و يك مانع طبيعى باشد ) پيش آمده و بخواهد انسانِ فعال را از اصل فعاليت يا از كمال فعاليت يا از تكميل فعاليت مانع شود ، انسان نيز ناچار و خواه ناخواه در مقام دفاع برآمده و با فعاليت دفاعى خود مادّه را تخصيص به خود داده ، تصرف خود را بر وى مستقر خواهد ساخت ؛ و در عين حال ، اين وضع را يك نسبتى ميان خود و مادّه انديشيده و مفهوم\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاختصاص ( اين مادّه از آن من است ) در پندار وى جلوه‌گر خواهد شد و اين مفهوم ، همان اختصاص مطلق است كه اصل مالكيت ، يكى از شعب اوست و هم‌چنين دارايى ، رتبه و مقام و هرگونه حقوق قراردادى و علقهء زناشويى و . . . از شعب اوست ، بنابراين ، اصل مالكيت ، رياست درجه و مقام اجتماعى زوجيت ، از شاخه‌هاى اختصاص به شمار مىرود .\r\nهم‌چنين لزوم فايده در عمل ( بايد كار ، آرمان داشته باشد ) يكى از اعتبارات عمومى است كه به نحوى كه در آغاز سخن گفته شد از اصل مفهوم اعتبار ، استنتاج مىشود .\r\nو هم‌چنين اعتبارات عمومى و كلى ديگرى نيز مىتوان يافت ، ولى اعتبارات پنج‌گانهء نام‌برده در تشريح و استنتاج بقيهء اعتبارات ( اعتبارات بعد الاجتماع ) « 1 » و احكام آن‌ها كافى است .\r\nبه هر حال اعتبارات عمومى ( اعتبارات قبل الاجتماع ) ، « 2 » چون اعتباراتى هستند كه انسان در هر تماس كه با فعل مىگيرد از اعتبار آن‌ها گزيرى ندارد ، يعنى اصل ارتباط طبيعت انسانى با مادّه در فعل ، آن‌ها را به وجود مىآورد ، ازاين‌روى هيچ‌گاه از ميان نرفته و تغييرى در ذات آن‌ها پيدا نمىشود ؛ مثلًا انسان مىتواند - يا مىشود - كه يك انديشهء ويژه‌اى را به‌واسطهء پيدايش عواملى از مغز خود بيرون براند ، ولى هرگز نمىتواند - يا نمىشود - كه اصل انديشه را ( بايد انديشه كنم ) تصور نكند ؛ و از حوزهء ذهن بيرون نمايد ؛ مثلًا هر اجتماعى مىتواند فكر خاص يك فردى را پاىمال كند ، ولى هرگز نمىتواند فكرى را كه در ذهن هر فرد فرد و براى تك تك افراد اجتماع ثابت است ، كشته ، از ميان ببرد ، زيرا فكر اجتماعى يك شمارهء محصلى از افكار مىباشد كه روى هم ريخته شده ، وحدتى پيدا كرده و مانند يك واحد حقيقى مشغول فعاليت است ؛ و در اين صورت چگونه متصور است كه يك اجتماعى ( فكر متراكم واحد ) خودش ، خودش را از ميان ببرد .\r\nما با قريحهء مسامحه به بسيارى از موارد نام « انتحار » و « خودكشى » مىدهيم ، ولى به حسب دقت ، خودكشى در جهان هستى مصداق ندارد .\r\n\r\n\r\n","description":"","footnote":"\r\n( 1 ) . اعتباراتى كه پيش از تكميل اجتماعات براى افراد بشر مطرح بوده است\r\n( 2 ) . اعتبارياتى كه پس از اجتماعى زيستنِ بشر پيدا مىشود\r\n","page_name":" 322 ","page_number":322},
  {"content":"\r\n\r\nبلى ، يك موجود زنده ، مثلًا مىتواند فعاليت خود را به يك مادّه‌اى ارتباط دهد كه حادثهء مربوط به وى ، خود موجود زنده يا قوهء مربوط به وى را ابطال نمايد يا فعاليتش را خنثى كند ؛ مثلًا انسان مىتواند سم را در آب حل كرده بنوشد ( يعنى فعاليتى كه ملايم قوهء غاذيه كه نوشيدن است انجام دهد ) ، ولى سم و زهر محلول به‌واسطهء ورود به معده فعاليت كرده او را بكشد ؛ يا به نور بسيار قوى ، مانند قرص خورشيد نگاه كرده و قوهء باصره را از كار اندازد و يا با يكى از قوا قوهء ديگرى را خنثى نمايد ؛ مثلًا پلك‌ها را بسته و نگذارد چشم كار كند ، انگشت به گوش گذاشته و نشنود ، ولى هرگز امكان ندارد انسان يا هر موجودى از وجود خود ، مستقيماً عدم خود را بخواهد يا از قوه‌اى مستقيماً بطلان فعاليت خود آن قوه را تقاضا نمايد . نمك را روى زبان بگذارد تا عسل شيرين ادراك كند نمىشود ، بلكه به دست و پا فرمان بدهد تا حركت نكند همان شورى را ادراك نمايد ؟\r\nاز اين بيان مىتوان نتيجهء زير گرفت :\r\nاعتبارات عامه قابل تغيير نيستند و ثابت هستند ، ولى از راه برخى از آن‌ها در مورد برخى ديگر ، مىتوان تصرف نموده ، به وجهى اعتبار عمومى را از كار انداخت ؛ يعنى موردى را در دايرهء فعاليت وى دخالت داده و مورد ديگر را بيرون كرده ، در نتيجه اعتبار عمومى را نسبت به مورد اول خود از كار انداخت ؛ مثلًا زمانى كه مسافرت‌هاى طولانى را با چهارپا يا كجاوه و يا تخت روان انجام مىدادند ، كجاوه يا تخت روان يا چهارپا براى پيمودن راه‌هاى دور و دراز لازم و خوب بود ، ولى با پيدايش وسايلى تازه ، مانند اتومبيل ، راه آهن و هواپيما ، قاعدهء « لزوم انتخاب اخف و اسهل » وسيلهء تازه را به جاى كهنه نشانيده و صفت « لزوم » و « خوبى » را از آن گرفته و به اين داده ، البته اصلِ « خوبى » از ميان نرفت ، ولى جاى خود را عوض نمود . در هر گوشه و كنارى از اجتماعِ امروز ، صدها نمونه براى اين‌گونه تغييرات رسومى ، آدابى ، اخلاقى ، معاملاتى و تماس‌هاى اجتماعى مىتوان پيدا كرد . در گذشته رسم چنين بود كه لباس بلند مىپوشيدند . امروز كت و شلوار مىپوشند . سلام كردن در آداب عمومى بود ، ولى براى نظاميان سلام خاصى مقرر شد و هر ملتى يك نوع آدابى دارد و رسومى . بسا رسم و عادتى در ميان يك ملت نيكو ، ولى در ميان ملت ديگر\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nزشت و قبيح است .\r\nچيزى كه هست اين‌كه اصول اعتبارات عمومى پيوسته زنده و سرگرم ادامهء فعاليت بوده ، تنها موارد و مصاديق آن‌ها جابه‌جا مىشود و جامعهء بشرى پيوسته به پيش‌رفت خود در استخدام و استفاده از مادّه و ابزارهاى مادى ادامه داده و سرگرم توسعه و رفع تضييقات زندگى بوده ، هر روز صحنهء زندگى ديروزى خود را عوض مىكند و اين ، لازمهء برخورد و فعل و انفعالى است كه اصول اعتبارات در هم‌ديگر دارند . و از اين بيان نتيجه گرفته مىشود كه « تغيير اعتبارات » ، خود يكى از اعتبارات عمومى است .\r\nتغيير اعتبارات را در بخش‌هاى زير مىتوان تلخيص كرد :\r\n1 . منطقه‌هاى گوناگون زمين و به اصطلاح شرايط جوى و جغرافيايى كه از جهت گرما و سرما و ديگر خواص و آثار طبيعى ، مختلف مىباشد ، تأثيرات مختلف و عميقى در طبايع افراد انسان داشته و از اين راه در كيفيت و كميت احتياجات تأثير به‌سزايى دارند و هم‌چنين در احساسات درونى و افكار و اخلاق اجتماعى ، و در پيروى از آن‌ها ادراكات اعتبارى آن‌ها از هم جدا خواهد بود ؛ مثلًا احتياجات گرما و سرمايى منطقهء استوايى ، نقطهء مقابل احتياجات منطقهء قطبى بوده و از همين جهت از حيث تجهيزات ، مختلف مىباشند .\r\nدر منطقهء استوايى در اغلب اجزا و فصولِ سال براى انسان يك لُنگ كه به ميان ببندد لازم ، و زياده بر آن خرق عادت و شگفت‌آور بوده ، قبيح شمرده مىشود و در منطقهء قطبى درست به عكس است . اختلافات برجسته‌اى كه در افكار اجتماعى و آداب و رسوم سكنهء منطقه‌هاى مختلفه زمين مشهود است بخش مهمى از آن‌ها از همين‌جا سرچشمه مىگيرد .\r\nخارجىها آروغ زدن را زشت ، ولى گاز معده را قبيح نمىشمارند . زن اگر خود را در معرض بزهكارى و خودفروشى قرار داد بسيار زشت است ؛ ولى اگر هر روز با يك دوستى همين اعمال را انجام دهد پسنديده است ! « قربان برم خدا را يك بام و دو هوا را » . در ايران هر دو شيوه زشت است .\r\nو هم‌چنين محيط عمل در اختلاف افكار و ادراكات اعتبارى دخيل مىباشد ؛ مثلًا\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nيك نفر باغبان با يك نفر بازرگان يا يك نفر كارگر با يك نفر كارفرما از جهت روش فكرى يك‌سان نيستند ، زيرا احساساتى كه مثلًا سبزه و آب و درخت و گل و بهار به وجود مىآورند غير از احساساتى است كه مال التجاره و داد و ستد لازم دارد و اختلاف احساسات ، اختلاف ادراكات اعتباريه را در پى دارد ؛ احساسات مختلف ، ادراكات اعتبارى خاصى را در پى دارد .\r\n2 . كثرت ورود يك فكر به ذهن انسان باعث مىشود كه آن صورت فكرى نصب العين گرديده و نتواند آن را از نظر دور داشته ، به غير او توجه كند و البته در اين صورت ، خواه‌ناخواه يك فكر منطقى و صحيح و خوب به نظر خواهد آمد و خلاف وى به‌خلاف وى ، يعنى فكر غير منطقى به نظر همگى نامطلوب خواهد آمد ، و در اين صورت ، توارث افكار ، تلقين ، اعتياد و تربيت در تثبيت و تغيير افكار اجتماعى و ادراكات اعتبارى نقش مهمى را خواهد داشت .\r\n3 . ترديد نداريم كه با قريحهء تكامل ، پيوسته بر معلومات خود مىافزاييم و خلاصه در اثر اين‌كه نخستين روزهاى پاگشايى به جهان مادّه ، معلومات زيادى از نياكان خود به‌طور توارث دريافت داشته و پايهء پيش‌رفت‌هاى آينده خود قرار مىدهيم ، جاى ترديد نيست و از طرفى دايرهء علوم ، روز به روز در توسعه است و هر چه توسعه پيدا كند از مزاياى طبيعت به‌واسطهء تطبيق علم بر عمل ، استفاده‌هاى بيش‌تر و كامل‌ترى نموده و طبيعت سركش را بهتر براى خود رام مىكنيم و ازاين‌روى مفهوم « بايد و نبايد و خوب و بد » و نظاير آن‌ها پيوسته به گونهء هماهنگ و هم آغوش تغيير مىيابد ؛ مثلًا دو فرد انسان را فرض كنيم كه يكى از آن‌ها ( انسان امروز ) در يكى از تالارهاى كاخى زيبا بر روى كرسى ( صندلى ) زيباى خود نشسته و فاخرترين لباس را كه با آخرين مدل روز دوخته شده باشد پوشيده و در مقابل صندلى نيز ميزى كه روى آن خوراكىهاى رنگارنگ چيده شده قرار گرفته باشد ، و ديگرى ( انسان اولى ) روزگار شيرين خود را در شكاف كوه‌ها با گياه بيابان‌ها و ميوهء جنگل‌ها مىگذراند . با سنجشى كه درميان اين دو فرد به عمل مىآوريم ، روشن خواهد شد كه انسان ، هيچ‌گاه از فكر خوب و بد ، دست بر نمىدارد ، ولى پيوسته با پيش‌رفت زندگى ، بد را\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nخوب و خوب را بد مىشمارد ، زيرا هيچ‌گاه زندگانى ديروز با احتياجات امروز وفق نمىدهد . « 1 »\r\nاگر در معلومات اعتبارى تأمّل نماييم خواهيم ديد كه حال ادراكات اعتبارى در توليد و استنتاج ، مانند حال علوم حقيقى مىباشد ؛ مثلًا ما نسبت وجوب ( بايد ) را از نسبت ضرورت خارجى كه در ميان علت و معلول خارجى است گرفته‌ايم و عامل اصلى اين اعتبار ، همين بوده كه ديده‌ايم فعل با قوهء فعاله ، يعنى غرايز درونى و عقل و اراده ارتباط داشته و ايدئال ( مصلحت ) قوهء نام‌برده را در بر دارد و البته اين وجوب اعتبارى ، مانند وجوب حقيقى ميان يك فاعل و يك فعل تحقق پيدا مىكند ( « وجوب تعيينى » به اصطلاح فن اصول ) ، ولى پس از انجام اين امر ، چون گاهى مىبينيم كه دو فعل مختلف در اشتمال بر مصلحت يك‌سان مىباشند ، وجوب نام‌برده را ميان قوهء فعاله و ميان يكى از دو فعل ( لا على التعيين ) اعتبار مىكنيم ، در نتيجه وجوبى تازه به نام « وجوب تخييرى » پيدا مىشود . دو گردهء نان در سفره هست از نظر دورى و نزديكى و كيفيت و كميت يك‌سان مىباشند . انسان گرسنه بايد يكى از آن‌ها را بردارد و بخورد ، ولى چون هيچ فرقى نمىبيند به عنوان واجب تخييرى ، يكى را برمىدارد و مىخورد .\r\nو هم‌چنين همهء تحولات يا بيش‌تر تغييراتى كه در لغات و زبان‌هاى مختلف پيش آمده و به‌طور غير قابل احتراز ، دامن‌گير كلمات و الفاظ مىشود ، از اين راه است ، زيرا ما لفظى را كه وجود لفظى معناى خودش قرار مىدهيم ، پس از چندى كه استعمال مىكنيم قريحهء مسامحه كارى ما ، با اتكا به قاعدهء لزوم انتخاب اخف و اسهل ، لفظ ديگرى را كه همانند آن بوده و به زبان آسان‌تر است به جاى او گذاشته ( كامپيوتر شد رايانه ) و كم كم لفظ اولى را به دست فراموشى مىسپارد ( چون واژهء « وَرْخِ » به جاى برخيز و « پا شو » به جاى به پاى شو ) و بايد دانست كه تغييرات ديگرى نيز به‌جز تغييرات سه گانهء نام‌برده مىتوان يافت ، ولى نوع تغييرات به همان بخش‌هاى سه گانهء نام‌برده منتهى مىگردد .\r\nو نيز روشن است كه تغييرات سه گانهء نام‌برده ، گاهى به‌واسطهء امتزاج‌هاى مختلف و\r\n\r\n\r\n","description":"","footnote":"\r\n( 1 ) . در احاديث داريم كه در آخرالزمان معروف‌ها منكر و منكرات معروف خواهد شد\r\n","page_name":" 326 ","page_number":326},
  {"content":"\r\n\r\nآميزش‌هاى گوناگون كه ميانشان پيدا شود ، يك سلسله نتايج تركيبى نيز مىدهد و اين‌گونه تغيير درميان آداب و رسوم اجتماعى نمونه‌هاى زيادى دارد و شايد كم‌تر ، موردى بتوان پيدا كرد كه عوامل مختلف تغيير ، در وى تأثيرى نكرده باشد و از منبع‌هاى گوناگون سرچشمه نگرفته باشد .\r\n\r\nقسم دوم : اعتباريات بعدالاجتماع « 1 »\r\nمفاهيم اعتبارى كه انسان اجتماعى امروزه ، از قالب ذهن خود درآورده ، به اندازه‌اى زياد است ، كه شايد تميز و طبقه‌بندى و شمردن آن‌ها بالاتر از توانايى فكر انسان معاصر بوده باشد اگر چه همهء آن‌ها ساختهء فكر و انديشه مىباشند . با اين همه ، پيوسته انسان به حسب پيش‌رفت اجتماع و تكامل فكر خود ، مفاهيم تازه‌اى ساخته و هر روز يك يا چند نمونهء تازه به معرض نمايش مىگذارد ؛ و از همين‌ها نيز مىفهميم كه اگر به قهقرا برگشته و به انسان اولى اجتماعى نزديك‌تر شويم ، اين ساخته‌هاى فكرى كم‌تر شده و به ريشه‌هايى كه محل انشعاب شاخه‌ها هستند نزديك‌تر خواهند گشت .\r\nازاين‌روى و براى اين‌كه اين مقاله بيش‌تر از اندازهء معينى از تفصيل را گنجايش ندارد ، در اين‌جا اعتبارات بعد الاجتماع چندى را كه به منزلهء ريشه‌هاى ساير اعتبارات بعدالاجتماع مىباشند بررسى مىكنيم ؛ يعنى اعتبارات و قراردادهايى كه بشر پس از زندگى اجتماعى فرض و اعتبار كرده عبارت است از :\r\n\r\n1 . اصل مِلك ( ملكيت )\r\nچنان‌كه از بحث‌هاى گذشته به دست آمد ريشهء اين اصل ، پيش از تحقق اجتماع محقق بوده و آن ، همان « اختصاص » است . اين خانه ، مال محمود است . اين لباس ، مخصوص\r\n\r\n\r\n","description":"","footnote":"\r\n( 1 ) . مقصود علّامه از اين نوع اعتباريات ، يعنى اعتبارياتى كه عقلا و مديران جامعه براى به‌زيستى و حقوق اجتماعى فرض و اعتبار مىكنند كه در صورت انفرادى زيستنِ بشر ، اين نوع اعتباريات لغو و بىفايده مىباشد\r\n","page_name":" 327 ","page_number":327},
  {"content":"\r\n\r\nاحمد است . كه بعدها به صورت « ملك » تكميل شده و داراى اثر خاصى گرديده كه جواز همه‌گونه تصرف بوده باشد و اصل اختصاص اين چيز به فلان انسان يا اختصاص مطلق در مورد بعضى تصرفات ، اعتبار پذيرفته ، چنان‌كه مىبينيم در ملك ديگران مىتوانيم اختصاصاتى ( امتيازات ) داشته باشيم يا آن‌كه مىتوانيم اختصاصى در مواردى پيدا كنيم كه مورد تعلق ملك نخواهد بود ؛ مانند اختصاصات زوجيت ، دوستى ، همسايگى ، پدرى و فرزندى و خويشاوندى و جز اين‌ها . « 1 »\r\nالبته اين اختصاصات نيز هر كدام در مورد مخصوص خود ، به اندازهء تماس و احتياج اجتماعى ، قيود تازه‌اى به خود گرفته و نام‌هاى ويژه‌اى پيدا مىكنند و در نتيجه ، احكام و آثار تازه‌اى براى آن‌ها اعتبار مىشود كه قابل انطباق با مورد است .\r\nدر عين حال ، همهء اين‌گونه اختصاصات ، « حقوق » ناميده مىشوند و تقريباً يا تحقيقاً در نظر اجتماع ، مورد اختصاص ، فايده مىباشد و در نخستين روزى كه اجتماع ميان « عين » و « فايده » فرق گذاشته و اختصاص ( حق ) را به معناى « ملك فايده » ناميده و ملك را اختصاص به عين - كه محل جميع تصرفات ممكنه است - اعتبار نموده است .\r\nدر مرتبهء تالى اين اعتبار ، به‌واسطهء احتياجى كه هر يك از افراد اجتماع به مواد متصرفى و ويژهء ملكى غير پيدا نموده‌اند ، اضطراراً اعتبار « تبديل » پيش آمده ؛ مانند اجاره و اعتبار جواز تصرف و يا مبادلهء مالى به مال ديگر كه در نتيجه هر كدام مىتوانند در ملك ديگرى تصرف كنند و يا جابه‌جائى و نقل و انتقالات صورت گرفته و اعتبارات ديگرى فرض و مقرر شده است و يا مصادره اموال ديگرى و تصرف عدوانى كه هر كدام اعتبارات تازه را به‌دنبال مىآورد . اگر چه انسانِ تنها اين منظور را با غلبه و تهاجم انجام مىداد ، چنان‌كه پس از اجتماع ، افراد مقتدر و حتى در اجتماع متمدن امروزه جامعه‌هاى مقتدر نيز - اگر چه با ظاهرسازى و مغلطه كارى باشد - همين روش را دارند .\r\nو به‌واسطهء اعتبار « مبادله » ، تقسيمات تازه‌اى به‌واسطهء اختلافات نوعى مالك ( واجد\r\n\r\n\r\n","description":"","footnote":"\r\n( 1 ) . همسر من ، دوست من ، همسايه من ، پدر من ، فرزند من ، مادر و خواهر و فاميل من و . . .\r\n","page_name":" 328 ","page_number":328},
  {"content":"\r\n\r\nشرايط تصرف و غير واجد ، چون بچه و ديوانه ، مالك شخصى و مالك اشتراكى گوناگون و مالك نوعى و هيئت و مقام ) و اختلاف نوعى اعيان مملوكه ( انسان برده و حيوان و نبات و جماد و املاك قابل نقل و انتقال و غير قابل نقل و انتقال موجود و غير موجود و جز اين‌ها ) پيش آمده كه منشأ اعتبار يك سلسله موضوعات اعتبارى تازهء دامنه‌دار از معاملات گوناگون و وضع احكام گوناگون از براى آن‌ها گرديده است و در نتيجهء عدم تعادل نسبت و نسبت‌ها ميان مواد مورد مبادله ، مانند مبادلهء كالايى به كالاى ديگر و يا چيز ديگر ، مانند مبادله يك كيلو عسل با يك كيلو شكر احتياج به اعتبار « پول » پيش آمده كه يكى از مواد مورد رغبت را مانند پول ، واحد مقياس از براى سنجش ساير مواد مورد حاجت قرار بدهند ، متاعى كه كيلويى هزار تومان است با موادى كه كيلويى صد تومان است از نظر ارزش فرق دارد و البته اين اعتبار نيز يك سلسله اعتبارات فرعى مربوط را ايجاب مىكند كه دستگاه وضع پول طلا و نقره و اسكناس و چك و ديگر اوراق بهادار و اعتبار بانكى و كاركرد و غيره با احكام و آثار خود نمايندهء آن‌ها مىباشند .\r\nو البته اين همه تحولات اعتبارى تنها به مورد « ملك » اختصاص نداشته و در ساير موارد « اختصاص » نيز عيناً ، مانند ملك يا با تغييرات مناسبى - مانند اقسام طلاق و مبادله‌هاى گوناگون حقوقى - پيدا مىشوند و هر يك از اين موضوعات اعتبارى و آثار دامنه‌دار آن‌ها ، قابل گفتگوهاى علمى مبسوط و دراز مىباشد كه ممكن است دربارهء آن‌ها نظرهاى گوناگون داده شود ، و در جاهاى مخصوص به خود ، مورد كنجكاوى قرار گيرند ، ولى از غرض بحث ما كنار بوده و تنها نظر ما از اين بحث ، تذكر دادن اين نكته است كه همهء اين موضوعات و خواص و آثار آن‌ها ، اعتبارى و ساختهء ذهن هستند كه مطابق حقيقى و خارجى ندارند ، ولى انسان به خاطر احتياجات ضرورى ، فرض و اعتبار مىكند .\r\n\r\n2 . كلام ، سخن\r\nنيازمندى به ساختن سخن و وضع لفظِ دلالت كننده بر معنا و مقصود ، از چيزهايى است كه انسان ( و غالب جانوران صدا دار تا آن‌جا كه مىدانيم ) در اولين مرحلهء اجتماع به آن\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nپى مىبرند ، زيرا هر اجتماع كوچك يا بزرگ ، احتياج افراد خود را به فهميدن مقاصد و منويات هم‌ديگر اقتضا دارد .\r\nو البته اين ساختهء اجتماعى نيز ، مانند ساير ساخته‌هاى پرشاخ و برگ اجتماعى ، نخستين بار به‌گونهء خيلى ساده از يك فطرت بسيار ساده و بىآلايش سرچشمه گرفته است و چنان‌كه ميان نوزادان حيوانات و مادرهاى آن‌ها در نخستين تفهيم و تفهم و هم‌چنين در فهمانيدن و فهميدن نوزادان انسانى مشاهده مىنماييم ، اين كار از « محسوسات » شروع مىشود ، چنان‌كه مرغ براى فهمانيدن جوجه برابر چشم او نوك منقار به دانه زده و برداشته و مىخورد و جوجه نيز همان كار را كرده و رفع حاجت ( گرسنگى ) خود را حس مىكند و چنان‌چه جوجه غافل باشد ، مرغ صدايى كرده و اين كار را انجام مىدهد و جوجه نيز به موجب غريزهء بحث از علل حوادث كه غريزه‌اى حيوانى است متوجه جهت صدا شده و كار مادر را ديده ، خود نيز با تقليد ، همان كار را انجام مىدهد و نظاير اين كار در انسان و ساير حيوانات زياد است و چنان‌كه مىبينيم ، در اين مرحله ، دلالت صدا بر معناى مقصود ، دلالت عقلى بوده و بالملازمه است و خود معناى مقصود ( با وجود خارجى ) به مخاطب نشان داده مىشود - و همهء صداها در افادهء اين غرض ، يك‌سان بوده و تميزى لازم نيست - ولى پس از چند بار تكرار ، ذهن مخاطب ، ميان مقصود و صدا گونه‌اى ملازمه ( نظير تداعى معانى ) معتقد شده ، با شنيدن صدا از دور ، به قصد دانه به سوى مادر مىشتابد .\r\nو از طرف ديگر ، اختلاف احساسات درونى ، مانند مهر و كينه ، دوستى و دشمنى ، انفعال و شفقت ، تملق ، شهوت جنسى و غير آن‌ها در شكل صدا ، اختلافاتى انكار ناشدنى به وجود مىآورد و به اين وسيله ، صداها تنوع پيدا كرده و كم‌وبيش تميز و تعدد مىپذيرند . آهنگ محبت‌آميز با صداى خشم آلود تفاوت دارد . و در اين مرحله ، شنونده يك گام فراتر گذاشته و با صداهاى مختلف به مقاصد نسبتاً گوناگونى استدلال كرده و به چيزهايى غايب از حواس پى مىبرد ، ولى باز چنان‌كه روشن است دلالت صدا بر مقصود ، عقلى و طبيعى است ؛ مانند سرفه كه دليل بر سرماخوردگى است و در اين حال ، ذهن شنونده و خاصه انسان به رابطهء ميان حادثه و صداى ويژهء آن كم‌وبيش آشنا مىگردد و كم كم حوادث را با\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nصداهاى ملازم وجود آن‌ها حكايت مىنمايد و در نتيجه ، حروف تهجى از هم‌ديگر تميز پيدا كرده ، كلمات مركبه پيدا مىشود ، چنان‌كه مىبينيم مقدار زياد و قابل توجهى از كلماتِ زبان‌ها و لغت‌هاى گوناگون ، حكايت اصواتى است كه حوادث صدادار ، مقارن حادثه پيدا مىشوند و در اين باب ، استعمال اشاره با دست و سر ، چشم و ساير اعضا ، زياد مؤثر هستند و مقارن اين احوال ، ديگر انسان به مجرد شنيدن كلمه ، بىتوقف به ياد حادثه مىافتد و دلالت عقلى و طبعى ، جاى خود را به دلالت لفظى مىدهد و انسان با پيدا كردن شعور به اين ويژگى ، كار تكلم را يك‌سره مىنمايد ، تا كار به جايى مىرسد كه انسان هنگام سخن گفتن يا سخن شنيدن از الفاظ غفلت كرده و تنها متوجه معنا مىشود چنان‌كه گويى معنا را مىگويد يا مىشنود ؛ يعنى معنا به حسب عقيدهء وى ، خود لفظ گرديده و از اين‌جاست كه زشتى و زيبايى ، محبوبيت و منفوريتِ معنا در لفظ تأثير كرده ، گاهى مىشود كه صفتى از معنايى به لفظى و از لفظ به معناى ديگر و هم‌چنين . . . سرايت مىكند .\r\nاين‌جاست كه كار اعتبار تمام شده و به حسب اعتبار ، لفظ ، عين معنا مىشود .\r\nآن‌گاه اختلاف محيطهايى كه افراد انسان به‌واسطهء مهاجرت و انشعابات قومى به وجود آورده‌اند از سويى و وضع الفاظ تازه به‌واسطهء روبه‌رويى با احتياجات تازه به‌واسطهء تكامل زندگى اجتماعى از طرف ديگر و انتخاب اخف و اسهل از سوى ديگر ، موجب اشتقاق لغت‌هاى متنوعه از يك لغت اصلى و بروز و ظهور تهجّىهاى ( حرف هجايند ) گوناگون در محيطهاى مختلف شده و گفتگوهاى كامل صورت مىپذيرد .\r\nدر همهء كلمات ، لفظ نمايندهء معنا گرديده ، بلكه در ظرف اعتبار و محيط تفهيم و تفهم ، خود معنا مىگردد . گويى لفظ و كلمات ، عين معناست .\r\n\r\n3 . رياست و مرئوسيت و لوازم آن‌ها\r\nعلّامه در جاى جاى تفسيرش مطرح ساخته كه يكى از اعتبارات موضوع استخدام است ، بدين توضيح كه انسان رابطه‌اى با قوا و اعضايش دارد كه اين رابطه ، عينى و تكوينى است ، بلكه تمام اجزاى وجودى انسان ، مملوك واقعى او و در خدمت اوست .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاين‌گونه اعتبار ، امرى غريزى است و اختصاص به جمادات و نباتات ندارد . انسان به هر انسانى به چشم استخدام نگاه مىكند در عين اين‌كه عدالت اجتماعى هم امرى فطرى است و يك‌ديگر را تعديل مىكنند . از سوى ديگر سر آدمى در ابتداى اجزاى بدن و ارگانيزم قرار گرفته و بالاتر از همه مىباشد و ازاين‌روى نام‌گذارى اين‌گونه نسبت‌ها را از « سر » گفته‌اند ؛ مانند « سرنخ » و « سرراه » و « سردسته » و « سرلشكر » و « سرسلسله » و جز آن‌ها ، مانند « سرحلقه » و « سردمدار » و « عضو رئيسه بدن » محسوب مىشود .\r\nو در نتيجهء اين اعتبار ، لوازم طبيعى حقيقتِ اين نسبت ( نسبت سر به هر يك از اعضاى فعاله و نيز مجموع بدن ) از قبيل فرمان‌روايى جامعه و انقياد و اطاعت دسته جمعى و انقيادهاى فردى و يك سلسله مقررات و رسوم و آداب كه مقام رياستِ رئيس را نشان داده و مظاهر احترام و تعظيم او مىباشد ؛ مانند اقسام تعارفات ، كرنش‌ها ، پرستش‌هاى بزرگ و كوچك با وجهى كه مناسب كمال فعلى اجتماعى مىباشد ، جعل و اعتبار شده است .\r\nو از طرف ديگر ، چون اعتبار رياست را اعتبار اجتماع و عدالت اجتماعى - چنان‌كه سابقاً گفته شد - پيش آورده ، يك سلسله اعتبارات مناسب بر له و سود مرئوس و به زيان و عليه رئيس كه در حقيقت پاسخ‌گوى اعتباراتى است كه بر له رئيس و عليه مرئوس وضع گرديده ساخته شده و البته اين اعتبارات به نفع مرئوس و ضرر رئيس است و از جهت قوه و ضعف با قوه و ضعف رئيس نسبت متعاكس دارند ، يعنى هر چه مقام رياست تواناتر باشد تأثير اعتبارات و حقوق مرئوس ضعيف‌تر و هر چه عنوان رياست ضعيف‌تر باشد حقوق مرئوس قوىتر است ، و هم‌چنين توانايى و ناتوانى مرئوس در اعتبارات جانب رئيس تأثير متعاكس دارد .\r\nالبته با كم‌ترين توجه مىتوان فهميد كه اعتبار رياست كه گفته شد ، بيش‌تر در پى خود اعتبارات دامنه‌دار زيادى دارد كه تشخيص هويت‌هاى تفصيلى آن‌ها خارج از بحث ما بوده و سير اجمالى در رشد و تكون آن‌ها ، مانند نظايرشان براى ما كافى است . فقط در ميان اين همه لواحق ، تنها چيزى كه واجد اهميت است و تأثير در ابحاث گذشته و آينده دارد ، سازمان اعتبار امر و نهى و تبعات و لواحق آن‌هاست .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nامر و نهى و جزا و مزد\r\nامر و خواستنِ كارى از ديگرى ، چنان‌كه با تأمّل به دست مىآيد ، بستگى دادن خواست و ربط دادن اراده است به فعل ديگرى و چون به حسب واقع ، ارادهء هر فردِ مريد جز به فعل خود ، يعنى حركات عضلانى خود تعلق نمىگيرد و هم‌چنين فعل ديگرى نيز جز به ارادهء خودش به جاى ديگر متعلّق نمىشود ، ناچار تعلق دادن ارادهء مريد به فعل غير ، جز دعوا و اعتبار ، صورت ديگرى نخواهد داشت و ازاين‌روى همين اعتبار تعلق اراده ، ارتباط مستقيم به اعتبار « رياست » دارد ، كه به معناى « توسعه دادن وجود خود ، و ديگران را جزء وجود خود نمودن » تفسير كرديم و در نتيجه بايد گفت كه در مورد امر ، شخص آمر ، مأمور را جزء وجود خود و به منزلهء عضو فعال خود قرار مىدهد ، پس نسبتِ ميان مأمور و ميان فعل ، نسبتِ وجوب ( بايد ) مىباشد ، چنان‌كه نسبت ميان عضو فعال مريد و ميان فعل مربوط ، نسبتِ وجوب ( ضرورت تكوينى ) است . من مأمورم « بايد » امر رئيس را اطاعت كنم . من مريدم و هر چه مرادم گفت ، بايد انجام بدهم .\r\nو نظر به اين‌كه وجوب حقيقى با وجوب اعتبارى از جهت قوت و ضعف ، تفاوت روشن دارد ، توجه و استشعار اين ضعف ، در ارادهء اعتبارى و وجوب اعتبارى ، بشر را مضطر و وادار به اعتبار « جزا » ، يعنى اعتبار « پاداش » در صورت اطاعت و امتثال ، كه دست پايين و حداقلش ثنا و مدح و ستايش است و اعتبار « كفر » در صورت مخالفت و تمرّد ، كه كم‌ترين درجه‌اش ذم و نكوهش است مىنمايد .\r\nو قوت و ضعفِ جزا نيز با قوت و ضعف مقام آمريت نسبت متعاكس دارد ، يعنى هر چه آمر ، قوىتر باشد اعتبار جزاى موافقت ضعيف‌تر و اعتبار جزاى مخالفت قوىتر خواهد بود و هر چه آمر ، ضعيف‌تر باشد اعتبار جزاى موافقت قوىتر و اعتبار جزاى مخالفت ضعيف‌تر خواهد بود .\r\nبا اين همه ، به حسب نظر عمومى ، جزاى موافقت واجب نيست ، زيرا آن لازمهء آمريت آمر ، يعنى رياست رئيس است ، ولى جزاى مخالفت به معناى استحقاق كيفر مأمورِ متمرد ،\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nلازم است اگر چه فعليت وى بسته به خواست آمر است ؛ يعنى آمر اگر بخواهد ، متخلف را تنبيه مىكند .\r\nو در اين مرحله ، اطاعت و معصيت نسبت به ارادهء اعتبارى ( امر ) ، طبق انقياد و گردن‌گذارى حقيقى و عصيان و سرپيچى حقيقى ، اعتبار شده ؛ يعنى اطاعت را از مطاوعت و پذيرش تأثير خارجى ، و معصيت را از عصيان و نپذيرفتن تأثير خارجى گرفته‌اند ، چون در طرفِ خارج ، امر فرمانده تحقق نيافته و يا فعليت پيدا كرده مأمور مستحق پاداش و كيفر مىشود .\r\nو به همين ملاحظه ، نسبت اطاعت به امتثال‌هاى خصوصىِ اوامر خاصه نسبت « كلى » به « فرد » مىباشد و هم‌چنين نسبت معصيت به تمردهاى خصوصى ، نسبت فرد به كلى است .\r\nو هم‌چنين به همين نظر ، نسبت ميان اطاعت و ميان مأمور نسبت وجوب است ، چنان‌كه نسبت ميان فعل ( متعلّق امر ) و مأمور نيز همين است و چون انسان ، همين اطاعت و وجوب را براى نخستين بار به موجب فطرت در مورد « رياست » و « امر » گرفته ، در هر جا كه وجوب اطاعت را ببيند ، همان جا وجود « امر » را معتقد خواهد بود و در نتيجه ، آمر و حاكمى نيز در خارج اثبات خواهد نمود ، چنان‌كه عملى كردن اقتضائات غريزى و احساسى مانند اقتضائات احساس شهوى يا دوستانه يا دشمنانه را نيز « اطاعت » ، « حكم » و امر غريزه مىدانيم و هم‌چنين انجام دادن قضايايى كه در شرايع آسمانى ثبت شده ، امتثال امر شرع ، و مطابقت دادن عمل را با مندرجات يك قانون مدنى ، اطاعت امر و حكم قانون مىشماريم و هم‌چنين يك سلسله امورى را كه فطرت به لزوم آن‌ها حكم مىكند و صلاح جامعه كه توأم با صلاح و تكامل فردى است در آن‌ها مىباشد ، « احكام و اوامر عقليه » ناميده ، انجام دادن آن‌ها را اطاعت اوامر عقليه ( يا اطاعت از امر وجدان ) مىدانيم و در مورد آن‌ها مجازاتى از ستايش و نكوهش معتقديم . اگر عمل خلاف وجدان باشد ، انسان را توبيخ مىكند .\r\n در اندرون دل خسته‌ام ندانم كيست * كه من خموشم و او در فغان و در غوغاست \r\nچنان‌چه اگر كار خوبى انجام دهد ، وجدان او را شاد مىسازد .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبا تأمّل در اطراف اين بيان ، روشن خواهد شد كه اين مفاهيم اعتبارى و افكار مصنوعى انسانى كه چون درياى بيكران بيرون و درون همهء ادراكات ما را فرا گرفته و به همه جاى افكار ما نفوذ كرده و ريشه دوانيده است ، يك سازمان رياست و مرئوسيت ( فرمان‌روايى و فرمان‌بردارى ) بيش نبوده و نيروى فعاله‌اى به جز اصل استخدام سابق الذكر ندارد و هرگونه انديشهء تازه كه تكامل اجتماع پيش آورد و هر طرح نوينى كه ريخته شود ، باز كارى را كه انسان به حسب فطرت اولى انجام داده پيروى كرده و روى همان كارگاه نخستين و نقشهء اولى مىبافد .\r\nالبته همهء اين‌ها مستوره و نمايش دهندهء سازمان حقيقى عليت و معلوليت است كه حتى در افكار اعتبارى خودنمايى مىكند .\r\nسخن در اعتبار « نهى » ، مانند سخنى است كه در اعتبار « امر » گفته شد ، جز اين‌كه اعتبار اوّلى نهى ، نبايد اعتبار تعلق اراده به ترك فعل بوده باشد ، براى اين‌كه انسان كارى را كه با قصد و ارادهء خود نمىكند حقيقتاً اراده‌اش به ترك و عدم فعل متعلّق نمىشود ، زيرا اراده هيچ‌گاه به « عدم » قابل تعلق نيست ، بلكه حقيقتاً اعتبار نهى اعتبار عدم تعلق اراده به فعل است ، ولى چون انسان ، پيوسته در جاى عدم ارادهء فعل ، فعل ديگرى را اراده كرده ، نظر مردم به همين‌جا معطوف شده وتصور مىكنند كه انسان ، عدم الفعل را اراده نموده است .\r\nبه هر حال ، پس از تحقق اعتبار نهى ، نظير اعتبارات فرعى كه در امر لازم بود و ساخته مىشود در نهى نيز به حسب مناسبت و اقتضاى معناى خودش پيش مىآيد .\r\nميان شخص منهى و فعل منهىٌّ عنه نسبتى ، مانند وجوب ترك است كه « حرمت » ناميده مىشود چنان‌كه در امر ، نسبتى بود كه « وجوب » ناميده مىشد ، و هم‌چنين از ثواب و عقاب و ستايش و نكوهش با ويژگىها و كيفياتى كه در امر گفته شد پيدا مىشود .\r\nو بايد دانست چنان‌كه در اوايل مقاله گفته شد ، نسبت وجوب ( بايد ) در همهء اعتباريات ، از وجوب ( ضرورت ) خارجى گرفته شده و از همين روى نسبت حرمت نيز از ضرورت عدم وجوب خارجى گرفته خواهد شد و قهراً در جاهايى كه ضرورت وجود و ضرورت عدم ، هيچ‌كدام موجود نيست ، نسبت تساوى دو طرف ، موجود و اعتبار خواهد شد كه همانا\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n« اباحه » مىباشد و با اين سه نسبت ( وجوب ، حرمت ، اباحه ) ، محاذات « اعتبار » با « حقيقت » تمام است ، جز اين‌كه در ميان عقلا و اجزاى اجتماع ، دو نسبت ديگر به نام استحباب و كراهت نيز موجود است كه به معناى رجحان فعل و رجحان ترك مىباشند و اين دو نسبت چنان‌كه روشن است مستقيماً از خارج و واقعيت گرفته نشده‌اند ، زيرا هر چه در خارج محقق است نسبت ضرورت را دارد . آرى ، ممكن است فعلى در ظرف علم ، صفت رجحان را پيدا كند كه حال فعلى است كه از مرحلهء تساوى بيرون آمده و به حدّ ضرورت نرسيده باشد .\r\nآن‌گاه اين نسبت اگر به فعل متعلّق شود ، رجحان فعل ( استحباب ) و اگر به ترك متعلّق شود رجحان ترك ( كراهت ) خواهد بود و در عين حال اين دو نسبت ( استحباب و كراهت ) ميان اهل اجتماع دوش به دوشِ سه نسبت ديگر ( وجوب و حرمت و اباحه ) كار مىكند .\r\nگاهى مىگويند بايد اين عمل را انجام مىداديد ( ضرورت ) يا نبايد اين كار را مىكرديد و يا بهتر بود اين عمل انجام مىشد ( استحباب ) يا بهتر بود اين كار ترك مىشد ( كراهت ) و در بعضى از كارها مىگويند انجام دادن و ندادن فلان عمل ، مساوى است و هيچ‌كدام بر ديگرى ترجيح ندارد ( مباح ) .\r\n\r\n4 . اعتبارات در مورد تساوى طرفين\r\nيك سلسله اعتبارات با لحاظ تساوى دو طرف نيز وجود دارد كه در ميان افراد متساوى الحال ( بدون رياست و مرئوسيت ) از راه حاجت اجتماع اعتبار شده‌اند ؛ مانند اقسام مبادله‌ها و ارتباطها و حقوق متعادلهء اجتماعى كه حاجت به شرح تفصيلى ندارد و بايد دانست كه اعتباريات باب « رياست و مرئوسيت » در اين باب نيز ، مانند امر و نهى و جزاى خوب و بد در اين مرحله نيز قابل جريان است ، ولى چيزى كه هست امر و نهى در اين‌جا تكيه به مولويّت ندارند ، بلكه به خوبى و بدى فعل ، و هم‌چنين جزا و پاداش به خود فعل متكى است و ازاين‌رو اين اوامر و نواهى را « مولوى » نمىگويند ، بلكه ارشادى مىنامند ؛ يعنى اين‌گونه اوامر و نواهى به فايدهء فعل دلالت و هدايت مىنمايند ؛ مثلًا مىگوييم فلان كار را بكن تا سعادت پيدا كنى يا فلان فايده را بيابى .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nارتباط اعتباريات با حقايق مترتب به آن‌ها يا كيفيت ارتباط علوم مجعولهءانسان با خواص واقعى آن‌ها\r\nچنان‌كه در آغاز مقاله گفته شد ، گفتگوى ما در علوم اعتباريه در سه بخش مىباشد :\r\n1 . كيفيت پيدايش علم اعتبارى از انسان ؛\r\n2 . كيفيت پيدايش كثرت در علوم اعتباريه ( انقسامات ) ؛\r\n3 . كيفيت ارتباط علوم اعتباريه با آثار واقعى و حقيقى ، يعنى با اعمال خارجى وجود انسان .\r\nانسان با پيمودن اين سه مرحله ، خود را به حقايق ، يعنى به خواص واقعى خود ارتباط داده و به عبارت ديگر علوم ساختهء خود را توسيط نموده و با حقايق كمالى خود استكمال مىورزد ؛ يعنى نخست علم حصولى پيدا كرده و دانش‌هاى اكتسابى را واسطهء رسيدن به حقايق عينى قرار داده و بدين وسيله در علم و عمل و اختراع به سوى تكامل پيش مىرود .\r\nبحث‌هايى كه تاكنون در اين مقاله انجام داده‌ايم به دو مرحلهء اولى از اين سه مرحله ارتباط داشت ، اينك مىخواهيم كم و بيش در مرحلهء سوم به اندازهء ظرفيت اين مقاله به گفتگو بپردازيم .\r\nمقدّمتاً نظريات زيرين را بايد در نظر گرفت :\r\n1 . تا آن‌جاى جهان مادّه كه پاى مشاهده و آزمايش خود را رسانيده‌ايم و تا آن‌جا كه موجوداتى يافته‌ايم و بررسى كرده‌ايم ، هر موجودى در دايرهء هستى خود فعاليتى دارد و موجود غير فعال نداريم و اصل فعاليت و تحول ، بر عالم مادّه حكومت دارد .\r\n2 . فعاليت هر موجودى مناسب و ملايم وجود خويش ( و به نفع هستى و بقاى خود ) مىباشد و ازاين‌روى موجودى را سراغ نداريم كه به سوى نابودى يا ضرر خود قدمى بردارد و اين نظريه البته نياز به توضيح دارد . در بحث‌هاى گذشته توضيح نسبتاً كافى در اين باب داده‌ايم . كرم ابريشم به گمان خود در راه كمال وجودى خود حركت مىكند .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n3 . اين فعاليت ، پيوسته به‌واسطهء حركتى است ( حركت‌هاى گوناگون كه در هر موجود مناسب با ذاتش انجام مىگيرد ) كه موجود فعال انجام داده و به غايات حركات كه كمال وى مىباشد نايل شده و هستى خود را تكميل مىنمايد . البته خود وجود وى نيز از قانون حركت مستثنا نبوده و چنان‌كه در مقاله‌هاى آينده به يارى خدا به ثبوت خواهيم رسانيد با « حركت جوهرى » متحرك مىباشد و نزديك به اين سخن از دانشمندان امروزه نيز به‌طور فرضيه مىشنويم كه ، « جهان طبيعت / حركت » . مىگويند جهان طبيعت مساوى با حركت است . اگر حركت را از جهان برداريم مساوى است با نابودى عالم .\r\n4 . گروهى از موجودات ؛ اين فعاليت و حركت استكمالى را از راه علم ( فكر ) انجام مىدهند و قدر متيقنِ اين گروه ، انسان و تقريباً يا تحقيقاً ساير انواع حيوان مىباشد . البته اين‌كه ساير حيوانات با علم و انديشه حركت كنند مورد قبول امثال شهيد مطهرى نمىباشد .\r\nو البته همهء حركاتى كه در دايرهء وجود انسان يا ساير حيوانات تحقق پيدا مىكند نمىتوان از راه علم ، انجام يافته پنداشت ؛ يعنى بر اثبات اين‌كه همهء حركات انسان ، اعم از طبيعى و ارادى ، علمى و از راه علم انجام مىگيرد نمىتوان برهان اقامه كرد اگر چه انكار نيز نمىتوان كرد ، زيرا ما در تأمّل ابتدايى بىترديد فرقى واضح ميان فعاليت دستگاه داخلى تغذيه و تنميه و ميان سخن گفتن و نگاه كردن و غذا خوردن مىيابيم ، زيرا در قسم اول گاهى علم به وجودِ عمل پيدا مىكنيم ، ولى بود و نبود علم ، كم‌ترين تأثيرى در عمل ندارد ، ولى در قسم دوم با از ميان رفتن علم ، وجود فعل از ميان مىرود . از حسن اتفاق ، اين موضوع دليل روشنى است بر اين‌كه حركت قلب و كار كبد و دستگاه گوارشى يك حركت جبرى و طبيعى است و علم و ارادهء انسان تأثيرى در اين نوع فعاليت‌ها ندارد . بنابراين ، استنتاج علّامه كه مىفرمايد :\r\n« پس علم ( فكر ) يك ابزار عمومى است كه جنس حيوان كارها و فعاليت‌هاى مخصوص به خود را به وسيلهء او انجام مىدهد ؛ يعنى ارتباط او با حركات خودش و متعلّق حركات خودش ( مادّه ) به وسيلهء رابطهء علم است » به صورت عام درست نيست .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n5 . علمى كه مستقيماً و بلاواسطه وسيلهء استكمال فعلى انسان و ساير حيوانات است ، علم اعتبارى است نه علم حقيقى . توضيح اين نظريه اين است كه چنان‌كه در آغاز مقاله اشاره نموديم « وسيله بودن علم » براى فعاليت انسان ، از اين راه است كه علم ، پشت سر خود و خارج از خود را نشان داده و انسان آن را درمىيابد و بىترديد ، يافتن ماوراى علم براى اين است كه انسان كمال خود را تميز دهد ؛ يعنى چيزى را كه رافع احتياج و نقص مىباشد از غير او بشناسد و ازاين‌روى ، ناچار انسان ، خواهش قواى فعالهء خود را كه مظاهر احتياج و استكمال هستند بايد با علم و ادراك آميزش دهد و سپس آن خواهش‌ها را با مادّهء خارجى ارتباط داده و صورت آن‌ها را به مادّه تطبيق نمايد تا قواى فعالهء خود را با آن‌ها به وسيلهء حركت‌هاى گوناگون تماس دهد ؛ و همين‌جاست كه قوهء فعالهء انسان با مادّه‌اى كه مورد تعلق فعاليت وى مىباشد ارتباط حاصل مىكند .\r\nچنان‌كه در آغاز مقاله اشاره نموديم اين علوم كه رابطهء ميان انسان و حركات فعلى اوست « علوم اعتبارى » مىباشند نه « علوم حقيقى » اگر چه از علوم حقيقى نيز هرگز بىنيازى وجود نخواهد داشت ، زيرا چنان‌كه اثبات كرديم اعتبار ، بىحقيقتِ محض نمىشود ؛ مثلًا هنگامى كه آب مىآشاميم ، نخست از جهاز تغذى ، صورت احساسى تشنگى را مشاهده مىكنيم و پس از آن ، خواهش سيراب شدن را احساس مىكنيم و نسبت وجوب و لزوم را ميان خود و سيراب شدن به كار مىبريم و چون اين ويژگى را با آزمايش يا فراگرفتن از ديگران در آب سراغ داريم ، صورت خواسته و سيراب كننده را به آب مىدهيم و پس از آن نسبت « وجوب » را ميان خود و حركت ويژه‌اى مىگذاريم كه مىتواند خوردن آب را تأمين كند و در اين هنگام قوهء فعاله است و حركت خودش ( كار مخصوص ) كه همان احساس لزوم خوردن آب باشد .\r\nو اگر چنان‌چه اين دستگاهِ تطبيق و توسيط وجوب نبود ، علوم و ادراكات حقيقى كه در مورد آب داريم فعل را به وجود نمىآورد ، نه روزى كه ما انسان اوّلى يا كودك بوده ، اسم آب را نيز نمىدانستيم و تنها آب مىديديم ، و نه روزى كه به ما گفتند آب يگانه عنصرى است كه همهء جهان از وى تركيب يافته ، و نه روزى كه از يونانىها شنيديم كه آب يكى از\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nچهار عنصر مىباشد و نه روزى كه به ثبوت رسيد كه آب نيز مانند ساير مركبات ، مركب بوده و از آميزش اكسيژن و هيدروژن به نسبت 33 % و 66 % به وجود آمده است . اين امور نقشى در خوردن آب ندارد ، جز احساس تشنگى و ضرورت خوردن آب .\r\nو هم‌چنين اگر از اجزاى همان دستگاه تطبيق و توسيط وجوب ، براى آزمايش ، يكى را كم كنيم فعاليت قوهء فعاله سپرى خواهد شد ؛ مثلًا اگر چنان‌چه جهاز تغذى ، تشنگى را احساس نكند يا تشنگى را احساس كرده ، ولى به خاطر سرگرمى به جاى ديگر به ياد سيراب شدن نيفتد يا به ياد سيراب شدن نيز بيفتد ، اما به سبب محذور مزاجى يا خارجى ، سيراب شدن را فعلًا لازم نبيند يا همهء آن‌ها را داشته ، ولى به دليل نبودن آب ، مثلًا نسبت وجوب را ميان خود و فعل خود ( حركت ويژه ) برقرار نكند ، حركت و فعاليت به وجود نخواهد آمد .\r\nو از اين‌جا روشن خواهد بود كه انسان ، پس از ادراك وجوب فعل ، در انجام دادنِ حركت و فعاليت خود هيچ‌گونه توقفى نخواهد داشت ، چنان‌كه در مواردى كه ملكهء كارى را داشته باشيم ؛ مانند ملكهء تكلم ، هيچ‌گونه نيازى به فكر نداريم و به‌ويژه در چيدن حروف ، پس از آغاز تكلم و هم‌چنين در جاهايى كه مربوط به مورد فعل واسطهء عوارض محلى مخصوص جز يك فكر در متخيله پيدا نشود ؛ مانند كسى كه نورزيده ( تمرين نكرده ، ورزيده نيست ) و بالاى پايهء پنجاه مترى يا مناره‌اى بسيار بلند ، خود را ببيند ؛ بديهى است كه از ترس جان ، فكرى به‌جز تخيلِ افتادن نخواهد داشت و در نتيجه سقوط خواهد كرد و يا مانند كسى كه دفعتاً شير شرزه‌اى را در برابر خود ببيند . اگر فكر فرار كردن به مغزش بيفتد ، ناچار بىتوقف فرار خواهد كرد و اگر تصور هيبت شير ، دلش را فرا گيرد زمين‌گير شده و فرار ، بلكه پاى فرار را فراموش خواهد نمود و اگر فكر مقصد شير و تعرض و عدم تعرض وى دهشت‌زده‌اش كند ، مسخّر وى گرديده و به اصطلاح « مستسبع » شده و به دنبال شير خواهد افتاد . اين‌گونه حركات ، عموماً افعالى اختيارى و ارادى هستند كه در مورد آن‌ها يك فكر بيش‌تر در برابر چشم قوهء فعاله نيست و در نتيجه نسبت وجوب جاىگير شده و انسان از روى اختيار و اراده انجام مىدهد .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nو گاهى كه انسان در انجام دادن فعل ارادىِ خود به فكر و تروّى نيازمند است ، چنان‌كه اغلب كارهاى ما همين‌گونه است ، در حقيقت در ميان عنوان‌هاى گوناگونى كه قابل انطباق به فعل مىباشند يك عنوانى مىجويد كه با انطباق آن ، فعل ، نسبت وجوب مطلق ( بى تقييد ) را پيدا كند و اين سخن با رجوع به گفتگويى كه سابقاً در مبحث « اعتبار وجوب » بيان كرديم بيش‌تر روشن مىشود .\r\nو هم‌چنين در مواردى كه با نظر بدوى ، فاعلِ اختيارى را « مجبور » مىناميم ؛ مانند كسى كه كارى را انجام مىدهد كه اگر نمىكرد كشته مىشد ، در حقيقت شخص اجبار كننده ، « نكردن » و نكشتن را ملازم با كشته شدن قرار مىدهد و ازاين‌روى فاعل از فكرِ « نكردن » و نكشتن افتاده و تنها در برابر خود يك فكر مىبيند و آن فكرِ « كردن » و كشتن است و ديگر ، موضوعى براى « ترك » باقى نمىماند و چنان‌كه روشن است فاعل در اين صورت ، انتخاب و ارادهء فعل را دارد اگر چه به‌خاطر ناچارى فعل را اراده مىكند .\r\nو البته اين بيان با نظر عقلا كه فعل جبرى را مستند به اختيار فاعل ندانسته و پاداش خوب و بد را ساقط مىدانند منافات ندارد ، چنان‌كه اختيارى ( انتخابى ) بودن فعل با آن‌چه از آغاز سخن گفتيم كه « صدور فعل از قوهء فعاله در مورد تشخيص ، ضرورى است » منافات ندارد .\r\nمباحث جبر و اختيار ، نتايج علمى بسيارى دارد ، ولى از غرض اين مقاله خارج مىباشد و ازاين‌روى سخن را پايان داده و مقاله را ختم مىكنيم .\r\nمسائلى كه در اين مقاله بيان نموديم به شرح ذيل مىباشد :\r\n1 . يك سلسله از علوم ، مطابَق خارج از توهم ندارند ( اعتباريات ) . تنها در حوزهء ذهن و ظرف توهم مطابق دارند ، ولى بهتر زيستن انسان‌ها اقتضا مىكند مقرراتى وضع و جعل نمايند .\r\n2 . علوم اعتبارى ، تابع احساسات درونى مىباشند . هر فردى و گروهى مطابق احساسات و حوايج خود تصور ، اعتبارياتى را فرض كرده و لازم العمل و يا ترك آن را ضرورى مىشمارد .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n3 . هر اعتبارى ، حقيقتى دارد . مالكيت اعتبارى ، دليل وجود مالكيت حقيقى است ؛ مانند مالكيت انسان بر اعضا و جوارح و تصورات ذهنى .\r\n4 . علوم اعتبارى بىآثار خارجى نخواهند بود . تمام قتل و جنايت‌ها ، كينه و مهر و زيبا ، خوبىها و بدىها ، سود و زيان‌ها همگى مولود علوم اعتبارى است .\r\n5 . معرف اعتبار ، دادن حدّ چيزى است به چيز ديگر . شير واقعى را در مورد قهرمانى از انسان‌ها به كار مىبريم ؛ يعنى حدّ شير خيابانى را به شير بيابانى مىدهيم .\r\n6 . در مورد اعتباريات ، برهان جارى نمىشود . « 1 »\r\n7 . ممكن است علم اعتبارى ، علم اعتبارى ديگرى را توليد كند . « 2 »\r\n8 . انسان با اعمال قواى فعالهء خود يك سلسله علوم اعتبارى تهيه مىكند . « 3 »\r\n9 . ضابط اعتبارى بودن علمى اين است كه نسبت « بايد » را مىتوان به آن متعلّق فرض كرد .\r\n10 . اعتباريات دو قسم هستند : اعتباريات بالمعنى الاعم و اعتباريات بالمعنى الاخص .\r\n11 . اعتباريات اجتماعى دو قسم مىباشند :\r\nالف ) اعتباريات عمومى ثابت ؛\r\nب ) اعتباريات قابل تغيير .\r\n12 . اعتباريات بالمعنى الاخص با تقسيم ديگر دو قسمند :\r\nالف ) اعتباريات قبل الاجتماع ؛\r\nب ) اعتباريات بعد الاجتماع .\r\n\r\n\r\n","description":"","footnote":"\r\n( 1 ) . زيرا برهان دربارهء حقايق جارى مىشود نه اعتباريات . اين‌ها فرض‌ها و اعتبارات فردى و اجتماعى و مولود توهمات و تصورات است و جعل و وضع آن به انسان بستگى دارد\r\n( 2 ) . ما از اعتبار و اختصاص به مالكيت اعتبارى مىرسيم آن‌گاه مالكيت را به مالكيت شخصى ، نوعى و مالكيت دولتى و خصوصى تقسيم و اعتبار مىنماييم و هم‌چنين اعتبار مجازات و زندان براى تصرفات عدوانى قرار داده مىشود\r\n( 3 ) . قواى فعالهء انسان عبارت است از : غريزهء شهوت و غضب حبّ مال ، رياست ، غريزهء گرسنگى ، تشنگى و جز اين‌ها كه باعث مىشود يك سلسله اعتبارياتى را چون ، زوجيت ، ثروت ، رياست ، دشمنى و دوستى فرض كرده و ترتيب اثر خارجى بدهد\r\n","page_name":" 342 ","page_number":342},
  {"content":"\r\n\r\n13 . وجوب ، اعتبارى است قبل الاجتماع .\r\n14 . وجوب ، نخستين اعتبار است .\r\n15 . حسن و قبح ، اعتبارهاى قبل الاجتماع هستند .\r\n16 . انتخاب اخف و اسهل ، لازم و اعتبارى ، قبل الاجتماع است .\r\n17 . اصل استخدام و اجتماع .\r\n18 . اعتبار علم ، قبل الاجتماع است .\r\n19 . اعتبار ظن اطمينانى .\r\n20 . اعتبار وظيفهء انسان در مورد فقدان علم .\r\n21 . از راه بعضى اعتباريات در بعضى ديگر مىتوان تصرف كرد يا اعتبار ثابت را از كار انداخت .\r\n22 . تغيير اعتبار ، يكى ازاعتبارات عمومى است .\r\n23 . اعتباريات بعدالاجتماع .\r\nملك\r\n24 . اعتبار رياست و مرئوسيت و لوازم آن‌ها .\r\n25 . اعتبار امر و لوازم آن .\r\n26 امر دو قسم است :\r\nالف ) امر عقلى ؛\r\nب ) امر غير عقلى .\r\n27 . نهى\r\n28 اعتبار بقيهء احكام : حرمت و استحباب و كراهت و اباحه .\r\n29 . اعتبارات مساوى الطرفين .\r\n30 . كيفيت ارتباط اعتباريات به خواص واقعى مترتبه .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\nواقع‌بينى اخلاقى\r\nمتفكر مشهور آقاى سروش پس از ابطال‌زاده شدن اخلاق از علم و برآمدن تكليف از توصيف و « هست » از « بايد » زير عنوان بالا مطالبى مطرح كرده‌اند كه خلاصهء آن را حتىالمقدور با حفظ ادبيات و نثرش مىآوريم « 1 » :\r\nاز مطالبى كه به رشتهء تحرير آمد چنين مفهوم مىشود كه ما شكافى بين علم و اخلاق افكنده‌ايم و به نيروى منطق ، دانش را از ارزش و هست را از بايد و تكليف را از توصيف براى هميشه جدا كرده‌ايم . گويى از اين پس ، شخص مىتواند بىتوجه به واقعيات و بدون الهام گرفتن از آن‌ها ، دستورات اخلاقى را صادر نمايد . گويا اخلاق بر پشتوانهء استوارى تكيه ندارد ، چرا كه علم ، طبيعت و تاريخ نقشى در تصميمات اخلاقى ندارند . بنابراين همگى مىتوانند از قيد و بند اخلاق و انسانيت رها و آزاد باشند و خيال‌پردازىهاى خود را اخلاق بنامند .\r\nما سعى مىكنيم جايگاه واقعيت را در اخلاق معين ، و راه و رسم يك نظام اخلاقىِ واقع‌بين را پيشنهاد كنيم كه محور همهء كاوش‌ها در اين نكتهء ارجمند است .\r\nدانش مىتواند نشان دهد كه چه كار را نمىتوان كرد . وقتى كارى را نتوان كرد ، نه مىتوان در آن ارزشى جست ، و نه مىبايد بدان فرمان داد .\r\nبه تعبير ديگر ، ما از توصيف‌هاى علمى و فلسفى طبيعت و خلقت نمىتوانيم انتظار داشته باشيم كه به ما نشان دهند چه بايد بكنيم . اين در ، براى هميشه بسته است ، اما\r\n\r\n\r\n","description":"","footnote":"\r\n( 1 ) . دانش و ارزش ، بخش چهارم « واقع‌بينى اخلاقى » ، ص 289 - 311\r\n","page_name":" 344 ","page_number":344},
  {"content":"\r\n\r\nاز اين توصيفات مىتوانيم بياموزيم كه چه بايد نكنيم . تاكنون آموخته‌ايم كه كشف‌هاى علمى هيچ‌گاه نمىتواند اصول اخلاقى بيافرينند .\r\nاز توافق با طبيعت نمىتوان درس اخلاق گرفت ، ولى از تصادم با طبيعت مىتوان بهرهء اخلاقى جست . علم و دانش اخلاق آفرين نيست ، ولى اخلاق كش است .\r\nپيشينيان هم اتفاق نظر داشتند كه ديوانه را اندرز نبايد داد ، چون انتظار پند پذيرى از ديوانه لغو و بيهوده است ؛ چنان‌كه از نظر علمى براى ما مسلم است كه بيماران مبتلا به هيپرتيروئيديسم ، يعنى كسانى كه ترشحات غدد تيروئيد آن‌ها بيش از مقدار متعارف است ، به هيچ روى قادر به تسلط بر خشم خويشتن نيستند و دستور فرو خوردن خشم به آنان ، دستورى است كه همواره شكسته مىشود و ازاين‌رو دستورى غير اخلاقى است و غضب شديد آن‌ها را نبايد حمل بر سوء اخلاق و عدم تقواى آن‌ها بنماييم . همين كه علم ثابت كرد عملى امكان‌ناپذير است ، بىگمان توقع داشتن انجام آن ، لغو و عبث خواهد بود .\r\nكشف دقايق و زواياى مكانيسم‌هاى روانى و اطلاع بر نهانىهاى رشد ذهن و شخصيت ، و تأثير اين اكتشافات بر روش‌هاى تعليم و تربيت ، از جلوه‌هاى چشم‌گير انديشه‌اى است كه ما آن را « واقع‌بينى اخلاقى » نام كرده‌ايم . پياژه و كوهلبرگ « 1 » ، دو روان‌شناس و روان‌كاو روزگار ما ، آراى بسيار نفيسى دربارهء چگونگى رشد شخصيت كودك دارند و مراحل متفاوت و متوالى دريافت و قضاوت اخلاقى طفل را عميق و وسيع بررسى نموده‌اند ؛ براى نمونه ، پياژه فهميده است كه تا حدود هشت سالگى ، كودك در قضاوت‌هاى اخلاقى خود ، هيچ‌گاه نسبت افراد را در نظر نمىگيرد ، بلكه تنها بر مبناى حجم خارجى كار ، داورى مىكند . اين‌گونه داورى ، ويژهء ساختمان ذهنى - روانى كودك است و جز با رشد بيش‌تر طفل ، تصحيح و اصلاح نمىشود و با هيچ نصيحتى عوض شدنى نمىباشد .\r\nاز منتسكيو ، فيلسوف و جامعه‌شناس فرانسوى نقل مىكنند پيشينيان ، همواره از\r\n\r\n\r\n","description":"","footnote":"\r\n( 1 )  . J . piaget \r\n","page_name":" 345 ","page_number":345},
  {"content":"\r\n\r\nپادشاهان انتظار عدالت داشتند و محتاطانه و محترمانه ، ملوك را به دادگسترى و انصاف ترغيب مىكردند . افلاطون بر اين باور بود كه سلطان بايد فيلسوف باشد و يا به عبارت ديگر حكمت و حكومت بايد در مردى حاكم و حكيم جمع شود . آن‌گاه اين حاكم و حكيم قادر خواهد بود تا مراتب عدالت را رعايت كند و هر كس و هر چيز را در جاى خود بنشاند ، ولى تاريخ به ياد ندارد كه پادشاهى به عدالت زيسته باشد ، حتى پادشاهان خوش‌نام ، كه به عدالت معروفند ، به هزاران ننگ و بيداد آلوده‌اند . به قول انورى ، « پادشاهان از پى يك مصلحت صد خون كنند » .\r\nفرياد منتسكيو در اين فضاى پر ظلمت و پر ابهام ، روشنايى بسيار آفريد . مضمون سخن وى اين بود كه خودكامگان و قدرتمندان ، حتى اگر بخواهند نمىتوانند عادل باشند . اجراى عدالت توسط يك فردى كه داراى قدرت مطلقه است ، ناشدنى است . براى اجراى عدالت بايد تفكيك قوا كرد : قوهء قانون‌گذارى از قوهء قضائى ، و اين دو از قوهء مجريه بايد جدا گردند و در استقلال كامل عمل كنند تا اجحاف و بيداد پيش نيايد . اينك همهء دمكراسىهاى نوين ، بر پايهء تفكيك اين قوا بنيان نهاده شده است ، و ما در اين رشدِ آزادىبخش ، مديون علميم . اخلاق جنسى مسيحيت نيز به گمان ما نمونهء ديگرى از اخلاق غير واقع‌بينانه است . دلايل روى گرداندن مردم از اخلاق مسيحى و روى آوردن به اخلاق علمى ، چنان‌كه از هگل بازگو شده ، همين است . اينان ديدند كه كليسا به نام دين بر تجرّد ، عزوبت و نفى و تحقير لذت جنسى و پليد شمردن بهره‌هاى دنيوى و آخرت گرايىِ افراطى بسيار تأكيد مىكند ، ازاين‌رو از اخلاق مذهبى اعراض كردند و به دنبال اخلاق علمى روان شدند . اينان در نفى اخلاق مسيحيت بر حق بودند ، اما در گزيدن راه حق به بيراهه رفتند ، چون اندرزها و روش‌هاى اخلاقى واقع‌بينانه نبود .\r\nآنارشيسم اخلاقى نيز غير اخلاقى است ، چرا كه نمىشود به هرج‌ومرج مطلق باور داشت . وقتى مىگوييم دانش ، ارزش نمىسازد ، نبايد شتاب‌زده نتيجه گرفت : پس هر كارى مجاز است و به هر عملى مىشود فتوا داد ، چرا كه اولًا ، اين خود ، نوعى اخلاق علمى است كه از امر حقيقى استنتاج شده و ثانياً ، همين اصل كه « همه كارى مجاز است »\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nخود سخنى غير واقع‌بينانه و غير اخلاقى است .\r\nآزادى مطلق و بىشرط - چنان‌كه بارها انديشمندان توضيح داده‌اند و از همه بهتر كانت حكيم آلمانى - به نفى آزادى مىانجامد . آزادى كامل ، هيچ‌گاه تحقق نمىپذيرد و كوشش براى ايجاد آن هميشه به شكست مىانجامد . بنابراين :\r\n1 . نه به هر چه مىتوان كرد بايد فرمان داد و البته به هر چه نمىتوان كرد نمىبايد دعوت كرد .\r\n2 . طبيعت و خلقت ، راهنماى اخلاقى ما در نشان دادن « نبايد » ها هستند ، اما « بايد » ها همواره از سرچشمه‌هاى ارزشى مستقل از واقعيت‌ها فرو مىريزند .\r\n3 . كشف اين‌كه چه چيزى عقلًا يا عادتاً ناشدنى است ، كار علم و منطق است و بسيار اتفاق مىافتد كه امرى در ابتدا ممكن به نظر مىرسد ، اما آزمون‌ها و تلاش‌هاى مكرر ، ناشدنى بودن آن را مسلم مىسازد .\r\n4 . نفى همهء ارزش‌ها و بايدها ، خلاف واقع‌بينى است و نظامى كه بر اين پايه استوار باشد تحقق و ايجادش ميسر نخواهد بود .\r\n5 . علم ، ارزش نمىآفريند ، اما نظامات ارزشى را به‌ويژه در بحران‌هاى اخلاقى ، تصفيه و تهذيب مىكند .\r\n6 . با دلايل عقلى و منطقى نمىتوان مبانى ايدئولوژىها را اثبات يا برترى يكى را بر ديگرى معين كرد ، اما با دلايل علمى و فلسفى ، واقع‌بين بودن ايدئولوژىها را مىتوان نشان داد و از اين طريق ، عملىتر بودن آن‌ها را نتيجه گرفت .\r\n7 . كمك ديگرى كه علم به اخلاق مىكند اين است كه راه به كار بستن ارزش اخلاقى را نشان مىدهد . براى نمونه : هيچ كشف علمى در طب نمىتواند اثبات كند كه « بايد خودكشى كرد » ، اما اگر كسى به دليلى پذيرفته باشد كه « بايد خودكشى كند » دراين صورت ، طب ، راه‌هاى خودكشى را به او مىنماياند . در مورد تندرستى ، با هيچ كاوشى طبى نمىتوان به اين نتيجه رسيد كه « بايد بيماران را درمان كرد » و يا « بايد در بهداشت بدن كوشيد » . اكتشافات علمى ، همواره از زادن « بايدها و ارزش‌ها » عقيمند ، اما همين كه\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nكسى معتقد شد كه بايد بيماران را درمان كرد ، علم پزشكى به كمك او مىآيد و راه درمان را نشانش مىدهد .\r\n8 . بارها گفته‌ايم كه خطاى رسواى جمعى از روشنفكرنمايان روزگار ما ، اين است كه پيوسته تكرار مىكنند كه بورژوازى ، ارزش‌هاى خود را مىآفريند . و فئوداليته ارزش‌هاى ويژهء خود را . اين سخنان به خواب‌هاى آشفته شبيه‌ترند تا به محصولات افكار سالم ، چرا كه واقعيت‌ها هيچ‌گاه ارزش نمىآفرينند و از چاه طبيعت و اجتماع با ريسمان علم ، آب اخلاق نمىتوان كشيد .\r\n9 . اينك آشكار مىشود كه نسبىگرايى اخلاقى نيز به چه معنا درست و به چه معنا نادرست است . اخلاق در كاربرد كنونى ، دست‌كم سه محتوا دارد :\r\nالف ) اصل اين‌كه انسان موجودى اخلاقى است ؛\r\nب ) ارزش‌هاى اصيل و آغازين اخلاقى ، مانند عدالت ، آزادى ، خوشبختى و تكامل ؛\r\nج ) آداب و ارزش‌هاى ثانوى اخلاقى كه از اصول آغازين مايه مىگيرند .\r\nحال اگر منظور از نسبى بودن اخلاق اين است كه در جوامع متفاوت ، آداب و اصول اخلاقى ويژه‌اى حاكم است ، سخنى است تجربى - علمى ، و تا آن‌جا كه كاوش‌هاى تجربى نشان مىدهد ، در صحت آن ترديد نمىتوان كرد . پوشيدگى يا عريانى زن ، ازدواج با محارم ، طلاق ، رفتار با زيردستان ، روابط زن و شوهر ، روش‌هاى تعليم و تربيت كودكان و غيره ، هر يك در جامعه‌اى به گونه‌اى است و حكم ويژه‌اى دارد و بر آن‌ها محدوديت‌هايى حاكم است و ميزان مجاز و غير مجاز آن‌ها متفاوت است ( معناى اول ) ، اما اگر منظور از نسبى بودن اخلاق ، نيازمند بودن آن به شرط اجتماعى - اقتصادى و برخاستن همهء ارزش‌ها از دامن واقعيت‌هاى طبيعت و اجتماع است سخنى نادرست و غير منطقى است ( معناى دوم ) . حقيقت اين است كه نه اصل اخلاقى بودن انسان ، نسبى است و نه ارزش‌هاى اوليه و بنيادين اخلاقى نسبىاند .\r\nآن‌چه آداب و رسوم را نسبى كرده و مايهء تفاوت ارزش‌ها و روش‌هاى اخلاقى در جوامع متفاوت شده است ، همان اصل انتخاب اصلح است كه با حربهء قاطعِ واقع‌بينى\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nاخلاقى ، آن‌چه را با واقعيت‌ها در تصادم بوده حذف كرده و آن‌چه را ماندنى بوده نگه داشته است . دست كم يك ارزش مطلق اخلاقى وجود دارد كه مىتوان آن را به منزلهء معيارى عام براى خوب و بد بودن به كار گرفت و آن اين است كه ، هم آن كس كه هر چه را خودش خوب مىداند ، ولى بر وفق آن عمل نمىكند ، سزاوار سرزنش است و هم آن كس كه هر چه را بد مىداند ، بر وفق آن عمل مىكند . همهء ما در عمق ضميرمان به اين اصل معتقديم و امروزه ، رفتار پيشينيان را با اتكا به همين اصل ، محاكمه كرده ، مورد داورى قرار مىدهيم . بردگى را در گذشتهء تاريخ پليد نمىشماريم ، ولى برده نوازان را انسان‌هاى نيك مىدانيم . اگر كسى طلاق دادن را بد مىشمرده و با وجود آن زن را طلاق مىداده ملامتش مىكنيم . « اخلاقى بودن انسان » معنايى جز اين ندارد كه هر كارش همواره قابل ارزيابى و خوب و بد بودن است . حال ، اين اخلاقى بودن مصداق نمىيابد ، مگر اين‌كه انسان به ارزش‌هاى اخلاقى باور و پاىبندى داشته باشد .\r\nآن ارزش‌ها نيز به چند ارزش مادر ، از قبيل عدالت و تقوا برمىگردند كه پيكرشان از هرگونه نسبيت فراخ‌تر است ، چرا كه انتخاب از ميان اين ارزش‌هاى مادر ، خود نيازمند داشتن اصلى انتخابگر است و اين اصل مىبايد كه خودش مقبول و مسلم باشد و نسبى هم نباشد .\r\n10 . ماجراى پرنزاع تقابل هدف و وسيله نيز به گمان ما در پرتو مباحث گذشته به آسانى قابل حل است . در يك نظام ارزشى ، نه تنها هدف‌ها ارزشىاند ، بلكه انتخاب وسيله‌ها نيز ارزشى است ؛ يعنى نه مىتوان خوبىِ هدفى را عقلًا اثبات كرد و نه خوبى وسيله‌اى را . هر نظام ، خود معين مىكند كه براى حصول هدف چه وسايلى را مىپسندد و كدام وسايل را مجاز نمىشمارد ؛ به عبارت ديگر سؤال از اين‌كه « آيا هدف وسيله را مباح مىكند يا نه ؟ » سؤالى نيست كه بتوان جدا و بيرون از اعتبارات يك مكتب بدان پاسخ گفت . ممكن است در مكتبى انتخاب هر وسيله‌اى براى رسيدن به هدف ، مجاز شمرده شود و در مكتب ديگر نه . انتخاب وسيله ، امرى اعتبارى است ، ازاين‌رو با دلايل حقيقى و عقلى قابل نقض و ابرام نيست .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nجان كلام اين‌كه نمىتوان به مكتبى گفت : هدفت خوب ، اما وسيله‌هايت بد است ، بلكه مىبايد گفت : خودت خوبى يا بد . هدف‌ها و وسيله‌ها را نمىبايد جدا از هم ارزيابى كرد .\r\nاين موضوعات در صورتى صحيح است كه ما به اصول جاودانگى اخلاق باور نداشته باشيم و امّهات « بايد » ها و « نبايد » ها را در فطرت و گرايش‌هاى ذاتى آن پذيرا نباشيم ؛ در صورتى كه آقاى سروش يك سلسله ارزش‌ها را به عنوان ارزش مادر ، مانند عدالت ، آزادى ، تقوا ، زشتى ظلم ، عمل به تعهدات و . . . پذيرفته‌اند .\r\nقرآن به صراحت پس از سوگندهاى يازده گانه مىفرمايد :\r\n  « وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها »  \r\nسوگند ( اكيد ) به جان و روح انسان و آن قدرتى كه آن را به صورت معتدل آفريد . تقوا و فجور به وى الهام نمود .\r\nبه همين دليل ، كليات ارزش‌ها و ضد ارزش‌ها در نهاد انسان گذاشته شده‌اند و مىتوانند فعال باشند .\r\nوى در بحث اين‌كه « آيا هدف وسيله را توجيه مىكند ؟ » مطالب ارزشمندى آورده است ؛ مانند اين‌كه مىنويسد : « در يك نظام ارزشى ، وسيله‌ها نيز ارزشى هستند » .\r\nولى نبايد غفلت كرد كه در نظام ارزشى اسلام ، بعضى از عناصر حكومت‌هاى اسلامى يا افراد عادى ممكن است براى رسيدن به هدف ارزشمند از وسيلهء ضد ارزشى استفاده كنند ؛ مانند بستن پيمان با مشركان براى رسيدن به پيروزى اسلام ، ولى پس از پيروزى ، تعهدات را يك جانبه باطل اعلام نمايند و مطالبه كنندگان را به زندان بيندازند . بازجوها به متهم در صورت همكارى ، وعدهء عفو و آزادى بدهند ، ولى پس از همكارى ، اعدام وى را تأييد نمايند ، اما به معناى درستى كار آن‌ها نيست . مسلم بن عقيل مىتوانست ابن‌زياد را در خانهء هانى به سادگى به قتل برساند ، ولى با اخلاق اسلام در تضاد بود . وى به مهمانى دعوت شده بود ، كشتن ناجوانمردانه و غافل‌گيرانهء كسى با نظام اخلاقى اسلام سازگار نيست .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n مكر و فريب حربهء نامرد مردم است * نامرد حيله بازو و مردى رها كند \r\nاستالين براى تحكيم نظام سوسياليستى هزاران مخالف را به خاك و خون كشيد ، حتى افرادى را كه دشمن فرضى و خيالى مىدانست ، از روى احتياط كشت ، مسلمانان و عالمان اسلامى را نابود و مسجدها را خراب كرد و اكنون متفكران آن ديار ، اين اعمال را محكوم مىسازند .\r\nعلم و دانش ، زبان ندارد و گويا نيست . تنها كارى كه مىكند بسترسازى مىكند و بسترى خوب براى بايدها و نبايدهاست . دربارهء زيان‌هاى شراب ، قمار و مواد مخدر ، كه عقل و دين آن‌ها را تحريم مىنمايد ، اگر خود انسان به مصلحت خويش نينديشد كه فلان كار را ترك كند يا خير ، علم و عقل كارى نمىتوانند بكنند . ما پزشك و مهندس معتاد نيز داريم . غرايز و احساسات از قواى فعال وجود انسانند ، كه اگر در جهت ضد علم و عقل حركت كنند بر علم و عقل و حتى دين غلبه پيدا خواهند كرد . حافظ مىسرايد :\r\n ما را به منع عقل مترسان و مىبيار * كان شحنه در ولايت ما هيچ كاره نيست \r\nيا مولوى مىگويد :\r\n عقل چون شحنه است سلطان چون رشيد * شحنهء بيچاره در كنجى خزيد\r\nعشق آمد عقل او آواره شد * صبح آمد شمع او بيچاره شد \r\nاين امر ، يك حقيقت روشنى است كه وقتى شهوت و عشق آمد ، عقل مغلوب و كشفيات علم طرد مىشود . مگر علم و دانش ، ضررها و خطرهاى سيگار و مواد مخدر را كشف نكرده‌اند ، پس چگونه نوجوانان غربى و مقلدان آن‌ها در بلاد اسلامى سيگار مىكشند ؟ !\r\nصحيح است كه ديوانه را نبايد انذار داد ، چون انتظار پندپذيرى از ديوانه لغو است ، ولى اگر به انسان عصبى ، - گرچه ترشحات غدد تيروئيد او بيش از مقدار متعارف باشد - ، گفته شود كظم غيظ و عفوِ برادر دينى ارزش دنيوى و اخروى دارد و چنين آدمى مورد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nرحمت حضرت بارى تعالى واقع مىشود ، وى غضب را كنترل خواهد كرد .\r\nعلم و تجربه به ما كمك مىكند كه از پادشاهان انتظار عدالت نداشته باشيم ، ولى اين‌كه صدور عدالت از قدرتمندان امكان ندارد صحيح نيست . عمر بن عبدالعزيز از حاكمان عادل تاريخ است . كورش كبير يا ذوالقرنين جزو پادشاه عادل زمان خويش است . « 1 »\r\nقدرت نظامى و سياسى ، طغيان به بار مىآورد ، ولى نه در انسان‌هاى خودساخته و مهذب .\r\nما در اين‌گونه موارد مديون دين و علم هر دو هستيم . قلمرو علم در كشف ضرر و زيان خوردنىها و نوشيدنىها و تخريب زلزله‌ها و بمب‌هاى اتمى و پيامد بيمارىهاى مختلف است .\r\nازدياد قند و چربى را آزمايش‌هاى علمى به ما نشان مىدهد و از نظر عقلى اخطار و هشدارى است كه بايد توجه كنيم ، ولى عشق به زندگى و بقاى آن است كه ما را وامىدارد بهداشت را رعايت كنيم و به رژيم غذايى پناه ببريم .\r\nاز سوى ديگر ، فلسفه ، نتايج قطعى علم و تجربه را صغراى قضيه براى كبراى كلى قرار داده و استنتاج فلسفى مىكند و گرنه خود علم ساكت است و بايد و نبايدى ندارد .\r\nالبته عقل و دين از اكتشافات علمى بهره‌مند مىشوند و احكامى صادر مىكنند . وقتى علم ثابت كرد كه الكل صنعتى مسكر نيست ، فقيه به پاكى و عدم نجاست آن فتوا مىدهد كه اگر دارويى چنين الكلى داشته باشد ، خوردن و آشاميدن آن حرام نيست . اكنون جلد دوم پايان يافت و جلد سوم اين مجموعه به زودى تقديم خواهد شد .\r\nو آخر دعوانا أن الحمد لله رب العالمين\r\n\r\n\r\n","description":"","footnote":"\r\n( 1 ) . جمعى از محققان معتقدند كه كوروش كبير همان ذوالقرنين است\r\n","page_name":" 352 ","page_number":352},
  {"content":"\r\n . \r\n","description":"","footnote":"","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n . \r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n . \r\n","description":"","footnote":"","page_name":" 357 ","page_number":357},
  {"content":"\r\n . \r\n","description":"","footnote":"","page_name":" 358 ","page_number":358},
  {"content":"\r\n\r\nشرح على مبادى الفلسفة ومنهج الواقعية\r\nالمجلد الثاني\r\nالعلامة السيد محمد حسين الطباطبائي مع هامش للشهيد المطهري\r\nمحمد باقر الشريعتي السبزواري\r\nمبادي الفلسفة ومنهج الواقعية للمؤلف العلامة\r\nالطباطبائي هو كتاب عظيم و قيم في الفلسفة الإسلامية .\r\nو ازداد جاذبية بفضل التفاسير و شروح الشهيد مرتضي المطهري على هامش الكتاب و رغم ذلك توجد في متن الكتاب و هامشه أفكار دقيقة و أراء جديدة و بديعة التي تتطلب التفسير والتبيين . لأجل ذلك يحاول هذا النتاج العلمي تبين المباحث الصعبة والمعقدة لمقولات العالمين الكبيرين تبيينا سلسا .\r\nوفي هذا المجلد تم تم تفسير و شرح مقالتين هما \" ظهور الكثرة في العلم والادراك \" الإدراكات الاعتبارية \" .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 359 ","page_number":359},
  {"content":"\r\n . \r\n\r\n","description":"","footnote":"","page_name":" 360 ","page_number":360}
  ]