[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nفاطمهء زهرا عليها السلام\r\nتأليف\r\nدكتر محمد عبده يمانى\r\nترجمه\r\nمحمد تقى رهبر\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nيمانى ، محمد عبده\r\nyamani muhammad abduh\r\nفاطمه زهرا عليها السلام / تأليف محمد عبده\r\nيمانى ، ترجمه محمد تقى رهبر . - تهران : نشر مشعر ،\r\n1378 .\r\n280 ص . : مصور .\r\n12000 ريال : isbn 964 - 6293 - 70 - 0\r\nفهرستنويسى بر اساس اطلاعات فيپا .\r\nعنوان اصلى : انها فطامه الزهرا .\r\nكتابنامه به صورت زير نويس .\r\nسرگذشتنامه . الف . رهبر ، محمدتقى ، 1314 -\r\nمترجم . ب . عنوان .\r\n8041 الف 8 ى / 2 / 27 bp\r\n1378\r\n973 / 297\r\nكتابخانه ملى ايران 24979 - 78 م\r\nفاطمهء زهرا عليها السلام\r\nتأليف : د . محمد عبده يمانى\r\nترجمه : محمد تقى رهبر\r\nويراستار : محمد سالارى\r\nناشر : نشر مشعر\r\nحروفچينى : مركز تحقيقات حج\r\nچاپ : دارالحديث\r\nنوبت چاپ : 2 - تابستان 1387\r\nتيراژ : 3000\r\nقيمت : 2200 تومان\r\nشابك 0 - 70 - 6293 - 964 - 978\r\nisbn 978 - 964 - 6293 - 70 - 0\r\nمراكز پخش وفروشگاه هاى مشعر :\r\nتهران : تلفن : 64512003 - 021 / قم : تلفن : 7838400 - 0251\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nإنما يريد الله\r\nليذهب عنكم الرجس\r\nأهل البيت ويطهركم\r\nتطهيرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nروى البخاري في صحيحه :\r\nأن النبي صلى الله عليه و سلم قال :\r\nفاطمة بضعة منى\r\nفمن أغضبها\r\nفقد أغضبنى\r\n\r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه\r\nفاطمه عليها السلام ، كوثر پيامبر و نمونهء كامل زن مسلمان است .\r\nو زهرا عليها السلام ، همانگونه كه از نامش پيدا است ، درخشانترين چهره و زيباترين الگو براى تمامى بانوان با فضيلت در طول تاريخ است .\r\nاز همان آغازين لحظاتى كه زهرا پا به عرصهء گيتى نهاد و چشمان پرجاذبه‌اش را گشود ، نور وجودش جهان انسانيت را روشن ساخت و براى هميشهء تاريخ ، سرآمد زنان عالم شد ( سيّدة نساء العالمين ) .\r\nگرچه عمرش كوتاه بود ، ليكن از آموزگارى چون پيامبر و از مادرى چون خديجه و نيز فرشتگان الهى درس آموخت ( كانت محدّثة ) و الگوى صالحان و پرهيزگاران روى زمين شد .\r\nاو بسان رسول خدا صلى الله عليه و آله سخن مىگفت و نزد آن حضرت جايگاهى و الا و ويژه داشت .\r\nعايشه گويد : هيچكس را همچون فاطمه درسخن گفتن شبيه پيامبر نديدم . هرگاه به حضور پدر مىآمد ، رسول‌اللَّه صلى الله عليه و آله به احترامش از جا برمىخاست ، دستش را مىبوسيد و به وى خوش آمد مىگفت و در جاى خويش مىنشاند و نيز هر گاه آن حضرت نزد\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nفاطمه مىآمد ، دختر با پدر چنين رفتار مىكرد . « 1 »\r\nفاطمه هم شأن على عليه السلام بود . و به فرموده امام صادق عليه السلام اگر خداوند على را نمىآفريد از زمان آدم تا روز قيامت همتايى براى زهرا عليها السلام يافت نمىشد .\r\nدانشمندان بيشمارى ، از شيعه و سنّى ، در فضايل و مناقب حضرت زهرا عليها السلام سخن گفته و يا مطلب نگاشته‌اند و كتاب « إنّها فاطمة الزهراء » يكى از جديدترين آنهاست كه به قلم آقاى دكتر محمّد عبده يمانى از چهره‌هاى معروف كشور عربستان سعودى به نگارش درآمده است . وى اين كتاب را به استاد خود « اسحاق عقيل عزّوز » هديه كرده و دليلش را اينچنين ذكر مىكند كه : وى محبّت اهل بيت پاك و مطهّر رسول خدا صلى الله عليه و آله را به او آموخته و در تأليف اين كتاب راهنما و مشوّقش بوده است .\r\nاز فاضل گرانمايه جناب حجّةالاسلام والمسلمين آقاى شيخ محمّد تقىرهبر كه اين اثر ارزشمند را به فارسى ترجمه كردند تشكّر نموده ، توفيق همگان را از خداوند متعال مسألت داريم .\r\nمدير آموزش و تحقيقات\r\nبعثهء مقام معظّم رهبرى\r\n\r\n\r\n","description":"","footnote":"\r\n( 1 ) - كشف الغمّه ، ج 2 ، ص 79\r\n","page_name":" 12 ","page_number":12},
  {"content":"\r\n\r\n\r\nپيشگفتار\r\nكتابى كه پيش روى خوانندگان گشوده است ، ترجمه‌اى است آزاد از متنِ عربى كتاب « إنَّها فاطمة الزهراء عليها السلام » ، تأليف « دكتر محمّد عبده يمانى » از نويسندگان كشور عربستان سعودى ، كه انتشارات دارالقبلهء جدّه و المنار دمشق آن را چاپ و نشر كرده است . « 1 »\r\nگزينش اين كتاب براى ترجمه ، افزون بر ارزش محتوايى كه دارد ، به اين دليل است كه مؤلّف محترمِ آن ، يكى از دانشمندان اهل سنّت است كه نسبت به اهل‌بيت عصمت عليهم السلام ارادتى خاص دارد و به دور از تعصبات مذهبى ، به نگارش زندگى فاطمه زهرا عليها السلام و بيان فضايل اهل‌بيت پيامبر صلى الله عليه و آله پرداخته است كه همين سبب ، به كتاب ، ويژگىِ خاص بخشيده است .\r\nدر بارهء زندگى بزرگ بانوى عالم ، محققان بسيارى به تأليف و تحقيق پرداخته‌اند كه آن همه آثار و حتّى افزون بر آن ، هرگز نمىتوانند شخصيت و عظمت سيدهء زنان و مقامات معنوى بضعةالرسول را آنگونه كه هست بيان كنند و هر يك برگى است از دفتر جاودان سيرهء مباركهء آن وديعهء الهى كه هر كس به قدر دانش خود ادراك\r\n\r\n\r\n","description":"","footnote":"\r\n( 1 ) - دار القبلة للثقافة الاسلامية ، جدّه و المنار للنشر والتوزيع ، دمشق ( چاپ اوّل ، 1416 ه . / 1996 م . ) .\r\n","page_name":" 13 ","page_number":13},
  {"content":"\r\n\r\nكرده است .\r\nمؤلّف در اين كتاب كوشيده است زندگى فاطمهء زهرا عليها السلام را ، كه با سيرهء نبوى در همهء ابعادش پيوند خورده ، تبيين كند ؛ زيرا آن گرامى ، تربيت شدهء دامان نبوّت است كه از چشمه‌سار وحى سيراب گشته و در رنج‌هاى رسالت و دعوت به اسلام همپاى پدر گام برداشته و با صبر و فداكارى و بىاعتنايى به زيورهاى زندگى دنيا ، هستى خويش را در راه اهداف والاى پدر گرامىاش فدا كرده و مثل اعلاى استقامت و جهاد گرديده است .\r\nدر حساس‌ترين مقاطع تاريخ رسالت آسمانى پيامبر اسلام ، از آغاز تا پايان ، زهرا عليها السلام شاهد تمام حوادث تلخ و شيرين بوده كه در تأسيس بزرگترين مكتب حيات‌بخش آسمانى ، نقش آفرين بوده و لحظه‌اى از آن غايب نبوده است . او در عشقِ به خدا ذوب شده و از معارف آسمانى اسلام مايه گرفته تا اسوهء زنان و سيدهء بانوان عالم گرديده است .\r\nبه گفتهء مؤلّف :\r\n« سخن گفتن از تاريخ فاطمه عليها السلام در حقيقت به نمايش گذاشتن بخش بنيادين تاريخ امّت اسلام است . از نخستين رنجهاى رسالت ، مبارزات اوليّه در سال‌هاى مكّه ، ستم قريش و ايستادن آن دختر گرامى در كنار پدر ، شجاع ، قدرتمند ، پايدار ، مطيع ، مؤدّب ، امانتدار و نگهبان و همراه پدر و اين افتخار او را بس كه نورديده و جلوه‌اى از مصطفى صلى الله عليه و آله است كه در مدرسهء نبوّت پرورش يافته و با فضايل اخلاق ، در بالاترين سطح سرشته شده است . »\r\nمؤلّف تأكيد مىورزد كه امّت اسلامى ، به‌ويژه زنان و دوشيزگان هر عصر ، مىبايست زندگى آن بزرگوار را الگوى خويش سازند : « زندگى سرور زنان جهان سراسر درس و عبرت و اندرز است و بهترين درسى است كه استاد به شاگردانش مىآموزد و پدر به فرزندش منتقل مىكند . » از اين‌رو سيرهء سيدهء زنان عالم نه تنها به عنوان تاريخ بلكه به عنوان بهترين سرمشق عمل مطرح است تا زن مسلمان را از دنباله‌روىِ بيگانگان رهايى بخشد و در اين زمان ، كه بشر از جهت صفاتِ واقعى انسانى فقيرتر از هر عصر ديگر است ، پيروان آيين محمّد صلى الله عليه و آله از اسوه‌هاى بشريّت الهام گيرند .\r\nمهمترين سرفصل‌هايى كه مؤلّف براى كتاب برگزيده ، عبارتند از :\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n1 - تاريخ ولادت فاطمهء زهرا عليها السلام كه مؤلّف آن را پنج سال قبل از بعثت ذكر كرده است و ما بر اساس روايات شيعى ، پنج يا سه سال پس از بعثت مىدانيم . نويسنده آنگاه به بيان محلّ تولّد فاطمه عليها السلام ؛ يعنى خانهء محمّد صلى الله عليه و آله و خديجه در مكّهء مكرّمه پرداخته و به‌طور مشروح دربارهء محلّ ولادت وى مطالبى نگاشته است .\r\n2 - نام‌گذارى فاطمه عليها السلام و اين‌كه اين نام به الهام خداوند بوده و اسامى ديگر زهرا عليها السلام را آورده و به يكى از شاخصه‌هاى حضرتش در اين باب پرداخته و آن لقب « امّ ابيها » است و اين نام مبارك را به شيوه‌اى زيبا تجزيه و تحليل كرده است .\r\n3 - به نژادِ ريشه‌دارِ اهل‌بيت در دودمان پيامبر صلى الله عليه و آله و اجدادِ موحد ايشان پرداخته و هر چند سخن به درازا كشيده ، توضيح داده است كه حضرت محمّد صلى الله عليه و آله ، پدر گرامى زهرا و جناب خديجه عليها السلام ، مادر ارجمندش ، هر دو از دودمان قريش و داراى نسب شريف و شخصيّت و الا بوده‌اند كه هرگز به بت سجده نكردند و مجد و شرف ويژه‌اى داشته‌اند و در بخشى از سخن خود مىنويسد :\r\n« اين است ذريه‌اى كه هر يك به ديگرى پيوند خورده و خاندانى كه از فضاى عطرآگين شرف و سيادت و فضايل اخلاق و خصال خجسته برخوردارند » و شخصيت گرانقدر خديجه « سيدهء قريش » را نيز توصيف كرده و از فداكارىهاى فراموش نشدنى حضرتش در اسلام در اين فصل و ساير فصولِ كتاب سخن گفته است .\r\n4 - ذيل عنوان « فاطمه و دعوت نهانى » ، از روزهاى نخستين رسالت اسلام بحث كرده و حضور مداوم دخت گرامى رسول‌اللَّه صلى الله عليه و آله در همهء صحنه‌ها و تحمّل رنج‌هايش را خاطرنشان ساخته و از اين يارِ خردسال پيامبر در انجام رسالت و دلجويىهايش از پدر در مقابل آزارهاى قريش و اهانت مشركان به پيامبر سخن گفته است .\r\nدر بخشى از اين گفتار مىگويد :\r\n« و آن روز كه پدرش به حرم رفت و فاطمه عليها السلام همراه او بود ، نزديكِ پدر ايستاده ، مراقب بود و با ديدگان معصوم و قلب پاك خود به اطراف او مىنگريست . در اين هنگام پيامبر به سجده رفت ، گروهى از مشركان در اطراف او جمع شده و به پيامبر اهانت كردند ، زهرا دوان دوان به سوى پدر آمد و به دلجويى او پرداخت . . . . »\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n5 - از فاطمه به عنوان ضرب‌المثل پيامبر صلى الله عليه و آله در خوبىها ، فضايل ، حق و عدل اسلامى ، ياد مىكند و به ذكر نمونه‌هايى در اين باب مىپردازد .\r\n6 - از هجرت مسلمانان به حبشه و جدايى زهرا و رقيّه از پيامبر سخن گفته و در ادامهء مباحث ، از فداكارىهاى ابوطالب در دفاع از پيامبر و آثار آن فداكارىها بحث كرده كه توضيحات مترجم نيز ضميمه است .\r\n7 - مطالب خود را از هجرت پيامبر صلى الله عليه و آله و ورود زهرا عليها السلام به مدينهء طيّبه و فصل نوينى از دعوت آغاز كرده و ادامه مىدهد تا به ازدواج على عليه السلام و زهرا عليها السلام مىرسد و در خلال نوشته‌اش از شايستگىهاى بىمانند على عليه السلام براى اين ازدواج مبارك سخن گفته و اين پيوند را به قضاى الهى نسبت داده ، و خاطرنشان كرده است كه كسى ديگر شايستگى همسرى زهرا را نداشته است و با بحث از مهريه و جهيزيّهء زهرا عليها السلام و سادگى زندگى اين زوج گرامى به شيوه‌اى جذاب و آموزنده داد سخن داده كه بسيار شيرين ، آموزنده و دلپذير است .\r\n8 - دوران زندگى مشترك على عليه السلام و زهرا عليها السلام را به تصوير مىكشد و جلوه‌هاى بزرگ انسانى ، اخلاقى و خانوادگى آنها را به نمايش مىگذارد و از عنايات رسول خدا به اين خانواده ، كه مصداق « آيهء تطهير » است ، سخن مىگويد .\r\n9 - از مجاهدات زهرا عليها السلام همگام با على عليه السلام ، طى جنگ‌ها و غزوات و حضور در آزمايش‌هاى بزرگ ، سخن گفته و ياورى على و زهرا را نسبت به پيامبر صلى الله عليه و آله در همهء مشكلات متذكر مىگردد كه جالب و خواندنى است .\r\n10 - به تولّد حسن و حسين و زينب و ام‌ّكلثوم عليهم السلام به عنوان ثمرهء پاكِ شجرهء طيبهء نبوّت و امامت پرداخته و از محبّت و عنايت رسول خدا بر استمرار نسل پاك حضرتش در اين سلسلهء نورانى ، سخن مىگويد كه شايان توجه است !\r\n11 - به شركتِ زهرا عليها السلام در امور اجتماعى ، علاوه بر مسؤوليت‌هاى خانوادگىاش اشاره كرده و از فاطمه عليها السلام به عنوان الگوى تمام‌عيار براى زن مسلمان در امور شخصى و اجتماعى ، مطالبى آورده و از داستان مباهله ، فتح مكّه و ساير فتوحات كه در آنها على عليه السلام و زهرا عليها السلام نقش اساسى و حضور فعال و سرنوشت‌ساز داشته‌اند ،\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nسخن گفته است .\r\n12 - در بخشى از مطالب خود با عنوان : « زهرا سرسلسلهء اهل بيت » به بحث از آيهء تطهير پرداخته و با ذكر اسناد و مدارك از كتب عامّه ، تأكيد مىورزد كه مصداق آيهء كريمه ، پيامبر و على و زهرا و حسن و حسين عليهم السلام هستند و از حديث كسا و داستان ام‌ّسلمه هم سخن گفته كه از مطالب حسّاس كتاب است .\r\nسرانجام به حجّةالوداع مىپردازد و از گريهء فاطمه عليها السلام بر رحلت پيامبر صلى الله عليه و آله و رازهايى كه بين پيامبر و زهرا عليهما السلام وجود داشت ، مىنويسد .\r\n13 - و نيز در فصل‌هايى از اهتمام زهرا به جلب رضاى پدر سخن گفته است و پس از آن به وفات پيامبر صلى الله عليه و آله و مصيبت‌هاى جانكاه فاطمه عليها السلام مىپردازد و آنگاه از چگونگى حجت بودنِ زهرا و اهل بيت ، سخن مىگويد و در ادامه از اخلاق و ويژگىهاى دختر پيامبر خدا صلى الله عليه و آله به تفصيل بحث مىكند و بيمارى زهرا عليها السلام و وصاياى آن حضرت را تا رحلت مظلومانه‌اش « 1 » يادآور شده و بالأخره بر ضرورت التزام عملى مسلمانان به‌ويژه بانوان و دوشيزگان مسلمان ، به سيرهء مباركهء ايشان ، تأكيد مىورزد و بدينسان كتاب به پايان مىرسد .\r\nنكتهء قابل توجه اين است كه هر چند مؤلّف همانند يك فرد شيفتهء اهل بيت قلم به دست گرفته و در هر باب سخن مىگويد امّا نبايد انتظار داشت كه مانند يك شيعه كتاب بنويسد ؛ زيرا فضاى فكرى ، دينى ، اجتماعى و منابع مطالعاتى وى جز اين را نمىطلبد . امّا با اين همه بايد انصاف داد كه بسيارى از گفتنىها را گفته و كتمان نكرده است و اين جاى قدردانىِ بسيار است .\r\nبا اين توصيف مواردى را كه اختلافِ ديدگاه ميان ما ( شيعه ) و نويسنده وجود داشته هر جا كه مقتضى بوده مترجم در پانوشت كتاب نكاتى را خاطرنشان ساخته است .\r\nدر موارد ديگرى نيز مترجم به تلخيص مطالب پرداخته تا ترجمه با فضاى اعتقادى ما همسو باشد و امانت علمى ، ما را موظّف مىكند كه از اين بابت اعتذار جوييم .\r\n\r\n\r\n","description":"","footnote":"\r\n( 1 ) البته از ديدگاه شيعه شهادت آن حضرت .\r\n","page_name":" 17 ","page_number":17},
  {"content":"\r\n\r\nدر هر حال در اين ترجمهء حساس ، راه ميانه‌اى را برگزيديم كه اهداف مؤلّف و مصلحت فضاى ترجمه تأمين گردد ؛ ضمن اين‌كه نخواسته‌ايم در اين كار خود را درگير بحث و مناظره كنيم تا از اصل مطلب غافل شويم ؛ زيرا مسائل و مباحث مورد توافق فريقين ارائه شده است .\r\nاز خداوند بزرگ مىخواهيم كه مطالعهء اين كتاب را براى نسل‌هاى امروزى سودمند قرار دهد .\r\nمترجم : محمّد تقى رهبر\r\nبهمن ماه 1377\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nاوست فاطمهء زهرا عليها السلام\r\nفاطمهء زهرا بانويى بزرگوار است ،\r\nپارهء تن پيامبر ، گوهرى پاك و مبارك است .\r\nدخترى است مهربان .\r\nمجاهدى است شكيبا .\r\nاو فاطمهء بتول است ،\r\nفاطمه . . . آرى او فاطمه است .\r\nآنگاه كه از نسب و سببِ او سخن بگوييم ، اين پرسش مهم پيش مىآيد كه :\r\n- او دختر كيست ؟\r\n- او همسر كيست ؟\r\n- او مادر كيست ؟\r\nكدامين انسان مىتواند بر خود ببالد كه در نژاد پاك و شرافتمند خود پدرى چون پيامبر صلى الله عليه و آله و مادرى چون خديجهء كبرى دارد ؟\r\nاوست فاطمهء زهرا عليها السلام .\r\nنهادى ريشه‌دار و گرانقدر از سلالهء عترت نبوى .\r\nبراى پدرش چون مادر است ؛ « امّ أبيها » .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nهر آنچه در صفات اوست ، نمونه‌اى از صفاتِ رسول‌اللَّه است .\r\nبا اين‌كه پيامبر به همه محبّت داشت ، او محبوب‌ترين شخصيت در قلب مطهّر پيامبر بود .\r\nاين كتاب ، از آن بانوى بزرگ ( فاطمه ) سخن مىگويد . . . بانويى كه از پرتو وجودش دودمان و نسل شريف رسول اللَّه صلى الله عليه و آله شكل گرفت و ماندگار شد . آن شخصيت بزرگى كه سيره ، تاريخ و شيوهء زندگىاش بخش مهمى از سيرهء مصطفى صلى الله عليه و آله و اسطورهء اسلام بود . او در كنار پيامبر خدا صلى الله عليه و آله ، در مقابل دشمنان ايستاد و همراه با او مبارزه كرد و پذيراى رنج مبارزه شد و اصرار ورزيد تا هر چه را در توان دارد ، با اشارهء آن حضرت در خدمت وى به كارگيرد و پس از مرگ مادر ، يار و پرستارِ پدر باشد . ( رحمت و رضوان خدا بر همهء آن خاندان باد ) .\r\nسخن گفتن از تاريخ حياتِ فاطمه عليها السلام در حقيقت به نمايش گذاشتن بخش بنيادين تاريخ امّت اسلام است ، از نخستين رنج‌هاى رسالت ، مبارزات سال‌هاى اوّليه در مكه و ظلم و ستم قريش ؛ قساوتهاى قريش ، شكنجه‌هاى قريش [ نسبت به پيامبر و يارانش 
  ] و اين‌كه فاطمه چگونه در كنار پدرخويش ، شجاع ، قدرتمند ، پايدار ، مطيع ، باادب ، امانتدار و نگاهبان ايستاده بود .\r\nاز اين‌رو كتاب خود را به سخن گفتن از فاطمه اختصاص دادم و قصد دارم تا براى نسل جوان ، از زندگى آن حضرت به بحث بپردازم و تاريخ زندگى او را ، در فترت‌هاى تاريخىِ آغازينِ دعوت - در آن دنياى تاريك - با رنج‌هاى سنگينِ آن پيوند دهم ؛ دورانى كه پيامبر از آن عبور كرد در حالى كه به جهاد در راه خدا و اعلاى كلمهء توحيد پرداخت و با صبر و پايدارى ، رسالت را ابلاغ و امانت را ادا كرد و به خير و صلاح امّت مىانديشيد و در راه خدا جهاد مىنمود ، تا هنگامى كه خداوند سبحان اجازهء هجرت به مدينه را به حضرتش داد و دور جديدى از رسالت را در آن زمانِ خاص به پايان برد ، تا به ديدار حق شتافت و در حالى كه امانت را ادا كرد و رسالت را ابلاغ نمود ، در نصيحتِ امّت و جهاد در راهِ خدا كوشيد تا به لقاء اللَّه پيوست .\r\nبنابراين ، آنگاه كه در كتابِ خود ، از فاطمه سخن مىگويم ، با تمام توان مىكوشم\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبدون غلوّ و زياده‌گويى ، صفحه‌اى از حقايق را پيش روى نسل نو بگشايم ؛ زيرا تاريخ اين بانوى بزرگ و بافضيلت ، آكنده از حوادث مهم و وقايع ارزشمند ، همراه با اخلاق فاضله و جهاد صادقانه است .\r\nبراى پيمودن اين راه ، كافى است روايات صحيح را در اين موضوعِ خاص پيش روى نهاده و با روشن بينى به شرح و بسط آن بپردازيم و اين‌گونه ، نسل نو را با زندگى آن بزرگ بانوى اسلام آشنا ساخته ، پيوند دهيم و آنها را راهنمايى كرده ، دستشان را بگيريم تا بدانند كه :\r\nفاطمه كيست ؟\r\nچه نقشى را ايفا كرده است ؟\r\nو مراحل دشوارى كه در رهگذر حياتِ دعوت اسلامى بر او گذشته و او با صبر ، صداقت ، تحمل و اخلاص ، در تمام اين مراحل مشاركت داشته ، چگونه بوده است ؟\r\nو بنگريم آن فترتِ دشوار را كه در مكه بر پيامبر خدا گذشت و منزلتى كه فاطمه عليها السلام در كنارِ پدر ، در مدينه داشت كه به موجب آن ، شايستگى يافت تا پدر لقب « امّ ابيها » به او دهد .\r\nصفات فاطمه از همه بيشتر به صفاتِ پيامبر شباهت داشت ؛ حتى حالتِ راه رفتن و هيئتِ نشستن او شبيهِ پيامبر بود . . .\r\nآرى ، او پارهء تن پيامبر خدا صلى الله عليه و آله بود . . . .\r\nاين كتاب را به نسل جوان تقديم مىكنم و از خداوند مىخواهم آن را سودمند قرار دهد و ما را در راه گسترش و عملى كردنِ سيرهء اين بانوى بزرگوار و پيوند دادن فرزندانمان به آن ، يارى رساند و فرزندان ما توفيق يابند بخشى اساسى از اين تاريخ و الا و درخشان را ، كه در چهرهء فاطمه عليها السلام و مادر و پدر و فرزندانش ، تبلور يافته فراگيرند .\r\nاوست ( فاطمه عليها السلام ) گوهرى پاك از نسلى كريم ؛ « ذُرِّيّةٌ بَعْضُها مِنْ بَعْض » .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nولادت زهرا عليها السلام\r\nدهمين سال ازدواج محمّد صلى الله عليه و آله و خديجه فرارسيد - پيوندى مبارك كه ميان شريف‌ترينِ همسران ؛ يعنى محمّدِ صلى الله عليه و آله صادق ، امين و برترين جوان قريش با بانويى پاك ؛ يعنى ( خديجه عليها السلام ) سرور زنان قريش برقرار شده بود - فرا رسيدن دهمين سال در حالى بود كه آنها براى استقبال از چهارمين ثمرهء اين ازدواج پر بركت آماده مىشدند .\r\nدر اين سال حادثه‌اى بزرگ در تاريخ مكّه و بيت عتيق رخ داد كه همزمان با آن حادثه يكى از افتخارات پدر بزرگوار زهرا تحقّق يافت . قريش پس از ترديد طولانى بالأخره تصميم گرفت با بيم و هراس ، خانهء كعبه را بازسازى كند و اين به آن سبب بود كه جرقهء آتش از آتش‌دان يكى از خدمتكاران جسته و به خانهء كعبه اصابت كرده بود و پردهء كعبه را به آتش كشيده و به بناى كعبه نيز صدمه وارد ساخته و بعد از آن حادثه از بالاى شهر مكّه سيل جارى شده و ديوارهاى خانه را ويران كرده بود ؛ اين حادثه قريش را سخت نگران ساخت كه نمىدانستند چگونه بيت عتيق را - كه كانون اجتماعِ حج و قبايل عرب بوده است و خودشان كه ساكنان حرم بوده‌اند و در اين ميان نقش حساس‌ترى داشتند - حفظ و حراست كنند .\r\nبا اين‌كه قريش براى تجديد بناى كعبه كاملًا آماده شده بودند ، امّا در عين حال از خراب كردن آن براى تجديد بنا ، بيم داشتند .\r\nوليد بن مغيرهء مخزومى كنلگ را به دست گرفت و گفت : « خدايا ! هراسى نيست ، ما جز خير اراده نكرده‌ايم . » اين جمله را گفت و كلنگ را بر كعبه كوبيد و ديگران با ترس و وحشت تماشا مىكردند كه چه خواهد شد ! شبى در نگرانى گذشت و ديدند هيچ اتفاقى نيفتاد ، روز بعد همه به كارِ ساختِ بناى كعبه پرداختند و قبايل در پى جمع‌آورى سنگ براى اين بنا مسابقه مىدادند . محمّد صلى الله عليه و آله نيز در اين كارِ شايسته و جمع‌آورى سنگ با آنان مشاركت داشت .\r\nوقتى بناى كعبه پايان يافت و نوبت به نصب حجرالأسود رسيد ، قبيله‌ها براى اين‌كه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nكداميك از قبايل حجر را در جاى خود قرار دهد و كدام قبيله برندهء اين افتخار خواهد شد به نزاع پرداختند . مشاجره كم كم به يك جنگ تبديل مىشد . چهار يا پنج شب گذشت و قريش نگران حادثه بودند ، در اين هنگام ابو اميّه - فرزند مغيره پدر ام‌ّسلمه همسر پيامبر - كه آن روز سالمندترين قريش بود ، ايستاد و گفت :\r\n« اى گروه قريش ! براى حلّ اين اختلاف ، داورى را به نخستين فردى بدهيد كه داخل مسجد مىشود . »\r\nقريش اين را پذيرفتند و ديدگان به درِ مسجد دوخته ، انتظار مىكشيدند تا اين‌كه چه كسى به مسجد درآيد ! ناگاه چهرهء مردى ، در نهايت جوانمردى و با وقار تمام درخشيد .\r\nهمين‌كه جمعيت وى را ديدند شناختند و همگى فرياد زدند :\r\n« اين امين ، محمّد بن عبداللَّه هاشمى است ، به داورىاش رضايت مىدهيم . » « 1 »\r\nدور پيامبر صلى الله عليه و آله را گرفتند و جريان اختلاف قبايل را براى وى بيان كردند . آنگاه محمّد صلى الله عليه و آله جامه‌اى ( پارچه‌اى ) طلبيد و پهن كرد و خود حجرالأسود را با دست مبارك در آن نهاد و گفت :\r\n« هر يك از قبايل گوشه‌اى از اين جامه را بگيرد و آن را بلند كنند » .\r\nآنها چنين كردند و محمّد صلى الله عليه و آله با دست خود حجر را در جايگاهش نهاد و آن را محكم كرد ؛ به روايت ابن‌اسحاق آن روز پيامبر سى و پنج ساله بود . پيامبر شتابان به خانه برگشت و خديجه را در حال مقدّمات وضع حمل ديد . . . اين وضع حمل ، همان ولادت خجستهء فاطمه بود كه در روز جمعه بيستم جمادىالآخر ، پنج سال قبل از بعثت ؛ زمانى كه قريش خانهء كعبه را تجديد بنا مىكردند ، محقّق شد . « 2 »\r\n\r\n\r\n","description":"","footnote":"\r\n( 1 ) - ابن‌هشام ج 1 ، ص 197\r\n( 2 ) - آنچه مؤلّف در تاريخ ولادت فاطمه عليها السلام آورده عقيدهء عامّه است ولى محدثان و مورخان شيعه ، سال دوم يا پنجم بعثت را گفته‌اند . مرحوم كلينى سال پنجم هجرت را طبق روايتى از امام باقر عليه السلام اختيار كرده ، مصباح شيخ طوسى سال دوم را برگزيده و به روايتى سال پنجم را ذكر كرده است . رجوع شود به بحار الأنوار ، ج 43 ، ص 9 ، « مترجم » .\r\n","page_name":" 23 ","page_number":23},
  {"content":"\r\n\r\nبدين‌سان ، مژدهء ولادت زهرا عليها السلام همزمان با نويد رهايى قريش از جنگ و خونريزى شد . واقعه‌اى كه به دست تواناى صادقِ امين ، شكل گرفت و اين ابتكار حكيمانهء آن حضرت ، احساس شاعر قريش « هبيرة بن ابىوهب مخزومى » را برانگيخت . او قصيده‌اى سرود كه آن را قريش در محافل و مجالس خود تكرار مىكردند ؛ از جمله اشعار آن قصيده اين است :\r\n99 « قبيله‌ها براى حل آن مشكل به مشاجره پرداختند .\r\nچه حادثهء شومى كه بغض و عداوت را به جاى مهر و محبّت مىنشاند و آتش جنگ را برمىافروخت .\r\nآنگاه كه كار به دشوارى كشيد و جز شمشير چاره‌ساز نبود .\r\nداورى نخستين فردى را كه از « بطحا » وارد مسجدالحرام شد ، پذيرفتيم .\r\nدر اين حال محمّد امين صلى الله عليه و آله آمد و به داورى او رضايت داديم ؛\r\nزيرا او بهترين فرد خجسته خصال از قريش در ديروز و امروز و فرداست .\r\nآنگاه او تدبير سودمندى انديشيد و سخنى استوار گفت كه مانند آن را مردم نديده و نشنيده بودند .\r\nبنابه فرمانش همه اطراف ردا را گرفتيم و هر يك ، سهمى از آن [ كار جمعى 
  ] داشت .\r\nو چون حجر الأسود را بلند كردند ، او حجر را در جاى آن نهاد\r\nو همهء ما با اين كار ، خشنود شديم . چقدر و الا و ارزشمند بود .\r\nاين رأى هدايتگر كه منت آن همپاى سير زمان ماندگار است . »\r\nاگر هبيره ، شاعر قريش مىدانست در آن روزِ درخشان ، فاطمه تولّد يافته است ، در قصيده‌اش نام مبارك او را ذكر مىكرد و يادآور مىشد كه اين بهترين بشارت براى آن سرزمين است .\r\nآن پدر مهربان دختر پاكيزه گوهر خود را در آغوش گرفت و مورد ملاطفت قرار داد و خديجه كه چهارمين دختر از فرزندانشان را در بغل مىگرفت از شادمانى در پوست نمىگنجيد ! از اين‌كه پسر نزاييده است هرگز ناخشنود نبود ، به‌ويژه آنكه سيماى فاطمه درست به سيماى پيامبر شباهت داشت و اين نشانگر آن بود كه خداوند متعال او را در پرتو عنايت خويش مىپرورد تا نمونه‌اى از وجود آن پدر و خُلق او در ميان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخَلق باشد . « 1 »\r\nروزى عباس بر على عليه السلام و فاطمه عليها السلام وارد شد ، آنها گفتگو مىكردند كه كداميك از ما از ديگرى بزرگتر است ؟ عباس گفت : « اى على ، تو چند سال قبل از بناى كعبه به دست قريش متولّد شدى ولى فاطمه در سالى كه خانهء كعبه تجديد بنا مىشد چشم به جهان گشود . »\r\nپيامبر نسبت به فاطمه توجه خاصى داشت ، به‌ويژه آن‌كه شبيه پدر بود . حاكم ، در مستدرك از انس بن مالك نقل كرده كه گفت : زهرا عليها السلام از همهء مردم به پيامبر شباهت بيشترى داشت : وى سفيد روى مايل به سرخ و داراى موى سياه بود . « 2 »\r\nام‌ّسلمه همسر پيامبر صلى الله عليه و آله گويد :\r\n« سيماى فاطمه دختر پيغمبر از همه مردم به پيامبر شباهت بيشترى داشت . » « 3 »\r\nعايشه گويد :\r\n« هيچكس از خلق خدا را نديديم كه در سخن گفتن و حرف زدن شبيه به پيامبر باشد مانند فاطمه عليها السلام - درود خدا بر او باد ! - او سلالهء پاك رسول بود و روحى بزرگ و گرانقدر داشت . سرور زنان با فضيلت و شبيه‌ترين فرد به سرور خلايق بود كه مجد و عظمت را از هر جهت از پدر به ارث برده بود و به فضيلت و برترى دست يافت . » « 4 »\r\n\r\n\r\n","description":"","footnote":"\r\n( 1 ) - در تاريخ ولادت فاطمه عليها السلام اختلاف است . برخى دو سال پس از بعثت را گفته‌اند و اين نظريهء شيخ طوسى در مصباح المتهجد است . و در روايت ديگر پنج سال پس از بعثت آمده‌است . حاكم در مستدرك و ابن‌عبدالبرّ در استيعاب يك سال بعد از بعثت چهل و يك سال پس از ولادت پيامبر را آورده‌اند . بيشتر علماى اهل‌بيت معتقدند زهرا عليها السلام پنج سال قبل از بعثت تولد يافته ، « مؤلف » .\r\n( 2 ) - الحاكم ، ج 3 ، ص 161\r\n( 3 ) - فتح البارى ، ج 7 ، ص 97\r\n( 4 ) - صحيح ابن‌حبان ، ج 15 ، ص 403 ، حديث شمارهء 6953\r\n","page_name":" 25 ","page_number":25},
  {"content":"\r\n\r\n\r\nزادگاه فاطمهء زهرا عليها السلام\r\nمحلّ تولّد آن حضرت ، خانهء خديجه دختر خويلد « امّ المؤمنين » بود ؛ اين خانه در كوچه‌هاى مكّهء مكرّمه معروف به كوچه‌هاى عطاران قرار داشت .\r\nازرقى گويد : « اين خانه به زادگاه فاطمه عليها السلام معروف است ؛ زيرا فاطمه و ديگر فرزندان خديجه از رسول خدا ، در آن تولد يافته‌اند . »\r\nهمچنين به گفتهء ارزقى ، ازدواج پيامبر با خديجه در اين خانه واقع شده و وفات خديجه نيز در اين خانه بوده است و پيامبر خدا در اين خانه سكونت داشتند تا هنگامى كه به مدينه هجرت كردند . بعد اين خانه در اختيار عقيل پسر ابوطالب بود و گويند معاويه در دوران خلافتش آن را از عقيل خريدارى كرد و آن را به مسجد تبديل نمود و مردم در آن نماز مىخواندند ؛ كه امروز از آن خانه اثرى نيست ، امّا در گذشته پايين‌تر از سطح جاده بوده و چند پله فاصله داشته و در سمت چپ آن سكّويى به اندازهء سىسانتىمتر ارتفاع ، با طول ده متر و عرض چهارمتر قرار داشته است ؛ همچنين مكتب‌خانه‌اى در آن بوده كه كودكان در آنجا قرآن مىآموختند . در سمت راست خانه درِ كوچكى بوده كه با دو پلّه به كوچه‌اى - با عرض دو متر - راه داشته است .\r\nاين خانه داراى سه در بوده ؛ يكى در سمت چپ به اتاق كوچكى به مساحت سه متر در كمتر از سه متر كه جاى عبادت پيامبر صلى الله عليه و آله بوده و در آنجا بر آن حضرت وحى نازل مىشده است . در سمت راست - نسبت به كسى كه وارد خانه مىشود - محلى پايين‌تر از سطح زمين وجود داشته كه آن را وضوخانهء آن حضرت گفته‌اند .\r\nدرِ دوم ، روبروى كسى بوده كه وارد مىشده است ، اين در به مكانى وسيع‌تر باز مىشده و شش متر در چهار متر مساحت داشته كه محل سكونت پيامبر و خديجه بوده است .\r\nدرِ سوم كه سمت راست قرار داشته متعلّق به اتاقى بوده با طول چهار متر در عرض هفت متر و نيم كه در وسط آن مقصورهء كوچكى بوده كه بر جايگاه ولادت حضرت\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nفاطمه زهرا عليها السلام قرار مىگرفته است . بر ديوار شرقى اين اتاق « رَفى » است كه روى آن قطعه سنگى از دستاس‌هاى « 1 » قديم نهاده شده كه مىگويند اين دستاسِ حضرت زهرا عليها السلام است كه در زمان حيات از آن استفاده مىكرده است .\r\nبه موازات طول خانه و گذرگاه بيرونى و سكوى داخلى از شمال ، فضايى است با ارتفاع يك متر و نيم به مساحت شش متر در هفت متر كه تصوّر مىكنم اين محل همان جايى باشد كه حضرت خديجه مال‌التجارهء خود را در آن نگهدارى مىكرده است . اين بود مشخصات خانه ، چنان كه « بتانونى » در سفرنامهء خود آورده است .\r\nبتانونى گويد : « اگر نيك‌بنگرى خواهىديد كه در اين خانه جز سادگى نيست ! خانه‌اى است داراى چهار اتاق كه سه اتاق از آنها ، اندرونى است ، يكى مخصوص دختران ، ديگرى براى همسر ، سوم براى عبادت و چهارم براى امور شخصى و مراجعات مردم » . « 2 »\r\nدر « شفاء الغرامِ » فاسى ، مشخصات خانهء خديجه به گونه‌اى ديگر آمده است . وى مىنويسد :\r\n« اين خانه امروزه به صورت مسجد است ؛ ايوانى دارد با هفت ضلع كه بر هشت ستون قرار گرفته . در وسط ديوار قبلهء آن ، سه محراب وجود دارد كه در آن بيست و شش زنجيره ، در دو خط موازى ديده مىشود و مقابل آن ايوانى است داراى چهار ضلع و پنج ستون و اين دو ايوان را يك صحن به يكديگر متصل مىسازد . ايوان دوم از اوّلى كوتاه‌تر است ؛ در نزديكى آن چند موضع وجود دارد كه مردم آن را زيارت مىكنند :\r\nاوّل موسوم به زادگاه فاطمه عليها السلام مىباشد .\r\nدوّم را « قبّهء وحى » گويند كه متّصل به زادگاه فاطمه است .\r\nسوّم « مختبأ » يا اندرون ناميده مىشود .\r\nفاسى ، سپس به ذكر مشخصات مساحت اين سه موضع پرداخته و در پايان مىگويد :\r\n« در زمان خلافت ناصر عباسى ( سال 604 هجرى ) وى به تعمير آن خانه اقدام كرد ؛ زيرا از آثار مهم و معروف در مكّهء مشرّفه بوده است » .\r\n\r\n\r\n","description":"","footnote":"\r\n( 1 ) - دستاس ؛ آسياب دستى كه در قديم با آن گندم و جو و مانند آن را آرد مىكرده‌اند .\r\n( 2 ) - رحلة البتانونى ، ص 53\r\n","page_name":" 27 ","page_number":27},
  {"content":"\r\n\r\n\r\nكيفيّت نامگذارى فاطمه زهرا عليها السلام\r\nنامگذارى فاطمه « 1 » به الهام خداوند متعال بود ؛ زيرا خداوند او را از آتش دور نگهداشته است .\r\nديلمى ، از ابوهريره و حاكم ، از على عليه السلام آورده‌اند كه :\r\n« إنَّما سُمِّيَتْ فاطِمَة لأَنَّ اللَّهَ فَطَمَها وَحَجَبَها عَنِ النَّار » .\r\n« فاطمه » از « فطم » اشتقاق يافته و به گفتهء « ابن‌دريد » به معناى قطع و جدا نمودن است . و به همين جهت گويند : « فطم الصبي إذا قطع عنه اللّبن » . كودك از شير بريده شد .\r\nو گويند : « لأفطمنّك عن كذا » ؛ يعنى تو را از اين كار منع مىكنم .\r\n\r\nنام‌ها ولقب‌هاى فاطمه زهرا عليها السلام :\r\nمشهورترينِ نام‌هاى آن حضرت ، « فاطمهء زهرا » است . با اين نام نُه اسم براى ايشان نقل شده است . « 2 »\r\nما مىتوانيم ميان نام‌ها و لقب‌ها فرق بگذاريم ؛ او فاطمه ناميده شد امّا لقب‌هايى نيز داشته . در عرف نحويين لقب‌ها از اسم‌هاى خاص هستند . نحويين « اسم خاص » را سه قسم كرده‌اند : نام ، لقب و كنيه . هر اندازه شخص داراى شخصيت و موقيعت برجسته باشد ، نام‌هاى بيشترى دارد .\r\n\r\n\r\n","description":"","footnote":"\r\n( 1 ) - نام فاطمه در ميان عرب تازگى نداشت . چه ، نام همسر ابوطالب و مادر على عليه السلام فاطمه بود ، و نيز فاطمه‌دختر عتبه .\r\nپيامبر پارچه‌اى از استبرق را هديه كردند تا چادر براى فاطمه‌ها باشد . آن پارچه را چهار قسمت كردند ؛ قسمتى براى فاطمهء زهرا عليها السلام قسمتى براى فاطمه بنت اسد مادر على عليه السلام ، قسمتى براى فاطمه دختر حمزه عموى پيامبر و قسمتى براى فاطمه دختر عتبه .\r\n( 2 ) - اين اسامى عبارتند از : فاطمه ، صديقه ، مباركه ، طاهره ، زكيّه ، راضيه ، مرضيه ، محدثه و زهرا . همچنين آن حضرت را ام‌ّالنبى يا ام‌ّابيها مىخوانند و برخى سيره نگاران بتول را نيز آورده‌اند .\r\n","page_name":" 28 ","page_number":28},
  {"content":"\r\n\r\n\r\nزهرا عليها السلام :\r\n1 - گويند بدين جهت زهرا ناميده شد ، كه او شكوفهء [ درخت وجود مبارك 
  ] مصطفى بود و نيز گويند : بدان جهت او را زهرا ناميدند ، كه سفيد و نورانى بود . از جعفر بن محمّد از پدرش نقل شده كه گفت :\r\n« از اباعبداللَّه عليه السلام پرسيدم كه چرا آن حضرت ، زهرا ناميده شده ؟ فرمود : زيرا هر گاه در محراب عبادت خود مىايستاد ، نور وجودش به اهل آسمان پرتو مىافشاند ، چنان كه نور ستاره به اهل زمين . »\r\n2 - آن حضرت ، صديقه ، مباركه ، طاهره ، زكيّه ، راضيه و مرضيه لقب داده شده كه هر يك آيتى است از صدق ، بركت ، طهارت ، رضا و اطمينان نفسِ او .\r\n3 - و بتول « 1 » نيز بدان جهت لقب داده شد كه صفاتش جداى از صفات ساير مردم بود و خداى متعال او را بر ساير زنان در حُسن و فضل و شرف امتياز داده بود ، يا از آنرو كه از خلق بريد و به خدا پيوست .\r\nدر تاج العروس آمده است : فاطمه دختر پيامبر خدا صلى الله عليه و آله بتول ناميده شد ؛ زيرا او از جهت منزلت در پيشگاه خداوند متعال ، به مريم شباهت داشت .\r\nثعلب گويد : « به دليل برترى او بر ساير زنانِ اهل زمان خود و امتياز او بر زنان امّت از جهت دين ، نَسَب و عفت ، سرور زنان عالم است » .\r\nو نيز گفته شده : بتول بانويى است كه از دنيا بريده و به خدا پيوسته و از اين رو فاطمه را لقب بتول داده‌اند ، چنان كه در « تاج العروس » آمده است : مريم و فاطمه عليهما السلام را بتول گفتند كه بر زنان عصر خود در فضل و دين برترى داشتند و از دنيا بريده و به خدا پيوستند .\r\n\r\nامّ ابيها ( مادر پدرش ) :\r\nلقب « امّ النبى / مادر پيامبر » يا امّ ابيها ، به فاطمه عليها السلام اطلاق مىشود ؛ با توجّه به اين معنى ، نويسندگان هر يك بر حسب ذوق و قريحهء خود ، براى آن تفسيرى ذكر كرده‌اند كه\r\n\r\n\r\n","description":"","footnote":"\r\n( 1 ) - يقال : بتله بتلأ اى قطعه و ابانه . و تبتل الى العبادة : أيتفرغ لها و انقطع ، والبَتُول ( بفتح الباء وضمّ التاء ) .\r\n","page_name":" 29 ","page_number":29},
  {"content":"\r\n\r\nشمّه‌اى از آن را برگزيده‌ايم :\r\nالف : او كوچكترين دختر از دختران پيامبر صلى الله عليه و آله بود و پس از مرگ خديجه در خانه تنها زندگى مىكرد و عهده‌دار امور زندگى پيامبر و در خدمت آن حضرت بود ؛ ( چون مادرِ پيامبر ) .\r\nب : طبيعى است كه زهرا عليها السلام مادر پيامبر باشد در رسالتش ، نه در ولادتش و شايد اين بر قلم تقدير گذشته و پيامبر صلى الله عليه و آله مىدانسته كه جز وجود زهرا ، نسلى نخواهد داشت و تنها اوست جريانى اصيل كه نور رسالت را در بستر تاريخ و در همهء عصرها بر دوش خواهد كشيد تا بشريت از اين نورِ فياض روشنايى گيرد و به همين دليل بود كه پيامبر نسبت به زهرا محبت شديد داشت . « 1 »\r\nج : پيامبر ديده به جهان گشود در حالى كه پدرش را از دست داده بود ، ديرى نگذشت كه مادر را نيز از دست داد ، در حالى كه كودك خردسالى بود .\r\nپيامبر خدا با فاطمه رفتارى داشت همچون مادر و هرگاه از سفر به مدينه مراجعت مىكرد ، فقط به ديدار فاطمه مىرفت . از آن زمان كه آمنه بنت وهب مادر گرامى پيغمبر درگذشت ، آن حضرت در خانهء ابوطالب نشو و نما يافت و از مهر و محبت فاطمهء بنت اسد برخوردار شد . پيامبر با فاطمه بنت اسد انسى داشت و او را مادر صدا مىزد و چون او در گذشت ، حضرتش سخت اندوهگين شد ، تا اين‌كه خدا فاطمه ، دخترش را به او عنايت كرد و هرگاه وى را مىديد ياد فاطمهء بنت اسد مىكرد و به ديدارش تسلى مىيافت و به همين جهت او ( فاطمه دخترش ) را « امّ ابيها » ناميد . « 2 »\r\nرسول مكرّم صلى الله عليه و آله بيهوده به كسى لقب يا كنيه‌اى نمىداد بلكه همهء القاب از روى حكمت بود و هر چيز را در جاى خويش مىنهاد ؛ زيرا او پيامبر بزرگوار و فرستادهء عظيم خدا بود . بهترين درود و سلام بر او باد !\r\n\r\n\r\n","description":"","footnote":"\r\n( 1 ) - تفسيرى است از استاد فاضل حسينى . نك : فاطمة الزهرا ، توفيق ابوعلم ، ص 75\r\n( 2 ) - توفيق ابوعلم ، همان ص 58 ، با اندك تصرّف .\r\n","page_name":" 30 ","page_number":30},
  {"content":"\r\n\r\n\r\nنژاد ريشه‌دار\r\nآن بانويى با فضيلت ، دخترى مهربان ، مجاهدى بردبار ، گوهرى پاك وكمياب بود . او دختر كيست ؟ او همسر كيست ؟ او مادر كيست ؟ كدامين فرد با چنين نژاد پاك و شرافتمند هماورد تواند بود ! نژادى ريشه‌دار و سلالهء عترت نبوى با آن همه كرامت و بزرگوارى !\r\nپدرش كيست ؟ سيد و سرور ما محمّد بن عبداللَّه ، فرزند عبدالمطّلب ، فرزند هاشم ، فرزند عبدمناف ، فرزند قصىّ قرشى عدنانى . پيامبر خدا و ختم رسولان ، جدّ دوّمِ پدرش ، هاشم‌بن عبدمناف ؛ آن‌كه داراى پيمان و سنت « ايلاف » قريش بود . « 1 » و نخستين كسى كه دو كوچ را براى قريش بنيان نهاد كه يكى را در زمستان به سوى يمن و حبشه و ديگرى در تابستان به شام و غزه گسيل مىشد .\r\nنامِ هاشم « عمرو » بود و به تدريج اسم هاشم بر او پيشى گرفت ، دليل آن اين بود كه سال‌هايى سخت بر قريش گذشت و دارايىهايشان را از دست دادند . هاشم به ديار شام رهسپار شد و نان فراوانى تهيه كرد و بر شتر نهاد و به مكّه آورد ، شتر نحر كرد و با آن غذايى پرداخت ، و آن نان‌ها را خُرد مىكرد و در آبگوشت مىريخت و به اهل مكّه مىخورانيد . اين نخستين بار بود كه مردم مكّه پس از قحطى ، غذاى سير خوردند ؛ از اين‌رو ، وى را هاشم ناميدند .\r\nعبداللَّه بن زبعرى ( شاعر عرب ) در اين باره گفت :\r\n « عمرو العلا هشم الثريد لقومه * و رجال مكّة مسنتون عجاف » « 2 » \r\n« عمرو آن بزرگمردى كه براى قومش غذا فراهم ساخت در حالى كه مردم مكّه قحطى زده و گرسنه بودند . »\r\n\r\n\r\n","description":"","footnote":"\r\n( 1 ) - ايلاف در اصل پيمانى بود كه هاشم با قبايل عرب داشت كه بازرگانى قريش بتواند در ميان قبايل عرب‌فعّاليت داشته باشد و به جهت عظمت هاشم كسى قصد سوئى نسبت به آن نورزد ؛ زيرا آنها ساكنان حرم و پرده‌داران كعبه و پاك‌ترين نژاد عرب بودند .\r\n( 2 ) - تاريخ طبرى ، ج 2 ، ص 252 .\r\n","page_name":" 31 ","page_number":31},
  {"content":"\r\n\r\nهاشم يكى از اجداد زهرا است ، وى مردى كريم بود كه كرامتش ضرب‌المثل بود و دربارهء آن اشعار مىسرودند ، به‌ويژه در سختىها و بحران‌ها ؛ زيرا گوهر مردان را در ناملايمات مىتوان دريافت . هاشم چشمهء خير و كرم بود و همين بس كه قرآن كريم از كوچ قريش در دو فصل ياد كرده :\r\nص لِإِيلَافِ قُرَيْشٍ * إِيلَافِهِمْ رِحْلَةَ الشِّتَاءِ وَالصَّيْفِ * فَلْيَعْبُدُوا رَبَّ هَذَا الْبَيْتِ * الَّذِي أَطْعَمَهُمْ مِنْ جُوعٍ وَآمَنَهُمْ مِنْ خَوْف‌ٍش\r\nو نيز هاشم را منصب « سقايت و رفادت » « 1 » حج بود و چون موسم حج فرامىرسيد در ميان قريش مىايستاد و مىگفت :\r\n« اى گروه قريش ! شما همسايگان خدا و خاندان او هستيد ، زائران خدا دراين موسم مىآيند و حرمت خانهء خدا را بزرگ مىشمارند . آنها ميهمانان خدا هستند و شايسته‌ترين مهمان براى ارج نهادن ، مهمان خداست . خداوند شما را براى اين منظور برگزيده و بدان گرامى داشته و به عنوان بهترين همسايه ارج نهاده است . پس مهمانان و زائران خدا را گرامى بداريد . آنها ژوليده و گردآلود ، از شهرهاى دور با شتران لاغر مىآيند و رنج راه را پذيرا شده به اين ديار مىشتابند . شما بايد از آنان پذيرايى كنيد و به آنان آب دهيد . »\r\nبه دنبال اين سخنان قريش از زائران پذيرايى مىكردند تا آنجا كه اگر خانواده‌اى اندك توشه‌اى داشت ، آن را براى ميهمانان خدا مىفرستاد و خود هاشم نيز سرمايهء كلانى براى اين كار اختصاص مىداد و خوراك حاجيان را فراهم مىساخت و نان و گوشت و روغن و خرما و قاووت براى آنان تهيه مىكرد و به سرزمين « منا » آب مىفرستاد ، با اين‌كه آن روز در آن سرزمين آب كمياب بود و اين پذيرايى ادامه داشت تا مردم به شهرهاى خود باز گردند . « 2 »\r\nدر كتاب « منتقى » آمده : هاشم با شخصيت‌ترين فرد قريش بود ، او سفره‌اى گسترده\r\n\r\n\r\n","description":"","footnote":"\r\n( 1 ) - سقايت و رفادت : آب دادن به حاجيان و توليت امر كعبه و اداره شهر مكه .\r\n( 2 ) - طبقات ابن‌سعد ، ج 1 ، ص 78\r\n","page_name":" 32 ","page_number":32},
  {"content":"\r\n\r\nداشت كه در رنج و راحت آماده بود . غريبان و درماندگان را پناه مىداد و در احقاق حقوق مىكوشيد . نور پيامبر صلى الله عليه و آله در چهره‌اش مىدرخشيد و هرگاه احبار و عالمان اهل كتاب وى را مىديدند ، دستش را بوسه مىزدند . قبايل عرب و گروه‌هاى اهل كتاب ، دختران خود را عرضه مىداشتند كه با آنان ازدواج كند تا آنجا كه « هرقل » پادشاه روم براى او پيام داد :\r\n« مرا دخترى است كه زيباتر از آن زنان نزاده‌اند ، نزد ما بيا تا او را به همسرى تو دهم ، از جود و كرم تو مرا خبرها داده‌اند ! »\r\nاو مىخواست بدين وسيله نور مصطفى صلى الله عليه و آله را ، كه در كتابهايشان وصفش را خوانده بودند ، به خاندان خود منتقل كند ، كه هاشم اين پيشنهاد را رد كرد . « 1 »\r\nبارى ، چنين بود جد بزرگوار محمّد صلى الله عليه و آله ، پدر گرامى زهرا عليها السلام ؛ با آن صفات خجسته و اخلاق فاضله و مشخّصه‌هاى عالى انسانى كه در ميان اهل مكّه به دو منحصر بود و در جزيرة العرب با آن شهرت داشت .\r\nامّا ديگر جدّ پدرى زهرا عبدالمطّلب بود كه او را « شيبة الحمد » مىناميدند . اين نامگذارى داستانى دارد كه خلاصهء آن چنين است :\r\nعمويش مطّلب پسر عبدمناف پس از درگذشت برادرش هاشم آب و غذا دادن به حجّاج را عهده‌دار شد و قريش او را به خاطر سخاوتش فيض ناميدند . مُطّلب ، دوستى داشت به نام « ثابت بن منذر » ، پدر حسان‌بن ثابت ( شاعر معروف عرب ) .\r\nروزى ثابت نزد مطّلب آمد و گفت : « فرزند برادرت شيبه را جمال و شخصيت و شرافتى است ، وى را فراخوان » .\r\nمطّلب گفت : « همين امروز به سراغ او مىروم » .\r\nثابت گفت : « تصور نمىكنم مادرش سلمى و دايىهايش او را به تو بدهند . »\r\nسلمى كه بود ؟ سلمى دختر عمرو پسر زيد بن لبيد ، از قبيلهء بنى عدى بن نجار بود .\r\nدر يكى از روزها كه هاشم با جمعى از قريش به مدينه آمده بودند ، در يكى از بازارها براى خريد و فروش رفته و زنى را ديده بودند كه از بالاى بلندى در بازار ، به خريد و فروش\r\n\r\n\r\n","description":"","footnote":"\r\n( 1 ) - الزرقانى ، ج 1 ، ص 37\r\n","page_name":" 33 ","page_number":33},
  {"content":"\r\n\r\nدستور مىدهد ، او زنى چابك ، زيبا و با وقار بود . هاشم از حال او جويا شد كه دوشيزه است يا همسر دارد ؟ گفتند :\r\n« دوشيزه است ولى به دليل شخصيت و جايگاهش به همسرى مردان تن ندهد ، مگر آنكه او را آزاد بگذارند و خود صاحب اختيار امور خويش باشد . »\r\nهاشم از او خواستگارى كرد ، آن زن ( سلمى ) كه شرافت و شخصيت هاشم را مىدانست ، پذيرفت و از آنها فرزندى پديد آمد به نام « شيبه » كه در سرش سفيدى داشت .\r\nهاشم در يكى از سفرهاى شام درگذشت و در غزه به خاك سپرده شد و شيبه تحت سرپرستى مادر و دايىهاى خود بود تا اين‌كه « ثابت » خبر او را به عمويش « مطلب » داد و مطلب براى گرفتن شيبه نزد سلمى رفت كه وى در آغاز امتناع ورزيد و بالأخره راضى شد ؛ مطلب شيبه را به مكّه آورد .\r\nقريش گفتند : « اين غلامِ مطلب است » .\r\nمطّلب گفت : « واى بر شما او فرزند برادر من ( شيبه ) پسر عمرو ( هاشم ) است » و از آن پس « شيبه » به عبدالمطلب شهرت يافت . مطلب راهى يمن شد و در آنجا وفات كرد .\r\nسپس عبدالمطلب پسر هاشم خدمت به حاجيان را به عهده گرفت و همواره به آنان غذا مىرساند و در ظرف‌هايى از پوست ( مَشْك ) در مكّه آب مىداد و چون چاه زمزم را حفر كرد و آب فراهم گرديد ، آب آن را در اختيار زائران قرار مىداد . بدينسان او نخستين كسى است كه زمزم را حفر كرد . « 1 »\r\nعبدالمطّلب از زمزم آب حمل مىكرد و به عرفات مىبرد و حاجيان را سيراب مىكرد و خاطره‌هايى با شكوه تجديد مىشد : خاطرهء پيامبر خدا ، اسماعيل عليه السلام ، آن روز كه پدرش ابراهيم عليه السلام در فلات خشك و سوزان مكّه با اندكى آب و غذا او را به امر خدا ، رها ساخت و دربارهء آنان دعا كرد و آن دعا به اجابت رسيد ، آب زمزم از زير قدم اسماعيل جوشيد ! و اين نويد دلگرم كننده براى او و مادرش بود .\r\nآرى پس از سالها كه از زمزم اثرى نمانده بود ، عبدالمطّلب آن را به تنهايى دوباره\r\n\r\n\r\n","description":"","footnote":"\r\n( 1 ) - هنگامى كه جُرهُم مىخواستند از مكّه خارج شوند ، چاه زمزم را در خاك پنهان كرده بودند .\r\n","page_name":" 34 ","page_number":34},
  {"content":"\r\n\r\nحفر كرد و همانجا نذر كرد كه اگر خدا او را ده پسر دهد ، يكى را قربانى كند ! عبدالمطّلب زمزم را حفر نمود تا آن‌كه براى هميشه جارى باشد و آن خاطره‌هاى شيرين را به ياد آوَرَد .\r\nاين ارادهء الهى بود كه براى عبدالمطّلب و فرزندانش ، آن چشمهء با بركت را به جوشش آورد ، به گفتهء آن زن كاهن ؛ اين نشانه‌اى است از آن مرد بزرگ ، كه طهارت و بركت فراوانى را به يادگار نهاد ، چرا چنين نباشد ؟ ! درحالى كه او از خداپرستانى بود كه هرگز بت را پرستش نكردند ! او از ظلم و ستم متنفر بود و از گناه دامن منزه داشت ؛ اينها سجاياى فطرى است كه با روح اين مرد بزرگ عجين شده بود .\r\nروزگاران مىگذرد ، خداوند متعال به عبدالمطّلب ده پسر روزى مىكند : « حارث ، زبير ، ابوطالب ، عبداللَّه ، حمزه ، ابولهب ، غيداق ، مقوم ، ضرار و عباس » . عبدالمطّلب فرزندان را جمع كرده و از نذر خود در خصوص قربان كردن يك پسر خبر مىدهد و از آنها مىخواهد كه تسليم عهد خدا باشند . هيچيك از آنها خوددارى نكرده و همه گفتند : به نذر خود وفا كن و هر آنچه خواهى عمل كن ! پدر گفت : « هر يك از شما نام خود را بر تيرى بنويسد » و آنها چنين كردند ، عبدالمطّلب به درون كعبه رفت و به كليددار گفت تيرهاى قرعه را بيندازد ، نخستين بار ، تيرى آمد كه نام عبداللَّه بر آن بود ؛ عبدالمطّلب عبداللَّه را بسيار دوست مىداشت ، دست او را گرفت و با كاردى كه همراه داشت رهسپار قربانگاه شد ، دختران عبدالمطّلب گريستند ، يكى از آنها به پدر گفت : « به جاى او از شتران خود كه در حرم مىچرند قربانى كن . » قريش نيز بر اين امر اصرار ورزيدند . عبدالمطّلب به كليددار گفت آن تير را بر عبداللَّه و ده شتر افكن ، چون ديه در آن روز ده شتر بود .\r\nكليددار قرعه زد و اين‌بار هم به نام عبداللَّه درآمد ! عبدالمطّلب ده شتر ديگر افزود و باز قرعه به نام عبداللَّه اصابت كرد ! تا اين‌كه سرانجام عدد به صد شتر رسيد و قرعه به نام شتران اصابت كرد . عبدالمطّلب تكبير گفت و مردم نيز تكبير گفتند و عبدالمطّلب آن شتران را قربانى كرد .\r\nاين خاطره يادآور قربانى اسماعيل است كه ابراهيم در رؤيا ديد و بر آن مصمّم شد و پسر جز تسليم وبندگى از خود نشان نداد و گفت « هر آنچه بدان مأمور شده‌اى بكن ، كه به\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nخواست خداوند مرا از بردباران خواهى يافت » و خداوند « فدايى » فرستاد و اين سنّت اسلامى همه سال تكرار مىشود تا يادآور آن ذبح عظيم باشد .\r\nتصوّر مىكنم ، داستانِ نذرِ عبدالمطّلب نيز در ذبح يكى از پسرانش جز به الهام خداوند نبوده است تا نشان دهد كه نسل پاك از ابراهيم و اسماعيل همچنان ادامه دارد ، تا به عبدالمطّلب و عبداللَّه و محمّد صلى الله عليه و آله برسد .\r\nداستان عبداللَّه فرزند عبدالمطّلب به جز به اشارهء خداوند نيست ، كه تجلّيات نبوّت را در اين نسل پاك و در وجود مردانى كه خدا ايشان را از ميان بندگانِ برگزيده به نمايش گذاشته و اصالت ، طهارت ، حسن خُلق ، كَرَم ، جود و ديگر صفاتِ ستوده را در آنان به وديعه نهد تا در جويبارِ نبوّتِ بزرگ ، حضرت محمّد صلى الله عليه و آله ، جارى و سارى گردد .\r\nعبداللَّه ، پسر عبدالمطّلب به صد شترِ فدا مقابله شد و اين نخستين بار بود كه صد شتر فديهء نفس قرار گرفت و اين سنّت در قريش و عرب رواج يافت و رسول خدا صلى الله عليه و آله هم آن را امضا كرد .\r\nدر طبقات ابن‌سعد آمده است‌كه عبدالمطّلب زيباترين ، نيرومندترين ، بردبارترين و بخشنده‌ترين فرد قريش و از همهء مردم پاكدامن‌تر بود و هيچ زمامدارى او را نديد ، مگر آن‌كه به تعظيم وى كوشيد . او آقاى قريش بود تا زمانى كه به ديار باقى شتافت . « 1 »\r\nاز مناقب او : وفاى به عهد بود حتّى پس از مرگش ! گروهى از خزاعه ، نزد او آمده ، گفتند : « ما همسايگان شماييم ، آمده‌ايم با تو همپيمان شويم . » او پذيرفت و با هفت تن از فرزندان مطّلب ( پسر عموهايش ) و « ارقم بن نزله » و ضحاك و عمرو ، فرزندان ابىصيفى از اولاد هاشم آمدند ، داخل دارالندوه شدند و پيمان بستند كه يكديگر را يارى رسانند وياران يكديگر باشند و نامه‌اى را امضا كردند و در كعبه آويختند و عبدالمطّلب شعرى گفت بدين مضمون :\r\n« به زبير ( پسرم ) وصيت مىكنم كه اگر مرگم در رسد ، عهد مرا با بنىعمرو نگهدارد و پيمانى را كه شيخ او بسته محترم شمارد و از ستم و نيرنگ بپرهيزد ؛ زيرا آنها پيمان ديرين را ارج نهاده و با پدرت هم‌سوگند شدند كه در كنار قومت بمانند . »\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 1 ، ص 5\r\n","page_name":" 36 ","page_number":36},
  {"content":"\r\n\r\nعبدالمطّلب به پسرش زبير سفارش كرد و زبير به ابوطالب و او به عباس‌بن عبدالمطّلب .\r\nپايبندى به عهد و پيمان از صفات برجسته است كه همواره مايهء افتخار بوده و ياد آن بر زبانها جارى گشته است و چنين بود عبدالمطّلب جدّ بزرگِ فاطمهء زهرا عليها السلام ، و مىدانيم كه اوصاف به وراثت از پدران به فرزندان و نواده‌ها منتقل مىشود و فروع از اصول ، مايه مىگيرد و بدين گونه بود كه زهرا از دودمان پاك مصطفى صلى الله عليه و آله برگزيدهء گزيده‌ها است .\r\nيكى از وقايع و شواهد تاريخى كه دلالت دارد عبدالمطّلب مردى مبارك بود و پيوند روحى با خدا داشت ، داستانى است كه رقيقه دختر صيفى بن هاشم ، نقل مىكند ؛ او مىگويد :\r\n« سال‌هاى قحطى بر قريش گذشت كه دارايىها بر باد رفت و جان‌ها در معرض هلاكت قرار گرفت . در خواب شنيدم هاتفى را كه مىگفت : اى گروه قريش ! پيامبرِ مبعوث از شما است كه زمان ظهورش مىرسد و براى شما باران و خرّمى و فراوانى نعمت را مىآورد .\r\nاينك بنگريد مردى شريف را ، با استخوان‌هاى درشت ، سفيد روى با ابروان به هم پيوسته با مژه‌هاى بلند ، موى مجعّد ، گونه‌هاى هموار و بينى كشيده ؛ او و همهء فرزندانش جمع شوند و از ميان هر قبيله مردى بيايد و خود را پاك و پاكيزه كنيد و خوشبو سازيد و ركن « حجر الأسود » را استلام كنيد ، آنگاه بر قلّهء ابوقبيس رويد و آن مرد از خدا باران طلب كند و شما آمين گوييد ، كه براى شما باران ببارد . صبح شد و اين خواب را براى آنها گفتم . »\r\nبررسى كردند ديدند مردى كه اين صفات را دارد عبدالمطّلب است . همه نزد او گِرد آمدند و از هر قبيله مردى آمد و همان كار كه در خواب ديده بودم ، انجام دادند و بالاى كوه ابوقبيس رفتند و با آنها كودكى بود كه بعداً به رسالت مبعوث شد ! عبدالمطّلب پيش آمد و گفت : بار خدايا ! اينها بندگان تو و فرزندان بندگان تو و كنيزان و دختران كنيزان تو هستند و ما را پيش آمدى شده كه خود مىبينى ، سال‌هاى قحطى بر ما گذشته و چهارپايى باقى نگذاشته و بر جانها تاراج زده ، پس قحطى از ما بردار و باران و فراوانى نعمت بر ما ارزانى دار ! ديرى نگذشت كه سيل‌ها جارى شد و به بركت رسول خدا صلى الله عليه و آله مردم\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nسيراب گشتند .\r\nرقيقه دختر ابىصيفى به همين مناسبت اين اشعار را سرود :\r\n بشيبة الحمد أسقى اللَّه بلدتنا * و قد فقدنا الحيا واجلوذ المطر\r\nفجاد بالماء جونى له سبل * دان فعاشت به الأنعام والشجر\r\nمنا من اللَّه بالميمون طائره * و خير من بشرت يوما به المضر\r\nمبارك الامر يستسقي الغمام به * ما في الأنام له عدل و لا خطر \r\n« به دعاى شيبة الحمد ( عبدالمطّلب ) خدا شهر ما را سيراب كرد ، در حالى كه باران را نمىديديم و بارشى نبود .\r\nآنگاه آب از هر طرف جارى شد و چهار پايان و درختان زنده شدند .\r\nاين منّت خداوند بود كه به ميمنت آن نيك فال و بهترين كسى كه روزى « مُضر » را به وجودش بشارت داده بودند ، شامل حال ما شد .\r\nآن وجود مبارك كه ابرها به بركتش ببارند ، و در ميان خلق مانند او و به بزرگىاش ، نظيرى نيست ! »\r\nآرى ، پيوند ايمانى ميان جد بزرگ پيامبر عبدالمطّلب با آفريدگار هستى پايدار بود و او خدا را بر آيين ابراهيم پرستش مىكرد و آن هاتف كه در خوابِ « رقيقه » آمد ، اشاره‌اى بود از خداى متعال و نشانه‌اى بر اين‌كه نبوّت در نسل اين مرد پاك و وجود مبارك او خواهد بود ، كه چون با دعا از خدا طلب باران كرد ، خدا بىدرنگ دعايش را به اجابت رسانيد و اين خود دليلى است بر گنجينهء قلبِ پاك تهى از شرك و صفاى نفس و روشنى باطن كه تمام وجودش رابه خدا متوجه مىساخت و خدا خواستهء او را برآورده نمود .\r\nعبدالمطّلب خبر آمدن پيامبرى را شنيده بود و آرزو مىكرد او از دودمان وى باشد و بدين منظور در انجام هر عملى كه رضاى خداى را دربرداشت شتاب مىگرفت . يكى از روزها در سفر يمن بر يكى از بزرگان « حمير » وارد شد . نزد وى ، مردى را از اهل يمن ديد كه عمر طولانى داشت و كتابهاى فراوانى را خوانده بود .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nوى رو به عبدالمطّلب كرد و گفت :\r\n« به من اجازه مىدهى قسمتى از بدنت را بازبينى كنم ؟ » پاسخ داد : هر جايى از بدن مرا تو نتوانى ديد ! گفت : « منظورم دو سوراخ بينى توست » . جواب داد : مانعى ندارد آنگاه به موهاى بينى او نگريست و گفت : « نبوت و سلطنت را مىبينم ، يكى از اين دو ، در بنىزهره است ! »\r\nعبدالمطّلب برگشت و با هاله دختر وهب بن عبدمناف بن زهره ، ازدواج كرد و فرزندش عبداللَّه نيز با آمنه دختر وهب ازدواج كرد و محمّد صلى الله عليه و آله تولّد يافت و بدين‌گونه خداوند در فرزندان عبدالمطّلب ، نبوّت و خلافت را قرار داد و خدا داناتر است كه اين تَفَضُّل را در كجا نهد و عواملى پيش آيد تا عبدالمطّلب را به اين شرافت كه اراده و تقدير خداوندى خواسته بود ، بكشاند .\r\nواقعهء ديگرى پيش آمد كه نشان مىداد عبدالمطّلب چگونه به خدا توكّل دارد ، خداوندى كه بر بندگان حاكم است و مىتواند هر ستمگرى يا متكبرى را در يك لحظه خوار و ذليل كند . اين واقعه مربوط به بيت‌اللَّه الحرام است ، آنگاه كه ديكتاتورى چون « ابرههء اشرم » تصميم گرفت كعبه را ويران كند و لشكرى جرّار ، همراه پيل‌ها ، بسيج كرد و به سوى كعبه حركت داد ، وقتى به حرم رسيدند ، يارانش را گفت : « دام‌ها و اموال مردم مكّه را غارت كنند . شترى از عبدالمطّلب به يغما برده بودند ، وى نزد ابرهه آمد .\r\nابرهه گفت : چه حاجت دارى ؟\r\nعبدالمطّلب پاسخ داد : شتر مرا به من بازگردان .\r\nابرهه از اين خواسته در شگفت شد ! و گفت : فكر كردم مىخواهى دربارهء اين خانه كه مايهء شرف و شخصيت شما است ، با من صحبت كنى .\r\nعبدالمطّلب گفت : تو شتر مرا به من بازگردان و اين تو و اين هم خانه ! آن را خدايى است كه از آن دفاع خواهد كرد !\r\nابرهه دستور داد شتر عبدالمطّلب را به او بازگرداندند و چون آن را گرفت ، نعل بر آن آويخت و براى قربان كردن روانه شد و در حرم رها كرد تا اگر ابرهه قصد آن كند پروردگار حرم را خشم گيرد . عبدالمطّلب بر كوه حرا رفت و اين شعر خواند :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n لا همّ إن المرء يمنع رحله * فامنع رِحالكَ\r\nلا يغلبنّ صليبهم و محالهم * غدواً محالك\r\nإن كنت تاركهم وكعبتنا * فأمرٌ ما بدا لك \r\n« آفريدگارا ! مرد از دارايى خود دفاع مىكند ، تو نيز از خانه‌ات دفاع كن !\r\nصليب آنها و نيرنگشان هرگز بر ارادهء تو پيروز نمىگردد .\r\nاگر آنها ( ابرهه و سپاهش ) و كعبهء ما را به حال خود واگذارى ، امر ، امرتوست هر آنچه خواهى بكن . »\r\nآنگاه پرستوها هجوم آوردند و لشكر متجاوز را هلاك كردند ! و عبدالمطّلب از « حرا » فرود آمد ، دو تن از مردان حبشه پيش آمده و سر او را بوسيدند و گفتند : « راستى تو بهتر مىدانستى ! »\r\nاين است شفاف بودن روح و قدرت ايمانى نفس در حدّ عالى ! صاحب خود را چنان مىسازد ، كه مىبيند چيزى را كه ديگران نتوانند ديد ! آرى عبدالمطّلب ، جد بزرگ زهرا عليه السلام ، از چنين سرمايهء معنوى ارزشمندى برخوردار بود كه از اين ريشه‌ها به شاخه‌ها ( فرزندان ) گسترش يافت تا آنها را نيز از صفا و قدرت روحى و پاكيزگى پُر كند .\r\nامّا جدّ پدرى زهرا عليها السلام ، عبداللَّه پسر عبدالمطّلب است . عبداللَّه از همهء فرزندان نزد پدر محبوب‌تر بود ! پدرش عبدالمطّلب ، فرزند هاشم كانون شرف بود و براى هاشم فرزندى جز او نماند ؛ او در ميان قوم خود به شرافتى نايل شد كه هيچ يك از فرزندان نايل نشدند . افراد قوم ، وى را دوست مىداشتند و شخصيت او را بزرگ مىشمردند . مادرش فاطمه ، دختر عمرو بن عائذ مخزومى ، از متن خانوادهء قريش بود .\r\nفرزندان عبدالمطّلب عبارت بودند از :\r\n« ابوطالب ، زبير ، عبداللَّه ، ام‌حكيم ، ( كه با عبداللَّه از يك شكم بود ) عاتكه ، برّه ، اميمه و اروى »\r\nجدّهء عبداللَّه از ناحيهء پدر ، سلمى دختر عمرو ، از بنىنجّار بود كه به جهت شرافت و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nشخصيت ، تن به ازدواج با مردان قومش نمىداد ، مگر آن‌كه شرط مىكردند اختيار آن زن دست خودش باشد و هر گاه خواست ، از شوهر جدا شود ! مادر وى « تحمر دختر عبداللَّه بن قصى قرشى » بود .\r\nاينها درختان ريشه‌دار و نسب‌هاى اصيلى هستند كه همه در ميان قوم خود شهرهء شرافت بودند .\r\nبارزترين نمونهء بزرگى در دوران حيات عبداللَّه ، داستان قربانىكردن است ؛ آنگاه كه پدرش قصد قربان كردن وى را داشت و دختران عبدالمطّلب خروشيدند و قريش از خانه‌هاى خود بيرون ريختند و گفتند : به خدا هرگز او را نمىتوانى قربانى كنى ! و عذرت پذيرفته نيست ؛ اگر چنين كنى ، در آينده نيز مردانى مىآيند كه فرزندانشان را قربانى كنند ! و اين براى مردم سنّت پسنديده‌اى نيست . آنگاه عبداللَّه را با صد شتر فدا داد كه با اين عمل دل‌هاى مردم مكّه به وجد آمد ؛ چرا كه آنها نسبت به اين جوان كه با صبر و تسليم در برابر امر خدا ، رضا به تقدير داده و آماده قربانى شده بود - در حالى كه ميان او و مرگ جز مويى فاصله نبود - علاقهء خاصى داشتند . خدا او را با بزرگترين فديه‌اى كه عرب در آن زمان شنيده بود از مرگ رهانيد !\r\nدر جاى جاى شهر مكّه ، جشن‌ها به پاكردند ، مشعل‌ها افروختند و در بارهء ماجراى ذبح نياى بزرگ اين خاندان - اسماعيل - كه پدرش ابراهيم او را به قربانگاه برد و خدا ذبح عظيم فداى او فرستاد و او را كه با مرگ فاصله‌اى نداشت نجات داد - سخن‌ها مىگفتند و اين قصه را كه پدران و نياكان طى قرن‌ها براى يكديگر بازگو كرده بودند ، نقل مىكردند ؛ قصه‌اى كه مانند آن ، امروز در كنار بيت عتيق - خانه‌اى كه ابراهيم و اسماعيل بناكردند - اتّفاق افتاده است ، اما اين‌بار موضوعِ فدا ، يكى از نواده‌هاى اسماعيل است ، كه در زمين زياد شده‌اند و مجد و عظمت را از نياكان به ارث مىبرند .\r\nاين بعيد نيست كه برخى محدّثان گذشته عنايت خاطر دارند كه ميان دو ذبح :\r\nاسماعيل و عبداللَّه پيوند زنند و گاه به خيال اينان خطور كرده كه از پس پرده غيب به جستجوى رازى باشند ، كه عبداللَّه آن را انتظار مىكشيد تا همانند اسماعيل پس از قربانى ، آتيه‌اى درخشان پيش روى او باشد !\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nعبداللَّه آن جوانى بود ، كه همهء دوشيزگان قريش و بلكه همهء دختران مكّه ، رؤياى وصل وى را در سرداشتند ؛ برخى زنان پيشنهاد ازدواجِ با وى مىدادند و او امتناع مىورزيد ؛ از جمله : « قتيله دختر نوفل فرزند اسد بن عبدالعزّى » از قريش ، خواهر « ورقة بن نوفل » ، كه در كنار خانهء كعبه جلو عبداللَّه را گرفت و گفت : عبداللَّه ! كجا مىروى ؟\r\nو او جواب داد : با پدرم مىروم . قتيله گفت : صد شتر ، همانند آنچه فداى تو شد ، قربانى كنم كه هم اكنون همسرى مرا بپذيرى ! عبداللَّه پاسخ داد : من با پدرم هستم و مخالفت او نكنم و جدايى او نپذيرم ! و در روايت ديگر است كه چون عبداللَّه بر آن زن گذشت ، زن لباس او را گرفت و پيشنهاد همسرى داد اما عبداللَّه امتناع كرد و گفت : خواهم آمد ! و شتابان گريخت .\r\nيكى ديگر از اين زنان ، « فاطمه دختر مرّ » يكى از زيباترين و عفيف‌ترين زنان بود كه به گفتهء ابن‌سعد در « طبقات » كتاب‌هايى خوانده بود يا به گفتهء « طبرى » و « ابن‌كثير » كاهنه‌اى بود از قبيلهء خثعم كه عبداللَّه را به همسرى فراخواند و گفت : به ازاى آن صد شتر مىدهم و عبداللَّه به او نگاه كرد و گفت :\r\n امّا الحرام فالممات دونه * والحلّ لا حلّ فاستبينه\r\nفكيف بالأمر الذي تنوينه * يحمي الكريم عرضه و دينه \r\n« امّا به حرام ، كه مرگ به از اينست ، و اگر به حلال است ، كه من آن را حلال نمىدانم .\r\nتا چه رسد به آنچه تو مىخواهى ! شخص با كرامت ، دين و آبروى خود را پاس مىدارد ! »\r\nاين خبر به جوان‌هاى قريش رسيد و به ملامت او زبان گشودند ، عبداللَّه در پاسخ آنها اشعارى سرود كه مضمون آن چنين است :\r\n« ابرى را ديدم كه چهره نمود و با ريزش باران ، نور اميد درخشيدن گرفت .\r\nآبى كه از آن پديد آمد پيرامونش را همچون سپيدهء صبح برافروخت .\r\nو اين همان شرافتى است كه بدان اعتراف مىكنم و چنين نيست كه هر كس چوب\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nآتش زنه را بر هم زد ، روشنگر باشد . » « 1 »\r\nآرى ، اين است نياى پاك ، كه تن به افسونِ زيبا رويان مكّه نمىدهد ؛ شهرى كه در آن عادات جاهليّت موج مىزد و رذائل اخلاقى شيوع داشت . در اين شهر عبداللَّه داراى قلبى است كه عفّت ، طهارت و پاكدامنى از آن مىجوشد و موج مىزند ، هر قدمى كه برمىداشت بر محاسبهء پاكى و مقياس عفاف و رهگذر پاكدامنى بود .\r\nاين است ذريّه‌اى كه هر يك به ديگرى پيوند خورده‌اند و خاندانى كه در فضاى عطرآگين شرف و سيادت ، از فضايل اخلاق و خصالِ خجسته برخوردارند .\r\n\r\nجدّهء زهرا ، آمنه بنت وهب\r\nآمنه ، بانويى پاك بود ، كه خدايش از ميان زنان جهان برگزيد تا مادرِ سرور انسان‌ها باشد ، در رحم خود او را بپروراند و با خون و عواطف خويش تغذيه‌اش كند .\r\nاو گرامىترين دوشيزهء قريش ، از بنىزهرةبن كلاب ، برادر قصىّ بود و اين دو ، شريف‌ترين افراد قريش بودند . پدرشان وهب پسر عبدمناف بود كه در شرف و نَسب ، آقايى داشت و مادرشان از فرزندان عبدالدار بود .\r\nبدين‌سان ، آمنه برگزيدهء قريش از جهت پدر و مادر است ، كه عبداللَّه پسر عبدالمطّلب وى را به همسرى برگزيد و اين زوج گرامى ، برگزيدهء نخبگان قريش بودند ؛ چنان كه رسول مكرّم صلى الله عليه و آله فرمود :\r\n« خداوند همواره مرا از صلب‌هاى پاك به رحم‌هاى پاك منتقل مىكرد ، در حالى كه پيراسته و مهذّب بودم و اگر نسلى دو شاخه مىشد ، من در بهترين آنها قرار داشتم ! »\r\n\r\n\r\n","description":"","footnote":"\r\n( 1 )\r\n - إنّي رأيتُ مخيلة عرضت * فتلألأت بحناتم القطر\r\nفلمائها نور يضيء له * ما حوله كاضائة الفجر\r\nورأيته شرفا ابوء به * ما كلّ قادح زنده يورى \r\n","page_name":" 43 ","page_number":43},
  {"content":"\r\n\r\nدر اين خاندان كريم از بنى زهره ، گرامىترين مادر ، كه بشر مىشناخت ، در مكه تولّد يافت و رشد كرد و بالنده شد و جوانان قريش آرزوى وصلت با او را داشتند ؛ چرا نداشته باشند ؟ ! در حالى كه او دختر فروزندهء قريش بود ، كه در حسب و نسب و كرامت و شرافت مانندى نداشت . چه‌بسا روح و قلب آمنه از دور شيداى پسر عمويش عبداللَّه - برجسته‌ترينِ جوانان قريش - بود و بديهى است كه قلبش مىتپيد و اندوه ، دلش را مىآزرد ، آنگاه كه خبر نذر عبدالمطّلب در ذبح عزيزترين فرزندش عبداللَّه را از زبان مردم مكّه مىشنيد .\r\nوقتى كه فدا آمد و عبداللَّه از قربان شدن معاف گرديد و هلهلهء شادى در مكّه پيچيد ، قلب آمنه هم با شادمانى آرام گرفت ! چون عبدالمطّلب از نحر صد شتر فارغ شد ، با گروهى از سرشناسان بنىهاشم ، راهىِ خانهء بزرگ بنىزهره ( وهب پسر عبدمناف ) گرديد ، در حالى كه فرزند گرانقدرش عبداللَّه ، در كنارش بود .\r\nآمنه مىپرسيد ، گروه بنىهاشم براى چه آمده‌اند ؟\r\nدر اين هنگام مادرش « برّه » پيش آمنه آمد تا خبر خواستگارى را با او در ميان بگذارد . پدرش وهب آمد و با نرمى گفت : « شيخ بنىهاشم آمده تا براى پسرش عبداللَّه همسرى برگزيند . » پس با عجله نزد ميهمان بزرگوارش آمد و آمنه را تنها گذاشت ، تا مجال انديشيدن يابد . »\r\nبدينسان ، آفريدگار جهانيان آمنه را به همسرى ، براى جوانمردى از بنىهاشم - كه محبّت و علاقه‌اش دل‌هاى اهل مكّه را به تسخير در آورده بود - برگزيد . و در آن زمان قلبِ پاكِ آمنه ، در برابر اين پيش آمدِ غير منتظره تپيد ! سينه بر سينهء مادرش « برّه » نهاد تا براى آرامش قلب خود مدد گيرد .\r\nاين خبر در مكّه پيچيد و شهر براى جشن عروسى آن دو جوان شريف آماده شد ؛ زيباترين جوانِ قريش و مكّه و پاك‌ترين و گرامىترين دوشيزهء دنيا . فانوس‌ها در اطراف حرم افروخته شد و سران و بزرگان قريش در دارالندوه جشن گرفتند ، اين جشن‌ها سه شبانه‌روز ادامه داشت تا آمنه به حجلهء همسر عزيزش آمد ، خانه‌اى ساده كه با آن محبوب عزيز زيباتر از كاخ‌هاى جهان بود !\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nبشارت !\r\nآمنه گويد : در حالى كه بين خواب و بيدارى بودم ، صدايى به گوشم رسيد و به من گفت : « اينك تو به وجودِ سرور اين امّت آبستنى ! » من از حمل بىخبر بودم و اثرى از آن مشاهده نمىكردم .\r\nاين رؤياى روشن ، اركان وجود آمنه را لرزاند ؛ رؤيايى كه به حقيقت تجسّم يافت .\r\nنورى ديد كه از وى ساطع شد و افق تا افق را از روشنى لبريز ساخت تا آنجا كه « بُصرى » يكى از شهرهاى شام را ديد و اين هنگامى بود كه شوى عزيزش به يثرب سفر كرده و به همسر خود وعدهء ديدار داده بود .\r\nآمنه دوست داشت همراه همسرش مىبود تا آنچه ديده و شنيده است ، او هم مىديد و مىشنيد . دورى شوهر طولانى شد . به بيمارى مبتلا گرديد و در ديار دايىهاى خود ( در يثرب ) بسترى شد و از قافلهء مكّه جا ماند . آمنه با بىصبرىِ تمام ، انتظار بازگشتِ شوهرِ مهربانش را مىكشيد ، امّا او چند روزى پس از حركت قافله از يثرب ، دست از جهان شسته و در يثرب رخ در نقاب خاك كشيده بود . درد فراق قلب شاداب آمنه را سخت مىفشرد و آتشِ غم اندرونش را مىسوخت .\r\nعبداللَّه رفت و به ديار جاويد شتافت و ديدگان آمنه در فراقش اشك مىباريد و در رثاى او مىگفت :\r\n« گوهر زيباى هاشم سرزمين بطحا را بدرود گفت و در لحد منزل گرفت .\r\nپيك اجل او را فراخواند و او را پاسخ داد ، ديگر وى را همانندى در ميان مردم نيست .\r\nدر آن شب كه تابوتش را به دوش مىكشيدند ، يارانش سراسيمه و بىقرار بودند .\r\nامّا مرگ بىرحمانه بر او شبيخون زد ، وه ! چه بسيار كريم و مهربان بود . »\r\nرحمت ورأفتِ خداوند قلب آمنه را كه در آتش هجر مىسوخت ، آرامش داد و با بزرگترين نويد كه سروش غيب ندا مىداد ، انس و تسلّى بخشيد . ماه‌هاى حمل به كندى گذشت و آن‌وعدهء عظيم فرارسيد ، زنان بنىزهره پيرامونش حلقه زدند تا تولّد فرزند عبداللَّه را ببينند امّا در تصوّر آنها نمىگنجيد كه بزرگترين لحظات تاريخ بشرى را شاهد خواهند بود .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nو آنگاه فروغ هدايت تولّد يافت !\r\nاتاق از نور لبريز شد ، بلكه شايسته بود كه همهء دنيا از نور لبريز گردد ! زيرا به استقبال بزرگترين فرزندان آدم مىرود . به روايت سهيلى ، امّ عثمان ثقفى گويد :\r\n« من در ولادت رسول خدا صلى الله عليه و آله حضور داشتم . خانه لبريز از نور بود و ستارگان را ديدم كه نزديك شده‌اند ، چنان‌كه گويى بر زمين سقوط مىكنند ! »\r\n ولد الهدى فالكائنات ضياء * و فم الزمان تبسم وثناء . . .\r\nيوم يتيه على الزمان صباحه * ومسائه بمحمد وضياء\r\nوالآى تترى والخوارق جمة * جبريل رواح بها غداء \r\n« هدايت ، زاده شد و به همهء كائنات روشنى بخشيد ، و زمان لبخند مىزند و ثنا مىخواند .\r\nروزى كه بامداد و شامگاهش با محمّد صلى الله عليه و آله پرتوافكن است .\r\nنشانه‌هاى ( غيبى ) مشهود است و معجزات يكى پس از ديگرى مىرسد و جبرئيل صبح و شام آن را فرود مىآورد » .\r\nمكّه سراسر ، براى ميلاد رهنماى بزرگ بشر ، جشن شادمانى گرفت . درود و سلام و بركت خداوند بر او باد ! عبدالمطّلب ، جدّ اين نوزاد او را محمّد ناميد ! ميلاد آن گرامى سرسلامتى يا تسليتى بود براى مادرش آمنه كه با مرگ همسر عزيزش اندوهگين بود . و هر چه مهر و محبّت داشت نثار اين فرزند عزيز مىكرد ، امّا ياد و خاطرهء عبداللَّه با گذشت سال‌ها فراموشش نمىشد و هر لحظه غم او را تازه‌تر مىكرد . بر آن شد كه به زيارت قبرش بشتابد و دردهاى درون را تخفيف دهد .\r\nمادر در حالى كه پارهء جگر خود و عبداللَّه را همراهى مىكرد ، راهىِ يثرب شد و در خانهء دايىهاى شوهرش يك ماه به سر برد . پس از ديدار قبر عبداللَّه ، با يكى از قافله‌ها عازم مكّه گرديد ، همين كه قافله به « ابواء » رسيد توفانى سخت وزيد و حركت قافله را به تأخير انداخت ؛ در اين ايام آمنه بيمار شد ؛ بدان‌گونه كه توان حركت نداشت . بيمارى شدّت گرفت تا جان به جان آفرين تسليم كرد و محمّد صلى الله عليه و آله كه با مادر وداع مىكرد ، ناظر\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nدرگذشت آن مهربان بود و مىگفت :\r\n« كلّ حيّ ميّت و كلّ جديد بال و كلّ كبير يفني » .\r\n« هر زنده‌اى مىميرد و هر نويى كهنه مىشود و هر بزرگى روزى رهسپار نابودى مىگردد . »\r\nآن پيكر پاك در ابواء به خاك سپرده شد و دشت و بيابان را در وحشت فرو برد و كودك عزيز - كه سلام و درود خدا بر او باد - با قلبى شكسته و دلى پرغصّه راهىِ مكّه شد .\r\nچه سخت است فراق عزيزان بر قلب‌هاى مهربان و حسّاس ! ياد مادر از دست رفته وآثار عميق هجرانش ، همپاى زمان قلب مصطفى صلى الله عليه و آله را مىفشرد و از ديدگانش اشك مىباريد .\r\nبيش از چهل سال گذشت و پيامبر همچنان در انديشهء هجران مادر بود و از خداوند خواست كه براى زيارت قبر مادر ، او را اذن دهد تا در آنجا اشك بريزد و ياران نيز گريه كنند .\r\nعبداللَّه بن مسعود گويد :\r\n« پيامبر صلى الله عليه و آله حركت كرد و ما آن حضرت را همراهى مىكرديم ، همين‌كه به قبرستان رسيديم ، ما را فرمود بنشينيم و خود در ميان قبرها راه مىرفت تا به قبر مادر رسيد ، نشست و با وى راز طولانى گفت ، سپس صدا به گريه بلند كرد و ما نيز با گريهء آن حضرت گريستيم ! آنگاه پيامبر به سوى ما آمد و در اين حال عمر بن خطاب با آن حضرت روبرو شد و گفت : اى پيامبر خدا ، از چه گريستيد و ياران را به گريه آورديد ؟\r\nپيامبر دست او را گرفت و با اشاره به ما فرمود : گريهء من شما را بىتاب كرد ؟ ! گفتيم :\r\nآرى ، يا رسول اللَّه ! اين جمله را سه بار تكرار كرد و سپس فرمود : قبرى كه من با آن راز مىگفتم قبر مادرم آمنه بنت وهب بود و من از پروردگارم اجازه خواستم كه زيارتش كنم و او به من اجازه داد . » « 1 »\r\nآرى ، اين بانوى بزرگ آمنه مادر مصطفى صلى الله عليه و آله است . بانوى پاك و گرانقدرى كه از\r\n\r\n\r\n","description":"","footnote":"\r\n( 1 ) - الحاكم ، ج 2 ، ص 336 . روايت صحيح است و بُرَيده نيز آن را به سند ديگر آورده ، ج 1 ، ص 376 و ذهبى نيز نقل كرده و اصل حديث از صحيح مسلم ، ج 2 ، ص 671 مىباشد .\r\n","page_name":" 47 ","page_number":47},
  {"content":"\r\n\r\nحسب و نسب و نژاد شريف و معدن پاك مايه گرفته بود و خدايش برگزيد تا مادر سيدالمرسلين باشد و مكّه و بزرگانش گواهى دادند كه او به فضل و عنايت آفريدگار جهان نايل آمد و خدا خواست كه نام و تاريخ و سيرهء او طى قرن‌ها جاودانه بماند و برترى و جايگاه رفيع اين بزرگ زن و محبّت پيامبر خدا را نسبت به او و نيز مهر و محبّت آن مادر را نسبت به رسول خدا نسل‌ها و عصرها بازگو كنند .\r\nآرى اين مادر مهربان و با فضيلت ، با كرامت زيست و به جوار حق بارِ سفر بست و ياد عطرآگينش برجاى ماند تا تاريخ هر عصر ، نسل به نسل آن را بازگو كند .\r\nيكى از شعرا در مدح آمنه مىگويد :\r\n اللَّه شاءك أن تكوني فينا * أماً لخير المرسلين حنونا\r\nفاختارك المولى لحمل أمانة * فخلقت آمنةً وضعت أمينا\r\nللَّه احشاء توسد أحمد * جنباتها فحنت عليه جنينا\r\nللَّه أصلاب تقلب أحمد * فيها فسادت أظهراً وبطونا\r\nيامن كسوتِ الدهرَ أشرف حلّة * وجعلت درّة تاجه الإثنينا\r\nجهلوا مقامك حين قالوا قولة * ولقد أساءوا في النبي ظنونا\r\nترجوه أمته وتيأس أمه ؟ * حاشاه وهو ببرّها يوصينا \r\n ولسوف يرضيه الإله فهل ترى * يرضى لآمنة تذوق الهونا ؟\r\nاللَّه أعلم حيث يجعل دينه * ولقد رضينا دين ابنك دينا\r\nإن كان أشرف بقعة تلك التي * أضحى بها خير الأنام دفينا\r\nفلكونها ضمت عظام المصطفى * لكن ببطنك كونت تكوينا\r\nيا أم خير المرسلين وجدّة الزه * - راء أمطرك الحياء هتونا\r\nسعدت بك الابواء حين نزلتها * فتعطّرت ذكراً وطابت طينا\r\nيا من له الخلق العظيم سجيّة * والعفو عندك ناله الراجونا\r\nعفواً رسول اللَّه إن حياءنا * منع الكلام وهيبة تعرونا\r\nأعطاك ربّك رتبة لم يعطها * عيسى و لا موسى و لا هارونا \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n يا ربّ صلّ على النبيّ وآله * ما قام حادي أو تلا تالينا \r\n« خداوند خواست كه تو در ميان ما براى بهترين پيامبران مادر باشى .\r\nاز اين‌رو ، براى حملِ آن بارِ امانت تو را برگزيد ؛ آمنه را آفريد كه امين را بزايد .\r\nآن رحم‌هاى پاك كه احمد صلى الله عليه و آله را پروراندند و بر او مهر و عطوفت ورزيدند .\r\nو نيز آن اصلاب با كرامت كه احمد صلى الله عليه و آله را منتقل كردند ، آيتى از خدا بودند و بدينسان بر ديگر صلب‌ها و رحم‌ها برترى يافتند .\r\nاى بانويى كه روزگار را بهترين جامه پوشاندى و بر تاج آن مرواريد درخشان بودى .\r\nمقامت را نشناختند كه سخن ناروا گفتند و به پيامبر گمان بد بردند .\r\nآيا امّت به پيامبر صلى الله عليه و آله چشم اميد بندند امّا مادرش نوميد گردد ؟ ! حاشا ! كه او به مهر مادرش ما را توصيه فرمود .\r\nخداوند خشنودش سازد ، آيا باوركردنى است كه آمنه در عذاب باشد ؟ !\r\nخدا بهتر مىداند دين خود را كجا نهد ، ما دين فرزندت احمد صلى الله عليه و آله را پذيرفتيم .\r\nاگر آنجا كه بهترين خلق مدفون است ( قبر پيامبر صلى الله عليه و آله ) به خاطر دربرگرفتن استخوان‌هاى مصطفى صلى الله عليه و آله ، بهترين سرزمين‌ها به شمار مىآيد .\r\nچگونه رحمِ تو جايى كه آن بزرگوار شكل گرفت شرافت ندارد ؟ ! ( بنابراين بايد رَحِم تو شرافت بيشترى داشته باشد ! ) .\r\nاى مادر سيد المرسلين صلى الله عليه و آله ، اى جدّهء زهرا عليها السلام ، شرم و آزرم پياپى از سيمايت مىباريد .\r\n« ابواء » ( سرزمينى كه مدفن آمنه است ) با فرود آمدنت در آنجا ، سعادتمند شد . يادش عطرآگين و خاكش پاكيزه گرديد .\r\nاى آن‌كه داراى خُلق عظيم و سجاياى خسته بودى ! اميدواران چشم به عفو و گذشت تو دوخته‌اند .\r\nاى رسول خدا معذرت مىخواهيم كه حياى ما و هيبت تو مانع سخن است .\r\nخدايت رتبه‌اى داده كه به عيسى و موسى و هارون نداده است !\r\nاى آفريدگار ، بر پيامبر و خاندانش درود فرست تا زمانى كه آوازه‌گرى يا سخن‌سرايى وجود دارد . »\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nتصويرى از شعب على بن ابى طالب عليه السلام و كوهى كه شعب در آن قرار دارد . ( در جوار مسجد الحرام )\r\nتصوير مدخل شعب على عليه السلام كه همواره از اماكن مشهور در مكه مكرمه بوده و مى باشد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمحل تولد پيامبر اكرم ص كه در مدخل شعب على بن ابى طالب عليه السلام قرار گرفته است ( و در حال حاضر به صورت كتابخانه است )\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nامّا پدر فاطمه ، محمّدبن عبداللَّه ، از نژاد قريش و هاشم بود . براى شرافت آن بزرگوار اين بس كه او فرزند دو ذبيح است ، ( اسماعيل و عبداللَّه ) و چون مادرش به دو آبستن شد ، در رؤيا از هاتفى شنيد كه مىگفت :\r\n« تو به بزرگ اين امّت و شريف‌ترين آدميان و پريان ، آبستن شدى » و چون از مادر متولّد گشت ، قابله‌اش ( امّ عثمان ) دختر ابىالعاص گويد : « ديدم خانه را كه پر از نور شد و ستارگان چنان نزديك شدند كه گفتم بر سر من خواهند افتاد . » « 1 »\r\nابن‌سعد به چند سند آورده كه آمنهء بنت وهب مادر محمّد صلى الله عليه و آله گفت : « ديدم شهابى از من برآمد و زمين را روشن ساخت ! » « 2 » از همان آغاز كه محمّد صلى الله عليه و آله شيرخواره بود ، بركت نبوّت بر همه جا سايه‌گستر شد .\r\nمادر رضاعى آن حضرت ( حليمهء سعديه ) مىگويد : « با شوهرم از شهر خارج شديم و كودكى را كه شير مىدادم همراه داشتيم .\r\nخشكسالى و قحطى هيچ چيز براى ما باقى نگذاشته بود . من و جمعى از زنان بنىسعد بن بكر ، در جستجوى كودكانى بوديم كه شير دهيم ، ماده الاغ و شتر پيرى داشتيم كه يك قطره شير نمىداد و از گريهء كودكى كه همراه داشتيم ، به جهت گرسنگى شبها به خواب نمىرفتيم .\r\nشير من براى آن بچه كافى نبود و غذاى ديگرى هم نداشتيم امّا به اميد باران و گشايشى بوديم . با همان ماده الاغ وارد مكّه شديم و من در جستجوى كودكى جهت شير دادن بودم ؛ هر يك از زنان كه همراه من بودند ، از پذيرفتن محمّد به جهت يتيمىاش سر باز مىزدند ؛ زيرا به پدران كودكان چشم اميد داشتند . هر يك از زنان كودكى را گرفت و من كودكى نيافتم . هنگام بازگشت از مكّه به همسرم گفتم : « به خدا من دوست ندارم دست خالى برگردم . من مىروم و آن كودك يتيم را مىگيرم . » او اجازه داد و گفت : « باشد كه خداوند بدين‌وسيله بركتى بر ما فرستد . »\r\nرفتم و ناگزير آن كودك را گرفتم ، همين‌كه به منزل برگشتم و او را در دامن نهادم ، هر\r\n\r\n\r\n","description":"","footnote":"\r\n( 1 ) - ابن‌حجر ، الاصابه ، ج 1 ، ص 102\r\n( 2 ) - همان مدرك ، استيعاب ، ابن‌عبدالبرّ .\r\n","page_name":" 52 ","page_number":52},
  {"content":"\r\n\r\nدو پستانم شير فراوانى آورد ! او نوشيد و سير شد ، برادر ( رضاعى ) اش نيز سير نوشيد و هر دو به خواب رفتند ، شوهرم برخاست و به سوى آن شترى كه داشتيم رفت ، ديد پستان هايش پر از شير است ! ما از شير آن نوشيديم تا سير شديم و آن شب را به راحتى به سر برديم . صبح كه شد شوهرم گفت :\r\n« اى حليمه ، به خدا سوگند وجود مباركى را با خود آورده‌ايم ! »\r\nگفتم : « من نيز چنين آرزويى داشتم » ، سپس به راه افتاديم و بر آن ماده الاغ سوار شديم و محمّد را بر آن سوار كرديم . چنان بر قافله پيشى گرفتيم كه در تصوّر نمىگنجيد !\r\nهمراهان من مىگفتند :\r\n« اى دختر ابىذؤيب ، قدرى آرام‌تر ، مگر اين همان ماده الاغى نيست كه با آن آمدى ؟ ! » .\r\n\r\nپدر زهرا ، حضرت محمّد صلى الله عليه و آله\r\nدر پاسخ گفتم : « به خدا اين همان است ! » .\r\nآنها مىگفتند : « به خدا سوگند كه او را عنايتى شده است ! » .\r\nآنگاه به منزلگاه بنىسعد رسيديم ، سرزمينى كه بىحاصل‌تر از آن وجود نداشت .\r\nگوسفندان ما كه قبلًا گرسنه بودند ، در اين روزها سير و شاداب شدند ! شير آنها را مىدوشيديم و اين فقط براى ما بود ! اهالى مىگفتند : گوسفندان را در آن جا كه حليمه مىچراند برانيد ، امّا آنها چنان بركتى نمىديدند ! گرسنه و بدون شير برمىگشتند و ما هر روز افزون‌تر از پيش خير و بركت را پيش روى خود مىديديم . دو سال و اندى به اين صورت گذشت .\r\nآرى به اين صورت بركت از پرتوِ وجودِ محمّد صلى الله عليه و آله پدر فاطمه عليها السلام ، از آغاز تولّد و دوران كودكىاش نمايان بود . و چون محمّد صلى الله عليه و آله به كفالت عموى خود ابوطالب درآمد به نيكوترين شيوه ، در حمايت و تربيتش همّت گماشت و او را در كنار فرزندانش نوازش مىكرد ، بلكه بر آنان مقدّم مىداشت و احترام و توجّه بيشترى مىنمود ! و تا چهل سالگى همچنان در حمايت و احترامش مىكوشيد و به خاطر او با ديگران ستيز مىكرد و اين به جهت حقّ خويشاوندى و شخصيّت والايى بود كه در او سراغ داشت و ديگران از آن\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبىخبر بودند و نيز به جهت فيوضات و بركاتى بود كه از وجود مباركش مىديد .\r\nابن‌عساكر از « جلهمة بن عرفطه » نقل كرده كه گفت :\r\n« به مكّه آمدم ، مردم اين شهر را در قحطى و خشكسالى ديدم . قريش به ابوطالب كه نوجوانى را همراه داشت و چون خورشيد مىدرخشيد ، گفتند چه كنيم ؟ ابوطالب دست آن نوجوان را گرفت و نزديك كعبه برد و پشت او را به ديوار خانه چسبانيد و با انگشت آن نوجوان استغاثه كرد ، در آسمان ابرى نبود امّا از اين‌سو و آن‌سو ابرها آمدند و غرش آسمان بلند شد و بارانى باريد كه وادى مكّه منفجر مىشد و شهر و بيابان سيراب شدند . »\r\nابوطالب در شعرى به اين مطلب اشاره دارد :\r\n وابيضّ يستسقي الغمام بوجهه * ثمال اليتامى عصمة للأرامل \r\n« آن سفيدرو كه به بركت سيمايش از ابرها باران خيزد ، آنكه تكيه‌گاه يتيمان و حامى بيوه‌زنان است ! »\r\nاوست محمّد صلى الله عليه و آله كه در آغاز خلقت امتياز همهء خوبىهاى بشريّت را به دست آورد و با انديشهء درست و ديدگاه حقش به مدارج عالى رسيد و بهرهء وافرى از هوشمندى و استقلال انديشه و حكمت و آرمان‌خواهى به دست آورد و با سكوت معنىدارش بر ژرف‌نگرى و تفكّر عميق و حق‌جويى ، يارى جست و با خِرَد سرشار و فطرت شفّاف دفتر حيات و شؤون انسان‌ها و احوال جامعه را مطالعه كرد و از آنچه خرافه و ناهنجار است رخ برتافت ، آنگاه با بصيرت كامل با مردم معاشرت كرد و هر گاه خير و خوبى ديد ، در آن شركت نمود و گرنه راه عزلت برگزيده بود ؛ او از مسكرات و ذبيحهء حرام و پرستش بتها در اعياد و جشن‌ها نفرت داشت و از آغاز رشد از خدايان باطل رخ برتافت و چيزى را ناپسندتر از پرستش بتها ندانست و سوگند به لات و عزّى را تحمل نكرد .\r\nجاى ترديد نيست كه خداوند از هر انحرافى مصونش داشت و اگر وسوسهء نفس خواست تا به كالاى دنيايش بكشاند و يا به پاره‌اى تقليدهاى ناروا فراخواند ، عنايت ربّانى مانع و حايل شد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاوست محمّد رسول‌اللَّه صلى الله عليه و آله كه خداى تعالى خواست سرور فرزندان آدم و خاتمِ انبيا باشد . خدايش وى را در پناه خود گرفت و با خصال خجسته و اخلاق فاضله و صفات كريمه بر قومش برترى داد ؛ به اين سبب او در جوانمردى سرآمد ، در اخلاق نيكوتر ، در معاشرت برتر ، در بردبارى بزرگتر ، در سخن راستگوتر ، در معاشرت ملايم‌تر ، در عفّتِ نفس والاتر ، در عمل خير كريم‌تر ، در عمل خوش‌رفتارتر ، در عهد باوفاتر و در امانت بر همه فائق آمد ، تا آنجا كه قومش وى را امين نام نهادند ؛ زيرا شايستگى و صلاح و برترين خِصال را در خود جمع كرده بود و بدان‌گونه بود كه خديجه ام‌ّالمؤمنين در وصفش گفت :\r\n« مشكلات همه را حل مىكرد و تهىدستان را نوا مىداد ، مهمان را نوازش مىكرد و طرفدار ومدافع حق بود . » .\r\nپدر بزرگوار زهرا عليها السلام قدم برنمىداشت ، جز براى دعوت حق . او در پيمان « حلف الفضول » حاضر شد و آن پيمانى بود كه چند قبيله از قريش و بنىهاشم ، فرزندان عبدالمطّلب ، اسد بن عبدالعزّى ، زهرةبن كلاب و تيم بن مرّه عهد بسته بودند ، آنگاه كه جنگ فجّار رخ داد ، آنها در خانهء عبداللَّه بن جدعان تيمى - كه مردى سالخورده و شريف بود - گرد آمدند و همپيمان شدند كه اگر در مكّه ستمديده‌اى يافتند ، چه خودى باشد يا بيگانه ، به يارى او بشتابند تا داد او را از ستمگر بستانند و پيامبر خدا نيز در اين پيمان شركت كردند و پس از رسالت نيز مىفرمود :\r\n« من در خانهء عبداللَّه پسر جدعان حضور يافته و در پيمانى هم‌سوگند شدم ، كه دوست نداشتم آن را با شتران سرخ موى مبادله كنم و اگر در اسلام نيز ، به اين پيمان دعوت شوم ، خواهم پذيرفت . » « 1 »\r\nروح چنين پيمانى با تعصّبات جاهليت همخوانى نداشت ! دربارهء انگيزهء چنين پيمانى گفته‌اند : مردى از زبيد ، به مكّه آمد ، كالايى به عاص بن وائل فروخته بود و او بهاى آن را نمىداد ، آن مرد به سران قبايل مكّه ؛ عبدالدار ، مخزوم ، جمح ، سهل و عدى شكايت\r\n\r\n\r\n","description":"","footnote":"\r\n( 1 ) - البداية والنهايه ، ج 2 ، ص 291\r\n","page_name":" 55 ","page_number":55},
  {"content":"\r\n\r\nكرد ، امّا آنها از يارى وى سرباز زدند ، ناگزير بر كوه ابوقبيس رفت و فرياد مظلوميت برآورد . زبير بن عبدالمطّلب اين را شنيد ، حركت كرد و گفت : كيست به يارى مظلوم بشتابد ؟ سپس گروهى كه نامشان از نظر گذشت ( سران قبايل مكّه ) گرد آمدند و پيمان حلف‌الفضول بستند و نزد عاص بن وائل رفته و حق مرد زبيدى را از او ستاندند . « 1 »\r\nبه اين‌گونه بود كه گام‌هاى استوار پدر زهرا عليها السلام همه با تأييدات خداوند بزرگ همراه بود كه او را به كار نيك هدايت فرمود تا جز در طريق حقّ ره نسپارد و جز در مجلس حق ننشيند .\r\nپيامبر در جوانى كار مىكرد و با عرق پيشانى تحصيل روزى مىنمود و عمويش بر او نظارت داشت ، هر چند در جوانى آن حضرت شغل خاصّى نداشت ولى روايات متعدّد مىگويد كه : او شبانى مىكرد و در طفوليت در بنىسعد ، گوسفندان را به چرا مىبرد . در بيست و پنج سالگى به تجارت شام سفر كرد و با مال خديجه بازرگانى مىنمود .\r\nابن‌اسحاق گويد : « خديجه بنت خويلد ، بانوى تاجرپيشه و صاحب شرافت و ثروت بود . او از مردان براى تجارت يارى مىجست و مالش را به مضاربه مىداد . قريش نيز مردمى تجارت پيشه بودند . همين كه خديجه صدق گفتار ، امانتدارى و كرامتِ اخلاقى محمّد صلى الله عليه و آله را شنيد ، پيشنهاد كرد كه با ثروت او تجارت كند و رهسپار شام گردد تا سودى افزون‌تر از ديگران به او دهد ؛ غلام خود « ميسره » را نيز در خدمت او گماشت .\r\nرسول‌خدا صلى الله عليه و آله اين پيشنهاد او را پذيرفت و با ثروت خديجه به تجارت پرداخت و با ميسره ( غلام خديجه ) رهسپار شام گرديد . « 2 »\r\nسفر پيامبر به شام نخستين رشتهء ارتباط [ با خديجه 
  ] در آن پيوند مبارك بود . همين‌كه پيامبر از شام به مكّه برگشت ، خديجه امانت و بركت فراوانى در مال خود ديد كه سابقه نداشت ! ميسره نيز آنچه را در خلال سفر از خُلقِ خوش ، بزرگوارى ، درايت ، عقل ، صدق و امانتِ محمّد صلى الله عليه و آله ديده بود براى خديجه تعريف كرد ، خديجه گمشدهء خود را در اين\r\n\r\n\r\n","description":"","footnote":"\r\n( 1 ) - نك : الروض الأُنُف ، ج 7 ، ص 156\r\n( 2 ) - سيرهء ابن‌هشام ، ج 1 ، ص 188\r\n","page_name":" 56 ","page_number":56},
  {"content":"\r\n\r\nجوان راستگو و امين يافت و با اين‌كه به خواستگارى سران و رؤساى قريش جواب رد داده بود ، به فكرش رسيد كه نظر خود را با « نفيسه » دختر اميّه در ميان نهد . نفيسه نزد پيامبر آمد و از ازدواج خديجه با وى سخن گفت ، رسول خدا پذيرفت و با عموهاى خود در اين باره صحبت كرد ؛ آنها پيش عموى خديجه رفتند و از خديجه خواستگارى كردند و آن ازدواج به مباركى و ميمنت شكل گرفت ! بنىهاشم و سرانِ « مُضر » در مراسم عقد شركت كردند .\r\nاين واقعه دو ماه پس از بازگشت پيامبر از شام رُخ داد . بيست شتر كابين او قرار داد .\r\nخديجه در آن روز چهل سال داشت ؛ او برترين زنان قبيلهء خود در نسب ، ثروت ، عقل ، عفّت و شرف بود و هم او نخستين بانويى بود كه به همسرى پيامبر خدا صلى الله عليه و آله در آمد و پيامبر تا خديجه زنده بود ، همسر ديگرى اختيار نكرد .\r\nدر اينجا فرصت را مغتنم شمرده ، اندكى دربارهء شخصيت مادر فاطمه و سرشت پاك و اصل و نسب و خاندان وى سخن بگوييم ؛ زيرا او بانويى بود بلندمرتبه ، با خلق وخوى شايسته و فضل و درايت كه از خاندانى اصيل و كريم ، نشأت مىگرفت .\r\n\r\nحضرت خديجه\r\nخديجه ، دختر خويلد ، فرزند اسد بن عبدالعزّى بود . عبدالعُزّى برادر عبد مناف ، يكى از اجداد پيامبر صلى الله عليه و آله است و پدر اين دو قصىّ بن كلاب مىباشد . اين چنين ، خديجه با رسول خدا صلى الله عليه و آله در جدّ چهارم ( قصىّ بن كلاب ) تلاقى دارند !\r\nايستادگى خويلد در برابر « تبّع » معروف است . آنگاه كه تبّع از يمن به حج آمد و قصد كرد حجرالأسود را از جاى بركند و با خود ببرد .\r\nتاريخ فراموش نمىكند زمانى را كه خويلد با « تبّع » به مقابله و ستيز برخاست و هشدار داد كه چنين اقدامى ، خشم خداوند را در پى خواهد داشت و صاحب خانه ( خداوند متعال ) نفرين و هلاكت را بر او نثار خواهد كرد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nخويلد و يارانش ايستادگى كرده و تبّع را به هراس و بيم افكندند تا آنجا كه چون به خانه رفت همواره در انديشهء تهديدِ خويلد بود و چون به خواب رفت ، خواب ديد كه او را به لعنت و هلاكت تهديد مىكنند ؛ سرانجام از تصميم خود منصرف شد . اين قصه را سهيلى آورده است . امّا ابن‌اسحاق به شرح و بسط اين ماجرا پرداخته و مىنويسد :\r\nهنگامى كه تبّع عازم يمن شد ، تصميم گرفت حجرالأسود را با خود ببرد . جمعى از قريش نزد خويلد آمده ، گفتند : چه بر سر ما خواهد آمد اگر حجر را ببرند ؟ ! خويلد گفت :\r\nداستان چيست ؟ گفتند : تبّع مىخواهد حجرالأسود را به سرزمين يمن منتقل كند . خويلد گفت : مرگ به از اين است ! آنگاه شمشير برگرفت و قريش نيز شمشيرها برداشتند و نزد تبّع آمدند و گفتند : مىخواهى با ركن حجر چه كنى ؟ گفت : مىخواهم آن را براى مردم خود ببرم . قريش گفتند : مرگ به از اين است . و آنگاه شمشيرها گرفته ، نزد ركن آمدند تا از آن حفاظت كنند .\r\nآرى اين خويلد ، مرد شجاع و فرمانرواى قوم است كه از خانهء خدا در زمانِ جاهليت عرب حمايت كرد و به فضايل اخلاق و كرم و پاكى و اصالت خانوادگى شهره بود .\r\nمادر حضرت خديجه ، فاطمه دختر زائدةبن اصم‌بن رواحةبن حجربن عبدبن معيص‌بن عامربن لؤى بود . مادرِ فاطمه ؛ يعنى جدّهء خديجه ، « هاله » دختر عبد مناف‌بن حارث بود كه نسب او به « لؤى بن غالب » مىرسد .\r\nبدين ترتيب پدر و مادر خديجه از اصيل‌ترين خانواده‌هاى قريش بودند و در نسب و حسب برترين به شمار مىآمدند و خديجه در بهترين سرزمين رشد كرد و به اخلاق فاضله متّصف شد و به ديانت معروف بود و آلودگىهايى كه دامن برخى خانواده‌هاى مكّه را گرفته بود ، دامن پاك او را نگرفت ؛ عنايت خداوند خديجه را از آغازكودكى حفظ وحراست مىكرد ؛ زيرا او بايد ، امّ المؤمنين باشد و هر زنى چنين شايستگى را نداشت .\r\nخداوند متعال ، با حكمت خويش براى همسران پيامبر تربيتى خاص و عنايتى ويژه فراهم ساخت تا به مسؤوليت خود عمل كنند .\r\nيكى از سنّتهاى خانواده‌هاى قريش اين بود كه دختر وقتى به سن بلوغ مىرسيد ،\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nازدواج مىكرد و چون از ده سال مىگذشت ، ديگر كسى جرأت نمىكرد به آن خانواده نزديك شود ، مگر آنكه داراى نسب شريف و معروف به مروّت و فضل مىبود ! خديجه ده ساله بود كه « عتيق » پسر عابدبن عبداللَّه مخزومى به خواستگارى او آمد و حاصل آن ازدواج فرزندى به نام عبداللَّه بود . طولى نكشيد عتيق درگذشت و هند بن زرارة بن نباش تميمى با او ازدواج كرد و دو پسر به نامهاى هند و حارث و يك دختر به نام زينب آورد .\r\nهنگامى كه از خديجه و خاندان و نزديكانش سخن مىگوييم ، مىبينيم كه در تاريخ نام هر يك به نيكى ياد شده و همگى در شجاعت و اخلاق شهره بودند .\r\nحكيم‌بن حِزام پسر برادر خديجه ، از ثروتمندان بزرگ بود ، ورقةبن نوفل نيز يكى از پسر عموهاى خديجه بود ؛ اين‌دو در زندگى حضرت خديجه نقش مؤثّرى داشتند . حكيم در خانهء كعبه زاده شد ! « 1 » و مردى خردمند ، صاحب نظر ، فرزانه و بخشنده و كم نظير بود .\r\nاو پانزده ساله بود كه به دارالندوه راه يافت ، در حالى كه مردان كمتر از چهل سال را در اين مجلس مشورتى نمىپذيرفتند ؛ اين دليل خردمندى و سلامت فكر و استحكام رأى او بود . همواره ابوسفيان غبطه مىخورد كه چرا به پايهء عقل و خرد حكيم نمىرسد و آرزو مىكرد چنان جايگاهى داشته باشد .\r\nحكيم ، فكر و فعاليت خود را در تجارت نيز به كار برد و كاروان‌هاى او به اطراف جزيرةالعرب گسيل مىشدند و سود فراوان و مال بسيارى مىآوردند كه آن را به فقراى مكّه و ميهمانان انفاق مىكرد و نتيجهء آن بركتِ بيشتر مال او و محبّت و جذب قلوب مردم بود .\r\nاو به عمّه‌اش خديجه علاقمند بود و همواره به خانه‌اش مىرفت و در كارها با او به مشورت مىپرداخت . امّا ورقةبن نوفل پسر عموى خديجه ، آن بزرگمردى كه در تربيت روحى خديجه ، در جاهليت و پيش از ازدواج با پيامبر صلى الله عليه و آله تأثير فراوان داشت ، مردى بود زاهد و وارسته كه زندگى را در تفكّر در آيات خدا و بندگى پروردگار مىگذراند و اوقات\r\n\r\n\r\n","description":"","footnote":"\r\n( 1 ) - مؤلّف براى اين مطلب سندى نياورده و تا آنجا كه اطلاعات و اسناد تاريخى نشان مىدهد ، كسى جزعلى بن ابىطالب عليه السلام چنين افتخارى را كسب نكرده است ، « مترجم » .\r\n","page_name":" 59 ","page_number":59},
  {"content":"\r\n\r\nخود را به خواندن تورات و انجيل مصروف مىداشت و از اين دو كتاب مطالبى نقل مىكرد و به غور مىپرداخت تا اوصاف پيام‌آور اسلام را كه تورات و انجيل و برخى كتب ديگر بشارت داده بودند ، به دست آورد . او با بسيارى از راهبان و اهل كتاب همنشين بود و از آنها نيز اوصاف پيامبر موعود را مىشنيد و تلاش مىكرد قبل از مردن ، پيامبر صلى الله عليه و آله را درك كند ؛ به‌ويژه پس از آنكه فهميده بود او از فرزندان اسماعيل ، فرزند ابراهيم عليهما السلام است .\r\nورقة بن نوفل از آلودگى شرك و بت‌پرستى رويگردان بود و به خداى يكتا ، آفرينندهء هستى ايمان داشت و نيز به حساب ، پاداش ، بهشت و دوزخ ، مؤمن بود .\r\nوى شاعرى بود با احساسات لطيف ، بزرگ‌منش و با دلى لبريز از محبّت به مردم ؛ بدين جهت مردم به او انس و علاقه داشتند و هرگاه به مجلسى مىگذشت ، وى را خوش‌آمد مىگفتند و مشتاق بودند كه بيشتر با او هم‌صحبت باشند ، ليكن او تنهايى و بندهء خدا بودن را ترجيح مىداد .\r\nآرى ، خديجه اين دو عنصر شايسته را برگزيده بود . حكيم بن حِزام ، پسر برادرش كه در تجارت و توانگرى و خردمندى سرآمد بود و ورقه كه الگوى عبادت و تفكر بود و خديجه به گفتهء او ايمان عميق داشت و بسيار مىشد كه خاطره‌هاى معنوى ، كه ثمرهء روح بلند و عقل سليم و انديشه هدفمند او بود ، با وى در ميان مىگذاشت و بسيار از خدا و آيات و نشانه‌هايش مىپرسيد و در بارهء ثواب و عقاب و بهشت و دوزخ و ارزش عمل صالح و انفاق به فقرا و مستمندان و كمك به نيازمندان از وى پرسشهايى مىكرد .\r\nورقه با صفاى نفس و لطافت روح ، آنچه را كه در درون دختر عمويش مىگذشت احساس مىكرد و بدور از شائبه‌هاى دنيوى ، به پرسش‌هايش پاسخ مىداد و از تجارب و آموخته‌هاى خود او را بهره‌مند مىساخت كه اينها در حياتِ دينىِ خديجه تأثير داشت . از اين‌رو به هيچ يك از بت‌ها سر تسليم فرود نياورد و براى آنها نذر يا قربانى نكرد .\r\nحضرت خديجه در ميان مردم مكه ، به ويژه قريش ، منش و سلوك آبرومندانه‌اى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nداشت و لقب‌هايى به او نسبت مىدادند كه نشانهء برترى وى بر ساير زنان است .\r\nخصلت‌هاى ستودهء او در هيچيك از آنها ديده نمىشد . هر يك از نامهاى او به نوعى از منزلت اجتماعى و شخصيت و محبوبيتش در دلهاى مردم حكايت داشت . نخستين لقب او « طاهره » بود ؛ اين لقب را بيهوده به وى نسبت ندادند ، بلكه شايستگى او چنين ايجاب مىكرد . او در عصر جاهليت و قبل از همسرى پيامبر صلى الله عليه و آله دوبار ازدواج كرد و شوهرِ دوّمش ، در جوانى بدرود حيات گفت .\r\nخديجه در حالى كه از رفاه و عزّت برخوردار بود ، به تجارت رو آورد و هرچند خواستگاران فراوانى داشت ، مايل نبود از طريق تجارت كسب همسر كند . او براى خود راهى برگزيد ، بدور از هوا و هَوَس وانگيزه‌هاى نفسانى ! او در رشته‌هاى متعدّد و متنوّعى از تجارت فعاليت داشت ولى با تجّار در گروهِ عام و خاص ، رابطه‌اى نداشت بلكه غلامانش عهده‌دار كارهاى او بودند كه ميسره آن غلام مخلص ، آنها را سرپرستى مىكرد .\r\nسالن وسيعى به مساحت شانزده متر در هفت متر اموال تجارى او را در خود جاى داده بود كه آثار آن تا سال 1412 كه از ناحيهء « مسعى » حفارى مىشد ، بر جاى مانده بود . اين موارد حكايت از منزلت خديجه دارد .\r\nاز جمله عواملى كه موجب شد او را لقب « طاهره » دهند ، اين بود كه او هرگز با زنان هوسران ننشست . معروف است كه خانه‌هاى مكه در جاهليت ، شاهد شب‌نشينىها و لهو و لعب بود و حضرت خديجه از كنار آن خانه‌ها ، كه برخى متعلّق به پسرعموها و پسردايىهايش بود ، مىگذشت و مىديد كه به شب‌نشينى و لهو و لعب سرگرمند اما هرگز تحت تأثير اين خانه‌ها قرار نگرفت و از آنچه برخى زنان قريش بدان سرگرم بودند ، بيزارى مىجست .\r\nزنان مكه و تاريخ ، خاطرات ارزشمندى را از خديجه به ياد دارند . زنان به ديدن او مىرفتند و از كرم و عطاى او بهره‌مند مىشدند و چون به طرف كعبه مىرفت ، گِرد او را احاطه كرده ، وى را همراهى مىكردند و هيچيك از آن زنان سخنى در محضر او بىحاصل نمىگفت و جز به سخن جِدّ حرف نمىزد و كلمه‌اى نامناسب كه او نمىپسنديد بر زبان نمىراند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nيكى از القاب ويژهء خديجه « سيدهء قريش » بود ؛ اين لقب بزرگ و توصيف ارزشمند را به كسى ندهند ، جز آن كسى كه به اوصاف كمال انسانى راه يافته باشد .\r\nهمهء مردم برترى اخلاقى و روحى وى را باور داشتند .\r\nاو در برابر ثروت و تجارت شيفته نبود و انبوه ثروت‌ها نتوانست در صفات پسنديدهء وى رخنه كند بلكه اين ثروت و تجارت بود كه در برابر او خاضع بود و اين را بايد ثمرهء آن احساس متعالى بر شمرد .\r\nدانشمندان و نويسندگان در تحليل شخصيت خديجه گويند : خود را به غير از مردم و حرف‌هاى مردمى مشغول مىداشت و به بحث و پرسش در ماوراى اين حيات مادى مىپرداخت . از پيام‌آوران خدا مىپرسيد ؛ از پيامبرى كه خدا براى اين امت و هدايت مردم خواهد فرستاد ، از خداى بزرگ كه درخور پرستش است و در برابر او بايد به خاك افتاد و در برابر سلطنتش خاضع بود . در اين انديشه‌هاى متعالى ، روح پاك و هوش سرشارش ، وى را يارى مىداد .\r\nدر كتب تاريخ آمده است كه او همواره با پسر عمويش « ورقة بن نوفل » از پيامبرِ آينده و سرور آدميان كه خدايش براى هدايت بشريت خواهد فرستاد ، سخن مىگفت .\r\nاين انديشهء بلند ، وى را از بيهودگى زندگى ، كه در آن زمان حاكم بود ، دور مىساخت . و اين‌گونه به شخصيتى ارزشمند ، ميان مردم دست يافته بود ، كه او را سيده زنان قريش نام نهادند .\r\nقريش زنان باشخصيت ديگرى هم داشت كه داراى عقل وخرد و جزم و ثبات بودند اما حضرت خديجه در عقل و خِرَد ، حزم و ثبات ، شرافت ، طهارت و والانگرى ، بر همگان برترى داشت تا آنجا كه در ميان قوم خود به فضل و كرم و يارى مستمندان شهره بود .\r\nفقرا و نيازمندان و افراد غريب به سوى خانهء او مىآمدند و از سفرهء احسانش بهره‌مند مىشدند . بانوى قريش را لقب « ام‌ّالمؤمنين » دادند ؛ زيرا منزلت فوق‌العاده‌اى داشت ؛ منزلتى كه در طى قرن‌ها جاودانه است ! او تمام آنچه را در توان داشت نثار كرد تا بار مشكلات را از دوش پيامبر صلى الله عليه و آله و خاندان و يارانش بردارد و در تبعيد و محاصره ،\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nآنان را يارى رساند و به خويشاوندانش و آنان كه تحت محاصرهء اقتصادى قرار نداشتند ، مخفيانه پيام مىفرستاد كه هر اندازه مقدور است ، خوراك وآذوقه براى وى بفرستند تا مسلمانانِ محصور در رنج نباشند و به رغم مخالفت دشمنان رسالت ، در پاسخ به دعوت وى همكارى مىكردند ؛ به اين جهت خداوند ، او را نخستين بانويى قرار داد كه لقب ام‌ّالمؤمنين گرفت و شايد از برترين لقب‌ها ونام‌ها ، همين نام بود كه آن بانوى پاك سيدهء قريش ، ام‌ّالمؤمنين و سرور بانوان عالم لقب گرفت . اين لقب شايستهء هيچيك از همسران پيامبر و زنان امت نبود ؛ مگر فاطمه زهرا عليها السلام دختر رسول‌اللَّه و سيدهء طاهره ، خديجهء كبرى و پيش از آنها هيچ زنى به اين سمت نايل نگشت ، مگر دو بانوى بزرگ از زنان برگزيده ؛ مريم دختر عمران و آسيه بنت مزاحم همسر فرعون .\r\nامام احمد حنبل از ابن‌عباس نقل كرده ، كه گفت :\r\nپيامبر خدا صلى الله عليه و آله چهار خط روى زمين كشيد و فرمود : « مىدانيد اينها چيست ؟ » گفتند :\r\nخدا و پيامبرش داناترند . پيامبر فرمود : برترين زنان اهل بهشت خديجه دختر خويلد ، فاطمه دختر محمد صلى الله عليه و آله و مريم دختر عمران و آسيه دختر مزاحم همسر فرعون‌اند .\r\n« أفضل نساء أهل الجنّة خديجة بنت خويلد وفاطمة بنت محمّد ومريم بنت عمران وآسية بنت مزاحم امرأة فرعون » . « 1 »\r\nصحيح بخارى از على عليه السلام ، از پيامبر صلى الله عليه و آله نقل كرده كه فرمود : « خير نسائها مريم و خير نسائها خديجة » . « 2 »\r\nاين لقب را مادر زهرا عليها السلام با شايستگى كه داشت به دست آورد ؛ چرا كه او هرآنچه داشت پيش‌كش به درگاه خدا كرد و گرانبهاترين چيزها را در راه خدا و يارى رسول‌اللَّه صلى الله عليه و آله قربانى نمود و هرگز از يارى و مساعدت او دست برنداشت .\r\nشرح اين مطلب را در خلال بررسى زندگى زهرا عليها السلام و تأثير خديجه در حيات معنوى دخترش بيان خواهيم كرد .\r\n\r\n\r\n","description":"","footnote":"\r\n( 1 ) - مسند احمد ، ج 1 ، ص 293\r\n( 2 ) - فتح‌البارى ، ج 6 ، ص 47\r\n","page_name":" 63 ","page_number":63},
  {"content":"\r\n\r\n\r\nازدواج مبارك وثمرهء آن\r\nهنگامى كه خبر خواستگارى امين ، محمدبن عبداللَّه ، از خديجه دختر خويلد در مكّه پيچيد و اين خبر نقل مجالس و محافل شد ، زنان مكّه بر اين پيوند غبطه خوردند ؛ زيرا همهء ديدگان و دل‌هاى دختران قريش به سوى محمد صلى الله عليه و آله متوجه بود . در ميان جوانان مكّه ، زيباتر ، پاكدامن‌تر ، خردمندتر ، راستگوتر و باشخصيت‌تر از امين وجود نداشت . او با صفات و اخلاقِ خجسته و والايىِ نسب و كمال و صداقت و امانت ، قلبها را تسخير كرده بود .\r\nدر روز عروسى آن دو ، جشن‌ها به‌پا شد ، شترها قربانى كردند و سفره‌ها گسترانيدند ؛ بزرگان و جوانان همه آمدند و شادى و مسرّت خانه‌هاى مكه را پوشش داد ؛ زيرا محمد صلى الله عليه و آله برترين فرزندان و بهترين جوانان بشمار مىآمد .\r\nبزرگان مكّه و سران قبايل و زبده‌ترين جوان‌ها ، در اين جشن باشكوه شركت جستند ، هريك در قربانى كردنِ شتر و ذبح گوسفند و مهيا كردن غذا ، بر ديگرى پيشى مىگرفت . سفره‌ها را گسترانيدند و ظرف‌ها را چيدند و همهء مردم از وليمهء عروسى خوردند تا سير شدند و شادى كردند و از صميم دل مباركباد گفتند .\r\nدر مكّه مرد يا زنى ، پسر يا دختر جوانى نبود مگر آنكه به اين مناسبت شادى مىكرد .\r\nچه سخنى براى آنها جالب‌تر از اين بود ؟ ! و اگر مكّه با اين پيوند زناشويى سرمست از شادى نباشد ، به كدامين ازدواج و به كدام مناسبت خوشوقت و شادمان گردد ؟ !\r\nزندگى براى اين دو همسر گرامى ، با خوشبختى و شادكامى ، به پاكيزگى و گوارايى مىگذشت و محمد پسر عبداللَّه ، در وجود خديجه عطوفتِ همسرى و مهر و محبت و وفادارى را مىجُست .\r\nاو شوهرى شايسته بود براى خديجه و خديجه همسرى بااحساس براى آن بزرگوار . محمد صلى الله عليه و آله براى خديجه تمام دنيا بود و خديجه احساس مىكرد كه هماى سعادت برسرش سايه افكنده و قلب و جانش را تسخير كرده است ؛ زيرا مىدانست\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nشوهرش مانند ساير مردان مكه نيست ، بلكه در جزيرةالعرب همانندى ندارد ؛ وجود مباركش از مسكرات ، بت‌پرستى و مجلس قمار منزّه است و زيورهاى دنياى مادّى كه غالب مردان و زنان مكّه را فريفته ، در نظرش ارزش و جاذبه‌اى ندارد .\r\nخديجه خود را در برابر شخصيتى يگانه مىديد كه باور نداشت ؛ اگر از اخلاق و زيبايى صفات مردان سخن مىگفت ، محمد صلى الله عليه و آله به عالىترين مدارج كمال انسانى رسيده بود ، اگر از مردانگى و فرزانگى ياد مىكرد ، كسى به‌پاى شوهرش نمىرسيد . در او نشانه‌هاى بارزِ مردان بزرگ و اوصافى را مىديد كه در گذشته نديده و حتى نشنيده بود !\r\nاو مردى خردمند ، پاكدل و منزه بود ؛ همتى داشت كه كوه‌هاى مكّه و دشت‌هايش در برابر آن هماورد نبودند . همّتى داشت به بزرگى همهء جهان . مردى كه هر كسى در نخستين ديدارش مىفهميد كه براى رسالتى بزرگ آماده مىشود ؛ لذا در احساس و ادراك خديجه ايمانى راسخ بود كه محمد صلى الله عليه و آله پيام‌آور اين امت است ، هرچند از چگونگى رابطهء او با خدا و خوارق عاداتى كه به دستش تحقق خواهد يافت ، بىخبر بود .\r\nاو به خلوت و تنهايى انس داشت و همسر مانع اين تنهايىها نبود بلكه توشهء او را آماده مىساخت تا بتواند در خلوتِ تنهايى و تفكر و عبادت بسر برد ، خلوت با خود كه توشهء هر پارسايى است كه به خدا پيوسته باشد و با خود خلوت كند تا از همهء سرگرمىهاى زندگى وارسته باشد و قلبش را با رهتوشهء خوف و رجا همنوا سازد ؛ ترس از خداى متعال و تواناى مقتدر و اميد به رحمت و رضوان او .\r\nمحمد صلى الله عليه و آله به خود نويد رسالت بزرگى را مىداد ؛ رسالتى كه مردم را از تاريكى به روشنى آوَرَد . در حقيقت خداى تعالى چنين وعده‌اى داده بود و ديدهء عنايتش او را گام به گام زيرنظر داشت تا شايستگى تحمل بارِ چنين رسالتِ بزرگى را به بهترين حالت بيابد و به نيكوترين شكل آن را ابلاغ نمايد و آن همسر پاك با وفا و فرمانبردار نيز عظمت آنچه را در قلب شوهرش نسبت به مسؤوليت آينده مىگذشت ، به خوبى درك مىكرد و با شناخت اهداف عالىِ وى ، خود را براى همكارى آماده مىساخت . روزها پشت سر هم سپرى مىشد و خديجه اهتمام مىورزيد كه شوهر را به امور كوچك سرگرم نسازد و\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nفضاى مناسب را براى عبادت و خلوت او فراهم آورد .\r\nآثار حمل نمودار شد و خديجه از شادمانى در پوست نمىگنجيد ! هيچ زنى از قريش چون خديجه اشتياق حمل نداشت . چرا شادمان نباشد ؟ ! در حالى كه در چهل‌سالگى همسر صادقِ امين و زبده‌اى را يافته كه زيور جوانان مكه است . از اين‌رو شتابان نزد شوهر آمد تا بشارت حمل را بدهد ! نُه ماه گذشت ، تمام اميدش را به تولّد نوزاد دوخته و پيش از اين‌كه نوزاد بيايد براى او دايه‌اى برگزيده بود ! انتظار به‌پايان رسيد و پدر گرامى نيز شوق ديدار جگرگوشهء خود را داشت . ديرى نگذشت كه قابله آمد و نويدِ تولدِ دخترى را داد ، بعد از آن خبر ، قلبش آرام گرفت و به موهبتِ خداوندى شادمان شد و خدا را سپاس گفت كه فرزندى به او داده است و جهت سلامتى زوجهء گرامىاش شكرگزارد و آنگاه او را « زينب » نام نهاد . « 1 »\r\nپيامبر صلى الله عليه و آله از اين‌كه خداوند فرزند دخترى به او داده است ، اندوهگين نشد ، چنان كه رسم جاهليت چنين بود ، بلكه با شادمانى و مسرّت به استقبال او رفت و در اين تولد قربانىها كرد ! و خانهء آن دو همسر ، شاهد روشنى و شادى بيشترى گرديد . طولى نكشيد كه زينب از تنهايى درآمد و مولود جديدى بنام رقيّه ديده به دنيا گشود و پدر و مادر با\r\n\r\n\r\n","description":"","footnote":"\r\n( 1 ) - برخى گفته‌اند نخستين فرزند پيامبر صلى الله عليه و آله قاسم بود وگويند او قبل از مبعث وفات يافت . در اين خصوص روايتى است كه در روض‌الأُنُف از زبير بن عوام بن خويلد رسيده است كه گفت : خديجه قاسم و عبداللَّه را كه قاسم و طاهر نيز ناميده مىشدند ، بزاد ، قاسم به حدى رسيد كه مىتوانست راه برود اما شيرخوارگىاش كامل نشده بود كه از دنيا برفت . در همين منبع آمده كه روزى پيامبر خدا بر خديجه وارد شد و ديد خديجه گريه مىكند ، گفت : « اى پيامبر ، شير قاسم از پستانهايم جارى است ، اى كاش زنده مىماند و شيرخوردگىاش به پايان مىرسيد . اگر از سرنوشت او خبر داشتم ، برايم قابل تحمل بود . » پيامبر فرمود : « مىخواهى صداى او را بشنوى ؟ » گفت : « به خدا و رسول خدا باور دارم . . . » بنا بر اين روايت ، قاسم شيرخواره بوده كه همچون برادرش عبداللَّه در اسلام وفات يافته . آنچه در آن خلاف نيست اين‌كه قاسم فرزند خديجه بود و به همين جهت پيامبر ، ابوالقاسم ناميده شد ونيز اختلافى نيست در اين‌كه خديجه چهار دختر به‌دنيا آورده ، كه اسلام را درك كرده‌اند وهجرت نمودند ، اينها عبارتند از : زينب ، رقيه ، ام‌كلثوم وفاطمه . وبرخى تولد عبداللَّه را منكر شده اما اكثر روايات در « استيعاب والروض‌الأُنُف والاصابه وجمهرة انساب‌العرب » اتفاق نظر دارند كه خديجه چهار دختر و دو پسر آورد اما آن دو پسر كجا تولد يافته و كجا وفات نمودند ؟ دراين باره اختلاف نظر زياد است ، « مؤلف » .\r\n","page_name":" 66 ","page_number":66},
  {"content":"\r\n\r\nرضايت و اطمينان نفس ، از او استقبال كردند و با پيوند استوارى كه به خداى منّان و آفريدگار خَلق داشتند ، اين موهبت الهى را نشانهء خير و بركت دانسته و شكرگزار او بودند .\r\nسوّمين دختر بنام ام‌ّكلثوم آمد ؛ شايد چنين تصور مىشد كه تولد سومين دختر ، در محيطى كه شيفتهء فرزندان پسر بودند ، براى پدر و مادر خوشايند نباشد ! اما چنين نبود ، آنها مىدانستند كه ارادهء خداوندى بر اين تعلّق گرفته و اين نيز نعمتى است از خدا براى آنها ؛ ازاين‌رو سپاس حق گفتند و از او فزونى خير و بركت را طلب كردند ! روزها مىگذشت و دو همسر گرامى با سه دختر در خوشبختى و نعمت ، به‌سر مىبردند و دختران خردسال ، محبت آنان را بيش از پيش جلب مىنمودند و از چشمه‌سارِ جوشانِ خير و سعادت سيراب مىشدند !\r\nعبدالقادر گيلانى قصيده‌اى در مديحهء خديجه سروده ، كه مَطْلَعِ آن را با ترجمهء اشعار ، ازنظر مىگذرانيم . او مىگويد :\r\n علوت فلم تدرك مقاماتك الكبرى * فغيرك لاتدعي وان عظمت كبرى . . . \r\n« برترى يافتى و مقامات عاليهء تو را كسى نيافت ، به‌جز تو را بزرگ نشمارند ، هرچند بزرگ باشد .\r\nزنان بزرگى در جهان بوده‌اند ، اما در مقايسه با تو آنها كوچك‌اند .\r\nدر سيماى پيامبر صلى الله عليه و آله گوهرى يافتى كه نشانهء آن ، رازِ نهايى بود كه تو مىشناختى .\r\nنور نبوّت را با درخشندگىاش ديدى و به آن سوى شتافتى و به كابين گرانبهايى دست يافتى . .\r\nو اين را نخست با اشارهء ميسره ديدى و آنچه از نيكى مىخواستى ، خدا راه آن را هموار كرد .\r\nآنگاه كه پيشنهاد همسرى با پيامبر خدا داده شد ، سود بردى و پناهگاه او و پشتيبان وى شدى .\r\nتو گاهوارهء رسالت بودى و آغوش خود را از آن هنگام كه نخستين آيات فرود آمد برايش گشودى .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتو بودى كه آرامش نفس به پيامبر دادى تا آنگاه وى رسالت و قرآن را از خدا دريافت .\r\nو جامه بر او پوشاندى و با « ورقه » كه علم كتاب مىدانست اين راز را در ميان نهادى .\r\nو چون جبرئيل آمد ، حجاب برگرفتى و ديرى نگذشت‌كه آن بشارت را آشكار ساختى .\r\nبر زندگى محمد صلى الله عليه و آله ديباچه‌اى نگاشتى كه خود سطر نخستين آن بودى .\r\nخدايت ، از آنچه كردى تو را سپاس گويد كه اوست سپاس‌گوى و حقّا كه كار تو شايستهء سپاس است .\r\nسلام خدا بدرقهء راهت باد و در فردوس برين قصرى از جواهر تو را گوارا باد !\r\nتو را درجاتى بلند و بىمانند است ، كه خدايت به آن و يژگى داده و برترى بخشيده است .\r\nاين دين ، در خانهء شما بالنده شده چنان كه گويى همتاى روحانى فاطمه زهرا عليها السلام بوده است .\r\nمحبت و صدق را نثار پيامبر كردى و فرمانبردارى و پذيرش امر و نهى او را ، سرلوحهء عمل خويش ساختى .\r\nتو نخستين بانويى بودى كه پشت سر پيامبر نماز خواندى و زنى جز تو نماز ظهر و عصر را نمىشناخت .\r\nبيست سال و اندى با بهترين پيامبر زندگى كردى و از تو ناهنجارى مشاهده نكرد .\r\nپيامبرِ مختار ، پس‌از تو ، چه رنجها واندوه‌ها ديد و شاهد آن سال‌هاى محنت و غم‌بود .\r\nاما سينهء پاك آن حضرت تنگ نشد و با بردبارى و تحمّل به استقبال آن رنج‌ها رفت .\r\nسرور رسولان در جمع يارانش همواره ياد محبّت‌هاى تو مىنمود و تا زنده بود ، فراموشت نكرد .\r\nهرگاه نام خديجه برده مىشد اظهار اشتياق مىكرد و به وجد مىآمد .\r\nو آنگاه كه عايشه دعوى برترى داشت چهرهء پاك مصطفى از ناراحتى برافروخته و دگرگون مىشد .\r\nو آنگاه كه در جنگ بدر گردن‌بندِ زينب را ديد ، كه براى فديهء شوهر فرستاده بود ، قلب پيامبر شكست و اشگ از ديدهء مبارك بريخت ؛ چراكه ياد خديجه براى او تازه گشت .\r\nبارى محبت تو دراعماق جان محمد صلى الله عليه و آله جاىداشت ، اين سعادت وافتخار گوارايت باد .\r\nآيا اين مهر و محبت با مرگ پيامبر پايان پذيرد ؟ ! در حالى كه او در دنيا و آخرت رحيم\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو مهربان است .\r\nآه از فراق تو اى مادر ! كه اشگهاى ما را بر گريبان جارى كرده ، فرو مىبارد .\r\nو كيست جز مادر كه اشك فرزندان را پاك كند زيرا ، او از هر كس سزاوارتر است .\r\nپس از محمد صلى الله عليه و آله ، درود و سلام خدا بر تو باد تا زمانى كه نغمه‌اى سروده شود يا شعرى خوانده شود و نيز خاندان پبامبر و يارانش ، تا زمانى كه گوينده‌اى مىگويد . تو را برترى است و هرگز مقاماتِ عاليهء تو را كسى درك نكرد ! »\r\n\r\nسفرنامه زهرا در زندگى\r\nدر خانه‌اى كه ريشه‌دارترين خاندان قريش است ؛ زهرا به‌دنيا مىآيد . پدر ، صادق امين كه احدى از قريش به‌پايهء شرافت ، صداقت و امانتش نمىرسد ، مادر بانويى كه در مكه از نظر شرافت و عزّت و رفعت همانندى ندارند . خدا چنين خواسته بود كه زينب و رقيه و ام‌ّكلثوم و فاطمه عليها السلام ، در گرامىترين خانه و خانواده ديده به جهان گشايند ؛ خانه‌اى كه عرب ، در اصالت و كرامت و پاكى براى آن مانندى نمىشناخت ! و با استقبالى روبرو شوند كه هيچ فرزندى مثل آن فرزندان استقبال نشده است ؛ زيرا بيشتر خانه‌هاى مكه از دختران با چهرهء خشمگين و قلبهاى ناراضى استقبال مىكردند و تولّد دختر خبرى ناميمون برايشان بود !\r\nاما خانهء زهرا عليها السلام چنين نبود . پدر و مادر ، محمّد صلى الله عليه و آله و خديجه بودند كه اين چهار دختر را ثمرهء پاك ازدواجى مىدانستند كه بر مودّت خالصى ، پىريزى شده بود و اين هديهء مباركى بود كه خداى تعالى ، روزىِ آنها فرموده و آنها در خشنودى به موهبت الهى ضرب‌المثل بودند .\r\nپدر گرامى در سيماى دختران نورستهء خود ، جلوه‌اى لطيف از همسر باوفايش مىديد كه با مهربانى عطوفتش ، انس داشت و رنج و محروميت كودكى و يتيمى را با وصل او جبران مىنمود .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمادر نيز در چهرهء دخترانش ذرّات حيات‌بخش وجودِ شوهرِ مهربان و جلال و شكوهِ او و شخصيت و الا و صفات خجسته‌اش را مىديد و قلب بستهء خود را براى آنان مىگشود او كه با وجود همسرش از نو تولّد يافته بود ، و اينك اين شكوفه‌ها ، خانه را از سرور و شادى و نعمت و حيات پر كرده بودند . هرچند چهار دخترِ دلبندش ، پاره‌هاى قلب مادر بشمار مىآمدند ، امّا فاطمه ، در اين ميان ويژگى و جايگاه خاصّى داشت و بيشترين فضاى قلب او را گرفته بود .\r\nاين ويژگى دو عامل داشت :\r\nنخست اين‌كه : او از همه كوچكتر بود و طبعاً جاذبهء محبّتش بيشتر بود .\r\nدوم اين‌كه : در جمال و جلال از همه بيشتر به پدر شباهت داشت . مطابق آداب و رسوم خانواده‌هاى قريش ، مادر ، براى هر يك دايه‌اى شايسته برگزيد ، تا هنگامى كه از شير گرفته شوند ، در اختيارِ مادر و حضانت او ، كه بهترين مربّى بود ، قرار گيرند .\r\nفاطمه دوران كودكى را در دامان پدر و مادر و در كنار خواهران ، بويژه زينب - كه چون مادر كوچكى براى وى بود - سپرى كرد .\r\nدر چهارمين سال تولّد فاطمه « 1 » كه نشانه‌هاى نبوّت ، براى پدر گرامىاش ظهور مىكرد و در تنهايى و خلوت به‌سر مىبرد ، مادر توشهء پدر را فراهم مىساخت و تا با پدر بود به او مهربانى مىكرد و هنگامى كه از خانه دور مىشد قلبش را بدنبالش مىفرستاد .\r\nتأمّلات پيامبر در جهان هستى وى را از دنياى مردم روىگردان مىساخت و با عزلتى توأم با تامّل و تفكر ره مىسپرد .\r\nگزينش اين عُزلت ، از تدبير الهى بود ، تا وعده‌اى را كه در انتظار آن امر عظيم ( نبوّت ) داشت تحقق بخشد ؛ زيرا روحِ بلندانديشى كه مىخواهد در حيات بشرى تأثير گذارد و آن را دگرگون كند ، ناگزير است كه عزلت و خلوت و انقطاع از مشغله‌هاى خاك و غوغاى زندگى و آنچه مردم را در دشوارىهاى حيات گرفتار ساخته است ، اين‌گونه پرورش يابد .\r\nبراى پيامبرى كه مىبايست آن امانت بزرگ را به‌عهده گيرد و انقلابى را در زمين و\r\n\r\n\r\n","description":"","footnote":"\r\n( 1 ) - توضيح در تاريخ تولد زهرا عليها السلام پيشتر از نظر گذشت ، « مترجم » .\r\n","page_name":" 70 ","page_number":70},
  {"content":"\r\n\r\nجريان تاريخ به پا كند ، چنين عُزلَتى را سه سال پيش از تكليف رسالت ، تدبير كرد ، تا اين‌كه يك ماه متوالى در هر سال به‌طور كامل به تدبُّر و تفكر در جهان ناديده و ماوراء زمان و مكان بپردازد تا زمانى برسد كه با عالم غيب به اذن خداوند ، در ارتباط باشد .\r\nفاطمه عليها السلام آنچه را كه در پيرامون او مىگذشت زير نظر داشت و شاهد عُزلت و تنهايى پدر بود تا اين‌كه پنج‌ساله شد و پدر چهل‌ساله‌اش با آثار نويدبخش نبوّت از ماوراى آفاق رخ مىنمود و مىدرخشيد . و اين آثار نويدبخش ، همان رؤياى صادقى بود كه چون سپيدهء صبح ، چهره مىنمود ! همين كه ماه رمضانِ « 1 » سومين سالِ عُزلتِ پيامبر فرا رسيد و خداوند اراده كرد رحمت خود را بر اهل زمين فروفرستد ، محمد صلى الله عليه و آله را نبوّت بخشيد و گرامى داشت ، جبرئيل آياتى از قرآن را فرود آورد .\r\nفرشته وحى آمد و گفت : « بخوان ! » پاسخ داد : « خواندن نمىدانم » . فرشته او را گرفت و رها كرد و گفت : « بخوان ! » گفت : « خواندن نمىدانم » . سپس گفت :\r\nاقْرَأْ بِسْمِ رَبِّكَ الَّذِي خَلَقَ * خَلَقَ الْإِنسَانَ مِنْ عَلَقٍ * اقْرَأْ وَرَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنسَانَ مَا لَمْ يَعْلَم‌ْش .\r\n« بخوان بنام پروردگارت . آن‌كه آفريد انسان را از خون بسته . بخوان كه پروردگار تو گرامى و با كرامت‌ترين است . آن‌كه با قلم آموخت . آموخت انسان را چيزى كه نمىدانست . »\r\nمحمد صلى الله عليه و آله به خانه برگشت ، در حالىكه لرزه بر اندامش افتاده بود ، بر همسرش وارد شد و گفت مرا بپوشانيد ، مرا بپوشانيد ! خديجه او را پوشانيد تا آرام گرفت . زهرا حالات پدر را مىديد .\r\nاو شنيد كه مادرش پرسيد : « تو را چه رسيده است ؟ » و پدر ماجرا را تعريف كرد و گفت : « بر خود بيمناكم . »\r\nخديجه گفت : « چنين نيست ، خدا تو را هرگز خوار نمىسازد ، تو صلهء رحم مىكنى ،\r\n\r\n\r\n","description":"","footnote":"\r\n( 1 ) - به اعتقاد شيعه بيست و هفتم ماه رجب .\r\n","page_name":" 71 ","page_number":71},
  {"content":"\r\n\r\nبار افتادگان برمىدارى ، به تهىدستان يارى مىدهى ، ميهمان را مىنوازى و از حق حمايت و جانبدارى مىكنى » آنگاه خديجه او را نزد ورقة بن نوفل برد . « 1 »\r\nورقه گفت : « اين همان فرشته‌اى است كه خدا بر موسى نازل كرد . اى كاش من هم در اين امر نقشى داشتم . اى كاش زنده باشم آن روز كه خويشاوندانت تو را بيرون مىكنند شاهد باشم » !\r\nپيامبر فرمود : « آنها مرا بيرون مىكنند ؟ » پاسخ داد : آرى ، هيچ مردى براى چنين مسؤوليتى كه به تو داده شد قيام نكرد ، مگر آن‌كه با او دشمنى كردند ، اگر روزى نهضت تو را درك كنم يارىات دهم . « 2 »\r\nآن گرامى باهمسرش برگشت و در خانه نشست و آنچه راورقه گفته بود فرزندانشان نيز شنيدند . فاطمه در عجب بود كه چرا اقوام او را اخراج مىكنند ؟ ! چرا با وى دشمنى مىكنند ، مگر او چه كرده است ، اين مطلب فوق ، تصوّرِ دخترِ پنج ساله بود . او هرچند از رشد سرشارى برخوردار بود اما هنوز جامهء كودكى دربرداشت . شايد اين كلمات فكر او را به خود مشغول مىداشت و دربارهء آن مىانديشيد .\r\nاين ماجرا گذشت ، بار ديگر پدر آمد و گفت : « مرا جامه‌اى بپوشانيد ، مرا جامه‌اى بپوشانيد » براى پدر چه پيش آمد ، به كجا مىرود و اين گونه مضطرب برمىگردد ؟ ! اين حوادث از كودكى فاطمه را به خود مشغول مىداشت و دوست داشت تنهاباشد وبينديشد كه در پيرامونش چه مىگذرد و چرا مادر بزرگوارش آنهمه به كار همسر اهتمام مىورزد ؟ ! سخن ورقه ، همواره بر زبانشان مىگذشت و او از خود مىپرسيد : كيست آن پيامبرى كه از ظهورش سخن مىگويند و چرا خاندانش وى را آزار مىدهند ؟ !\r\n\r\n\r\n","description":"","footnote":"\r\n( 1 ) - شك نيست كه رسول گرامى بهتر از هر كس به رسالت خويش واقف بود وخداوند قلب مباركش را تثبيت كرده بود و اما آنچه از ملاقات با ورقة بن نوفل وگفتهء او آمده است ، تنها در منابع عامه آمده و در منابع شيعى ديده نمىشود و جاى نقد و بحث است .\r\nنگاه كنيد به كتاب سيرهء صحيح پيامبر بزرگ اسلام ، تأليف : علامه جعفر مرتضى عاملى ، ترجمه حسين تاج‌آبادى ، ج 1 ، ص 286 به بعد ، « مترجم » .\r\n( 2 ) - صحيح بخارى ، كتاب بدأالوحى ، فتح‌البارى ، ج 1 ، ص 31\r\n","page_name":" 72 ","page_number":72},
  {"content":"\r\n\r\n\r\nفاطمه و دعوت نهانى\r\nپيامبر دعوت به خدا را با احتياط و بيم و در نهايت اختفا ! آغاز كرد .\r\nمكّه ، مركز آيين عرب بود ، متولّيان كعبه و سرپرستان بت‌هاى مقدّس نيز تحت نظر ساير اعراب و در مكّه بودند . حركت اصلاحى در اين محيط ، دشوارى بيشترى نسبت به ساير بلاد داشت . اين كار ، اراده‌اى خلل‌ناپذير و بردبارى در برابر مصيبت‌ها و شكنجه‌ها ، را طلب مىكرد .\r\nحكمت در اين بود كه دعوت در آغاز ، سرّى باشد تا اهل مكّه را به شورش نكشاند .\r\nطبيعى بود كه پيامبر صلى الله عليه و آله در نخستين مرحله اسلام را به نزديك‌ترين افراد ؛ يعنى خاندان و ياران صميمى خود - آنان كه اميد خيرى در وجودشان هست و او را به راستى و درستى مىشناسند و او آنها را به خير و حق‌باورى مىشناسد - ، عرضه كند .\r\nآنان كه هرگز در عظمت پيامبر صلى الله عليه و آله و جلالت نفس و صدق گفتار او ترديد نكرده بودند و به پيامبر پاسخ مثبت دادند و در تاريخ اسلام به سابقينِ نخستين ، شناخته شدند و پيشاپيش آنها همسر پيامبر ، خديجه بود كه از ديرباز چنين لحظه‌اى را انتظار داشت ، كه همسرش به خواست خدا پيام‌آور باشد .\r\nاو حتّى يك لحظه در پذيرش اسلام درنگ نكرد ، بلكه با شتاب هرچه بيشتر ، به پذيرش دعوت سبقت گرفت . آنگاه غلام پيغمبر « زيد بن حارثه » ، فرزند شراحيل كلبى ، « 1 » اسلام آورد ، آنگاه علىبن ابىطالب « 2 » كه كودكى بود و به دليل عائلهء سنگينِ پدر ، تحت\r\n\r\n\r\n","description":"","footnote":"\r\n( 1 ) - زيد اسيرى بود آزاد شده كه خديجه او را خريده ، به پيامبر هديه كرده بود . پدر و عمويش آمدند كه زيد رانزد قومش ببرند اما او امتناع كرد و محضر پيامبر را برگزيد و پسر خواندهء پيامبر شد و او را زيدبن محمّد مىگفتند و چون اسلام آمد پسر خواندگى باطل شد .\r\n( 2 ) - به اجماع عموم مورّخان و محدّثان شيعه و بيشتر علماى عامّه و بر اساس روايات متواتر ، از پيامبرو اهل‌بيت عليهم السلام نخستين مردى كه اسلام اختيار كرده و به پيامبر ايمان آورد ، علىبن ابىطالب عليه السلام بوده است . بيشتر مورّخان و محدّثان اهل سنّت ، اين مطلب را در كتب خود آورده و روايات زيادى در تأييد آن نقل كرده‌اند . علّامه امينى رحمه الله در كتاب گرانسنگ « الغدير » ده روايت از منابع عامّه ، از پيامبر خدا صلى الله عليه و آله آورده و سخنانى چند ، از صحابه و تابعين به استناد منابع روايى و تاريخى اهل سنّت و چهره‌هاى معروف و مورد قبول آنهانقل‌كرده‌كه بنا به مفاد اين اسناد ، نخستين فردىكه از مَردان به‌اسلام گرويد ، علىبن ابىطالب عليه السلام بوده است . از جملهء اين روايات است روايتِ حاكم در مستدرك ، ابن‌عبدالبرّ در استيعاب ، خطيب در تاريخ بغداد ، ابن ابىالحديد در شرح نهج‌البلاغه و جمع كثير ديگرى كه مضمون اين روايت را در كُتُب خود آورده‌اند :\r\nقال رسول‌اللَّه : « أوّلكم وارداً عَلَيَّ الْحَوض أوّلكم اسلاماً عَلِيّ بن أبيطالب » .\r\n« نخستين كسى كه از شما در كنار حوض كوثر بر من وارد مىشود ، نخستين فردى است كه اسلام آورد و او علىبن أبيطالب است . » « نك : الغدير ، ج 3 ، ص 220 تا 240 .\r\nمؤلّف كتاب حاضر نيز در صفحهء 153 متن عربى از سخن پيامبر در ازدواج على عليه السلام با فاطمه در اين‌باره آورده است : « فَوَاللَّه لَقَدْ أنكحتك أكثرهم علماً وَ أفضلهم حِلْماً وَ أَوَّلهم اسلاماً » ، « مترجم » .\r\n","page_name":" 73 ","page_number":73},
  {"content":"\r\n\r\nكفالتِ رسول‌اللَّه به سرمىبرد ، ايمان آورد ؛ همانگونه كه در گذشته پيامبر صلى الله عليه و آله در كفالت عمويش ابوطالب بود . بعد ابوبكر اسلام آورد . « 1 » اينها نخستين كسانى بودند كه اسلام اختيار كردند و در دعوت به اسلام كوشيدند ، آنگاه عثمان‌بن عفان ، زبير بن عوام ، عبدالرحمان بن عوف ، سعدبن ابىوقاص و طلحة بن عبداللَّه ، اسلام اختيار كردند ، سپس بلال بن رباح ، ابوعبيدهء جرّاح ، ابوسلمه ، ارقم بن ابىارقم ، عثمان‌بن مظعون و برادرانش قدامه و عبداللَّه ، عبيدة بن حارث ، سعيدبن زيد عدوى و همسرش فاطمه دختر خطّاب ، خباب‌بن ارت ، عبداللَّه بن مسعود و جمعى ديگر به اسلام گرويدند . آنگاه جمعى از مردم ؛ ديگر از مرد و زن مسلمان شدند ، تانام اسلام در مكّه پيچيد و زبانزدِ مردم شد . اينها كسانى بودند كه پنهانى اسلام اختيار كردند . پيامبر خدا با آنها مجلس داشت و به ارشاد آنان مىپرداخت و به‌طور سرّى آنها را با آيين خود آشنا مىساخت .\r\nفاطمه و خواهرانش شاهد اين دعوت در مراحل سرّى و نخستين آن بودند . وحى پياپى مىرسيد و پس از آيات اوّل سورهء مدثّر ، سوره‌هاى ديگرى - در اين بُرهه از زمانِ كوتاه - با آيات روان و شيوا و دلپذير نازل مىشد ؛ آياتى كه با آن فضاى بسته تناسب داشت و تزكيهء نفس را مىستود و انسان را از فريفتگى در برابر دنيا ، بر حَذَر مىداشت .\r\n\r\n\r\n","description":"","footnote":"\r\n( 1 ) - محقّقين بر آنند كه ابوبكر در سال چهارم ، يا پنجم بعثت ؛ يعنى هنگامى كه دعوت اسلام علنى و همگانىشده بود ، اسلام آورد و قبل از آن پنجاه تن اسلام را پذيرفته بودند . ( سيرهء صحيح پيامبر بزرگ اسلام ، علّامه جعفر مرتضى عاملى ، ترجمهء حسين تاج آبادى ، صص 312 - 307\r\n","page_name":" 74 ","page_number":74},
  {"content":"\r\n\r\nبهشت و دوزخ را توصيف مىكرد ، به طورى كه گويى آن را مشاهده مىكنى و مؤمنان را در فضايى قرار مىداد كه با جامعهء آن روز فرق داشت .\r\nفاطمه عليها السلام از اين فضاى پاك و روحانى ، بهره مىجُست و قلب شاداب آن دخترِ چهار يا پنج ساله از معنويت لبريز مىشد و بر فضايل و حُسنِ اخلاقش مىافزود .\r\nبا اين‌كه دعوت پنهانى و فردى صورت مىگرفت ، اخبار آن به قريش مىرسيد ، ولى چندان بدان اهمّيت نمىداند .\r\nشيخ محمّد غزالى در كتاب خود ( فقه السيره ) « 1 » گويد :\r\n« اخبار به قريش مىرسيد ، امّا بدان اهتمام نمىورزيدند ؛ شايد آنها گمان مىكردند كه محمّد صلى الله عليه و آله يكى از موحّدان ؛ نظير اميّة بن أبي صلت ، قسّ بن ساعده ، و زيدبن عمرو بن نوفل و . . . باشد كه از الوهيّت و حقوق خداى يگانه سخن مىگفتند ، با اين حال از پخش شدن خبر اين دعوت و گسترش آثار آن ، احساس ترس كرده ، بر آن شدند كه روندِ كارِ محمّد صلى الله عليه و آله و دعوت او را دنبال كنند . »\r\nقريش ، پيامبر را به‌دقّت زير نظرداشت وفاطمه ازچشمهء زلال‌معارف‌ِاسلامى سيراب مىشد ؛ زيرا به اين چشمه نزديك بود . پدرِش پيامبر و مادرش از نخستين مؤمنان بودند .\r\nروزها گذشت و سه سال دعوتِ مخفيانه به پايان نزديك مىشد و فاطمه هفت سال از عمرش تمام شد و وارد هشت سالگى گرديد ، ولى هنوز دعوت سرّى بود ، در خلال اين فترت انجمنى از مؤمنان تشكّل يافت و دست برادرى و هميارى به هم دادند و در تبليغِ رسالت و تثبيت آن كوشيدند . آنگاه وحى نازل شد و پيامبر را به دعوت و انذار قوم خود و رو در رويى با باطل و هجوم بر بت‌هايشان ، به وسيلهء حكمت و موعظهء نيكو فرمان داد . اين حوادث كه در جزيرة العرب موجى به پا كرده بود ، فاطمه را بكلّى از سرگرمىهاى شخصى ، باز مىداشت و در حالِ كودكى ، بيدار مىساخت و خيال‌هاى كودكانه را با حوادث سهمگينى كه بعثت به وجود مىآورد ، مىآميخت . در هفت‌سالگى خود را با حوادث تكان‌دهنده و دشوار روبرو مىديد و در برابر شعله‌هايى كه بت‌پرستان سركش در برابر آيين جديد ( اسلام ) برافروخته بودند ، ايستادگى مىكرد .\r\n\r\n\r\n","description":"","footnote":"\r\n( 1 ) - فقه السيره ، ص 176 ، با تلخيص .\r\n","page_name":" 75 ","page_number":75},
  {"content":"\r\n\r\nبا چنين تحوّلى كه در حيات فاطمه عليها السلام رخ داده بود ، از سرگرمىهاى كودكانه فاصله گرفت ، امّا هرگز بر اين مجال تأسّف نخورد ، بلكه خشنود بود كه به جاى بازىهاى كودكانه با حقايق زندگىِ جديد - با همهء مشكلات و مشقّت‌هايش - دمساز باشد . او با سنّ كم ، معناى نبوّتِ پيامبر صلى الله عليه و آله و رسالتى را كه خود داشت مىفهميد و بارسنگينى را كه رسالت بر دوش او مىنهاد ، كه به عنوان دختر پيامبر بايد آن را تحمّل كند - تا منزلتى متناسب با شخصيّتِ مصطفى صلى الله عليه و آله احراز نمايد - به خوبى درك مىكرد . او مىديد كه قريش او را به خاطر ايمانى كه به حقّ دارد منزوى ساخته‌اند و جز جمعى معدود از مؤمنان رنج‌ديدهء حق ، يار و ياورى ندارد و به ياد مىآورد آنچه را كه دايى او ( ورقه ) گفته بود كه قومش وى را اخراج مىكنند و او با سنّ كم مىپرسيد : آنهمه هياهو در اطراف پدرش ، با اينكه همگان به راستگويى و حسن خلق و فضايل اعمالش گواهى مىدهند ، از چيست ؟ ! اين حوادث يكى پس از ديگرى فاطمه را در كودكى و تنهايى آبديده مىساخت و پدرش در عُزلت و تأمّلات خود ، بيشترين اوقات را مىگذرانيد و مادرش سرگرم امور محبوبش ( پيامبر ) بود و حمايت او را پىگيرى مىكرد تا براى دعوت و عبادت مهيّا باشد و فاطمه اوقاتش را با خواهران خود و احياناً به تنهايى سپرى مىكرد . امّا حوادث مىآمد تا او را از اين تنهايى جدا كند و در گردونهء حادثه‌ها قرار دهد و به جمع بپيوندد .\r\nدر همين ايّام حادثه‌اى رُخ داد كه فاطمه و پدر و مادرش را از تنهايى و تأملّات ، وامىداشت و آن حادثه اين بود كه عتبه و عتيبيّه فرزندان عبدالعزى ( ابولهب ) ، رقيّه و ام‌ّكلثوم را طلاق دادند و اين كار با توطئهء قريش انجام شد كه دربارهء دختران پيغمبر ، به اجرا درآمد . آنها مىگفتند : « شما فكر محمّد صلى الله عليه و آله را نسبت به دخترانش آسوده‌خاطر ساخته‌ايد . دختران او را به او بازگردانيد تا گرفتار كار آنها شود و نزد دامادهاى پيامبر رفتند و هر سه را تشويق كردند تا هر يك همسر خود را طلاق دهد ! ابوالعاص‌بن ربيع از طلاق دادن امتناع ورزيد و گفت : « همسرم را بر همهء زنان قريش ترجيح مىدهم ! » امّا پسران ابولهب ، فوراً به اين پيشنهاد پاسخ مثبت داده و عتبه به جاى رقيّه ( دختر پيامبر صلى الله عليه و آله ) همسرى از خانوادهء سعيدبن عاص گرفت . البته فرزندان ابولهب را نيازى نبود كه قريش آنها را به طلاق دادن همسرانشان ترغيب كنند ؛ زيرا ام‌ّجميل دختر حرب ( همسر ابولهب )\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبا كينه‌اى كه داشت سوگند يادكرده بود كه با دختر محمّد صلى الله عليه و آله در زير يك سقف نباشد . از اين‌رو همسرش ابولهب را تحريك كرد كه در طلاق عروس‌هايش اقدام كند . ابولهب به پسرانش گفت : « حق من بر شما حرام باد اگر دختران محمّد صلى الله عليه و آله را طلاق ندهيد » . گمان نمىرفت كه پسرانش اين گونه عمل كنند و انتظار نبود ( عمو ) با دختر برادرش - كه در تولّد او شادمانى مىكرد و كنيز خود « ثويبه اسلميّه » را كه بشارت ولادتش را داده بود ، آزاد ساخت - اين‌گونه باشد .\r\nامّا آن زن كينه‌توز ( ام‌ّجميل ) كارگردان اين توطئه بود و عقل و اراده و حميّت را از شوهرش گرفت و خون هاشمى را كه در عروقش جارى بود ، بىاثر ساخت تا خويشاوندى خود را با محمّد صلى الله عليه و آله از ياد ببرد و جوانمردى و شهامت را زير پا گذارد ! آرى اين است حسادت و تعصّب كور و احمقانه ؛ زيرا فرزندان هاشم بر ساير قريش پيشى گرفتند و مجد و شرف را از آن خود ساختند ؛ بر خلاف اقوام آن زن . فرزندان « عبد شمس » كه به منزلت فرزندان هاشم دست نيافته بودند ، به‌ويژه آن‌كه نبوّتِ مورد انتظار ، اينك در چهرهء يك حقيقت عينى تحقّق يافته و خاندان هاشم برندهء آن بودند . از اين رو آن زن كينه‌توز ، كوشيد تا جمعشان را پريشان سازد و نخوت احمقانهء جاهليّت را به پدران و خدايانشان نسبت دهد تا در اين راه [ اين خوى ناپسند را 
  ] به خدمت گيرد و [ با اين توطئه 
  ] كينه‌اش را متوجّه دعوت پيامبر صلى الله عليه و آله نمود و مىخواست تا از خديجه انتقام گيرد و آتشِ حسادت خود را فرو نشاند . كه چرا خديجه آنهمه شرافت و شخصيت را به دست آورده و عزّت و افتخارش گوش‌ها را پُر كرده است ؟ ! از اين رو با آن كينهء لعنتى ، شعلهء خشمِ قوم خود را بر مىافروخت تا خديجه را خشمگين كند و صفاى زندگى سعادتمندانه‌اش را ، كه زبانزد قريش و ديگران بود ، تيره سازد .\r\nهمسر ابولهب به‌اين توطئه‌بسنده‌نكرد ، بلكه در يك‌نبرد آشكار به وسط معركه رفت كه در يك سوى آن قريش و جاهلّيت قرار داشتند و در سوى ديگرش محمّد صلى الله عليه و آله و ايمان .\r\nموضع ابولهب و همسرش ، از سخت‌ترين كارشكنىهاى دشمن ، در برابر پيامبر صلى الله عليه و آله بود . احَدى از بنى هاشم و عموهاى پيامبر به اندازهء ابولهب و همسرش ، آن حضرت را نيازرد ! البته جمعى از بنىهاشم و عموهاى پيغمبر صلى الله عليه و آله بودند كه در كنار آن حضرت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nايستاده و از او دفاع مىكردند ؛ مانند ابوطالب و حمزةبن عبدالمطّلب كه بر ابوجهل به دليل آزردن پسر برادرش ، محمّد صلى الله عليه و آله ، خشمگين شد و درصَدد انتقام برآمد و اسلام آورد .\r\nشكّى نيست كه اين از اعجاز قرآن كريم و معجزات مصطفى صلى الله عليه و آله بود كه خداوند به او تعليم داد و بدان وى را گرامى مىداشت .\r\nقرآن تأكيد مىكند كه ابولهب و همسرش ( حمّالة الحطب ) به زودى در آتش خواهند سوخت .\r\nابولهب و همسرش ، ممكن بود حتّى به دروغ اظهار اسلام كنند و بگويند ما اسلام آورديم و حال آنكه قرآن ما را از اهل دوزخ خوانده است . امّا اراده و قضاى الهى تغيير ناپذير است و از خيانت ديده‌ها و راز سينه‌ها آگاه است و مىداند كه شقاوت بر ابولهب و همسرش چنان غالب شده است كه سرانجامى جز دوزخ ندارند . هيچ يك از خويشاوندان پيامبر ، چه آنان كه اسلام آوردند و يا مسلمان نشده بودند ، به اندازهء ابولهب آن حضرت را آزار و اذيت نكردند .\r\nامّا زهرا ، همچنان در بستر حوادث ، پىدرپى استوارتر و نسبت به پدر و مادر و خواهرانش نزديك‌تر مىشد . اسلام ميان او و خواهرانش كه اسلام آورده بودند ، پيوندى نيرومندتر از نسب و خون و نزديك‌تر از خويشاوندى برقرار ساخته بود . هر فردى در خاندان محمّد صلى الله عليه و آله پرداختن به خود و مشغله‌هاى خاص خود را فراموش كرده و به آيين واحد مىانديشيد و تنها خداى يگانه را بندگى مىكرد و معبود ديگرى را نمىپرستيد . فاطمه دوست مىداشت همه مسلمان مىشدند و نعمتى را كه او احساس كرده ، درك و احساس مىكردند و سعادت بر آنها سايه‌افكن مىشد . بسيار شادمان بود از اين‌كه علىبن ابىطالب عليه السلام ، يكى از سه فردى است كه اسلام آورده‌اند ؛ چرا كه او را به مثابهء برادرى عزيز مىدانست و براى او دشوار بود كه على عليه السلام دينِ ديگرى داشته باشد و از نعمت اسلام محروم بماند و خانهء سرور عالميان محمّد صلى الله عليه و آله را رها كرده و به آن گروه كافر و مورد خشم خداوند پيوندد ! آرزو مىكرد كه پسر خالهء او ، « ابوالعاص » فرزند ربيع ، شوهرِ خواهر بزرگترش زينب ، نيز اسلام مىآورد ، بلكه همهء بنىهاشم پذيراى اسلام شوند . زيرا آنها از خاندان پدر و خويشاوندان نزديكش بودند و قلب پاكش نمىپذيرفت\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاكنون كه خداوند متعال اراده كرده خاندان پيامبر را بيازمايد و در بوتهء امتحان قرار دهد ، جمعى از آنان به دشمنى بپردازند . امّا خدا مىخواست كه پيامبر بزرگ ، در نيروى اعتقاد و صدق ايمان وشكوه فداكارى ، عالىترين اسوه و نمونه باشد .\r\nبه راستى كه خداوند متعال ، فاطمهء زهرا عليها السلام را به بيشترين سهم ، از رنج و امتحان و آزمايش‌هاى بزرگ و تحمّل بىنظير ، گرامى داشت ! براى او مقدّر كرده بود كه شاهد آن محنت و ابتلاى عظيم از همان دوران كودكى باشد ، بلكه تنها او بود كه چنين نقشى داشت نه ديگر خواهرانش ؛ زيرا كه وى همچنان در كنار پدر بزرگوار ، از آغاز وحى تا آن زمان كه - برترين قهرمان توحيد ، صابر عظيم و معلم كبير آخرين نفس‌ها را مىكشيد و به حقّ پيوست ، بماند و با او همراه باشد ، آرى زهرا عليها السلام با پيامبر و در جوار او زيست و حتّى پس از ازدواج باعلى عليه السلام تا پرواز در ملكوت اعلا و جوار رب‌ّالعالمين ، از پدر گرامى جدا نشد .\r\nفاطمه عليها السلام در ميدانِ مصافِ حقّ و باطل حضور داشت ، سن كودكى به او مجال مىداد كه بيرون از خانه ، پدر را به هر كجا كه مىرود همراهى كند و شاهد اعمال آن بزرگوار باشد . آنگاه كه به محافل قريش و كانون تجمّع آنها مىرفت و تبشير و انذار مىكرد و در راه دعوت به خدا و رسالت او آزار جاهلان و دشمنىِ دشمنان را تحمّل مىنمود ، زهرا به دنبال پدر بود .\r\nآن روز كه پيامبر صلى الله عليه و آله به كعبه نزديك شد و استلام حجر نمود و همين‌كه مشركان او را ديدند ، همگى يك باره به دور او ريختند و اطرافش را گرفتند و گفتند :\r\n« تويى كه چنين و چنان مىگويى ؟ ! » ؛ يعنى پدران ما را تكفير مىكنى و خدايانشان را مورد نكوهش قرار مىدهى و عقل و خرد آنها را تحقير مىنمايى ؟\r\nوپيامبر صلى الله عليه و آله با ايمانِ ثابت و با صراحتِ تمام فرمود :\r\n« آرى منم آن‌كه چنين و چنان مىگويم . » و در اين حال غيرت و حماقتِ جاهليّت جنبيد و ابوجهل اطراف رداى پيامبر را گرفت و فاطمه وحشت زده و بىحركت در جاى خود ايستاده بود . ابوبكر در كنار پيامبر صلى الله عليه و آله ايستاده و عملِ آن جاهلِ احمق را كه مورد تشويق گروهى نادان بود ، مورد نكوهش قرار مىداد و با خشم و خروش گفت :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n« أَتَقْتُلُونَ رَجُلًا أن يَقُول رَبِّي اللَّه » .\r\n« آيا مردى را ، به جرم اين‌كه شما را به خداى يگانه فرا مىخواند به قتل مىرسانيد ؟ ! »\r\nو به دنبال اين سخن ، آتش خشم وحماقت آن‌گروه ، از چشم‌ها وسرهاو دستهايشان زبانه مىكشيد و بر او هجوم بردند و ريشش را گرفتند و سرش را شكستند ! « 1 »\r\nآنگاه محمّد صلى الله عليه و آله خانهء كعبه را ترك گفت و به راه افتاد و فاطمهء زهرا عليها السلام اندوهگين به دنبال پدر حركت كرد تابه خانه رسيدند و پيامبر كه خسته بود به بستر استراحت پرداخت .\r\nفاطمه عليها السلام با حيرت نشسته بود و از خود مىپرسيد : « پدرم در راستگويى به اعتراف همهء مردم از كوچك و بزرگ و بنده و آزاد ، زبانزد بود ، حال چه شد كه در نظر آنان دروغگو به شمار آمده است ؟ ! » اين پرسش از قلب كوچكش بزرگتر و از تخيّلاتِ عقل نوشكفته‌اش برتر بود ، او به بستر رفت و خوابيد .\r\nو آن روز كه پدرش به حرم رفت ، فاطمه عليها السلام همراهىاش كرد و نزديك وى ايستاد و مراقبش بود و با ديدگان پاك و قلب معصوم خود به اطراف مىنگريست ، در اين لحظه پيامبر به سجده رفت ، گروهى از مشركان در اطراف آن حضرت جمع شده بودند و عقبة بن ابىمعيط شكمبهء شترى آورد و بر پشت مباركِ آن حضرت افكند ! پيامبر سر از سجده برنداشت ، امّا زهرا عليها السلام دوان دوان به سوى پدر آمد و آن شكمبه را برداشت و از پشت مباركِ پدر ، به دور افكند و آن تبهكار را نفرين كرد ! پيامبر صلى الله عليه و آله صداى پاكيزه و با طراوت دخترش را شنيد ، سر از سجده برداشت و گفت :\r\n« خدايا ! كار اين سركشان قريش‌را به‌تو وامىگذارم . خدايا ! كارابوجهل ، عتبه پسر ربيعه ، شيبه پسرربيعه ، وليدپسر عتبه ، عقبه‌پسر ابىمعيط و ابىّ بن خلف را با تو مىگذارم . » « 2 »\r\nبا اين دعا مشركان سر به زير افكنده و ديده فروبستند تا پيغمبر از نماز خود فارغ شد و به خانه برگشت ، در حالىكه دختر پاكيزه‌گوهرش او را همراهى مىكرد . روزها به سرعت سپرى شد و همهء آنان كه پيامبر در حقّشان نفرين كرده بود ، در اطراف چاه بدر به\r\n\r\n\r\n","description":"","footnote":"\r\n( 1 ) - السيره الهاشميّه ، ج 1 ، ص 310\r\n( 2 ) - بخارى ، فتح البارى ، ج 1 ، ص 416\r\n","page_name":" 80 ","page_number":80},
  {"content":"\r\n\r\nهلاكت رسيدند ، جز ابن ابىمعيط كه پيامبر خدا هنگام بازگشت از بدر او را به قتل رسانيد ، بدان جهت كه دربارهء قرآن و پيامبر ياوه مىگفت و مؤمنان را آزار مىداد و رفتارى كه ابن ابىمعيط با پيامبر داشت ؛ روزى آن حضرت را به غذا دعوت كرد و چون غذا حاضر شد ، پيامبر به او گفت : « به خدا سوگند از غذاى تو نمىخورم ، تا اين‌كه به خدا ايمان آورى و بگويى « لا الهَ إلّااللَّه » . اين مطلب به گوش أُبىبن خلف كه با وى دوستى داشت رسيد ، « ابىّ بن خلف » به او گفت : « خبرهايى از تو مىشنوم . گفت : چيزى نيست ، مردى شريف به خانه‌ام وارد شد و گفت : « از غذاى تو نمىخورم تا به من ايمان آورى » .\r\nمن حيا كردم كه از خانهء من خارج شود و غذاى مرا نخورد ، از اين‌رو به خداى او شهادت دادم . »\r\nابى گفت : « ديدار من با تو حرام باد ! اگر محمّد صلى الله عليه و آله را ببينى و او را لگدكوب نكنى و او را مورد اهانت قرار ندهى ! »\r\nعقبه وقتى پيامبر را ديد با او چنين كرد و اين شقىِ بد بخت ، چه بد عمل كرد با پيامبر خدا صلى الله عليه و آله !\r\nبخارى در صحيح روايت كرده است : در حالىكه پيامبر در حجرِ اسماعيل نماز مىخواند ، پسر ابىمعيط آمد و جامه بر گردن پيامبر پيچيد و سخت فشرد ، ابىبكر آمد و شانه‌هاى او را گرفت و از پيامبر جدا كرد و گفت :\r\n« آيا مىكشى مردى را كه مىگويد خداى يگانه آفريدگار من است و با دلايل روشن به سوى شما مبعوث شده است . »\r\nو اين آيات نازل شد :\r\n« روزى كه ستمگر دست بر دست مىزند و مىگويد : اى كاش در دنيا با رسول خدا راه او را مىپيمودم ، اى واى بر من ، اى كاش فلان كس را دوست نمىگرفتم ، دوستى با او مرا از ياد خدا به گمراهى كشانيد ، بعد از آنكه آن را يافته بودم . آرى شيطان گمراه‌كننده آدمى است . » « 1 »\r\n\r\n\r\n","description":"","footnote":"\r\n( 1 ) - فرقان : آيات 27 - 29 ، وَيَوْمَ يَعَضُّ الظَّالِمُ عَلَى يَدَيْهِ يَقُولُ يَا لَيْتَنِي اتَّخَذْتُ مَعَ الرَّسُولِ سَبِيلًا * يَا وَيْلَتى لَيْتَنِي لَمْ أَتَّخِذْ فُلَاناً خَلِيلًا * لَقَدْ أَضَلَّنِي عَنْ الذِّكْرِ بَعْدَ إِذْ جَاءَنِي وَكَانَ الشَّيْطَانُ لِلْإِنسَانِ خَذُولًا .\r\n","page_name":" 81 ","page_number":81},
  {"content":"\r\n\r\n\r\nفاطمه ضرب المثل پيامبر صلى الله عليه و آله\r\nوقتى كه آيهء وَأَنْذِرْ عَشِيرَتَكَ اْلأَقْرَبِين ، نازل شد و پيامبر را به دعوت خويشاوندان نزديك فراخواند ، پيامبر صلى الله عليه و آله ندايى بلند برآورد ، قريش آمدند تا ببينند چه خبر است .\r\nفاطمه عليها السلام پدر را نظاره مىكرد كه ميان او و قريش چه مىگذرد .\r\nپيامبر فرمود : « اى گروه قريش ! خود را دريابيد ، من به هيچ صورت نمىتوانم شما را از خدا بىنياز كنم ، اى عباس ، اى فرزندان عبدالمطّلب ، من به هيچ وجه شما را از خدا بىنياز نمىسازم ، اى عموى پيامبر خدا ، من به هيچ وجه از خدا بىنيازت نتوانم نمود ، اى صفيّه دختر عبدالمطّلب ، اى عمّهء پيامبر خدا ، من از خدا بىنيازت نتوانم كرد . اى فاطمه دختر محمّد صلى الله عليه و آله هر آنچه خواهى از مال من طلب كن امّا به هيچ وجه از خدايت بىنياز نمىتوانم كرد ! » « 1 »\r\nدكتر عايشه عبدالرحمان « بنت الشاطى » در حاشيهء اين واقعه مىنويسد :\r\n« و در حالى كه قلب فاطمه از ترحّم و تأثّر مىتپيد ، با صداى آرام گفت : « لبّيك ، اى بهترين پدر و گرامىترين دعوت‌گر » . و سپس خود را آماده كرد و با آن جسم كوچك ، به ميان مردم رفت ، در حالى كه سر را بالا گرفته و چهره‌اش برافروخته بود و گويى مباهات مىكرد كه پدرش از ميان همهء خواهران ، بلكه از ميان همهء خاندان نزديكش او را برگزيده است . » « 2 »\r\nآرى از قريش و قبيلهء خود آغاز فرمود ، آنگاه فرزندان عبدمناف اقوام نزديكش را ، سپس به عموى خود عباس ، آنگاه عمّهء خود صفيّه و فاطمه عليها السلام آخرين فردى است كه پيامبر صلى الله عليه و آله در اين موقعيّت خطير به عنوان مثال مىآورد و با اين سخن ، آخرين چيزى كه پيامبر صلى الله عليه و آله مىخواهد در موعظه و عبرت آموزى بيان كند پايان مىپذيرد .\r\n\r\n\r\n","description":"","footnote":"\r\n( 1 ) - بخارى و مسلم .\r\n( 2 ) - تراجم سيدات بيت النبوّه ، ص 593\r\n","page_name":" 82 ","page_number":82},
  {"content":"\r\n\r\nآرى اگر محمّد صلى الله عليه و آله دخترش فاطمهء زهرا عليها السلام را از خدا بىنياز نكند ، آيا ديگران طمع خواهند بست كه كسى آنان را از خدا بىنياز سازد ؟ » « 1 »\r\nاين تنها موردى نيست كه مصطفى صلى الله عليه و آله به فاطمه مثال مىزند ، تا بر پيام خود براى امّت ، از مبادى و حدود و اخلاق تأكيد ورزد . [ بلكه از اين جمله است داستانِ 
  ] زنى از قريش ( از بنىمخزوم ) كه مسلمان شده بود و زيورى را سرقت كرده بود ، خبر به پيامبر صلى الله عليه و آله رسيد ، قريش كه راضى نمىشدند دست سارق بريده شود ، نزد پيامبر شفاعت كردند ، حتّى اسامة بن زيد را كه شفاعتش پذيرفته بود ، واسطه قرار دادند ، همين كه اسامه خدمت پيامبر آمد ، پيامبر به او فرمود :\r\n« اى اسامه در اين خصوص با من تكلّم نكن ؛ زيرا اگر اجراى حدود به من برسد دليل بر ترك آن نيست ، حتّى اگر دختر محمّد ( فاطمه ) سرقت مىكرد ، دستش را قطع مىكردم ! » « 2 »\r\nو در روايت ديگر است كه پيامبر صلى الله عليه و آله فرمود :\r\n« أتشفع في حدّ من حدوداللَّه تعالى ، لو أنّ فاطمة بنت محمّد سرقت لقطعت يدها » .\r\n« آيا در حدود خداوند شفاعت مىكنى ، اگر فاطمه دختر محمّد صلى الله عليه و آله سرقت كند ، دستش را خواهم بريد ! »\r\nتصوّر مىكنم ، پس از اينكه قريش آن محل را ترك مىكند و فاطمه مطمئن مىشود كه قضيه به سلامتى خاتمه يافته است ، آن دخترِ هشت‌ساله دوان دوان پيش مادر مىآيد و به دامن مادر مىچسبد و اشك شادى از ديدگان مىريزد و از فرط خوشحالى در دنيا نمىگنجد ! زيرا پيامبر او را كه كودكى در آستانهء هشت سالگى است با عمو و عمّه‌اش كه از سرشناسان قريش‌اند ، همسان مىسازد . آرى ، او همهء اين معانى را كه پدرش مصطفى صلى الله عليه و آله در نظر دارد و به او مثل مىزند ، به خوبى مىفهمد و مادر كه شادمانىِ دختر را مىبيند ، او را نوازش مىكند و در همين حال متألّم است ؛ چرا كه حس مىكند پايان\r\n\r\n\r\n","description":"","footnote":"\r\n( 1 ) - تراجم سيدات بيت النبوّه ، ص 954\r\n( 2 ) - حديث مورد اتّفاق است .\r\n","page_name":" 83 ","page_number":83},
  {"content":"\r\n\r\nعمرش نزديك شده با اينكه فاطمه عليها السلام در اوج شادابى زندگى است و مىبيند كه پيامبر همچنان از سوى كفّار و مشركين و معاندين مورد آزار و اذيّت قرار مىگيرد و فاطمه شاهد اين دشوارىهاى دعوت خواهد بود ؛ زيرا اين دخترِ خردسال كه سخت علاقه به پدر دارد ، از آن حضرت جدا نخواهد شد . و فاطمه با هوشيارى آنچه را در خاطر مادر مىگذرد احساس مىكند . و رنج و شكنجه‌هايى را كه در مجاورت پدر انتظار مىبَرَد خواهد ديد ، از سوى قريش و ساير معاندان و آنان كه از عقيدهء توحيد روگردانند و بتهايى را كه سود و زيانى نمىرسانند و صرفاً به تقليد از پدرانشان ، به ستايش از آنان پرداخته‌اند ، مىپرستند .\r\nداستان غم‌انگيزى است كه ميان « امّ المؤمنين » و زهراىِ طاهره مىگذرد ، مادر از بردبارى و رنج پذيرى دختر مطمئن است ؛ زيرا از آغاز زندگى به همان اندازه كه از محبّت و گرامىداشت پدر برخوردار بوده ، در تحمّل شكنجه‌ها نيز آبديده شده است .\r\nقريش حيران و سرگردان است و تصميم دارد كه مسلمانان را تحت فشار و شكنجه قرار دهد ، حتّى شخص پيامبر صلى الله عليه و آله از آزار قريشيان در امان نيست ! و در اين ميان عمويش ابولهب از همهء آنها بيشتر پيامبر را مىآزارد ، بسيار اتّفاق مىافتد كه آن حضرت را با سنگ مىزند ! و امّ جميلِ كينه‌توز ، شبانه خارها را در راه مصطفى صلى الله عليه و آله جلو خانه‌اش مىريزد و چون آيات : ص تَبَّتْ يَدَا أَبِي لَهَبٍ وَتَبَّ * مَا أَغْنَى عَنْهُ مَالُهُ وَمَا كَسَبَ * سَيَصْلَى نَاراً ذَاتَ لَهَبٍ * وَامْرَأَتُهُ حَمَّالَةَ الْحَطَبِ * فِي جِيدِهَا حَبْلٌ مِنْ مَسَدٍش نازل شد . آن زن در حالى كه سنگى در دست داشت ، به مسجد آمد و قصد حمله به رسول خدا كرد ، ابوبكر نيز حاضر بود ؛ آن زن نزديك كعبه شد ، پيامبر را نديد ، به ابوبكر گفت : « دوستت كجاست ؟\r\nشنيده‌ام او مرا هجو مىكند ! » به خدا سوگند اگر او را ببينم با اين سنگِ سخت ، بر دهانش مىكوبم ! به خدا سوگند من نيز شاعرم و با كينه و خشم ادامه داد :\r\n« مذمما عصينا ، وأمره أبينا ، ودينه قلينا » .\r\n« فرمانش نبريم ، امرش انكار كنيم و دينش را نپذيريم ! »\r\nو سپس برگشت . ابوبكر گفت : « اى رسول خدا ! آيا او شما را ديد ؟ » فرمود : « مرا نديد ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nخدا ديده‌اش را از ديدارم فروبست ! » « 1 »\r\nكافران در شكنجه دادنِ نخستين مؤمنان ، روش‌هايى مىپيمودند ، آنان را در وسط روز بر ريگ‌هاى داغ مىافكندند و آبشان نمىدادند ! و زره آهنين بر بدنشان مىپوشاندند تا پوست بدنشان كباب شود ! در شكنجه دادن حتى بر زنان هم رحم نمىكردند ! نخستين زن شهيد در اسلام « سميّه دختر خبّاط » مادر عمّار ياسر بود .\r\nآرى هرگونه شكنجه كه فاطمهء زهرا عليها السلام نسبت به مؤمنان مىديد ، براى او و رفعت درجهء ايمانش ، آزمايشى بود ، دشوارتر از آزمايش ديگر . علاقهء شديد او به پدر سبب مىشد كه بار سنگين رنج‌هايش ، فاطمه عليها السلام را متألّم سازد ! و آزار و اذيّت كافران و تصميم آنها بر قتل پيامبر ، قلب فاطمه را بيازارد .\r\nبه موجب برخى روايات ، ابوجهل مىخواست آن حضرت را با خنجر به‌قتل رساند چنان كه بارها با سنگ بر وجود مباركش حمله برد و موارد ديگرى از اين قبيل ، كه اينها فاطمه را رنج مىداد ؛ همچنانكه از درد و رنج مسلمانان و مستضعفان و بردگان و شكنجهء آنها نيز متأثر بود ، چنان كه گويى سوزش آفتاب و شعلهء گزندهء صخره‌هاى داغ مكّه وجودش را مىآزرد و بر پيكر نازك خود اثر تازيانه‌هايى را كه قريش بر گُردهء مؤمنان مستضعف مىنواختند ، احساس مىكرد .\r\nدختر خردسالِ باايمان ، از عقل و خِردِ آن گروه ستيزه‌گر ، كه خرد و انديشه را در امور به كار نمىبستند ، در شگفت بود كه چرا اينها از خود نمىپرسند افراد تحت شكنجهء آنها از چه رو برايمانشان افزوده مىگردد و هر روز از سختى شكنجه چنان آزار مىبينند كه گويى مىميرند وزنده مىشوند ، اما به‌رغم آن‌همه شكنجه ، دست از اسلام برنمىدارند ، بلكه آبديده‌تر و مقاوم‌تر مىشوند ؟ ! و اين خود دليل بر اين است كه آنها شيرينى ايمان را چشيده و در نفوس پاك و قلبهاى پاكيزه‌شان تأثير عميق نهاده است ، ولى مُعاندان حتى يك لحظه به راه راست برنمىگردند و به خود نمىآيند تا در اين حقيقت آشكار تأمّل كنند .\r\n\r\n\r\n","description":"","footnote":"\r\n( 1 ) - سيرهء ابن‌هشام ، ج 1 ، ص 335 - 336\r\n","page_name":" 85 ","page_number":85},
  {"content":"\r\n\r\nاما مؤمنان آنها اين سرنوشت را به حكمت خداوندى مربوط مىدانستند .\r\nآرى حكمتى كه خداوند مقرر داشته و هرچه بَلا سخت‌تر شود ، ايمان نيز قوىتر گردد و اين گروهِ مؤمنِ تحت شكنجه ، هر اندازه عذاب و محنت و رنج بيشتر ببينند ، در رويارويى با سختىهاى آينده نيرومندتر خواهند شد . و هرچه كه سختى در پيش روىشان باشد ، به سختى و شكنجهء آنان ( مشركان ) نمىرسد ، خداوند آنها را براى خود برگزيد و به اسلام سبقت گرفتند ، آنها پايه‌هاى استوارى بودند كه اسلام در دولت جديد خود بر آنها پى افكنده شد ؛ آنها با قدرت روحى وايمانى ، دولت اسلام را قدرت و هيبتى بخشيدند تا دولت‌ها را به و حشت افكند كه از توطئه برضد مسلمانان ، نوميد گردند .\r\nفاطمهء زهرا عليها السلام مىبيند پدرش مصطفى صلى الله عليه و آله را كه براى مستضعفان دعاى خير مىكند و او نيز دعاى خير مىكند و از خدا مىخواهد كه پيامبر و مسلمانان را از شرّ مشركان در امان بدارد و دشمنان را نوميد و دلهايشان را از رُعْب و وحشت آكنده سازد .\r\n\r\nهجرت به حبشه و جدايى زهرا و رقيه\r\nآغاز سركوبى مسلمانان ، در اواسط يا اواخر سال چهارم بعثت بود ، وقتى كه عمرِ زهرا عليها السلام به نيمهء سال هشتم يا نزديك به نُه سالگى رسيده بود . در اواسط سال پنجم بعثت ، سركوبىها شدت گرفت تا آنجا كه مكه بر مسلمانان تنگ آمد و بر اثر محنت و رنج به اين فكر افتادند كه وسيله‌اى براى نجات خود از اين عذابِ دردناك پيدا كنند .\r\nدر چنين وضعيتى آيات سورهء كهف نازل شد و پرسشهايى را كه مشركان براى پيامبر صلى الله عليه و آله مطرح كرده بودند ، پاسخ مىداد . اين سوره ، بر سه داستان مشتمل بود و هر يك نكته‌ها و اشاراتى را دربرداشت كه خداوند متعال براى بندگانش فروفرستاده بود . [ اين داستانها عبارتند از : 
  ]\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nالف - داستان اصحاب كهف :\r\nاين داستان به هجرت نمودن از مراكز كفر و ظلم ، هنگام ترس از فتنه در دين و پناه بردن به خدا در جايى ديگر ، مسلمانان را راهنمايى مىكرد . در يكى از آيات اين داستان آمده است كه :\r\n« وآنگاه كه از آنها و خدايانشان عُزلت گزيديد ، به كهف پناهنده شويد تا خدا از رحمت خويش بر شما فروفرستد و راه چاره‌اى در كارتان فراهم سازد . » « 1 »\r\nب - داستان خضر و موسى عليهما السلام :\r\nپيام اين داستان اين است كه جريان امور و نتايج آن همواره به ظواهر نيست و چه بسا بر خلاف ظاهر امر خواهد بود و اين اشاره‌اى لطيف و ضمنى است بر اين جنگى كه عليه مسلمانان به‌پا شده و در آيندهء نزديك به كلّى اوضاع دگرگون خواهد شد و اين ضعيفان تحت ستم ، به زودى شاهد پيروزى بر دشمن خواهند بود .\r\nج - داستان ذىالقرنين :\r\nداستان بيانگر اين حقيقت است كه زمين متعلّق به خدا است و آن را به هريك از بندگان مؤمنش كه خود بخواهد به ارث مىدهد و رستگارى هميشه بدرقهء راه انسانى است كه به خدا مؤمن باشد و خدا همواره از بندگان خود كسانى را مىگمارد كه به يارى ضعفا - در برابر « يأجوج و مأجوج‌هاى » زمان - قيام كنند و شايسته‌ترين افراد به وراثت زمين ، همانا بندگان صالح خدا هستند .\r\nپس از اين آماده‌سازىِ غيرمستقيم براى هجرت ، سورهء زُمَر نازل شد كه به صراحت سخن از هجرت به ميان آورد و در پاره‌اى آيات متذكر شد كه زمين خدا گسترده است و تنگ نيست :\r\nقُلْ يَا عِبَادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هَذِهِ الدُّنْيَا حَسَنَةٌ\r\n\r\n\r\n","description":"","footnote":"\r\n( 1 ) - سوره كهف / 16\r\n","page_name":" 87 ","page_number":87},
  {"content":"\r\n\r\nوَأَرْضُ اللَّهِ وَاسِعَةٌ إِنَّمَا يُوَفَّى الصَّابِرُونَ أَجْرَهُمْ بِغَيْرِ حِسَابٍ « 1 »\r\n« بگو اى بندگان باايمانِ من ، از پروردگارتان پروا گيريد . براى آنان‌كه در اين دنيا نيكى كردند ، خير و نيكى است و زمين خدا گسترده است ، همانا پاداش صابران بدون حساب داده شود . »\r\nمصطفى صلى الله عليه و آله مىدانست كه « اصحمهء نجاشى » پادشاه حبشه ، پادشاهى است دادگر و به كسى ستم نمىكند ، از اين‌رو مسلمانان را فرمود كه براى نگهدارى دين خود به حبشه هجرت كنند . بنابراين در ماه رجب پنجمين سال بعثت نخستين گروه از ياران پيامبر به حبشه هجرت كردند ، اين گروه را دوازده مرد و چهار زن تشكيل مىداد و رييس آنها عثمان بن عفان بود كه رقيه دختر پيغمبر صلى الله عليه و آله نيز با وى بود و پيامبر دربارهء آنان گفته بود :\r\n« آنها نخستين خاندانى هستند كه پس از ابراهيم و لوط - عليهماالسلام - در راه خدا مهاجرت مىكنند . » « 2 »\r\nفاطمهء زهرا با خواهر خود رقيّه وداع كرد ، جدايى سخت است اما به جهت اهميّت ترويج دين خدا آسان مىشود ، نه تنها جدايى بلكه همه چيز آسان مىشود . ترك مال ، فرزند و وطن ، در راه اعلاى كلمهء حق و دين قابل تحمّل مىگردد . رقيّه دختر پيغمبر صلى الله عليه و آله از\r\n\r\n\r\n","description":"","footnote":"\r\n( 1 ) - سورهء زُمَر / 10\r\n( 2 ) - الاصابه ، ج 5 ، ص 83 . لازم به يادآورى است كه سرپرستى عثمان صحيح نيست و در هيچ‌يك از منابع تاريخى نيامده و مؤلف نيز براى آن سندى ذكر نكرده است . بلكه سرپرستى مهاجران را جعفربن ابىطالب به عهده داشته چنان كه در نامهء پيامبر صلى الله عليه و آله به نجّاشى تصريح شده است « وقد بعثت اليك ابن عمى جعفر و معه نفر من المسلمين » ، البداية والنهايه ، ج 3 ، ص 83 .\r\nابن‌كثير از ابن اسحاق نقل كرده كه عثمان‌بن مظعون سرپرستى جمعى از مهاجران را داشته است ، ( البداية والنهايه ، ج 3 ، ص 67 )\r\nبرخى نيز احتمال داده‌اند دو گروه از مهاجران بوده‌اند كه يكى را جعفر و ديگرى را عثمان‌بن مظعون سرپرستى مىكرده است . روايتى هم كه مؤلف از كتاب الاصابه آورده ، قابل مناقشه است و به‌نظر مىرسد حقيقت ندارد . براى تحقيق بيشتر مراجعه شود به سيرهء صحيح پيامبر بزرگ ، ج 2 ، ص 88 به بعد ، تأليف علامه جعفر مرتضى عاملى ، ترجمهء فارسى ، « مترجم » .\r\n","page_name":" 88 ","page_number":88},
  {"content":"\r\n\r\nخواهرش زهرا جدا شد و او نخستين زن مهاجر بود تا اينكه باب هجرت به‌روى مؤمنان گشوده شود و معلوم شود در اين هجرت فرقى ميان فرزندان پيغمبر و ساير مؤمنان نيست ؛ زيرا اسلام دين تبعيض و نژادپرستى نيست .\r\nفاطمه اشك وداع خواهر را از ديدگان پاك كرد و لبخندى برلب داشت كه خواهرش ثمره و پاداش ايمان خويش را از خداى تعالى خواهد گرفت . فاطمه پس از توديع ، نزد مادر رفت تا اشك در ديدگانش و تبسم بر لب‌هايش را مشاهده كند . بدين ترتيب هجرتِ نخستين ، به حبشه پايان يافت و فاطمه و پدرش صلى الله عليه و آله مشتاق شنيدن خبرى از رقيّه در اين هجرت بودند و خدا اين خواسته را برآورد . زنى از قريش گفت :\r\n« اى محمّد صلى الله عليه و آله ، دامادت را در حالىكه همسرش بر مركبى سوار بود و او آن‌را مىراند ديدم . »\r\nپيامبر فرمود : « خداوند همراهشان باد ! آن‌ها نخستين كسانى هستند كه با خانوادهء خود - پس از لوط - به سوى خدا مهاجرت كردند . » « 1 »\r\nاشتياق رقيّه نيز براى شنيدن خبرى از مكّه كمتر از پدر و مادر و خواهرانش نبود و حتّى شايد بيش از همهء مهاجران به مكّه دلبستگى داشت و شايد كه تاكنون از پدر و مادر و خواهران خود جدا نشده بود ، مانند اين جدايى كه همراه با حوادث سختى بود و آن را پشت سر مىگذاشت ، بويژه پس از آنكه حمل اوّل او سقط شده بود و از فرط ضعف ، بيم جان او مىرفت . اما با شنيدن اخبارى از مكّه مبنى بر اين‌كه قريش از دست يافتن بر پيامبر و يارانش مأيوس شده‌اند و محاصره را از هاشميين برداشته‌اند ، آرامش روح و سلامت خود را بازيافت .\r\nاساس اين شايعه يا واقعيت تحريف شده ، اين بود كه رسول خدا صلى الله عليه و آله در ماه رمضان همان سال به حرم رفت ، جمع بسيارى از قريش از جمله سران و بزرگان گرد آمده بودند ، پيامبر در ميان اين جمع ايستاد . قدم‌هاى فاطمه در جاى خود ميخكوب شده و شجاعت پدر در اين اقدام را در جمع بسيارى از دشمن مىديد ، ناگاه صوت زيباى پيامبر را شنيد\r\n\r\n\r\n","description":"","footnote":"\r\n( 1 ) - نك : اسدالغابة ، ج 13 ، ص 7\r\n","page_name":" 89 ","page_number":89},
  {"content":"\r\n\r\nكه سورهء نجم را تلاوت فرمود ؛ اين كافران كه در گذشته كمتر به قرآن گوش داده بودند و به يكديگر توصيه مىكردند كه :\r\n. . . لَا تَسْمَعُوا لِهَذَا الْقُرْآنِ وَالْغَوْا فِيهِ لَعَلَّكُمْ تَغْلِبُون‌َش « 1 »\r\n« به اين قرآن گوش فرا ندهيد و در آن ناهنجارى كنيد ، شايد پيروز گرديد . »\r\nهمين افراد با شنيدن آيات قرآن از زبان پيامبر صلى الله عليه و آله غافلگير شده و با مشاهدهء شيوايى و بيان عالى آن تصميمات گذشته را از ياد بردند و همه گوشِ دل به شنيدن آيات سپردند ، تا اينكه آيات آخر سوره تلاوت شد و قلبها به پرواز آمد ! آنگاه پيامبر اين جملات را خواند : ص فَاسْجُدُوا للَّهِ وَاعْبُدُواش « 2 » كه تأثير عميق آن عنان اختيار از كف آنان ربود و همگى به خاك افتادند ! « 3 » ديدن اين صحنه ، فاطمه را به شگفتى واداشت .\r\nمنظره عجيبى است ! مىبيند كه طغيان و عناد سركردگان كفر و استكبار و تمسخركنندگان و جبّاران قريش در برابر تجلّى حق درهم شكسته شده و بىاختيار در برابر خداوند به سجده افتادند و اين تحوّل ناگهانى بازتاب آيات قرآنِ حكيم بود . اين واقعه تذكّرى بود براى مسلمانان كه بدانند قواى شرّ ، هر اندازه طغيان و سلطه‌جويى كنند ، در برابر كلماتِ نور ( حق ) ، ياراى مقاومت ندارند و اركان قواى شرّ در رويارويى با راز نهان كلمات الهى ، متلاشى خواهد شد .\r\nفاطمه با آنچه مشاهده كرده بود ، خوشحال به خانه برگشت ؛ به‌ويژه آن‌كه ديد پيامبر صلى الله عليه و آله به رغم آن‌همه توطئهء هماهنگِ كافران ، سالم و سربلند و با روحى آرام و خاطرى آسوده ، از ميان آن‌ها خارج شده است . همين كه مشركين ديدند عظمت سخن خداوند زمام امور را از كف آنها ربوده ، تمام توان خويش را در محو و نابودى آن به كار گرفتند و مشركانى كه در اين واقعه حاضر نبودند به نكوهش آن جماعتِ حاضر پرداختند .\r\nاخبار اين واقعه به مهاجرين حبشه رسيد ، ولى نه به صورت واقعى بلكه بكلّى\r\n\r\n\r\n","description":"","footnote":"\r\n( 1 ) - فصلت : 26\r\n( 2 ) - نجم : 62\r\n( 3 ) - تفسير ابن‌كثير ، ج 4 ، صص 264 - 279 ؛ البداية والنهايه ، ج 3 ، ص 90 و اتحاف الورى بأخبار ام‌ّالقرى ، ج 1 ، صص 215 - 218\r\n","page_name":" 90 ","page_number":90},
  {"content":"\r\n\r\nتحريف شده بود . به آنها گفته بودند : قريش اسلام اختيار كرده‌اند ! و با شنيدن اين خبر ، در شوّال همان سال ، راهى مكّه شدند ؛ اما در نزديكى مكّه - هنوز ساعتى از روز مانده بود كه - از وجودِ مشكل آگاهى يافته و به حبشه برگشتند و احَدى داخل مكّه نشد ، مگر به صورت پنهانى ، يا با آشنايى يكى از مشركين قريش . « 1 »\r\nرقيّه و همسرش نيز به حوالى مكه رسيدند . رقيّه با اشتياق فراوان ، آهنگِ خانهء پدر كرد و با ديدن خواهران خود ام‌ّكلثوم و فاطمه دست بر گردن يكديگر گذاشتند و اشك شوق ريختند ، براى بسر آمدن فراق و بالأخره همين‌كه رقيّه از سرسختى قريش خبردار شد به حبشه برگشت .\r\nدر همين حال قريش بيم داشتند كه اسلام در خارج مكه نفوذ كند وگسترش يابد و براى مكّيان خطرآفرين باشد ، لذا برآن شدند تا دو پيك به حبشه گسيل دارند وهدايايى براى نجاشى ببرند و دو تن از سياستمداران خود را بفرستند تا رابطهء نجاشى را با مسلمانان تيره سازند . بدين منظور ( عبداللَّه بن ابىربيعه و عمرو بن عاص ) را انتخاب كردند . آنها براى نجاشى و درباريانش هدايايى فراهم ساختند و رهسپار حبشه شدند ، ابوطالب نگران مهاجران حبشه بود ؛ زيرا از سويى در ميان آنها ، فرزندش جعفربن ابىطالب وفرزندان دخترش « برّه واميمه » ونوهء برادرش عبداللَّه يعنى رقيه بودند و از سوى ديگر ، عمرو بن عاص و رفيقش دو عنصر مكّار و نيرنگ‌باز بودند . ابوطالب شعرى سرود و كرم نجاشى را مورد ستايش قرار داد واو را ترغيب كرد كه از ميهمانان خود حمايت كند ؛ از جمله اشعار اين بود : « 2 »\r\n« اى كاش مىدانستم بر جعفر در غربت چه مىگذرد و عمرو و ديگر دشمنان خويشاوند چه مىكنند .\r\nآيا جعفر و يارانش از حمايت نجاشى برخوردار شدند و يا اخلالگرى مانع از آن حمايت شد .\r\nاى نجاشى ، نفرين از ساحت تو دور باد ، نشان بده كه تو بزرگوار وكريمى و پناهنده تو\r\n\r\n\r\n","description":"","footnote":"\r\n( 1 ) - نك : الرحيق‌المختوم ، مباركفورى ، ص 91\r\n( 2 ) - « الا ليت شعرى كيف في النأى جعفر . . . » .\r\n","page_name":" 91 ","page_number":91},
  {"content":"\r\n\r\nنگون‌بخت نيست .\r\nتو را فيض و عطاى فراوانى است كه نفع آن به دور و نزديك مىرسد . »\r\nدو تن از مردان قريش اين ابيات را شنيدند ، يكى از روى تمسخر گفت :\r\n« صداى اين پيرمرد كجا به نيرنگ عمرو ورفيقش برسد ؟ و اين سخنان چگونه با وجود هداياى فرستادگان قريش ، براى نجاشى و درباريانش سودمند ، افتد ؟ ! »\r\nدر اين بُرهه ، قلب پاك حضرت فاطمه از بيم جان خواهرش رقيّه و ديگر مسلمانان در حبشه مىتپيد و مادرش در سيماى او دلهره‌اى مىديدكه زبانش آن رابازگو نمىكرد و شايد ام‌ّكلثوم او را دلدارى مىداد كه : خدا اين مهاجرانِ دور از وطن را بر عمرو و رفيقش ( فرستادگان قريش ) يارى دهد و يارى خدا نزديك است !\r\nاى فاطمه عليها السلام ، آيا ديروز شاهد آن حادثهء بزرگ نبودى كه پدرت سورهء نجم را خواند و سركشان كفر و عناد به خاك افتادند ؟ مگر اين يارى خدا نيست ؟ ! و آيا اشاره‌اى از خدا نبود براى دل‌هاى با ايمان ، كه بدانند اين كافران كه ايمان نمىآورند به زودى خوار و ذليل گردند و بينى آنها به خاك ماليده شود . خدا پشتيبانِ اين مهاجران است كه براى او هجرت كرده‌اند و هرگز آنها را خوار نخواهد ساخت و آنكه ( دين ) خدا را يارى دهد : خدا او را يارى مىدهد و آنها مىخواهند خدا را يارى دهند و آيين او را به همهء مردم زمين برسانند .\r\nسكوت توأم با آرامش پيامبر ، قلب فاطمه عليها السلام را مطمئن مىساخت ؛ زيرا او از روى هوا سخن نمىگفت و در چهرهء مباركش جز خير و خوبى مشاهده نمىشد ، چهره‌اش شاد و بانشاط بود ، هر چند كه وقتى به وى ناگوارى مىرسيد ، نخست چهره‌اش متغير مىشد ، امّا روان او تاب تحمّل داشت !\r\nفرستادگان قريش به حبشه رسيدند ، هداياى درباريان را دادند وقتى به حضور نجاشى رسيدند و هديهء او را نيز تقديم كردند ، از او درخواست نمودند آن عده را كه از دين پدرانشان رخ برتافته‌اند ، به آنها بازگرداند . مسابقه‌اى بود ميان حق و باطل ، ايمان و كفر و چشمهء خير و كانون شرّ ، كه در اين مبارزه ، حق و ايمان و خير بر باطل و كفر و شرّ پيروز گشتند كه داستانش در كتب سيره معروف است .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nعمرو و عبداللَّه با شرمسارى برگشتند و قريش از موضع نجاشى و حمايت او از مهاجران آگاه شدند و دانستند كه توطئهء آنها ناكام مانده است . فاطمه عليها السلام نيز آگاه شد كه فرستادگان قريش با خفّت و خوارى برگشته‌اند و خداوند اين دين را چه در مكّه و يا خارج مكّه يارى خواهد كرد و آنچه بر مسلمانان مىگذرد همه هشدارى است از سوى ربّ العالمين كه قلب هر مؤمن را آرامش مىبخشد ، هشدارهايى روشن كه هيچ‌گونه شبهه و ابهامى در آن نيست و پيام بزرگى است براى مؤمنان و اين سنّت هميشگى اوست كه هرگاه ابرها متراكم شود و رعد و برق رخ بنمايد ، بشارتى است براى نزول باران ، و در دشوارى ، گشايشى است و هر اندازه فشارِ سختى بيشتر باشد ، بالأخره روزى شكست مىخورد و گشايش و راحت بر آن ( سختى ) چيره مىشود .\r\nخاطر زهرا آسوده شد و قلبش آرام گرفت كه خواهرش در غربت در ديار نجاشى مشكلى ندارد . امّا چگونه در ميان توطئه‌هايى كه دشمن براى پدرش دارد ، قلبش آرام گيرد ؟ ! سركشان قريش بر آنند تا به كار او خاتمه دهند و نزد ابوطالب مىآيند ، وى را تهديد كرده ، مىگويند :\r\n« اى ابوطالب ! از تو سِنّى گذشته و تو را نزد ما شرف و شخصيتى است . ما از تو خواستيم پسر برادرت را بازدارى و تو چنين نكردى . به خدا سوگند ما ديگر تحمّل نمىكنيم كه او پدران ما را دشنام دهد و ما را بىخرد بنامد و خدايانمان را تحقير كند .\r\nبايد جلوِ او را بگيرى و گرنه با او و با تو مىجنگيم ، تا يكى از دو گروه هلاك گردد . »\r\nاين سخنان تهديد آميز بر ابوطالب گران آمد ، پيامبر صلى الله عليه و آله را طلبيد و به او گفت :\r\n« پسر برادرم ! قوم تو چنين گفته‌اند . بر من و خودت رحم آور و به كارى كه در توانم نيست وادار نكن . »\r\nرسول خدا تصوّر كرد كه عمويش از يارى او دست برداشته و او را رها ساخته است . گفت :\r\n« اى عمو ، به خدا كه اگر خورشيد را در دست راست و ماه را در دست چپ من بگذارند كه از اين كار صرف نظر كنم ، چنين نخواهم كرد ، تا خدا آن را آشكار و پيروز گرداند ، يا\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبه پاى آن كشته شوم ! »\r\nاين را گفت و در حالى كه اشك در ديدگانش حلقه زده بود از جاى برخاست .\r\nهمين‌كه به راه افتاد ابوطالب او را صدا زد ، چون نزديك شد به او گفت :\r\n« اى پسر برادرم ! برو و هر آنچه دوست دارى بگو ، به خدا قسم تو را به دست حادثه‌ها نمىسپارم ( تو را حمايت مىكنم ) . »\r\nآنگاه ابوطالب شعرى سرود و گفت :\r\n واللَّه لن يصِلوا إليك بجمعهم * حتّى أوسد في الترابِ دفينا\r\nفاصدع بأمرك ما عليك غضاضة * وابشر بذاك وقرَّ منه عيونا \r\n« به خدا سوگند ! آنها با گروهشان به تو دست نخواهند يافت تا من در دل خاك مدفون شوم .\r\nپس از كار خود فاش سخن بگو كه بر تو باكى نيست و به آن بشارت ده و ديدگان را با خود روشنى بخش . »\r\nو فاطمه ، اين دو سخن را بر زبان تكرار مىكرد ، سخن پدر را كه گفت : « واللَّه لو وضعت الشمس . . . » ؛ به خدا اگر خورشيد را در دست راست و ماه را در دست چپ من بگذارند از اين امر صرف نظر نخواهم كرد تا آن را آشكارا نمايم يا به پاى آن كشته شوم ! » « 1 » و همراه با تكرارِ اين كلمات - پر قدرت كه حكايت از استوارى و عمق ايمان به رسالت بود - مىگريست ، آنگاه شعرِ ابوطالب را بر زبان مىراند و از يارى او شادمانى مىكرد و آرزو داشت كه ابوطالب اين ياور با وفاى پيامبر كه قريش احترام او را داشتند ، ايمان مىآورد . « 2 » تا از آزار قريش تا حدّى بكاهد !\r\n\r\n\r\n","description":"","footnote":"\r\n( 1 ) - سيرهء ابن‌هشام ، ج 1 ، ص 266 ؛ الروض الأُنُف ، ج 2 ، ص 5 و 6\r\n( 2 ) - شك نيست كه ابوطالب به پيامبر ايمان آورد و اين در اشعار ابوطالب مكرر آمده است ؛ از جمله در ادامهءهمان ابيات فوق است : « ودعوتني وعلمت أنّك صادق ، ولقد صدقت وكنت قدماً أميناً . . . » ؛ « ومرا دعوت كردى و مىدانم كه تو صادق و راستگويى و امانت و صدق شيوهء ديرين تو بوده است . » « مترجم » .\r\n","page_name":" 94 ","page_number":94},
  {"content":"\r\n\r\nشكّى نيست كه دلهرهء فاطمه عليها السلام ، علىرغم اعلان آمادگى ابوطالب براى نصرت پدرش ، همچنان باقى است ؛ چرا كه اين قوم ، يكسره ، در كارِ توطئه‌گرى بر ضدّ پيامبرند و بر آنند تا از اين امر ( دعوت به اسلام ) خود را خلاص كنند . گروهى به نمايندگى قريش بار ديگر نزد ابوطالب رفتند ؛ فاطمه با خود مىگويد : « آنها چه مىخواهند ؟ جز اين‌كه خواهان خاتمه يافتن كار پيامبر صلى الله عليه و آله و دعوت او به خداى يگانه‌اند ! » و آنگاه گفتار پدرش مصطفى صلى الله عليه و آله را بر زبان مىراند : ، « . . . به خدا اگر خورشيد را . . . » و مىگويد : خدا به زودى امر رسالت پدرم را آشكار و او را پيروز مىسازد ، هر چند اين مشركان كراهت ونفرت داشته باشند ، سپس فاطمه آسيمه سر ، با گامهايى بىقرار به خانهء عمويش ابوطالب مىرود تا ببيند اينها از پدرش چه مىخواهند ؛ خبردار مىشود كه قوم ( عماره ) پسر وليد بن مغيره را با خود آورده تا ابوطالب او را به جاى پيامبر صلى الله عليه و آله بگيرد و محمّد را به آنان بدهد ، تا به قتلش رسانند !\r\nابوطالب اين پيشنهاد مشركان را با كمال بىاعتنايى و خشونت رد كرده و مىگويد :\r\n« به خدا سوگند كه بد معامله‌اى را به من پيشنهاد داده‌ايد ، شما پسرتان را مىدهيد تا من از او پذيرايى كنم و من پسرم را به شما بدهم تا به قتل رسانيد ؟ ! »\r\nدر اينجا فاطمه عليها السلام گريان مىشود كه آنان به چيزى جز قتل پدرش راضى نمىشوند و شتابان نزد مادرش خديجه مىرود و گريه‌كنان دامنِ مادر را مىگيرد و آن سخنِ مشركان و پاسخى را كه ابوطالب داده بود براى مادر بازگو مىكند . خديجه لبخندى مىزند و دست مهربانى بر شانه‌هاى دختر نهاده ، مىگويد :\r\n« پيامبر صلى الله عليه و آله با رسالتى از جانب خداوند مبعوث شده و خدا او را براى همهء مردم فرستاده و همو پيامبر و رسالتش را حمايت خواهد كرد تا آن را براى مردم آشكار گرداند ، دخترم ! مضطرب نباش و بدانكه هر قدر محنت‌ها فزونى گيرد ، فرج و گشايش نزديك شود و خدا در پس سختى گشايشى قرار دهد ؛ أنّ اللَّه‌سيجعل بعد عُسْرٍ يُسراً . »\r\nاز اين فضاى تيره و تار چند روزى بيش نگذشت ، كه نورى در آسمان ستمديدگان درخشيد . « حمزة بن عبدالمطّلب » عموى پيامبر صلى الله عليه و آله اسلام آورد . اسلام آوردن حمزه\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nموجب سرافرازى مسلمانان شد ؛ زيرا او جوانمردى چالاك و شجاع و تسليم ناپذير و از گرانقدرترين جوانان قريش بود .\r\nسه روز از اسلام آوردن حمزه گذشت كه عمربن خطاب اسلام آورد . با اين تحوّلات ، طلايه‌هاى گشايش در امر رسالت چهره مىنمود ، اين وقايع در اواخر سال ششم بعثت بود كه فاطمه يازده‌ساله مىشد و از تمام حوادث آگاهى مىيافت و با ايمان و خِرد سرشار خود ، به تجزيه و تحليل آنها مىپرداخت و مىديد كه ابرهاى متراكم از بالاسرِ مسلمانان متلاشى مىشد و مشركان از سرمستى و سلطه‌طلبى و ستمكارى پايين مىآمدند و تا حدودى از خود نرمش نشان مىدادند و با تمام آنچه از مال و ثروت در توان داشتند رو در رو با پيامبر صلى الله عليه و آله چانه مىزدند و گفتگو مىكردند ، تا شايد او را از دعوت منصرف سازند امّا اين كافران نمىدانستند كه تمام آنچه خورشيد بر آن مىتابد در برابر دعوت و رسالت ، به قدر بال مگسى وزن ندارد ! آنها متاع زودگذر دنيا را پيش كشيده و مىگفتند :\r\n« اگر مال مىخواهى از دارايى خود براى تو ثروتى انبوه فراهم آوريم . اگر شخصيت مىخواهى آقايى و سرورى تو را مىپذيريم و همهء اختيارات را به تو مىدهيم . اگر سلطنت مىخواهى تو را به پادشاهى برمىگزينيم و اگر هيچيك از اينها را نمىپذيرى براى تو طبيب بياوريم و از دارايى خود در اين كار خرج كنيم ! »\r\n« عتبه بن ربيعه » حامل اين پيام بود كه محمّد صلى الله عليه و آله با شنيدن آن ، به تلاوت آيات قرآن پرداخت و سورهء فصّلت را قرائت كرد . قرآن با اعجاز بيان ، عتبه را شيفته و شيداى خود ساخت و به مشركان گفت :\r\n« اين مرد را به حال خود واگذاريد و از او كناره‌گيرى كنيد ، به خدا سوگند با سخنانى كه از او شنيدم ، حادثهء بزرگى را احساس كردم . پس اگر عرب او را بازداشتند ، شما به وسيلهء ديگران كارش را تمام كرده‌ايد و اگر بر عرب غلبه كند ، زمامدارى او زمامدارى شماها و عزّت او عزّت شما خواهد بود و شما از همهء مردم به وسيلهء او كامياب‌تر خواهيد بود . »\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمشركان با شنيدن سخنان عتبه گفتند : « به خدا او تو را هم سِحر كرده است ! »\r\nعتبه گفت : « اين رأى من است ، شما خود مىدانيد ، هر آنچه خواهيد بكنيد . » « 1 »\r\nدر اينجا مسلمانان و پيشاپيشِ همه ، فاطمهء زهرا عليها السلام درك كرد كه ابر و مه ، بايد پراكنده شود و خورشيد تابيدن گيرد تا حجاب‌ها را بزدايد و قريش چارهء ديگرى ندارد و در برابر حق ناتوان شده است . آنها مىكوشيدند كه با وعده‌ها و اميدها پيامبر را از دعوت منصرف كنند و هر آنچه داشتند در طَبَق نهاده با آن حضرت گفتگو مىكردند ، امّا نمىدانستند كه او طالب دنيا و متاع زودگذر آن نيست . آنها بر كالاى فانى و بىثبات دنيا تكيه مىكردند و او با بىرغبتى به دنيا و اميدوار به فضل خدا راه خود را مىپيمود .\r\nاين گونه وضعيت دگرگون شد و دعوت اسلامى با تلاشى بىسابقه به پيش رفت امّا ابوطالب همچنان از خطر مشركان براى پسر برادرش بيمناك بود و به حوادث گذشته فكر مىكرد كه مشركان او را به مبارزه تهديد مىكردند و براى قتل پيامبر چانه مىزدند و « عمارة بن وليد » را به جاى او هديه مىكردند و ابوجهل با دشنه قصد كشتن آن حضرت را داشت و « عتبة بن ربيعه » ردا به گردن مباركش پيچيد كه چيزى به قتل آن حضرت نمانده بود و پسر خطّاب با شمشير آمد به قصد اين‌كه كار پيامبر را تمام كند ، امّا اسلام آورد و بعد نزد دايى خود « عمرو بن هشام » كه سرسخت‌ترين دشمن اسلام بود رفت تا خبر مسلمان شدن خود را به او بدهد و او گفت : « نفرين خدا بر تو و آنچه آورده‌اى » .\r\nابوطالب در همهء اين حوادث تأمّل مىكرد و از آن ، بوى شرّ استشمام مىنمود . و هر چه مىگذشت چنين احساس مىكرد كه بالأخره مشركان تصميم دارند خود را از دعوت پسر برادرش خلاص كنند و شايد كه « حمزه و عمر » و ديگران نتوانند جلو اين توطئه را بگيرند ، اگر يكى از جنايتكارانِ جمعيّتِ شرك بر او حمله بَرَد تا او را به قتل رساند . امّا نمىدانست كه خداوند عزّوجلّ نگهدار او از شرّ توطئهء مردم است . از اين‌رو ابوطالب با\r\n\r\n\r\n","description":"","footnote":"\r\n( 1 ) - نك : تفسير ابن‌كثير ، ذيل آيهء : ص‌فَإن أَعْرَضُوا فَقُل أَنذرتُكُم صاعِقَة مَثْل صاعِقَة عاد وَ ثَمُودش ؛ و ابن‌هشام ، ج 1 ، ص 393\r\n","page_name":" 97 ","page_number":97},
  {"content":"\r\n\r\nخاندان بنىهاشم و فرزندان عبدالمطّلب صحبت كرد و آنها را به دفاع از پسر برادر خود و همراهى با وى فراخواند ، كه همهء آنها ؛ اعم از مسلمان و غير مسلمان با احساس خويشاوندى و جمعيّت قبيله‌اى ، پاسخ مثبت دادند ، مگر ابولهب كه نپذيرفت و با قريش همچنان در مخالفت با پيامبر همراهى مىكرد !\r\nفاطمهء زهرا سخت علاقمند بود كه خدا بر ابوطالب منّت گذارد و اسلام اختياركند . « 1 » و از آنچه در دفاع از پدرش متحمّل مىشد سپاسگزار بود . با اينهمه مطمئن بود كه دعوت ، راه خود را مىپيمايد و يقين داشت كه خداى متعال اسباب و عواملى را پيش روى مردم قرار خواهد داد تا آنچه را مشيت او بدان تعلّق گرفته و حكمتش ايجاب كرده است ، به اجرا در آورد و قلب پاكش آرامش يافت ، آنگاه كه ابوطالب خاندان خود را جمع كرد و همه متّفق شدند كه از پيامبر دفاع كنند . با اينهمه ، گاه مىشد پاره‌اى ترديدها و عوامل وى را به بيم و هراس نسبت به زندگى پدر بزرگوارش برانگيزد ولى ديرى نمىگذشت كه ترديد بر طرف مىشد و به ياد گفتار پدر مىآمد كه او را به سينه مىگرفت و مىفرمود : « خداوند از پدرت محافظت خواهد كرد . »\r\nترديدهايى كه بر قلب پاك زهرا خطور مىكرد ، كم كم رنگ واقعيت مىگرفت و آزمايش و مشكل جديدى براى مسلمانان پيش مىآمد و آن اينكه پس از پيمان گرفتن ابوطالب از بنىهاشم ، قريش مجلسى تشكيل دادند و عهدنامه‌اى را نوشتند كه با بنىهاشم ازدواج نكنند ، داد و ستد نداشته باشند ، قطع رابطه نمايند . اين عهدنامه به دست « منصور بن عكرمه » نوشته شد و پيامبر در حق او نفرين كرد و دستش فلج شد ! « 2 »\r\nاين عهدنامه را در داخل كعبه آويختند و بنىهاشم و فرزندان عبدالمطّلب را در شعب ابىطالب تحت محاصره قرار دادند . ابولهب نيز جزو امضا كنندگان عهدنامه بود .\r\n\r\n\r\n","description":"","footnote":"\r\n( 1 ) - چنان كه پيشتر اشاره شد ، دلايل و شواهدِ معتبرِ تاريخى گواهى مىدهد كه ابوطالب به پيامبر اكرم صلى الله عليه و آله ايمان داشت و از آن حضرت دفاع مىكرد و اين مطلب در اشعار و گفته‌هاى وى كاملًا منعكس است . اين حقيقت را مىتوان با مراجعه به كتب حديث و سيره و ديوان ابوطالب ، به روشنى به دست آورد . كسانى كه منكر ايمان ابوطالب‌اند يا ترديد در اين واقعيّت تاريخى دارند ، دستخوش پاره‌اى تعصّبات شده و يا از منابع غير موثّق الهام گرفته‌اند .\r\n( 2 ) - طبقات ابن‌سعد ، ج 1 ، ص 104 ، و گويند نضربن حارث آن را نگاشت و برخى ديگر را نيز گفته‌اند .\r\n","page_name":" 98 ","page_number":98},
  {"content":"\r\n\r\n\r\nزهرا عليها السلام و رنج محاصره\r\nزهرا عليها السلام در شعب ابوطالب ، پدر و مادرش را همراهى مىكرد ، امّ كثلوم نيز با آنها در اين محاصره شركت داشت . اين وضع سه سال به طول انجاميد كه سخت به تنگ آمدند .\r\nقريش محاصره را شديدتر مىكرد و آذوقه و خوراك را بر آنها تنگ مىگرفت . مشركان اجازه نمىدادند كالايى داخل مكّه شود ، مگر آنكه خود آن را خريدارى مىكردند . رنج و مشقّت بنىهاشم بدانجا رسيد كه به خوردن برگ درختان و پوستهء اشيا مجبور شدند و چيزى به آنها نمىرسيد مگر به طور مخفيانه و اگر قريش خويشاوندى در شعب داشتند ، پنهانى به او كمك مىكردند . كار آنقدر دشوار شد كه نالهء گرسنگى زنان و كودكان از پشتِ شِعب ، شنيده مىشد و اگر در ماه‌هاى حرام مىخواستند چيزى بخرند ، بايد به سراغ كاروان‌هايى مىرفتند كه از خارجِ مكّه مىآمدند . اهل مكّه اجناس را با قيمت بالا مىخريدند تا بنىهاشم توان خريد نداشته باشند .\r\nبراى اين‌كه تأثير ايمان را در دل‌هاى مؤمنان به تصوير كشيم ، بايد مثالى از مادر زهرا ، خديجهء كبرى بياوريم : او كه در رفاه و عزّت ، روزگار گذرانيده است ، در اين ايّام رنج و سختى زندگى و تنگدستى را با صبر و بردبارى و خويشتن‌دارى در كنار شوهرش مصطفى صلى الله عليه و آله تحمّل مىكند و شب و روز از وى حراست و مراقبت مىنمايد تا مبادا از ناحيهء قريش به او آسيبى برسد .\r\nخديجه همهء تلاش خود را براى تهيهء آذوقه براى محاصره شدگان به كار مىگرفت و فرزند برادرش حكيم بن حزام بن خويلد ، به او كمك مىداد . روزى ابوجهل راه را بر او سدّ كرد ، دو شتر كه بار براى آنها حمل مىكردند ، مورد تعرض ابوجهل قرار گرفتند و « ابوالبخترى » وساطت كرد كه رفع مانع كند امّا ابوجهل نمىپذيرفت تا اينكه ابوالبخترى او را كتك زد و سرش را شكست و آن دو شتر ، بارِ آذوقه را به شعب رسانيدند . « 1 »\r\n\r\n\r\n","description":"","footnote":"\r\n( 1 ) - سيرهء ابن‌هشام ، ج 1 ، ص 345\r\n","page_name":" 99 ","page_number":99},
  {"content":"\r\n\r\nفاطمه عليها السلام در اين سال‌ها در تأمّل و تفكّر بود . او داخل شعب شد در حالى كه آغاز دوازده سالگى عمرش بود و عقل و خرد او شكل گرفته و به كمال رسيده بود . او برخى از بنىهاشم و فرزندان عبدالمطّلب را مىديد كه به رغمِ گرسنگى و محاصره و شكنجه ، به استقبال مرگ مىرفتند و به دين خدا در مىآمدند و حاضر نبودند ، در كنار قريش قرار گيرند و رفاه و راحت و نعمت ناپايدار دنيا را برگزينند ! هر روزى كه بر زهرا عليها السلام - در اثناى اين مصيبت و محنت سه‌ساله - مىگذشت او و ساير مؤمنان در نوع زيبا و تازه‌اى از صبر و تحمّل و مقاومت شكوهمند نسبت به قبل آزمايش مىشدند . آنها تلخى گرسنگى و رنج محروميت را با ايمان و بردبارى به جان مىخريدند و اين آزمايشِ بزرگ ، آنان را براى جهاد و مبارزه در راه خدا آماده مىساخت .\r\nخداوند سبحان ، اراده كرده بود كه به دنبالِ اين مجاهده ، بر ايمانشان افزوده گردد تا بتوانند بار جهاد و مشقت‌هاى آن را به دوش كشيده و در كنار پيامبر صلى الله عليه و آله در پيكار ( عليه مخالفان ) جهت تأسيس جامعهء نوين اسلامى ، كه پس از هجرت بنا نهاده شد ، ايستادگى كنند . به رغم آن‌همه رنج و محنت كه مسلمانان با آن دست به گريبان بودند ، چشمِ عنايتِ خدا آنها را زير نظر داشت و دست خير و بركت او به مسلمانان در تهيّهء آب و غذا ، بينىِ كافران را به خاك ماليد .\r\nقوم بنىاسد كه مىدانستند گرسنگى خديجه را رنج مىدهد ، با اينكه همهء عواملِ رفاه و نعمت و عزّت براى وى فراهم بوده است ؛ بر آن شدند كه نيازهاى او را تأمين كنند و آب و غذا و ساير ما يحتاج را بر شتر مىنهادند و به دهانهء شعب مىبردند و شتر را مىراندند ، تا داخل شعب شود ! آنگاه كه آن آذوقه‌ها به خديجه مىرسيد ، ديگران را مقدم مىداشت و آن را ميان افراد شعب تقسيم مىكرد ، تا از تفضّل خدا همهء مؤمنان بهره برند .\r\nشگفت اينكه تيرى كه قريش به سوى مؤمنان نشانه گرفتند ، به خطا رفت و ذرّه‌اى از ايمانشان نكاهيد و به اندازهء سرِ مويى آنان را در يارى پيامبر صلى الله عليه و آله متزلزل نساخت و آن تير كمانه كرد و به اردوگاه قريش اصابت نمود !\r\nگروهى از مشركان قريش وجدانشان از آن محاصرهء شديد تحريك شد و تازيانهء\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nعذابِ وجدان آنها را از خواب غفلت بيدار كرد و سخت‌گيرى آن محاصره سبب شد تا زير ضربات پشيمانى و عذاب وجدان از پاى در آمدند .\r\nداستان حكيم بن حزام ، بعد از درگيرى ابوجهل با وى ، به زبان‌ها افتاد و قوم به جاى دفاع از ابوجهل و ادامهء محاصرهء مؤمنان ، بر آن شدند كه همانند حكيم ، كه به كمك عمّه‌اش ( خديجه ) برخاست ، آن‌ها نيز چنين كنند ، اين ماجرا برسرِ زبان خانواده‌هاى قريش و زنانشان افتاد و مردم آن را بازمىگفتند و كسى را كه به يارى دادن خويشان خود برنمىخاست نكوهش مىكردند ، بلكه به ضعف و ذلّت وناجوانمردى متّهم مىكردند ( در نتيجه ) غيرت و حميّت آنان به جنبش آمد و آورده‌اند كه « هشام‌بن عمروبن ربيعهء عامرى » كه پسر برادر نضلةبن هشام از طرف مادر بود ، شبانه با شترِ خود بار طعام مىآورد و چون به دهانهء شِعب مىرسيد ، افسار شتر را رها مىكرد و بر پشت او مىنواخت كه داخل شعب شود تا بنىهاشم و فرزندان عبدالمطّلب از آن استفاده كنند . « 1 » هشام ، اين كار را ادامه مىداد ، امّا قريش او را تهديد مىكردند .\r\nدر يكى از شب‌ها سه بار طعام براى آنها بُرد و به قريش گفت : « ديگر چيزى را كه بر آن هم‌سوگند شده‌ايم ، پايبند نيستم . » آنگاه ابوسفيان پسر حرب ، به ياران خود گفت : « وى را رها كنيد . او مردى است كه خانواده و ارحام خود را تفقّد كرده ، به خدا سوگند ! ما نيز اگر چنين مىكرديم ، برايمان بهتر بود . » . « 2 »\r\nاين توطئه ( محاصرهء شعب ) نيز رو به شكست نهاد ، خديجه در حالى كه با دخترانش ؛ امّ كلثوم و فاطمه عليها السلام گفتگو مىكرد و از كمك و يارى خود به مؤمنان سخن مىگفت گريه‌اش گرفت .\r\nدو دختر ، از گريهء مادرشان - كه آن قوّت قلب و همت عالى را داشت - مضطرب شدند .\r\nام‌كلثوم پرسيد : « مادر ! چرا گريه كرديد ؟ » مادر پاسخ داد : « سال‌هايى بر من گذشته ، ( پير شده‌ام ) و از مرگ چاره‌اى نيست كه بىشك به زودى مرگ به سراغ من خواهد آمد . »\r\n\r\n\r\n","description":"","footnote":"\r\n( 1 ) - سيرهء ابن‌هشام ، ج 2 ، ص 17\r\n( 2 ) - اتحاف الورى ، ج 1 ، ص 283\r\n","page_name":" 101 ","page_number":101},
  {"content":"\r\n\r\nفاطمه گفت : « مادر ! بر تو باكى نيست » .\r\nخديجه گفت : « آرى دخترم ، به خدا سوگند باكى بر من نيست . هيچ بانويى از قريش مانند من از نعمت الهى بهره ونصيب نداشت ، بلكه در اين دنيا زنى چون من عزّت نيافت ، از اين دنيا براى من همين بس كه همسر رسول‌خدا باشم و از آخرت هم اين بس كه من نخستين زن با ايمان شمرده شوم » . اين بگفت و اشك از ديدگان فروريخت و در حالى كه به خدا توجّه داشت ، چنين گفت : « بار خدايا ! ثناى تو نتوانم گفت ، بار خدايا ! از ديدار تو روگردان نيستم ، اما دوست دارم بيش از گذشته جهاد كنم تا شايستهء نعمت‌هاى تو باشم » .\r\nفاطمهء زهرا ، سكوت كرد وام‌ّكلثوم نيز ساكت شد ، گويى همهء جهان در سكوت فرو رفت و شب گوش‌هايش را تيز كرده بود تا اين نجواى پرسوز و گداز را بشنود ! اما جز نفس‌هاى ام‌ّالمؤمنين - آن مجاهد صابر - و ضربات قلب دخترانش كه براى خير و صحت و عافيت مادر دعا مىكردند ، چيزى نشنيد . در گشوده شد و سكوت را شكست .\r\nمصطفى صلى الله عليه و آله داخل شد و با ديدار آن حضرت جان تازه‌اى در بدن دردمند خديجه ، ( كه سخت بيمار بود ) دميده شد . فاطمه و ام‌ّكلثوم ، همراه با مادرشان ، گوش فرادادند تا بشنوند ، پيامبر صلى الله عليه و آله چه خبر تازه‌اى با خود دارد . آنها چنين احساس كردند كه ظلمت شب ، رفته رفته رو به فروپاشى است ، گويى فضايى براى تابش نور ( حق ) در سپيده‌اى نو ، فراهم مىگردد ! و آنگاه ابوطالب وارد شد ، تا اوضاع مكّه را به اطلاع رسانَد .\r\nخداوند به دل مشركان انداخت كه آن صحيفهء ظالمانه ( پيمان مشركان عليه پيامبر و مسلمانان كه در كعبه آويختند ) را - كه براى تهيه وتصويب آن تمام توان خود را به كار گرفته بودند - نقض كنند ! هشام‌بن‌عمرو شبانه نزد زهيربن‌ابىأميّه رفت و گفت :\r\n« اى زهير ، آيا اين خوشايند است كه تو غذا بخورى ، لباس بر تن كنى و با همسرت بسر برى ، در حالىكه مىدانى بر دايىهاى تو چه مىگذرد ؟ ! به خدا قسم اگر دايىهاى ابوالحكم پسر هشام اين موقعيت را داشتند و تو از او مىخواستى كه رفتارى اين‌چنين با دايىهايش داشته باشد ، هرگز به تو پاسخ مثبت نمىداد . »\r\nزهير اين سخنان را شنيد و كمى فكر كرد و پرسيد :\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n« واى بر تو اى هشام ! چه كنم ؟ من يك تن بيش نيستم اگر يك نفر ديگر با من همصدا مىشد ، براى نقض آن صحيفه ( عهدنامه ) حركت مىكردم ! » .\r\nهشام گفت : « آن يك نفر من هستم » . زهير گفت : « كَسِ ديگرى را هم با خود همصدا كنيم » . هشام نزد « مطعم‌بن عدى » پسر نوفل بن عبد مناف و « ابو البخترى » فرزند هشام و « زمعه » پسر اسودبن عبدالمطّلب رفت و همه متّحد شدند و به محلِّ « خطم‌الحجون » - بالاى شهر مكه - رفتند و تصميم گرفتند ، براى نقض عهدنامه اقدام كنند .\r\nآنها توافق كردند نخستين كسى كه در جمع قوم سخن مىگويد ، « زهير » باشد .\r\nرسول‌خدا صلى الله عليه و آله نيز به ابوطالب خبر داده بود كه خداوند او را از سرنوشت عهدنامه آگاه ساخته و موريانه به امر خدا ، تمام آنچه را كه در آن مكتوب بود - به‌جز نام خداوند بزرگ - خورده است .\r\nابوطالب با شنيدن اين خبر ، به مسجد رفت تا ببيند كه مشركان با اين چند نفر - كه آن تصميم را دربارهء نقض عهدنامه گرفته‌اند - ، چه خواهند كرد . در آن حال زهير آغاز به سخن كرد وگفت :\r\n« اى مردم مكه ، آيا ما غذا بخوريم و لباس بر تن كنيم وبنىهاشم با مرگ دست به گريبان باشند و كسى با آنها داد و ستد نكند ؟ ! به خدا سوگند من بر جاى خويش ننشينم ، تا اين عهدنامه كه اساس آن بجز قطع رحم وظلم و ستم نيست ، پاره شود ! »\r\nابوالحكم پسر هشام كه در كنار مسجد بود ، گفت :\r\n« به خدا قَسَم دروغ گفتى ، هرگز پاره نخواهد شد ! » .\r\nزمعه فرياد برآورد :\r\n« به خدا قَسَم كه تو دروغ گفتى ، آنگاه كه اين عهدنامه نوشته مىشد ما بدان راضى نبوديم ! »\r\nابوالبخترى نيز سخن زمعه را تأييد كرد و مطعم نيز به پشتيبانى آنها برخاست وسپس هشام بن عمرو از ابوالبخترى و زمعه جانبدارى كرد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nابوالحكم ( ابوجهل ) گفت : « اين مطلبى است كه در جاى ديگر مورد مشورت قرار گرفته است » .\r\nآنگاه ابوطالب كه در كنار مسجد نشسته بود بپاخاست وگفت :\r\n« پسر برادرم ( محمد صلى الله عليه و آله ) مىگويد : خداوند موريانه‌اى فرستاده تا تمام اين صحيفه را ، جز آنچه مشتمل بر نام خدا است ، بخورد ! اگر او دروغ مىگويد او را در اختيار شما مىگذاريم و اگر راست مىگويد شما از تصميم خود در قطع رابطه وظلم و ستم در حق ما دست برداريد » .\r\nمطعم برخاست و به طرف عهدنامه رفت كه آن را پاره كند ، ديد موريانه آن را خورده مگر جمله « باسمك الّلهمَّ » و هر جا كه نام خدا در آن بوده است . « 1 »\r\nقريش سرافكنده شدند و با درماندگى احساس كردند تيرى را كه به سوى مؤمنان مستضعف نشانه رفته‌اند به سينه‌هاى خودشان اصابت كرده و آن را دريده است و همانگونه كه محاصره را به وجود آوردند ، خود در نقض آن قدم برداشتند .\r\nابوطالب برخاست تا به شعب رود و بشارت دهد ، همهء آنها كه در شعب بودند ، انتظار چنين چيزى را مىكشيدند . ابوطالب هنگامىكه از خانهء كعبه به سوى شعب مىرفت ، با خود مىگفت : اى كاش آنان كه به حبشه مهاجرت كرده‌اند ، اين را مىشنيدند ، آنگاه با بانگ بلند اشعارى سرود تا شايد كه صداى او به آنان برسد ؛ خلاصه اشعار اين بود :\r\n« آيا به ياران ما در ديار غربت ، خبر لطف خدا در حقّ ما ، رسيد .\r\nكه به آنها بگويد : عهدنامه پاره‌پاره شده و هر آنچه خدا بدان خشنود نباشد رو به تباهى است .\r\nعهدنامه‌اى كه تهمت و جادو را در هم آميخت و كدام جادو در روزگار پيروز آمد .\r\nخدا پاداش دهد آن گروهى را كه در حجون ، تصميمى اتخاذ كردند كه آينده‌نگر\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 1 ص 188 - 189 ؛ سيرهء ابن‌هشام ، ج 2 ، صص 14 - 16\r\n","page_name":" 104 ","page_number":104},
  {"content":"\r\n\r\nوارشادگر بود .\r\nآنها در خطم‌الحجون نشستند و همپيمان شدند و آنگاه كه مردم در خواب بودند تصميمى مناسب گرفتند . . . . »\r\nصداى ابوطالب به همهء كسانى كه در شعب بودند رسيد و آنها كه در خواب بودند بيدار شدند و همه فرياد هلهلهء شادى برآوردند و مسلمانان با صداى بلند گفتند : « اللَّه‌اكبر ، اللَّه‌اكبر ! » .\r\nآن شب را در بستر آرميدند ، اما از فرط شادى آرام و قرار نداشتند و خود را براى آمدن به سوى كعبه و خانه‌هايشان در مكّه آماده ساختند . فاطمه و ام‌كلثوم نيز همراه با مادر دردمندشان در خدمت پيامبر صلى الله عليه و آله به سوى مسجدالحرام حركت كردند و پس از طوافِ كعبه به خانه رفتند .\r\nخديجه در بستر آرميده بود و حمدِ خدا مىگفت ، كه آرزوى ديرينش برآمد و خدا به او مهلت داد تا ، بر طرف شدن آن فتنه را ببيند و اينك فتنه بر طرف شده است و شايد بيمارى خديجه براثر گرسنگى و محروميت بود كه همه مسلمانان بدان گرفتار بودند .\r\nفاطمه نيز با بدن رنجور و نحيف و چهره‌اى زرد ، مانند ديگر مسلمانان ، آن روزها را سپرى كرد ؛ چرا كه محنت ، بدون استثنا براى همه بود كه آنها با صبر وهميارى با آن مقابله مىكردند و ديگران را بر خويشتن مقدم مىداشتند ؛ ص . . . وَيُؤْثِرُونَ عَلَى أَنْفُسِهِمْ وَلَوْ كَانَ بِهِمْ خَصَاصَةٌ . . . ش . « 1 »\r\nهمهء تبعيديان شِعب ، سلامت خويش را بازيافتند و قريش توجه نداشتند كه هر توطئه‌اى را سامان مىدهند تا به خيال خود به كار محمد صلى الله عليه و آله ويارانش پايان دهند ، نتيجه معكوس مىدهد .\r\nدر آن روزها كه قريش سر در گريبان بودند ، مسلمانان فرصت‌هاى تازه‌اى را به دست مىآوردند . مادر زهرا بعد از چند هفته ، سلامت خويش را بازيافت و ضعف و نقاهت را جبران كرد . او در اين ايّام در سن شصت و پنج‌سالگى بود .\r\n\r\n\r\n","description":"","footnote":"\r\n( 1 ) - حشر : 9\r\n","page_name":" 105 ","page_number":105},
  {"content":"\r\n\r\nبعد از يك آرامشِ كوتاه ، قريش بار ديگر نزد ابوطالب آمدند تا سازش و يا صلحى منعقد كنند كه محمد صلى الله عليه و آله دست از آيين آنها بردارد و آنان با وى كارى نداشته باشند و هر يك ، از دينِ خود پيروى كند ، اما پيامبر صلى الله عليه و آله به آنان فرمود :\r\n« شما يك كلمه بگوييد تا زمامدارى عرب از آن شما گردد و عجم به آيين شما درآيند . »\r\nگفتند : آن كلمه چيست ؟ فرمود : « بگوييد لا الهَ الّا اللَّهُ و بندگى خدايان ديگر نكنيد . »\r\nآنها دست بردست زده وگفتند : « اى محمد ، مىخواهى خدايان را به يك خدا تبديل كنى ، اين مايه شگفتى است ! »\r\nآنگاه به يكديگر گفتند : « به خدا اين مرد چيزى را كه شما مىخواهيد به شما نخواهد داد . »\r\nاين را گفتند و به راه افتادند و به آيين پدرانشان باقى ماندند ، تا خدا ميان آنها و پيامبر چه حكم كند ! و آيات اول سورهء « ص » در اين باره نازل شد :\r\nص ص ، وَالْقُرْآنِ ذِي الذِّكْرِ * بَلْ الَّذِينَ كَفَرُوا فِي عِزَّةٍ وَشِقَاقٍ * كَمْ أَهْلَكْنَا مِنْ قَبْلِهِمْ مِنْ قَرْنٍ فَنَادَوْا وَلَاتَ حِينَ مَنَاصٍ * وَعَجِبُوا أَنْ جَاءَهُمْ مُنْذِرٌ مِنْهُمْ وَقَالَ الْكَافِرُونَ هَذَا سَاحِرٌ كَذَّابٌ * أَجَعَلَ الْآلِهَةَ إِلَهاً وَاحِداً إِنَّ هَذَا لَشَىْءٌ عُجَابٌ * وَانطَلَقَ الْمَلَأُ مِنْهُمْ أَنْ امْشُوا وَاصْبِرُوا عَلَى آلِهَتِكُمْ إِنَّ هَذَا لَشَىْءٌ يُرَادُ * مَا سَمِعْنَا بِهَذَا فِي الْمِلَّةِ الْآخِرَةِ إِنْ هَذَا إِلَّا اخْتِلَاق‌ٌش .\r\n« قسم به قرآن كه متضمن ذكر است ، ولى آنان كه كافر شدند ، در غرور ونفاق‌اند ، چه بسيار كسان را كه پيش از آنها نابود كرديم و فرياد برداشتند و ديگر راه چاره نمانده بود . آنها تعجب كردند كه بيم دهنده‌اى از خودشان برايشان آمد ! و كافران گفتند : اين جادوگرِ دروغگو است ، آيا خدايان را به يك خدا تبديل كرده ( ؟ ! ) اين چيز شگفتى است ! و گروهى از سركردگان از آنها روى برتافته ، گفتند : برويد وخدايانتان را نگهداريد ، اينها مىخواهند ما را به سوى بدبختى بكشانند . ما هرگز از پيشينيان چنين چيزى نشنيده‌ايم ، اين فقط يك دروغ است ! »\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nمرگ ابوطالب وآثار آن\r\nروزها پرشتاب مىگذشت ، ابوطالب كه پايه و ستونى استوار در حمايت مؤمنان بود و از آنان در برابر آزار كافران و مشركان دفاع مىكرد ، بيمار شد ؛ در بستر بيمارى بود كه سران قريش را گرد آورد و در مقام وصيّت به آنان گفت :\r\n« اى گروه قريش ، شما برگزيدگان خلق و قلب عرب هستيد . بدانيد كه شما گوى سبقت از عرب ربوده‌ايد و به قلّهء شرف پاى نهاده وبدين‌وسيله بر ديگر مردم ، برترى داريد و آنها به شما تَقَرُّب جويند ، در ميان مردم دشمنانى داريد كه با دشمنان شما همصدا هستند .\r\nشما را توصيه مىكنم كه اين بنيان ( دين اسلام ) را بزرگ شماريد كه رضاى خداوند و قوام معيشت و پايدارى و ثبات در اين است ؛ صلهء رحم كنيد و از قطع رحم بپرهيزيد ؛ زيرا صلهء رحم موجب طول عمر و افزون شدن نسل است . از ظلم و ستم بهراسيد كه اين دو ، عامل هلاكت گذشتگان بوده است . به دعوت پاسخ دهيد و نيازمند را عطا كنيد كه شرف حيات و ممات به اين دو وابسته است .\r\nبر شما باد راستگويى وامانت‌دارى كه محبت خواص وكرامت عامه را در پى دارد . شما را سفارش مىكنم به محمد صلى الله عليه و آله كه نسبت به او خير و خوبى را پيشه سازيد ؛ زيرا او امين قريش و صديق عرب و جامع تمام وصايايى است كه به شما سفارش كردم .\r\nگوييا مىبينيم كه بينوايان عرب و بيابان‌نشينانِ اطراف و مستضعفانِ مردم دعوتش را پاسخ داده و آيينش را پذيرفته و عظمت امر او را دريافته‌اند و براى دفاع از آن حتّى مرگ را استقبال كرده ورؤسا و گردن‌فرازانِ قريش زيردستِ آنها شده و خانه‌هايشان ويران گشته و ضعيفان ، بزرگى يافته‌اند ، بزرگان نيازمند او شوند و رانده‌شدگان از او بهره‌گيرند و عرب دوستى او بپذيرد واو را در دل جاى دهد و زمام خويش به دو سپارد .\r\nاى گروه قريش ! دريابيد فرزند پدرتان را . يار وياورش باشيد و در برابر دشمن از او دفاع كنيد .\r\nبه خدا سوگند كسى به راه او نرفت مگر هدايت شد و هدايتش نپذيرفت مگر آنكه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nسعادتمند شد و من اگر در حيات باشم و مرگم نرسد ، در برابر تهديدها وحوادث ناگوار به دفاع از او برخيزم . » « 1 »\r\nآنچه در اين وصيت‌نامه از ابوطالب مىشنويم و آنچه دربارهء پسر برادرش مصطفى صلى الله عليه و آله گفته است ، همه را در عمل ابوطالب مىبينيم . او با تمام توانِ دفاعى و به هر طريق ممكن ، از پيامبر حمايت كرد و خويشان را از بدرفتارى نسبت به آن حضرت برحَذَر داشت و آرزو مىكرد اگرعمرش كفاف كند ، همواره به دفاع از اوبرخيزد .\r\nسخن دربارهء ابوطالب و خدمات او به مسلمانان ، ميان خديجه و سه دخترش ( زينب ، ام‌كلثوم وفاطمه عليها السلام ) رَدّ وبَدَل مىشد ، در اين زمان ، ده سال از عمر نبوّت مىگذشت و موضعِ ابوطالب نسبت به دعوت را پس از علنى شدن آن شنيديم .\r\nمادر دعا مىكرد : « خدا او را به اسلام موفق بدارد و عمرش را با همين شهادت به يگانگى خداوند و رسالتِ پيامبر صلى الله عليه و آله به پايان رساند ! »\r\nفاطمه مىگفت : « ايكاش اين سخن را مىگفت و از آتش رهايى مىيافت ! »\r\nام‌كلثوم گفت : « او براى دعوت وبخاطر دعوت عمل مىكند ، اما تظاهر نمىكند بلكه در باطن ، اسلام اختيار كرده و به دليلى كه نمىدانيم ، آن را مخفى مىدارد ! »\r\nزينب مىگفت : « پيامبرخدا صلى الله عليه و آله او را مكرّر به اسلام فراخواند و اگر در باطن اسلام آورد بود آن را آشكار مىكرد ! »\r\nام‌ّالمومنين مىگفت : « در اين لحظات سرنوشت‌ساز ما نمىتوانيم كارى بكنيم مگر دعا ، كه خدا او را موفق بدارد تا شهادتين بر زبان آورد ! . » « 2 »\r\n\r\n\r\n","description":"","footnote":"\r\n( 1 ) - سبل‌الهدى والرشاد ، صالحى شامى ، ج 2 ، صص 564 - 565 ( با اندكى تغيير ) .\r\n( 2 ) - چنان كه ديديم مؤلف ، حمايتِ ابوطالب از پيامبر خدا صلى الله عليه و آله تا آخرين لحظهء حياتش را آورده اما مانند بيشترِ نويسسندگانِ عامه ، ادعا كرده كه ابوطالب بالأخره از گفتن شهادتين هنگام مرگ خودارى كرد است ! حال آنكه اگر به ديدهء انصاف بنگريم ، گفتار و رفتارى مانند آنچه ابوطالب داشت ، جز از ايمان صادق سرچشمه نمىتوانست گرفت . او در مواردى از قصايد و اشعار و سخنان خود تصريح مىكند كه محمّد امين صلى الله عليه و آله ، راستگو ودعوتش حق وآيينش نجات دهنده است و چنان كه ديديم در آخرين وصيت خود به بنىهاشم توصيه مىكرد كه او را يارى دهند تا سيادت عرب و آقايى مردم را به دست آورند . در يكى از اشعار خود تصريح كرده ، مىگويد :\r\n ودعوتنى وعلمت انك صادق * ولقد صدقت وكنت قدماً اميناً \r\n« مرا دعوت كردى و مىدانم كه راستگويى و همواره راستگو بودى و از قديم به امانت مشهور بودى »\r\nو در يكى از اشعار ديگر مىگويد :\r\n نبياً اتاه الوحي من عند ربّه * فمن قال لا يقرع بها سن نادم \r\n« پيامبرى كه از جانب خدايش براى او وحى مىآيد ، و كسى كه منكر باشد دندان پشيمانى خواهد فشرد ! »\r\nو در شعر ديگرى كه به حمزه خطاب مىكند كه از پيامبر پيروى كند ، مىگويد :\r\n نبىّ اتى بالدين من عند ربه * بصدق و حق لاتكن حمز كافراً\r\nفقد سرّنى اذ قلت لبيك مؤمناً * فكن لرسول‌اللَّه في الدين صابراً \r\nپيامبر آيينى از سوى خداى خود آورد ، كه صدق و حق است ، پس اى حمزه كافر نباش من شاد شدم كه از روى ايمان لبيك گفتى ! ، پس بارسول خدا دردين پايدارباش . ( رساله شيخ مفيد درايمان ابوطالب ، ص 34 )\r\nو موارد ديگر از اين قبيل بسيار است كه در ديوان ابوطالب وكتب سيره به تواتر نقل شده است .\r\nقصيدهء لاميهء ابوطالب از فصيح‌ترين قصايد است كه اهل ادب از خاصه وعامه آن را برتر از ( معلّقات سبع ) برشمرده‌اند و در منابع فريقين آمده ، از جمله ابن‌كثير تمام قصيده را كه متجاوز از صد بيت است ، به نقل از سيرهء ابن‌هشام ، در البداية والنهايه ، ج 3 ، ص 53 تا 57 آورده است . علما و محدثان شيعه اتفاق نظر دارند كه ، ابوطالب ايمان آورد و در حمايت از رسول‌خدا تمام تلاش خود را به‌كار گرفت .\r\nفقيه ، محدّث ومورخ والامقام ، « شيخ مفيد » در كتاب « اوائل‌المقالات » ، ص 12 مىنويسد : « واجمعوا ان عمه ابوطالب رحمه‌اللَّه مات مومناً . . . » اجماع اماميه است كه ابوطالب باايمان درگذشت .\r\nاو همچنين رساله‌اى بنام « ايمان ابوطالب » تحرير كرده و با استناد به اقوال و اشعار ابوطالب ، به تقرير اين موضوع پرداخته است . ونيز دربارهء ايمان ابوطالب ده‌ها كتاب ورساله بوسيلهء علماى عامّه وخاصّه به رشتهء تحرير درآمده است ، با اينهمه ، جاى شگفتى است كه برخى از عامه اصرار مىورزند اين حقيقت روشن را انكار كنند ، كه علل و عوامل آن در اينجا مورد نظر نيست .\r\nجهت اطلاع بيشتر از ايمان ابوطالب مىتوان به ديوان ابوطالب ، سيرهء ابن‌هشام ، شرح نهج‌البلاغه ابن‌ابىالحديد ، البداية والنهايه ، خزانة الأدب ، الذريعه ، الغدير ، سيرهء ابن‌اسحاق ، تهذيب ابن‌عساكر ، مستدرك حاكم ، و . . . مراجعه كرد ، « مترجم » .\r\n","page_name":" 108 ","page_number":108},
  {"content":"\r\n\r\n\r\nدرگذشت خديجه عليها السلام\r\nپيامبرخدا صلى الله عليه و آله در مرگ ابوطالب سخت اندوهگين شد ، اما كاروانِ گذر روزگار ، از حركت باز نمىايستد ، به ويژه آنكه اعتقاد به مرگ و رسيدن به لقاء اللَّه بر آنان كه\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nرسالت‌هاى آسمانى را بر عهده دارند يقينىتر است . از آن پس ، بيمارى ام‌ّالمؤمنين خديجه ، شدت گرفت امابيمارىِ او ، وى را مشغول نداشت ، بلكه تمام توجّه او به رسول خدا و يارانش و دعوت به خداى يگانه بود . با صبر و بردبارى در مقابل رنج‌ها لبخند مىزد ولى تلاش همه جانبهء دعوت بر چهرهء ياورش سايه مىافكند و خديجه با دست پرمهرش وى را نوازش مىداد و آثار رنج و مشقت را از چهره‌اش مىزدود .\r\nآيا نقشِ همسرى صادق و صالح و شكيبا ، با زوج خود ، جز اين است كه چون به او بنگرد شادمان شود ؟ ( إذا نظر إليها سرته ) - مانند نقشى كه مادر مهربان دارد و غبار اندوه را از سيماى فرزند مىزدايد - و اين چنين ، مشكلات راه و آلام دنيا را بر طرف مىسازد .\r\nخديجه براى پيامبر ، چون مادر مهربان بود ، آنگاه كه به عاطفه و مِهرِ مادرى نياز شديد داشت ، تا اينكه وى را مورد تَفَقُّد قرار دهد و تلخى يتيمى را از جبينش بزدايد .\r\nبانوى باايمان و مادر مؤمنان ، بسيار سپاسگوىِ خدا بود ، كه او را به ايمان توفيق داد و توانست نقشى را در خدمت دعوتِ خدا و آيين جاودان او ، ايفا كند براى رضاى خدا .\r\nخدمت به همسر امين و فرستادهء خدا ، تنها براى خدا بود و بس و محبت خدا در قلب او نقش بسته و با روح او آميخته شده بود كه با مرگ اين تن رنجور از بين نخواهد رفت و همچنان جاودانه خواهد ماند .\r\nديدگان را مىگشايد و مىبيند كه همسر باوفايش با عطوفت و مهر در كنار اوست و جز دعا و اميد به خداوند ، كارى از او ساخته نيست . اما فاطمهء كوچك اشك از ديده فرو مىبارَد و از دور نظاره مىكند . گاهى نزديك مادر مىآيد و آنگاه به كنارى مىرود تا اشكها را از ديدگان پاك كند . كسانى را در اطراف بستر مادر مهربان مىبيند كه اشك مىريزند و گريه مىكنند و او نيز چاره‌اى جز گريه ندارد .\r\nپيامبر خدا صلى الله عليه و آله در جوار همسر بيمارش مراقبِ حال اوست تا وحشتِ تنهايىاش بر طرف شود . لحظات احتضارِ بانويى بزرگ فرا رسيده كه در اسلام پيشگام بود و با قلب مؤمن خويش نهال دعوت نوپا را پروراند ، با پيامبر و مؤمنان با مال و آبروى خود هميارى كرد و بالاتر از همه ، بانويى كه بشارتِ خانه‌اى را در بهشت به او داده بودند ! جبرئيل امين\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nنزد رسول‌خدا آمد و گفت :\r\n« اى پيامبر خدا ، اينك خديجه با ظرفى از خورِش ، غذا يا آب مىآيد . چون آمد ، سلامِ خدا و سلامِ مرا به او برسان و به خانه‌اى از لؤلؤ در بهشت بشارت بده كه در آنجا رنج و ملالى نيست » .\r\nاين بشارت را به كسى دهند كه از بندگان شايستهء خدا باشد و استحقاق آن را داشته باشد .\r\nفضيلتِ ديگرِ خديجه ، سلام جبرئيل امين به او است ! فاطمه و خواهرانش از اين منزلتِ و الا كه به مادرشان داده‌اند ، اشك شوق مىريختند . خويشاوندان نزديك به سوى خانهء خديجه دويدند تا آلام بيماريش را بكاهند . همگى با مهر و محبّت اطرافش را گرفتند ، نزديك‌تر از همه مصطفى صلى الله عليه و آله بود كه لحظه‌هاى فراق و وداع همسر گرامى خود را نزديك مىديد .\r\nدر اين حال خطاب به وى گفت : « خديجه ! ديگر اميد بازگشتن نمىبينم ، خداوند پاداش خيرت دهد ! »\r\nو خديجه جان به جان آفرين تسليم كرد ، در حالى كه پيش روى رسول‌خدا صلى الله عليه و آله قرار داشت . پيامبر با اندوه فراوان برخاست و مىكوشيد اشكهاى ديدگان را از دخترانش پنهان دارد ، اما چهره‌اش مىگفت : خديجه از دست رفت .\r\nخبر درگذشت بزرگترين بانويى كه مردم در اين سرزمينِ پاك مىشناختند ، همچون صاعقه‌اى در شهر مكه پيچيد ! خديجه دختر خويلد سرور زنان قريش بدرود زندگى گفت . مردم با اندوه و غم اين خبر را مىشنيدند و ياد آن بانوى پاك و با فضيلت و بىمانند را گرامى مىداشتند .\r\nبانوى طاهره ، چون نسيم غم‌انگيز درگذشت . او به هيچ انسانى بدى نكرد و كلمه‌اى كه گوش را بيازارد بر زبان نراند ! سراسر وجودش حيا و شرم بود ، از كار بيهوده حذر داشت و از اخلاقِ فاضلهء انسانى فاصله نگرفت ، به‌رغم آن‌همه ناملايماتى كه همسر گرامىاش در دعوت به خدا مىديد ، كمر بسته بود تا او را در انجام رسالت نيرو بخشد\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو بر آنچه ( محمد صلى الله عليه و آله ) از دشمن مىديد او را دلدارى دهد . با آن‌همه دشمنىهايى كه غالب مردم مكه با شوهرش داشتند ، يكى نگفت خديجه بد كرد . عواطف او زبانزد همه بود . طبع سليم داشت و در حُسن خُلق و خردمندى عاطفه با شرح صدر شهره بود .\r\nشخصيت يگانه داشت . همانندش در كرهء خاك كمتر بود ؛ با اطمينان مىتوان گفت روزگار بعد از او مانندش را نديد .\r\nفاطمه گريان بود ، چون اين لحظه‌هاى هولناك را مىديد . همهء مسلمانان در محضر پيامبر جمع شده و دل‌هايشان از مصيبت همسرِ پيامبر اندوهگين بود . آنها جايگاه خديجه درنزد پيامبر را مىدانستند . از محبّت او نسبت به‌بانوى بزرگ و تقدير و تشكّرش از خدماتِ گرانقدر همسر آگاهى داشتند . جنازهء آن اسوهء فضيلت را تشييع كردند . در حالىكه همه غرق غم و اندوه بودند ، به قبرستان حجون رسيدند . پيامبر داخل قبر شد و جنازهء « خديجه » را در قبر گذاشت و براى او دعا كرد .\r\nفاطمه به خانه برمىگردد . نزديك بستر مادر مىرود و اشك مىريزد . چهرهء دوست داشتنىِ مادر لحظه‌اى از چشم زهرا محو نمىشود ، گويى جسم مادر پيش روى او قرار دارد و به روى پيامبر لبخند مىزند ! آنگاه كه براى او سخنِ جبرئيل را مىگفت كه : « به خديجه سلام خدا و سلام مرا برسان ! » ، گويى الآن پيش روى فاطمه است و مىگويد :\r\n« اللَّه السّلام و مِنكَ السّلام وَ عَلى جبريل السّلام وَ عَليكَ السَّلام يا رَسُول‌اللَّه »\r\nفاطمه آن لبخندهاى مادر را پيش روى مجسم مىكند و در همان حال اشك مىريزد و تبسم مىكند ؛ تبسم براى نعمت جاودان آخرت كه الآن مادرش خديجه سيدهء قريش ، ام‌ّالمؤمنين با آن روبرو است و گريه براى جدايى جسمانى مادر ؛ جدايى كه قلم تقدير براى هر موجود زنده‌اى در اين دنيا رَقم زده است . اين سنّت خدايى است براى خَلق و آن‌هم عواطفى است كه خدا در نهاد هر انسان نهاده است ؛ احساس غم و شادى .\r\nبدرود اى مادر مومنان . بدرود اى همسر حبيب خدا . بدرود اى مامِ دعوت به اسلام و اى مادر اسلام ! كه آن ( دعوت ) را در كودكىاش پروراندى . با چهرهء زيبا به دنيا آمد ! و تو از شيرهء ايمان و يقين و صدق ، تغذيه‌اش كردى . به او مهر ورزيدى و هر چه داشتى دادى .\r\nمهربانى كردى و به اين سان بهترين بخشنده و انفاق كننده بشمار آمدى .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nآه ! اگر امروز از روضهء رضوان كه در آن جاى دارى بنگرى ، خواهى ديد آن اسلام كه تو ( با مرگ ) او را در گاهواره‌اش ترك گفتى ، اينك به جوانى و شادابى رسيد و اقطار زمين را در آغوشِ رحمت خويش گرفت !\r\nزهرا عليها السلام بىدرنگ از گريه باز ايستاد و آماده شد كه او و خواهرش در كنار پدر غمزده ( در مشكلات و ناملايمات ) ايستادگى كنند و شروع كرد تا خانه را مرتّب كند و سر و سامان بدهد و پدر متوجّه شد كه دخترانش در اين لحظه تحوّلى شكوهمند يافته‌اند و دخترش با صداى بلند مىگويد : انَّا للَّهِ وَانَّا الَيْهِ راجِعُونَ .\r\nتصوير ص 119\r\nتصوير قبر حضرت خديجه عليها السلام در قبرستان حجون - مكّهء مكرّمه\r\n\r\nپس از مرگ مادر\r\nفاطمه سنگينى اندوه پدر را لمس مىكرد . او دو يار صميمى را از دست داده بود ؛ پس از مرگ آنها مصيبت‌ها به اوج خود مىرسد ، كافران بر پيامبر صلى الله عليه و آله جرأت يافته‌اند و پس از مرگ ابوطالب به آزار وى پرداخته‌اند . پافشارى كافران در آزار پيامبر صلى الله عليه و آله ياران او\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nرا نيز شامل مىشد . ابوبكر بر آن شد كه به حبشه هجرت كند اما « ابن‌دغنه » او را منصرف كرد . « 1 »\r\nابن‌اسحاق گويد : پس از مرگ ابوطالب ، قريش پيامبرخدا را به گونه‌اى آزردند كه در حيات ابوطالب اين گونه جسارت نداشتند ، تا آنجا كه يكى از جُهّالِ قريش بر سر آن حضرت خاك ريخت و رسول گرامى داخل خانه شد در حالىكه خاك بر سر مباركش بود ! فاطمه برخاست و به استقبال پدر رفت و گريه كنان خاك از سر پدر پاك كرد و رسول‌خدا مىگفت :\r\n« دخترم ! گريه نكن خدا نگه‌دار پدر توست »\r\nآنگاه اضافه نمود : « تا ابوطالب زنده بود قريش نمىتوانستند به من جسارتى كنند ! » « 2 »\r\nپيامبر اين سال را سال اندوه ناميد و در تاريخ به همين اسم ناميده شد ، ( عام‌الحزن ) .\r\nفاطمه زهرا عليها السلام مىبيند كه محنت شدت گرفته و كُفّار بر آزار و اذيت مسلمانان افزوده‌اند .\r\nبر سينهء بلال سنگ مىنهند ! سُميّه دختر خُبّاط را شكنجه مىدهند و او و شوهرش ، ياسر را به قتل مىرسانند ! چه شد سخن عرب كه مىگفت : « عرب زنان را نمىكُشد ! » كجا رفت آن مردانگى كه از آن سخن گفته مىشود ؟ كجاست رحم و مروّت !\r\nقرآن كريم با صراحت مىگويد : « دين شما براى شما و دين من براى من » ؛ ص لَكُمْ دِينُكُمْ وَ لِىَ دِين‌ش امّا آنها خواهان شرك و بت‌پرستى و كفر و الحادند . به‌رغمِ اعجازِ قرآن و تَحَدّىِ آن و فصاحت عرب و به‌رغم شناختى كه از امانت و صداقت آن حضرت داشتند و به‌رغم همه چيز . . . ! آنها به مصاف قرآن آمده‌اند و با مسلمانان سر جنگ دارند ؛ جنگى كه انگيزه‌اى جز عناد ، سركشى و استكبار ندارد .\r\nقرآن از بهانه‌جويى آنها سخن گفته و مىفرمايد :\r\nوَقَالُوا لَوْلَا نُزِّلَ هَذَا الْقُرْآنُ عَلَى رَجُلٍ مِنْ الْقَرْيَتَيْنِ عَظِيم‌ٍش . « 3 »\r\n\r\n\r\n","description":"","footnote":"\r\n( 1 ) - نك : سيرهء ابن‌هشام ، ج 1 ، ص 372\r\n( 2 ) - سيرهء ابن‌هشام ، ج 1 ، ص 416\r\n( 3 ) - زخرف : 31\r\n","page_name":" 114 ","page_number":114},
  {"content":"\r\n\r\n« چرا قرآن بر مردى بزرگ از آن دو شهر نازل نشد ؟ »\r\nبنابراين بايد راه چاره‌اى انديشيد . كار بر مسلمانان تنگ شده . فاطمه كه اين صحنه‌ها پيش ديدگانش به تصوير مىآيد ، مىبيند هر فرد مسلمان درخانهء خود زندانى شده و در روزى و كارِ خود به تنگ آمده است . پدران پسران خود را به زنجير كشيده ، زندان نموده و از غذا منع كرده‌اند و اربابان بر بندگان شكنجه فرو مىبارند . با آتش ، با غل و زنجير ، با آب داغ و به هرنوع شكنجهء ديگر ، تا دينشان را از آنها بگيرند ، محنت و مصيبت بزرگى است ! به‌رغم همهء حوادث اندوهبار ، فاطمه لبخندى بر لبان دارد . او از كودكى تجربه كرده كه پس از سختى ، راحتى است و اينك سختى به اوج رسيده و به طور قطع فَرَج نزديك است .\r\nفاطمه عليها السلام به شدت متألّم بود ، چرا كه پدر بزرگوارش ، دعوت خويش را به قبايل اطرافِ مكّه عرضه مىداشت و همه جواب رد مىدادند .\r\nقريش تلاش ظالمانه داشت كه از هر سو و همه جا روزنه‌ها را به روى او ببندد . به طائف مىرود ، شايد كسى را پيدا كند كه ايمان آورد و در يارىاش بكوشد تا رسالت پروردگار خود را برساند ، اما جز سدِّ راهِ ورود و انكار و اهانت ، نمىبيند .\r\nاز طائف اندوهگين برمىگردد در حالىكه قدم‌هاى مباركش از ضربات سنگ مجروح شده است . مىآيد و در كنار دختر خردسالش مىنشيند ، دخترى كه پانزده سال از عمرش را پشت‌سر گذاشته اما فكر و انديشه و كارهايش بسى بزرگ است .\r\nدختر به پدر پيشنهاد مىدهد كه با يكى از زنان سالخورده ازدواج كند ؛ « سوده » دختر زمعه از زنانى است كه در مكه اسلام آورده و در هجرتِ دوم ، به حبشه مهاجرت كرده بود . شوهر او « سكران بن عمرو » بود كه اسلام اختيار كرده بود و او نيز به حبشه مهاجرت نموده و در آنجا بدرود حيات گفته بود .\r\nپس از انقضاى عدهء سوده ، پيامبر صلى الله عليه و آله با وى ازدواج كردند و به عنوان عطوفت و قدردانى از او ، وى را بر ساير زنان ترجيح مىدادند . اين نخستين بانويى است كه پس از خديجه به ازدواج پيامبر درمىآيد .\r\nپس از چندى ، در شوّال همان سال ، رسول خدا صلى الله عليه و آله عايشه را به همسرى برگزيد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nازدواج پيامبر صلى الله عليه و آله و تأثير آن بر فاطمه عليها السلام\r\nفاطمه در امر ازدواج مُتعرّض پدر نشد . او روزهايى را مىديد كه با بار سنگين جهاد به كندى مىگذشت و شبهايى سخت و خَشِن كه خواب از ديدگان مىربود ! و آكنده از خاطره‌ها بود . پدرش پس از خديجه تنها شده است و در خلوت تنهايى به ياد روزگارانى مىآيد كه با همكارى همسرش خديجه سعادت و فداكارى و محبّت ، با حالتى از آرامش بر روحش سايه‌افكن بود . همواره ياد خديجه مىكرد و مىفرمود :\r\n« او وقتى به من ايمان آورد كه مردم كافر شدند و مرا تصديق كرد آنگاه كه مردم تكذيب كردند و با مال خود با من همكارى كرد ، هنگامى كه مردم مرا محروم ساخته بودند » ؛ « آمَنَتْ بِي اذْ كَفَر النّاس وَصَدَقَتْني اذْ كذبني النّاس و واستني بِمالِها اذْ حَرمني النّاس » . « 1 »\r\nشايد ازدواج با سوده ، سرآغازِ خير و گشايشى در تنهايى و رنجهايش باشد . فاطمه بر آن بود كه جاىِ خالى مادر را پُر كند و مسؤوليتِ مادر و همسر و دختر را بدوش كشد ليكن احساس مىكرد كه پدر را به همسرى نياز است تا با وى همدم و هميار باشد ؛ در ماه رجب ، خداوند بر پدرش پيامبر صلى الله عليه و آله منّت نهاد و سفرى را براى او سامان داد كه احَدى از انبيا و اولياى خدا ، در گذشته از آن بهره نداشتند و آن سفر معراج بود ، كه خداوند براى آرامش روح و تسليت خاطر فرستادهء خود مقرّر فرمود . معراج آغاز مرحلهء جديدى در تثبيتِ رسالت بود . در آن شبِ مبارك ، رسول خدا جلوه‌هايى از عظمت و معارف الهى را مشاهده كرد كه در طريقِ رسالت عاملِ پايدارىِ بيشتر بود .\r\nپيامبر صلى الله عليه و آله ، از اين سفر مبارك خبر داد و قريش از بامداد آن روز دستخوش حيرت و سرگردانىِ بيشتر شدند ! برخى مؤمنان كه ايمانشان ضعيف بود به ارتداد گراييدند ! و آنان كه ايمان صادق و راسخ داشتند ، راسخ‌تر از گذشته شده و مقاومتشان ضرب‌المثلِ ايمان به\r\n\r\n\r\n","description":"","footnote":"\r\n( 1 ) - صحيح بخارى .\r\n","page_name":" 116 ","page_number":116},
  {"content":"\r\n\r\nخداى تعالى و جهانِ غيب گرديد . بازگشت افرادى از مهاجرانِ حبشه به مكّه آغاز شد .\r\nپيامبر صلى الله عليه و آله دو بيعت با مردمِ مدينه داشت كه گشايش ابوابِ خير را نويد مىداد .\r\nحضرتش به مسلمانان اذن داد كه به مدينه هجرت كنند تا در آنجا از حمايت مردم برخوردار گردند و از شكنجهء مشركينِ مكه رهايى يابند .\r\nدر همين روزها رقيّه دختر پيغمبر صلى الله عليه و آله با بىقرارى از حبشه راهىِ خانهء پدر مىشود .\r\nام‌ّكلثوم و فاطمه براى ديدار خواهر آماده شده ، دست به گردن يكديگر مىافكنند و اشك مىريزند و مىكوشند كه بردبارى از خود نشان دهند .\r\nرقيّه با شك و ترديد از آنها مىپرسيد : « پدرم كجاست ؟ مادرم كجاست ؟ » اما آنها پاسخ مىدهند : « پدرت به خير و سلامت است و به ديدن مهاجران حبشه رفته است » .\r\nآنگاه لبهاى فاطمه زهرا عليها السلام و ام‌ّكلثوم مىلرزد و اشك مىريزند و اندوهشان تازه مىشود و باز رقيّه با تپشِ قلب مىپرسد : « و مادرم ! او كجاست ؟ » . ام‌ّكلثوم سكوت كرده سر به زير مىافكند و پاسخ نمىدهد و فاطمه گريان و اندوهگين به اتاق مىرود ، اينجا رقيّه بدون اين‌كه پرسشى كند برخاسته ، وحشت‌زده راهىِ حجرهء مادر مىشود و به آنجا كه مادر در بستر جان داد خيره مىشود ! بدنش جامد و سرد و ديدگانش بىفروغ و همه چيز را مىفهمد . پدر مىآيد و با گرمى ديدارش آن جمود و سردى را ذوب مىكند و قلب دردمندِ دختر را آرامش مىبخشد و اشك‌ريزان به سينهء پدر مىچسبد تا از آن سينهء گشاده و با كرامت صبر و سكينهء دل بازيابد .\r\n\r\nهجرت مصطفى صلى الله عليه و آله و زهرا عليها السلام\r\nروزها به سرعت گذشت و هجرت مسلمانان به مدينه آغاز گرديد . به پيامبر نيز اذن داده شد كه هجرت كند . او به همراهى ابوبكر رهسپار مدينه شد . پيامبر بزرگ ، آهنگ سفر كرد و همسرش سوده و دخترانش فاطمه و ام‌ّكلثوم را در مكّه گذاشت . رقيه و همسرش عثمان راهى مدينه شدند . اما زينب در خانهء شوهرش ابىالعاص پسر ربيع ماند - زيرا\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاسلام ميان آن‌دو هنوز جدايى نيفكنده بود - [ يعنى اسلام آوردن زينب و اسلام نياوردن ابىالعاص ، به جدايى آن دو نيانجاميده بود 
  ] تمام مكّه گوش به زنگ اخبار هجرت آن مهاجر بزرگ و همسفرش بود و قريش براى دستيابى به آنها در تعقيب آنها بود .\r\nخبرها از يثرب مىرسيد كه پيامبر صلى الله عليه و آله به سلامت و با كمك خدا به اين شهر رسيده و مردم آنجا استقبال باشكوهى از حضرتش نموده و با عشق و اشتياقِ تمام به پيامبر بزرگ و فرستادهء خدا صلى الله عليه و آله خوش آمد گفته‌اند .\r\nبعد از هجرت پيامبر صلى الله عليه و آله ، پسر عموى او علىبن ابىطالب عليه السلام هجرت كرد ، او سه روز در مكه ماند تا امانت‌هايى را كه مردم نزد پيامبر داشتند به آنها بازگرداند .\r\nروزها به كندى و با دلهره مىگذشت و شبها سنگين و در اضطراب ! تا اين‌كه بشارت دادند زيدبن حارثه و ابورافع آمدند با دو شترِ سوارى و پانصد درهم ، تا سوده دختر زمعه و ام‌ّكلثوم و فاطمه زهرا عليها السلام از خاندان نبوّت و عايشه و مادرش را از خاندان ابوبكر راهى مدينه كنند .\r\nدختران پيامبر آخرين روز را با خواهرشان زينب همسر ابىالعاص گذراندند و با ياد و خاطره‌هاى گذشته در را بستند و رهسپار حجون شدند تا قبر مادر را زيارت كنند و با آن بانوى بزرگ كه در دل خاك آرميده بود وداع كنند - كه با رفتنش در خانه مصطفى صلى الله عليه و آله و خانه‌هاى مسلمانان را در مكه بست و بدون ساكن گذاشت - ام‌ّكلثوم دست در دست فاطمه نهاده و به جايى كه زيد انتظارشان را مىكشيد رفتند ، تا رهسپار مدينه گردند . « 1 »\r\nاين سفر به راحتى طى نشد ؛ هنگامى كه مكه را به سوى مدينه ترك گفتند ، گروهى پست فطرت از مشركان قريش به تعقيب آنها پرداختند ؛ « حويرث بن نقيذ » از جمله كسانى بود كه پدرش پيامبر را در مكه مىآزرد ! به آنها نزديك شد و شترشان را رَم داد و آنها بر زمين افتادند . « 2 » آنها خسته و كوفته راه بيابان‌ها را پيمودند ، تا به مدينه رسيدند ، اما ديگر پاهايشان ياراى مقاومت نداشت .\r\n\r\n\r\n","description":"","footnote":"\r\n( 1 ) - بنابر اسناد تاريخى ، خاندان پيامبر را علىبن ابىطالب به مدينه بردند ، « مترجم » .\r\n( 2 ) - سيرهء ابن‌هشام ، ج 4 ، ص 52\r\n","page_name":" 118 ","page_number":118},
  {"content":"\r\n\r\nهمهء آنهايى كه اين واقعه را شنيدند حويرث را لعن و نفرين كردند ؛ سال‌ها گذشت و پيامبر اين رفتار ظالمانه را فراموش نكرد تا در سال هشتم هجرت ، در روز فتح مكّه كه نام حويرث را در ليست كسانىكه بايد به قتل برسند ، به امراى مكه دادند ، فرمودند :\r\n« اگر اينها به پردهء خانه كعبه آويخته‌اند بايد كشته شوند ! »\r\nسزاوارترين كس به اجراى اين فرمان ، على بن ابيطالب عليه السلام بود كه اين مأموريت را به انجام رسانيد . « 1 »\r\nپيش از آنكه پيامبرخدا صلى الله عليه و آله براى عزيمت فاطمه زهرا عليها السلام به مدينه كسى را بفرستد ، بناى مسجد و خانهء خود را آغاز كرد ، آنگاه كه شتر پيامبر به يثرب رسيد ، تا اتمام بنا ، در خانهء « ابوايّوب انصارى » سكونت گزيدند ، خانه‌اى كه بعداً به غلامش « افلح » منتقل شد و مغيره پسر عبدالرحمان بن حارث بن هشام آن را به هزار دينار خريد و تجديد بنا نمود و جهت فقراى مدينه وقف كرد .\r\nرسول‌خدا در بناى مسجد و خانهء جديد كار مىكردند و مهاجر و انصار همين كه ديدند آن حضرت خودش مشغول كارِ ساخت و ساز است ، براى انجام كار با يكديگر مسابقه مىدادند و مىگفتند :\r\n لئن قعدنا والنبي يعمل * فذاك منا العمل المضلّل \r\n« اگر ما بنشينيم و پيامبر كار كند ، اين عمل ما گمراهى است . »\r\nو ديگرى از مسلمانان به اين شعر مترنّم بود و مىگفت :\r\n لاهُمَّ إنّ العيش عيش الآخرة * فَارْحَم الأنصار وَالمُهاجرة \r\n« بار خدايا ! زندگى جز زندگى آخرت نيست ، پس بر مهاجر و انصار ترحّم فرما ! »\r\nدر آن روز مصطفى صلى الله عليه و آله را ديدند كه گرد و غبار از گيسوان عمّاربن ياسر\r\n\r\n\r\n","description":"","footnote":"\r\n( 1 ) - سيرهء ابن‌هشام ، ج 4 ، ص 52 و تاريخ طبرى ، حوادث سال هشتم هجرى .\r\n","page_name":" 119 ","page_number":119},
  {"content":"\r\n\r\nمىزدايد ! - در حالى كه بارى از شير بر دوش داشت - و على عليه السلام اين شعر را مىخواند :\r\nلا يستوى من يعمر المساجدا يدأب فيه قائماً و قاعداً و من يرى عن الغبار حائدا « كسى را كه به آبادى مساجد مىكوشد ، و در حال قيام و قعود است ، نتوان به كسى مانند كرد كه از گرد و غبار مىگريزد ! »\r\nعمّار اين رَجز را شنيد و تكرار مىكرد تا آنكه ساختمان مسجد به اتمام رسيد . خانهء پيامبر را چند حجرهء ساده تشكيل مىداد كه به مسجد نبوى گشوده مىشدند . برخى از سنگ و برخى از چوب و گِل و سقف همه از چوبِ خرما بود .\r\nدربارهء ارتفاع خانه ، نوادهء پيامبر حسن‌بن على عليهما السلام ، نورديدهء زهرا عليها السلام مىگويد : « من داخل خانهء پيامبر مىشدم ، نوجوانى بودم ولى دستم به سقف مىرسيد . »\r\nدر صحيح بخارى آمده است كه درِ خانهء آن حضرت حلقه نداشت و با دست در را مىگرفتند و باز و بسته مىكردند . اثاثيهء اين خانه آنقدر ساده بود كه كمتر خانه‌اى در مدينه به آن سادگى وجود داشت ! تخت از چوب خرما بود كه با ليف خرما بسته مىشد .\r\nفاطمه دختر محمّد صلى الله عليه و آله از مكه به سوى اين منزل نو و بسيار ساده مىآيد تا پدر را در عزّتمندترين جايگاه ببيند و مهاجران را بنگرد كه در جايى امن مأوى گزيده‌اند و پيامبر ميان مهاجران و انصار پيوند برادرى برقرار ساخته تا بدين‌وسيله وحشت غربتشان را جبران كند و همه يار و مددكار يكديگر باشند .\r\nدر اين حال فاطمه به هجده سالگى « 1 » رسيد و گرايشى به ازدواج نداشت ، مىخواست در خدمت پدر مهربان باشد و پدر را مادرى كند ( امّ ابيها ) ، اما با گذشت ايّام حكمتِ ازدواج را دريافت و با فطرتِ خود احساس كرد كه اين يك امر طبيعى است و هر دخترى بايد ازدواج كند كه نظام حيات به اين امر وابسته است .\r\n\r\n\r\n","description":"","footnote":"\r\n( 1 ) - بنا به عقيدهء اكثر محدّثان و مورّخان شيعه ، فاطمه عليها السلام در اين ايّام نه ساله بوده است ، چنان كه در گذشته به‌اسناد آن اشاره كرديم . رجوع شود به بحارالأنوار ، ج 43 ، ص 9 ، « مترجم » .\r\n","page_name":" 120 ","page_number":120},
  {"content":"\r\n\r\nدر اين زمان فاطمه عليها السلام صحنه‌هاى زيبايى را مىبيند ؛ برادرى و اخوّت و دوستى ومودّت ميان مهاجر و انصار ، با آن شيوهء جذّاب . هر مهاجرى كه به مدينه مىآيد ، ده‌ها تن از انصار به استقبالش مىشتابند و همه مايل به پذيرايىاند و هر يك خواهان پيوند برادرى با اوست .\r\nحال ( براى اين همه تقاضاى پيوند برادرى ) چه بايد كرد تا همه راضى شوند ، بايد قرعه زد ، به نام هر كس درآمد ، هماى سعادت بر سرش سايه افكنده و برادرى محبوب به دست آورده است . در اين ميان فاطمه عليها السلام به گذشتهء نزديك مىنگرد . . . به اوضاع گذشتهء مكه ، آنجا كه جز آزار ، توطئه و دشمنى نديده بود . ولى اينجا مدينه است ، همه با مهر و محبّت و خير و ايثارند .\r\nدر مكّه ، هرگاه كسى اسلام اختيار مىكرد ، آماج اهانت و دشنام و شكنجه بود . در مدينه هر گاه مسلمانى هجرت كند ، مقدمش را گرامى مىدارند و به پذيرايىاش شتاب گيرند و او را از كرم و محبّت برخوردار گردانند .\r\nو فاطمهء زهرا عليها السلام با خود مىگفت : « هجرت چه آسان است ! اگر ديارمان را ترك گفتيم يارانى پيدا كرديم و اگر خويشاوندان را رها نموديم دوستانى به دست آورديم » ؛ مؤمنانِ مهاجر مستقر شدند و در خانه‌هاى انصار جاى گرفتند . نيمى از خانه‌هاى انصار و دارايىشان متعلّق به مهاجران بود . حتّى برخى از انصار كه دو زن داشتند به مهاجران پيشنهاد مىدادند كه اگر مايل باشد ، يكى از زنهايش را طلاق دهد تا بعد از آن به عقد وى در آيد ، همجوارى مهاجران و قريش ( در مكّه ) دشوار بود ؛ زيرا آنها را شكنجهء جسمانى كردند .\r\nدر شعب ابىطالب به محاصره درآوردند . اموال و املاكشان را تصرّف كرده مصادره نمودند . تا بالأخره با ترس و وحشت ، مكّه را ترك كردند امّا امروز به تمام معنى احساس امنيّت و ثبات مىكنند و نيازهاى زندگىشان تأمين است .\r\nسال دوّم هجرت ، هلال ماه شوّال بود كه پيامبر صلى الله عليه و آله با عايشه ، دختر ابوبكر ازدواج كرد ؛ اين ازدواج براى زهرا و ديگر مسلمانان غير منتظره نبود ؛ زيرا قبل از هجرت از او خواستگارى كرده بودند ، آن روز كه خوله دختر حكيم خدمت پيامبر آمد و گفت : « اى رسول خدا فقدان خديجه شما را رنج مىدهد » و همچنان اصرار ورزيد تا از پيامبر صلى الله عليه و آله\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاجازه گرفت تا از سوده و عايشه خواستگارى كند . زهرا عليها السلام نيز ناراحت نبود از اين‌كه پدرش همسر و همدمى داشته باشد ، به‌ويژه كه بارِ گران رسالت و مشقتِ جهاد بر دوش آن حضرت سنگينى مىكرد و نيز از دورىِ كعبه و قساوت مردم و خويشان خود رنج مىبرد .\r\n\r\nهجرت زينب ، خواهر زهرا عليها السلام\r\nزينب ، دختر پبامبر صلى الله عليه و آله ، در حالتى دشوار به سر مىبرد . همسرش ابوالعاص پسر ربيع ، با كفار قريش به بدر عزيمت كرده بود تا با پيامبر و مسلمانان بجنگد ، امّا او ( زينب ) مىخواست در يارى پدرش رسول خدا بكوشد . در عين حال ، از اينكه روابط او با همسرش تيره شود پرهيز داشت .\r\nموقعيّت دشوارى پيش آمده بود و مسلمانان در نبرد پيروز شدند و شوهر زينب به اسارت در آمد . زينب از اين واقعه با خبر شد . بستگان ابوالعاص تصميم گرفتند به هر قيمت شده وى را آزاد كنند ، امّا زينب ترجيح داد به چيزى گرانبهاتر او را فديه دهد .\r\nاسيران را به يثرب بردند .\r\nپيامبر خدا در چهرهء آنان نگريست و از ميان آنها ابوالعاص را جدا كرد و در حق ديگر اسيران نيز توصيهء خير فرمود ؛ ابوالعاص نزد پيامبر ماند تا فرستادگان قريش براى آزادى اسيران خود آمدند و فديه گرانى پرداختند ، حتّى زنى پرسيد گرانترين فديه چه مقدار است ؟ گفتند : چهار هزار درهم . آن زن مانند آن را براى آزادى پسر ، شوهر يا پدر خود پرداخت ! زينب مىخواست براى شوهرش فديه دهد « عمرو بن ربيع » را نزد پيامبر فرستاد و كيسه‌اى زر به او سپرد كه « عمرو » مقدار آن را نمىدانست .\r\nعمرو ، برادر ابوالعاص خدمت پيامبر آمد و گفت : « زينب دختر محمّد صلى الله عليه و آله اين فديه را براى آزادى شوهرش فرستاده ! » چون كيسه را گشودند ، ديدند گردن‌بندى يمنى در آن است . همين كه پيامبر صلى الله عليه و آله آن گردن‌بند را - كه از خديجه بود - ديد ، به شدّت تحت تأثير قرار\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nگرفت و خاطرهء آن بانوى گرامى ، تجديد شد ؛ خاطرهء آن روزهايى كه پيامبر جسد پاكش را در خاك حجون مىديد ، آن روزگارانى كه با سخت‌ترين مشقّت‌ها دست به گريبان بودند و با بردبارى تمام در برابر آزار و شكنجه‌هاى قريش مقاومت كردند .\r\nاين گردن‌بند خديجه است كه به دخترش زينب در روز ازدواجش هديه كرد ! از اين منظره ياران پيامبر سر به زير افكنده و شكوه مجلس آنان را گرفته بود ، وقتى كه احساسات پنجه در پنجهء يكديگر افكند و خاطره‌ها باهم در آميخت ، اشكها موج مىزد ، گردن‌بندِ محبوبِ دور از نظر ، كه دختر پيامبر براى شوهر خود ، نزد پدر فديه فرستاده است و مىخواهد احساسات پدر را با تذكار خاطره‌هاى همسر عزيزش « خديجه » برانگيزد و به وسيلهء گردن‌بندِ مادرِ از دست رفته ، شفاعت كند !\r\nپس از سكوتى ، پيامبر صلى الله عليه و آله لب به سخن گشود و با عطوفت پدرى و مهر پيامبرى گفت : « آيا شماها موافقيد اسير زينب را آزاد كنيد و گردن‌بندش را به او بازگردانيد ؟ »\r\nياران گفتند : « بله ، يا رسول‌اللَّه » ، پيامبر دامادش ابوالعاص را - كه ابّهت آن محفل ، وى را گرفته بود - به حضور طلبيد و به آهستگى با او سخن گفت كه ديگران نفهميدند وابوالعاص به علامت تسليم سرى تكان داد و محضر آن حضرت را ترك گفت . همين كه دور شد پيامبر رو به اصحاب نموده ، براى ابوالعاص دعاى خير كرد و فرمود :\r\n« وَاللَّه ما ذممنا صهراً » ؛ « به خدا بر ما ملامتى نيست كه با دامادمان چنين كنيم . »\r\nزينب كه زنى با وفاست ، در انتظار شوهر بود . به گرانبهاترين فديه براى آزادى او كوشيد و اين ضرب‌المثلى از وفادارى با همسر بود ؛ اسلام ميان او و شوهرش كه پسرِ خاله‌اش ( هاله ) و در زمرهء مشركان بود و براى نبرد با پيامبر و مسلمانان آمده بود ، هنوز جدايى نيفكنده است - امّا زينب معتقد بود اين اخلاق اسلامى است و با بصيرت ايمانى مىدانست كه هر چند اين دوره به طول انجامد ، شوهرش هدايت خواهد شد و به هر نحو شده بايد شوهر را نگهدارد .\r\nهمين كه ابوالعاص نزد زينب برگشت ، « زينب » با شادمانى از او استقبال كرد و سپاس خداى گفت كه او به سلامت برگشته و به درگاهِ خدا تضرّع كرد كه او را هدايت كند ، تا\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاسلام را بپذيرد .\r\nبا اين حال در چهرهء شوهر نوعى پريشانى ديد ، از سبب آن جويا شد و كوشيد آن را بر طرف سازد . ابوالعاص زينب را دوست داشت و زينب همواره به خود مىباليد كه وقتى قريش سعى مىكردند دامادهاى پيغمبر را وادار كنند همسرانشان را طلاق دهند تا فكر آن حضرت را از دعوت مشغول دارند ، دو تن از آنها پذيرفتند و از رقيه و ام‌ّكلثوم جدا شدند ، امّا ابوالعاص قبول نكرد ! و آنها اصرار كردند كه زينب را طلاق دهد ، تا هر موردى كه او بخواهد از زنان قريش به او تزويج كنند امّا وى نپذيرفت و اين وفادارى را زينب هميشه به ياد داشت و از آن ياد مىكرد كه شوهرش گفت : « به خدا از همسرم جدا نمىشوم و دوست ندارم او را با زنان قريش مبادله كنم ! » « 1 »\r\nاز او پرسيد : پسرخاله ! تو را چه مىشود ؟\r\nابوالعاص ، پسر ربيع پاسخ داد : « زينب ! آمده‌ام با تو وداع كنم » . اين كلمات را كه گفت ، اشك در ديدگانش حلقه زد .\r\nزينب پرسيد : « آيا اين بار سخنان قريش در تو تأثير كرده و تو را به جدايى از من مجبور ساخته‌اند ، چرا اين بار پاسخ مثبت دادى ، ! تو كه سال‌ها با من بودى » .\r\nابوالعاص ، سكوت كرد و نتوانست پاسخى دهد . اين جدايى هميشگى است ميان او و كسى كه به او علاقه داشته تا وقتى كه اسلام نياورد . زينب با اصرار از او خواست كه سخن بگويد و حرف دل خود را بزند و احساسات او را در نظر بگيرد .\r\nشوهر مهربان به خوبى درك مىكرد كه در دل همسر محبوبش چه انديشه‌هايى مىگذرد از اين رو با صدايى كه قلبش در آن ذوب شده بود ، لب به سخن گشود و گفت :\r\n« عزيزم ! پدرت از من خواسته تو را به او بازگردانم ؛ زيرا اسلام ميان من و تو جدايى افكنده است و من به او وعده دادم كه تو را آزاد بگذارم تا نزد پدرت برگردى ، و نقض عهد نمىكنم ! » زينب با افسردگى نشسته بود ، دلش با شادمانى به وجد آمد ! كه به زودى رهسپار محضر پدر مىشود ، خواهرانش را ديدار مىكند و به زيارت قبر خواهرش رقيّه\r\n\r\n\r\n","description":"","footnote":"\r\n( 1 ) - السيره ، ج 2 ، ص 308\r\n","page_name":" 124 ","page_number":124},
  {"content":"\r\n\r\nمىرود و زندگى را در جمع مؤمنان در مدينه مىگذراند ! مهاجرانى را كه خانه و وطن خود را رها كردند و رفتند ، مىبيند .\r\nآنگاه از شوهر پرسيد : « دقيقاً چقدر به حركت ما مانده است ؟ ابوالعاص با صداى ضعيف و اشك آلود پاسخ داد : « زياد نمانده است ، چند روز ديگر مقدمات سفر آماده مىشود و تو مىروى » .\r\nزينب با حالت غُصّه‌دار پرسيد : « تنها ! » ابوالعاص گفت : « نه ، با همراهى زيدبن حارثه و برخى از ياران پدرت ، آنها در هشت ميلى مكّه ، ميان قبيله ؛ « يأجج » در انتظارند تا تو به روى و در مصاحبت آنها رهسپار يثرب شوى . من با او وعده كرده‌ام و خُلف وعده نمىكنم . » « 1 »\r\nزينب ، با اندوه پرسيد : « آيا مرا تا دارالهجره ( مدينه ) همراهى نمىكنى ؟ ! »\r\nابوالعاص : « نه ! دختر خاله ! » و آنگاه اشك‌هايش ريخت و از اتاق خارج شد .\r\nزينب ، مىدانست كه خداى تعالى به اين جدايى فرمان داده است و بايد تسليم امر الهى باشد و در انتظار آينده بماند تا فَرجى برسد . خود را براى سفر آماده كرد . روز موعود فرا رسيد . هند دختر عتبه ، قابلهء او كه از حوادث بدر داغدار بود ، با زينب ديدار كرد ، او با زيركى دريافت كه زينب براى سفر نزد پدر آماده مىشود ، امّا مىخواست مطمئن شود ، نزديك او آمد و با مهربانى پرسيد : « اى دختر محمّد ، شنيده‌ام مىخواهى نزد پدرت به روى ؟ »\r\nزينب متحيّر بود چه پاسخى دهد و هند افزود : « دختر عمه ! اگر به توشهء راه نياز دارى مىتوانم تو را كمك كنم . حساب زنان از حساب مردان جداست . سخنان هند بر دل زينب نشست و مىخواست كه وعدهء روز هجرت خود را بازگويد ، امّا چيزى شبيه ترس در دل احساس كرد ؛ زيرا آتش‌افروزى و كينه‌هاى هند را در ميان قريش به خوبى مىدانست .\r\nزينب مىگويد : « به خدا فكر نمىكنم كه اين سخنان را از روى صداقت مىگفت ؟ ! از\r\n\r\n\r\n","description":"","footnote":"\r\n( 1 ) - السيرة الهاشميه ، ج 2 ، ص 308 ؛ تاريخ طبرى ، ج 2 ، ص 391\r\n","page_name":" 125 ","page_number":125},
  {"content":"\r\n\r\nاين‌رو ترسيدم و او را از هجرت به يثرب آگاه نساختم » .\r\nهنگام سفر رسيد ، زينب با ابوالعاص پسر ربيع به گرمى وداع نمود ؛ وداعى از روى محبّت و نه به قصد جدايى ، به‌ويژه آنكه كودكى در رحم داشت كه مىتوانست رشتهء ارتباط آن دو باشد .\r\nابوالعاص نتوانست زينب را تا محلّ موعود بدرقه كند ؛ چرا كه احساسات او به جوش مىآمد و با ريختن اشك ، درد جدايى او را افزون مىساخت ! ترجيح داد برخود مسلّط باشد و دورادور ناظر حركت وى باشد و به تنهايى با اندوه دست و پنجه نرم كند .\r\nلذا برادرش كنانه را گفت ، كه زينب را به محلّى كه با زيدبن حارثه و همراهش قرار ملاقات گذاشته بودند برساند . كنانه مهار شتر زينب را گرفت و روز روشن و پيش روى قريش رهسپار شد ، در حالىكه كمان و تركش را آماده ساخته بود كه با حمله يا مزاحمت احتمالى برخورد كند ؛ براى قريش دشوار بود كه دختر محمّد صلى الله عليه و آله بدينگونه آشكارا و جلو چشم آنها مكّه را ترك گويد .\r\nگروهى از مردانشان آن مهاجر بزرگ را تعقيب كردند و با عجله خود را به محلّى به نام « ذىطوى » رساندند و سركردهء آنها « هباربن اسود اسدى » كه سه برادرش در بدر به دست ياران محمّد صلى الله عليه و آله به هلاكت رسيده بودند ، ديوانه‌وار همه مفاهيم انسانى را زير پا نهاد و با نيزه بر زينب هجوم برد و شترِ سوارى او را رَم داد كه بر اثر آن زينب بر سنگى افتاد . در همين حال كنانه در كنار زينب ايستاد و در حالىكه تير در كمان نهاده بود فرياد برآورد :\r\n« به خدا اگر مردى از شما نزديك شود او را با اين تير پاسخ خواهم داد ! »\r\nو آن بزدلان برگشتند و ابوسفيان كه از جملهء آنها بود ايستاد و به كنانه گفت : « كمان بگذار تا با تو سخن بگوييم » كنانه خوددارى كرد و ابوسفيان نزديك وى آمد و گفت : « اى پسر ربيع ، تو كار درستى نكردى اين زن را جلو چشم مردم و به طور آشكارا حركت دادى ، در حالىكه مىدانى ما از محمّد صلى الله عليه و آله چه نكبت‌ها و مصيبت‌ها كشيده‌ايم ! حال مردم تصور مىكنند ما در برابر او ذليل شده‌ايم و ضعف و سستى به ما راه يافته است . به خدا ما\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nنياز نداريم كه او را از پدرش جدا كنيم ولى تو او را برگردان تا سر و صدا فرو نشيند و مردم بگويند كه ما او را برگردانده‌ايم ، آنگاه مخفيانه او را روانه ساز و به پدرش ملحق كن » . « 1 »\r\nبر كنانه گران آمد كه زينب را برگرداند و مخفيانه حركت دهد و در ميان مردم شايع شود كه قريش او را برگردانده‌اند ، امّا همين كه ناراحتى و درد زينب را ديد و خونريزى وى را مشاهده كرد كه بر اثر افتادن بر سنگ كودك در جنين را در بيابان سقط كرده بود ! ترجيح داد او را به مكّه برگرداند و نزد ابوالعاص ببرد تا چند روزى در كنار او استراحت كند و نيرويى بگيرد ( و چنين كرد . ) امّا پس از آن مراجعت ، كنانه او را دوباره از مكّه خارج كرد ، در حالى كه از سقط جنين رنج مىبرد ، به زيدبن حارثه رسانيد تا راهى مدينه شود .\r\nاين بار كفار قريش از آن اعمال جنون آميز خوددارى كرده و هند دختر عتبه با تير سخن خود بر آنها حمله كرد و در گفتارى آنها را مورد تمسخر قرار دادكه :\r\n« شما با يك زن نبرد مىكنيد ، كجا بود اين شجاعت در روز بدر ؟ ! »\r\nهمين كه كنانه اطمينان يافت كه زينب در مصاحبت زيد و همراهانش در امان است ، نزد برادرش ابوالعاص برگشت و با صداى بلند اين شعر را مىخواند :\r\n أفي السلم أعياراً جفاءً وغلظة * وفي الحرب اشباه النساء العوارك \r\n« در آسودگى ، تاخت و تاز ، جفا و خشونت ؛ امّا در جنگ همچون زنان ، رزم‌آوريد ؟ ! »\r\nفاطمه زهرا عليها السلام ، سخت نگران سرنوشت خواهر بزرگتر خود زينب بود . آمدنش چندين روز به تأخير افتاد . او نمىدانست كه قريش او را تعقيب كرده و قصد آزارِ وى را داشته‌اند . در عين حال از جهت همسرش ابوالعاص نگرانى نداشت ؛ زيرا او پسرِ خاله‌اش هاله بود و از خصال شايسته‌اش آگاهى داشت و مىدانست چقدر به او محبّت دارد و در چه پايه‌اى از شهامت است كه خواهرش را نمىآزارد .\r\nاين اضطراب ادامه داشت تا زينب به مدينه رسيد ، در حالى كه دو فرزندش ( على و امامه ) را همراه داشت . فاطمه با شتاب به ديدار خواهر عزيزش رفت و از رنج بيمارى\r\n\r\n\r\n","description":"","footnote":"\r\n( 1 ) - سيرهء ابن‌هشام ، ج 2 ، ص 309 ؛ طبرى ، ج 2 ، 392\r\n","page_name":" 127 ","page_number":127},
  {"content":"\r\n\r\nو رنگ پريدگى كه در سيمايش مىديد ، نگران شد او و پدرش رسول خدا صلى الله عليه و آله به سرگذشت زينب و آزارهايى كه از مردان پستِ قريش ديده بود ، گوش دادند و نيز از برخورد هند دختر عتبه كه مردان را به جهت رفتارشان مورد نكوهش و استهزاء قرار داده بود ، آگاه شدند . فاطمه از موضع هند در شگفت شد ؛ زيرا مىدانست او و شوهرش ابوسفيان با پيامبر خدا چگونه عمل كرده بودند ، خصوصاً پس از جنگ بدر و كشته شدن پدر و عمويش .\r\nياران نيز از آنچه بر سر دختر گرامى پيغمبر صلى الله عليه و آله ، هنگام خروج از مكّه آمده بود ، خشمگين شدند . شاعر انصار ، شعرى تهديدآميز گفت كه كاروان‌ها آن شعر را براى قريش بردند . مضمون شعر اين بود :\r\n« خبر بدرفتارى و ستمى كه با زينب نمودند - به آنكه مردم قدرش را نشناختند - رسيد .\r\nما سوگند ياد كرديم كه با انبوه سپاهيانمان آنها را پاسخ دهيم .\r\nقريش بايد بدانند كه بر بينىشان داغ خواهيم نهاد .\r\nو در حوالى نجد و نخلستان سواره و پياده نبرد خواهيم كرد .\r\nاگر ابوسفيان را ديدى به او بگو اگر اسلام نياوردى و خدا را سجده نكردى .\r\nتو را به ذلت و خوارى در دنيا و عذاب ابدى در آخرت بشارت دهيم . » « 1 »\r\nپيامبر دستور داد كه اگر ياران به آن دو مرد تبهكار . « هبار و زميله » دست يافتند ، آنها را آتش بزنند ! ولى حضرتش همواره در اين انديشه بود كه آنها مستوجب سوزاندن نيستند و اين را شايستهء حلم و بردبارى خود نمىديد ، تا اينكه سرانجام ياران رابه انصراف از اين تصميم خبر داد و تنها به كشتن آنها بسنده كرد .\r\nابوهريره گويد : « رسول خدا سپاهى را بسيج كرد ، كه من نيز در ميان آنها بودم . فرمود :\r\nاگر به هبار يا مرد ديگرى كه وى را همراهى مىكرده ( كه به گفتهء ابن‌اسحاق نافع پسر عبد قيس بوده است ) دست يافتيد ، آنها را به آتش بسوزانيد ، فرداى آن روز پيكى به سوى ما فرستاد كه من امر كردم آن دو مرد را بسوزانيد ، امّا فكر كردم كه كسى جز خدا آنها را به\r\n\r\n\r\n","description":"","footnote":"\r\n( 1 ) - السيره الهاشميه ، ج 2 ، ص 310\r\n","page_name":" 128 ","page_number":128},
  {"content":"\r\n\r\nآتش عقوبت نكند . پس اگر آنها را يافتيد به قتل رسانيد . » « 1 »\r\nزينب در خانهء پدر با خواهرش امّ كلثوم زندگى مىكرد و خانهء فاطمهء زهرا عليها السلام از آنها فاصله چندانى نداشت ، چون همهء خانه‌ها ، نزديك به هم بود و مكرّر يكديگر را ديدار مىكردند . خواهران با يكديگر شب‌ها انسى داشتند و زينب در سوگ خواهرِ عزيزش رقيّه اشك مىريخت و براى او طلب رحمت مىكرد .\r\nزينب از عارضهء بيمارى كه بر اثر سقط جنين داشت ، رو به بهبودى نهاد و به پرستارى دو فرزندش ( على و امامه ) همّت گماشت و آنان را با تربيت اسلامى از آغاز كودكى پرورش داد .\r\n\r\nازدواج زهرا عليها السلام\r\nزهراى پاك و محبوب ، احساس كرد كه پدرش ، با ازدواج جديدش ديگر نيازى به پرستارى او ندارد و پسر عمّ او علىبن ابىطالب عليها السلام با قرابتى كه با پيامبر دارد در تردّد است تا موضوع ازدواج را در ميان گذارد .\r\nزهرا عليها السلام تاكنون در فكر ازدواج نبود و رويدادهاى عظيم رسالت و دعوت ، او را از اين امر باز مىداشت و جز در انديشهء پدر و اهتمام به امر او نمىافتاد ، امّا پس از ازدواج پيامبر با عايشه ، مىشنيد كه علىبن ابىطالب عليه السلام پيش پيامبر رفت و آمد دارد تا تمايل خود را به ازدواج با زهرا عليها السلام مطرح كند .\r\nعلى عليه السلام فرد بيگانه‌اى نيست ، او در خانهء پيامبر صلى الله عليه و آله از كودكى تربيت شده و پيامبر در مقام جبران محبّت‌هاى ابوطالب كه پس از مرگ عبدالمطّلب او را در حمايت و تربيت خود گرفت ، على عليه السلام را از خانهء ابوطالب ، نزد خود آورد تا بار زندگىاش را تخفيف دهد .\r\nعلىبن ابىطالب عليه السلام خود تاريخ درخشانى دارد ، از آن لحظه كه معنى زندگى را\r\n\r\n\r\n","description":"","footnote":"\r\n( 1 ) - تراجم سيدات بيت النبوه ، ص 529 ، از ابن‌اسحاق ، در سيره ، ج 2 ، ص 312\r\n","page_name":" 129 ","page_number":129},
  {"content":"\r\n\r\nفهميده است ، او هرگز به بت سجده نكرد و نخستين كسى بود كه از نوجوانان و جوانان به پيامبر ايمان آورد .\r\nاو نخستين كس بود كه به فداكارى براى اسلام همّت گمارد ! او پذيرفت كه در بستر پيامبر صلى الله عليه و آله در شب هجرت بسر برد ، در حالى كه مىدانست قريش براى قتل او كمر بسته و با اعزام جوانان خود از قبايل مختلف ، بر اين تصميم همصدا شده‌اند .\r\nاو در غزوهء بدر آزمايشى درخشان از خود نشان داد و قهرمانىهاى او را جز اندكى ، در اين مصاف كسى نداشته است و آنگاه كه علىبن ابىطالب از مكّه به مدينه هجرت كرد ، پيامبر دست او را گرفت و سخن معروف خود را فرمود : « اين است برادر من » ؛ « هذاأخي » « 1 » و با اين سخن از برادرى با انصار كه براى پذيرايى آن حضرت مسابقه مىدادند و مىخواستند به شرافت اخوت پيامبر دست يابند ، خوددارى مىكرد .\r\nچه افتخارى بالاتر از اين‌كه علىبن ابىطالب عليه السلام بدان دست يافت كه در راه خدا با اشرف خلايق ، پيامبر گرامى صلى الله عليه و آله برادر باشد ! چرا پيامبر او را از ميان همهء ياران و بزرگان صحابه به اين افختار و كرامت برگزيد ؟ ! حال آنكه كسانى در ميان اصحاب بودند كه از ايمان و سابقه برخوردار بودند .\r\nگزينش پيامبر ، على عليه السلام را به اخوّت رازى دارد كه گذشت ايّام روشن خواهد ساخت ! شايد على عليه السلام منتظر بود فرصتى مناسب به دست آيد تا بتواند بفهمد ، آيا زهرا عليها السلام مىپذيرد از خانهء پدر با علاقهء شديدى كه نسبت به او دارد به خانهء على عليه السلام بيايد ؟ ! اين انتظار را سال‌ها مىكشيد تا اين‌كه پيامبر با عايشه ازدواج كرد و اينك اميد بيشترى به اين آرزو بسته است . امّا چندى فكر مىكرد و مردّد بود كه چه چيز او را مهريه كند ؛ زيرا او كه مالى نداشت ! و با خبر بود كه ابوبكر و عمر از زهرا خواستگارى كرده و پيامبر آنها را پاسخ مثبت نداده است .\r\nدر خصوص خواستگارى ابوبكر از فاطمه زهرا عليها السلام ، انس بن مالك گويد : « عمر نزد ابوبكر آمد و گفت : « چرا با فاطمه دختر پيامبر ازدواج نكردى ؟\r\n\r\n\r\n","description":"","footnote":"\r\n( 1 ) - سيره ابن‌هشام ، ج 2 ، ص 150 ؛ الاستيعاب ، ج 3 ، ص 1089 ؛ ترمذى حديث 3720 ، او گويد : اين روايت‌نيكو و شگفت است .\r\n","page_name":" 130 ","page_number":130},
  {"content":"\r\n\r\nابوبكر گفت : « پيامبر او را به من ندهد . »\r\nعمر گفت : « اگر او را به تو تزويج نكند با اينكه سابقهء در اسلام دارى ، با چه كسى مىخواهد ازدواج كند ؟ »\r\nآنگاه ابوبكر ، نزد عايشه رفت و گفت : « هر گاه حال پيامبر صلى الله عليه و آله را مساعد ديدى از من ياد كن ؛ زيرا من خواهان ازدواج با فاطمه‌ام ، شايد خدا فراهم سازد . » روزى عايشه اين مطلب را با رسول خدا مطرح كرد .\r\nدر « اسد الغابه » آمده است كه ابوبكر و عمر از فاطمه عليها السلام خواستگارى كردند ، امّا پيامبر آنها را رد كرد و فرمود : « من منتظر قضاى الهىام ! » ؛ « إنّي أنتظر القضاء » .\r\nابوبكر نخستين كسى بود كه به خواستگارى زهرا عليها السلام رفت و پيامبر صادق او را با زبانى قانع‌كننده پاسخ داد و گفت : « اى ابوبكر ، هنوز حكمى در اين مورد نيامده است . » عمر اين را شنيد و به خواستگارى رفت و پيامبر همان جواب را داد ، ابوبكر و عمر نزد « عبدالرحمن‌بن عوف » رفتند و از او خواستند به خواستگارى برود و به او گفتند : « تو ثروتمندترين فرد قريش هستى ، برو نزد پيامبر و از فاطمه خواستگارى كن تا خدا بدين وسيله ثروتت را افزون كند و افتخار بيشترى به دست آورى ! » او نزد پيامبر آمد و گفت : « يا رسول اللَّه ! فاطمه را به من تزويج كنيد ! » پيامبر صلى الله عليه و آله از عبدالرحمان روى بگردانيد . او نزدِ ابوبكر و عمر آمد و گفت : « به من همانگونه پاسخ داد كه به شما داده بود » .\r\nآرى ابوبكر و عمر اين گونه فكر مىكردند و شخصيت آن بانوى باعظمت و محبوب خدا و حبيبهء رسول‌اللَّه صلى الله عليه و آله را مىدانستند . نزد علىبن ابىطالب آمدند تا اين پيشنهاد را به او بدهند ، آنها كه منزلت على عليه السلام را نزد خدا و پيامبر صلى الله عليه و آله مىدانستند ، گفتند : « ما خويشاوندى تو را با رسول خدا و ثباتِ قدم تو را در اسلام مىدانيم ، اگر نزد پيامبر به روى و از آن حضرت ، فاطمه عليها السلام را خواستگارى كنى ، خداوند بر فضيلت و شرافتت خواهد افزود . » « 1 »\r\nبه روايت « انس بن مالك » : ديگر اصحاب پيامبر نيز به على عليه السلام گفتند : « اگر نزد پيامبر\r\n\r\n\r\n","description":"","footnote":"\r\n( 1 ) - كفاية الطالب ، ابىعبداللَّه محمّد بن يوسف گنجى شافعى ، از منبع پيشين ، ص 134\r\n","page_name":" 131 ","page_number":131},
  {"content":"\r\n\r\nبه خواستگارى به روى جاى آن دارد كه فاطمه را به تو تزويج نمايد ! » « 1 »\r\nروزى ابوبكر و عمر و سعد بن معاذ در مسجدالرسول نشسته بودند و سخن از ازدواج فاطمه گفتند كه ابوبكر گفت : « اشراف و بزرگان به خواستگارى او رفته‌اند امّا پيامبر همهء آنها را رد كرده و فرموده :\r\n« انتظر فيها أمر القضاء » ؛ « در خصوص او منتظر فرمان خدا هستم . »\r\nعلىبن ابىطالب عليه السلام كنيزى داشت كه آن حضرت را ترغيب به اين ازدواج كرد و گفت : « مىدانى كه به خواستگارى زهرا مىروند ، چه مانعى دارد كه تو نيز نزد پسر عمويت رسول خدا به روى و از وى بخواهى فاطمه را به تو تزويج كند . »\r\nعلى عليه السلام ناباورانه گفت : مگر من چه دارم كه با آن ازدواج كنم ؟ على عليه السلام آرزوى چنين وصلتى را داشت امّا بدليل نداشتن مهريه و مخارج ازدواج در ترديد بود . امّا بالأخره خدمت پسر عمويش پيامبر خدا آمد ، بدان اميد كه در اين خواسته توفيق حاصل كند ، همين كه به محضر مصطفى صلى الله عليه و آله شرفياب شد ، سلام كرد و نشست امّا حيا مانع از آن بود كه مطلب را بازگويد و جلالت و هيبت رسول‌اللَّه صلى الله عليه و آله او را از سخن گفتن بازداشت .\r\nپيامبر صلى الله عليه و آله خود دريافت كه پسر عموى او و برادرش و يار همراهش على عليه السلام براى چه مقصدى آمده است ؟ ! خواسته‌اى دارد كه از بيان آن ناتوان است ، لذا رو به على كرده و با مهر و ملاطفت فرمود : « پسر ابوطالب چه حاجتى دارد ؟ » و او در حالى كه سر به زير افكنده و ديده فرو بسته بود ، به آرامى گفت : « دربارهء فاطمه دختر رسول‌اللَّه صلى الله عليه و آله مىخواهم صحبت كنم . »\r\nدر اينجا پيامبر خدا با چهرهء گشاده و مهر وملاطفت فرمود : « مرحباً وأهلًا » ؛ « خوش آمدى » . « 2 »\r\nو در روايت ديگر است كه فرمود : « اى على عليه السلام ، او براى تو » « 3 » و بيش از اين سخن\r\n\r\n\r\n","description":"","footnote":"\r\n( 1 ) - همان ، ص 134\r\n( 2 ) - طبقات ابن‌سعد ، ج 8 ، ص 19 ؛ الاستيعاب في معرفة الاصحاب ، ج 4 ، ص 1891\r\n( 3 ) - طبقات ، ص 19 - 21\r\n","page_name":" 132 ","page_number":132},
  {"content":"\r\n\r\nنگفت . جوان سكوت كرده و پيامبر نيز ساكت است . على عليه السلام با شدّت خجلت و تهيدستى دست به گريبان است و چيزى ندارد كه بدان وسيله ازدواج كند ، جز ايمان عميق به خداى تعالى و علاقه‌اى شديد به حضرت مصطفى صلى الله عليه و آله . و پيامبر صلى الله عليه و آله مىخواهد باب سخن گشوده شود و مطلب خاتمه پيدا كند و از آن دلهره او را رهايى بخشد . سكوت پيامبر و على ( صلىاللَّه عليهما ) طولانى شد .\r\nعلى عليه السلام با اضطراب برگشت امّا نمىدانست به خويشاوندان و دوستان خود چه پاسخى دهد ؟ ! آنها بىصبرانه منتظرند تا پاسخ پدرِ زهرا عليها السلام را بشنوند و چون اصرار ورزيدند على عليه السلام گفت : « به خدا چيزى نمىدانم ، مطلب را با رسول خدا صلى الله عليه و آله در ميان گذاشتم و جز اين چيزى نگفت : خوش آمدى ، خير مقدم . » ؛ « مرحباً و أهلًا » و همهء آنها از خوشحالى فرياد زدند و گفتند : « يكى از اين دو كلمه تو را بس است . »\r\nگفتار خويشان و ياران ، بيش از پيش على را بىقرار ساخت و درخشش صبح را انتظار مىكشيد . صبحگاه با تمام وجود به محضر مصطفى صلى الله عليه و آله آمد و گفت : « پدر و مادرم قربانت ، اى رسول خدا ، شما مىدانيد كه مرا از عمويت ابوطالب و فاطمهء بنت اسد گرفتى و من كودكى نورسته بودم مرا هدايت و تربيت كردى و مهذّب نمودى و بهتر از پدر و مادر در حقّ من نيكى و محبّت و ملاطفت فرمودى و خداوند بزرگ مرا به وسيلهء شما راهنمايى كرد و از شرك كه اقوام و اعمام من بدان گرفتار بودند رهانيدى . يا رسول اللَّه ! تو ذخيره و وسيلهء من در دنيا و آخرتى ، دوست دارم به پاس لطفى كه خدا نمود و توانستم در ياريت بكوشم ، خانه‌اى و همسرى داشته باشم كه موجب آرامش جان من باشد ، از اين‌رو به خواستگارى دخترت فاطمه عليها السلام آمده‌ام ، آيا او را به من تزويج مىكنيد ؟ » چهره پيامبر از اين سخن شكفته شد و بر چهرهء على عليه السلام لبخندى زد و فرمود :\r\n« آيا چيزى دارى ، اى على ؟ » و در روايتى ديگر است كه فرمود : « آيا چيزى دارى مهريه او كنى ؟ » على عليه السلام پاسخ داد : « نه ، يا رسول‌اللَّه ! حالِ من بر شما پوشيده نيست . شما مىدانيد كه جز شمشير و شتر آبكش چيزى ندارم ! »\r\nپيامبر خدا صلى الله عليه و آله فرمود : « آن زره‌اى كه در فلان روز به تو دادم چى شد ؟ » على پاسخ داد : « يا رسول‌اللَّه ! منظورتان زره جنگى است ؟ آن نزد من است . » پيامبر صلى الله عليه و آله فرمود : « آن زره\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nرا به فاطمه مىدهى ؟ ! » « 1 » على عليه السلام شتابان رفت و زره را آورد ، پيامبر به او فرمودند : « زره را بفروشد و با پول آن جهيزيه عروسى را فراهم سازد . » « 2 »\r\nعثمان بن عفان ، آن زره را خريد به مبلغ « چهارصد و هفتاد درهم » و على عليه السلام پول را گرفت و نزد پيامبر صلى الله عليه و آله آورد . حضرت با دست مبارك آن پول را گرفتند و به بلال دادند كه با مقدارى از آن عطر و گلاب خريدارى كند .\r\nدر روايت ديگر است كه على عليه السلام خدمت پيامبر صلى الله عليه و آله عرضه داشت ، در پاسخ پيامبر كه پرسيدند : « چه دارى ؟ » گفت : جز زره و شمشير و شترِ آب كش چيزى ندارم . » و پيامبر فرمود : « امّا شمشيرت را كه بدان احتياج دارى تا در راه خدا با آن جهاد كنى و امّا شتر آبكش را براى تأمين آب و آذوقه و حمل و نقل نياز دارى ولى به بهاى زره‌ات ، فاطمه را به تو تزويج كردم . »\r\nدر « انساب‌الاشراف » بلاذرىآمده‌است : على عليه السلام شترىداشت وكالايىكه‌آن‌را فروخت كه پولِ آن چهارصد و هشتاد درهم و يا چهارصد درهم شد و پيامبر دستور داد دو ثلث آن را براى خريد عطر بگذارد و ثلث ديگر را براى كالاى مورد نياز و على چنين كرد .\r\nاين بود جريان خواستگارى فاطمه دختر رسول اللَّه صلى الله عليه و آله ، بانوى هاشمى قرشى و اين بود مهريّهء فاطمهء زهرا عليها السلام ، زره جنگى . و بدينگونه خداوند توفيق همسرىِ فاطمه عليها السلام را به آن جوانِ شجاع ، قهرمانِ دانا و پاك و پاكيزه عنايت فرمود .\r\nچهار چيز در خواستگارى يك زن مدّ نظر قرار مىگيرد : « جمال ، مال ، شخصيت ، دين » آنكس كه به همسرى با ايمان دست يابد ، به تمام ايده‌ها و آرزوهاى ديگر نايل آيد ؛ همسرى مرد را نيز به خاطر دين و اخلاقش مىتوان پذيرفت ، پس هرگاه خواستگارى آمد كه دين و اخلاق او قابل قبول باشد ، با مهريّه‌اى مناسب بپذير و او را رد مكن . و از تحميل كردن آن جوان به چيزى كه در توان ندارد بپرهيز ! داستان ازدواج على عليه السلام و زهرا عليها السلام مثالى است كه حضرت مصطفى صلى الله عليه و آله براى ما مىآورد تا در طول روزگار و براى عصرها درس عبرت باشد . با ازدواج عزيزترين دختران و محبوب‌ترين آنها نزد پيامبر ؛\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 2 ، ص 20\r\n( 2 ) - صحيح بخارى و مسند احمد ، ج 1 ، ص 142\r\n","page_name":" 134 ","page_number":134},
  {"content":"\r\n\r\nيعنى فاطمهء زهرا سيّدهء زنان عالم عليها السلام پدرش رسول خدا صلى الله عليه و آله با آن جوان چگونه آغاز سخن مىكند و از دل او سخن مىگويد و مشكل اين وضعيّتِ خاص را آسان مىسازد ، پدر براى دختر همسرى كفو و مناسب برمىگزيند ، ابوبكر و عمر را به خوبى رد مىكند ، آنها نيز خشمگين نمىشوند و به على پيشنهاد مىدهند او به خواستگارى برود . و فاطمه عليها السلام با آن جلالت شأن و عظمتِ منزلت و تربيتِ ويژهء الهى ، زره را به عنوان مهريّه مىپذيرد و ازدواج تمام مىشود .\r\nروايات در تاريخ اين خواستگارى و ازدواج ، مختلف است امّا عمدهء منابع [ اهل سنّت 
  ] متّفق‌اند كه زهرا هجده‌ساله بود . « 1 » هر گاه بپذيريم كه آن حضرت در سال بناى كعبه ، پنج سال قبل از بعثت متولد شده و پيامبر سيزده سال از دوران رسالت خود را در مكّه سپرى كرده‌اند ، ازدواج فاطمه عليها السلام سال دوّم هجرى خواهد بود . امّا زمان خواستگارى نيز مورد اختلاف است .\r\nبرخى گفته‌اند : در ماه رجب قبل از ورود به مدينه بوده و برخى پنج ماه پس از ورود به مدينه را نقل كرده‌اند . در هر حال دو ماه پس از جنگ بدر ازدواج صورت گرفت . « 2 »\r\nنكتهء شايان تأمّل در اينجا ، موضوع مشورت پيامبر صلى الله عليه و آله با دخترش فاطمه عليها السلام و جلب موافقت او است ! آيا آن حضرت از دختر خود در اين خصوص اذن گرفتند يا خود به اين امر اقدام فرمودند ؟ ظاهر امر اين است كه رسول خدا با فاطمه در اين خصوص مشورت كرده باشد ؛ زيرا حضرتش ازدواج دختران را بدون اجازهء آنها رد مىكرد ، حال چگونه ممكن است در اين مورد خلاف آن را عمل نموده باشند ! همانگونه كه در مسند احمد حنبل آمده عادت پيامبر صلى الله عليه و آله در ازدواج دختران خويش اين بود كه به آنها مىگفتند : « فلان كس از تو ياد كرده است . » پس اگر سكوت مىكرد ، آن را نشانهء رضا دانسته و ازدواج را صورت مىدادند و اگر ابراز مخالف مىكرد ، اقدام نمىكردند .\r\n\r\n\r\n","description":"","footnote":"\r\n( 1 ) - منظور مؤلف منابع سنى است ، در حالى كه منابع شيعى غير از اين است و چنانچكه پيشتر يادآور شديم به عقيده علماى شيعه تولد آن حضرت پنج سال و به قولى دو سال پس از بعثت بوده . بنابر اين زهرا سلام الله عليها هنگام ازدواج ده سال يا سيزده سال گذشته است ، « مترجم » .\r\n( 2 ) - طبقات ان سعد ، ج 8 ص 23 .\r\n","page_name":" 135 ","page_number":135},
  {"content":"\r\n\r\nبدينگونه آن ازدواج مبارك ميان محبوبترين دختران در قلب مبارك رسول‌اللَّه صلى الله عليه و آله و محبوبترين جوانان مسلمان ، در قلب آن حضرت ، صورت گرفت ، هرچند كه پيامبر به همه دختران خود محبّت داشتند و نسبت به همهء مسلمانان رؤوف و مهربان بودند .\r\nزهراى بتول عليها السلام به خانهء علىبن ابىطالب عليه السلام آن قهرمان سلحشور رفت و خداوند از پيوند آنان ذريّهء صالح و عترتِ پاك پديد آورد و آن‌ها را كرامت داد و گرامى داشت و درباره‌شان فرمود :\r\nإِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً\r\n« خداوند اراده دارد از شما خاندان آلودگى را بزدايد و شما را پاك و پاكيزه گرداند . »\r\nو اين دودمان پاك را نسب متصل به پيامبر صلى الله عليه و آله قرار داد كه هرگز اين نَسَب بريده نخواهد شد ! و نسبت به اين نسل و دودمان توصيه‌ها كرد . گوارا باد اين سعادت كسى را كه اهل‌بيت گرانقدر پيامبر را گرامى دارد ؛ زيرا آنها عترت پاك و طاهرى هستند كه رسول‌اللَّه صلى الله عليه و آله در بارهء آنان فرمود :\r\n« انِّي تارِكٌ فِيكُم الثّقلَين كِتابَ اللَّه وَ عِتْرَتي أهْل بَيْتِي وَ انَّهُما لَنْ يَفْتَرِقا حَتّى يَرِدا عَلَىَّ الْحَوْض » « 1 »\r\n« من در ميان شما دو چيز گرانبها ؛ يعنى كتاب خدا و عترت خود را مىگذارم و آنها از يكديگر جدا نشوند تا در كنار حوض كوثر نزد من آيند . »\r\n\r\nمهريه و جهيزيه عروس ( فاطمه عليها السلام )\r\nبنا به صحيح‌ترين اقوال ، على عليه السلام چهارصد و هفتاد درهم به عنوان مهريهء فاطمه عليها السلام خدمت پيغمبر صلى الله عليه و آله تقديم كرد و حضرتش آن را به بلال دادند تا با مقدارى از آن عطر\r\n\r\n\r\n","description":"","footnote":"\r\n( 1 ) - مسلم روايت كرده است . ( جا دارد از صراحت مؤلف محترم كتاب كه اين‌جا در بيان حقيقت كتمان نكرده قدردانى شود . ) « مترجم » .\r\n","page_name":" 136 ","page_number":136},
  {"content":"\r\n\r\nخريدارى كند و بقيه را به امّ سلمه دادند تا جهيزيهء عروس را فراهم سازد ، البته هنوز پيامبر با امّ سلمه ازدواج نكرده بودند ؛ زيرا ازدواج فاطمه زهرا عليها السلام با على عليه السلام در آخر سال دوم هجرت بود وازدواج پيامبر با امّ المؤمنين امّ سلمه در سال چهارم « 1 »\r\nسَرور ما على عليه السلام خانهء بسيار ساده‌اى تهيّه كرد تا زندگىِ پاك و توأم با عِفاف و نور را ، در مصاحبتِ دختر مصطفى صلى الله عليه و آله آغاز كند . خانه را آماده كرد تا دختر اشرف خلايق به زودى در آن وارد شود . حجره‌اى بود كه آن را با رَمْلِ نرم فرش كرده بودند . اساس خانه عبارت بود از : « بسترى كه داخل آن برگ درخت خرما بود . چند بالش كه داخل آنها هم برگ خرما نهاده بودند ؛ « يك قطعه پوست گوسفند براى نشستن ، دستاس ( آسياب دَستى ) غربال آردبيز ، قَدَح ، مشك كوچكِ آب سردكن و قطعه‌اى حصير . »\r\nاينها بود جهيزيهء سرور بانوان بهشت ، زهراى طاهره ، امّ ابيها ، دختر مصطفى صلى الله عليه و آله .\r\nدر ( صحيح بخارى و مسلم ) آمده است‌كه : فاطمه زهرا عليها السلام به خانهء شوهر آمد با قطيفه‌اى و بالشى از پوست كه در آن ليف خرما بود و نيز دو سنگ آسيا ، دو مشك آب ، دو كوزهء سفالين و مقدارى عطريات . « 2 »\r\n\r\nزفاف\r\nزمان عروسى فرا رسيد ، فرزندان عبدالمطلب در اين ازدواج ، جشن و سرورى داشتند ! حمزه عموى پيامبر صلى الله عليه و آله و على عليه السلام ، دو شتر زيبا آورد و نحر كرد و مردم را طعام داد . در آن زمان وليمهء اين ازدواج بهترين وليمه‌ها بود ! وليمهء نخستين فرد مسلمانان از جوانان ، على عليه السلام با دختر مصطفى صلى الله عليه و آله .\r\nهمين كه مردم را پذيرايى كردند و اطعام نمودند ، پيامبر دستور داد استرى خاكسترى رنگ آوردند و بر آن جامه‌اى بگستردند و به فاطمه فرمودند : سوار شود و سلمان فارسى\r\n\r\n\r\n","description":"","footnote":"\r\n( 1 ) - مسند احمد ، ج 1 ، ص 93 - 104 - 108 و سنن نسائى ، كتاب النكاح ، باب 18\r\n( 2 ) - صحيح بخارى ، ص 69 - 6 ، 7 ؛ صحيح مسلم كتاب 48 ، ص 80 ؛ الاصابه ، ج 8 ، ص 1160\r\n","page_name":" 137 ","page_number":137},
  {"content":"\r\n\r\nرا گفتند لگام آن مركَبْ را بگيرد و پيامبر پشت سر آن حركت كردند . حمزه و بنىهاشم ، در حالىكه شمشيرهايى در دست داشتند ، آنان را همراهى مىنمودند .\r\nدختران عبدالمطلب و زنان مهاجر و انصار را فرمان دادند فاطمه را همراهى كنند و شادى نمايند و رَجَز بخوانند و تكبير و سپاس بگويند ، و بر خلاف رضاى خدا چيزى نگويند .\r\nدر اين حال امّ سلمه سرود گونه اين اشعار را خواند :\r\n سرن بعون اللَّه جاراتي * واشكرنه في كلّ حالات\r\nواذكرن ما أنعم ربّ العلا * من كشف مكروه و آفات\r\nفقد هدانا بعد كفر و قد * أنعشنا ربّ السماوات \r\n سرن مع خير نساء الورى * تفدي بعمات و خالات\r\nيا بنت من فضله ذوالعلا * بالوحي منه و الرسالات \r\n« ياران من به يارى خدا برويد و در همه حال شكرگزارِ او باشيد .\r\nبه ياد آوريد كه آفريدگار بزرگ ناملايمات و بلاها را بر طرف ساخت .\r\nما را پس از كفر هدايت نمود و خداى آسمان‌ها سر افرازمان ساخت .\r\nبا بهترين زنان عالم برويد ، عمه‌ها و خاله‌ها فدايش گردند .\r\nاى دختر كسى كه بارى تعالى با وحى و رسالت او را برترى داد . »\r\nآنگاه پيامبر صلى الله عليه و آله زهرا عليها السلام را به خانه على عليه السلام برد و گفت : اى على ! با همسرت چيزى نگو تا من بيايم . بلال اذان نماز عشا را گفت و پيامبر صلى الله عليه و آله نماز جماعت را در مسجد با مسلمانان بجا آورد و همگى برگشتند . على عليه السلام به استقبال پيامبر آمد و داخل خانه شد و زن‌ها بيرون آمدند ، تنها كسى كه ماند اسماء بنت عميس بود . پيامبر به او فرمود : تو كيستى ؟ پاسخ داد : من يار و پرستار دخترتان هستم . دختر در شب زفاف زنى از نزديكان خود مىخواهد كه اگر حاجتى داشت يا مطلبى پيش آمد با او در ميان بگذارد .\r\nشايد پيامبر به ياد « خديجه » آن مادر مهربان افتاد ؛ نخستين بانوى با ايمان ، نيكو همسرى كه بهترين يار و ياور و مددكار و پشتيبان و پرستار پيامبر بود .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nفاطمه نيز در گوشه‌اى نشسته و هاله‌اى از عفاف و حيا بر او سايه افكنده است ! به ياد مادر مىآيد و چون سخن اسماء را مىشنود كه « دختر به زنى از نزديكان در شب زفاف نياز دارد . » بر مادر مهربانش گريه مىكند ، آنكه در حجون خفته است .\r\nپيامبر براى اسماء دختر عميس كه دخترش را مادرى مىكند ، دعا كرد و گفت : از خدا مىخواهم از هر جهت تو را حراست كند و از شيطان رانده شده مصون دارد .\r\nآنگاه از حجره بيرون شد و به اسماء گفت : ظرفى از آب بياور . اسماء ظرف آبى آورد . آن را مضمضه كرد و فاطمه را صدا زد و مشتى از آن آب را بر گرفت و بر سر و قدمهاى او پاشيد و او را در آغوش گرفت و گفت :\r\n« بار خدايا ! او از من است و من از اويم . بار خدايا ! همانگونه كه مرا از آلودگى پيراستى و پاك نمودى ، او را نيز از آلودگى پاك و پاكيزه گردان ! » ؛ ( ألّلهمّ انَّها مِنّي وَ انّي مِنْها ، ألّلهمَّ كَما أذْهَبْتَ عَنّي الرِّجسَ وَ طَهَّرْتَني فَطَهِّرها ) . « 1 »\r\nآنگاه ظرف ديگرى از آب طلبيد و همانند زهرا ، آن را بر سر و قدمهاى على عليه السلام ريخت و به آنها فرمود :\r\n« برخيزيد ، خدا پراكندگى نسل شما را فراهم آوَرَد ، ( بين شما تفاهم و محبّت برقرار سازد ) و كارتان را اصلاح فرمايد ! »\r\nسپس برخاست و در را به روى آنها بست .\r\nدر « طبقات ابن سعد » آمده است‌كه پيامبر پس از نماز عشا به خانهء على عليه السلام رفت و آب طلبيد و وضو گرفت و آن را بر على عليه السلام پاشيد و گفت :\r\n« ألّلهمّ بارِكْ فِيهما وَ بارِكْ عَلَيْهِما وَ بارِكْ لَهُما فِي نَسْلِهِما » .\r\n« بارخدايا ! وجودشان را مبارك گردان و بر آنها بركت فرست و نسل آنها را مبارك كن ! »\r\nسپس‌ظرف آبىخواست ودستانِ خود را در آن شست و از آن آب بر زهرا پاشيد و فرمود :\r\n« به خدا قسم پشيمان نيستم از اينكه تو را به بهترين فرد خاندانم تزويج كردم . »\r\n\r\n\r\n","description":"","footnote":"\r\n( 1 ) - صحيح ابن حبان ، ج 15 ، ص 393 ؛ تفسير كبير طبرانى ، ج 22 ، ص 408\r\n","page_name":" 139 ","page_number":139},
  {"content":"\r\n\r\nسپس آبى طلبيدند و از آن مضمضه كردند و در آن ظرف ريختند و آن را بر سينهء على و زهرا عليهما السلام پاشيدند ! « 1 »\r\nدر روايتى است كه رسول خدا صلى الله عليه و آله گفت : « خدايا ! اين‌دو ، محبوب‌ترين مردم‌اند نزد من ، پس تو آنها را دوست بدار و در ذُريّهء ايشان بركت و خير قرار ده و از پيش خود نگهبانى بر ايشان فرست . آنها و فرزندانشان را از شيطان رانده شده به تو مىسپارم و پناه مىدهم » و بار ديگر دربارهء فاطمه عليها السلام دعا كردند و گفتند :\r\n« أَذْهَبَ اللَّهُ عَنْكِ الرِّجْسَ وَ طَهَّرَكِ تَطْهِيراً ! »\r\nو در روايت ديگر است كه پيامبر چنين دعا كرد : « بار خدايا ! اين است دختر من ، محبوب‌ترين خلق نزد من . بار خدايا ! و اين هم برادر من و محبوب‌ترين خلق نزد من .\r\nخدايا ! او را ولىّ و دوست خود قرار ده و نسبت به خود مهربان ساز و خاندانش را بركت عطا فرما ! » سپس فرمود : « اى على ، پيش همسرت برو . » « بارك‌اللَّه لك و رحمةاللَّه و بركاته عليك انّه حميد مجيد » .\r\nآنگاه از اتاق آنها بيرون شدند و چهارچوب در را گرفته و گفتند : « خدا شما و نسل شما را پاك و پاكيزه گرداند . من دوست كسى هستم كه دوست شما باشد . دشمن آنم كه با شما دشمنى كند . شما را به خدا مىسپارم ، در پناه خدا باشيد ! »\r\nآنگاه با دست مبارك در را به روى آنها بست .\r\nدر « طبقات » آمده‌است كه پيامبر با دخترش فاطمه گفت :\r\n« يا فاطمة واللَّه ما ألوت ان زوجتك خير اهلي » .\r\n« به خدا پشيمان نيستم كه تو را به بهترين فرد خاندانم تزويج كردم . »\r\nفاطمه نتوانست جلو اشكهايش را بگيرد . پدر اندكى توقف كرد و با مهربانى و ملاطفت خاطرنشان ساخت كه : او را نزد نيرومندترين مردم از نظر ايمان و بيشترين\r\n\r\n\r\n","description":"","footnote":"\r\n( 1 ) - طبقات ابن سعد ، ج 2 ، ص 15 ؛ استيعاب و الإصابه .\r\n","page_name":" 140 ","page_number":140},
  {"content":"\r\n\r\nآنها در علم و بهترين آنها از جهت اخلاق و با عظمت‌ترين از نظر روح ، به امانت سپردم ! « 1 »\r\nو در روايتى است كه فرمود :\r\n« فاطمه جان ، چرا گريه مىكنى ؟ به خدا تو را به ازدواج كسى درآوردم كه دانش او بيش از همهء مردم و در حلم بر همه برتر است و نخستين فردى بود كه اسلام آورد . »\r\n( فواللَّه لقد انكحتك اكثرهم علماً و افضلهم حلماً و اوّلهم اسلاماً » .\r\n« استاد ، عباس محمود عقاد » بر گريهء فاطمه زهرا تعليقه‌اى دارد . او مىگويد :\r\n« اگر خبرى كه در انساب الاشراف بلاذرى آمده ، سند قابل قبولى داشته باشد ، دور از عقل و تجربه نيست كه پيامبر صلى الله عليه و آله زهرا عليها السلام را گريان ببيند و اين بعيد به نظر نمىرسد ؛ زيرا باور كردنى نيست دخترى در شرايطى باشد كه زهرا بود و خاطرهء زندگانى مادر و وداع با خانواده به‌ويژه پدر گرامىاش ، او را به گريه نياورد ، او مادر را از دست داد ، در حالىكه دخترى محبوب بود كه فقدان مهر مادرى و خوبىهايش را در غم و شادى مىفهميد ! و اينك كه از خانهء پدر جدا مىشود ، با نبودن مادر و جدايى از خانه‌اى كه در آن بزرگ شده بود و شهرى كه به آن انس داشت ، نمىتوان تصور كرد كه دختر با ياد اين خاطره‌ها و ترك گفتن پدر و زندگى در كنارِ او ، غمگين نباشد . اين عجيب است اگر تصور كنيم او گريان و اندوهگين نباشد ، به ويژه مثل زهرايى كه روحى افسرده و اندوهى پنهان از فراقِ مادرِ عزيزش در دل داشته و سالها او را رنج مىداده است و مانند پيامبرى كه بزرگترين فضايلش اين است كه او انسانى بزرگ و پدرى دل شكسته است و هرگز آن خاطره‌ها را در اين روز فراموش نمىكند .\r\nسكوت پيامبر در اين موقعيت اتفاقى نبود ، بلكه خود مىدانست چه اندوه و حسرتى فاطمه را از درون مىآزارد ومقتضاى لطف نسبت به دخترِ اندوهگين اين بود كه اندوه خويش پنهان دارد و براى تسلّىِ خاطرِ دخترش بگويد : « فاطمه چرا گريه مىكنى ؟ ! به خدا تو را به كسى تزويج كردم كه علمش از همه بيشتر و حلمش از همه برتر و اسلامش از همه مقدّم‌تر است ! » « 2 »\r\n\r\n\r\n","description":"","footnote":"\r\n( 1 ) - طبقات ابن سعد ، ج 8 ، ص 24 .\r\n( 2 ) - فاطمةالزهرا و الفاطميون ، عباس محمود العقاد .\r\n","page_name":" 141 ","page_number":141},
  {"content":"\r\n\r\nپيامبر از خانهء فاطمهء زهرا برگشت در حالىكه طومارى از خاطره‌هاى خديجه ، پيرامونش حلقه زده بود و با عروس و داماد نيز به گفتگو نشست تا نخستين شب زهرا را انس و آرامش بخشد و سختىِ فراق پدر و اندوه دورى مادرش را تخفيف دهد . « 1 »\r\nخداوند دعاى پيامبر را در آن شبِ مسعود اجابت فرمود و آن ازدواج مبارك صورت گرفت . خداوند سبحان خواسته بود كه ذريهء پيامبرش مصطفى صلى الله عليه و آله منحصر در ثمرهء آن باشد . « 2 »\r\nمصطفى صلى الله عليه و آله به خانهء خود برگشت تا شاهد گريهء دخترش زينب باشد ، كه ازدواج فاطمه ، خاطرهء جانسوزى را به يادش آورده بود ، ياد مادرِ مهربان مىكرد ؛ مادرى كه قبرش در مكه مكرّمه است و آنها نمىتوانند آن قبر مطهر را زيارت كنند . پيامبر خدا صلى الله عليه و آله زينب را مورد ملاطفت قرار داد تا لبخندى زد و براى خواهر سعادت و خوشبختى آرزو كرد .\r\nاندوهش بر طرف شد و دلش آرام گرفت و شب را در سايهء محبت پدر مهربان - كه رحمت براى جهانيان بود - به سر برد بر او و بر خاندان پاك و مطهّر او درود و سلام باد ! ( عليه افضل الصلاة و التسليم وَ عَلى آلِ بَيتِهِ الطَيِّبين الطاهرين ) .\r\n\r\nفاطمه در خانهء خود\r\nزندگانى مولا و آقاى ما على عليه السلام و سيدهء ما فاطمهء زهرا عليها السلام ، در سايهء پيغمبر سامان گرفت ؛ زندگانى توأم با قناعت و تعاون ، رضا به داده‌هاى الهى و شادمان به آن خانهء پاك كه خدا نسل‌هاى پيراسته و ذريّهء مبارك و عترت گرانقدر را از آن خانه پديد آورد . همانند درختِ پاك كه ثمرهء نيكو ببار آوَرَد .\r\nزندگانى زهرا عليها السلام توأم با رفاه و اسراف نبود ، بلكه به رياضت و رنج نزديك‌تر بود تا رفاه و آسايش و از اين بابت با زندگى خواهرانش كه بهرهء كافى از ثروت دنيوى داشتند\r\n\r\n\r\n","description":"","footnote":"\r\n( 1 ) - تراجم سيدات بيت النبوه ، ص 608 ، بنت‌الشاطى\r\n( 2 ) - همان .\r\n","page_name":" 142 ","page_number":142},
  {"content":"\r\n\r\nتفاوت داشت . زينب همسر ابىالعاص بود كه از معدود ثروتمندان مكه بشمار مىآمد .\r\nرقيه و امّ كلثوم نيز يكى پس از ديگرى ، به همسرى عثمان در آمدند كه از ثروتمندان مسلمين بود .\r\nامام على بن ابىطالب عليه السلام بهره‌اى از مال دنيا به كسب يا ميراث نداشت ؛ زيرا پدرش ابوطالب با وجود شخصيت والايش ، قليل‌المال و كثيرالعيال بود و به دليل جود و كرمى كه داشت ، هرچه در اختيارش بود انفاق مىكرد و در كارهاى خير جوانمردانه شركت مىجست . به جهت تنگناى مالى ابوطالب ، پسر برادرش محمد صلى الله عليه و آله به عموى خود عباس پيشنهاد داد تا بار زندگى ابوطالب را سبك كنند و هر كدام يكى از فرزندانش را ببرند و كفالت معاش وى را كنند .\r\nعلى عليه السلام نصيب حضرت محمد صلى الله عليه و آله شد و در حقيقت نصيب على عليه السلام اين بود كه مصطفى صلى الله عليه و آله او را از ميان برادرانش برگزيند . هزينهء زندگى على عليه السلام ماهانهء يك سرباز و بهرهء او از جهاد و غنايم بود . براى امرار معاش كارگرى مردم مدينه را در آب كشى و امثال آن به ازاى اجرت قبول مىكرد . چنان كه معروف است و كتب رجال و تاريخ روايت مىكند .\r\nامام على عليه السلام به دليل تنگدستى نمىتوانست خدمتكارى براى خانه بگيرد تا فاطمه را يارى رساند و كارهاى سخت را انجام دهد و زهرا عليها السلام خود آن بار سنگين را به دوش مىكشيد . « 1 » امّا على عليه السلام طاقت نمىآورد كه زهرا را در رنج و مشقت ببيند و در كارهاى خانه تا آنجا كه ممكن بود ، او را يارى مىداد ؛ زيرا بيم آن داشت كه براى زهرا ناراحتى پيش آيد ، به ويژه كه سال‌هاى محاصره در شِعب ابىطالب و مشقت هجرت او را رنجور ساخت و چنان كه گفته‌اند از نظر جسمانى نحيف بود .\r\nسختىها و رنج‌هاى زندگىِ على و زهرا عليهما السلام طولانى شد و على عليه السلام در پى فرصتى مناسب بود كه خداوند تَفَضُّلى كند . فرصتى پيش آمد و در يكى از جنگها غنايم و اسيران فراوانى براى پيامبر آوردند ، على عليه السلام به خانه رفت ، فاطمه را در نهايت خستگى از كارهاى\r\n\r\n\r\n","description":"","footnote":"\r\n( 1 ) - طبقات ابن سعد ، ج 8 ، ص 159\r\n","page_name":" 143 ","page_number":143},
  {"content":"\r\n\r\nپياپى و پرمشقت به خصوص در حال دستاس كردن ديد ، به فاطمه گفت : « از بس تحمّل كردم سينه‌ام به تنگ آمد ، خدا اسيرانى عطا كرده ، برو و يكى از آنها را تقاضا كن كه در كارِ خانه خدمت كند . » زهرا در حالىكه با زحمت و رنج دستاس مىكرد گفت : « ان شاءاللَّه چنين كنم ! »\r\nساعتى استراحت كرد و نيرو گرفت و برخاست . چادر بر سر كرد و با گامهايى خسته و آهسته راهىِ خانهء پدر شد ، همين كه چشم رسول خدا به دخترش افتاد ، شگفت زده گفت : « دخترم ! تو را چه مىشود ؟ » پاسخ داد : « آمدم سلامى عرض كنم . » و حيا مانع شد كه از حاجت خود سخن بگويد و برگشت تا با شوهر بگويد : بر او گران آمد كه از پدر چيزى بخواهد ! على برخاست و با همراهى زهرا خدمت پيامبر رسيدند تا خواستهء زهرا را مطرح كنند ، امّا فاطمه از حيا سر به زير افكنده و ديده از شرم فرو نهاده بود .\r\nعلى عليه السلام گفت : « كنيزى مىخواهيم كه فاطمه را در كار زندگى كمك كند . »\r\nپيامبر صلى الله عليه و آله فرمود : « نه به خدا ، به شما نمىدهم در حالىكه اهل صفّه گرسنه‌اند و چيزى ندارم به آنها بدهم . آن كنيز را مىفروشم و پولش را خرج آنها مىكنم . »\r\nعلى و زهرا عليهما السلام برگشتند و اظهار امتنان مىكردند كه قلبِ پدرِ مهربان مشكلِ آنها را لمس كرده است .\r\nدر اين مورد به دو نكته مهم دقّت كنيم :\r\n1 - زهرا عليها السلام علىرغم اينكه دختر پيغمبر صلى الله عليه و آله و عزيزترين دختران او بود ، امّا خود مىدانست كه چنين خواسته‌اى دشوار است . بنابراين مردّد بود و با حجب و شرم سخن مىگفت ؛ زيرا اموالِ مسلمانان ، كه خدا بر آنان تَفَضُّل كرده ، بايد به مستمندان مسلمان و آنان‌كه بىبضاعت و محتاج‌ترند برسد و آنان تَقَدُّم دارند . شايد او پيش خود يا هنگامى كه به خانه پدر رفت و نيازمندان را ديد ، مشقت‌هاى زندگىاش براى او قابل تحمّل مىنمود .\r\nو از سويى توصيهء همسرش را پاسخ داد و از رفتن نزد پدر امتناع نكرد ؛ زيرا مىدانست فرمانبردارى شوهر واجب است ، مادام كه به گناهى فرمان ندهد .\r\n2 - رسول خدا صلى الله عليه و آله پيام آور عدل و رحمت براى همهء جهانيان به‌ويژه مسلمانان\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nنيازمندى است كه او را همراهى كرده و با مال و جان و ترك خانه و كاشانه براى خدا كارى نموده‌اند تا پايه‌هاى دولت اسلام را استوار سازند . او كسى نيست كه نيازمندى را رها كند و از دادن « قُوتِ لايموت » يا لباس تن پوش به او خوددارى نمايد و خدمتكارى به دخترش بدهد ، هرچند او نيز به كمك نيازمند است !\r\nاسلام بين مسلمانان به مساوات عمل مىكند و دختر پيغمبر يا عمو ، يا پسر عمو را با ساير مسلمانان فرقى نيست و آنكه محتاج‌تر است بر آنكه كمتر احتياج دارد ، مُقدّم است ، و مردم در نظر پيامبر چون دنده‌هاى يك شانه برابرند . چنين موضعگيرى ، كه عدالتى ما فوق آن و بلكه مانند آن در تصور نمىگنجد ، مقتضاى اسوه بودن پيامبر صلى الله عليه و آله است .\r\nدخترش را از آنچه به ديگران مىدهد منع مىكند تا همواره مَثَلِ اعلايى براى امّت در هر موردى باقى بماند و اين عملكرد برتر از مساوات است . نظير اين ، رفتارى است كه آن حضرت با همسران خود داشت . آنگاه كه درخواست كردند در هزينهء زندگى بر آنان توسعه دهد و آن حضرت نپذيرفت و اظهار داشت كه بايد او و همسرانش در زهد نسبت به دنيا ، اسوه و سرمشق باشند .\r\nشبى پيامبر صلى الله عليه و آله بر آن دو زوج والامقام وارد شد ، شب سردى بود كه از سرما خوابشان نمىبرد . بيدار بر بستر آرميده و به داده حق قانع بودند و اعتقاد داشتند كه زندگى يعنى زندگى آخرت . ناگهان صداى كوبهء در را شنيدند ، على عليه السلام برخاست و دَر را گشود ، ديد حضرت مصطفى صلى الله عليه و آله است . فاطمه زهرا عليها السلام از جاى جَست تا همراه شوهر از ميهمان گرانقدرشان استقبال كنند . پيامبر آغاز سخن نموده ، فرمود : « برجاى خود باشيد . » و سپس با رفق و ملاطفت فرمود : « مىخواهيد شما را از چيزى خبر دهم كه بهتر از آن چيزى است كه از من خواستيد ؟ ! » و آنها يك صدا گفتند : « بله يا رسول‌اللَّه ! » فرمود : « كلماتى است كه جبرئيل به من آموخته ، پس از هر نمازى ده بار تسبيح خدا گوييد ( سبحان اللَّه ) و ده بار حمد او ( الحمد للَّه ) و ده بار تكبير ( الله اكبر ) . و چون به بستر رفتيد ، سى و سه بار تسبيح ( سبحان اللَّه ) و سى و سه بار حمد ( الحمد للَّهِ ) و سى و چهار بار تكبير ( اللَّه اكبر ) گوييد . » « 1 »\r\n\r\n\r\n","description":"","footnote":"\r\n( 1 ) - حديث متفق عليه است از على عليه السلام ، بنگريد ، طبقات ابن سعد ، ج 8 ، ص 25 ، ( در روايات خاصه اول تكبير و سپس تحميد و آنگاه تسبيح وارد شده است . ) مترجم .\r\n","page_name":" 145 ","page_number":145},
  {"content":"\r\n\r\nآنگاه مصطفى صلى الله عليه و آله با آنها خداحافظى كرد بعد از اينكه اين مدد الهى را توشهء راه آنان ساخت و اين كلمات روح‌بخش را آموخت تا بدان وسيله بر مشكلات و سختىها پيروز گردند .\r\nاين اشارتى لطيف بود از پيامبر صلى الله عليه و آله آن پدر مهربان نسبت به فرزندانش ، او كه نمىتواند خواستهء دختر خود و شوهرش را برآورده كند ، ناگزير كلماتى پاك مىآموزد كه خاطر آنان را آسوده كند و بر مشكلات و ناملايمات دنيا يارى دهد تا آنان را با گامى استوار به منزلتى بالاتر برساند . اين كلمات از خود پيامبر هم نبود بلكه فرمود : « كلماتى است كه جبرئيل به من آموخته است . » اين نوع هدايتگرى تنها براى آن دو نبود بلكه آموزشى بود براى آحادِ امّت و اين بخشى است از طبّ نبوى براى جان‌ها ؛ يعنى مداوا از طريق اهتمام به انسان و اشاره به اينكه انسان در پرتو رابطه با خداى بزرگ كسب ارزش و والايى مىكند .\r\nعلى و زهرا عليهما السلام نيز هيچكدام شكوه‌اى نداشتند و ناخرسند نبودند ، اما پيامبر صلى الله عليه و آله خواست به آنها بفهماند كه به زندگىِ مشقت بارشان توجه دارد و از حال آنان غافل نيست . پيامبر نسخهء معالجهء روحى را به آنان مىدهد تا اينكه سختىها هموار گردد و دشوارىها تخفيف يابد و اين مدد الهى است براى روح‌هاى قوى كه اگر در عقيده نيرومند باشند ، سختىها هم بر آنها آسان شود .\r\nچه زيبا رهنمودى و چه دلرُبا مِهرى كه در اين التفات به چشم مىخورد ، آكنده از رحمت ، عطوفت ، تربيت ، هدايت و رابطه با خدا ، با گفتن تسبيح و حمد و ثنا ! و اين نعمت بزرگى است و آرامشِ وصف‌ناپذير !\r\nآن دو شاگرد نجيب جز اطاعت پيامبر چه كنند ؟ ! همان كردند كه رسول خدا فرمود .\r\nبيش از سىسال گذشت و على عليه السلام ياد كلمات پيامبر مىكرد و مىگفت : « به خدا از آن زمان كه اين كلمات را به من آموخت تا كنون آن را ترك نكرده‌ام ! »\r\nمردى از عراق از امام على عليه السلام پرسيد : « حتى در شب صفين ؟ »\r\nو على عليه السلام فرمود : « آرى ، حتّى در شب صفين ! » « 1 »\r\n\r\n\r\n","description":"","footnote":"\r\n( 1 ) - صحيح مسلم ، ج 4 ، ح 20941 ؛ طبقات ، ج 8 ، ص 25\r\n","page_name":" 146 ","page_number":146},
  {"content":"\r\n\r\nآرى ، اين گونه عمل خواهد كرد كسى كه در مدرسهء نبوّت تربيت شده و به شرف انتساب با آن محبوب مفتخر گرديده و خداوند او را با همسرى اين بانوى بزرگوار گرامى داشته است و ثمره‌اش آن ذريّهء پاك و گرامى است . - خداوند از ايشان راضى باد و خشنودشان سازد و ادب و مَوَدّتشان را روزى ما گرداند ! - آنان خاندان مصطفى صلى الله عليه و آله هستند كه خداوند از ماوارء هفت آسمان به ما آموخته كه آنان را ارج نهيم و احترام كنيم و مودّت و محبّتشان را از جان و دل پذيرا باشيم .\r\nقال‌اللَّه تعالى :\r\nقُلْ لَاأَسْأَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبَى\r\n« اى پيامبر ! بگو من از شما براى رسالت مزدى نمىخواهم جز دوستى خاندانم . »\r\nو اين خداوند عزيز و جليل است كه از ملكوت اين جهان دربارهء ايشان سخن گفته و طهارت و عصمت و دورى آنها را از پليدىها تحت امرِ خداى بزرگ ، به ما اعلام مىدارد كه :\r\nإِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً .\r\n« همانا خداوند مىخواهد از شما خاندان آلودگىها را بزدايد و پاك و پاكيزه‌تان سازد . »\r\n\r\nپدر مهربان ، خانهء دخترش را آماده مىسازد\r\nعلى عليه السلام در خانه‌اى ساكن بود كه كمى از خانهء پيغمبر صلى الله عليه و آله فاصله داشت ؛ همان خانه‌اى كه در آن ازدواج كرد . پيامبر صلى الله عليه و آله در صدد بود خانه‌اى نزديك خانهء خود بيابد و على و زهرا عليهما السلام را بدانجا منتقل كند .\r\n« حارثه پسر نعمان » را خانه‌اى بود كه در بينِ خانه‌هاى همسران پيامبر قرار داشت و چون پيامبر همسرى مىگرفت حارثه به خانه‌اى ديگر جابجا مىشد ، تا خانه‌هاى همسران\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nمجاورِ يكديگر باشد .\r\nفاطمه زهرا عليها السلام از پدر درخواست كرد كه با حارثه صحبت كند كه خانه‌اش را تغيير دهد ، تا خانهء آنها ، كه در يك حجره زندگى مىكردند ، توسعه يابد .\r\nپيامبر صلى الله عليه و آله فرمود : « حارثه چندين بار خانهء خود را جابجا كرده و مرا شرمنده نموده است ! » ؛ چون اين سخن به حارثه رسيد ، خانه خود را تغيير داد و به محضر پيامبر شتافت و گفت :\r\n« اى رسول خدا شنيدم كه مىخواهيد فاطمه را نزديك خود بياوريد ، اين خانه‌هاى من نزديكترين خانه‌هاى بنىنجار به شما است ، من و دارايىام به خدا و پيامبر او تعلّق داريم ، واللَّه اى پيامبر خدا ، آن مالى كه از من بگيريد ، نزد من پسنديده‌تر است تا مالى را كه براى من بگذاريد ! »\r\nپيامبر صلى الله عليه و آله فرمود : « راست مىگويى ، خدا به تو بركت دهد . » آنگاه رسول خدا فاطمه زهرا را ، به خانه حارثه منتقل كرد . « 1 »\r\nاين يكى از درس‌هاى بزرگ اسلام است كه جود و كَرَم و مهر و أُلفت را مىآموزد ! چه زيباست اين جود و بخشندگى و اين الفت و مهربانى و چه دلرباست محبّت خالصِ تنها براى خدا و چه شگفتى آفرين است جامعه اسلامى كه افراد آن با احترام به عواطفِ برادرانِ مسلمان خود زيست مىكنند كه در آن هيچگونه تَعَدّى نيست و حقوق يكديگر را پاس مىدارند و استبداد وجود ندارد بلكه احترام ، اذن ، آزادى ، تسامح ، محبّت ، ايثار ، مودّت و اخلاص و صدق و ولاء بر آن حاكم است .\r\nبه حق ، اينها مردانى بودند كه در عهد و پيمان خود با خدا پايدار ماندند و در محبّت خود به پيامبر صلى الله عليه و آله راست گفتند ، تا آنجا كه او ( پيامبر صلى الله عليه و آله ) را از تمام آنچه در اين دنيا داشتند ، بيشتر دوست مىداشتند !\r\n\r\n\r\n","description":"","footnote":"\r\n( 1 ) - طبقات ابن سعد ، ج 8 ، ص 24 ، بنگريد به فاطمه‌بنت محمّد صلى الله عليه و آله ، صص 74 - 76\r\n","page_name":" 148 ","page_number":148},
  {"content":"\r\n\r\n\r\nحجرهء سيدهء زنان عالم ، فاطمه عليها السلام\r\n\r\nحجره‌هاى پيامبر صلى الله عليه و آله\r\nپيش از آنكه از حجرهء بانوى بزرگ ، فاطمه عليها السلام ، كه يكى از حجره‌هاى بيت شريف نبوى است سخن بگوييم ، خوب است به حجره‌هاى پيامبر اشاره كنيم كه اين حجره‌هاى شريف از نظر ساختمان و فرش در نهايت سادگى و زهد بودند و تفاوتى با يكديگر نداشتند ؛ چراكه خداوند پيامبر خود را « اسوه » براى امّت قرار داد و فرمود :\r\nلَقَدْ كَانَ لَكُمْ فِي رَسُولِ اللَّهِ أُسْوَةٌ حَسَنَةٌ .\r\n« سيرهء پيامبر براى شما ، نيكو سرمشقى است . »\r\nآن حضرت در زهد و تواضع و بىرغبتى به دنيا و زيور و تجمّلات آن ، برترين الگو و بالاترين سرمشق بود . او رضاى خدا را طلب مىكرد و نعمت جاودانهء آخرت در پيشگاه خدا را ترجيح مىداد و چنان كه خدا در وصفش فرمود : « داراى خُلق عظيم و خصالِ خجسته بود . » « انَّكَ لَعَلى خُلُقٍ عَظِيم »\r\nهريك از جوانب زندگى پيامبر صلى الله عليه و آله را بنگريم ، اين شكوه و عظمت را در حياتِ مبارك او خواهيم ديد . از جمله موضوعاتِ مورد بحث ، حجره‌ها و خانهء آن حضرت است كه تصويرى بىمانند از زهد و تواضع او در خانه ، حجره و شيوهء زندگى با همسران و ديدار كنندگان ارائه مىدهد .\r\nروزى كه پيامبر صلى الله عليه و آله به مدينه هجرت كردند ، در خانهء ابو ايّوب انصارى وارد شدند و اتاق زيرين خانهء او را اختيار كردند تا اينكه مسجد شريف بنا گرديد و آنگاه براى خود اتاق‌هاى كوچك و بسيار ساده‌اى ساختند كه محلِّ سكونت او و همسرانش بود .\r\nهنگام هجرت ، پيامبر بيش از دو همسر نداشت . يكى سوده دختر زمعه كه سه سال پس از فوت خديجه با او ازدواج كردند ، ديگرى عايشه دختر ابوبكر كه در مكه او را عقد كرده و پس از هجرت ، در مدينهء منوره او را به خانه آوردند . براى هريك از اينها حجره‌اى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبا همان سبكِ بناى مسجد ، از خشت و تنهء درختِ خرما در شرق ، قسمتِ جنوبىِ مسجد ، ساختند . و اين همان جايى است كه بعداً مكانِ قبرِ شريفِ آن حضرت شد .\r\nحجره‌هاى ديگرى در مجاورت اينها ساخته شد ، كه شش‌تاى آن به همسران آن حضرت تعلّق داشت و حجرهء ديگر به حضرت فاطمه عليها السلام و خواهرش امّ كلثوم ؛ - همانجا كه الآن با شبكه‌هاى فلزى ، از چهار جانب پوشانده شده و حجرهء نبوى را كه مشتمل بر قبر شريف آن حضرت و قبر شيخين است دربر مىگيرد . -\r\nهرگاه پيامبر ازدواج مىكردند ، در كنار حجرهء سوده و عايشه براى همسر جديدِ خود حجره‌اى مىساختند كه از نظر مساحت و شكل ، با ديگر حجره‌ها همسان بود و چون فضاىِ شرق مسجد گنجايش نداشت ، سه حجره در شمالِ مسجد ساختند : يكى براى جويريه دختر حارث ، ديگرى براى رمله دختر ابوسفيان و سومى براى صفيّه دختر حُيَىّ .\r\nاما حجرهء زينب دختر خزيمه كه در سال سوم هجرت ، پيامبر او را به همسرى گرفتند و پس از چند ماه وفات كرد - بنابر اصحّ اقوال - به امّ سلمه داده شد .\r\nهر حجره‌اى كه ساخته مىشد ، « حارثه پسر نعمان » - كه در همسايگى مسجد خانه داشت - قسمتى از خانهء خود را رها مىساخت و عقب نشينى مىكرد ، و چون نُه حجره براى همسران پيامبر ساخته شده بود كه حجرهء عايشه را تا درِ مسجد نيز شامل مىگرديد ، ديگر جايى براى ساختن حجرهء جديد ، باقى نمانده بود ، لذا براى « ميمونه » خانه‌اى در يكى از باغ‌هاى مدينه بنا كردند كه از حجره‌هاى همسران فاصله داشت و در آنجا ساكن شد ، تا پس از رحلت پيامبر صلى الله عليه و آله كه بعداً به مكه نقل مكان كرد و در محلى به نام « سرف » درگذشت و در همان مكان كه خيمه‌اى هنگام ازدواج با پيامبر براى او زده بودند ، دفن شد . وفات او به سال پنجاه و يك هجرى بود .\r\nحجرهء عايشه چسبيده به جنوبِ مسجد ، سمت چپِ محراب و منبر قرار داشت ، يك درِ آن به خانهء پيامبر باز مىشد و درِ ديگرى نيز داشت كه پيامبر از آن دَر به مسجد مىرفتند . درهاى آن از چوب عَرعَر يا ساج بود ؛ حجره‌اى كوچك بود مانند ديگر حجره‌ها كه از خشت و چوبِ خرما ساخته شده بود و با پوششى از پشم استتار مىشدند .\r\n« عمران ابن انس » در تشريح اين خانه‌ها گويد : چهارتاى آن خانه‌ها از خشت بود كه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nحجره‌هايى داشت از چوبِ خرما و اين چوب‌ها گِل‌اندود شده بود و پنج‌تاى آن از چوب خرما و گِل كارى شده كه حجره نداشت و با پردهء پشمين پوشانده مىشد ، كه آن را اندازه گرفتم . سه ذراع در يك ذراع بود .\r\nبخارى در « ادب‌المفرد » از داود بن قيس روايت كرده كه گفت : « ديدم كه اين حجره‌ها از چوب خرما بود و از بيرون با پارچهء پشمين پوشش داده شده بود و به گمانم اندازهء عرض هر حجره ، از در همان حجره تا درِ حجرهء ديگر شش يا هفت ذراع بود .\r\nحدس مىزنم داخل اتاق ده ذِراع و ارتفاع آن هفت يا هشت ذراع بود . « 1 »\r\n« حسن بصرى » كه تربيت شدهء دامان امّ سلمه است ؛ دربارهء حجره‌ها مىگويد :\r\n« من داخل خانه‌هاى رسول خدا صلى الله عليه و آله مىشدم ، نوجوانى بودم ، دستم به سقف خانه مىرسيد . هر خانه حجره‌اى داشت كه درِ آن از چوب عرعر بود ! » « 2 »\r\nهمهء حجره‌ها در اطراف مسجد بودند ؛ از زاويهء ركن جنوب شرقى و از شرق و شمال تا زاويهء شمال غربى كه نزد باب الرحمه واقع شده است .\r\nخانهء حفصه در محلّ پنجره‌هايى كه هم‌اكنون محلّ توقف زائران است ، بوده و از شمال به كوچه‌اى كه حجره‌اى آن را از حجرهء عايشه جدا مىساخت ، ختم مىشد . بالاى هر حجره دريچه‌اى كوچك بود كه از آن‌جا با يكديگر صحبت مىكردند .\r\nخلاصه ، آنچه از اين روايات استفاده مىشود اين است كه مساحت هر حجره بيش از پنج متر مربع نبوده و ارتفاع آن كمى از دو متر بيشتر بوده است .\r\nمحمّدبن عمر از عبداللَّه بن يزيد هزلى روايت كرده كه گفت :\r\n« هنگامى كه عمربن عبدالعزيز به فرمان وليدبن عبدالملك خانهء همسران پيامبر را خراب كرد ، ديدم كه از خشت ساخته شده است و حجره‌هايى داشت از چوب خرما كه گِل اندود شده بود . با حجره‌هايش كه ما بين خانهء عايشه و در مجاورِ باب النبى قرار داشت نُه خانه بود .\r\nتا آنجا كه مىگويد : خانه و حجرهء ام‌ّسلمه را ديدم كه از خشت ساخته شده بود . از نوهء\r\n\r\n\r\n","description":"","footnote":"\r\n( 1 ) - الدر المنثور ، ج 7 ، ص 554\r\n( 2 ) - طبقات ابن سعد ، ج 1 ، ص 501\r\n","page_name":" 151 ","page_number":151},
  {"content":"\r\n\r\nاو در اين باره پرسيدم ، پاسخ داد : وقتى پيامبر صلى الله عليه و آله به غزوهء دومةالجندل عزيمت كردند ، ام‌ّسلمه اين خانه را با خشت ساخت ، همين كه پيامبر از جنگ برگشت به آن خشت‌ها نگاه كرد و فرمود : اين خشت‌ها چيست ؟ پاسخ داد يا رسول‌اللَّه ! خواستم از ديد مردم محفوظ باشيم . پيامبر فرمود : امّ سلمه ! بدترين چيزى كه مال مسلمان در آن خرج مىشود ساختمان است ! »\r\nمحمّدبن عمر گويد : « اين حديث را براى معاذبن محمد انصارى نقل كردم .\r\nاو گفت شنيدم از عطاء خراسانى در مجلسى - كه بين قبر شريف و منبر پيغمبر تشكيل شده بود و عمران‌بن ابى انس نيز حضور داشت - مىگفت : « حجره‌هاى همسران پيامبر را ديدم از چوب خرما كه با پوشش پشمين استتار شده بود ، هنگامى كه نامهء عبدالملك آمد و دستور داد آن‌ها را خراب كنند ، نديدم روزى را كه مردم بيش از آن گريسته باشند ! »\r\nعطا گويد : از سعيد بن مسيب شنيدم كه در آن روز مىگفت : « به خدا دوست مىداشتم اين حجره‌ها را به حال خود بگذارند ! تا كسانىكه بعد از اين در مدينه متولد مىشوند يا آنها كه از اطراف و اكناف عالم مىآيند ، ببينند پيامبر خدا صلى الله عليه و آله در زندگى خود به چه چيز بسنده كرد و بدين‌وسيله بود كه مردم از تفاخر و تكاثر رخ برتافتند . »\r\nمعاذ گويد : « چون سخن عطاء خراسانى به پايان رسيد ، عمران‌بن ابى انس گفت :\r\nچهارتاى اين خانه‌ها از خشت و چوب خرما بود كه با جامهء پشمين پوشيده شده بود و پنج تاى ديگر ، چوب گل‌اندود شده بود كه حجره نداشت و بر در آنها پردهء پشمين آويخته بود ، كه آن را اندازه گرفتم سه ذراع در كمتر از دو ذراع بود ، امّا آنچه از گريهء مردم گفتى من خود در مسجد حاضر بودم ، جمعى از فرزندان صحابهء پيامبر صلى الله عليه و آله نيز حضور داشتند . از جمله ابو سلمه پسر عبدالرحمان بن عوف و ابو امامه فرزند سهل بن حنيف و خارجه پسر زيدبن ثابت و آنها به قدرى گريستند كه ريش‌هايشان از اشك تر شد ! همان روز ابوامامه گفت : اى كاش اين خانه‌ها خراب نمىشد تا به خودى خود از بين مىرفت و مردم مىديدند خداوند براى پيامبر خود كه كليد گنجينه‌هاى دنيا را در دست داشت ، چه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nزندگانىاى را پسنديده است ! » « 1 »\r\n\r\nحجرهء حضرت فاطمه عليها السلام\r\nسيدهء حبيبه ( فاطمه عليها السلام ) ، - از آن‌روز كه مادرش خديجه عليها السلام ، سرور زنان وفات كرد و پس از ازدواج پيامبر - همواره ملازم پدر عزيزش بود ، با او زندگى مىكرد و با او غذا مىخورد و در خدمت حضرتش به سر برد . فاطمه در جوارش زيست تا با مولا و آقاى ما على عليه السلام ازدواج كرد و او و شوهر و فرزندانش ، حجرهء مخصوص به خود داشتند . اتاق كوچكى بود كه محراب نماز او نيز در آن واقع شده بود ، همانجا كه با على ازدواج كردند .\r\nاين اتاق پشت اتاق عايشه ، در ناحيهء درى كه روبروى باب جبرئيل قرار داشت ، واقع شده بود . براى سرور ما فاطمه عليها السلام و خواهرش ام‌ّكلثوم همزمان با بناى حجره‌هاى ديگر ، حجره‌اى ساخته بودند ؛ چنان كه پيشتر آورديم .\r\nحضرت فاطمه عليها السلام كوچكترين دختر از دختران پيغمبر و پس از جناب ام‌ّكلثوم بود ، كه عتبةبن ابى لهب او را طلاق داد و اين‌دو خواهر در سايهء پدر بزرگوار و در پرتو محبّتِ او ، در حجره‌هاى شريف به سر مىبردند . اما زينب همسر پسر خالهء خود « ابىالعاص‌بن ربيع » بود و با او به سر مىبرد تا در سال ششم هجرت كه بنا به حكم اسلام ، ميان زن مسلمان ( زينب ) و مرد مشرِك ( ابى العاص بن ربيع ، شوهر زينب ) جدايى افتاد . او از شوهر جدا شد تا هنگامى كه ابىالعاص اسلام آورد و زينب به حبالهء نكاح او برگشت .\r\nرقيّه هم ، با « عثمان‌بن عفان » ازدواج كرد و با او دوبار هجرت نمود و پس از جنگ بدر وفات كرد سپس عثمان ، پس از شش‌ماه از وفات رقيّه با ام‌ّكلثوم ( خواهر رقيّه ) ازدواج نمود ، در نتيجه فاطمه عليها السلام در همان حجره بود تا به همسرى على عليه السلام در آمد و سپس به اتاقى كه على عليه السلام براى همسرش مهيّا ساخته بود منتقل شد .\r\nگفتنى است خانهء حضرت فاطمه عليها السلام پشت خانهء پيامبر صلى الله عليه و آله از سمت چپ مصَلّى به جانب قبله ، در روضهء مباركه قرار داشت و از آن ، پنجره‌اى به خانهء پيامبر صلى الله عليه و آله گشوده\r\n\r\n\r\n","description":"","footnote":"\r\n( 1 ) - محمد بن يوسف صالحى شامى ، سبل الهدى و الرشاء في سيرة خيرالعباد ، ج 3 ، بنگريد به ابن سعد ، ج 1 ، ص 499 - 5000\r\n","page_name":" 153 ","page_number":153},
  {"content":"\r\n\r\nمىشد . ابن نجار گويد : « رسول خدا صلى الله عليه و آله هر روز مىآمد و آستانهء در را با دو دست مىگرفت و مىگفت :\r\n« الصلاة ، الصلاة ، إِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » . « 1 »\r\n« نماز ، نماز ! همانا خداوند مىخواهد از شما خاندان آلودگى را بر طرف كند و پاك وپاكيزه‌تان گرداند . »\r\nاز « عمربن علىبن عمربن علىبن الحسين » روايت شده كه گفت : « خانهء فاطمه عليها السلام در محلى قرار گرفته بودكه موقع آمد و شد ، پيامبر اكرم صلى الله عليه و آله از آنجا مىگذشتند و پنجره‌اى داشت كه به خانهء عايشه باز مىشد ؛ هرگاه رسول خدا عبور مىكردند ، توقف نموده ، از پنجره احوال فاطمه عليها السلام را مىپرسيدند .\r\nدر فضيلت ستون‌هاى حوالى قبر شريف آمده است كه پيامبر صلى الله عليه و آله هر روز و به روايتى به هنگام هر نمازِ صبح بر در خانهء على و فاطمه و حسن و حسين عليهم السلام مىآمدند و دو طرف آستانهء در را مىگرفتند و مىگفتند :\r\n« السّلامُ عَلَيكُم اهْل‌َاْلبَيْت » ؛ « سلام بر شما اى اهل خانه . »\r\nو به روايتى ، سه مرتبه به نماز فرا مىخواندند و آيهء تطهير را تلاوت مىكردند :\r\n« الصلاة الصلاة ثلاث مرّات ، إِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » .\r\nابن نجار گويد : « آن روز خانهء فاطمه مقصوره و محرابى داشت و پشت حجرهء پيامبر قرار گرفته بود و امروز آن مقصوره و حجرهء عايشه را دايره و محرابى ، كه نام برده شد ، در برمىگيرد كه پشتِ حجرهء عايشه قرار دارد و نزديكى آن محلّى است كه مورد احترامِ مردم است و روى آن راه نمىروند ! مىگويند اين‌جا قبر فاطمه عليها السلام قرار دارد ، اين يكى از\r\n\r\n\r\n","description":"","footnote":"\r\n( 1 ) - معالم دارالهجرة ، للامام ابىبكربن‌الحسن المراغى . چنان كه مؤلف محترم مكرر از منابع روايى اهل‌سنت آورده ، آيهء تطهير در شأن اهلبيت ؛ يعنى على وفاطمه وفرزندانشان نازل شده و نه ديگران ، « مترجم » .\r\n","page_name":" 154 ","page_number":154},
  {"content":"\r\n\r\nاقوال در اين خصوص مىباشد . » « 1 »\r\nو از اينجا روشن مىگرددكه خانهء حضرت فاطمه عليها السلام بين ضريح مطهّر و ستون تهجد قرار داشته و ازدواج آن حضرت در اتاقى بوده كه مواجه با محراب كنونى بوده‌است .\r\nآرى ، اين است حجرهء حضرت فاطمه عليها السلام ، اين بزرگ بانوى طاهرهء بتول ، دخت بانوى پاك خديجه ؛ دخترى كه پيامبر دربارهء او فرمود : « فاطمه پارهء تن من است . » و او را « امّ ابيها » صدا مىزد . او زندگى پرافتخار خود را با صبر و پايدارى و زهد و جهاد گذرانيد و به بندگى خداى بزرگ سرفرود آورد و بدينگونه شايسته آن شرافت و منزلت و الا و جاويدان گرديد . و خداوند ذريهء پاكِ بيت نبوّت ، خاندان پيامبر را در نسل او حفظ كرد ، تا آن هنگامى كه كرهء خاك پابرجاست و انسانهايى در اين جهان خواهند بود .\r\n؟ ؟ ؟ تصوير شمارهء ( 1 ) در صفحهء 173 اصل كتاب\r\n\r\n\r\n","description":"","footnote":"\r\n( 1 ) - اشهر اقوال در حمل قبر حضرت زهرا همين است كه صدوق نيز در من لا يحضره الفقيه به آن متمايل گرديده است . اقوال ديگرى نيز وجود دارد .\r\n","page_name":" 155 ","page_number":155},
  {"content":"\r\n\r\nتصوير شمارهء ( 2 ) در صفحهء 174 اصل كتاب\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nتصوير شمارهء ( 3 ) در صفحهء 175 اصل كتاب\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nتصوير شمارهء ( 4 ) در صفحهء 176 اصل كتاب\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nتصوير شمارهء ( 5 ) در صفحهء 177 اصل كتاب\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nتصوير شمارهء ( 6 ) در صفحهء 178 اصل كتاب\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nتصاويرصفحهء 179 اصل كتاب\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nمجاهدات زهرا همراه با على عليهما السلام\r\nزهرا عليها السلام از همان كودكى در متن مبارزاتِ ايمان و كفر و حق و باطل قرار داشت و همين ويژگى بود كه زهرا را به زندگىِ پر تلاش و مبارزه متمايل‌تر مىساخت تا به خوشى و خوشگذرانى ؛ زيرا او در محيطى پرورش يافت كه آكنده از تلاش و كوششِ خستگى ناپذير بود . تمام توجّه او از دور و نزديك به سوى پدر بود . در بسيارى از جنگها و حوادث او را همراهى مىكرد و وضعيت ايجاب مىكرد كه حتّى در عرصهء پيكار با او باشد .\r\nنخستين مشاركت زهرا عليها السلام در جهاد پس از ازدواج ، شركت در غزوهء احد بود . قريش مصمّم شده بودند تا از پيامبر و خاندان و يارانش انتقام بگيرند ! كينهء ديرينه‌اى كه در اعماق دل‌هاى كافران بود ، سبب شد تا برترين عادات ستودهء عرب را از لوحِ نفوس آنان محو سازد . عناد و تنفّرى كه نسبت به رسول خدا صلى الله عليه و آله داشتند پس از جنگ بدر و شكست فاحشى كه ديده بودند ! طغيان كرد و خصلت عربى را كه - به حمايت زن و عدم تعرض نسبت به او مشهور بود - از آنها گرفت تا آنجا كه با كمال وقاحت و بدون احساس شرمندگى شتر زينب دختر پيامبر را مورد تعرض قرار داده ، رَم دادند كه بر اثر آن زينب از كجاوهء خود بر سنگى افتاد و چون آبستن بود خونريزى كرد و بچّه‌اش سِقط شد . اين حركت به قدرى شنيع بود كه حتّى هِند دختر عتبه ، همسر سركردهء آنها ابوسفيان را به اعتراض وا داشت و طىِّ قصيده‌اى كه شكستِ فضيحت‌بارِ قريش را موردِ نكوهش قرار داده به رفتار زشت آنها با زينب اشاره نموده و آنها را سرزنش كرده است كه بيت مطلع قصيده‌اش اين است :\r\n « أفي السّلم أعياراً جفاء و غلظة * و في الحرب أشباه النساء العوارك ؟ » \r\n« آيا در صلح ننگ و جفا و خشونت و در جنگ همچون زنان ذلّت‌پذير ؟ ! »\r\nكافران عِدّه و عُدّه فراهم ساختند و به نبرد با مسلمانان آمدند و مسلمانان در شوّال\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nسال سوم هجرت به مقابله و مبارزه با آنها شتافتند و جمعى از زنان مسلمان نيز براى مشاركت مردان در جهاد به پيكار آمدند كه از آن جمله زهرا عليها السلام دختر پيغمبر صلى الله عليه و آله بود .\r\nجنگ احد آغاز شد و خدا پيروزى را براى مسلمين رَقم زد و به وعدهء خود وفا كرد و مشركان از ميدان گريختند و زنهايشان نيز فرارى شدند ! پيامبر اكرم صلى الله عليه و آله عبداللَّه بن جبير را به فرماندهى پنجاه سپاهى كماندار برگزيد و فرمود با تيرهايتان مشركان را برانيد كه از پشت بر ما حمله نياورند و چه ما پيروز شويم و يا شكست بخوريم ملزم هستيد مَقَرِّ خود را ترك نكنيد ، حتّى اگر ببينيد جز پرنده‌اى در ميدان نيست ! اما همين كه جبههء مشركان شكست خورد و فرارى شدند ، تير اندازان كه به پيروزى اطمينان يافته بودند راهىِ ميدان شده و گفتند : « رفقا ، غنيمت ! » و در اين حال عبداللَّه‌بن جبير فرمانده گروه ، توصيهء پيامبر را به آنان متذكر شد اما آنها عمل نكرده و پنداشتند كه مشركان ديگر بر نمىگردند ! سنگر را ترك گفتند و پشتِ جبههء اسلام را خالى گذاشتند ، همين كه مشركين ديدند تيراندازان موضعِ خود را ترك كردند ، نيروهاى خود را جمع آورى نموده و بر مسلمانان يورش آوردند ! و صدايى بلند شد كه محمّد صلى الله عليه و آله كشته شد ! مسلمانان در محاصرهء دشمن قرار گرفتند و هرچند پيروزى مبدل به شكست شد اما در حقيقت اين درسى بود تا قيامت براى امّت اسلام .\r\nدشمن به سوى پيامبر خدا حمله برد و سنگى افكند كه به صورت ايشان اصابت نمود و دندان آن حضرت را شكست و سر و لب مباركشان را زخمى كرد و مسلمانان نمىدانستند پيامبر كجاست .\r\nدر اين حال علىبن ابىطالب عليه السلام دست پيامبر صلى الله عليه و آله را گرفت و طلحةبن عبيداللَّه كمك داد تا پيامبر ايستاد و مالك‌بن سنان خون از چهرهء آن حضرت پاك كرد .\r\nبخارى از سهل‌بن سعد روايت كرده كه در پاسخ به چگونگى زخم رسول‌اللَّه صلى الله عليه و آله گفت : « به خدا قسم من مىدانم چه كسى زخم پيامبر خدا را شست وشو مىداد و چه كسى آب مىريخت و چه كسى مداوا مىكرد ، فاطمه دختر پيغمبر صلى الله عليه و آله آن را مىشست و علىبن ابىطالب با سِپَر آب مىريخت و فاطمه چون ديد آب جلوِ خون را نمىگيرد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nقطعهء حصيرى برداشت و سوزانيد و بر زخم نهاد تا از خونريزى جلوگيرى كرد . » « 1 »\r\nملاحظه مىكنيم كه زهرا عليها السلام در حوادث حضور داشت و قبل از هركس به يارى پدر مىشتافت ، با وجودى كه آتشِ جنگ مشتعل بود و نيز زهرا با ديگر زنان در مداواى زخم خوردگان و آب دادن مجروحان ، همكارى داشت . حقيقت اين است كه هر كس به تفصيلِ جنگ احُد توجه كند ، مىفهمد كه اين شكست نبود ، بلكه درسى بود براى مسلمانان كه از فرمان پيغمبر سرپيچى كردند ! و ما نيز اين درس را در سير تاريخ آموختيم و دانستيم كه اگر كسى از امر خداوند بزرگ و فرمان پيامبرگرامى او سرپيچى كند ، خود را در معرض عذاب خدا قرار داده و كاميابى و رستگارى ، در ارتباطِ واقعىِ انسان مسلمان و مؤمن با اين دين و تمكين اوامر و نواهى آن است . اما در جنگ احد نهايتاً پيروزى از آن مسلمين بود و مشركان با شكست و سرافكندگى برگشتند و به اهداف خود دست نيافتند و حتى يك نفر از مسلمانان را اسير نگرفتند ! بلكه با دست خالى و نوميدى برگشتند و خداوند پيامبرش را يارى داد بعد از آنكه متخلّفان ، اين درس را آموختند كه تَخَلُّف از اوامر رسول‌اللَّه چه خطرهايى را در پى دارد .\r\nفاطمه ، با جمع مسلمانان از احُد برگشت . او با عموى خود حمزه ، پسر عبدالمطلب و ساير شهيدان - كه آزمايشى نيكو شدند و در راه دين خدا تا سرحدّ جان فداكارى كردند ، و به ديدار خداى تعالى شتافتند - وداع كرد در حالىكه اين شهيدان از دين حنيف و پيامبر كريم صلى الله عليه و آله دفاع نمودند .\r\n\r\nتولّد حسن و حسين عليهما السلام\r\nفاطمه و على عليه السلام ، اين زن و شوهر بزرگوار ، در فضايى آكنده از تعاون به رحمت و مودّت ، روزگار مىگذراندند . آن روز امكانات زندگى آسان فراهم نمىشد ؛ آب را به وسيلهء مشك بايد حمل مىكردند و نان با دستاس كردن و خمير كردن و پختن تهيه\r\n\r\n\r\n","description":"","footnote":"\r\n( 1 ) - المجامع الصغير ، بخارى : كتاب المغازى باب غزوة احد .\r\n","page_name":" 164 ","page_number":164},
  {"content":"\r\n\r\nمىشد . مغازه‌ها در اطراف شهرِ مدينه پراكنده بود و رفتن به بازار براى خريد نيازمندىها ، دشوار بود . در توان على عليه السلام نبود كه خدمتكارى استخدام كند . خود براى تدارُكِ روزى تلاش مىكرد و در كنار آن تكاليف و مسؤوليت‌هاى دينى و جهاد در راه خدا را نيز انجام مىداد و به رغم همهء مشكلات كه در زندگى بود و سختىها كه تحمّل مىكردند .\r\nخوشبختى و ثبات ، بر آن خانهء كوچك سايه افكن بود .\r\nفاطمه عليها السلام در انجام وظايف خود نسبت به همسرش ( علىبن ابىطالب ) كوشا بود و در اداىِ حقوق و تكاليف قصور نمىكرد ! آن همه تلاشِ فاطمه در حالى بود كه حسن‌بن على را نيز آبستن بود و اين خود بر مشقّت‌هاى زندگى در آن شرايط دشوار و گرماى سوزان حجاز مىافزود .\r\nروزى ام‌الفضل همسر عباس ، خدمت پيامبر عرض كرد : « يا رسول‌اللَّه در خواب ديدم كه تكّه‌اى از بدن شما در خانهء ماست ! » فرمود : « خواب خوبى ديده‌اى ، فاطمه پسرى به دنيا مىآورد كه تو او را با فرزندت « قُثَم » شير مىدهى ! ديرى نگذشت ، حسن عليه السلام تولّد يافت و ام‌ّالفضل او را با قثم شير داد .\r\nدر آن هنگام كه تولّد فرزند نزديك شد و در خانهء زهرا عليها السلام همه در انتظار آن مولود عزيز بودند . نيمهء ماه رمضان سال سوم هجرت فرا رسيد و زهرا به استقبال نخستين فرزندش رفت پيكى به محضر پيامبر شتافت و تولّدِ آن مولودِ گرامى را به پيامبر بشارت داد . آن حضرت با شادمانى و اشتياق به خانهء زهرا آمد و نوزاد را در بغل گرفت و در گوش او اذان گفت و با علاقه و مهر به چهره‌اش مىنگريست .\r\nعلىبن ابىطالب عليه السلام گويد : « چون حسن متولّد شد رسول خدا صلى الله عليه و آله آمد و گفت : پسرم را بياوريد ببينم ، او را چه نام داديد ؟ گفتم : حرب ناميده‌ام . پيامبر صلى الله عليه و آله فرمود : نه ، او را حسن بناميد . » پيامبر تولد حسن عليه السلام را جشن گرفت و در روز هفتم ولادتش براى او عقيقه كرد و موى سرش را تراشيد و هموزن آن طلا صدقه داد .\r\nحسن‌بن على عليهما السلام در صورت ، شبيه‌ترين خلق به پيامبر صلى الله عليه و آله بود . زُهَرى از انس نقل كرده : « حسن از سينه و سر شبيه پيامبر بود و حسين از سينه به پايين » . « 1 » پيامبر خدا ، حسن\r\n\r\n\r\n","description":"","footnote":"\r\n( 1 ) - البداية و النهايه ، ج 8 ، ص 33\r\n","page_name":" 165 ","page_number":165},
  {"content":"\r\n\r\nرا بسيار دوست مىداشت تا آنجا كه دهان كودك را مىبوسيد و گاه زبانش را مىمكيد . و او را بر گردن مىنهاد و بازى مىداد و گاه مىشد كه رسول خدا در سجده بود و او بر پشت آن حضرت سوار مىشد و پيامبر سجدهء خود را به خاطر او طولانى مىكرد و گاه او را با خود بالاى منبر مىبرد . » « 1 »\r\nتولد حسن عليه السلام ، خانهء على عليه السلام را غرق سرور و شادى كرد و زندگى فاطمهء زهرا عليها السلام را سرخوش و با نشاط ساخت . بسيار شادمان بود از اينكه مىديد پيامبر به كودك خردسالش توجّه مخصوص دارد و جدايى او را نمىتواند تحمّل كند . صبح و شام بر خانهء زهرا مىگذشت تا دختر خود و كودكش را ببيند و با ديدار چهرهء زيبايش كه به پيامبر شبيه بود ، ديده روشن كند .\r\nپيامبر فوق‌العاده به زهرا علاقه داشت . و اين علاقه زبانزد بود . مهر و محبّت آنها نسبت به يكديگر تنها به عنوان پدر و دختر نبود بلكه همچون دو يارِ وفادار بود كه در عرصهء ايمان به خدا ، همپاى يكديگر زيستند .\r\nابىثعلبهء خشنى گويد : « هرگاه رسول خدا صلى الله عليه و آله از سفر مىآمد اول به مسجد مىآمد و دو ركعت نماز مىخواند و سپس به ديدار فاطمه مىرفت ، و سپس از همسرانش ديدن مىكرد . » در بازگشت يكى از سفرها ، دو ركعت نماز خواند و نزد فاطمه آمد ، فاطمه به استقبال پدر شتافت و لب‌هاى مباركش را بوسيد ، در حالىكه از ديده اشك مىباريد ! پيامبر صلى الله عليه و آله پرسيد :\r\n« چرا گريه مىكنى ؟ » پاسخ داد : « شما را گردآلود و خسته مىبينيم و با جامه‌هاى كهنه ! » پيامبر به دو گفت : « گريه نكن ؛ زيرا خداوند متعال پدرت را به چيزى برانگيخت ، كه بر پشت كرهء خاك ، گياهى و خاكى و سنگى و كُركى و مويى باقى نماند ، مگر آنكه آنجا را با عزّت به تسخير در آورد . » « 2 »\r\nاز آنچه گذشت ، روشن مىگردد كه مقام فاطمه ، نزد پدرش و الا بود و تأكيد بر اين مطلب در روايت « ثوبان » است كه مىگويد : « رسول خدا هرگاه عازم سفر مىشد ، آخرين كسى كه با او خداحافظى مىكرد ، فاطمه بود و نخستين كسى كه در مراجعت به ديدارش\r\n\r\n\r\n","description":"","footnote":"\r\n( 1 ) - البداية و النهايه ، ج 8 ، ص 33\r\n( 2 ) - طبرانى ، ابونعيم و حاكم در مستدرك ، ج 3 ، ص 155\r\n","page_name":" 166 ","page_number":166},
  {"content":"\r\n\r\nمىآمد باز فاطمه بود .\r\nچنين منزلت و جايگاهى ساده به دست نمىآيد . اين از محبّت رسول‌اللَّه صلى الله عليه و آله نسبت به شخصيت والاى اوست و محبّت پيامبرِ خدا ، مقدّمهء محبّت خدا است .\r\nدستيابى به محبّت خداى تعالى ، مقام او را به آن درجه مىرساند ، كه هيچ بانوى بزرگى بدانجا نخواهد رسيد و اين چيزى است كه در سخنِ مصطفى صلى الله عليه و آله آمده است . ابن عباس از پيامبر خدا نقل كرده كه :\r\n« أفْضَلُ نساء أهل الْجَنَّة خديجة بنت خُوَيلد وَ فاطمة بنت مُحَمَّد وَ مَريم بنت عمران و آسية بنت مزاحم » . « 1 »\r\n« برترين زنان اهل بهشت خديجه دختر خويلد ، فاطمه دختر محمد صلى الله عليه و آله ، مريم دختر عمران و آسيه دختر مزاحم هستند . »\r\nبه رغم اين منزلتِ و الا كه خداى تعالى دختر پيامبر خود را بدان اختصاص داده است . رسول خدا آن حضرت و خواهرانش را نصيحت و راهنمايى مىكرد و بر عبادت و تضرّع به خداوند متعال ترغيب و توصيه مىنمود تا منزلت بيشترى نزد خدا بيابند .\r\nفاطمهء مرضيّه ، روزه‌دار و شب زنده‌دار بود . بيشتر اوقات ، او را در حال تلاوت قرآن كريم مىديدند و زبانش همواره به ذكر خدا گويا بود . در يكى از روزها ، پيامبر صلى الله عليه و آله او را ديدند كه نشسته و ساكت است و انتظار نداشت وى را اين گونه ببيند و زبانش به ذكر خدا گويا نباشد ؛ با عتابى ملايم - به گفتهء انَس‌بن مالك - گفت : « فاطمه جان ! چه مانعى دارد به آنچه كه تو را سفارش مىكنم گوش فرا دهى و بگويى :\r\n« يا حَىُّ يا قَيّوم بِرَحمَتِك اسْتغيثُ فَلا تَكِلْني إلى نَفْسي طَرْفةَ عَينٍ وَاصْلح لي شأني كُلَّهُ » . « 2 »\r\nو در روايت ديگر است از ابى هريره ، از قول پيامبر صلى الله عليه و آله نقل شده كه فرمود : اى\r\n\r\n\r\n","description":"","footnote":"\r\n( 1 ) - احمد و ترمذى با اسنادِ صحيح روايت كرده‌اند .\r\n( 2 ) - بيهقى روايت كرده و ديلمى در الفردوس ، حديثِ شمارهء 8653\r\n","page_name":" 167 ","page_number":167},
  {"content":"\r\n\r\nفاطمه ، چرا نمىشنوم كه هر صبح و شام بگويى :\r\n« يا حَىُّ يا قيّوم برحمتك استغيث ، اصلح لي شأني كلّه و لا تكلني إلى نفسي طَرْفَةَ عَينٍ » . « 1 »\r\nبدينگونه پيامبر گرامى ، پيوسته وى را توجيه مىنمود تا هرچه بيشتر به عبادت و ذكر ترغيب كند . و به اين‌سان ، با شيوه‌اى بسيار ستوده او را بر مىانگيخت و همّتِ عالى را در روحش به هيجان مىآورد ، با اينكه آن نَفسِ قدسى همّتِ پر فروغى داشت و چشم بر هم زدنى از عبادت خسته نمىشد ! فاطمه خود از قول پدر گرامىاش آورده كه به من گفت : « اى فاطمه آيا دوست ندارى به قيامت در آيى در حالى كه سيدهء زنان عالَم باشى ؟ ! » ؛ ( أماترضين أن تأتي يوم القيامة سيدة نساء العالمين ؟ ! ) . « 2 »\r\nشخصى كه از آتش رهايى يابد و به بهشت برين درآيد ، به رستگارى بزرگى دست يافته و همچنين است بلكه بالاتر آنكه به بهشت دست يافته و آنگاه سيدهء زنان عالم در قيامت شده است . چنين كسى به كدامين منزلت رسيده و اين كدام عبادت است كه صاحبش را به اين منزلتِ و الا در منزلهاى فردوسِ برين مىرساند !\r\nروزها ، پرشتاب مىگذشت و زهرا عليها السلام دومين حملِ خود را شاهد بود حسن عليه السلام خود را روى زمين مىكشانيد و راه مىرفت و جَدَّش مصطفى صلى الله عليه و آله به او مهر مىورزيد و مراقبش بود و در حَقَّش دعا مىكرد .\r\nابونعيم در « حلية الأوليا » مىگويد : ابو هريره گفت : « هرگز نديدم حسن را ، مگر آنكه اشك از ديدگانم فرو ريخت ؛ زيرا به ياد آن روزى مىآيم كه او تازه به راه افتاده بود ، آمد و در دامان رسولِ خدا صلى الله عليه و آله نشست و پيامبر صلى الله عليه و آله دهانش را مىگشود و بر دهان خود مىنهاد و مىگفت : « بار خدايا ! من او را دوست دارم ، تو نيز او را دوست بدار ! و اين را سه مرتبه تكرار كرد » . « 3 »\r\n\r\n\r\n","description":"","footnote":"\r\n( 1 ) - خطيب روايت كرده و نك : جمع‌الجوامع ، ج 1 ، ص 975\r\n( 2 ) - روايت از ديلمى ، بنگريد به جمع الجوامع ، ج 1 ، ص 974\r\n( 3 ) - حلية الاولياء ، ج 1 ، ص 35\r\n","page_name":" 168 ","page_number":168},
  {"content":"\r\n\r\nرفته رفته حملِ زهرا كامل مىشد و خانهء علىبن ابىطالب عليه السلام براى استقبال نوزادى ديگر آماده گرديد ، دردِ زايمان آغاز شد و ساعت وضع حمل فرا رسيد ، على نشسته بود و حسن را بر دامان داشت كه ناگاه صداى نوزاد جديد به گوشش رسيد ! او را به تولّد فرزند پسر بشارت دادند ! به سرعت در انديشهء پدر گذشت كه نامش را چه بگذارد ؟ فوراً به خود پاسخ داد كه : او را « حرب » بنام ، تا دشمن كافران باشد ! اين همان نامى بود كه قبلًا براى حسنش برگزيده بود و پيامبر آن را نپذيرفت و او را حسن ناميد و على عليه السلام نامگذارى را به ارادهء پيغمبر تفويض كرد . پيكى نزد مصطفى صلى الله عليه و آله آمد تا حضرتش را به تولّدِ فرزند فاطمه بشارت دهد ! فرزندى كه نور از چهره‌اش مىدرخشيد و شادى و بشارت از سيمايش مىباريد ! مصطفى صلى الله عليه و آله به سرعت راهىِ خانهء دخترش فاطمه شد و كودك را در آغوش گرفت و در گوش وى اذان گفت ، سپس از على عليه السلام پرسيد : « نام او را چه نهاديد ؟ » على پاسخ داد : « او را حرب ناميدم » مصطفى صلى الله عليه و آله فرمود : « نه ، او حسين است ! » علىبن ابى طالب گويد : « چون حسن متولد شد او را حرب ناميدم . پيامبر خدا صلى الله عليه و آله آمد و گفت :\r\nپسرم را به من نشان دهيد ، او را چه نام داديد ؟ گفتيم : حرب ؛ فرمود ، نه او حسن است . و چون حسين متولّد شد ، او را حرب ناميدم ، رسول خدا صلى الله عليه و آله آمد و گفت : پسرم را به من نشان دهيد ، او را چه نام داديد ؟ گفتيم : حرب ، فرمود : بلكه او حسين است . » « 1 » تاريخ تولّدِ حسين چنان كه ( ليث بن سعد ) گفته در ماه شعبان سالِ چهارم هجرى بود . زبيربن به كار گويد : « حسين در پنجم ماه شعبان سال چهارم هجرت تولد يافت » . « 2 »\r\nبا مَقْدَمِ حسين عليه السلام ، مدينة الرسول غرق شادى شد ! همانگونه كه قبلًا با مَقْدَمِ حسن عليه السلام خرّم و شادمان گشته بود ! روز هفتم پيامبر صلى الله عليه و آله براى حسين عليه السلام عقيقه كردند و هموزن موى سرش طلا صدقه دادند ! » « 3 »\r\nروزها به سرعت مىگذشت و حسن دو ساله مىشد ، اين كودكِ شبيه پيغمبر ، همواره ملازم جَدَّش مصطفى صلى الله عليه و آله بود . كَرَم ، مهربانى ، عطوفتِ پدرى در زيباترين\r\n\r\n\r\n","description":"","footnote":"\r\n( 1 ) - اسدالغابه ، ج 2 ، ص 19\r\n( 2 ) - همان ؛ بنگريد به صحيح بخارى ، كتاب المناقب و صحيح مسلم ، كتاب الفضائل ( به اعتقاد شيعه سوم شعبان روز تولّد آن حضرت است . )\r\n( 3 ) - همان .\r\n","page_name":" 169 ","page_number":169},
  {"content":"\r\n\r\nچهره‌اش ، در رفتار پيامبر صلى الله عليه و آله با حسن عليه السلام و حسين عليه السلام مُتَجَلّى بود .\r\nبراءبن عازب گويد : « رسول خدا را ديدم كه حسن را بر شانهء خود نهاده و مىگفت :\r\nبار خدايا من او را دوست دارم ، تونيز او را دوست بدار و دوست بدار آنكسى كه او را دوست دارد ! » « ألّلهمّ انّي احبّه فاحِبّه وَ احبّ مَن يحبّه » . « 1 »\r\nاز اين‌رو مىبينيم كه همواره پيامبر حسن را بر دوش مىنهاد و مورد عطوفت فراوان قرار مىداد . همچنين پيامبر مىديد كه حسن عليه السلام به تنهايى أُمّتى از امّت‌ها خواهد بود . در اين باره مىفرمود : « الحَسَن سِبطٌ مِنَ الأسباط » .\r\nابوهريره گويد : پيامبر بالاى منبر رفت و چنين گفت : « اين پسر من ، سرور و سالار است ، خدا به وسيلهء او ميان دو گروه عظيم صلح برقرار خواهد ساخت ! » ؛ ( انّ ابْني هذا سيّديصلح اللَّه بِهِ بَيْن فِئَتَين عَظِيمَتَين ) . « 2 »\r\nدر روايت ديگر از ابى بكرة آمده كه گفت : « رسول خدا با مردم نماز مىخواند هرگاه به سجده مىرفت حسن‌بن على بر پشت آن حضرت سوار مىشد و اين ، بارها اتفاق افتاد ياران گفتند : « يا رسول‌اللَّه ! شما با اين كودك چنان مىكنيد كه با هيچ كس نكرده‌ايد . » و پيامبر صلى الله عليه و آله فرمود : « اين پسرم آقا و بزرگوار است ، و خدا به‌وسيلهء او ميان دوفرقه از مسلمين اصلاح خواهد كرد ! » « 3 » و در حديث ديگر است : « پسرم ( حسن ) آقا و بزرگ است ، اميد آنكه خدا او را باقى بدارد تا ميان دو فرقهء عظيم از مسلمانان اصلاح دهد . » گروهى از اصحاب اين را نقل كرده‌اند . « 4 »\r\nآرى ، قلب مبارك مصطفى صلى الله عليه و آله با اين دو نوادهء گرانقدر ، كه در دامانِ « ام‌ّابيها » پرورش يافتند ، شادمان بود ! و آنها را امتداد حيات و ادامهء زندگى ويژه خود در زمين مىديد ! و عاطفهء پدرى از آن قلب بزرگ مىجوشيد ؛ همانگونه كه اين عطوفت ، پس از مرگ خديجه و هنگامىكه دخترانش بزرگ شدند ، بر كودكان سايه افكن بود .\r\n\r\n\r\n","description":"","footnote":"\r\n( 1 ) - اسدالغابه ، ج 3 ، ص 14 .\r\n( 2 ) - به روايت احمد ، بخارى ، مسلم ، و ابن‌اثير ، در اسدالغابة .\r\n( 3 ) - همان ، ص 14 .\r\n( 4 ) - الاصابه ، ج 1 ، ص 230 .\r\n","page_name":" 170 ","page_number":170},
  {"content":"\r\n\r\nحوادث به سرعت ره‌مىسپرد ، روزهايى رسيد كه قريش نيروهاى خود را سازماندهى كرده و به منظور جنگ با مسلمانان ، رهسپار مدينه شدند آنها از پيشامدِ ( احُد ) و خطاى تيراندازان ، علىرغم پيروزى نِهايى ، فريب خوردند . اين غزوهء جديد موسوم به خندق يا احزاب است كه در شوّالِ سال پنجم هجرى رخ داد . حادثه‌اى كه تأثير عميق در تاريخ اسلام و مسلمين و در مهد اسلام بر جاى نهاد ؛ جنگى بود سرنوشت ساز امتحانى كه مسلمانان به چيزى مانند آن آزمايش نشده بودند ؛ بهترين تصوير اين نبرد در گفتار خداى تعالى آمده است :\r\n« آنگاه كه سپاهيان از بالا و پايين بر شما حمله كردند و چشم‌ها خيره شده و جانها به حلقوم رسيده بود و شما گمان‌هايى نسبت به خدا داشتيد ؛ اينجا بود كه مؤمنان به آزمايش در آمدند و تكان سختى خوردند ! » « 1 »\r\nدر اين جنگ براى نخستين بار ، نبوغ شگفت انگيزِ علىبن ابىطالب عليه السلام با عالىترين مظاهر آن ، در پيكار درخشيد ! و اين هنگامى بود كه عمروبن عبدود مبارز طلبيد و على به پاخاست و از پيامبر خدا اجازه گرفت تا به پيكار او رود ! پيامبر فرمود : « اين عمروبن عبدود است ! » و على گفت : « عمرو باشد ! » پيامبر اذن دادند ، على با او جنگيد و پيروز شد ! و او را به خاك هلاكت افكند .\r\nخندقى به اشارهء سلمان فارسى در زمين هموارِ شمال مدينه كندند و آن قسمت كه باز بود و بيم حملهء دشمن مىرفت ، نقطهء تلاقى مسلمانان و كُفّارِ قريش و غطفان بود كه شمارشان به ده هزار نفر مىرسيد ! سواران قريش شتابان به كنار خندق آمده و گفتند به خدا اين حيله‌اى است كه عرب بدان آشنايى نداشته است ! آنگاه به نقطه‌اى كه دهانه خندق تنگ مىشد آمده و اسبها را راندند و از آن‌جا هجوم بردند و جنگ را به ميدانى كه در تصرف مسلمانان بود كشاندند .\r\nيكى از سواران دشمن ، عمروبن عبدوَدّ بود كه با هزار سوار برابرى مىكرد ! او ايستاده بود و مبارز مىطلبيد على عليه السلام به ميدان آمد و گفت :\r\n\r\n\r\n","description":"","footnote":"\r\n( 1 ) - احزاب : 10 و 11\r\n","page_name":" 171 ","page_number":171},
  {"content":"\r\n\r\nتو با خدا عهد كرده‌اى كه اگر مردى از قريش ، تو را به يكى از دو چيز ستوده فراخواند ، به آن پاسخ دهى ، عمرو گفت : « آرى » على عليه السلام فرمود : « من تو را به خدا و رسول خدا و پذيرش اسلام دعوت مىكنم . » عمرو گفت : « مرا به اين نيازى نيست . » على عليه السلام فرمود : « پس تو را به جنگ دعوت مىكنم . » عمرو گفت : « چرا اى پسر برادر ؟ به‌خدا من دوست ندارم تو را به قتل رسانم ! » على عليه السلام فرمود : « اما من دوست دارم تو را به قتل رسانم ! » عمرو از اين سخن برآشفت و از اسب فرود آمد و آن را پى كرد و صورتش را كوفت ! و به طرف على عليه السلام آمد و با يكديگر درگير شدند تا آنكه على عليه السلام او را به هلاكت رساند ! « 1 »\r\nدر روايت ديگر آمده كه عمرو آمد و مبارز طلبيد و گفت : « كجاست آن بهشتى كه مىپنداريد هركس كشته شود به آنجا درآيد ؟ ! آيا مرد مبارزى نيست ؟ در اين حال على عليه السلام دوبار از جاى برخاست و گفت : « من ، يا رسول‌اللَّه ! » مصطفى صلى الله عليه و آله به او فرمود : بنشين . بار سوم عمرو با حالت خشمگين فرياد زد ! و على برخاست و گفت : « من ، يا رسول‌اللَّه ! » پيامبر صلى الله عليه و آله فرمود : « او عمرو است » على با شجاعت تمام گفت : « گرچه عمرو باشد ! »\r\nپيامبر صلى الله عليه و آله على را اجازه داد كه به ميدان رود ! على آمد و چون با عمرو روبرو شد و نام خود به زبان بُرد ، عمرو گفت : « پسر برادر ! در ميان عموهايت كسى از تو سالمندتر نبود ، من دوست ندارم خون تو را بريزم ! » على عليه السلام گفت : « اما من از ريختن خون تو باك ندارم ! » .\r\nنبرد درگرفت و على عليه السلام توانست عمروبن عبدود را به خاكِ هلاكت افكند . « 2 » و مسلمانان تكبير و تهليل گفتند و اين بشارتى بود از نصرت الهى كه صداى آن پيچيد ! مسلمانان از اين حادثهء شگفت ، مبهوت شدند كه چگونه جوانى نَورس چون علىبن ابىطالب عليه السلام ، عمروبن عبدود را - كه مشركين در مصاف پيشاپيش لشگر فرستاده بودند و به نظر آنها بهترين حماسه سراى ميدان و نيرومندترين شجاعان بود - مىتواند به قتل رساند !\r\nخبر كشته شدن عمروبن عبدود به دست على عليه السلام منتشر شد ! زهرا عليها السلام نيز اين خبر را\r\n\r\n\r\n","description":"","footnote":"\r\n( 1 ) - المرتضى ، ص 53 .\r\n( 2 ) - البداية و النهايه ، ج 4 ، ص 104 - 100 .\r\n","page_name":" 172 ","page_number":172},
  {"content":"\r\n\r\nشنيد و قلب او شادمان بود كه همسر باايمانش - و پدرِ فرزندانش خالص‌ترين مؤمنان - از شرّ جنگجويى پليد رهايى يافته و شجاعت ، چالاكى ، جوانمردى و حميّت شوهرش در ميان مسلمانان درخشيده است ! آتش جنگ فرو نشست . ميان يهود بنىقريظه و قريش در پيمانى كه بسته بودند اختلاف در گرفت و از سوى ديگر علاوه بر اين ، خداوند تندبادى را در شب بسيار سرد بر سپاه احزاب فرستاد و سامانِ جنگىِ آنها را درهم ريخت و بناهايشان را ويران كرد و از آن پس ، ديگر قريش به جنگ مسلمانان نيامدند ! و پيامبر صلى الله عليه و آله فرمود : « از اين سال به بعد ديگر قريش با شما جنگ نخواهند كرد و شما به جنگ آنها خواهيد رفت » .\r\nمسلمانان از غزوهء احزاب در ميان تكبير و تهليل برگشتند ، مردم مدينه به استقبال قهرمانان پيروز شتافتند . شادمانى زهرا عليها السلام به وصف نمىآمد كه - قهرمان سلحشورش ، پهلوان مسلمين و شوهر گرامىاش - على عليه السلام برگشته است !\r\nشوى مهربان ، نزدِ همسر پاكيزه گوهرش برگشت ، فرزندش حسن دست به گردن پدر حلقه كرده و حسين شير خوارش را با مهر در بغل گرفت و بوسه‌هاى گرم نثارش مىكرد ! آن شب مبارك را در سرور و شادمانى گذراندند و مسلمانان آن پيروزى و فداكارى بىنظير على عليه السلام را جشن گرفتند .\r\nروزها شتابان مىگذشت . مسلمانان از تلاش در راه دعوت به خدا لحظه‌اى درنگ نمىكردند . اسلام ، آيين راستينِ خداوند به سرعت گسترش مىيافت و مردم گروه گروه به دين خدا در مىآمدند .\r\nدر يكى از روزها زهرا عليها السلام مادرِ مهربانش را در خواب ديد و چون بيدار شد به هر طرف مىرفت ، ديدگانش در جستجوى او بود ! دست حسن و حسين را گرفت و به خانهء پدر رفت ، ناگاه خالهء خود هاله را ديد كه به زيارت مدينهء منوّره و ديدار شوهرِ خواهرش حضرت مصطفى صلى الله عليه و آله و دختر خواهرش فاطمه عليها السلام آمده است . همين كه پيامبر صداى هاله را از حياط خانه شنيد ، صدايى كه شبيه به صداى ام‌ّالمؤمنين خديجه بود ، شگفت زده شد ! و گفت : « خدايا ! هاله خواهرِ خديجه است » و زهرا عليها السلام ديد گوييا پدرش با مادرش خديجه سخن مىگويد و با ديدن خاله‌اش شادمانى در ديدگانش موج مىزد و نالهء پدر را كه با ياد\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nخديجه از دل برآورد . شنيد و با مهر و وفا از او ياد كرد . فاطمه زهرا عليها السلام با مشاهده اين صحنه اطمينان كرد كه مادر فقيدش همواره فكر پدر را مشغول داشته و با خيالش مدام زنده است . احساس كرد كه مادرش در قلب پدر آنچنان جايگاهى دارد كه هيچيك از همسران پيغمبر پس از وى جاى او را پُر نكرده است !\r\nزهرا خرسند بود كه مىديد پدر مهربانش به حسن و حسين توجّه دارد و شيفتهء محبّت اين‌دو عزيز است و عواطف گرم پدرانهء خود را نثار آنها مىكند . شادمان بود كه مىديد پدر همواره آنها ( حسن و حسين ) را به حضور مىطلبد .\r\nانَس گويد : پيامبر مىفرمود : « فرزندان مرا نزد من بياوريد » و چون مىآمدند ، آنها را مىبوييد و به سينه مىچسبانيد .\r\nترمذى در سنن از اسامةبن زيد نقل كرده كه گفت : درِ خانهء پيامبر صلى الله عليه و آله را براى كارى كوبيدم آن حضرت آمد و در را باز كرد ، چيزى را در آغوش داشت كه ندانستم چيست ؟\r\nهمين كه از كارم فارغ شدم ، پرسيدم : اين چيست كه در آغوش گرفته‌ايد ؟ حضرت جامهء خويش را گشود و آن پارچه را كنار زد ، ديدم حسن و حسين‌اند . سپس فرمود :\r\n« هذانِ ابناىَ وَابنا ابنتي ، ألّلهمّ انّي احبّهما فَاحبهما و احبّ مَن يُحبّهما » .\r\n« اين‌دو ، پسران من و پسران دختر من هستند ، خدايا ! من آنها را دوست دارم ، تو نيز آنها را دوست بدار و دوست بدار آنكه را كه دوستدار ايشان باشد . »\r\nنام « حسن » و « حسين » نغمهء شيرينى بود در كام پدر زهرا عليها السلام . از نام آنها لذّت مىبرد و از تكرار نامشان خسته نمىشد . أُنسش با آنها بود ، آنها تسلّا بخش پيامبر پس از فقدان فرزندانش بودند .\r\nزهرا احساس مىكرد كه خداى تعالى وى را با اين نعمت شكوهمند برگزيده است و بقاى ذريّهء مصطفى صلى الله عليه و آله را در فرزندان او قرار داده و بدينوسيله شريف‌ترين نسل را كه بشريت در طول دَهْر مىشناسد ، پاسدارى كرده است . همچنين به اين نعمت دل بسته بود كه خداى تعالى شوهرش على عليه السلام را به كرامتِ ويژهء خود مخصوص داشته و از صُلْبِ او نسل خاتمِ انيبا صلى الله عليه و آله را قرار داده و از اين تكريم و تشريف ، عزّتِ جاودانى را به دو ارزانى\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nداشته است .\r\nدر حقيقت اگر كسى عاطفهء مصطفى صلى الله عليه و آله را نسبت به كودكان درنظر گيرد ، مىفهمد كه اين عطوفت و رحمت ، براى همهء جهانيان است و قلب حضرتش آكنده از مهر و محبّت و عطوفت و رحمت است ! به ويژه نسبت به كودكان كه شفقت رسول‌خدا نسبت به آنها آنقدر زياد بود كه هرگاه در اثناى نماز گريهء كودكى را مىشنيدند ، از روى لطف نسبت به كودك و مادرش نماز را كوتاه مىكردند . و اين شگفت نيست ؛ چراكه خداوند در وصفش گويد : بِاْلمُؤْمِنِينِ رَؤُوفٌ رَحِيم .\r\nحال ، تأمّل كن كه محبّت و عطوفت آن حضرت نسبت به نوادگان خود چگونه است ؟ ! پيامبر نوادهء خود ( على ) ، پسر ابوالعاص ، فرزند زينب را بسيار دوست مىداشت ؛ زيرا وقتى كه بشارت تولّدِ اين پسر را به آن حضرت و همسرش خديجه دادند ، هنگامى بود كه پيامبر به مكه برگشته بودند و محاصرهء مسلمانان در شعب ابىطالب پايان يافته بود و با اين حال ، پيامبر اين محبّت را آشكار نمود .\r\nآرى ، محبّت پيامبر نسبت به اين كودك زياد بود . از دلايل آن اين است كه چون پيامبر صلى الله عليه و آله با تأييد و نصرت خداوندِ بزرگ ، به مكّه وارد شدند . وى را - كه آن روز يازده ساله بود - بر ترك مركبِ سوارى خود همراه داشتند .\r\nهمچنين پيامبر امامه دختر زينب را نيز بسيار دوست مىداشت و با وى مهربانى مىنمود و در كودكىاش وى را نوازش مىكرد و چون جوان شد نسبت به او ابراز علاقه مىكرد و در هدايا ، وى را بر زنان خود ترجيح مىداد .\r\nدر روايت است كه روزى پيامبر به خانه آمد و گردن‌بند زيبايى در دست داشت و گفت : « اين را به كسى مىدهم كه از همه بيشتر او را دوست مىدارم ! » همسران گفتند :\r\n« آن را به دختر ابىبكر ، عايشه مىدهد . » اما بر خلاف اين تصور ، دختر ابوالعاص را صدا زد و با دست مباركش آن را به گردن وى آويخت ! « 1 »\r\nهمچنين عايشه مىگويد : « نجاشى زيورى به پيامبر هديه كرد كه همراه با آن انگشترى طلا بود ، پيامبر آن را با بىميلى گرفت و آن انگشترى را براى زينب فرستاد\r\n\r\n\r\n","description":"","footnote":"\r\n( 1 ) - طبقات ، ج 8 ، ص 27 .\r\n","page_name":" 175 ","page_number":175},
  {"content":"\r\n\r\nو گفت : « دخترم با اين ، زيور بگير . »\r\nفاطمهء زهرا به همراه خالهء خود ، ( هاله ) به دنيايى از خاطره‌ها رهسپار شد ! زينب نيز از خاله‌اش به خوبى استقبال كرد و از حال فرزندش ، ابىالعاص جويا شد . هاله مىدانست كه در دل دخترِ خواهرش ، نسبت به فرزندش ابىالعاص چه مىگذرد ؟ ! و مىدانست هرچند اسلام ميان آن‌دو جدايى افكنده امّا زينب شوهرش را دوست دارد و براى او احترام قائل است !\r\nزينب و فاطمهء زهرا عليها السلام آرزو مىكردند كه پسر خالهء آنها اسلام اختيار كند ؛ زيرا او يكى از قريش بود كه به حسن خُلق و جوانمردى و شهامت اشتهار داشت . زهرا خالهء خود هاله را نزد خواهرش زينب ، تنها گذاشت و به خانه برگشت تا از شوهر خود استقبال كند و براى او غذايى آماده سازد . با شادمانى رهسپار خانه شد و شايد با خود فكر مىكرد چه خوشبختى بهتر از اين مىخواهم ؟ ! آيا كافى نيست كه دختر سرور تمام بشريّت باشم ؛ دختر خاتم‌المرسلين ، محمد صلى الله عليه و آله و يكى از بانوان بزرگ عالم در قيامت !\r\nشب شد و علىبن ابيطالب و فاطمه زهرا و عثمان‌بن عفان و همسرش ام‌ّكلثوم ، در خانهء پيامبر خدا صلى الله عليه و آله گِرد آمدند و در انتظار زينب بودند كه با خاله‌اش هاله ، بيايد . همين كه هاله وارد شد ، پيامبر با وجد و سرور وى را خوش آمد گفت ! عايشه را حسادت گرفت كه پيامبر از همسر فقيدش خديجه به اين حالت ياد مىكند و به خواهرش هاله خوش آمد مىگويد !\r\nعايشه خود از اين ماجرا چنين حكايت مىكندكه :\r\n« هاله از رسول‌اللَّه اذن ورود خواست . گويا پيامبر صلى الله عليه و آله به ياد خديجه افتاده بود كه به هاله آنچنان با خوشحالى خوش آمد مىگفت و فرمود : « خدايا ! هاله ! » من ( عايشه ) به غيرت آمده ، گفتم : « هنوز پيرزنى از پير زنان قريش را كه دندان‌هايش ريخته بود و از دنيا رفته است ، ياد مىكنى ! حال آنكه خدا بهتر از او را به تو داده است ! پيامبر با شنيدن سخنانِ من به خشم آمد و گفت : « نه ، به خدا ، خداوند بهتر از او را به من نداده است ! او زمانى به من ايمان آورد كه مردم كافر بودند و در دورانى تصديقم كرد كه مردم تكذيب مىكردند و زمانى با مال خود مرا يارى رسانيد كه مردم مرا محروم ساخته بودند و خداى عزّ و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nجلّ ، از او به من فرزند داد . »\r\nعايشه گويد : با خود گفتم از اين پس از خديجه بدگويى نخواهم كرد ! « 1 »\r\nهرسه خواهر با شنيدن سخن پيامبر تبسّم كردند و از اينكه ياد مادرشان همواره در قلب پدرشان زنده است و همواره بر او ثنا مىگويد ، شاد شدند ؛ گويى هنوز با اوست و وفادار به آن روزگار پيشين كه باوى بود و خاطرات گرانبهايى كه از او داشت ! همهء اينها با پيامبر زنده است ، و همين است كه سينهء دخترانش و سينهء خالهء محبوبشان هاله را ( از سوزِ داغ خديجه ) خنك مىكند .\r\nعايشه مىگويد : « بر هيچيك از همسران پيامبر حسد نورزيدم آنگونه كه بر خديجه ، حال آنكه او را نديده بودم ! امّا رسول‌اللَّه بسيار ياد از او مىكردند و گاه گوسفندى ذبح مىنمودند و آن را تكه تكه كرده براى دوستان خديجه مىفرستادند ! بسيار مىشد كه مىگفتم : گويى در دنيا زنى جز خديجه نيست . آن حضرت مىفرمود : « او زمانى به من ايمان آورد كه مردم كافر شدند و تصديق كرد مرا ، هنگامى كه مردم تكذيب كردند ، و با ثروت خود با من مواسات كرد آنگاه كه مرا محروم ساختند و از او مرا فرزندانى است . »\r\nو نيز عايشه روايت مىكند كه پير زنى در خانهء من به زيارت پيامبر صلى الله عليه و آله آمد ، پيامبر به او خوش آمد گفت و احترام كرد و رداى خود براى او گسترد و او را بر آن نشانيد . همين كه آن پير زن رفت ، از پيامبر دربارهء او پرسيدم كه كيست ؟ پيغمبر فرمود : « او در زمان خديجه به ديدن ما مىآمد . » « 2 »\r\nنمونه‌هايى از اين قبيل - كه از وفاى پيامبر نسبت به خديجه ام‌ّالمؤمنين ، حكايت دارد - بسيار است . از جمله اينكه زن آرايشگرِ حضرت خديجه در مدينه بر پيامبر وارد شد و حضرت او را تكريم و احترام كرد ! سپس گفت : « اين زن در دوران زندگى خديجه با ما آمد و شد داشت . و حسن عهد از ايمان است . » « 3 »\r\nفاطمه زهرا عليها السلام مىديد كه مصطفى صلى الله عليه و آله به رغم پنجمين ازدواجش و با گذشت\r\n\r\n\r\n","description":"","footnote":"\r\n( 1 ) - مسند احمد حنبل .\r\n( 2 ) - صحيح بخارى ، و مسلم - فضايل خديجه .\r\n( 3 ) - خديجه بنت خويلد ، المثل الاعلى لنساء العالمين ، محمد قطب ، ص 233 .\r\n","page_name":" 177 ","page_number":177},
  {"content":"\r\n\r\nسال هاى مديد خاطراتِ مادرش را از ياد نمىبرد و هرگاه خاطرات مكه و دوران زندگىاش را در آنجا همراه با مجاهدات مسلمانان در برابر آزار مشركين به خاطر مىآورد از شريك زندگىاش خديجه و ايستادن وى در كنار او و حمايت و پشتيبانى و دلدارىهايش ياد مىكند .\r\nآن شب ، جمع اهلبيت از حضور پيامبر - در خانهء عايشه - برگشتند . على عليه السلام حسن را بر دوش نهاد و حسين را در آغوش گرفت و همراه فاطمه به خانه خود برگشتند و عثمان با ام‌ّكلثوم و همچنين هاله و زينب خانهء عايشه را ترك گفتند . « 1 »\r\nفاطمهء زهرا آن شب را با ديده‌اى روشن و خاطرى آسوده و با اطمينان بسر برد ؛ زيرا آن پدر مهربان و همسرِ پاك خاطرات مادر فقيدش را با خود همراه دارد . زهرا آسوده خاطر است و با توجّه بيشتر به نور ديدگانش حسن و حسين عليهما السلام مىپردازد . و چنين مىپندارد كه آن حضرت افكار خويش را به مكّه متوجه ساخته و آرزو مىكند اى كاش خداى متعال پسرخاله‌اش ابوالعاص را به اسلام هدايت مىكرد تا پس از فراق طولانى ، پراكندگىِ جمع التيام مىيافت .\r\nو دعا مستجاب شد :\r\nشبى بود از شبهاى جمادىالأولى ، از سال ششم هجرى ، گوييا زينب شب را با بيدارى بسر مىبرد و با خاطره‌هاى دردناك دمساز بود ! دوست مىداشت در بيدارى ، رؤياى فردايى را كه سال ها انتظارش را مىكشيد ، بنگرد ! هر روز بر قدرت و شمار مسلمين افزوده مىشد .\r\nهزاران فرد از كسانى كه در حال دشمنى و محاربه با اسلام بودند اينك مسلمان شده بودند و بدون ترديد ، چشم‌انداز پيروزى آشكار آنگونه كه خداوند وعده داده بود ، ديده مىشد ! شايد زينب از خود مىپرسيد : آيا ابوالعاص پسر ربيع ، اسلام مىآورد ؟ فجر دميد و زينب از بستر برخاست . او براى نماز صبح آماده مىشد ، رشته‌هاى نورِ سپيده دم در افق\r\n\r\n\r\n","description":"","footnote":"\r\n( 1 ) - آنچه در اين عبارات به تصوير كشيده شده و داستان مجلس آن شب ، مستند تاريخى ندارد و بيشتر ذوقيات و تخيّلات نويسندگان و سخن‌پردازان است . « مترجم »\r\n","page_name":" 178 ","page_number":178},
  {"content":"\r\n\r\nپخش شده بود . در اين ميان با ترديد و هراس چنين احساس كرد كه كسى در را مىزَنَد .\r\nصدا زد : كيست پشت در ؟ صداى ضعيفى به گوشش رسيد كه به آرامى گفت : « ابوالعاص پسر ربيع ! » زينب پنداشت كه در بيدارى خواب مىبيند !\r\nابوالعاص در اين ساعتِ آخر شب براى چه آمده است ؟ ! شايد اين شبحِ آن شوهرِ - دور از نظر در مكه - است ، به طرفِ در آمد . آن شبح همچنان ايستاده ، اما رنگ پريده و از حال رفته و خسته و مضطرب !\r\nزينب پرسيد : « ابوالعاص ؟ ! » .\r\nابوالعاص با همان صداى آشنا جواب داد : « آرى ، من - من - من - ابوالعاص ! » و سپس گفت : « من ابوالعاص‌بن ربيع هستم ! » .\r\nزينب تصور كرد دروغ مىگويد ، چه مىبيند ! چه مىشنود ! با نگاهى ناباورانه شبيه خواب و بيدارى ، به او خيره شد . مايل بود به همين حال بماند ! و با ديدار شبح ابوالعاص در اين لحظهء نابهنگام خوش باشد ! امّا از خيالات به خود آمد و شنيد كه مىگويد : « زينب ! من ابوالعاص پسر ربيع هستم ! » زينب بىدرنگ و با آروزى اينكه پاسخ آن رؤيا را بشنود ، پرسيد :\r\n« به چه منظور اينجا آمده‌اى ؟ »\r\nابوالعاص گفت : بهتر بود اول در را باز مىكردى تا بنشينم و نفسى تازه كنم كه خيلى از رنج سفر خسته‌ام !\r\nدر اين حال ، زينب باور مىكند كه او ابوالعاص است .\r\nبلال مىرفت تا با آهنگ اذانِ صبح سكوت شب را پاره كند ! و مؤمنان از خواب برخاسته‌اند تا با شنيدن اللَّه اكبر با او همصدا شوند . رفته رفته صداهايى به گوش مىرسيد كه مؤذّن را پاسخ مىدادند و به اين سان سكوت شب شكسته شد ! و زينب صداى پاى پدر را مىشنيد كه براى نماز جماعت از خانه بيرون مىشود .\r\nابوالعاص تصور كرد زينب او را فراموش كرده است . او خسته و كوفته از سفر رسيده است ! گفت : « زينب ! اينك مهمان تو انتظار دارد او را جان تازه بخشى ، خستگى راه و رنج دورى و سوز فراق را بزدايى ! » لبخند شادمانى در چهرهء زينب درخشيد و برخاست\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nتا او را خوش آمد گويد ، اما سخنان ابوالعاص وى را در جاى خود متوقف ساخت : او خسته از راه رسيده و آواره و رنج فراق ديده است .\r\nزينب مىپرسد : « اين چه آوارگى است ، او آقاى قوم خود است ؟ ! » .\r\nروشنايى صبح كم‌كم پرده از چهرهء ابوالعاص برمىدارد . زينب به او مىنگرد اما با نگاه خود از آنچه در دل دارد مىپرسد ! ابوالعاص نيز پرسشى را كه در ديدگان زينب مىبيند دريافته و فوراً پاسخ مىدهد : « نه ، زينب ! با اسلام به يثرب نيامده‌ام . بلكه براى تجارت ، با دارايى خود و دارايى قريش به شام آمده‌ام . همين كه از كار تجارت فارغ شدم و برگشتم با گروهى از سپاهيان پدرت برخورد كردم كه زيدبن حارثه آن را فرماندهى مىكرد و يكصد و هفتاد مرد آن سپاه را تشكيل مىدادند . آنها تمام اموال مرا گرفتند و من ناتوان گريختم و چون شب فرا رسيد مخفيانه پيش تو آمدم تا پناه گيرم ! » زينب به جاى اول خود برگشت و با صدايى آميخته از غم و شادى گفت : « خوش آمدى ، پسر خاله ! خوش آمدى پدر امامه و على ! » سكوتى آكنده از اندوه هر دو را گرفته و جهان پيرامونشان نيز ساكت‌بود و گويى دنيا نفس‌هايش را در سينه حبس كرده تا شاهد آن لحظه‌هاباشد . در اين حال زينب صداى پدرش را از مسجد شنيد كه تكبير نماز را مىگويد و مردم با او تكبير مىگويند و آنگاه به خواندن فاتحة الكتاب در نماز جماعت پرداخته است .\r\nابوالعاص حيرت زده نشسته و زينب نمىداند چه كند ، ! ابوالعاص پسر خالهء اوست .\r\nشوهر اوست كه اسلام ميانشان جدايى افكنده . پدر فرزندان او على و امامه است . ناچار بايد او را پناه دهد . او اينك پناهنده است . ناچار بايد صبر كند تا پدرش از نماز صبح فارغ شود و جريان را به او خبر دهد . اما به سرعت فكرى براى او پيش آمد كه در اسرع وقت در انجام آن كوشيد . خود را آماده ساخت و بر در خانه ايستاد و با صداى بلند فرياد برآورد : « ايها النّاس ! من ابوالعاص را پناه داده‌ام ! » « 1 » و چند بار اين سخن را تكرار كرد و زود به خانه برگشت و وضو گرفت و نماز صبح را خواند .\r\nنسيم صبح صداى زينب را به گوش اهل مسجد رسانيد . همين كه مصطفى صلى الله عليه و آله نماز را\r\n\r\n\r\n","description":"","footnote":"\r\n( 1 ) - طبقاب الكبرى ، ج 2 ، ص 63 ؛ الاصابه ، ج 7 ، ص 119 ؛ السيره ، ج 2 ، ص 312 .\r\n","page_name":" 180 ","page_number":180},
  {"content":"\r\n\r\nسلام داد ، به كسانىكه در مسجد بودند رو كرده ، فرمود : « مردم ! آيا شما هم سخنى را كه من شنيدم شنيديد ؟ » پاسخ دادند : « بله ، يا رسول‌اللَّه ! » فرمود : « قسم به آنكه جان محمّد در دست اوست ، من از اين واقعه خبر نداشتم تا اين صدا را شنيدم ! » و سپس مختصر سكوتى كرد و افزود : « كمترين فرد مسلمانان مىتواند پناه دهد ، مانيز پناه داديم آنكه را او ( زينب ) پناه داد . » « 1 »\r\nپيامبر از مسجد برگشت و پيش دخترش آمد ، ابوالعاص نيز نزد وى بود ! به محضِ اينكه زينب پدر را ديد ايستاد و با التماس گفت : « يا رسول‌اللَّه ! ابوالعاص ، اگر خويشاوند است ، پسر عم است و اگر دور است پدر فرزندان است ، من او را پناه دادم ! » .\r\nپيامبر با نگاه مهرآميز پدرانه به دو نگريست و با تأثّر گفت : « دخترم ! او را گرامى دار اما به تو نزديك نشود كه بر او حلال نيستى » « 2 » مصطفى صلى الله عليه و آله برگشت و آنها نمىدانستند چه كنند ؟ قلب زينب به او مىگفت كه روح اسلام در چهرهء ابوالعاص نمودار است اما زبانش آن را تكذيب مىكند . ابوالعاص نيز تمام آنچه را كه در قلب زينب خَلَجان داشت ، درك مىكرد ولى اين جدايى كه آن دو را پريشان ساخته و كودكانش را از پدر و مادرش دور كرده بود وى را رنج مىداد و قلبش مىخواست از سينه بپرد و دو كودك خردسال خود على و امامه را كه در خواب بودند ، بيدار كند . زينب نيز رنج ابوالعاص را احساس مىكرد ، او را صدا زد كه بيايد در كنار فرزندانش بنشيند تا براى او غذايى مهيّا سازد . ابوالعاص به حجره‌اى كه كودكان در آن خفته بودند داخل شد و بر آنها نظر افكند و از جدايى ديدارشان اشك از ديده فرو باريد ! در اين حال زينب آغاز سخن كرد و گفت : « پسر خاله ! اينهمه عذاب براى چه ؟ ! » ابوالعاص با صدايى كه بوى اشك مىداد پاسخ داد : « تا ببينم خدا براى ما چه مُقَدَّر ساخته است ! » زينب نيز با صدايى نارسا و همراه با اشك گفت :\r\n« پسر خاله ! خدا بر ما رحم آورد . » و ابوالعاص با چهرهء برافروخته سربلند كرد و گفت : آنها ديروز به من پيشنهاد كردند كه مسلمان شوم و دارايى خود را كه اموال مشركين قريش است ، بگيرم . » زينب بىدرنگ پرسيد : « تو به آنها چه پاسخى دادى ؟ » ابوالعاص گفت :\r\n\r\n\r\n","description":"","footnote":"\r\n( 1 ) - طبقات ، ج 2 ، ص 63 ، تاريخ طبرى ، ج 2 ، ص 292 ، سيره ابن هشام ، ج 2 ، ص 313 .\r\n( 2 ) - السيره ، ج 2 ، ص 312 ؛ تاريخ طبرى ، ج 1 ، ص 293 .\r\n","page_name":" 181 ","page_number":181},
  {"content":"\r\n\r\n« قبول نكردم » و گفتم : « اين ، آغازِ بدى است كه با خيانت به امانت ، اسلام اختيار كنم ! » « 1 » چهرهء زينب از اين سخنان كه از درون ابوالعاص و احساس وى حكايت مىكرد شكفته شد ، اما اين شادى ديرى نپاييد و ابوالعاص رفت و كودكان را از خواب بيدار كرد و دست به گردن آنها افكند و نوازش نمود !\r\nصبح شد ، پيامبر صلى الله عليه و آله كسى را نزد ابوالعاص فرستاد تا به مسجد بيايد و در جمع ياران بنشيند - كه از جملهء آنها افرادِ سپاهى بودند كه دارايى وى را به غنيمت گرفته بودند - مصطفى صلى الله عليه و آله خطاب به آنان فرمود : « رابطهء اين مرد را با ما مىدانيد ! شما دارايى وى را گرفته‌ايد ، اگر احسان كنيد و دارايى وى را به او برگردانيد ما نيز خشنود خواهيم شد و اگر نخواستيد برگردانيد ، غنيمت است كه خدا به شما داده و خود سزاوارتريد . » همهء ياران يك صدا گفتند : « يا رسول‌اللَّه ! مال او را برمىگردانيم » و همه رفتند و غنايم را آوردند تا آنجا كه اگر كسى يك « دلو » يا ظرفِ كوچك يا مَشكِ خشكيده‌اى در اختيار داشت تمام آن را آورد و به او برگرداند . « 2 » ابوالعاص از اين بخشندگى كه اسلام براى مسلمانان آورده بود ، خرسند شد و بزرگىِ عمل پيامبر را ستود و عازم سفر گرديد ! پيامبر با او خداحافظى كرده ، فرمود : « او با من سخن راست گفت و به وعدهء خود وفا كرد . » ابوالعاص ، آهنگ حركت كرد اما تير نگاه مِهر آميزش خانهء زينب را نشانه مىرفت ! در اين خانه ، عزيزِ دلش و پاره‌هاى جگرش ساكن‌اند . راه مكّه را مىپيمود و زينب يك بار خواستهء دلش را تصديق مىكرد و بارِ ديگر تكذيب مىنمود ! امّا به تصديق ، گرايش بيشترى داشت به ويژه آنكه گفتارِ ابوالعاص را به ياد مىآورد كه گفت : « آغاز بدى است كه اسلام را با خيانت در امانت اختيار كنم ! » زينب با خود مىگفت ابوالعاص اسلام آورده و يا نزديك است اسلام آورد و از خود مىپرسيد : « چرا اسلام خود را در حضور پيامبر ابراز نكرد تا جمع پريشان ( خود و همسر و فرزندانشان ) را گرد آوَرَد .\r\nابوالعاص وارد مكه شد . قريش با شادمانى فراوان از او استقبال كردند ؛ زيرا ديدند او به سلامت و با سودِ تجارت برگشته است . از او خواستند هرچه زودتر ماجراى خود را با\r\n\r\n\r\n","description":"","footnote":"\r\n( 1 ) - سيرهء ابن هشام ، ج 2 ، ص 314\r\n( 2 ) - همان مدرك ، ص 313 ؛ تاريخ طبرى و . . . .\r\n","page_name":" 182 ","page_number":182},
  {"content":"\r\n\r\nدشمنان در يثرب تعريف كند . او مهلت خواست تا امانت‌هاى مردم را به آنها برگرداند و سپس از آن ماجرا سخن بگويد .\r\nاما زينب ، او نتوانست چيزى را كه در انديشه دارد پنهان كند ، شتابان پيش زهرا عليها السلام آمد تا در اين باره باوى صحبت كند و آنچه را در چهره و گفتار ابوالعاص ديده و از صحنهء اشك‌هايش مشاهده كرده بود ، تعريف نمايد . فاطمه عليها السلام زينب را بشارت داد كه ميان او و اسلام فاصلهء چندانى نيست ، شايد خدا دعاى آنها را در روز ديدار خاله‌شان - هاله دختر خويلد - اجابت كرده باشد .\r\nابوالعاص ، اموال مردم را به آنها داد ، قريش گردن مىكشيدند تا ماجراى خود را با دشمنان در يثرب ، بازگو كند . ابوالعاص ، در نقطه‌اى كه همهء مردم صدايش را بشنوند ايستاد و با آهنگ بلند گفت : « اى قبيلهء قريش ! آيا كسى هست كه مالى نزد من داشته باشد ؟ » آنها پاسخ دادند : « نه ، خدايت پاداش نيك دهد ، تو امانت‌دار كريمى هستى ! » آنگاه نگاهى به آن جمع كرد و همه به او مىنگريستند تا از حوادث يثرب سخن بگويد . او با آرامش كامل و كلمات سنجيده گفت :\r\n« انَا اشْهد ان لا إله الّا اللَّه وَ انَّ محمّداً رَسُول اللَّه »\r\n« من گواهى مىدهم‌كه جز خداى يگانه خدايى نيست و محمّد فرستادهء خداست . »\r\nو افزود : « به خدا ، چيزى مانع از اسلام آوردن من نشد جز اينكه ترسيدم شما گمان بريد من خواستم اموال شما را بخورم و همين كه خدا آن اموال را به شما برگردانيد و از آن آسوده خاطر شدم ، اسلام آوردن خود را ابراز كردم ! » « 1 »\r\nگفتار ابوالعاص مردم را حيرت زده كرد . گويى صاعقه‌اى بر سر آنها فرو باريد . مانند چوب خشك آنها را رها كرد و شتابان رهسپار مدينه شد . قلب زينب احساس شادمانى مىكرد اما نمىدانست علّت آن چيست ! پسر و دختر خود را نوازش مىكرد و نمىدانست اين شور و حال از كجاست ؟ به خانهء زهرا عليها السلام آمد شايد نزد او براى آن شادمانى ناگهانى تفسيرى بيابد . به محضِ اينكه زهرا عليها السلام زينب را ديد ، حس كرد كه برق\r\n\r\n\r\n","description":"","footnote":"\r\n( 1 ) - الاستيعاب ؛ الاصابه ؛ السيرة الهاشميه ، ج 2 ، ص 313 ؛ تاريخ طبرى ، ج 1 ، ص 231 .\r\n","page_name":" 183 ","page_number":183},
  {"content":"\r\n\r\nشادى در سيماى خواهرش مىدرخشد ! علّت را جويا شد و گفت : « شايد ابوالعاص مسلمان شده و پيش تو آمده است ؟ » هنوز سخن زهرا به پايان نرسيده بود كه ابوالعاص وارد شده ، به خانهء زينب آمد ! زينب به سوى او دويد تا از سبب آمدنش آگاه شود ! در سيماى او جلوهء اسلام را ديد كه در گذشته ديده نمىشد ! آرى ، خدا او را به اسلام هدايت كرده و اين‌بار مسلمان آمده است . ابوالعاص ديد كه شادمانى زينب از آنچه در قلبش مىگذرد سخن مىگويد و كمتر از شادمانى او نيست . با اين حال نوعى از اضطراب در دل داشت كه - آن را براى محبوب خويش كه انتظارش را مىكشيد - اظهار نمىكرد . پرسشى در دلِ ابىالعاص بود و آن اينكه آيا ممكن است زينب همسر او باشد ؟ ! آخر اسلام ميان آن دو جدايى افكنده بود و اينك او مسلمان آمده است .\r\nآيا اسلام اجازه مىدهد بار ديگر به همسرى وى درآيد ؟ ! اين اضطراب ادامه داشت اما از كسانىكه پيش از او مسلمان شده بودند شنيده بود كه اسلام گذشته را جبران مىكند ؛ ( الإسْلامُ يَجُبُّ ما قَبْلَه ) آيا اسلام آن جدايى را كه ميان او و همسرش افتاده بود از ميان بر مىدارد ؟ يا اينكه اسلام فقط آثار شرك را مىبرد ؟ ! و يكباره گفت : « نه ، اسلام به عقيده من تجزيه بردار نيست بلكه هر آنچه را در گذشته بوده محو مىكند . » و آرامش دل يافت و راهى مسجد نبوى شد ، به مسجد درآمد و با پيامبر مصافحه كرد و اسلام خود را اعلام داشت . مسلمانان فرياد شادى برآوردند و تكبير گفتند و چون بيعت او را با پيامبر ديدند ، اطرافش را گرفتند و تبريك وتهنيت گفتند و نويد خير دادند ! به رغم شادى مسلمانان ، ذهن او همچنان درگير اضطراب بود . آيا مصطفى صلى الله عليه و آله زينب را از اين پس به او برمىگرداند ؟ ! ابوالعاص بيش از اين ، خود را درگير وسوسه‌ها نكرد و با شجاعت حرف دل خود را با پيامبر صلى الله عليه و آله در ميان گذاشت ! مصطفى صلى الله عليه و آله براى او دعاى خير كرد و سپس برخاست و با يكديگر به خانه رفتند . زينب ديد در چهرهء ابوالعاص - به رغم شادمانىاش - همچنان اثر ناراحتى ديده مىشود و در ذهن او نيز فكرِ ابوالعاص خلجان مىكرد ، به‌ويژه آنكه نظير اين حادثه براى كسى قبلًا رُخ نداده بود ؛ با اين‌حال قلب شادمان وى به او مىگفت كه اين جمع پريشان به زودى سامان خواهد گرفت ! پيامبر به خانه برگشت و آنگاه همراه با داماد خود رهسپار خانهء دخترش زينب شدند ! و دو يار ( زينب\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nو ابوالعاص ) منتظر بودند كه مصطفى صلى الله عليه و آله چه مىگويد ؟ و بالأخره آن جدايى مبدّل به وصال شد و دو يار پس از فراق طولانى ، به يكديگر رسيدند و روح آن دو پس از جفاى زمان و بُعد ديار ، به يكديگر پيوست ! مصطفى صلى الله عليه و آله زينب را بار ديگر به همسرى ابوالعاص درآورد .\r\nبرخى گويند : « با همان عقد نكاح اول برگرداندند » . شافعى و بعضى ديگر به اين استدلال كرده و گفته‌اند : « عقد جديدى نياز نيست » و بيشتر علما اين قول را برگزيده‌اند و برخى گويند : « با عقد جديد به همسرى وى درآمد و أُلفت خانوادگى را از سر گرفتند . » و ابوالعاص رهپوى راه اسلام شد .\r\n\r\nمحبّت پيامبر صلى الله عليه و آله نسبت به على و زهرا و فرزندانشان عليهم السلام\r\nمحبّت پيامبر صلى الله عليه و آله نسبت به على و زهرا و فرزندانشان عليهم السلام\r\nپيامبر اكرم صلى الله عليه و آله ، شيفته و شيداى محبّتِ دو كودكِ خردسالِ خود ، دو سبط گرامى ، ( حسن و حسين عليهما السلام ) بود . اين محبّت چيزى جز استمرار محبّتِ آن حضرت ، نسبت به دخترش فاطمه و همسر او على عليهما السلام نبود . على عليه السلام نيز از قَدر و منزلت خويش نزد پسر عم و پدر همسر خود آگاه بود و بدان مباهات مىكرد ! يك بار كه عطوفتِ فيّاضِ آن حضرت را مشاهده كرد ، از وى پرسيد : « كداميك نزد پيامبر محبوب‌ترند ، فاطمهء زهرا دخترش و يا علىبن ابىطالب همسر او ؟ » مصطفى صلى الله عليه و آله جوابى داد كه از لطف و محبّت و اكرام و احترام حضرتش نسبت به على عليه السلام حكايت داشت ، فرمود :\r\n« فاطمة أَحَبُّ الَيَّ مِنْكَ وَ انَّكَ أَعَزّ عَلَىَّ مِنْها » . « 1 »\r\n« فاطمه از تو محبوب‌تر است و تو از وى عزيزترى . »\r\n\r\n\r\n","description":"","footnote":"\r\n( 1 ) - فيض القدير ، ج 4 ، ص 422 .\r\n","page_name":" 185 ","page_number":185},
  {"content":"\r\n\r\nبا اين وصف ، شگفت نيست اگر آيات محبّت رسول‌اللَّه نسبت به على عليه السلام و زهرا عليها السلام و فرزندانشان در حافظهء زمان ضبط شده باشد ، به آن گونه كه تجسّم آن در توان ما نباشد !\r\nهرگاه كه آن حضرت از خانهء على عليه السلام ، داماد خود ، عبور مىكرد ، قلب مباركش مىتپيد و با اشتياق بدان خانه مىنگريست ! و هرگاه فرصتى بود به خانهء عزيزانش سركشى مىكرد و با ابراز محبّت ، آنان را مورد تَفَقُّد و مِهر قرار مىداد !\r\nدر يكى از ديدارها ، دخترِ خود ، زهرا عليها السلام و همسرش را ديد كه خواب بر آنها غلبه كرده و حسن گريه مىكند و غذا مىطلبد ، پدر گرامى حاضر نشد عزيزان خود را از خواب بيدار كند ! شتابان به طرف گوسفندى كه در ميان حياط خانه بود رفت و مقدارى شير دوشيد و به حسن داد تا آرام گيرد . بار ديگر از كنار خانهء آنها با عجله مىگذشت‌كه صداى گريهء حسين عليه السلام ، عزيز دلش را شنيد ، به سرعت وارد خانه شد و با لحنى عتاب‌گونه فرمود :\r\n« مگر نمىدانى گريه او مرا مىآزارد ! »\r\nتأثيرِ عميقِ اين محبّت پدرانه در خوشبختى فاطمه زهرا عليها السلام را - كه در كودكى آغوشِ غمِ مشكلات پدر و در جوانى درگير سختىهايش بود - نمىتوان به تصوير كشيد ، همانگونه كه اندازهء صفا و أُنس و نورانيتِ زندگى وى ، در عين تنگدستى و مشكلات نيز از حدّ وصف بيرون است . فاطمه زهرا عليها السلام ، خوشحال بود كه مادرِ اين دو فرزندِ مورد علاقه و برگزيدهء پدر باشد و خشنود بود از اينكه بتواند به فضل خداوند ، براى پدر عزيزش ، پس از ازدواج ، اين عطيّهء پاك را كه در وجود سبطين ، حسن و حسين مىجست ، فراهم سازد . شادمانى على عليه السلام نيز كمتر از زهرا نبود . او خشنود و سرفراز بود ، از اينكه حياتِ مقدّسِ پسر عمش رسول‌خدا ، بدينگونه باوى پيوند مستحكم خورده است ، تا اينكه خونش با خون پاك پيامبر صلى الله عليه و آله درآميزد و از صُلب او ذُريّهء سيدالبشر ، و فرزندان دخترش زهرا ، پديد آيند و از ميان همهء مردم ، افتخار پدرى را نسبت به ذريّهء رسول‌خدا صلى الله عليه و آله و خاندان گرامىاش به دست آورد . « 1 »\r\nطبرانى به اسناد نيكو از فاطمه زهرا عليها السلام نقل كرده كه : روزى پيامبر خدا صلى الله عليه و آله نزد فاطمه\r\n\r\n\r\n","description":"","footnote":"\r\n( 1 ) - به آزاد فكرى و ذوق و انصاف مؤلف بايد آفرين گفت .\r\n","page_name":" 186 ","page_number":186},
  {"content":"\r\n\r\nآمد و فرمود : « پسران من ؛ يعنى حسن و حسين ، كجايند ؟ » فاطمه گفت : « صبح كرديم درحالىكه در خانهء ما چيزى نبود كه بتوان چشيد ! » على گفت : « آنها را همراه مىبرم ، مىترسم گريه كنند و چيزى نداشته باشى به آنها بدهى ! » پس او رفت به نزد فلان شخص يهودى . پيامبر به دنبال على روان شد ، حسن و حسين را ديد كه در آبخور كنار نخلى بازى مىكنند و پيش آنها مقدارى خرماى اضافى وجود دارد ! فرمود : « اى على ، فرزندان مرا به خانه نمىرسانى پيش از آنكه گرما شدت كند ؟ » على عليه السلام گفت : « صبح كرديم درحالىكه در خانه خوردنى نبود ، اگر تأمل بفرماييد تا اضافهء اين خرما را براى فاطمه جمع كنم ! » پيامبر نشست تا على آن خرماها را جمع كرد و در پارچه‌اى نهاد . پيامبر صلى الله عليه و آله جلو آمد و يكى از دو كودك را بغل كرد و على ديگرى را برداشت و به خانه برگشتند . » « 1 »\r\nعلى عليه السلام ، در آرامش روح رسول‌اللَّه صلى الله عليه و آله از هيچ كوششى فروگذار نمىكرد . محبّت از دو سو بود ! به‌ويژه آنكه همهء مسلمانان اشتياق داشتند كه پيامبر صلى الله عليه و آله براى دعوت به خدا و جهاد في سبيل‌ِاللَّه ، آسوده خاطر باشد . ابن عساكر از ابن عباس روايت كرده كه : براى پيامبر تنگدستى پيش آمد ، على خبردار شد ، حركت كرد و در پى كارى بود كه چيزى بدست آورد و به كمك پيامبر بشتابد ؛ به باغى كه از مرد يهودى بود آمد و براى او هفده دلو آب كشيد كه براى هر دلو يك خرما بگيرد ! يهودى وى را براى انتخاب نوعِ خرما مُخَيَّر ساخت . او هفده عجوه ( نوعى خرماى مدينه ) ، گرفت و آن را نزد پيامبر آورد . پيامبر پرسيد : « اى ابوالحسن ، اينها را از كجا به دست آوردى ؟ » على عليه السلام پاسخ داد : « مطلع شدم كه شما گرسنه‌ايد ، رفتم كارى پيدا كنم و به آن وسيله طعامى براى شما فراهم سازم . » پيامبر فرمود : « آنچه تو را به اين كار وادار ساخته محبّت خدا و پيامبرش بوده است ! » گفت :\r\n« آرى ، اى پيامبر خدا . » پيامبر فرمود : « بنده‌اى نيست كه خدا و رسول را دوست دارد مگر آنكه فقر به دو رو آورد آن گونه كه سيلى بر چهره‌اش و آنكس كه خدا و رسول را دوست دارد بايد سپرى براى بلا آماده سازد ! » « 2 »\r\n\r\n\r\n","description":"","footnote":"\r\n( 1 ) - الترغيب و التزهيد ، منذرى ، ج 5 ، ص 171 .\r\n( 2 ) - كنزالعمال ، ج 1 ، ص 321 ، از بيهقى و ابن عساكر و در اين خصوص روايات بسيارى است ؛ از جمله روايتى كه ترمذى از عبداللَّه بن مغفل نقل كرده ، ج 4 ، ص 498 .\r\n","page_name":" 187 ","page_number":187},
  {"content":"\r\n\r\n\r\nمشاركت زهرا در امور ، شخصى و اجتماعى\r\nفاطمهء زهرا ، در دامان نبوّت پرورش يافت . در تعدادى از غزوات پيامبر صلى الله عليه و آله شركت جست و پيامبر پاره‌اى اسرار را با او در ميان مىگذاشت ، همانگونه كه به كارِ خانه و تدبير منزل و تربيت و رشد فرزندان خود مىپرداخت ، امّا پدرش رسول‌خدا صلى الله عليه و آله و همسرش على عليه السلام ، به امور بيرونى خانه مىپرداختند . مصطفى صلى الله عليه و آله در امور مهم ، فاطمه را شركت مىداد ؛ از جمله : بيعت زنان و مباهله با مسيحيانِ نجران . « وفد نجران » گروهى بودند كه بنا به قول برخى منابع تاريخى ، به چهارده تن مىرسيدند كه همه از اشرافِ نصارا بودند ، از جمله « عاقب » كه او را عبدالمسيح مىناميدند و مردى از قبيلهء كنده بود . « ابوالحارث پسر علقمه » ، كه مردى از ربيعه بود و برادرش « كرز » و « سيد » و « أوس » فرزندان حارث ، « زيدبن قيس » ، « شيبه » ، « خالد » و « عمرو » و « عبداللَّه » ؛ سه تن از اينها سرپرستى گروه را داشتند .\r\nاميرِ وفد و طرفِ مشورت آنها عاقب بود ، ابوالحارث ، أُسقف و روحانى و سرپرست مدرسه‌هاى مسيحى بود ، و سيد مسؤوليت امور سفر آنها را داشت . اينها خدمت پيامبر صلى الله عليه و آله آمده و داخل مسجد شدند درحالىكه جامهء احبار و رداهاى تزيين شده به حرير دربر داشتند ، در مسجد رو به مشرق به نماز ايستادند ! پيامبر صلى الله عليه و آله فرمود : آنها را صدا بزنيد ، خدمت آن حضرت آمدند ، پيامبر از آنها رخ برتافت و با آنان سخن نگفت ! عثمان به ايشان گفت : « اين روى برتافتن پيامبر به جهت لباس و زيور شما است . » آن روز برگشتند و ديگر روز با جامهء راهبان آمدند و بر پيامبر سلام كردند ، حضرت پاسخ داد و به اسلام دعوتشان كرد ، آنها امتناع ورزيده ، گفتگو و مباحثهء بسيارى كردند . پيامبر براى آنها قرآن خواند و فرمود : « چنانچه شما منكرِ رسالت من هستيد ، بياييد با شما مباهله كنم ! » - اين سخن را مصطفى صلى الله عليه و آله از روى هوا نگفت بلكه وحى الهى بود . - آيهء كريمه نازل شد :\r\nفَمَنْ حَاجَّكَ فِيهِ مِنْ بَعْدِ مَا جَاءَكَ مِنْ الْعِلْمِ فَقُلْ تَعَالَوْا نَدْعُ أَبْنَاءَنَا وَأَبْنَاءَكُمْ\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nوَنِسَاءَنَا وَنِسَاءَكُمْ وَأَنْفُسَنَا وَأَنْفُسَكُمْ ثُمَّ نَبْتَهِلْ فَنَجْعَلْ لَعْنَةَ اللَّهِ عَلَى الْكَاذِبِينَ . « 1 »\r\n« اگر كسى دربارهء آن ( قرآن و رسالت ) ، با تو مُحاجّه كند - بعد از آنكه تو را علم حاصل شده است - پس بگو بياييد تا فرزندانمان و فرزندانتان و زنانمان و زنانتان و خودمان و خودتان را بخوانيم و بياوريم سپس مباهله كنيم و لعنت خدا را بر دروغگويان قرار دهيم ! »\r\nوفدِ نجران برگشتند و براى فرداى آن روز قرار گذاشتند . رفتند و با يكديگر به مشورت پرداختند و از مردانِ سرشناس نظر خواستند . اسقف به آنها گفت : « فردا بنگريد محمد صلى الله عليه و آله را ، پس اگر با فرزندان و خاندانش آمد ، از مباهله با او بَرحَذَر باشيد و اگر با اصحابش آمد مباهله كنيد و از چيزى نهراسيد . »\r\nفردا شد ، پيامبر در حالىكه دست علىبن ابى طالب را گرفته بود و حسن و حسين پيشاپيش حضرتش حركت مىكردند و فاطمه پشت سرشان بود ، آمدند ! نصرانيان نيز در حالىكه اسقف را جلو انداخته بودند آمدند . همين كه اسقف پيامبر را با همراهانش ديد ، پرسيد : « اينها كيانند ؟ » گفتند : « اين پسر عم و شوهر دختر او كه پسنديده‌ترين خَلق نزد اوست و اين دو فرزندانِ دخترش ، از على عليه السلام و دو ريحانِ او هستند و اين بانو ، دخترِ او فاطمه است و نزديك‌ترين كسان در قلبش . رسول خدا صلى الله عليه و آله پيش آمد و بر دو زانو نشست .\r\nاسقف ، ( ابوحارثه ) گفت : « به‌خدا سوگند او براى مباهله بر زانو نشست ، همانندِ انبيا » ، از مباهله هراسيد و برگشت ! به دو گفتند : ابوحارثه ! براى مباهله به پيش رو . گفت : « نه ، من مردى را مىبينم كه از مباهله باكى ندارد ، - مقصودش پيامبر بود - و من مىترسم او راستگو باشد . و به‌خدا سوگند اگر راست بگويد ، يك سال نمىگذرد ، مگر آنكه در دنيا نصرانىاى باقى نمىماند ! » و آنگاه اسقف خدمت پيامبر صلى الله عليه و آله عرض كرد : « ما با شما مباهله نمىكنيم بلكه صلح مىكنيم ، شما نيز با ما مصالحه كنيد به چيزى كه بدان متعهّد شويم .\r\nرسول خدا با آنها مصالحه كردند بر دو هزار حوله از حوله‌هاى « اواقى » ، كه ارزش هريك چهل درهم بود و قيد كردند كه اگر مبلغ كمتر يا زيادتر از اين تعداد قيد شده بود ، به\r\n\r\n\r\n","description":"","footnote":"\r\n( 1 ) - آل عمران : 61 .\r\n","page_name":" 189 ","page_number":189},
  {"content":"\r\n\r\nحساب آيد و علاوه برآن ، عاريه دادن سىعدد زره و سىعدد نيزه و سى رأس اسب و سى نفر شتر نيز قيد شد ، كه پيامبر صلى الله عليه و آله ضامن باز پرداخت آنها گرديد . در اين باره سند ذيل نوشته شد .\r\n« بِسْم‌ِاللَّهِ الرَّحْمنِ الرَّحِيم . هذا ما كَتَبَ مُحَمَّد النَّبيّ صلى الله عليه و آله لأهْلِ نَجْران . . . »\r\n« بنام خداوند بخشاينده و مهربان ، اين چيزى است كه پيامبر خدا محمد صلى الله عليه و آله براى اهالى نجران نوشت كه هرگاه پذيراى اين حكم شدند ، در هر محصول يا طلا يا نقره يا بَرده ، بهترين نوع آنها بر ذمّهء ايشان است كه همهء اينها را به ازاى دوهزار حوله از حوله‌هاى اواقى ، به آنها واگذار مىكنم كه در هر ماه رجب هزار حوله ! و در هر ماه صفر نيز هزار حوله يا بهاى آن را طلا بپردازند و آنچه از خراجِ مقرّر زياده آمد ، يا از حوله‌ها كم شد ، حساب شود و آنچه از زره يا اسب يا شتر ، به جاى كمبود حوله‌ها دادند ، به حساب گرفته شود .\r\nبر نجران است كه هزينه و خرجىِ فرستادگان مرا ، در مدت بيست‌روز يا كمتر ، بپردازند و مأموران ما را بيش از يك ماه معطّل نكنند . و بر آنهاست كه سىعدد زره و سى رأس اسب و سى شتر بدهند . هرگاه در يمن فتنه يا مشكلى پيش آمد و يا از آنچه عاريه داده‌اند از زره ، اسب ، شتر يا برده ، از بين رفت مأموران ما ضامن‌اند كه بايد به آنها بپردازند و اهالى نجران و حوالى آن است كه در پناه خدا و ذمّهء محمد صلى الله عليه و آله پيامبر خدا باشند و مال و جان و زمين و دين و غايب و حاضر و قبيله و معبدها و هر آنچه در تصرف آنهاست ، كم باشد يا زياد ، در امان باشند و اگر زير پاى سپاهيان مسلمان در زمين نجران حقّى از آنها پايمال شد ، نصفِ آن ، حقّ آنهاست . نه ستم شوند و نه ستم نمايند و اگر كسى از آنها ربا گيرد ، ذمّهء من از او بَرىء است و از آنها كسى به جرم ديگرى مؤاخذه و سرزنش نشود و براى آنها در اين عهدنامه پناه و امان خدا و ذمّهء محمّد پيامبر خدا صلى الله عليه و آله است براى هميشه ، تا خدا چه خواهد و اگر آنها پذيراى نصيحت و صلاح باشند هيچ وقت به زور تكليف نگردند . »\r\nزهرا و شوهر و فرزندانشان ، شاهِد عقب‌نشينىِ نصاراىِ نجران و استنكافِ آنها از مباهله با پيامبر بودند و اين پيروزىِ نويدبخشى بود كه بدون سلاح به دست آمد ! چه سعادتى بالاتر از اين كه خدا و رسول صلى الله عليه و آله ، فاطمه و شوهر و فرندانش حسن و حسين را به\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاين منقبت تخصيص دهد تا گروه مباهله باشند و ديگر مسلمانان را در آن نصيبى نباشد ! اين شرافتى است كه خدا به او مخصوص داشته و شرافتى براى دو پسر خردسالش كه در وقايع مهمّ اسلامى از دوران كودكى حاضر باشند ! زهرا همانگونه كه در حوادث عمومى اسلام مانند حضور در جنگ ، بيعت زنان و مباهله ، مشاركت داشت ، همچنين در مسائل خاص گروهى مسلمين مانند كمك به مسلمانان ، اطعام اسيران و نصيحت به بانوان حاضر بود .\r\n\r\nحوادث تلخ و شيرين\r\nزهرا ، نخستين كودكِ دختر خويش را وضع حمل نمود و جدّش مصطفى صلى الله عليه و آله او را زينب ناميد . رسول‌خدا صلى الله عليه و آله اين نام را دوست داشت ! زينب دختر ابىسلمه ، ربيبهء پيامبر مىگويد : « نام من بَرَّه بود ، پيامبر مرا زينب ناميد ، همچنين زينب دختر جحش ، نامش برّه بود و پيامبر او را نيز زينب نام داد . »\r\nدر اين ايام زينب دختر پيغمبر صلى الله عليه و آله از بيمارى رنج مىبرد ، اين بيمارى به جهت ضايعه‌اى بود كه در صحراى مكّه هنگام هجرت به مدينه براى او رخ داد و جنايتكارى بنام هباربن اسود ، شتر او را رَم داد و با نيزه بر او حمله بُرد كه زينب بر سنگى افتاد و بچه‌اش سقط شد ! اين حادثه بر روح و روانِ زينب تأثيرِ ناگوارى گذاشت . اثرِ جسمانىِ آن ، تا هنگام مرگ باقى بود .\r\nهمسران پيغمبر صلى الله عليه و آله تا سال هشتم هجرى به نُه تن رسيدند كه اسامى آنها عبارت است از : « سوده دختر زمعه ، عايشه دختر ابوبكر ، حفصه دختر عمر و زينب دختر خزيمه كه درسال چهارم هجرى وفات كرد ، امّ سلمه ، زينب دختر جحش ، جويريه دختر حارث ، صفيه دختر حُيَىّ ، امّ حبيبه ( رمله ) دختر ابوسفيان ، ميمونه دختر حارثِ هلالى و علاوه بر اينها ماريه قبطيه است .\r\nوجود همسران پيامبر ، او را از توجّه به دخترانش فاطمه ، زينب و ام‌ّكلثوم\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nباز نمىداشت و به خانه‌هاى آنها ( دخترانش ) مىرفت . با امامه دختر ابوالعاص بازى مىكرد و او را بر شانهء خود مىنهاد ، در حال نماز او را به آغوش مىگرفت و چون به سجده مىرفت او را بر زمين مىنهاد و پس از سجده باز او را در آغوشش جاى مىداد .\r\nدر سال هشتم هجرى حوادث بزرگى براى مسلمانان رخ داد كه موجب شادمانى آنان شد ، پيروزىهاى بزرگى كه با لطف خداوند نصيبِ مسلمين گشت ؛ مانند فتح خيبر .\r\nدر اين معركه شجاعت و حماسه‌هاى جديدى از شوهرِ زهرا عليها السلام به نمايش گذاشته شد ! جنگ خيبر در آخر ماه محرّم سال هفتم هجرى رخ داد . خيبر مستعمرهء يهوديان بود كه قلعه‌هاى مستحكمى داشت و پايگاه نظامى آنها بود كه آخرين دژِ يهود در جزيرةالعرب بشمار مىآمد .\r\nيهوديان همواره در آن مكان ، بر ضد مسلمانان كمين مىكردند و با يهودِ مدينه و حوالى آن ، براى حمله به مدينه همكارى مىكردند . پيامبر خدا صلى الله عليه و آله بر آن شد كه به سلطهء اينان بر آن مكان پايان دهد تا از اين ناحيه مسلمانان در امان باشند .\r\nشهر خيبر ، در شمال شرقىِ مدينه به فاصلهء دو ميل ، واقع شده بود ؛ پيامبر خدا سپاه اسلام را به سوى خيبر گسيل داشت . شمار آنها هزار و چهارصد تن بود . آنها با مدافعان قلعه‌هاى خيبر نبرد كردند و قلعه‌ها آنها را يكى پس از ديگرى به تصرف درآوردند .\r\nمدافعانِ قلعه « القَمُوص » از تسليم تمرّد كردند ، علىبن ابىطالب عليه السلام چشم درد داشت .\r\nپيامبر خدا فرمود : « فردا پرچم را مردى به دست مىگيرد كه خدا و رسولش را دوست دارد و خدا و رسول او را دوست مىدارند و به دست او فتح صورت پذيرد ! » « ليَأْخُذَنَّ الرّاية غَداً رَجُلٌ يُحِب‌ُّاللَّهَ وَ رَسُولَهُ وَ يُحِبُّه‌ُاللَّهُ و رسولُهُ يَفتحُ عَلَيْه » .\r\nبه دنبال سخن پيامبر ، بزرگان صحابه گردن كشيدند كه فاتح و قهرمان اين جنگ باشند ، امّا پيامبر صلى الله عليه و آله على عليه السلام را - كه از دردِ چشم رنج مىبرد - فراخواند . على آمد ، پيامبر آب دهان بر ديدگانش كشيد و براى شفاى او دعا كرد و چنان بهبودى يافت كه گويى چشم دردى وجود نداشته است ! آنگاه پرچم را به دست او داد . على گفت : « با آنها نبرد كنيم تا اسلام آورند ؟ » پيامبر فرمود : « به آرامى برو تا به عرصه‌گاهشان درآيى ، آنگاه آنان را به اسلام دعوت كن و به وظايفى كه از جانب خداوند متعال براى آنها مقرر شده خبر\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nده ، به خدا سوگند كه اگر خدا به وسيلهء تو ، تنها يك نفر را هدايت كند براى تو بهتر است تا اينكه شتران سرخ موى داشته باشى ! »\r\nعلى عليه السلام به مصافِ قلعهء « قموص » آمد ، مرحب كه از سواران مشهور بود ، رجز خوان پيش آمد ، آنها درگير نبرد شدند و على عليه السلام ضربتى سخت بر سر او فرود آورد كه كلاه‌خود او شكافته شد و سرش را دو نيم كرد ! مرحب از مركب واژگون شد و فتح نصيب جبههء اسلام گرديد .\r\nابن ابى شيبه در كتاب خود با ذكر سند از ليث آورده كه گفت : « بر ابوجعفر وارد شدم او از گناهان خود و هراسى كه داشت ، سخن گفت و گريست . سپس گفت : جابر براى من حديث كرد كه على عليه السلام درِ خيبر را از جاى كَند و نگهداشت تا مسلمين بالا رفتند و قلعه را فتح كردند ! اين در ، بسيار سنگين بود كه چهل تن آن را حمل مىكردند ! »\r\nمحمدبن اسحاق از ابىرافع نقل كرده كه : « مرد يهودى بر على ضربتى زد و سپرش را افكند ، على درى از درهاى قلعه را گرفت و آن را سپر ساخت و همچنان آن را در دست داشت تا خداوند با دستان او فتح را نصيب مسلمانان كرد ، آنگاه آن در را از دست بر زمين افكند . »\r\nابورافع گويد : « من و هفت تن ديگر تلاش كرديم اين در را در روز خيبر پشت و رو كنيم ، امّا نتوانستيم ! »\r\nليث از ابوجعفر از جابر نقل كرده كه : « جز چهل تن ، نمىتوانستند در را حمل كنند ! » « 1 »\r\nدر آن روزگاران ، قهرمانىهاى على عليه السلام و پايدارى او در برابر يهود ، تا تحقّق پيروزى مسلمين - به امر خدا - و با دستان او ، بر سر زبان‌ها بود . بيمارى زينب دختر پيغمبر شدّت\r\n\r\n\r\n","description":"","footnote":"\r\n( 1 ) - داستان اين غزوه را در صحيح بخارى و مسلم بنگريد . باب غزوهء خيبر . ابن كثير حديث حمل در خيبر را ضعيف شمرده و آن را مجهول و مرسَل خوانده است . شيخ ابوالحسن ندوى در اين باره گويد : اين داستان از طرق متعدد نقل شده و مشهور است و استبعادى ندارد اگر اصل روايت صحيح باشد ؛ زيرا از جمله عقايد اهل سنت اين است كه كرامات اولياى حق است و اصل آنها در قرآن كريم مىباشد . خداى تعالى مىفرمايد : « هرگاه زكريا بر محراب مريم وارد مىشد نزد او غذايى مىديد مىگفت : « مريم از كجاست اين غذا ؟ » پاسخ مىداد : « از جانب خداوند ، خدا به هركس بخواهد روزى بىحساب دهد » سيد و سرور ما على عليه السلام از بزرگان اوليا و از همهء آنها مقدّم است ! » ، « مؤلف » .\r\n","page_name":" 193 ","page_number":193},
  {"content":"\r\n\r\nگرفت و همگى پس از بازگشت از خيبر به عيادت وى رفتند . همزمان خبر خوشى براى پيامبر صلى الله عليه و آله رسيد ! و آن خبر اين بود كه ماريهء قبطيه آبستن است و اميد مىرود كه براى پيغمبر صلى الله عليه و آله فرزند پسر بزايد ! خبر مسرّت بخشِ حملِ ماريه ، با اندوه بيمارى زينب ، تلاقى كرد . آثار اندوه در سيماى ابوالعاص به وضوح مشاهده مىشد . هنوز ديدار او و زينب پس از فراق ، به دو سال نمىرسيد . ابوالعاص خود را از رفتارى كه با زينب داشت ، سخت نكوهش مىكرد كه چرا در حقِّ او كوتاهى كرده ؛ آن روز كه غرورِ گناه ، وى را گرفته بود و از ترسِ زبان كافران ، دينِ پدران خود را پيروى كرد تا خدا بر او منّت نهاد و در دست پدر زن خود اسير شد و آنگاه او را با عزّت به مكه روانه ساختند و او توانست از اين فرصت كه براى اسلام آوردن مناسب بود - و مانند غنيمتى بود كه او را از تاريكى به نور مىبرد - بهره‌بردارى كند و بهتر از اين ، آن بود كه همراه همسر خود زينب در آن لحظات سخت ايمان مىآورد و از همسرش در مقابل آن مُجرم تبهكار ؛ « هباربن اسود » ، كه همسر او را مورد تعرض قرار داد دفاع مىكرد . ملامت وجدان ، به شدت قلب ابىالعاص را مىفشرد اما جز اشكى كه به نشانهء پشيمانى از ديدگان مىريخت ، كارى ديگر نمىتوانست بكند ؛ پشيمان از اينكه چرا آن روزها را دور از همسر جوان خود گذرانيد و در وادى كفر و عناد و جاهليت كور ، روزگار عمر را به بطالت سپرى كرد . بيمارى بر زينب سنگينى مىكرد و خاندان گرامىاش اتاق او را ترك نمىكردند تا اينكه سر انجام روز موعود فرا رسيد و اوايل سال هشتم هجرى بود كه جان به جان آفرين تسليم كرد . به اعتقاد من ابوالعاص مصايب سنگين ديگر را فراموش كرد و خود را بر جنازهء محبوبش افكند و با او رازِ دل مىگفت و همه را به گريه آورد و كسى را اين جرأت نبود كه وى را از جنازهء زينب جدا كند ، تا اينكه پيامبر صلى الله عليه و آله با اندوه فراوان آمد و زينب را به خدا سپرد و دستور داد : « او را سه بار غسل دهيد و در آب غسل آخرين ، كافور بريزيد . » در اينجا ابوالعاص حجرهء همسر عزيزش را با گامهاى لرزان ترك كرد و غرق اندوه بر در حجره ايستاد و با حسرت و اشك نظاره مىنمود كه همسر او را براى سفر آخرت تجهيز كردند ؛ سفرى كه مسافرش بازگشت ندارد . پدرش مصطفى صلى الله عليه و آله در مسجدِ خود بر او نماز خواند و جنازهء او را تا مرقدش مشايعت كرد و در خاك پاك مدينه به خاك سپرد . ابوالعاص به\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nخانه‌اش برگشت ؛ خانه‌اى كه تا ديروز بهشت محبّت بود و امروز با رحلت زينب كانون خاطراتِ تلخ و غصّه‌ها شده است . آنچه اين اندوه و مصيبت را تخفيف مىداد ، دو يادگار مادرشان ( على و امامه ) بودند كه ادامهء زندگى آن محبوب عزيز بودند . امامه تصويرى زنده بود ، كه زينبِ سفر كرده را در پيش چشمش مُجسّم مىكرد و ديدارش مونس تنهايى پدر و لبخندش مرهم زخمهاى دل‌ريش او بود و تا حدودى غربت و وحشت را از خانه مىزدود !\r\nبيش از هركس ، خواهر كوچك زينب فاطمهء زهرا عليها السلام ، در وداع خواهر مىگريست و قلبِ حساس و پر مهرش همهء خاطرات گذشته را يكباره مجسّم مىكرد ، خاطرات مادر گرانقدرش خديجه و خواهرِ مرحومه‌اش رقيّه را . بىقرارى فاطمه در فراق خواهرِ بزرگ خود به وصف نمىآمد ! او در مصيبت خواهر مىگريست و از مادر و دوست و رفيق خود ياد مىكرد . روزهاى خوش و آرامى را كه او در مكّه كودكى بود و آسوده خاطر در جمع خانواده مىزيست . گوييا در دل زهراى عزيز چيزى مىگذشت كه تبسّمى رقيق بر لبانش نقش مىبست ! امّا اين چه بود كه تا حدودى مايهء دلگرمى وى مىشد ؟ شايد وجود دختر كوچكش زينب بود - كه نام خواهر فقيدش زينب كبرى را با خود همراه داشت و تولدش خاطرهء آن خواهر گرامى را زنده مىكرد - كه از تكرار نام دوست داشتنىاش خسته نمىشد . زهرا با خود مىگفت : چرا پدرم نوزادم را زينب ناميد ؟ آيا احساس مىكرد كه اجَلِ خواهرم رسيده ! و دوست مىداشت براى او همنامى باشد كه پيش روى ما راه برود ؟\r\nخدا ياورت باشد ، پدر جان و خدا به همراهت اى خواهر سفر كرده !\r\nحوادث به سرعت ره مىپيمود ؛ از جملهء اين حوادث اين بود كه : قريش صلح حديبيه را نقض كردند . برخى از سران قريش به پشتيبانى « بنى بكر » بر ضد « خزاعه » - كه همپيمان رسول‌اللَّه در صلح حديبيه بودند - برخاستند . بنىبكر ، به جهت پيمان و معاهده‌اى كه با قريش داشتند ، خود را از دشمن در امان مىدانستند و با آنها مىجنگيدند تا آنان را به حرم راندند . قبيلهء خزاعه كه حدود بيست تن كشته داده بودند ، به خانهء « بديل بن ورقاء خزاعى » در آمدند و قريش كه در اين واقعهء خونين سهيم بودند ، به خانه‌هاى خود رفتند و تصور مىكردند كه شناخته نشده‌اند و خبرِ اينها به پيامبر نمىرسد !\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nپس از اين واقعه قريش پشيمان شده و فهميدند كه عمل آنها نقض عهدى بوده كه با پيامبر صلى الله عليه و آله داشته‌اند .\r\nحارث ابن هشام و عبداللَّه‌بن ابى ربيعه نزد صفوان‌بن اميّه و سهيل‌بن عمر و عكرمة بن ابى جهل آمده و آنها را به جهت يارى دادن بنىبكر در جنگ با خزاعه مورد نكوهش قرار دادند ؛ زيرا آنها با حضرت محمد صلى الله عليه و آله براى مدّتى پيمان و معاهده داشتند و عملِ آنها نقص اين پيمان به‌حساب مىآمد . حارث بن هشام و عبداللَّه پسر ربيعه ، نزد ابوسفيان آمده ، گفتند : « بايد براى اصلاح اين امر چاره‌اى انديشيد ، به خدا قَسَم اگر اين امر اصلاح نشود جز از محمد و يارانش نبايد بيمناك بود . » ابوسفيان گفت : « به خدا در اين امر من حضور نداشته و غايب هم نبودم ! من مسؤوليتى ندارم . با من در اين كار مشورت نشد . به خدا سوگند محمد با ما خواهد جنگيد و چاره‌اى جز اين نيست كه نزد او بروم و با او صحبت كنم تا پيش از آنكه از اين واقعه آگاه شود ، مدّت معاهده را تمديد كند » .\r\n« عمرو بن سالم خزاعى » با چهل سوار از خزاعه به حضور پيامبر آمدند تا از آن حضرت كمك بگيرند و از جنايتى كه بر آنها شده خبر دهند و از كمك قريش به دشمنانشان - به وسيلهء رزمنده و سلاح و مركب - شكايت كنند و همچين به پيامبر اطلاع دهند صفوان بن أميّه با مردانى از قريش در اين حمله به طور ناشناس شركت داشته و به دست بنىبكر كشته شده است .\r\nرسول خدا با شنيدن اين گزارش ، فرمود : « يارى نشوم اگر بنىكعب را يارى ندهم همانگونه كه به يارى خود مىپردازم . به خدا قسم همانگونه كه از خود و خانواده‌ام دفاع مىكنم از آنها دفاع خواهم كرد ! » « 1 »\r\nو اينك رسول‌خدا صلى الله عليه و آله براى رويداد بزرگى آماده مىشود . ( فتح مكّهء مكرمه ) تا خداوند متعال با نور اسلام تاريكىها را بزدايد و آن پيروزى را كه خدا به مسلمانان وعده داده است ، نزديك گرداند .\r\nهمهء مسلمانان - با روحيه و ايمان - براى اين پيروزى بزرگ ، خود را آماده كردند\r\n\r\n\r\n","description":"","footnote":"\r\n( 1 ) - سيره ابن هشام ، ج 2 ، ص 397 ؛ زاد المعاد ، ج 1 ، ص 421 .\r\n","page_name":" 196 ","page_number":196},
  {"content":"\r\n\r\nو انتظار داشتند كه از اين افتخار چيزى نصيب آنان شود . پيامبر صلى الله عليه و آله مردم را فرمان داد تا مجهز شوند و در كتمان اين تصميم بكوشند و چنين دعا كردند : « بار خدايا ! چشم جاسوسان را فروپوش و اخبار ما را از ديد دشمن پنهان دار ، تا آنها را در شهرهايشان غافلگير كنيم . »\r\n« حاطب بن ابى بلتعه » يكى از مهاجرانى بودكه در بَدر شركت داشت . او هرچند با قريش نسبت نداشت اما با آنها بود و خانواده و فاميل و فرزند ، در بين آنها داشت .\r\nبنابراين همانگونه كه اشاره شد وى خويشاوندى نَسَبى نداشت تا از او حمايت كنند ، از اين رو سعى كرد براى قريش خوش خدمتى كند تا از كسان او حمايت كنند ! لذا نامه‌اى به قريش نوشت و قريش را از حركت پيامبر به سوى مكه خبر داد و نامه را به زنى به نام « ظعينة » سپرد و اجرتى مقرر داشت تا نامه را به قريش برساند . اين عمل خلافى بود كه مرتكب شد و خدا از سر تقصيرش بگذرد ! پيامبرخدا دربارهء او جمله‌اى فرمودند : « شايد خدا از خطاى اهل بَدر درگذرد . » « 1 » آن زن نامه را لابلاى موى سر خود مخفى داشت و رهسپار مكه شد ! خداوند ، پيامبر را از خيانت حاطَب آگاه ساخت ، پيامبر به على و زبير فرمود به محلّ « روضة خاخ » « 2 » برويد . ظعينه در آنجاست و نامه‌اى براى قريش باخود دارد على عليه السلام همسر و فرزندانش را ترك گفت و با زبير روانه شدند . مركب تاختند و آن زن را در آن مكان يافتند . پياده شدند و به او گفتند : « نامه‌اى همراه دارى ؟ » گفت : « نه ، با من چيزى نيست » بار سفرش را تفتيش كردند ، چيزى نيافتند ! على عليه السلام فرمود : « به خدا سوگند رسول‌اللَّه دروغ نگفته و ما دروغ نمىگوييم . نامه را بيرون مىآورى يا تو را تفتيش بدنى كنيم . » آن زن چون ديد سخن على عليه السلام جِدّى است گفت : « شما روى برتابيد » روى برتافتند . زن از ميان موهاى خود نامه را بيرون آورد و تسليم كرد ! نامه را نزد پيامبر صلى الله عليه و آله آوردند . اصرار على عليه السلام بر تسليم كردن نامه به‌وسيلهء آن زن ، دالِّ بر ايمان قوى و استوار او و اطمينان به گفته رسول‌اللَّه صلى الله عليه و آله است .\r\nعلى عليه السلام برگشت و همه در انتظار امر پيامبر بودند تا آهنگ حركت به سوى مكه را\r\n\r\n\r\n","description":"","footnote":"\r\n( 1 ) - سيره ابن هشام ، ج 2 ، ص 397 ؛ زاد المعاد ، ج 1 ، ص 421\r\n( 2 ) - محلى ميان مكه و مدينه كه دوازده ميل با مدينه فاصله دارد .\r\n","page_name":" 197 ","page_number":197},
  {"content":"\r\n\r\nصادر كند . فاطمهء زهرا عليها السلام آن شب را گذراند در حالىكه بازگشت به وطن را - كه هشت سال از آن دور افتاده بود - نزديك مىديد ، با همسر با ايمان و قهرمان شجاعِ خود گفتگو مىكرد و خاطرات صبح پيشين خود را تكرار مىنمود . شايد با خود چنين مىگفت : « آيا مكه را همانگونه خواهى ديد كه هشت سال پيش بود ؟ ! يا اينكه گذشت روز و شب و تأثير حوادث چهرهء آن را تغيير داده است ؟ و ديگر آن مكهء ديروز نيست كه در كودكى مىديديم و اقوام و ياران آن زادگاه دگرگون شده‌اند . آيا آن را همچنان كه بود خواهى ديد ؟\r\nيا تجاوز دشمنان ، آن را ويران ساخته و آن را به صورت ويرانه‌اى درآورده است ؟\r\nاى ابوالحسن ! آيا مكهء مكرمه همانگونه باقى است ؟ آيا آن كبوتران زيبا در حريمش امن و امان به پرواز مىآيند يا بت‌پرستى بيدادگر و گمراه و جاهليت ابْلَه ، آنها را وحشت زده كرده و اندوهگين و پرشكسته به كنجى خزيده‌اند ؟ ! » و على عليه السلام پاسخ مىدهد : ام‌ّالحسن ! فردا براى مشاهده كننده آن نزديك است ؛ « و انَّ غَداً لِناظِرِهِ قَرِيب » و چند روزى بيش نيست تا آنچه را روزگار محو كرده و تغيير داده است ببينيم . » شب را خوابيدند ولى فكر و خيال زهرا همچنان به ياد مكّه بود و از خود مىپرسيد : « بازيهاى كودكى ! ويارانى را كه رخت بربستند به ياد تو مىآورى يا اينكه با گذشت روزها و مرور سال ها آنها را فراموش كرده‌اى و امروز ديگر هيچيك از آنها را نمىشناسى و پاسخى نمىدهى ؟ ! »\r\nپر و بال خيال به پرواز آمده ، وى را به آرامگاه خديجه - آن مادر مهربان راحل - و از آنجا به قبرستان ابوطالب ، جايى كه ساير اقوام و خويشان آرميده‌اند مىبرد . آيا مكه براى هميشه اين وديعه‌هاى ارزشمند را پاس مىدارد ؟ يا آنكه آن عزيزان سفر كرده را كه به امانت گرفته ازياد برده‌است ؟ ! ديدگان زهرا آن‌شب به‌خواب نرفت و اشك هجران و فراق ياران ، مجال‌خواب نمىداد . در اين حال صداى كوبه در به گوش رسيد ، على عليه السلام برخاست تا ببيند چه كسى در مىزند و اين شاهدى است بر اينكه خواب به ديدگان على عليه السلام نيز نيامده بود . على عليه السلام در را گشود و زهرا بلند شد و در حالىكه اشك آن خاطرات در چشمانش حلقه زده‌بود ، ديد ابوسفيان بن‌حرب ، پرچمدار مشركين - وعاملِ محرِّكِ جنگ با مسلمانان - است ؛ شوهرِ هِند ، ( آكلة الأكباد ) كه با شهيدان احُد و عمويش حمزه آنگونه رفتار كرد ! ابوسفيان در بارهء آمدن خود به مدينه چنين مىگويد : « همين كه خبر به مشركين\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nرسيد كه حضرت محمد صلى الله عليه و آله براى حركت به سوى مكّه آماده مىشود و قدرت اسلام آشكار شده ولشكر براى هجوم به مكه آماده‌اند ، وحشت زده نزد دخترش ام‌ّحبيبه ( رمله ) آمده و مىخواهد روى فرشى بنشيند . دخترش آن را جمع مىكند كه پدر مشركش روى آن ننشيند ! و او اندوهگين بر مىگردد و نزد پيامبر مىآيد و صحبت مىكند اما پاسخى نمىشنود . نزد ابوبكر و سپس نزد عمر مىآيد و از آنان مىخواهد كه براى او شفاعت كنند آنان امتناع مىورزند و مىگويند آيا ما پيش رسول‌خدا صلى الله عليه و آله براى تو شفاعت كنيم ؟ ! به خدا سوگند كه اگر كمترين وسيله را بيابيم ، با شما مىجنگيم ! » آنگاه ابوسفيان لحظه‌اى سكوت كرد و خدمت علىبن ابى طالب عليه السلام عرضه مىدارد : « يا على ! شما نزديكترين خويشان به من هستيد براى حاجتى آمده‌ام و نا اميد بر نمىگردم ! براى من نزد پيامبر خدا شفاعت كن . »\r\nعلى عليه السلام مىگويد : « واى بر تو اى ابوسفيان ! به خدا پيامبر بر كارى مصمم است كه در آن يك كلمه با وى نتوانيم سخن گفت ! »\r\nابوسفيان رو به زهرا عليها السلام كرد - كه در اين هنگام ساكت بود و حرف نمىزد - و با اشاره به حسن عليه السلام كه تازه از خواب بيدار شده و پيش روى مادر راه مىرفت ، گفت : « اى دختر محمد صلى الله عليه و آله آيا اين كودك خود را امر مىكنيد كه پناه دهندهء مردم باشد و تا ابدالدهر سيد و آقاى عرب گردد ؟ ! » زهرا به آرامى پاسخ داد : « هنوز كودك من به حدّى نرسيده كه پناه دهنده باشد و احدى نمىتواند جز پيامبر پناه دهد ! » ابوسفيان نااميد برخاست و اندكى بر در خانه ايستاد و گفت : « اى ابوالحسن كار بر من مشكل شده ، مرا اندرزى بدهيد » . على عليه السلام فرمود : « به‌خدا راهى سراغ ندارم كه تو را پناه دهد ! اما تو بزرگ بنىكنانه‌اى ، برخيز و از مردم پناهندگى بخواه سپس به سر زمينت برگرد . » ابوسفيان با سرشكستگى گفت : « آيا اين براى من فايده‌اى دارد ؟ » على عليه السلام فرمود : « ما راهى ديگر براى تو سراغ نداريم . » ابوسفيان برگشت و تصميم گرفت كه رهنمود على عليه السلام را به كار بندد . على و فاطمه عليهما السلام در را بستند و نشستند و از رحمت خدا نسبت به مسلمانان و اينكه سران قريش با ذلّت و خوارى نزد آنها مىآيند ( و اينها همان كسانى هستند كه در گذشته بر مسلمانان طغيان و استكبار نموده و هركه را مىتوانستند شكنجه مىدادند ) سخن گفتند . نشسته بودند و با يكديگر\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nصحبت مىكردند تا پاسى از شب گذشت و حسن خوابش برد و آنها نيز خوابيدند و در انديشهء بازگشت به امُّ القرى ، مَقرّ كعبهء مُكَرَّمه و مهد كودكى و منزلگاه قريش بودند .\r\nزهرا خوابيد و نزديكىهاى فجر بيدار شد و با رؤياى شيرينِ بازگشت به مكه ، دل خوش بود ! رشته‌هاى خاطرات در ذهنش در جَوَلان بودند . شايد از آن روز كه پدرش دعوت خود را بر مردم آشكار نمود و يا آن مراحل سخت كه بر او گذشت يا آن‌روز كه كودكى بود و دنبال پدرش دلسوزانه حركت مىكرد و مىترسيد كه او را آزارى برسد ، ياد مىكرد . ياد آن روز كه پدرش او را ضرب‌المثل نموده و مىگفت :\r\n« فاطمه جان ! هرچه دوست دارى از من بخواه ، اما من نمىتوانم به هيچ وجه تو را از خدا بى نياز گردانم » .\r\nياد مىآورد چهرهء مادرش ، آن همسر باوفا و مهربان پيامبر را كه در حمايت پدرش مىكوشيد . ياد مىكرد آن محاصرهء كُشنده را ، در شعب ابىطالب و ياد مىآورد كه به رغم همهء محنت‌ها ، خدا هميشه با آنها بوده است ! ياد مىكرد آن روز دشوار را كه ابوطالب از جهان ديده فرو بست . ياد مىكرد مرگ مادر گرانقدر خود را و غم و اندوه‌هايى كه با مرگِ ابوطالب بر پدرش هجوم آورد و همچنين ياد مىكرد حوادث هجرت را ؛ يعنى آن لحظه‌هايى را كه كافر مجرم « حُوَيرث بن نُقَيذ » شترِ سوارىِ او و خواهرش را رم داد و آنها را نقش بر زمين كرد و مجرم كافر ديگر هبار بن اسود را كه با خواهرش زينب چه كرد تا كودك خود را در بيابان سقط كرد و به ياد مىآورد اسلام آوردن جمعى از شجاعان قريش را ؛ كه در اين حال رشتهء خيالاتش را صوت اذان نماز صبح بلال از هم گُسيخت .\r\nسپاه عظيم مسلمانان متشكل از ده هزار تن ، به سوى مكه و بيت‌اللَّه الحرام رهسپار شد . فاطمه مىديد كه ايّام ، مسير طبيعى خود را مىپيمايد ، پدرش روزى از وطن خود مخفيانه هجرت كرد و امروز به رَغم مخالفانش سر افراز و با عزت و كرامت بدانجا برمىگردد ! تنها همين آمادگى براى بازگشت به مكه از عوامل شاد كننده‌اى بود كه در جان و قلب زهرا عليها السلام عكس‌العمل آن مىپيچيد ، تا كفهء ميزان متعادل شود و محروميت و رنج به عزّت و كرامت مبدّل گردد ! و كفّارِ مكه را ذليل و سرافكنده سازد و بلدِ امين ، كه از آن\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nرانده شدند ، درهايش را به روى آنها بگشايد و دامن بگستراند .\r\nده روز از ماه رمضان سال هشتم هجرت گذشته بود كه سپاهيان اسلام به فرماندهى پيامبر خدا صلى الله عليه و آله عازم مكه شدند و « ابارهم غفارى » را جانشين خود در مدينه ساختند . زهرا نيز با جمعى از خانوادهء پيامبر راهى مكه شد تا شاهد بازگشت ظفرمندانه و نصر مبين باشد ! او در عين حالىكه در طريق پيروزى بود ، در خلال گرد و غبار راه ، به نقطه‌اى كه نزديك بود او و خواهرش ام‌ّكلثوم هنگام هجرت به مدينه جان بسپارند توجّه كرد و حتّى آن هم از نظرش پنهان نماند و داغ دلش تازه شد ! « رقيه كجاست ؟ زينب كجاست ؟ » آنها نيز مانند وى هجرت كردند و ستم كشيدند و قضاى الهى دربارهء آنان فرود آمد ! امّا فاطمه اينك برمىگردد ولى از سه خواهرش جز أُمّ كلثوم ، باقى نمانده و آن دوى ديگر رخ در نقاب خاكِ يثرب كشيده‌اند ! رؤياها هنوز تمام نشده است كه به ام‌ّالقرى ( مكّه ) نزديك مىشود و اندوه و حسرت وى را رها نمىسازد . كاروان به محلِ « مرّالظهران » رسيد ، آنجا كه اردوگاه لشگر پيامبر صلى الله عليه و آله بود و براى نبردى سرنوشت ساز آماده مىشدند . روز به آخر رسيد . ابوسفيان پسر حرب آمد ؛ درحالىكه همراه با عباس‌بن عبدالمطلب بر تركِ استر متعلّق به پيامبر صلى الله عليه و آله سوار بود ، شب را پيش عباس ماند و منتظر دستور پيامبر دربارهء مردم بود ، چون صبح شد و سپيده دميد خدمت رسول‌اللَّه صلى الله عليه و آله آمد و اسلام آورد ! عباس گفت : « يا رسول‌اللَّه ، ابوسفيان مردى جاه‌طلب است ، وىرا امتيازىدهيد . » مصطفى صلى الله عليه و آله فرمود : « آرى ، كسى كه به خانهء ابوسفيان درآيد ، در امان و همچنين كسى كه درِ خانه را به روى خود ببندد و يا كسىكه داخلِ مسجدالحرام شود ، در امان است ! » « 1 » آنگاه مصطفى صلى الله عليه و آله عباس را فرمود : « ابوسفيان را در تنگه‌اى از وادى و نزديكى پوزهء كوه نگهدار ، تا وقتى كه سپاهيان خدا حركت مىكنند شوكت آنها را ببيند ! » سپاه مؤمنان از « مرالظهران » حركت كردند و صبح روز چهارشنبه ( هفده ماه رمضان سال هشتم هجرى ) به مكه رسيدند . ابوسفيان سپاه عظيم مسلمين را مشاهده كرد و به مكه برگشت و در نقطه‌اى مرتفع ايستاد و گفت :\r\n« اى گروه قريش ! هم اكنون محمّد صلى الله عليه و آله با سپاهى مىآيد ، كه ياراى مقابله با آن را\r\n\r\n\r\n","description":"","footnote":"\r\n( 1 ) - السيره ، ج 4 ، ص 39 .\r\n","page_name":" 201 ","page_number":201},
  {"content":"\r\n\r\nنداريد ! حال اگر كسى به خانهء ابوسفيان داخل شود در امان است و كسى كه درِ خانه‌اش را به روى خود ببندد در امان است و كسىكه به مسجدالحرام در آيد در امان است . »\r\nمردم با شنيدن اين سخنان پراكنده شدند ، گروهى به خانه‌هاى خود رفتند و گروهى به مسجدالحرام پناهنده شدند . همين كه مركب پيامبر صلى الله عليه و آله به « ذىطوى » رسيد ، آن حضرت در جمع بزرگان صحابه سوار بر مركب توقف كرد ، در حالىكه از روى تواضع براى خدا ، سر به زير افكنده بود و سپس سپاه را براى ورود به شهر عتيق ، منظم كرده و به گروههايى تقسيم نمودند و بر هر گروه يكى از بزرگان صحابه را گماشتند . پرچم در دست سعدبن عبادهء انصارى بود . - و در حالىكه لشگر از پيش روى ابوسفيان ، در تنگه حركت مىكرد - سعد چنين گفت :\r\n« الْيَوم يَوم الْمَلْحَمَة ، الْيَوْم تَسْتَحلّ الْحُرْمَة اليَوم أَذَل‌ّاللَّه قُرَيش » .\r\n« امروز روز پيكار خانمان برانداز است . امروز حرمت‌ها هتك شود . امروز خدا قريش را خوار كرد . »\r\nهمانطور كه پيامبر صلى الله عليه و آله از كنارِ ابوسفيان حركت مىكردند ، ابوسفيان عرض كرد : « يا رسول‌اللَّه ! نشنيديد سعد چه گفت ؟ » فرمود : « چه گفت ؟ » عرض كرد : « چنين و چنان گفت ! » عثمان و عبدالرحمان‌بن عوف گفتند : « يا رسول‌اللَّه در امان نيستيم ؛ زيرا كه او را در جمع قريش نفوذ و سطوتى باشد ! » پيامبر صلى الله عليه و آله فرمود : « بلكه امروز روزى است كه كعبه تعظيم شود . امروز روزى است كه خدا قريش را عزّت مىدهد . » آنگاه كسى نزد سعد فرستاد تا پرچم از او بستانَد و به دست پسرش قيس‌بن سعدبن عباده بدهد . « 1 » آنگاه پيامبر ، پسر عمه‌اش زبيربن عوام ، پسر برادر حضرت خديجه را فرمود : پرچم اسلام را در بلندترين نقطهء حجون ، بالاى شهرِ مكه افراشته دارد و به دو گفت : « اين پرچم را استوار\r\n\r\n\r\n","description":"","footnote":"\r\n( 1 ) - امّا به روايت ابن اسحاق ، سعد بن عباده اين شعار را كه نشان از جنگ و خونريزى و انتقام‌جويى داشت ، سرداد و چون گفتار او به پيامبر صلى الله عليه و آله رسيد ، على عليه السلام را فرمود : خود را به سعد بن عباده برسان و پرچم را از وى بگير و خود آن را به مكّه در آر . ( سيرهء ابن هشام ، ج 4 ، ص 406 ، چاپ المكتبة العلميّه - بيروت ) مترجم\r\n","page_name":" 202 ","page_number":202},
  {"content":"\r\n\r\nدارد تا من بيايم . همين كه لشكر زبير به حجون رسيد ، عباس‌بن عبد المطلب به دو گفت :\r\n« اينجا همان جايى است كه رسول خدا فرمود پرچم را نگهدارى . »\r\nچه جاى خوشوقتى است براى فاطمه زهرا عليها السلام كه ببيند پرچم رسول‌اللَّه صلى الله عليه و آله در جايى برافراشته شده كه مادر گرامىاش آرميده است ! از اين وفادارى پدر نسبت به مادرش ديدگان فاطمهء زهرا عليها السلام گريان شد ! كه حتى در اوج پيروزى فراموش نمىكند كه پرچم پيروزى در جايى بلند شود كه روح پاك مادرش تحقّق رؤيايى را مشاهده كند ، كه قبل از مرگ آرزوى آن را داشت و ببيند پرچم نبىّاللَّه را كه برافراشته و در اهتزاز است و ببيند كه پرچم شِرك تا ابد از سرزمين مكه برچيده شد !\r\nبراى پيامبر در حجون نزديك قبر ام‌ّالمؤمنين خديجه ، خيمه‌اى زدند كه دخترش زهرا عليها السلام نيز با وى بود و اين شادمانى بزرگ اندوه حادثه‌اى را كه براى خواهرش هنگام هجرت پيش آمد ، تحت الشعاع قرار مىداد . اما پدرش مصطفى صلى الله عليه و آله اين حوادث را فراموش نكرده است . پيامبر به فرماندهان لشگر فرمان داد : جز با كسانىكه سر جنگ دارند نجنگند و چند نفر را استثنا كرد و نام برد و دستور قتل آنها را صادر كرد و گفت كه حتّى اگر در زير پردهء خانهء كعبه ديده شوند ، آنها را بُكشند ! از جمله « حويرث » بود ، كه شوهر زهرا على عليه السلام او را به قتل رسانيد .\r\nمسلمانان فرياد مىزدند ، آنچنان فريادى بلند و باشكوه كه كوه‌ها از ترس و وحشت مىخواست متلاشى شود و همهء مكّه به آهنگ ده هزار رزمندهء مسلمان گوش مىدادند كه فرياد مىزدند و مىگفتند :\r\n« اللَّه اكبر ، اللَّه اكبر ، لا الهَ الّا اللَّهُ وَحْدَهُ ، صدق وعده ، و نصر عبده و اعزّ جُندَه وَ هَزَم الأحزاب وَحْدَه ، لا الهَ الّا اللَّهُ وَاللَّهُ اكبر »\r\nمصطفى صلى الله عليه و آله رو به خيمهء خود نهاد ، آنجا كه زهرا انتظارش را مىكشيد . اين خيمهء فرماندهى بود كه پيامبر صلى الله عليه و آله معركهء فتح اعْظَم را اداره مىكرد و اين آيهء كريمه را مىخواند :\r\nوَقُلْ جَاءَ الْحَقُّ وَزَهَقَ الْبَاطِلُ إِنَّ الْبَاطِلَ كَانَ زَهُوقاً . « 1 »\r\n\r\n\r\n","description":"","footnote":"\r\n( 1 ) - اسراء : 81\r\n","page_name":" 203 ","page_number":203},
  {"content":"\r\n\r\n« حق آمد و باطل رفت . همانا باطل از ميان رفتنى است . »\r\nشورِ حماسهء مسلمانان بالا گرفت و فرياد تكبير و تهليل و ثناگويى حق تعالى فزونى يافت ! چنان كه گويى مردگان نيز اين فريادها را مىشنيدند ! آيا « ياسر و سميّه » و ديگر مؤمنانِ درگذشته ، كه جهاد كردند و پذيراى شهادت شدند ، نيز مىشنوند ؟ ! آياام‌ّالمؤمنين ، خديجه ، مىشنود ؟ ! پيامبر صلى الله عليه و آله به ما مىگويد : « مردگان صداى پاى عابرين را مىشنوند و سلام را پاسخ مىدهند « 1 » و برخى در نعمت و برخى در عذاب‌اند ! » حال كه چنين است ترديدى نداريم كه ام‌ّالمؤمنين خديجه در عالمِ ديگر با اين پيروزى آشكار و نويد بخش بسيار شادمان است ! أُم‌ّهانى دختر ابوطالب كه زوجهء « هبيرة بن ابى وهب مخزومى » است مىگويد : « همين كه رسول‌خدا صلى الله عليه و آله از بالاى شهر مكه وارد شد ، دو مرد از بنىمخزوم ، كه به گفتهء ابن هشام « حارث‌بن هشام » و « زهير پسر ابى اميّةبن مغيره » بودند ، فرار كرده نزد من آمدند ، برادرم علىبن ابىطالب عليه السلام نزد من آمد و آنها را ديد و گفت : به خدا آنها را به قتل خواهم رساند ؛ من درِ خانه‌ام را به روى آنها بستم و خدمت پيغمبر صلى الله عليه و آله رسيدم . آن حضرت بالاى شهر مكه بود ، ديدم از قدحى - كه در آن اثرى از خمير ديده مىشد - خود را شست و شو مىدهد و فاطمه دخترش ، با پوششِ خود او را استتار مىكند ، همين كه شست و شو كردند ، لباس خود را برتن نموده ، آنگاه هشت ركعت نماز ظهر و عصر را خواندند و رو به من كرده گفتند :\r\n« مرحباً و اهلًا يا ام‌ّهاني ماذا جاء بك » .\r\n« امّ هانى خوش‌آمدى . براى چه كارى آمده‌اى ؟ »\r\nمن خبر آن دو مرد و سخن على عليه السلام را دربارهء آن دو به حضرتش گزارش دادم ، فرمود : « كسى را كه تو پناه دادى ما نيز پناه داديم و كسى را كه امان دادى امان دهيم ، آنها را نكشيد ! » « 2 »\r\n\r\n\r\n","description":"","footnote":"\r\n( 1 ) - جاى قدردانى است كه نويسندهء منصف در محيط عربستان كه افكار سخيف وهّابيت حاكم است ، به اين‌حقيقت اعتراف مىكند ، « مترجم » .\r\n( 2 ) - السيره ، ج 4 ، ص 47 ؛ نك : الاستيعاب .\r\n","page_name":" 204 ","page_number":204},
  {"content":"\r\n\r\nپيامبر كمى استراحت كردند تا مردم پس از موج خروشانِ ايجاد شده بخاطِر فتح ، آرام گيرند ، آنگاه در ميان جمع انبوه مردم به مسجدالحرام وارد شد و سپس در حالىكه سوار شتر بودند ، هفت بار طواف كردند . طواف كه تمام شد دستور دادند درِ كعبه گشوده شود و بر در خانه ايستادند و خطبهء فتح ايراد فرمودند و گفتند :\r\n« اى گروه قريش ! فكر مىكنيد با شما چه خواهم كرد ؟ »\r\nپاسخ دادند : « خوبى و خير ، برادرى كريم و برادر زاده‌اى كريم هستى . »\r\nفرمود : « برويد كه همه شما آزاديد » ؛ « اذْهَبُوا فَأَنْتُم الطُّلَقاء » .\r\nآن روز گرم و سوزان به پايان آمد و آرام آرام شب با هواى ملايم فرارسيد ، حركت‌ها و هياهوها همچنان ادامه داشت ، ام‌ّالقرى دوبالِ خود را براى فرزندان خود - مهاجرين از سفر برگشته و جمعى از انصار كه به مكه آمده بودند و گروهى از ديگر مسلمانان - بگسترانيد .\r\nعنايت خداوندى اين جمع انبوه را ، كه تاريخ در زندگى رهبران ، جز حضرت محمد صلى الله عليه و آله به ياد نداشت ، همراهى مىكرد و انفاس روحانىِ فرشتگان ، با قلوبِ حزب‌اللَّه مصافحه مىكردند و پيروزى آنها را بر حزب شيطان تبريك مىگفتند .\r\nدر اين موقع حساس ، فاطمه زهرا عليها السلام از پدر دور نبود . در بستر خود بيدار بود و خواب بر ديدگانش گذر نمىكرد . مشتاق آن بود كه در اين شب طولانى ، مادرش خديجه در نظرش مجسّم مىشد و از بالا محبوبش پيامبر را در اين روز خجسته و ميمون ، نظاره مىكرد و نيز مشتاق بود كه دو خواهر خفته در خاكِ مدينه‌اش ، مىبودند و روحشان بر بَلَد عتيق پَر مىگشود و به خويشان و يارانِ به جاى مانده گذر مىكردند و در اين جشن شادى و پيروزى درخشان شركت مىجستند .\r\nدر اين لحظات ، قلب لطيفش يادِ كودكى و خانهء پدر مىكرد كه در جمع خانواده و زندگى توأم با محبت و صفا ، روزگار خوشى داشت ! دوست داشت آن شب را همچنان بيدار باشد و شب زنده‌دارى كند تا صداى با طراوت بلال را براى اذان نماز صبح از فراز كعبهء مكرّمه بشنود و آواى تكبير از بالاى حرم اقدس بلند شود و عالم هستى در برابر جلال و عظمتِ دعا سرفرود آورند و مؤمنان بسترها را ترك گويند و راهى مسجدالحرام\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nشوند تا براى نخستين بار در تاريخ اسلام ، فريضهء صبح را ، در كنار خانهء كهن توحيد - و مطهّر شده از لوثِ بت‌ها - به جا آورند .\r\nعلى عليه السلام نيز براى نماز صبح آماده مىشد . صدا زد : « ام‌ّالحسن ! در خوابى ؟ » و زهرا در حالىكه با شنيدن بانگ اسلام از بالاى حرم شريف اشك شوق مىريخت و تحت تأثير اين فضاى شكوهمند قرار گرفته بود - كه ده هزار مسلمان يكباره نماز صبح را در مسجدالحرام مىخوانند - بىدرنگ جواب داد : « نه ، اى ابوالحسن ! در خواب نيستم . بر آنم كه از اين باز گشت پيروزمندانه لذّت ببرم و كاملا بيدارم . گويى بيم آن دارم كه اگر به خواب رفتم تصور كنم كه آنچه مىبينم خواب و رويا باشد » .\r\nزهرا عليها السلام نماز صبح را خواند و پس از بيدارىِ طولانىِ آن شب ، اندكى خوابيد . صبح شد و او آروز مىكرد كه به خانهء زادگاه خود ، آنجا كه در كودكى او و على عليه السلام زندگى مىكردند ، باز مىگشت . اما اين خانه بعد از هجرت به مالكيت عقيل پسر ابوطالب درآمده است . اسامةبن زيد از پيامبر صلى الله عليه و آله مىپرسد : « كجا فرود مىآييد ؟ در خانه‌تان در مكه ؟ » و پيامبر در جواب مىگويد : « مگر عقيل براى ما محله يا خانه‌اى گذاشته است ؟ ! » « 1 » چنين به نظر مىرسد كه پيامبر در همان قبّه‌اى كه در حجون - بالاى شهر مكه - براى حضرتش برپا شده بود بسر مىبردند و مردم گروه گروه به دين خدا در مىآمدند !\r\nدر اين ميان اشرافِ « هوازن و ثقيف » متّحد شده و عِدّه و عُدّه فراهم آوردند و بر ضدّ مسلمانان شوريدند . پيامبر اكرم صلى الله عليه و آله با نيروى دوازده هزار نفرى كه ده هزار مهاجر و انصار و دو هزار از اهالى مكه بودند ، روز شنبه ( ششم شوال سال هشتم هجرى ) از مكه حركت كرد و در وادى حُنين - كه سه روز با مكه فاصله دارد - به مصاف با آنان پرداخته ، آنها را شكست دادند و غنايم فراوانى به دست آوردند كه پيامبر صلى الله عليه و آله نخست بهره‌اى از آن غائم به « مؤلّفة قلوبهم » داده و سهم ايشان را افزودند .\r\nزهرا عليها السلام از خود مىپرسيد : آيا كدام خانه را پدرم براى سكونت بر مىگزيند ؟\r\nانصار نيز پس از فتح مكّه و واقعهء « حُنين » همين پرسش را داشتند . آنها فكر\r\n\r\n\r\n","description":"","footnote":"\r\n( 1 ) - السيره ، ج 4 ، ص 48 ؛ تاريخ طبرى ، فتح مكه .\r\n","page_name":" 206 ","page_number":206},
  {"content":"\r\n\r\nمىكردند كه پيامبر در مكّه رحل اقامت خواهد افكند ؛ زيرا آنها شادمانى پيامبر را پس از فتح مكه و اسلام آوردن مردم و توجه آن حضرت به تأليف قلوب آنها و شوق بازگشت به مكه را پس از هجرت مىديدند . يكى از انصار مىگفت : « رسول‌اللَّه صلى الله عليه و آله به ديدار قوم خود نايل آمد » و شاعر انصار « حسان بن ثابت » شعرى گفت و در آن رفتار پيامبر صلى الله عليه و آله در افزودن عطاى « مؤلّفة قلوبهم » ؛ يعنى اهل مكه را مورد انتقاد قرار داد و گفت :\r\n « و أئتِ الرسول فقل : يا خير مؤتمن * للمؤمنين إذا ماعُدِّد البشر . . . » \r\n« نزد پيامبر برو و بگو اى بهترين امين بشريت براى مؤمنان .\r\nبه كدامين دليل ، سُلَيم ( اهل مكه ) كه كوچ دادند ، بر آن قوم كه پناه دادند و يارى نمودند ، مقدّم داشته شوند ؟ !\r\nآنها كه خداوند انصارشان ناميد به اين جهت بود كه دين هدايت را يارى دادند و در جنگ ، آنگاه كه شعله‌ور مىشد يار و مدد كار بودند .\r\nو در راه رضاى خدا شتاب كردند و پذيراى ناملايمات شدند و بيم و هراس به خود راه نداده ، دلتنگ نشدند .\r\nدر حالىكه مردم به خاطر تو بر ما تاختند و ما را جز شمشير و نيزه ياورى نبود .\r\nما سستى و شكست به خود راه نداديم و از ما لغزشى ديده نشد و مردم ديگر به لغزش و انحراف كشيده شدند . »\r\nفاطمه عليها السلام صداى حسّان را شنيد و مردم مكه نيز شنيدند . او فكر مىكرد اين عتاب ، به خصوص از انصار ، بيهوده نيست ! نگران بود كه پدرش با وضعى دشوار روبرو است هرچند اطمينان كامِل داشت كه حضرتش از اين وضع دشوار راه نجات دارد ، امّا در هرحال فاطمه از اين واقعه رنج مى برد و بدرستى نمىدانست چه وضعى پيش خواهد آمد ! تا اينكه شنيد پدرش در خيمهء خود به استقبال نمايندهء انصار ، سعدبن عباده شتافت كه از گلايه و شكوهء انصار نگران بود مصطفى صلى الله عليه و آله فرمود : « اى سعد ! نظر تو در اين باره چيست ؟ » سعد پاسخ داد : « يا رسول‌اللَّه ! من نيز جداى از قوم خود نيستم » .\r\nفاطمه عليها السلام ملاحظه كرد كه پدرش هيچگونه احساس نگرانى و دلتنگى ننمود و در چهرهء او چيزى كه نشانهء خشم هرچند ناچيز باشد ، ديده نشد ، بلكه با عطوفت و مهربانى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاز وى خواست انصار را جمع آورَد . سعد ، رفت و انصار را فرا خواند و به محضر پيامبر آورد و گفت : اينك انصار آماده‌اند . » پيامبر در ميان جمع انصار آمد و حمد و ثناى الهى گفت و آنگاه فرمود :\r\n« اى گروه انصار ، اين چه سخنى است كه از شما براى من نقل كرده‌اند ؟ درباهء من چه فكر مىكنيد . . . ؟ آيا با آمدن من خداوند شما را از گمراهى به راه هدايت نياورد ؟ ! از تهىدستى بىنياز نكرد ؟ با ايجاد ألفت ميان دلهايتان از دشمنى نرهانيد ؟ » .\r\nآنها پاسخ دادند :\r\n« چرا ، خدا و پيامبر خدا را منّت و تَفَضُّلِ افزون‌ترى است ! »\r\nفرمود : « اى گروهِ انصار آيا مرا پاسخ نمىدهيد ؟ »\r\nگفتند : « يا رسول‌اللَّه ! چگونه پاسخ دهيم ، منت و فضل از آن خدا و پيامبر اوست . » پيامبر صلى الله عليه و آله همچنان با آنها مدارا كرد تا آنجا كه فرمود :\r\n« به خدا سوگند اگر مىخواستيد مىگفتيد - و درست هم مىگفتيد و تصديق گفتار شما مىشد - كه : نزد ما آمدى درحالىكه تو را تكذيب كردند و ما تو را تصديق كرديم .\r\nبىياور بودى يارىات نموديم ، آواره بودى ، پناهت داديم . تهى دست بودى ، تو را شريك دارايى خود ساختيم .\r\nاى گروهِ انصار . آيا تصوّر مىكنيد كه من با برگِ سبزى از دنيا ، قومى را دلخوش ساختم ، اما شما را به اسلام آوردنتان رها كردم ؟ !\r\nاى گروه انصار ! آيا راضى نيستيد كه مردم ، گوسفند و شتر بِبَرند ، اما شما با رسول‌خدا صلى الله عليه و آله به خانه‌هايتان برگرديد ؟\r\nسوگند به آنكه جانم در دست قدرت اوست ، اگر هجرت نبود ، من هم مردى از انصار بودم ، و اگر مردم به سويى بروند و انصار به سوى ديگر من به جرگهء انصار مىپيوندم !\r\nبار خدايا ! انصار را رحمت كن و نيز فرزندان انصار و فرزندانِ فرزندانِ انصار را ! . »\r\nانصار با شنيدن اين سخنان گريستند و اشك بر چهره‌ها جارى ساختند و با ايمانِ هرچه تمامتر فرياد برآوردند :\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n« اى پيامبر خدا ، به سهم و بهرهء خود راضى هستيم ! » « 1 »\r\nفاطمه زهرا عليها السلام گريهء آن قوم را پس از نگرانىشان ديد و اطمينان كرد كه هر پيش‌آمد دشوارى ، در برابر خدا و پيامبرِ او آسان شدنى است . فكر مىكرد كه آن عتابى كه شاعرِ انصار ، « حَسّان » در قالب شعر بر زبان راند ، تأثير نامطلوبى بر دل‌ها به جاى گذارد ، اما ديد كه اثر مطلوب برجاى نهاد و آن گريه‌ها از روى صدق ايمان و رضاى نفس ، نشانهء لبريز شدن قلوب آنها از محبّت است . تمام اهل مكه نيز گريستند و فهميدند كه پيامبر صلى الله عليه و آله به سرزمين هجرت ( مدينه ) - كه آنجا را منزل و اقامتگاه خود برگزيده - باز مىگردد . زهرا نيز سر زمين كودكىاش را وداع گفت و اقامت او در آنجا از دو ماه و چند روز تجاوز نكرد .\r\nدر ماه رمضان سال « هشتم هجرت » به مكه آمد و در اواخر ماه ذىقعدهء همان سال ، پس از انجام عمره ، همراهِ پدرش رهسپارِ شهر انصار ( مدينه ) شد و گويى تمام آنچه رخ داد ، به مثال رؤيايى بود كه فاطمه در نخستين شب پس از فتح از آن سخن مىگفت . انبوهِ مسلمانان ، با سرپرستى مصطفى صلى الله عليه و آله برگشتند .\r\nدر اين سفرِ سرنوشت‌ساز دو پيروزى به دست آوردند : يكى فتح بزرگِ مكّه ! ديگرى پيروزى در جنگ حُنين ! زهرا برگشت درحالىكه از دستاورد مسلمانان و سيادت واقعىشان - كه از رهگذر آيين استوار اسلام تحقّق يافته بود - احساس غرور و سربلندى مىكرد و از ديدارِ مكّه بسيار خوشوقت بود و مىديد كه گروه‌ها از سراسر شبه جزيره ، نزد پدرش مىآيند و با رغبت ، اسلام مىآورند و گروههايى نيز از مكه همراه ديگر مردم ، در زير پردهء شب و يا در روشنايى روز مىآيند و از پيامبر مىخواهند آنها را عفو كند و از خطايشان درگذرد ، حتّى هند جگر خوار ، نزد عثمان‌بن عفان آمد و به همراه او به حضور پيامبر شتافته و اذن مىطلبد و در حالىكه نقاب بر چهره دارد با پيامبر بيعت مىكند ! « 2 »\r\nچه منظره‌هاى مسرّت انگيزى ، كه دل هر فرد با ايمان را شاد مىكرد ! اينك قلب زهرا\r\n\r\n\r\n","description":"","footnote":"\r\n( 1 ) - السيره ، ج 4 ، ص 104 .\r\n( 2 ) - بديهى است كه بيعت اينان از سر جبر بود كه شوكت اسلام را روبه فزونى و دولت كفر و بت پرستى را در حال افول مىديدند و عملكرد بعدى آل ابوسفيان تأييدى بر اين مدعاست ، « مترجم »\r\n","page_name":" 209 ","page_number":209},
  {"content":"\r\n\r\nو پدرش مصطفى صلى الله عليه و آله آرام گرفته و ميوه‌هاى دعوت به خدا و صبر در برابر ناملايمات را مىچينند . اسلام به تمام محلّه‌هاى مكه و مدينه گسترش يافته و قريه‌ها و قصباتِ اطراف اين‌دو شهر را پوشش داده است .\r\nپيامبر صلى الله عليه و آله پس از بازگشت به مدينهء منوره و مطمئن شدن از صلحى كه در حديبيه ، در سال ششم هجرى با قريش بسته بود ، نشر دعوت اسلام را به خارجِ شبه جزيرهء عربى آغاز نمود ، تا فرمان خداوند را در خصوص رسالت جهانىاش كه در آيهء كريمهء : وَمَا أَرْسَلْنَاكَ إِلَّا كَافَّةً لِلنَّاسِ بَشِيراً وَنَذِيراً وَلَكِنَّ أَكْثَرَ النَّاسِ لَايَعْلَمُونَ بيان شده بود تحقّق بخشد . از اين‌رو ، نامه‌هايى را كه با مُهرِ آن حضرت زينت شده بود ، براى شاهان و اميران فرستاد و آنان را به پذيرش اسلام فراخواند .\r\nيكى از اين نامه‌ها ، نامه‌اى بود كه به‌وسيلهء « حاطب‌بن ابى بلتعه » براى « مقوقس » پادشاهِ مصر فرستادند و مقوقس ، پيك نامه‌رسان پيامبر خدا صلى الله عليه و آله را احترام كرد و با وى هدايايى خدمت آن حضرت فرستاد كه مهمترينِ آنها دو كنيز بودند ؛ « ماريهء قبطيه » و خواهرش « سيرين » كه در سال هشتم هجرى به مدينهء منورّه رسيدند و پيامبر صلى الله عليه و آله سيرين را به حَسّان‌ِبن ثابت شاعرِ معروف هديه كردند و ماريه را براى خود نگهداشتند . ماريه كه محبّت پيامبر را جذب كرده بود ، حسادت همسران پيامبر ، به‌ويژه عايشه را برانگيخت ، تا آنجا كه گفت : « هرگز از هيچ زنى حسد نبردم آنگونه كه از ماريه قبطيه حَسَد بردم ؛ زيرا او از زيبايى برخوردار بود و پيامبر او را در آغاز ورودش در خانهء حارثةبن نعمان منزل داده و بيشتر روز را نزد وى بسر مىبردند و اين موجب ناراحتى عايشه - كه در همسايگى وى بود - گرديد . از اين‌رو ، پيامبر ماريه را به نقطهء دورى از شهر مدينه به‌نام « عاليه » منتقل كرد و در آنجا نزد او مىرفت كه اين نيز موجب ناراحتى بيشتر عايشه مىشد ! در همان ايّام نشانه‌هاى باردارى در ماريه ظاهر شد و پيامبر از اين امر بسيار خرسند گرديد . اين خبرِ خوش در شهر مدينه پيچيد كه مصطفى صلى الله عليه و آله در انتظار فرزندى از ماريهء مصرى بسر مىبرد .\r\nزهرا نيز بسيار شادمان بود و آرزو مىكرد كه به جاى دو فرزند پيامبر عبداللَّه و قاسم ، برادرى داشته باشد .\r\nهمزمان با اين خبرِ خوش ، خبر مسرّت بخش ديگرى به گوش مىرسيد كه زهرا عليها السلام\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nانتظار نوزاد ديگرى را مىكشد ! چند هفته گذشت و هنگامى كه سپاه پيروز اسلام از مكه برمىگشتند و « سيرين » در محلّ عاليه ، از خواهرش « ماريه » پرستارى مىكرد تا اينكه وضع حمل او فرا رسيد و خبر آن را به پيامبر دادند و آن حضرت قابله‌اى بنام « سَلمى » همسر ابى رافع را طلبيد و خود به كنارى مشغولِ نماز و نيايش شد كه صداى نوزاد به گوش رسيد و سلمى شتابان نزد رسول‌اللَّه آمد تا نويد تولد فرزندش را به او بدهد ؛ مصطفى صلى الله عليه و آله سلمى را گرامى داشت و نزد ماريه رفت و تولّد فرزندش را تهنيت گفت ! - فرزندى كه مادرش را از بردگى مىرهانيد - آنگاه كودك را در بغل گرفت و بر او نام « ابراهيم » نهاد و به اين اسم ، به نام پدر انبيا ، ابراهيم تبّرُك جُست . زهرا عليها السلام نيز به شادمانى پدر ، در اين ولادتِ جديد خوشحال بود و مىديد كه زنان قريش براى شير دادن ابراهيم مسابقه مىدادند و سعى مىكردند اين افتخار را به دست آورند كه فرزند مصطفى صلى الله عليه و آله را دايه باشند . از آن ميان ، پيامبر « ام سيف » همسر « ابى سيف قين » را برگزيد و نيز گويند ، « أُمّ برده » دختر منذر انصارى را انتخاب كرد . « 1 » و به وزن موى سر ابراهيم به فقراى مدينه طلا صدقه داد و دو گوسفند قربانى نمود .\r\nفاطمه شادمانى پدر و انس و علاقه‌اش را به ابراهيم ، با رُشد تدريجى او شاهد بود و دوست مىداشت همهء دنيا در اين شادى و مسرّت با وى همراه باشند ! اين خبر مسرت بخش نيز در مدينه شايع شد كه زهرا عليها السلام در انتظار نوزادى است !\r\nبا گذشت ايام و حوادث ، غزوهء تبوك - كه آخرين غزوهء پيامبر صلى الله عليه و آله بود - فرا رسيد و مصطفى صلى الله عليه و آله با سپاهى به عدد سى هزار به آن غزوه رهسپار شد . اين سپاه را « سپاه عُسرت » ناميدند ؛ چراكه به اندازهء كافى هزينه و سلاح و اسب و شتر وجود نداشت كه اين لشگر را پاسخ‌گو باشد ، تا آنجا كه پيامبر پاره‌اى مجاهدان را به جهت نداشتن مركب سوارى برگردانيد ! در ماه رجب ( از سال نهم هجرت ) ، رسول‌خدا با آن سپاهِ انبوه حركت كرد و منافقان و پاره‌اى از مؤمنان كه قرآن آنها را متخلّفين ناميده از همراهى سپاه خوددارى كردند كه تفصيل آن در سورهء برائت آمده است .\r\n\r\n\r\n","description":"","footnote":"\r\n( 1 ) - الطبقات الكبرى ، ترجمه ابراهيم ، ج 1 ، ص 135 .\r\n","page_name":" 211 ","page_number":211},
  {"content":"\r\n\r\nپيامبر خدا در مدينه ( محمدبن مسلمه ) را گماشت و علىبن ابىطالب عليه السلام را براى سرپرستى خاندانش برگزيد كه منافقان شايع كردند پيامبر صلى الله عليه و آله على عليه السلام را دوست ندارد ، به اين جهت على عليه السلام به پيامبر ملحق شد امّا پيامبر صلى الله عليه و آله او را بر گردانيد و به دو فرمود :\r\n« آيا خشنود نيستى كه براى من همانند هارون براى موسى باشى ، با اين فرق كه پيامبرى پس ازمن نيست » ؛\r\n« أفَلا ترضى أن تكون مِنّي بمنزلة هارون مِن موسى ، إلّا أنّه لَيس نَبِيّ بَعدي » « 1 »\r\nدر آن هنگام پيامبر صلى الله عليه و آله درگير غزوهء تبوك بود ، كه ام‌ّكلثوم بيمار شد و در ماه رمضان همان سال ( سال نهم هجرى ) پيامبر از تبوك بازگشت . رفتار فاطمهء زهرا پس از ولادت دختر كوچكش عجيب بود ! روزى نمىگذشت كه فاطمه عليها السلام به ديدار خواهرش ام‌ّكلثوم نرود و نگران روزى بود كه صبح بدون او طلوع كند ! بيمارى ام‌ّكلثوم شدت گرفت و بر همگان روشن بود كه با مرگ دست و پنجه نرم مىكند . همه دورِ بستر او را گرفته بودند و با آخرين نگاه ، وى را بدرقه مىكردند كه ام‌ّكلثوم رخت از جهان بربست . او در خانهء شوهرش عثمان‌بن عفان درگذشت و جسدش را براى دفن به تربت پاك بقيع در كنار خواهرش زينب بردند ، مصطفى صلى الله عليه و آله بر جنازه‌اش نماز خواند و آنگاه در كنار قبرش نشست و علىبن ابىطالب ، فضل‌بن عباس و اسامةبن زيد ، به درون قبر رفتند و جنازه‌اش را در لَحَد نهادند . خداى رحمت كند ام‌ّكلثوم را كه پيش از آنكه فاجعهء مرگ پدر را ببيند بدرود زندگى گفت . زهرا عليها السلام با چشم اشكبار به خانه خود برگشت در حالىكه قلبش از درد فراق و سوز وداع اندوهگين بود ! برگشت تا دو دختر خردسالش زينب و ام‌ّكلثوم را - كه نام خواهران گرامىاش را برخود داشتند - پرستارى كند .\r\nمصطفى صلى الله عليه و آله رهسپار خانهء دخترش فاطمهء زهرا شد و نزديك او نشست و زينب را كه تازه به راه افتاده بود ، بازى مىداد و ام‌ّكلثوم را صدا مىزد ، گويا عزيز از دست رفته‌اش را ياد مىكرد و آنگاه به خانهء ماريه رفت تا از ديدار فرزندش ابراهيم بهره‌گيرد و او را دعاى خير نمايد .\r\n\r\n\r\n","description":"","footnote":"\r\n( 1 ) - صحيح بخارى ، باب غزوه تبوك .\r\n","page_name":" 212 ","page_number":212},
  {"content":"\r\n\r\n\r\nفاطمه زهرا عليها السلام سرسلسلهء اهل بيت\r\nخداى متعال فرمود :\r\n« همانا ، خدا مىخواهد آلودگى را از شما خاندان بزدايد و پاك و پاكيزه‌تان گرداند . »\r\nإِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً\r\nدر شأن نزول اين آيه گفته‌اند كه دربارهء پنج‌تن نازل شده است : پيامبر صلى الله عليه و آله ، على عليه السلام ، فاطمه عليها السلام ، حسن و حسين عليهما السلام و برخى از ابن عباس نقل كرده‌اند كه اين آيه دربارهء همسران پيغمبر نازل شده ( ؟ ! ) عكرمه گويد : « حاضرم مباهله كنم كه آيه فقط درباره هسمران آن حضرت نازل شده است ! »\r\nاگر مقصود اين است كه همسران پيامبر سبب نزول آيه‌اند صحيح است و اگر مراد اين باشد كه تنها دربارهء آنها نازل شده ، اين جاى مناقشه و ايراد است ؛ زيرا رواياتى وجود دارد ، دالّ بر اينكه مرادِ آيه فراتر از آنها است .\r\nترمذى از انس بن مالك روايت مىكند كه گفت :\r\nپيامبر خدا صلى الله عليه و آله به مدت شش‌ماه هنگامى كه براى نماز صبح به مسجد مىرفتند ، به خانه فاطمه عليها السلام سر مىزدند و مىگفتند :\r\n« الصلاة الصلاة يا اهل البيت إِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » .\r\n« اى اهل‌بيت ، نماز ، نماز . همانا خداوند مىخواهد آلودگى را از شما خاندان بزدايد و پاك و پاكيزه‌تان گرداند . »\r\nابن‌جرير از سعد نقل كرده كه گفت : هنگامىكه بر رسول‌اللَّه صلى الله عليه و آله وحى نازل شد ، به پا خاست و دست على و فرزندانش و فاطمه دخترش را گرفت و آنها را زير عباى خود برد و آنگاه گفت :\r\n« بار خدايا ! اينها خاندان من و اهل‌بيت من‌اند » .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدر صحيح مسلم از قول « يزيد بن حبان » آمده كه گفت :\r\n« من و حصين بن سرة و عمربن مسلمه ، نزد زيدبن ارقم رفتيم همين كه نزد وى نشستيم حصين به او گفت : اى زيد ! تو خير فراوانى برده‌اى ، پيامبر خدا صلى الله عليه و آله را ملاقات كردى . حديث او را شنيدى . در ركاب او نبرد كردى و پشت سرش نماز خواندى . پس براى ما روايت كن ، آنچه را كه از پيامبر خدا شنيده‌اى . زيد گفت : اى پسر برادر ! به خدا من پير شده‌ام ، زمانى بر من گذشته و بعضى چيزها را كه از پيامبر شنيدم فراموش كرده‌ام . پس آنچه را حديث كردم بپذيريد و آنچه را نگفتم تكليف نكنيد ، سپس گفت : « روزى رسول‌خدا صلى الله عليه و آله در نقطه‌اى بنام « خُمّا » بين مكه و مدينه ، براى ما خطبه‌اى ايراد كردند ، حمد و ثناى الهى گفته و به موعظه و تذكر پرداختند و آنگاه فرمودند : اما بعد ، مردم آگاه باشيد كه من هم انسانى هستم كه به زودى فرمان پروردگارم مىرسد و دعوت او را اجابت خواهم كرد ، من در ميان شما دو چيز گرانقدر را مىگذارم ، نخستين آنها كتاب خداوند بزرگ است و به قرآن توصيه وترغيب فرمود ، سپس فرمود : و اهل بيت من ، خدا را درباره اهلبيت من به ياد داشته باشيد ، خدا را درباره اهلبيت من به ياد داشته باشيد ، خدا را درباره اهلبيت من به ياد داشته باشيد ! »\r\nحصين گفت : « اى زيد ! اهلبيت آن حضرت كيانند ؟ آيا همسران او اهل بيت او نيستند ؟ ! زيد گفت : همسران او هم از بستگان او هستند . اما اهلبيت آن حضرت كسانىاند كه صدقه پس از او بر آنها حرام است . حصين پرسيد : آنها چه‌كسانى هستند ؟ زيد در پاسخ گفت : « آنها آل على عليه السلام و آل عقيل و آل جعفر و آل عباس‌اند . گفت : « بر همه اينها صدقه پس از او حرام است ؟ پاسخ داد : آرى » .\r\nدر روايت ديگر است كه حصين پرسيد : « اهلبيت او كيانند آيا همسرانند ؟ زيد گفت :\r\n« نه ، به خدا سوگند ، زن مدتى با مرد است ، آنگاه او را طلاق مىدهد و پيش پدر و خويشان خود بر مىگردد . اهل‌بيت او نسل او هستند كه از او پديد آمده‌اند ؛ كسانىكه صدقه بر آنها پس از وى حرام شده است » .\r\nابن كثير گويد : « در اين روايت چنين آمده ، ولى روايت اول ترجيح دارد . و آن را بايد اخذ كرد . و روايت دوم محتمل است كه خواسته باشد اهل را ، كه در حديث از آن سخن\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nگفته شده ، تفسير كند كه مقصود از آنها خاندان او هستند ؛ يعنى آنها كه صدقه بر ايشان حرام است . يا اينكه خواسته بگويد : مقصود از « اهل » فقط همسران نيست ، بلكه آنها هستند و « آل او » و اين احتمال ارجح است ؛ چراكه ميان اين‌دو روايت جمع مىكند . »\r\nهمچنين ابن كثير آورده است‌كه : « حسن‌بن على عليهما السلام بر منبر رفت و چنين‌گفت : اى اهل عراق ، از خدا بهراسيد در حق ما ، ما فرمانروايان شما و ميهمانان شماييم ، ما اهلبيت پيامبريم ، آنها كه خداوند درباره ايشان فرمود : إِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً و اين سخن را حسن‌بن على عليهما السلام همواره گفت تا احدى از اهل مسجد نماند مگر آنكه فرياد به شيون و گريه بر آورد ! »\r\nو نيز ابن كثير آورده است‌كه : « علىبن الحسين عليهما السلام به مردى از اهل شام فرمود : « آيا در سورهء احزاب نخوانده‌اى إِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً پاسخ داد : چرا ، شما همان‌ها هستيد ؟ امام فرمود : آرى . » « 1 »\r\nدر « اسباب النزول » واحدىِ نيشابورى ، از قول عطاءبن ابى رباح ، آمده كه گفت :\r\nكسى كه از ام‌ّسلمه شنيده بود حديث كرد كه مىگفت : پيامبر صلى الله عليه و آله در خانهء من بود ، فاطمه عليها السلام نزد او آمد و با خود ظرفى از غذا داشت . آن را نزد پيامبر برد . آن حضرت به فاطمه عليها السلام گفت : شوهر و دو فرزندانت را نزد من فراخوان . ام‌ّسلمه گويد : على و حسن و حسين آمدند و داخل شدند و نشستند و از آن غذا تناول كردند . پيامبر بر بستر خود آرميده و زير بدن مباركش عباى خيبرى بود . من در حجره نماز مىخواندم كه خداوند اين آيه را نازل فرمود :\r\nإِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً .\r\nام‌ّسلمه گويد : پيامبر صلى الله عليه و آله كنار آن عبا را گرفته و آنان را به‌وسيلهء آن پوشانيد ، سپس دست‌هاى خود را به سوى آسمان بلند كرد و گفت : بار خدايا ! اينها اهلبيت من و خواص من هستند ، پس آلودگىها را از آنها بر طرف ساز و آنان را پاك و پاكيزه گردان .\r\nام‌ّسلمه مىافزايد : من سرم را داخل خانه كرده و گفتم : يا رسول‌اللَّه ! من هم با شما\r\n\r\n\r\n","description":"","footnote":"\r\n( 1 ) - نك : التفسير القرآن العظيم ابن كثير ، ج 3 ، تفسير آيه 33 سروهء احزاب .\r\n","page_name":" 215 ","page_number":215},
  {"content":"\r\n\r\nهستم ؟ فرمود : تو هم خوبى ، تو هم خوبى » . « 1 » نظير اين روايت از « عايشه » نيز نقل شده است .\r\nحاصل اين روايات اين است كه : فاطمه زهرا عليها السلام و شوهر و فرزندانش از اهل بيت گرامى پيامبرهستند و همسران آن حضرت از خاندان او . « 2 »\r\n\r\nمشاركت زهرا با على عليهما السلام جهت آمادگى براى نخستين حج در اسلام\r\nمشاركت زهرا با على عليهما السلام جهت آمادگى براى نخستين حج در اسلام\r\nسال نهم هجرى ، فريضهء حج مقرر گرديد ، پيامبر خدا صلى الله عليه و آله ابوبكر را به امارت حج گماردند تا در اين سال شعائر حج را براى مردم به پا دارد . اين هنگامى بود كه مردم به رسم جاهليت حج مىكردند . ابوبكر با گروهِ حج گزاران كه به سيصد نفر مىرسيدند ، رهسپار مكه شدند . در اثناى حركتِ آنها سورهء برائت ( توبه ) نازل شد . رسول‌خدا كسى را به‌دنبال علىبن ابىطالب فرستاد ، او در خانه نبود . فاطمهء زهرا عليها السلام كسى را به‌دنبال على عليه السلام فرستاد .\r\nاو براى يكى از مردان مدينه كارگرى مىكرد تا مخارج خانوادهء خود را تأمين كند ! على عليه السلام به خانه آمد ، فاطمه به او گفت پيامبر در طلب شماست . على به سرعت نزد پيامبر آمد .\r\nمصطفى صلى الله عليه و آله على عليه السلام را دستور داد كه بخشى از آيات سورهء برائت را بر دارد و به مكه رود\r\n\r\n\r\n","description":"","footnote":"\r\n( 1 ) - اسباب النزول نيشابورى ، ص 203 ، نك : ابن كثير ، ج 3 ، ص 484\r\n( 2 ) - اهل‌بيت پيامبر صلى الله عليه و آله كه در آيهء كريمه از آنها ياد شده است ، جز على عليه السلام و زهرا عليها السلام و فرزندان گرامى و معصوم آنها ( حسن و حسين ) نمىتواند باشد ، چنان كه در روايات متن ، به ويژه حديث ام‌ّسلمه بدان تصريح شده و در متون اسلامى بالأخص منابع شيعى اين روايات و صريح‌تر از آنها ، به حدِّ تواتر مىرسد . و اما همسران پيامبر مخاطب آيه نيستند ؛ چراكه اگر آنها مقصود بودند در آيه « عنكنّ » تعبير مىشد نه « عنكم » چنان كه بر اهل ادب پوشيده نيست . افزون بر اين ، در ميان همسران پيامبر كسانى بودند كه به‌طور آشكار به جنك امام زمان خود قيام كردند كه به طور قطع گناهى عظيم و نابخشودنى است ! چنين كسانى چگونه مصداق تطهير از رجس خواهند بود ؟ ! « مترجم » .\r\n","page_name":" 216 ","page_number":216},
  {"content":"\r\n\r\nو در روز عيد قربان براى مردم كه در منا اجتماع مىكنند بخواند و قطعنامه‌اى را قرائت كند : مفاد قطعنامه اين بود :\r\n« كافر به بهشت نمىرود . از اين سال به بعد مشركان حج نخواهند كرد . هيچ كس نبايد برهنه طواف كند . هركس با رسول‌خدا صلى الله عليه و آله عهد و پيمانى دارد تا مدت مقرر پابرجاست . »\r\nزهرا عليها السلام ، لوازم سفر را براى شوهرش فراهم ساخت . على عليه السلام با ناقهء رسول‌اللَّه به نام « العضباء » راهى سفر شد تا به ابوبكر رسيد . ابوبكر گفت : « اميرى يا مأمور ؟ » در پاسخ فرمود : « مأمورم » . رفتند و حج را برگزار كردند ، چون روز قربان فرارسيد ، على عليه السلام به پا خاست و فرمان رسول‌اللَّه را به مردم اعلام كرد . « 1 » فرمانى كه مصطفى صلى الله عليه و آله صادر كرد ، به اجمال در آغاز سورهء توبه آمده است . خداى تعالى فرمود :\r\nبَرَاءَةٌ مِنْ اللَّهِ وَرَسُولِهِ إِلَى الَّذِينَ عَاهَدتُّمْ مِنْ الْمُشْرِكِينَ * فَسِيحُوا فِي الْأَرْضِ أَرْبَعَةَ أَشْهُرٍ وَاعْلَمُوا أَنَّكُمْ غَيْرُمُعْجِزِياللَّهِ وَأَنَّ اللَّهَ مُخْزِي الْكَافِرِينَ * وَأَذَانٌ مِنْ اللَّهِ وَرَسُولِهِ إِلَى النَّاسِ يَوْمَ الْحَجِّ الْأَكْبَرِ أَنَّ اللَّهَ بَرِىءٌ مِنْ الْمُشْرِكِينَ وَرَسُولُهُ فَإِنْ تُبْتُمْ فَهُوَ خَيْرٌلَكُمْ وَإِنْ تَوَلَّيْتُمْ فَاعْلَمُوا أَنَّكُمْ غَيْرُ مُعْجِزِياللَّهِ وَبَشِّرْ الَّذِينَ كَفَرُوا بِعَذَابٍ أَلِيمٍ * إِلَّا الَّذِينَ عَاهَدتُّمْ مِنْ الْمُشْرِكِينَ ثُمَّ لَم‌ْيَنقُصُوكُمْ شَيْئاً وَلَم‌ْيُظَاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلَى مُدَّتِهِمْ إِن‌َّاللَّهَ يُحِب‌ُّالْمُتَّقِينَ * فَإِذَا انسَلَخَ الْأَشْهُرُالْحُرُمُ فَاقْتُلُواالْمُشْرِكِينَ حَيْثُ وَجَدْتُمُوهُمْ وَخُذُوهُمْ وَاحْصُرُوهُمْ وَاقْعُدُوا لَهُمْ كُلَّ مَرْصَدٍ فَإِنْ تَابُوا وَأَقَامُوا الصَّلَاةَ وَآتَوْا الزَّكَاةَ فَخَلُّوا سَبِيلَهُمْ إِنَّ اللَّهَ غَفُورٌ رَحِيمٌ * وَإِنْ أَحَدٌ مِنْ الْمُشْرِكِينَ اسْتَجَارَكَ فَأَجِرْهُ حَتَّى يَسْمَعَ كَلَامَ اللَّهِ ثُمَّ أَبْلِغْهُ مَأْمَنَهُ ذَلِكَ بِأَنَّهُمْ قَوْمٌ لَايَعْلَمُونَ * كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَعِنْدَ رَسُولِهِ إِلَّا الَّذِينَ عَاهَدْتُمْ عِنْدَ الْمَسْجِدِ الْحَرَامِ فَمَا اسْتَقَامُوا لَكُمْ فَاسْتَقِيمُوا لَهُمْ إِنَّ اللَّهَ يُحِبُّ الْمُتَّقِينَ .\r\n\r\n\r\n","description":"","footnote":"\r\n( 1 ) - نك : سيرهء ابن هشام .\r\n","page_name":" 217 ","page_number":217},
  {"content":"\r\n\r\n« اين اعلام برائت خدا و پيامبر اوست براى آن عده‌اى از مشركان كه با آنان عهدى داشتيد . چهارماه در زمين آزاد باشيد و بدانيد كه شما خدا را ناتوان نتوانيد كرد و خدا كافران را زبون خواهد ساخت . اين اعلام برائت خدا و پيامبر اوست - به مردم در روز حجّ اكبر - كه خدا و پيامبرش از مشركان بيزارند . پس اگر توبه كنيد براى شما بهتر است و اگر رخ برتابيد ، بدانيد كه شما خدا را ناتوان نكنيد و بشارت بده آنان را كه كافر شدند به عذابى دردناك ، مگر آنان كه از مشركان همپيمان شما هستند و به هيچ وجه نقض عهد نكرده‌اند و كسى را عليه شما به يارى نطلبيده‌اند . پس عهد آنان را تا مدتى كه تعهّد دارند به آخر برسانيد ، كه خدا پرهيزكاران را دوست مىدارد . »\r\nزهرا عليها السلام به خوبى منزلتِ شوهر خود را بيش از پيش دريافت . مصطفى صلى الله عليه و آله او را از ميان همهء مردم برگزيد و چنان شرافتى را تنها به او ارزانى داشت كه چنين پيامى را به همهء مردم اعلام نمايد . آنچه على عليه السلام به انجام رسانيد ، نيابتى بود از محمد مصطفى صلى الله عليه و آله . برق شادمانى در سيماى زهرا مىدرخشيد كه چنين نيابتى را مصطفى صلى الله عليه و آله به على عليه السلام داده است و اين با شادمانى ديگرى همراه بود و آن اينكه رسول‌اللَّه ، خداى را سجدهء شكر كرد كه قبيلهء هَمدان اسلام آوردند و اين به‌دنبال نامه‌اى بود كه على عليه السلام از سوى پيامبر براى آنان برده بود و نيز در همين سال ( نهم هجرى ) بود كه « وفود » و نمايندگان قبايل پس از فتح مكه و بازگشت از تبوك يكى پس از ديگرى به مدينه مىآمدند و گروه گروه به اسلام مىگرويدند ! از جمله : وفد ، اشعريان و اهل يمن كه اين رجز را بر زبان ترنم مىكردند :\r\n « غداً نلقى الأحبّة * محمداً صلى الله عليه و آله و حزبه » \r\n« فردا دوستان را ديدار مىكنيم محمد صلى الله عليه و آله و حزب او را . »\r\nو رسول خدا دربارهء آنان فرمود : « اهل يمن آمدند . آنها قلب رقيق‌تر و دل‌هاى نرم‌ترى دارند ايمان يمن و حكمت يمانى » « 1 » - اين در حالى بود كه پيامبر قبلًا خالدبن وليد را با جمعى از مسلمين به يمن فرستاده بود و آنها شش ماه در آنجا مانده بودند و كسى اسلام اختيار نكرده بود ! - در اين زمان بود كه طايفه هَمدان عموماً مسلمان شدند ، على عليه السلام\r\n\r\n\r\n","description":"","footnote":"\r\n( 1 ) - بخارى ، باب قدوم الاشعريين و اهل اليمن . نك : زاد المعاد ، ج 2 ، ص 23\r\n","page_name":" 218 ","page_number":218},
  {"content":"\r\n\r\nنامه‌اى خدمت پيامبر صلى الله عليه و آله فرستاد و خبر اسلام آوردن آنها را به اطلاع حضرتش رسانيد و چون رسول‌خدا نامه را خواندند ، به خاك افتاده و سجده كردند و بعد سر از سجده برداشته ، گفتند : « سلام بر همدان ، سلام بر همدان » « 1 » زهرا عليها السلام از اين دو افتخار بزرگى كه از سوى پيامبر خدا صلى الله عليه و آله نصيب شوهرش شده بود ، بسيار خوشوقت بود و بر اين خوشوقتى مىافزود كه فزونىِ وفود و آمدن نمايندگان قبايل را مىديد و داخل شدن مردم را فوج فوج در دين خدا مشاهده مىكرد و به اين گونه ، هر روز بر شمار مسلمانان افزوده مىشد و اين آيين الهى را به رغبت مىپذيرفتند و ارادهء خداى بزرگ بر اين قرار گرفته بود . در اين باره آيات سورهء نصر نازل شد :\r\nإِذَا جَاءَ نَصْرُ اللَّهِ وَالْفَتْحُ * وَرَأَيْتَ النَّاسَ يَدْخُلُونَ فِي دِينِ اللَّهِ أَفْوَاجاً * فَسَبِّحْ بِحَمْدِ رَبِّكَ وَاسْتَغْفِرْهُ إِنَّهُ كَانَ تَوَّاباً\r\n« هنگامى كه نصرت خداوند آمد و فتح و ظفر قرين شد . و ديدى كه مردم گروه گروه به دين خدا درمىآيند . پس پروردگارت را تسبيح گوى و ستايش كن و از او آمرزش طلب ، كه او توبه پذير است . »\r\n\r\nمرگ ابراهيم\r\nدر ماه ربيع‌الأول سال دهم هجرى ، آثار بيمارى در بدن نازك ابراهيم نمودار شد .\r\nابراهيم . هنوز دو سالش نشده بود كه خبر بيمارى او در مدينه پيچيد ! شبى را با بيمارى به سر مىبرد و مادرش ماريه و خاله‌اش سيرين و تنها خواهرش فاطمهء زهرا در اطراف بسترش حلقه زده و همسر ابويوسف دايهء ابراهيم نيز با آنان بود .\r\nبرخى گفته‌اند اين جمع در خانهء دايه او بوده است . همهء شب را در كنار بستر ابراهيم بيدار بودند و او را پرستارى مىكردند . اندوه و اضطراب همه را گرفته بود و آثار حيات رفته رفته رو به خاموشى مىرفت . پدرش مصطفى صلى الله عليه و آله در حالىكه از شدّت اندوه بر\r\n\r\n\r\n","description":"","footnote":"\r\n( 1 ) - زادالمعاد ، ج 2 ، ص 33\r\n","page_name":" 219 ","page_number":219},
  {"content":"\r\n\r\nدست عبدالرحمان بن عوف تكيه داشت ، آمد و كودك محتضر را از دامن مادر برداشت و در دامن خود نهاد . اندوه ، قلبِ حضرتش را مىفشرد و اشگ از ديدگانش مىريخت ؛ زيرا مىديد كه تنها فرزندش با سكرات مرگ دست به گريبان است و ناله‌هاى احتضارش را مىشنيد كه با اشگ‌ها و ناله‌هاى اطرافيان از مادر و خواهر و خاله و دايه در آميخته بود !\r\nانس‌بن مالك گويد : « همراه با رسول‌خدا بر ابو يوسف وارد شديم ، او پيامبر را گرفت و بوسيد و بوييد . سپس بر ما وارد شد و ابراهيم در حال جان دادن بود ، از ديدگان رسول‌اللَّه اشگ مىريخت . عبدالرحمان‌بن عوف عرض كرد : « شما اى پيامبر خدا ( و گريه ) ؟ ! » فرمود : « اى پسر عوف ، اين رحمت خداوند است ! » سپس ادامه دادند : « ديده اشگ مىريزد و دل اندوهگين است و جز رضاى پروردگارمان چيزى نمىگوييم ؛ اى ابراهيم ! ما ، در فراق تو غصه داريم . » « 1 » پدر خم شد و درحالىكه اشگ مىريخت فرزندِ راحلِ خود را بوسه داد ! و دستِ مبارك بر بدنش كشيد و گفت : « اى ابراهيم ، اگر نبود امر حق و وعدهء صادق او و پيوستن آيندگان به گذشتگان ، بيش از اين بر تو اندوهگين مىشديم . اى ابراهيم ما را غصّه‌دار كردى ! چشم مىگريد و دل اندوهگين مىشود و چيزى كه خدا را به خشم آورد نمىگوييم ! » « 2 »\r\nآنگاه پيامبر مادر داغديدهء ابراهيم را دلدارى داد و سخنان حكيمانهء همسرِ مهربان از آلام او كاست . به ماريه گفت : « ابراهيم فرزند من است . او لب از شير نگرفته مُرد ، و او را دو دايه است در بهشت كه دوران شير خوارگىاش را كامل كنند ! » با گفتهء پيامبر تبسّمى بر لب‌هاى اهل مجلس از مرد و زن - كه در جوار پيامبر و مادر ابراهيم ماريه از مرد و زن ، گريان بودند - نقش بست . بانگ اذانِ سپيده دَم به گوش رسيد و همگى به نماز رفتند و به مناجات ايستادند و صبر و آرامش از خدا طلبيدند ! خبر مرگ ابراهيم در شهر مدينه پيچيد .\r\nبا طلوع آفتاب ، همه براى تشييع گردآمدند . « فضل‌بن عباس » كودك راحل را غسل داد و پدرش نشسته بود و مىناليد و اشگ مىريخت . ابراهيم از خانهء دايه‌اش بر تابوت كوچكى حمل شد و پدرش رسول‌خدا صلى الله عليه و آله بر او نماز خواند . او را تا بقيع تشييع كردند .\r\n\r\n\r\n","description":"","footnote":"\r\n( 1 ) - نك : لولؤ و مرجان ، كتاب الفضائل ، حديث ، 1495\r\n( 2 ) - الاستيعاب ، الاصابه ، ترجمه ابراهيم .\r\n","page_name":" 220 ","page_number":220},
  {"content":"\r\n\r\nپدرش مصطفى صلى الله عليه و آله با دست خود او را در قبر نهاد و بر او خاك ريخت و بر قبرش آب پاشيد . « 1 » تشييع كنندگان برگشتند و تأثر و اندوه بر چهره‌هايشان نقش بسته بود . افق تيره شد و خورشيد گرفت ! برخى از مردم گفتند : « گرفتن خورشيد به جهت مرگ ابراهم است . » اين سخنان به گوش پيامبر رسيد . نمازِ كسوف را خواند و طىّ خطبه‌اى فرمود :\r\n« ماه و خورشيد دو نشانه از آيات خدا هستند براى مرگ يا زندگى كسى تيره نمىشوند .\r\nپس هرگاه چنين چيزى مشاهده كرديد ، به پيشگاهِ خدا دعا كنيد و تكبير گوييد و نماز بخوانيد و صدقه دهيد » . « 2 »\r\nفاطمه پس از تشييع جنازهء برادرش به خانه برگشت و با ماريه همدردى كرد . اشگ مىريخت و قلبش اندوهگين بود ! از يكسو در فراقِ برادر و از سوى ديگر به جهت اندوهى كه در سيماى پدر مىديد ! خطاب به پدر گفت : « اى پدر ، كاش اينها فرزندان تو بودند ! » آنگاه دخترهايش را بغل كرد و در حالى كه حسن و حسين را همراه داشت به خانه مصطفى صلى الله عليه و آله رفتند . آرى ، اينها عزيزترين خَلقِ خدا در نظر پيامبرند ! زهرا با فرزندانش آمده و مىداند كه وجود اينها پدرش را عميقاً خشنود مىسازد ؛ زيرا خداوند فاطمه را برترى داده و به فضايلى آراسته كه بدان وسيله محبّت پدر را به طور كامل به خود اختصاص داده‌اند . تقدير خداوندى بر اين قرار گرفته كه فاطمه با دو دختر خردسالش ، زينب و ام‌ّكلثوم باقى بمانند و يادآورِ دخترانِ پيامبر باشند ؛ همچنين اراده نموده كه فرزندان رسول‌اللَّه و دو سبط او ؛ حسن و حسين از فاطمه باشند و جاى خالى فرزندش را پر كنند .\r\nآرى ، خداى متعال اين مقدار از نعمت پدرى را براى پيامبر گرامى خود حفظ كرد و او را به مصيبت هيچيك از فرزندان زهرا مبتلا نساخت تا اينكه به رفيق اعلى پيوست .\r\nفرزندانش قاسم و عبداللَّه در كودكى درگذشتند و در سن كهولت او ، خدا ابراهيم را به حضرتش عنايت نمود و بيش از شصت سال داشت كه ابراهيم نيز بدرود حيات گفت .\r\nسه دخترش زينب و رقيّه و ام‌ّكلثوم در ميانسالىِ پدر فوت كردند و مصطفى آنان را يكى\r\n\r\n\r\n","description":"","footnote":"\r\n( 1 ) - طبقات‌ابن سعد ، ج 1 ، ص 141\r\n( 2 ) - حديث مورد اتفاق است .\r\n","page_name":" 221 ","page_number":221},
  {"content":"\r\n\r\nپس از ديگرى در زمين مدينهء طيبه به خاك سپرد . آنجا كه جنازه پدرش عبداللَّه را در آغوش داشت و فاطمه و فرزندانش باقى ماندند .\r\nو اينها دنيايش را از نشاط و انس و نيروى زندگى پرمىكنند و عاطفه ؛ پدرى را كه در مرگ فرزندان پسر و دختر آماج اندوه شده بود ، ارضا مىنمايند . اين حبيبهء فاطمه زهرا عليها السلام باقى مانده تا براى پدر يادگار از دست رفتگان و تسلّا بخش قلب او در فراق عزيزانِ از دست رفته‌اش باشد . زهرا عليها السلام ماند و فرزندانش نيز باقى ماندند تا پدرش كسانى را داشته باشد كه او را پدر خطاب كنند .\r\nدو فرزندش باقى ماندند تا مصطفى همواره پدر باشد و خوشوقت از اينكه آنان را « پسرم ! » خطاب كند . دو دختر زهرا ؛ زينب و ام‌ّكلثوم ماندند تا آن پدر مهربان آنان را به نام دختران فقيدش صدا بزند .\r\nتمام تاريخ بشرى همواره در برابر پيامبر - آن انسان برگزيده - و مهر پدرى او كه از چشمهء فيّاض و صافى قلب پاكش مىجوشد و رقيق‌ترين محبت و عاليترين شعور را به نمايش مىگذارد ، بهت‌زده و خيره است ! و انسانيّت با فخر و غرور گوش به روايات متواترى دارد كه در بارهء آن محبّت شكوهمند و فياض كه نشانگر عظمت پدرانهء مردى چون محمد صلى الله عليه و آله است ، سخن مىگويد ! محبّت مصطفى صلى الله عليه و آله به فاطمهء زهرا و فرزندانش به پايه‌اى از عظمت رسيده بود كه قلب مباركش را تسخير نموده و زواياى دلش را پر كرده بودند . زهرا فراموش نمىكند و اهل مدينه از ياد نمىبرند منظره‌اى را كه در يكى از بازارها مصطفى صلى الله عليه و آله راه مىرفت و يكى از دو نوادگان خود را بر شانه نهاده تا به مسجد رسيد و به آرامى او را بر پهلو نهاد و به امامت نماز ايستاد و مردم دستخوش حيرت و شگفتى شدند آنگاه ديدند بر خلاف معمول سجده خود را طول مىدهد ! و چون نماز تمام مىشد ، مىگفتند : يا رسول‌اللَّه آنقدر سجده را طول داديد كه گمان كرديم حادثه‌اى رخ داده يا بر شما وحى مىرسد و آن حضرت مىفرمود : « هيچكدام از اينها نبود . اما پسرم بر من سوار شده بود و من نخواستم شتاب كنم تا او به خواستهء خود برسد ! » احدى اين منظرهء با شكوه را كه نشانهء عظمت محبّت و رقّت قلب است ، از ياد نمىبرد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nآنگاه‌كه مصطفى صلى الله عليه و آله براى مسلمانان سخنرانى مىكرد وحسن وحسين‌آمدند ، در حالى كه پيراهن قرمز بر تن داشتند ، راه مىرفتند تا به زمين خوردند ، پيامبر از منبر به زير آمد و آنها را بغل گرفت و جلو خود نشاند و سپس برخاست و به خطبه ادامه داد و گفت :\r\n« صدق‌اللَّه : وَاعْلَمُوا أَنَّمَا أَمْوَالُكُمْ وَأَوْلَادُكُمْ فِتْنَةٌ « 1 » من اين دو كودك را ديدم كه راه مىروند و به زمين مىخورند ، نتوانستم تحمل كنم ، رشتهء سخن را بريده و آنان را برداشتم ! »\r\nآيا سيماى مصطفى صلى الله عليه و آله آن جدّ و پدر مهربان از ياد زهرا عليها السلام مىرود آنگاه كه شانه‌هاى حسين را گرفته بود و پاهايش را روى پاهاى خود نهاده و او را مىجنبانيد و با او بازى مىكرد و مىگفت : « بالا بيا ، بالا بيا » و كودك بالا مىرفت تا اينكه پاهايش را بر سينهء جدش مىنهاد و آن حضرت به او گفت : « دهانت را بازكن » و او را مىبوسيد و مىگفت : « بار خدايا ! من او را دوست دارم پس تو نيز او را دوست بدار و دوست بدار كسى را كه او را دوست دارد . » « 2 » و آيا آن منظره از خاطر مردم مدينه محو مىشود و از ياد زهرا مىرود هنگامى كه حضرتش با جمعى از صحابه به غذايى دعوت شدند و همين كه حسين عليه السلام را در راه ديدند كه با كودكان هم سن و سال خود بازى مىكند ، مصطفى پيش روى جمعيّت جلو مىآيد و دستهايش را مىگشايد تا حسين را بگيرد و او فرار مىكند و به اين سو و آن سو مىدود و پيامبر را به خنده مىآورد تا او را گرفته و يكى از دو دست خود را بر گردن او مىنهد و دست ديگر را زير چانه‌اش و او را مىبوسد و مىگويد : « حُسَينُ مِنِّي وَ أَنَا مِنْ حُسَين ، أَحَب‌َّاللَّه مَنْ أَحَبَّ حُسَيْناً » ؛ « 3 » « حسين از من است و من از حسينم ، خدا دوست بدارد آنكه حسين را دوست مىدارد . »\r\nابوهريره گويد : « اقرع‌بن حابس پيامبر را ديد كه حسن‌بن على يا حسين‌بن على عليهما السلام را مىبوسد . عرض كرد : « من ده پسر دارم و هيچكدام را تا كنون نبوسيده‌ام . » پيامبر صلى الله عليه و آله به او فرمود : « آنكس كه رحم ندارد مورد ترحم قرار نگيرد ! »\r\n\r\n\r\n","description":"","footnote":"\r\n( 1 ) - « خدا راست مىگويد : همانا ثروت‌ها و فرزندانتان وسيله آزمايش‌اند . »\r\n( 2 ) - صحيح مسلم ، كتاب الفضائل ، ج 4 ، ص 1882\r\n( 3 ) - ترمذى ، ابن ماجه ، حاكم و ذهبى .\r\n","page_name":" 223 ","page_number":223},
  {"content":"\r\n\r\n\r\nحجةالوداع و گريه فاطمه زهرا عليها السلام\r\nحضرت محمد صلى الله عليه و آله رسالت را ابلاغ كرد . امانت را ادا نمود . امّت را نصيحت كرد و در راه خدا جهاد نمود . دعوت به پايان رسيد و جامعهء نوين بر توحيد خالص ، اثبات الوهيت خداوند و نفى ساير خدايان ، بر پايهء رسالت محمد صلى الله عليه و آله بنيان نهاده شد . گويا هاتفِ غيبى بر قلب رسول‌اللَّه چنين ندا داد كه اقامت او در دنيا رو به پايان است ! از اين‌رو هنگامى كه در سال دهم هجرت « معاذ » را براى يمن مأموريت داد ، فرمود : « اى معاذ ! شايد با گذشتن اين سال ديگر مرا نبينى و شايد بر اين مسجد و قبر من گذارت افتد ! » و معاذ با شنيدن اين سخن به جهت فراق ( آخرين ديدار ) رسول‌اللَّه صلى الله عليه و آله گريست و برخى مردم اين سخن پيامبر را زبان به زبان نقل كردند تا به گوش فاطمه زهرا عليها السلام رسيد و اندوه و درد فاطمه عليها السلام را برانگيخت و فهميد كه سفر آخرتِ پدرش نزديك است ؛ زيرا مىدانست هر سخنى كه پدرش بگويد حق است ، با اين‌حال با خود مىگفت چه بسا اين سخن از روى جزم نباشد و خود را دلدارى مىداد .\r\nمشيّت خداى متعال بر اين بود كه پيامبرش ثمرات دعوتى را كه در راه آن انواع سختىها را - طى بيست و سه سال - كشيده بود ، ببيند . در اطراف مكه با افراد و قبايل عرب و نمايندگانشان مىنشست تا احكام و شرايع دين را به آنها بياموزد و از آنان گواهى طلبد كه امانت را ادا نموده و رسالت را تبليغ فرموده و به نصيحت امّت پرداخته است .\r\nمصطفى صلى الله عليه و آله اعلام نمود كه قصد دارد حج مَبرور ، كه همگان مشاهده كنند ، انجام دهد ! مردم بسيارى در مدينه گرد آمدند تا افتخار حضور پيامبر و رهبرى وى را در اين فريضه داشته باشند .\r\nچهار روز از ماهِ ذىقعده مانده بود ، كه آن حضرت براى حركت آماده شد و ( بعد از ظهر ) آن روز ، رهسپارِ مكه گرديد و بيشتر اعضاى خانواده‌اش و از جمله فاطمه زهرا عليها السلام با او حركت كردند . همين كه پيامبر در سال دهم عزم حج كرد ، به مردم اعلام شد كه پيامبر آمادهء حج است . نخستين كسانىكه از اين خبر آگاهى يافتند ، طبعاً اهل مدينه و حوالى آن\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبودند كه براى اين منظور تجمّع كردند . مصطفى صلى الله عليه و آله براى آنان خطابه‌اى ايراد فرمود و مناسك حج را بيان نمود تا پيروى آن حضرت در مناسك براى مردم آسان شود و در عمل ، يكى پس از ديگرى مناسك حج را مشاهده كنند . روز پنج شنبه بيست و چهارم ذىقعده چهار ركعت نماز ظهر را خواندند و به اتّفاق جمعيّت حركت كردند و رهسپار ذوالحليفه ( مسجد شجره ) شدند . مردم از همهء نواحى ، گروه گروه و تك‌تك آمدند تا شمارِ آنها به حدى رسيد كه جز خدا نداند . از شهر و ديارِ خود جدا شدند و با فرزندان و خاندانشان خدا حافظى كردند و راحت و آسايش را به كنارى نهادند و آماده پذيرش مشقت‌هاى اين سفر الهى شدند . گروهى پياده و گروهى بر شتران لاغر سوار ، مشتاقانه در انتظار ديدار بيت عتيق بودند ، از غارِ حرا لمعات نور مىدرخشيد ! و فرشتگان از هرسو آنان را بدرقه مىكردند ، تا به حريم كبريايى بار يابند و با مشاهدهء سيماى نورانى و جبين انور سيد المرسلين ، با رسول خدا دمساز سوند . گردن‌ها كشيده مىشد . تا آن وجودِ گرامى را كه خدايش به رسالت برگزيده و برهمهء خلق برترى داده است ، مشاهده كنند و ديدگان از نور جمالش لبريز گردانند .\r\nبدينگونه پيامبر صلى الله عليه و آله حركت كرد و آن كاروان عظيم - كه ديده از مشاهدهء انتهايش ناتوان بود - به راه افتاد . گويى امواجى است خروشان در اقيانوسى بىكران ! آنگاه كه كاروان بر پستى و بلندى بيابان‌ها حركت مىكرد . زمين زير گامهاى پاك موحّدان مىلرزيد ، گويى خورشيد از سيمايشان طلوع مىكرد ، ! آنگاه كه در پيرامون پيامبر بزرگوار از هر طرف حلقه زده و دلهايشان به دو پيوسته و قلب‌ها از محبتش شكفته مىشد و اگر مىتوانستند حضرتش را بر سرو گردن‌ها بلكه بر ديدگان مىنهادند و اگر قادر بودند رنج‌هاى سفرش رابه جان مىخريدند ، تا هرچه بيشتر رضاىِ حضرت دوست را به دست آورند و شكرِ نعمتش را ادا كنند . اين نعمت بزرگ و رحمتِ بىپايان كه خدا پيامبرى در ميان آنها ، از خودشان بر انگيخت تا آيات الهى را بر آنها آشكار سازد و آنها را پيراسته گرداند و كتاب و حكمت تعليم دهد و از ظلمات به روشنايى آورد . پاكيزه‌ها را حلال كند و پليدىها را حرام نمايد و بار گرانى را كه بر گُردهء آنها نهاده شده بود بردارد و زنجيرهاى اسارتشان را بُگسلد ؛ آرى ، خدا به‌وسيلهء او كسانى را به راه‌هاى سلامت و سعادت هدايت\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكرد كه در طلب رضاى او باشند و از تاريكىها به روشنايى آيند و به راه مستقيم رهنمون گردند . راه آن خداوندى كه هرچه در آسمان و زمين است از آنِ اوست . بار خدايا ! بر پيامبر گرامىات درود فرست و صلوات و سلام و بركت بدرقهء راهش گردان .\r\nآن كاروان مبارك به « ذوالحُلَيفه » رسيد . اين محل ، ميقاتِ اهل مدينه است . عايشه گويد : « رسول خدا « ذوالحُليفه » را براى مردم مدينه ، « جُحفه » را براى مردم شام و مصر ، « ذات عِرق » را براى مردمِ عراق و « قرن المنازل » را براى مردم نجد و « يَلَمْلَم » را براى مردم يمن ميقات قرار داد و فرمود : اينها ميقاتِ مردم اين شهرها و هر مسافرى است كه از اين مواقيت عازم حج و عمره باشد . » بخارى و مسلم بر اين حديث اتفاق نظر دارند و تمام اهل علم به آن فتوى داده‌اند .\r\nپيامبر و كاروان حج ، آن شب را در ذوالحليفه ماندند و پس از نماز صبح ، هنگامى كه آفتاب دميد براى اعمال حج آماده شدند ، پيامبر لباس احرام پوشيدند و در حالىكه بر ناقهء قصوى سوار بودند به مسجدى كه در ذوالحليفه بود رفتند و دو ركعت نماز گزاردند آنگاه تلبيهء حج گفتند .\r\nعايشه گويد : « ما همراه پيامبر خدا صلى الله عليه و آله بوديم كه فرمود : « هر آنكه مىخواهد براى حج و عمره مُحرِم شود و هركه خواهد براى حج و آنكه مىخواهد براى عمره . » « 1 » عايشه گويد :\r\n« پيامبر و جمعى از مردم براى حج محرم شدند « 2 » و جمعى براى حج و عمره و جمعى براى عمره و من از كسانى بودم كه قصد عمره كردم . » پيامبر سوار بر ناقهء قصوى حركت كرد ، جمع انبوهى به دنبال آن حضرت به راه افتادند و همواره مىگفتند : « لَبَّيك أَلَّلهُمَّ لَبَّيك ، لَبَّيكَ لاشَرِيكَ لَكَ لَبَّيك ، انَّ الْحَمْدَ وَ النِّعْمَةَ لَكَ وَ الْمُلْكُ لاشَرِيكَ لَك » اطراف و جوانب دشت آن نغمه‌هاى آسمانى را كه از حلقوم هزاران تن از حج گزاران شنيده مىشد ، پاسخ مىدادند ؛ آرى نغمه‌هايى كه از قلبهاى با ايمان مىجوشيد .\r\nكاروان مىرفت و طنين تلبيه‌ها آفاق را مىلرزاند و شميم مُشگفامش فضا را\r\n\r\n\r\n","description":"","footnote":"\r\n( 1 ) - ناگفته نماند : كه حج بدون عمره وجود ندارد ، خواه حج تمتع باشد يا قِران و افراد و اكتفا به حج تنها ، بدعت‌است ، چنان كه در فقه و حديث بيان شده است . نك : تهذيب ، ج 5 ، ص 24 به بعد ، « مترجم » .\r\n( 2 ) - به پاورقى پيشين توجه شود ، « مترجم » .\r\n","page_name":" 226 ","page_number":226},
  {"content":"\r\n\r\nعطرآگين مىساخت ! از دل‌ها نور متجلّى بود و نور به دل‌ها باز مىگشت : « لَبَّيك أَلَّلهُمَّ لَبَّيك ، لَبَّيكَ لاشَرِيكَ لَكَ لَبَّيك . . . »\r\nگذار كاروان به « ابواء » افتاد ؛ جايى كه به قولى ميعاد آمنه مادر گرامى سيدالمرسلين صلى الله عليه و آله ( با مرگ ) بود ، آن روز كه پس از ديدار بنىنجّار در مدينه به مكه باز مىگشت و اين بانو ، همسرش عبداللَّه را - كه هنوز محمد صلى الله عليه و آله در شكم مادر بود - از دست داده بود و از آن پَس ، تربيت محمد صلى الله عليه و آله را با عنايت الهى ، تحت كفالتِ عبدالمطلب و سپس عمويش ابوطالب ، عهده‌دار گرديد و خود در اين باره چنين فرمود :\r\n« أَدَّبَنِي رَبِّي فَأَحْسَنَ تَأْدِيبي . . . »\r\n« آفريدگارم مرا تربيت كرد و چه نيكو تربيت كرد . . . »\r\nسپس راه آن كاروان عظيم به « عسفان » افتاد و اين تنها پيامبر ما نبود كه گذارش به اين نقطه افتاده است ، بلكه پيش از آن با نَفَس‌هاى پيامبرانى چون هود و صالح در طريق بيت‌اللَّه الحرام و تشرّف به حج ، خانهء نخستين مردم ، مُعطّر شده بود ! فِيهِ آيَاتٌ بَيِّنَاتٌ مَقَامُ إِبْرَاهِيمَ . . . خانه‌اى كه شاهد آيات روشن توحيد و مقام ابراهيم خليل بود كه در امتثال امر حق ، لحظه‌اى درنگ نكرد و براى ذبح جگر گوشه‌اش اسماعيل كه نمونهء بِرّ و تقوى و طهارت بود ، مُصمّم گرديد و او را بر جبين ، به خاك افكند و پيش از آنكه كارد بر گلوى فرزند بگذارد ، بر قلب و جگر خود نهاد تا امر خدا را امتثال كند و به حكمت رؤيايى كه ديده بود رضا دهد و نداى : وَنَادَيْنَاهُ أَنْ يَا إِبْرَاهِيمُ * قَدْ صَدَّقْتَ الرُّؤْيَا إِنَّا كَذَلِكَ نَجْزِي الْمُحْسِنِينَ * إِنَّ هَذَا لَهُوَ الْبَلَاءُ الْمُبِينُ * وَفَدَيْنَاهُ بِذِبْحٍ عَظِيمٍ * وَتَرَكْنَا عَلَيْهِ فِي الْآخِرِينَ * سَلَامٌ عَلَى إِبْرَاهِيمَ را شنيد و از اين امتحان سخت و ذبح فرزند ، سربلند بيرون آمد و مستوجبِ سلام و ثناى الهى گرديد .\r\nدرحالىكه كاروان مبارك ره مىنورديد ، از گفتن تلبيه دست كشيد آنگاه كه ديد سيد ما محمد صلى الله عليه و آله ديگر تلبيه نمىگويد ؛ چرا كه به حرم رسيده بود و او و كاروان همراهش به « ذىطوى » اتراق كردند و شب يكشنبه را كه چهارمين شب ذىحجه بود ، بيتوته نمودند و نماز صبح را با پيامبر خواندند و براى ورود به حرم و حريم كبريايى و زيارت بيت‌اللَّه ،\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبىقرار بودند ؛ آنجا كه ملجأ و پناهگاه خلق و حريم امن است و از همهء اماكنِ زمين به جز نقطه‌اى كه جسد مطهر سيدالمرسلين را دربردارد ، برتر است . اشتياق ورود به بيتِ عتيق و طواف كعبه همچون تندبادى آنان را به پيش مىراند و اين شگفت نيست ؛ زيرا از قديم گفته‌اند :\r\n و أعظم ما يكون الشوق يوماً * إذا دنت الخيام من الخيام \r\n« بيشترين اشتياق آن روزى است كه خيمه‌ها به خيمه‌ها نزديك شود ! »\r\nديرى نگذشت كه پيامبر صلى الله عليه و آله غسل كردند و كاروان با تأسّى به آن حضرت و نيز فراگيرى مناسك ، غسل نمودند و حركت كردند . مصطفى صلى الله عليه و آله پيشاپيش جمعيّت بود كه از راه كوهستانى بالا واقع در بطحاء كه مُشرف به قبرها بود وارد مكهء مكرّمه شدند تا مردم بتوانند آن حضرت را ببينند . ظهر بود كه پيامبر با همراهى كاروان عظيم حج ، به طرف مسجدالحرام آمدند . شتر خود را خُسباندند و از درِ بنىشيبه داخل مسجد شدند و همين كه با بيت‌اللَّه الحرام روبرو گرديدند ، تكبير گفته و اين دعا را خواندند :\r\n« ألّلهمّ أَنْتَ السَّلامُ وَ مِنْكَ السَّلامُ حينا ربّنا بِالسَّلام أَلّلهمّ زِدْ هذا الْبَيت تَشْرِيفاً وَ تَعظِيماً وَ تَكْرِيماً وَ مَهابَةً وَ زِدْ مَنْ حَجَّهُ أَو اعْتَمَرَهُ تَكْريماً وَ تَشْرِيفاً وَ تَعْظِيماً وَ بِرّاً » .\r\n« خدايا تويى سلام و از تو است سلام ؛ پروردگارا ! ما را به سلام تحيّت گوى . بار خدايا ! اين خانه را شرافت و عظمت و كرامت و هيبت بيش از پيش عنايت كن و آنكه را به اين خانه حج يا عمره بجا آرد كرامت و شرافت و عظمت و خير عطا فرما . »\r\nپيامبر به گونه‌اى ايستاد كه خانه را در سمت چپ خويش قرار دهد تا طواف كند ، از حجرالأسود آغاز فرمود و تكبير گفت و آن را بوسيد ، حضرتش را مزاحمت نكردند .\r\nداخل بيت عتيق شد تا تحيت مسجد و تحيت بيت را ادا كند ، بهترين تحيّت بيت طواف است . پيامبر وياران سه‌شوط طواف رابه‌سرعت پيمودند و بقيّه را با آرامش به پايان بردند .\r\nفقها ، در بيان علّت اين امر گفته‌اند : « هدف آن حضرت از سرعت ، اظهار قدرت در برابر دشمنان اسلام و قريشيان بود كه طبق معمول در دارالندوه گرد آمده و طواف كنندگان\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمسلمان را نظاره مىكردند » هفت شوط طواف به پايان رسيد ، هر بار كه به ركنِ يمانى مىرسيدند « بسم‌اللَّه . . . » و « تكبير » گفته و آن را استلام مىكردند ، همچنين در بوسيدن حجرالأسود به آن حضرت اقتدا مىكردند و ميان اين دو رُكن مىگفتند :\r\nرَبَّنَا آتِنَا فِي الدُّنْيَا حَسَنَةً وَفِي الْآخِرَةِ حَسَنَةً وَقِنَا عَذَابَ النَّارِ\r\nآرى ، خداى تعالى پروردگار دنيا و آخرت است و گنجينه‌هاى آسمان و زمين و خير دنيا و آخرت در دست قدرت اوست و ما انسان‌ها از جسم و روح ، تركيب يافته‌ايم و براى جسم ، خيرِ دنيا و براى روح ، خير آخرت را مىخواهيم و در عطاى الهى بُخل نيست . آنگاه پيامبر صلى الله عليه و آله پشت مقام ابراهيم رفت و با صداى بلند كه مردم بشنوند ، اين آيه را خواندند : وَاتَّخِذُوا مِنْ مَقَامِ إِبْرَاهِيمَ مُصَلّىً مقام ابراهيم همان سنگى است كه هنگام بناى ديوارهاى كعبه بر آن ايستاد و او و فرزندش اسماعيل خانه را بنا كردند و اين سنگ چنين شرافتى را از آنجا به دست آورد كه ابراهيم بر آن قيام كرد ! آنگاه پيامبر صلى الله عليه و آله دو ركعت نماز خواند . در ركعت اول حمد و سورهء قُلْ يَا أَيُّهَا الْكَافِرُونَ . . . و در ركعت دوم حمد و سوره اخلاص ، كه اين دو سوره اركان توحيد را مشتمل‌اند و سورهء حمد ، قلّهء بلندِ انقطاع و مناجات است . در اين اعمال ياران نيز از پيامبر پيروى كردند . پس از طواف ، رسول‌خدا رو به حجرالأسود آورد ، آن را استلام نمود و ميان ركن حجر و در كعبه ايستاد و سينه و صورت و بازوان خويش را بر ديوارِ خانه نهاد و دستهاى مبارك را گشود و تمامِ بدن خود را به خانه چسبانيد تا مردم بدانند چگونه در تعظيم شعائر الهى مبالغه كنند و در برابر خداى يگانه ادب را نگهدارند و مرضاتِ خداوندى را در حدودى كه خدا تشريع فرموده و پيامبر محبوبش سنت قرار داده طلب كنند .\r\nآنگاه به سوى زمزم آمد ، - چاهى كه خدا براى حضرت هاجر و فرزندش اسماعيل جوشانيد و چشمهء خير براى آنها بود - پيامبر از زمزم نوشيد و به مردم اعلام كرد كه در اين آب خير و بركت است .\r\nسپس رو به سعى آورد و از باب صفا آمد و از آنجا آغاز سعى كرد و اين آيه را خواند : إِنَّ الصَّفَا وَالْمَرْوَةَ مِنْ شَعَائِرِاللَّهِ . . . و همين كه سعى در مروه به پايان رسيد ، دستور داد آنها كه قربانى نياورده‌اند ؛ چه آنان كه قصد حج قِران كرده يا آنها كه قصد حج افراد\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nنموده‌اند ، مُحل شوند و آن را عمره قرار دهند . آنگاه پيامبر و ياران در ابطح اتراق كرده و از روز يكشنبه تا پنجشنبه را ماندند تا اين كه روز هشتم ، « يوم الترويه » فرا رسيد . و از آن‌رو « ترويه » گفتند كه مردم آب فراهم مىساختند تا در ايّام حج از آن استفاده كنند .\r\nروز هشتم رهسپار منا گرديدند و نمازهاى پنجگانهء ظهر ، عصر ، مغرب ، عشا و فجر را در آنجا خواندند و اندكى درنگ كردند تا آفتاب دميد سپس رهسپار عرفات شدند و براى آن حضرت قُبّه‌اى در « نَمِرَه » به پا كردند و آنجا توقف كردند تا ظهر شد و سپس فرمان دادند « ناقهء قصوى » را آماده سازند و رهسپار وادى عرفات شدند ، در حالىكه پيرامون حضرتش يكصد و بيست و چهار يا يكصد و چهل و چهار هزار . از مردم گرد آمده بودند ! در اين حال پيامبر براى ايراد خطابه ايستادند و خطبهء وداع را ، كه خطبهء جامعى است ، ايراد كردند .\r\nدر اين خطبه آمده است :\r\n« اى مردم ! به سخن من گوش فرا دهيد . نمىدانم ، شايد بعد از اين سال در اين موقف مرا نبينيد . خون‌هاى شما و اموال شما همانند حرمت اين روز و اين ماه و اين شهر براى شما بايد محترم باشد . بدانيد ، هرآنچه از آثارِ جاهليت است ، زير پاى خود نهادم .\r\nخونهاى جاهليت ارزشى ندارد و نخستين خونى كه زير پاى خود مىنهم ، خونِ « پسر ربيعه بن حارث » است كه در قبيلهء بنى سعد شير خورد و قبيلهء هُذيل او را كشتند ، رباى جاهليت پايمال است و نخستين ربا ، رباى عباس پسر عبدالمطلب است كه تمام آن از شما برداشته مىشود .\r\nاز خدا پروا كنيد . در بارهء زنان ؛ زيرا آنها را به عنوان امانت خداوند گرفته‌ايد و به نام خدا به همسرى برگزيده‌ايد و حقِّ شما بر آنهاست كه احَدى را كه شما رضا ندهيد به خانهءتان نياورند ، پس اگر چنين كنند ، آنان را تنبيه كنيد آن گونه‌اى كه آنها را نيازاريد .\r\nو حق آنها بر شماست كه خوراك و پوشاك در حد متعارف به آنان بدهيد . من در ميان شما چيزى را نهادم كه اگر به آن چنگ زنيد هرگز گمراه نشويد و آن كتاب خدا است .\r\nاى مردم ! پس از من پيامبرى نيست و پس از شما امتى وجود ندارد . « 1 »\r\n\r\n\r\n","description":"","footnote":"\r\n( 1 ) - الرحيق المختوم ، ص 443 ، از صحيح مسلم . ناگفته نماند كه رسول‌خدا صلى الله عليه و آله هرگاه از كتاب خدا سخن مىگفتند ، عترت و اهلبيت را نيز ياد مىكردند و حديث ثقلين مورد اتفاق شيعه و سنى است ، « مترجم » .\r\n","page_name":" 230 ","page_number":230},
  {"content":"\r\n\r\nپس خدا را بندگى كنيد . نمازهاى پنجگانه را بخوانيد . ماه صيام را روزه بداريد . زكات مالتان را با طيبِ نفس بدهيد . خانهء پروردگارتان را حج كنيد و اولىالأمرتان را اطاعت نماييد تا به بهشت خدايتان درآييد .\r\nمردم ! از شما در بارهء من خواهند پرسيد . در پاسخ چه خواهيد گفت ؟\r\nو مردم پاسخ دادند : گواهى دهيم كه رسالت را ابلاغ فرموديد و امانت را ادا كرديد و نصيحت نموديد .\r\nآنگاه پيامبر دو انگشت سبابه را به آسمان برداشت و با اشاره به مردم سه بار فرمود :\r\n« أَلّلهمّ اشْهَد » « خدايا ! تو گواه باش . »\r\nسخنان پيامبر را در عرفه ، « ربيعةبن اميّه‌بن خلف » ميان مردم با صداى بلند تكرار مىكرد ؛ پس از آنكه پيامبر از خطبه فارغ شدند آيهء : الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمْ الْإِسْلَامَ دِيناً نازل شد . « 1 »\r\nعمر چون اين خطبه را شنيد ، گريست . به او گفتند : چرا گريه مىكنى ؟ گفت پس از كمال جز نقصان نيست . « 2 » پس از يك روز كه ميهمان خدا در عرفات بسر بردند به استراحت‌گاه خود بازگشتند تا براى دومين روز مباركِ حج آماده شوند . زهرا نيز به جايگاه خود آمد اما خواب با ديدگانش دمساز نشد ، هر كلمه‌اى را كه مصطفى صلى الله عليه و آله گفته بود ، در صفحهء خيال مرور مىكرد ، اما نه به كوتاهىِ كلمه ، بلكه به گسترهء معانى كه در آن حروف نهفته باشد ، از هر حرفى ، به دنبالِ معانى و مفاهيمِ نهانى مىگشت و اين جمله را بيشتر مورد توجه قرار مىداد ، كه مصطفى صلى الله عليه و آله خطاب به « معاذ » گفت - آنگاه كه او را به يَمَن اعزام نمود - پيامبر فرمود : « شايد بعد از اين سال ديگر مرا نبينى » و همچنين به خاطر مىآورد اين جملات را كه در اين خطابه به حُجّاج فرمود : « سخن مرا بشنويد ، من\r\n\r\n\r\n","description":"","footnote":"\r\n( 1 ) - همان . مؤلف به همين مقدار از خطبهء وداع بسنده كرده است . ولى مىدانيم كه پيامبر صلى الله عليه و آله در حَجّةالوداع خطبه‌اى بس طولانى و جامع ايراد كردند و اين هنگامى بود كه به غدير خم رسيدند و طى آن خطابه تاريخى بر مسألهء ولايت و وصايت اميرالمؤمنين عليه السلام تأكيد فراوان نمودند و آنگاه آيهء فوق نازل گرديد . تفصيل اين واقعهء بسيار مهم در منابع شيعى و بسيارى از منابع اهل سنت آمده است ، « مترجم » .\r\n( 2 ) - بخارى ، به نقل منبع پيشين ، ص 443\r\n","page_name":" 231 ","page_number":231},
  {"content":"\r\n\r\nنمىدانم ، شايد در سال‌هاى بعدى در اين موقف شما را ديدار نكنم . » و همچنين آنگاه كه گواهى مردم بر اين كه : « او رسالت را ابلاغ و امانت را ادا و امّت را نصيحت كرده است . » به ياد مىآورد و بعد گفتار خداوند را كه فرمود : الْيَوْمَ أَكْمَلْتُ لَكُمْ دِينَكُمْ . . . « امروز دين شما را كامل كردم و نعمت خود بر شما اتمام نمودم و اسلام را به عنوان دين برايتان پسنديدم . » و گريهء عمر و گفتارش را گفت كه پس از كمال نقص است ؛ در ياد اوزنده مىشد .\r\nآرى فاطمه گريست و از خود پرسيد : آيا به رسول‌خدا صلى الله عليه و آله وحى شده كه به زودى به حضرت دوست خواهد پيوست ؟ ! اگر وحى شده بود در ملأ عام اعلام مىكرد . او چيزى را كه خدا به دو وحى كند پنهان نمىدارد . آيا اين امر را واقعاً احساس كرده و آنگاه آن را معلّق رها ساخته ، زيرا علمِ آن نزد خداوند است . از اين‌رو ، خبر از مرگ را بر زبان مىراند ، بدون اينكه به صورت قطعى مطرح سازد . راز گريهء عمر چه بود آنگاه كه آيه : الْيَوْمَ أَكْمَلْتُ لَكُمْ دِينَكُمْ . . . را شنيد ؟\r\nعلى عليه السلام نيز نگرانى فاطمه عليها السلام را احساس مىكرد . بىخوابى و بىقرارى زهرا و آنگاه گريه‌هاى مدوام او را بازگو كنندهء نگرانى و اضطراب او مىدانست . از زهرا پرسيد :\r\n« ام‌ّالحسن ! تو را چه مىشود ؟ » و او پاسخ داد : « اى اباالحسن ! جدايى پيامبر خدا صلى الله عليه و آله را احساس مىكنم و مىترسم اين سال ، آخرين سالِ زندگى او باشد ، همانگونه كه از خِلالِ سخنان پدرم درك مىشود » على عليه السلام ساكت شد و نتوانست پاسخى روشن بدهد ؛ زيرا آنچه در ذهن زهرا عليها السلام مىگذشت در ذهن على نيز جريان داشت .\r\nبا اين حال ، قلب زهرا را آرامشى داد ، كه پدرش در خير و سعادت است و هرگز بدى به او نرسد و هرچيزى نزد خداى تعالى ، قدر و اندازه‌اى دارد .\r\nروز سيزدهم ذىحجه پيامبر خانه را طواف وداع نمود ، و چون مناسك حج به پايان رسيد ، مردم را ترغيب كرد كه راهى مدينهء طيّبه شوند « 1 » نه به منظور آسايش بلكه براى از سرگيرى جهادى مُجدّد براى خدا و في سبيل‌اللَّه .\r\nدر ماه صفرِ سال يازدهم هجرت مصطفى صلى الله عليه و آله سپاهى عظيم ترتيب داد و اسامةبن\r\n\r\n\r\n","description":"","footnote":"\r\n( 1 ) - چه خوب بود مؤلف محترم كه با اين صراحت به قضايا اشاره مىكند ، اشاره‌اى هم ولو مختصر ، به واقعهءتاريخىِ « غدير خم » مىكرد تا انصاف و شهامت وى به حدّ كمال رسد . « مترجم » .\r\n","page_name":" 232 ","page_number":232},
  {"content":"\r\n\r\nزيد را به فرماندهى گماشت تا با روم نبرد كنند . اما اين سپاه ، به جهت بيمارى آن حضرت ، راهى مقصد نشد جز هنگامى كه پيامبر گرامى بدرود حيات گفت . سپاه به « جرف » يك فرسخى مدينه رسيد و با شنيدن خبر بيمارى رسول خدا توقّف كرد . بسيجِ اين سپاه براى فاطمه زهرا عليها السلام اطمينان بخش بود كه عمر مباركِ پيامبر هنوز ادامه دارد و دعوت به دين خدا پايان نيافته است . قلب زهرا عليها السلام تا اندازه‌اى آرام گرفت و بيشترِ اوقات خود را ، در كنار پدر سپرى مىكرد .\r\n\r\nاهتمام فاطمه عليها السلام بر جلب رضاى پدر\r\nفاطمه زهرا عليها السلام ، مانند ديگر زنان هاشمى يا قرشى نبود كه علاقه‌اى به زر و زيور داشته باشد ؛ زيرا او ايثار و گزينشِ آخرت بر دنيا را آموخته بود . حتى اندكى از آن را خواهان نبود . اگر چنين فكر مىكرد حتماً موجب ناراحتى پدرش نيز مىشد ، در حالىكه زهرا بيش از همهء زنانى كه نسبت به پدر يا خويشان اظهار علاقه مىكنند ، پدر را دوست مىداشت و در جلبِ رضاى او مىكوشيد . خانهء پدرش سراسر آيتِ زهد بود ؛ در ايّامِ محاصره با او زيست و در همه حال صبر و پايدارى كرد ، حال اهل صفه را مىدانست و از فقر و نياز و بىخانمانى و تهى دستى و تنهايىشان خبر داشت . مىديد كه در مسجد زندگى مىكنند و با صدقات روزى مىخورند . فاطمه طلاى زيادى نداشت ، بلكه تنها گردن‌بندى داشت ، در حاكى كه زنانِ نظير او طلاىِ بسيار داشتند كه به آنها هديه مىشد يا خريدارى مىكردند . او تصوّر نمىكرد كه گردن‌بندش ، پدرش را ناخرسند كند و بر حسب عادت به ديدار پدر رفت ؛ اذن دخول خواست اجازه‌اش داد . داخل شد و سلام كرد و از ديدار پدر گرانقدر خوشحال شد . خدا مىداند كه زهرا چقدر به پدر علاقه داشت ! هرگاه از او جدا مىشد براى ديدارش بىقرار بود . با چهرهء شادِ پدر شادمان مىشد و از پاكيزگى كلام او و شيرينى سخنش مشعوف مىگرديد . آمد و در كنار پدر نشست و ميان آن پدر و دختر حديثِ محبّت و نگاه پر احساس و عطوفت ردّ و بدل مىشد ؛ چشم پيامبر به\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nگردن‌بندى افتاد كه در گردن فاطمه بود . چند بار بر آن نظر كرد . فاطمه به نگاه‌هاى پدر دقّت مىنمود و اثرات آن را در چهرهء مباركش مىخواند . ديد چهره پدر دگرگون شده و نوعى از ناخرسندى در سيمايش مشاهده مىشود ! از خود مىپرسيد : پدرم به چه چيز نگاه مىكند ؟ سبب اين نارضايتى چيست ؟ فاطمه با هوشمندى دريافت كه نگاه پدر به سوى گردن‌بند طلايى است كه در گردن دارد . لحظه‌اى گذشت و فاطمه سكوت كرد در حالىكه اندوه در قلبش موج مىزد ، كه آثار ناراحتى را در سيماى پدر ديده است و بيشتر از اين اندوهگين بود كه موجب ناراحتى پدر شده است ، در حالى كه او دوست مىدارد قلب پدر را شاد كند هر چند از همهء زيورهاى دنيا چشم بپوشد ! نفرين بر هر چيزى كه پدرم را ناراحت مىكند ، نفرين ! نفرين ! ديده بر هم ننهاد و بىقرار در انديشه بود كه چگونه پدر را خرسند كند . او مىداند در بركردنِ طلا حرام نيست و همه زنان مسلمان با طلا زينت مىكنند ، پس ناچار سببى بوده كه پدر را اين گونه خشمگين ساخته است و بايد اين گردن‌بند از گردنِ او بيرون آيد ؛ نه به خاطر اينكه حرام است ، بلكه از آن جهت كه نمىتواند ناراحتى پدر را از ناحيهء هيچ فردى ببيند ، تا چه رسد كه از ناحيهء خود او باشد !\r\nزهراى طاهره چه كند كه شادمانى و آرامش را در چهره پدر بزرگوار ببيند ؟ شك ندارد كه او گردن‌بند را بايد بيرون آورد و از اين روز به بعد هرگز بر گردن نياويزد . آن را بفروشد تا ناراحتىِ پدر به شادمانى مُبدّل شود ، اما با بهاى آن چه كند ؟ آيا خدمتكارى بخرد تا از رنج خانه‌دارى بكاهد ؟ فكر خوبى بود كه به ذهن زهرا رسيد ، اما بلافاصله به اين فكر افتاد كه اگر گردن‌بندى را كه پيامبر را به خشم مىآورد بفروشد و با پول آن بنده‌اى خريدارى كند تا آن بنده ديده مىشود ياد آن گردن‌بند را در ذهن پدر او تجديد مىكند . او خرسندى پدر را مىخواهد . پس چه كند ؟ او بر خشنودى پدر اهتمامِ زيادى دارد . پدر نيز برترين منزلت را براى دخترش مىخواهد ؛ بالاترين منزلتى كه در آخرت خواستهء اوست ! آرى ، او اين را مىداند زيرا كافى است در چهره‌اش نشانه‌اى از آنچه مىخواهد ببيند تا براى انجام آن شتاب كند . فكر جالبى براى زهرا پيش آمد و آن اينكه با پول گردن‌بند بنده‌اى بخرد و او را در راه خدا آزاد كند . اسلام به آزادى دعوت مىكند . به خير و خوبى ، به آزادى بردگان و رهايى از بردگى . فاطمه نزد پدر مىآيد ، اذن مىطلبد ، سلام مىكند و\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدر كنار او مىنشيند . مصطفى صلى الله عليه و آله با نگاه خود از گردن‌بند مىپرسد و او آغاز سخن كرده مىگويد : « گردن‌بند را فروختم و با پول آن بنده‌اى خريدم و آزاد كردم ! » در اين حال برق شادمانى و خرسندى در سيماى پيامبر مىدرخشد ! چه زيبا بود ! هوشمندى فاطمه با ديدار پدر . چه زيبا بود هوشمندىاش كه با احساسى پر شكوه دريافت بدون اينكه پدر سخن بگويد ! چه شگفت بود زيبايى انديشه‌اش براى خشنود ساختن پدر !\r\nآرى چنين شعور ظريف و احساس لطيف . چه زيباست اين عبارت كه بهترين توصيف و حقيقت نَسَب را با خود حمل مىكند آنگاه كه مصطفى صلى الله عليه و آله مىگويد :\r\n« أَنْتِ بِنْت أَبِيك » ؛ « تو دختر پدرت هستى . »\r\nچقدر خوشوقت بود ، از اينكه امرى مباح و زيورِ حلال را به خاطر خشنودى پدرِ محبوب خود ، رسول‌خدا صلى الله عليه و آله رها مىكند ؛ زيرا خشنودى پدر خشنودىِ خداست . فاطمه نارضايى مصطفى صلى الله عليه و آله را احساس كرد و اين خود موجب آزادىِ بنده‌اى از بندِ بردگى و ذلّتِ عبوديت ديگران شد . چه زيبا است ! رضاى پيامبر صلى الله عليه و آله آنگاه كه راضى شود و چه ناگوار است غضب او هنگامى كه خشم گيرد . خشنودى براى خدا و ناخرسندى براى خدا . محبّت براى خدا و بيزارى براى خدا . ايجاد رابطه براى خدا و قطع رابطه براى خدا .\r\nبخشش براى خدا و امساك براى خدا . و هر عمل ديگرى كه مىكند تنها براى خداى يگانه‌اى است كه شريك ندارد .\r\nاين ويژگى مهم ديگرى بود ، براى دختر مصطفى صلى الله عليه و آله ، كه زيورِ طلا را دربر نكرد در حالىكه بر زنان مسلمان چنين چيزى حرام نبود ، اما در مورد فاطمه مطلب به گونه‌اى ديگر است ؛ او دختر رسول‌اللَّه صلى الله عليه و آله است . او فاطمه زهرا عليها السلام است و اگر قرآن مىگويد :\r\n« همسران پيامبر همچون زنان ديگر نيستند . » يَا نِسَاءَ النَّبِىِّ لَسْتُنَّ كَأَحَدٍ مِنْ النِّسَاءِ\r\nپس چگونه است ، آن كه محبوب رسول‌اللَّه و پارهء تن اوست ؟\r\nبه اين گونه قدر و منزلت اين بانوى بزرگوار و محبوب و انسان با عظمت را مىتوانيم بشناسيم و بدانيم كه چرا او دوست نداشت طلا در بر كند ؟ ! در حالى كه براى زنان مسلمان جايز بود . اينها و نظاير آن ويژگىهايى است كه اين سيدهء بتول ، دختر مصطفى ، بدان ممتاز گرديده است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nوفات پيامبر صلى الله عليه و آله\r\nهنگام رحلت از دنياى فانى و اجابت دعوت آفريدگار بزرگ فرا رسيد و زمان ديدار خداوند نزديك شد . مشيّت حق بر اين قرار گرفته است ، چنان كه قرآن كريم مىگويد :\r\nإِنَّكَ مَيِّتٌ وَإِنَّهُمْ مَيِّتُونَ\r\n« تو هم خواهى مرد و آنها نيز مىميرند . »\r\nأَفَإِنْ مِتَّ فَهُمْ الْخَالِدُونَ\r\n« اگر تو بميرى ، آيا آنها جاودان خواهند زيست ؟ »\r\nوَمَا مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَفَإِنْ مَاتَ أَوْ قُتِلَ انْقَلَبْتُمْ عَلَى أَعْقَابِكُمْ\r\n« محمد غير از پيامبرانى نيست كه قبل از او آمدند . پس اگر او بميرد يا كشته شود آيا عقب گرد خواهيد كرد ؟ »\r\nكُلُّ نَفْسٍ ذَائِقَةُ الْمَوْتِ\r\n« هر انسانى مرگ را خواهد چشيد . »\r\nآثار و نشانه‌هاى وداع با زندگى و زندگان در سيماى مصطفى صلى الله عليه و آله نمودار شد و از خلال گفتارها و رفتارهايش مشاهده مىگرديد . در رمضان سال دهم هجرى بيست روز اعتكاف نمود ، حال آنكه بيش از ده روز اعتكاف نمىكرد ، گويى احساس مىنمود كه رمضان آينده و سال يازدهم را در جوارِ پروردگار و با حضرت دوست خواهد بود ! جبرئيل قرآن كريم را دوبار بر آن حضرت خواند . با معاذ آن سخن را گفت كه ديديم و در حجةالوداع آن سخنان را فرمود كه شنيديم . رفتار و اعمال او پيش از توديع ، خبر از وداع حضرتش با زندگى و زندگان مىداد ! همهء اينها بيانگر چيزى بود كه دريافت نموده و آن را اعلان مىفرمود .\r\nدر اوايل ماه صفر يازدهم هجرى پيامبر به احد رفت و بر شهيدان درود فرستاد ، همانند كسى كه با زندگان و مردگان وداع مىكند ، آنگاه به مسجد آمدند و گفتند : « من\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nپيشرو شما هستم . بر شما گواهى دهم . به خدا اينك حوض خود ( كوثر ) را مىنگرم ! كليدهاى گنجينه‌هاى زمين ، ( يا كليدهاى زمين ) به من داده شد ! به خدا بيم آن ندارم كه پس از من مشرك شويد ! اما مىترسم كه شما به شرك گرايش كنيد ! » « 1 »\r\nدر يكى از شب‌ها ، اواخر شب به بقيع رفتند و براى مردگان استغفار كردند و گفتند :\r\n« السَّلامُ عَلَيكُمْ أَهْلَ الْمَقابِر . . . » ؛ « سلام بر شما اى اهل گورستان . خوشا به حال شما كه صبح نكرديد با حالتى كه مردم به آن حالت صبح كردند ، فتنه‌ها همچون پاره‌هاى شب تاريك يكى پس از ديگرى مىرسد هر يكى بدتر از گذشته ! و ما ان شاءاللَّه به شما خواهيم پيوست . خدايا ! اهل بقيع را بيامرز . » « 2 »\r\nتمام آنچه از نشانه‌هاى توديع گفته شد ، همسران او مىديدند و وحشت مىكردند ! فاطمه زهرا عليها السلام نيز اينها را دريافته و سخت نگران بود .\r\nشروع بيمارى آن حضرت روز بيست و نهم ماه صفر بود . دوشنبه بود و به تشييع جنازه‌اى در بقيع آمد ، پس از بازگشت و در راه . سر دردى احساس كرد . حرارت سر ، بالا گرفت ( تب شديد شد ) تا آنجا كه ياران آن حرارت را از روى دستمالى كه به سر بسته بود ، احساس مىكردند ! يازده روز مصطفى صلى الله عليه و آله نماز را با مردم خواندند با اينكه بيمار بودند ! ايام بيمارى مجموعا سيزده روز طول كشيد . بيمارى رسول‌اللَّه صلى الله عليه و آله سنگين شد ، از هسمرانش مىپرسيد : « فردا من كجا هستم ؟ » آنها مقصود پيامبر را دريافتند ، گفتند : « هرجا بخواهيد مىتوانيد باشيد . » فضل‌بن عباس و علىبن ابىطالب در دو طرف حضرتش بودند و در حالىكه سر مباركش را بسته بود و قدمهايشان كشيده مىشد ! به خانهء عايشه منتقل شدند و آخرين هفتهء حياتِ مباركِ خود را آنجا گذراندند . روز چهارشنبه ، پنج روز به وفاتشان مانده بود كه حرارت بيمارى در بدن مبارك آن حضرت شدّت گرفت ! و بر اثر درد بىهوش شدند ! آنگاه فرمودند : « هفت دلو آب از چاه‌هاى مختلف ، بر بدن من بريزيد . تا به مسجد بروم و با مردم تجديد عهد كنم » . حضرت را در تشتى نشاندند و آب بر بدن مباركش ريختند تا فرمود : « بس است ، بس است . » بيمارى كمى تخفيف يافت !\r\n\r\n\r\n","description":"","footnote":"\r\n( 1 ) - حديث مورد اتفاق است .\r\n( 2 ) - مسلم : مورد اتفاق .\r\n","page_name":" 237 ","page_number":237},
  {"content":"\r\n\r\nراهى مسجد شدند در حالىكه سر را بسته بودند . بر منبر نشستند و در جمع حاضران خطبه‌اى خواندند . « 1 »\r\nآنگاه خود را در معرض قصاص نهاده فرمودند : « اگر بر بدن كسى تازيانه‌اى زده‌ام اينك بدن من حاضر است بيايد تازيانه بزند . و اگر به آبروى كسى اهانت كرده‌ام اينك قصاص كند . » آنگاه از منبر فرود آمد و نماز ظهر را با مردم خواندند و مجدّداً بر منبر نشستند و در مسائل حقوقى و غير آن ادامه سخن دادند مردى گفت : من سه درهم طلبكارم . فرمودند : « اى فضل ! طلب او را بده » آنگاه سفارش انصار را فرمود : « شما را سفارش مىكنم در بارهء انصار : زيرا آنها بمثابهء خانواده و گنجينه من‌اند . آنها دَين خود را ادا كردند و به مسؤوليت خود عمل نمودند و اين افتخار براى آنها باقى است ! پس ، از نيكوكارشان بپذيريد و از بدكارشان بگذريد ! »\r\nروز پنجشنبه ، چهار روز پيش از وفات ، به سه مطلب وصيت كردند : « يهود و نصارى و مشركان را از جزيرة العرب بيرون كنند ، ( وفود ) و نمايندگان قبايل را همانگونه كه حضرتش مىپذيرفت بپذيرند و سفارش سوم را راوى فراموش كرده است و گويا عبارت باشد از چنگ زدن به كتاب و سنت ، يا به اعزام لشگر اسامه يا نماز و خوشرفتارى نسبت به بزرگان . خدا داناتر است . با اينكه بيمارى پيامبر سخت بود همه نمازها را با مردم مىخواندند حتى آن روز ( پنجشنبه ، چهار روز قبل از وفات ) نماز مغرب را خواندند و در آن ، سورهء « المرسلات » را تلاوت كردند . « 2 » روز شنبه يا يكشنبه ، دو روز قبل از وفات ، حالِ آن حضرت مقدارى بهبودى يافت با همراهى و كمك دو مرد براى نماز ظهر به مسجد\r\n\r\n\r\n","description":"","footnote":"\r\n( 1 ) - آنچه از خطبهء پيامبر در متن آمده دو سه سطر بيش نيست كه مضمون آن اين است كه قبر مرا مسجد قرار ندهيد يا به عنوان بت نپرستيد ! و مدركى هم براى آن نياورده است . در حالىكه خطبه رسول‌خدا صلى الله عليه و آله در آن لحظه‌هاى حساس فراتر از اين است و مشتمل بر وصاياى مهم و مصالح آيندهء اسلام و مسلمانان مىباشد و هشدار و اخطار به مردم كه از قرآن و عترت جدا نشوند و در فتنه‌هايى كه چون ابرهاى تيره مىآيد ، به هوش باشند . از اسلام و قرآن و اهلبيت فاصله نگيرند و رسالت محمدى صلى الله عليه و آله را به جهانيان برسانند و از اختلاف و ارتداد بپرهيزند . چنان كه در كتب روايى و تاريخى ثبت و ضبط شده است . نك : بحارالأنوار ، ج 22 ، ص 465 و 477 و . . . « مترجم » .\r\n( 2 ) - حديث متفق عليه است . الرحيق المختوم ، ص 450\r\n","page_name":" 238 ","page_number":238},
  {"content":"\r\n\r\nآمدند ! ابوبكر با مردم نماز مىخواند ، چون پيامبر را ديد خواست عقب بايستد ، پيامبر اشاره فرمود كه عقب نايستد و خواستند كه حضرتش را در كنار او بنشانند و ابوبكر به نماز پيامبر اقتدا نمود و مردم صداى تكبير او را مىشنيدند . « 1 » در روز شنبه پيامبر ، غلامان خود را آزاد كردند و هفت دينار كه نزد آن حضرت بود صدقه دادند و شمشير خود را به مسلمانان هديه كردند . « 2 » دو روز گذشت . آفتاب برآمد و مصطفى صلى الله عليه و آله احساس كرد آن‌روز فاطمه عليها السلام با وى ديدار نكرده است . او را فرا خواند . فاطمه عليها السلام شتابان نزد پدر آمد .\r\nعايشه مىگويد : « فاطمه آمد ، درحالىكه راه رفتن او همانند راه رفتنِ پيامبر بود ، رسول‌خدا فرمود : خوش آمدى دخترم ! و او را در كنار خود نشانيد و با او رازى گفت كه فاطمه با شنيدن آن گريست ! آنگاه با او چيزى به آهستگى فرمود كه خندان شد ! » عايشه مىگويد : « گفتم : نديده بودم خنده پس از گريه ، پيامبر خدا با تو چه رازى گفت ؟ » زهرا عليها السلام فرمود : « راز پدرم را فاش نمىكنم » . پس از آنكه پيامبر رحلت فرمود ، فاطمه عليها السلام از قول پدر چنين حكايت كرد : « جبرئيل همه ساله يك بار مىآمد و قرآن را به من عرضه مىداشت و امسال دوبار آمده و قرآن را عرضه نموده است ، به گمانم كه مرگ من نزديك شده است ! من پدر خوبى براى تو بودم . آنگاه فرمود : تو نخستين كسى از خاندان من هستى كه به من ملحق خواهى شد . فاطمه گفت : از اين سخن گريستم ! آنگاه فرمود : آيا خشنود نيستى از اينكه سيدهء زنان اين امت و زنان جهانيان باشى ؟ ! و من با شنيدن اين سخن خندان شدم ! » « 3 »\r\nدر روايت ديگر آمده : « كه پيامبر فرمود با اين بيمارى جان خواهم سپرد و من گريان شدم . آنگاه فرمود : تو نخستين كسى هستى از خاندانم كه به من ملحق شوى و بدين جهت خندان شدم ! » « 4 »\r\n\r\n\r\n","description":"","footnote":"\r\n( 1 ) - صحيح بخارى ، ج 1 ، ص 98 و 99 . منابع شيعه در اين خصوص بگونهء ديگر سخن مىگويند ، در اين منابع‌آمده است كه پيامبر به او اشاره كردند كنار بايستد و خود به امامت نماز ايستادند . نك : بحارالأنوار ، ج 22 ، ص 467 « مترجم » .\r\n( 2 ) - بر اساس روايات شيعه ، پيامبر شمشير و زره و مركب سوارى و انگشتر و ساير لوازم ويژه خود را به‌علىبن ابىطالب عليه السلام هديه كردند . نك : بحارالأنوار ، ج 22 ، ص 456 و 457\r\n( 3 ) - صحيح بخارى ، باب مرض رسول‌اللَّه ، نك : طبقات ابن سعد .\r\n( 4 ) - در برخى روايات آمده كه اين گفتگو در هفتهء آخر عمر پيامبر بود نه روز آخر .\r\n","page_name":" 239 ","page_number":239},
  {"content":"\r\n\r\nفاطمه عليها السلام كه ناراحتى و رنج شديد پيامبر صلى الله عليه و آله را مىديد ، چنين گفت : « واى از ناراحتى پدرم ! پيامبر به او فرمود : اى فاطمه ! از امروز به بعد پدرت ناراحتى ندارد ! » « 1 » آنگاه مصطفى صلى الله عليه و آله حسن و حسين را صدا زدند و آنها را بوسيدند و در حق آنان به خير و خوبى سفارش كردند و همسران خود را خواستند و آنها را موعظه نمودند و تذكر دادند و همچنين مردم را وصيت فرمودند و گفتند : « الصّلوة الصّلوة ، . . . » « نماز ! نماز ! و خوشرفتارى با غلامانتان » و اين را مكرّر بر زبان راندند . » « 2 »\r\nحالت احتضار رسول‌اللَّه فرا رسيد . عايشه گويد : « آن حضرت براى آخرين لحظات مسواك زد و ظرف آبى پيش روى آن حضرت بود دست در آب برد و به صورت مىكشيد و مىگفت : « لا الهَ الّا اللَّهُ انّ لِلمَوت سَكَرات » « 3 » « خدايى جز خداى يگانه نيست ، همانا مرگ را سختى هاست » . و دست به آسمان برداشت و ديده به بالا گشود و لبهاى مباركش حركت مىكرد . گوش دادم اين آيه را مىخواند :\r\n« مَعَ الَّذِينَ أَنْعَمَ اللَّهُ عَلَيْهِمْ مِنْ النَّبِيِّينَ وَالصِّدِّيقِينَ وَالشُّهَدَاءِ وَالصَّالِحِينَ ، « ألّلهمَّ اغْفِرْلِي وَ أرْحَمْنِي وَ أَلْحِقْنِي بِالرَّفِيق الأعْلى ، أَلّلهمّ الرَّفِيق الأعْلى » .\r\n« با آنان كه خداوند نعمت خويش بر ايشان ارزانى داشته ، از پيامبران ، صديقان ، شهيدان و صالحان . »\r\nبار خدايا ! مرا بيامرز و مشمول رحمت خويش گردان و به منزلت و الا برسان . « 4 »\r\nوسط روز ( دوشنبه دوازدهم ربيع‌الاول سال يازدهم هجرى ) پيامبر رحلت نمود و شصت و سه سال و چهار روز از عمر شريفشان گذشته بود . « 5 »\r\nهمين كه مصطفى صلى الله عليه و آله بدرود حيات گفت ، فاطمه عليها السلام در رثاى پدر سرود :\r\n\r\n\r\n","description":"","footnote":"\r\n( 1 ) - صحيح بخارى ، ج 2 ، ص 641\r\n( 2 ) - همان .\r\n( 3 ) - همان .\r\n( 4 ) - همان ، باب آخر ما تكلم النبى .\r\n( 5 ) - بنابه اكثرروايات شيعه ، رحلت آن‌حضرت روز 28 ماه صفربوده‌است . بحار ، ج 22 ، ص 514 ، « مترجم » .\r\n","page_name":" 240 ","page_number":240},
  {"content":"\r\n\r\n يا أبتاه أجاب ربّاً دعاه * يا أبتاه في جنة الفردوس مأواه\r\nيا أبتاه إلى جبريل ننعاه * يا أبتاه من ربّه أدناه \r\n« پدرجان ! دعوت حق را لبيك گفتى . پدرجان ! در بهشتِ برين آرميدى .\r\nپدرجان ! مصيبت تو را به جبرئيل تسليت مىگوييم . پدرجان ! تو به جوار پروردگارت شتافتى . »\r\nچون مرگ پيامبر صلى الله عليه و آله فرا رسيد ، فاطمه گريست ! صداى گريهء فاطمه به رسول خدا رسيد و به او خطاب كرد : « دخترم ! گريه نكن ، هرگاه وفات كردم بگو :\r\nإِنَّا للَّهِ وَإِنَّا إِلَيْهِ رَاجِعُونَ\r\nو انسانى كه مصيبتى ببيند ، خداوند او را به چيزى عوض دهد . »\r\nفاطمه عليها السلام گفت : « و از شما نيز ؟ » فرمود : « آرى و از من »\r\nمصطفى صلى الله عليه و آله روز سه‌شنبه و شب چهارشنبه در همان مكانى كه جان به جان آفرين تسليم كردند ، دفن شدند - صلوات اللَّه و سلامه عليه و آله -\r\nگويا مىبينم زهرا عليها السلام را كه تمام هستىِ متلاشى شده‌اش را جمع آورى مىكند و آن را بر سر قبر محبوب مىبَرَد ، اما قدم‌هايش ياراى حمل آن را ندارد ! به تربت پدر مىرسد ، مُشتى از خاك قبر را برمىدارد و نزديك ديدگان خود كه از گريه مجروح است مىبرد و مىبويد و از روى درد و اندوه مىگويد :\r\n ماذا على من شم تربة أحمد * ألا يشم مدى الزمان غواليا ؟\r\nصبت عليّ مصائب لو أنها * صبت على الأيام صرن لياليا \r\n« كسى كه تربت مُعطّر احمد صلى الله عليه و آله را مىبويد ! چه مىشود كه در تمام روزگار مُشگ و غاليه‌ها را نبويد !\r\nآنقدر مصيبت بر من هجوم آورده كه اگر بر روزها فرود مىآمد شب تاريك مىشدند ! »\r\nگويا مىبينم زهرا عليها السلام را كه اشگ مىريزد و مردم در پيرامونش از گريهء او گريانند و گويى قلبهايشان از جاى كنده شده است ! آنها ، فاطمه را مىبينند كه از لابلاى انگشتانش\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nخاك‌ها را مىريزد و خيره خيره به كف دستهاى خالىاش مىنگرد و مىگذرد ؛ مانند كسى كه از تمام دنيا چشم پوشيده است و چشم‌هاى اشگبار مردم و قلب‌هاى پاره شدهء آنها ، او را دنبال مىكند تا اينكه به خانهء خود برمىگردد .\r\n« انس‌بن مالك » خادم پدرش ، اجازه مىخواهد كه بر او وارد شود تا او را تسليت دهد و پايدارى و صبر جميل براى او طلب كند و فاطمه با عتاب مىگويد : « اى انس ! آيا دلهايتان راضى شد كه بر پيكر رسول‌خدا صلى الله عليه و آله خاك بريزيد ؟ ! » . امّ ايمن پرستار پيامبر صلى الله عليه و آله سخت گريه مىكرد ! به او گفتند : « ام‌ّايمن ! آيا بر پيامبر گريه مىكنى ؟ » پاسخ داد : « به خدا قسم بر او نمىگريم ، مگر آنكه مىدانم آنجا كه پيامبر رهسپار شد از اين دنيا براى او بهتر است ! امّا گريه‌ام براى اين است كه وحى از آسمان منقطع گرديد ! » صحابهء پيامبر در اين مصيبت چنان گريستند كه بر هيچكس نگريسته بودند ! و زنان و كودكان آن گونه اشگ ريختند كه بر هيچكس درگذشته و آينده اشگ نريخته و نريزند !\r\nاما زهرا عليها السلام دنيا را به دور افكند ! مصطفى صلى الله عليه و آله او را بشارت داده بود نخستين كسى است كه به دو ملحق مىشود . از روزى كه پدر وفات كرد ديگر زهرا عليها السلام را جز در اندوه و غم نديدند ! او بردبارى ، تفكر و ذكر را پيشه ساخت و با دنيا وداع گفت و به آخرت رو آورد ! گذر ايام را كُند مىديد ، عجله داشت كه هرچه زودتر به پدرش - در پيشگاه حضرت دوست - بپيوندد !\r\nدو روز از رحلت پيامبر گذشت جمعى از مردم با ابوبكر بيعت كردند . « 1 » فرداى آن روز فاطمه عليها السلام به همراه على عليها السلام آمد و گفت : « ميراث من از پدرم رسول‌خدا صلى الله عليه و آله را ( به من بدهيد ) » .\r\nابوبكر گفت : « آيا ارث است يا واگذارى ؟ » فرمود : « فدك و خير و صدقات او در مدينه را ارث مىبرم ، همانگونه كه دختران تو از تو ارث مىبرند . » ابوبكر گفت : « به خدا\r\n\r\n\r\n","description":"","footnote":"\r\n( 1 ) - مؤلف ، مانند ديگر نويسندگان عامه ، از بيعت با ابوبكر سخن گفته اما متذكر نشده است‌كه پيامبر صلى الله عليه و آله درمسألهء خلافت بعد از خود چه گفت و چه كسى را به عنوان ولى و وصىّ خود تعيين كرد و از كنار وقايع تاريخى آن ايام و مخالفت وجوه صحابه با آن بيعت به سادگى گذشته است . ما نيز در اين مجال بر آن نيستيم تا به تشريح آن وقايع بپردازيم ، « مترجم » .\r\n","page_name":" 242 ","page_number":242},
  {"content":"\r\n\r\nسوگند پدر تو بهتر از من بود و به خدا تو از دختران من برترى . اما پيامبر خدا فرمود : ما ارث نمىگذاريم ، آنچه مىگذاريم صدقه است ( يعنى اين ثروتهاى موجود ) حال اگر بگويى پدرت آنها را به تو داده است مىپذيرم . » فاطمه فرمود : « آنچه را مىدانستم با تو گفتم . » ابوبكر رو به فاطمه و على و عباس كرد و گفت : « پيامبر خدا فرمود : ما ارث نمىگذاريم و آنچه از ما بماند صدقه است . » فاطمه عليها السلام به داورى ابوبكر و اينكه پيامبران مال به ارث نمىگذارند ، رضايت داد و همچنان زاهدانه زيست و تسليم رضاى حق بود تا بدرود حيات گفت . « 1 » او نخستين فرد از خاندان پيغمبر بود كه به پدرش پيوست ،\r\n\r\n\r\n","description":"","footnote":"\r\n( 1 ) - با اينكه مؤلف در سراسر اين كتاب از فضايل فاطمه زهرا عليها السلام و منزلت و مقام منيع سيدة النساء ، در دين و در محضر سيد المرسلين صلى الله عليه و آله سخن گفته و لقب‌هاى صديقه ، طاهره ، محدّثه ، مباركه ، زكيّه و ام‌ّابيها را براى حضرتش آورده و آنها را نشانهء صدق و بركت و طهارت و تقواى او دانسته است ( از جمله ص 20 و 21 اصل كتاب ) و با اينكه ذيل عنوان مستقلى از فقه زهرا عليها السلام و دانش او در دين سخن گفته است ( ص 316 - 320 اصل كتاب ) از طرق مختلف و منابع اهلِ سنت ، رواياتى آورده كه پيامبر صلى الله عليه و آله فاطمه عليها السلام را پارهءتن خود خوانده و رضاى او را رضاى خود و غضب او را غضب خود دانسته ( ص 330 اصل كتاب ) و اعتراف كرده است كه آيهء تطهير در شأن آن بزرگوار و شوهر و فرزندانش نازل شده ( ص 263 اصل كتاب ) و به طور خلاصه زهرا عليها السلام را بزرگ‌ترين زنان عالم ، صديقه ، طاهره ، فقيهه و زاهده و پارهءتن پيامبر خوانده و كسىكه از كودكى تا پايان عمر به پاى اسلام سوخته و ساخته است و بر زبانش جز سخن حق نرفته و جز به راستى و صدق كلمه‌اى نگفته و حتّى از سخن عايشه نقل كرده كه مىگفت : « كسى را نديدم راستگوتر از فاطمه عليها السلام و راستگويى و امانت را از خصال برجستهء على و زهرا دانسته است ( ص 311 اصل كتاب ) اما مع‌الأسف و با اينهمه حقايقِ روشن در موضوع فدك ، وى راه ساير نويسندگان عامّه را پيموده و اضافه كرده است كه « فاطمه به داورى ابوبكر رضايت داد ! تا بدرود حيات گفت » كه جملهء اخير مايهء بسى شگفتى است ! چراكه اين سخن با اسناد و مدارك تاريخى كه نارضايتى فاطمه عليها السلام را از عملكرد حكومت تا آخرين لحظات حيات بازگو مىكند ، وفق نمىدهد . هرچند در اين مجال در صددِ تفصيلِ بحث نيستيم اما از آنجا كه جملهء فوق گمراه كننده است به منظور كتمان نكردن حقايق از تذكّرِ چند نكته ناگزيريم :\r\nالف : اهل‌بيت عصمت و در صدر آنها على عليه السلام و زهرا عليها السلام از هركس به مسائل فقه و شرعِ مقدس آگاه‌تر بودند چنان كه ابوبكر و عمر خود ، بارها به اين حقيقت اعتراف كردند .\r\nابوبكر مىگفت : « ما انا بخير كم و على فيكم » ؛ « با وجود على در ميان شما من بهترين شما نيستم » .\r\nو عمر مىگفت : « لولا على لهلك عمر » ؛ « اگر على نبود ، عمر - با فتواهايش - هلاك مىشد »\r\nحال چگونه ممكن است على عليه السلام و زهرا عليها السلام به ميراث يا صدقات رسول‌خدا واقف نباشند و از ابوبكر چيزى را مطالبه كنند كه متعلّق به آنها نيست ! و ابوبكر با استناد به روايتى كه اصل آن مورد ترديد است ، آنان را مجاب كند و بالأخره زهرا عليها السلام به داورى او تن دهد ؟ !\r\nب : مقام و منزلت على عليه السلام و زهرا عليها السلام برتر از اين بود كه براى مال و منال دنيا به مُحاجّه برخيزند و چيزى را بخواهند كه حَقِّ آنها نيست ! بلكه دفاع آن بزرگواران از شرايع اسلام و قرآن و آيينِ سيّد المرسلين بود و اينكه نبايد به رسم جاهليت ، زنان را از حقوق خود محروم ساخت ؛ چنان كه حضرت زهرا عليها السلام در خطبهء تاريخى خود در جمع مسلمانان و صحابهء پيامبر صلى الله عليه و آله ، بر آن تأكيد كرد و آن را نوعى گرايش به جاهليّت خواند و ظلم و زور دانست .\r\nج : روايتى كه در خصوص نفى وراثت فاطمه عليها السلام از پدرش رسول‌خدا صلى الله عليه و آله مورد استناد خليفه قرار گرفت و جمعى از يارانش آن را تأييد كردند ، مبنى بر اينكه پيامبران ارث نمىگذارند ، مستند قابل اعتمادى ندارد و با حكم صريح قرآن دربارهء تنى چند از پيامبران در تضادّ است ! در سورهء مريم آيهء 5 و 6 از قول حضرت زكريّا آمده است : فَهَبْ لِي مِنْ لَدُنْكَ وَلِيّاً * يَرِثُنِي وَيَرِثُ مِنْ آلِ يَعْقُوبَ و در سورهء نمل ، آيهء 16 آمده است : وَوَرِثَ سُلَيْمَانُ دَاوُودَ و حضرت زهرا كه عالمه و فقيههء اين امّت است ؛ با استناد به اين دو آيه ، دعوى ابوبكر را رد كرد و نيز به آياتِ عمومىِ ارث پسر و دختر استناد نمود و محروم ساختن فاطمه را از ارث خود ، نوعى غدر و زور خواند و مورد انتقاد شديد قرار داد . ( نك : كتاب العوالم فاطمة الزهراء ، ص 476 و ساير منابع روايى و تاريخى ) .\r\nد : رضايت زهرا عليها السلام به داورى ابوبكر ادعايى است بدون دليل و دفاعيّات آن حضرت از حق خود و شكايت به جمع عمومى و آن خطابهء تاريخى ، گواهِ صدق بر اين مدّعاست . فاطمهء زهرا تا آخرين لحظات حيات نارضايتى خود را از عملكرد سقيفه و رفتارى كه با خاندانِ پيغمبر صلى الله عليه و آله كردند و بدعت‌هايى كه در رهگذر تغيير مسير خلافت و مانند آن نهادند ، پنهان نداشت و بدرود حيات گفت ، در حالىكه از دستگاهِ خلافت ناراضى و خشمگين بود و توصيه به دفن شبانه و مخفى ساختن قبر خود ، براى هميشه از اين نارضايتى پرده بر مىدارد ! اما همانگونه كه مؤلف اشاره كرده است : زهرا زاهدانه زيست و تسليم رضاى حق بود تا بدرود حيات گفت .\r\nه : حقيقت اين است كه دستگاه حكومت وقت ، باگرفتن فدك مىخواست دست اهلبيت عليهم السلام را خالى كند تا از اين رهگذر نتوانند با بنيهء مالى و خدماتى به جامعهء مسلمين ، جبههء خود را تقويت كنند و اصولًا دعوا تنها بر سر فدك نبود بلكه به اصلِ جريان حاكِم ارتباط داشت . و بالأخره چنان كه اميرالمؤمنين عليه السلام در نامه به عثمان‌بن حنيف انصارى ، از غصب فدك يادآور شدند كه در اين ماجرا داورى به خداوند مُحَوَّل است ! « بلى كانت في ايدينا فدك مِن كُلّ ما اظلته السماء فشحت عليها نفوس قوم و سخت عنها نفوس آخرين و نعم الحكم‌اللَّه » ( نهج‌البلاغهء عبده ، ص 587 ) .\r\nراستى اگر خليفهء وقت به پيامبر و خاندانش ارج مىنهاد و منزلت على عليه السلام و زهرا عليها السلام را مىشناخت از چه رو حاضر نشد حقّ زهرا را بشناسد ؟ ! اين پرسشى است كه براى هميشه بدون پاسخ مىماند ! « مترجم » .\r\n","page_name":" 243 ","page_number":243},
  {"content":"\r\n\r\nهمانگونه كه پيامبر بشارت آن را به وى داده بود و فاطمه عليها السلام به اين بشارت دلخوش بود و مىدانست كه آخرت بهتر و جاودانه‌تر از دنياست .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nچگونه زهرا را دوست بداريم\r\nمحبّت براى خدا ، نعمت بزرگ و موهبت عظيمى است . خداى عزّ و جل ، براى دوستداران خود درجهء بزرگ و منزلتى سِترگ و بركت و خير ، قرار داده است . همانگونه كه پيامبر به آن دستور فرموده آن روز كه گفت : « سه چيز است كه اگر در وجود كسى باشد شيرينى ايمان را خواهد چشيد و در رأس اين امور سه گانه ، اين است كه خدا و رسول او در نظر شخص از هرچه جز آنهاست محبوب‌تر باشد و اگر كسى را دوست دارد ، صرفاً براى خدا باشد و از بازگشت به كفر متنفّر باشد ، به آن گونه كه دوست ندارد در آتش افكنده شود ! حال چگونه است ، اگر اين محبت براى خدا و پيامبر خدا صلى الله عليه و آله و نسبت به اهل‌بيت گرامى به ويژه حضرت زهراى بتول عليها السلام ( امّ ابيها ) باشد ! كه رسول‌اللَّه او را دوست مىداشت و به دوستى او سفارش كرد و به اعزاز و اكرام و احترام او ، امر فرمود و در بسيارى از مناسبت‌ها تصريح نمود كه او پارهء تن من است . آنچه او را خشنود كند مرا خشنود ساخته و آنچه او را به خشم آورد مرا خشمگين كرده است . « 1 » اين سيدهء فاضله كه خداوند نسب شريف پيامبر صلى الله عليه و آله را در نسلِ او حفظ كرده است ! شك نيست كه شأن و منزلت اين بزرگ بانوى جهانيان ، عظيم است . چراكه پيامبر خدا صلى الله عليه و آله او را احترام و تجليل كرده و به ارتباط با او و فرزندانش و دوستى و محبتشان امر نموده و به صراحت فرموده است :\r\n« أُذْكِّرُكُم اللَّه فِي أَهْل‌ُبَيْتِي ، أُذْكِّرُكُم‌ُاللَّه فَي أَهْل‌بَيتي »\r\n« خدا رابه يادتان مىآورم درخصوص اهلبيت خود . خدا را يادكنيد دربارهء اهلبيت من . »\r\nاين سيدهء فاضله ، شايستهء هرگونه محبّت و تقدير و تجليلِ ما مىباشد ؛ چرا كه دخت گرامى پيامبر است ؛ مجاهدى بردبار كه رنجهاى بسيارى را او و مادر گرانقدرش ، در شعبِ ابىطالب و پس از آن ، در برابر آزارهاى قريش ، تحمل كردند و نيز بدان جهت كه\r\n\r\n\r\n","description":"","footnote":"\r\n( 1 ) - صحيح بخارى .\r\n","page_name":" 245 ","page_number":245},
  {"content":"\r\n\r\nاو دختر پيامبر خدا است كه هر نَسَب جز نسب او به رسول‌خدا صلى الله عليه و آله در قيامت منقطع خواهد شد ، همانگونه كه فرمود :\r\n« ينقطع يوم القيامة كل سبب و نسب الّا سببي و نسبي » .\r\n« هر سبب و نسبى در قيامت بريده شود ، جز سبب و نسب من . »\r\nو نيز آن حضرت به اهميّت محبّتِ فاطمه و عظمتِ گناه دشمنى با او ، فرمود :\r\n« والّذي نفسي بيده لايبغضنا اهل‌البيت احَد الّا ادخله‌اللَّه النّار » .\r\n« سوگند به آنكه جانم در يَد قدرت اوست ، ما خاندان را ، احدى دشمن ندارد مگر آنكه خداوند او را به آتش بَرد . »\r\nاز اينجاست كه دوستىِ زهرا عليها السلام و فرزندان او و همهء آل‌البيت موضوعِ اساسى و مسألهء ايمانى است . اين پيامبر خدا است كه مىفرمايد :\r\n« تركت فيكم ما ان تمسكتم به لن تضلّوا بعدي ابَداً ؛ كتاب اللَّه و عترتي ، وانّهما لَن يفترقا حتّى يَرِدا عَلَىَّ الحَوض ، فَانْظروا كيف تخلفوني فيهم » . « 1 »\r\n« در ميان شما چيزى را نهادم كه اگر بدان تمسك جوييد پس از من هرگز گمراه نشويد ، كتاب خدا و عترت خود را ، و اين دو هرگز جدا نشوند تا در حوض ( كوثر ) به نزد من آيند ، پس بنگريد ، پس از من با آنها چگونه رفتار خواهيد كرد . »\r\nپس آيا ما مىتوانيم پس از رسول‌اللَّه صلى الله عليه و آله جز با محبّت و تقدير و احترام و تعظيم با خاندان گرامى او عمل كنيم ؟ اين بانوى بزرگ و با فضيلت و شرافتمند ؛ زهراى بتول عليها السلام را دوست مىداريم ؛ چراكه خداى عزّ و جلّ او را دوست مىدارد و رسول‌اللَّه او را دوست مىداشت و محبّتش را به ما آموخت و به آن دستور داد . و باز هم از سخن پيامبر است در روايت صحيح كه « ابن عباس » از پيامبر نقل مىكند :\r\n\r\n\r\n","description":"","footnote":"\r\n( 1 ) - چهارتن از صحابه ، عمر ، ابن‌عباس ، ابن زبير و مسوربن مخرمه ، روايت كره‌اند . نك : مسند احمد حنبل ، ج 4 ، ص 323 و حاكم ، ج 3 ، ص 158 و . . .\r\n","page_name":" 246 ","page_number":246},
  {"content":"\r\n\r\n« أحبّوااللَّه لما يغذوكم من نعمة و أحبّوني بحب‌ّاللَّه و أحبّوا أهل بيتي بحبّي » . « 1 »\r\n« خدا را دوست بداريد به جهت نعمتهايى كه بر شما ارزانى داشته و مرا دوست بداريد به‌جهت محبّت به خداوند و خاندانِ مرا دوست بداريد به جهت محبّتِ من . »\r\nاز اينجاست كه قضيهء محبّت يك قضيهء اساسى در جهت خدا و براى خداست و مسؤوليتى بزرگ كه انسان‌ها بايد به آن پايبند باشند به جهت ايمانى كه دارند ، چون در زمينهء محبّتِ اهلبيت پيامبر وارد مىشوند ، مورد محاسبه قرار گيرند ، به ويژه محبّت اين بانوى گرانقدر . ( رضوان‌للَّه عليهم )\r\nاين محبّت ويژه‌اى است كه به ميزان عدل و آگاهى و مسؤوليت شناسى در ابعاد اين محبت نياز دارد . وقتى ما اهلبيت پيامبر صلى الله عليه و آله را دوست مىداريم ، اهتمام خواهيم كرد كه آنان را اسوه و سرمشق خود سازيم و آنگاه كه به محبّت آنها پاى بنديم ناچار بر ماست كه بدانيم از محدودهء شرع حنيف تجاوز نكنيم ؛ اينها را به خاطر پيامبر دوست داريم كه ما را به محبّت خدا توصيه فرمود و خدا نيز بدان دستور داد و براى ما روشن ساخت كه اگر خدارا دوست داريم‌بايد از پيامبرش هم اطاعت كنيم و به دنبال آن عترت طاهره وگرانقدر و ياران پاك و مخلص ، كه اين دين بزرگ را به دست ما رساندند پيروى كنيم . و به ما آموختند كه‌چگونه با چنگ و دندان از آن حراست كنيم : قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمْ اللَّهُ . . .\r\n؛ « اگر خدا را دوست داريد ، مرا پيروى كنيد تا خدا شما را دوست بدارد . »\r\nاين يك مسألهء ايمانى حسّاسى است و در همين حالى كه به حُبّ اهل‌بيت با تمام اعضا و جوارح و عقل و قلب رو مىآوريم ، بايد درك كنيم كه در اينجا مسؤوليت‌هايى وجود دارد كه بر اساس آن بايد در برابر حدودِ الهى توقف كنيم و اهلبيت را گرامى داريم و چيزى را كه شايستهء آن هستند براى ايشان مُقرّر داريم و از ميزان شرع تخطّى نكينم و در آداب و اخلاق قصور نورزيم و از راه درست منحرف نشويم . در حالىكه آنان را - و آنان كه نسبت به آنها عشق مىورزند - دوست داريم و در اداى حقوق الهى مىكوشيم ، ناچار بايد حدود شرعِ حنيف را نگهداريم و به آدابِ مصطفى صلى الله عليه و آله ملتزم باشيم : ستم نكينم ، غلوّ\r\n\r\n\r\n","description":"","footnote":"\r\n( 1 ) - ترمذى روايت كرده و گويد : روايت نيكو و شگفتى است . و نيز حاكم ، صص 3 ، 150 ، و ذهبى .\r\n","page_name":" 247 ","page_number":247},
  {"content":"\r\n\r\nنكنيم و از محدودهء شرع تجاوز ننماييم . اهلبيت رسول‌اللَّه را احترام كنيم و ياران صادق و تابعان مخلص و آنان كه تا روز قيامت به خوبى رهپوى راهشان مىباشند ، ارج نهيم و در تجليل و احترام هر فرد مسلمان كه به يگانگى خداوند و رسالت حضرت محمد صلى الله عليه و آله گواهى مىدهد بكوشيم .\r\nبىشك محبّت ، مقدمهء پيروى و رو آوردن به آنهاست ؛ همانگونه كه در حديث شريف آمده :\r\n« الا انّ اهل بيتي فِيكُم كَمَثل سَفِينة نُوح مِن قَومه مَن رَكِبَها نَجا و من تخلَّف عنها غَرِق . » « 1 »\r\n« بدانيد كه اهل‌بيت من در ميان شما همانند كشتى نوح‌اند در ميان قوم او ، كسى كه بر آن سوار شد نجات يافت و آنكه تخلف كرد غرق شد . »\r\nدربارهء اين سيدهء جليله ، پيامبر خدا صلى الله عليه و آله فرمود : « من و تو و اين شخصى كه خوابيده است - مقصود على عليه السلام بود - و حسن و حسين در روز قيامت يك جايگاه داريم ! » و اين شگفت نيست ؛ چرا كه آنها عترت پاك نبوت‌اند . « 2 »\r\nمحبّت زهرا عليها السلام و فرزندان و دودمانش ، چنان كه بيان شد به معيار عدل و حق نياز دارد و بايد رسول‌خدا صلى الله عليه و آله را در اين محبّت سرمشق و اسوه قرار دهيم . به رغم اينكه پيامبر ، زهرا را دوست مىداشت و به محبّت او ما را توصيه مىفرمود و به محبّت او و فرزندان و دودمانش دستور مىداد و علىرغم احترام زيادى كه براى او قائل بود و هرگاه وارد مىشد ، براى او به پا مىخاست و در هر مناسبتى به تكريمش مىپرداخت و به حسنِ رفتار با او و فرزندانش تحريص و ترغيب مىكرد ، با اين حال در بسيارى از مناسبت‌ها توصيه مىنمود كه در اين مورد موضعِ حق و عدل را اتّخاذ كنيم . حتى دربارهء مسائل جزئى كه او از پدر مىخواست ، پيامبر او را با رِفق و مدارا پاسخ مىداد و او از راه راست منحرف نمىشد و در خِلال رفتارى كه با زهراى بتول عليها السلام داشت ، اصرار مىورزيد كه راه\r\n\r\n\r\n","description":"","footnote":"\r\n( 1 ) - بزار از ابن زبير ، كشف الاستار ، ج 3 ، ص 222 ، ح ، 2613 .\r\n( 2 ) - احمد حنبل ، مسند ، ج 1 ، ص 101 ، احمد شاكر در حاشيه مسند اين روايت را صحيح شمرده است .\r\n","page_name":" 248 ","page_number":248},
  {"content":"\r\n\r\nحقّ و عدل را به ما بفهماند ؛ بنابراين بر ما واجب است كه راه درست را در محبت زهراى بتول عليها السلام انتخاب كنيم .\r\nاين آقاى ما على عليه السلام است كه راه غلوّ و انحراف و افراط و تفريط را تفكيك مىكند . و مىگويد : « دو كس در رابطه با من هلاك شوند ، دوستدارى كه غلو كند و به چيزى بستايد كه در من نيست و دشمنى كه مرا به آنچه خدا از آن منزّه داشته متّهم سازد . » همين افراط و تفريط سبب هلاكت و گمراهى بسيارى شده است . بنابراين بر ما فرض است كه اين عترت گرانقدر و پاك ، به ويژه سيدهء زنان ، فاطمهء زهرا عليها السلام و همسر و فرزندانش را با همان فضيلتى كه خدا به آنان عطا كرده ، مورد احترام قرار دهيم و هيچ نيازى به غلوّ و افراط و نسبت دادن چيزهايى كه دربارهء آن نصِّ صحيحى نرسيده است وجود ندارد و آنان نيازى ندارند كه چيزى زايد بر آن بيفزاييم .\r\nكسى كه دوستدار اهلبيت عليهم السلام و اين عترت پاك است نبايد گمراه يا اهل غلوّ باشد بلكه بايد به شاهراهِ هدايت برود كه صلاحِ بنده در اين است . بايد بداند حق بالاترين چيزى است كه مىبايست پيروى شود . بنابراين بايد حق را بجويد و راه حق را بپويد . اگر به حق عمل نكند ، اين از گمراهى باشد و گناه او بىشك كمتر است از آنان كه حق را مىدانند و آن را انكار مىكنند . آنكس كه حق را بداند و مخالفت كند و از هواى نفس پيروى نمايد ، بىشك دستخوش فريب است . بنابراين ، از كسى كه نصوص صحيح را - كه در حقّ اهلبيت وارد شده مىشناسد ، واجب است از آنها پيروى كند تا از كسانى باشد كه صراط مستقيم را - كه خدا به پيمودنش فرمان داده - پيموده‌اند و از غضب شدگانى نباشد كه حق را مىفهمند امّا از آن تبعيّت نمىكنند .\r\nاز اين‌جا مىتوان به اهميّت و خطر دور افتادن از حق و دنباله روىِ هوا حتّى در محبّت زهرا عليها السلام پىبرد ؛ زيرا بر ما فرض است درباره آن حضرت و محبّت او و آنچه از او روايت مىكنيم به حق و عدل ملتزم باشيم و از كسانى نباشيم كه بدون علم ، پيروى هواى نَفس مىكنند و خداوند دربارهء آنها مىفرمايد : وَإِنَّ كَثِيراً لَيُضِلُّونَ بِأَهْوَائِهِمْ بِغَيْرِ عِلْمٍ إِنَّ رَبَّكَ هُوَ أَعْلَمُ بِالْمُعْتَدِينَ\r\nخداى سبحان ما را از پيروى هواى نَفْس برحذر مىدارد و به بازگشت به حق فرمان\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمىدهد و اين در همه شؤون دين مورد تأكيد است تا چه رسد به مسأله‌اى چون محبّت اهلبيت كه به عنوان يك عنصرِ جوهرى مطرح است و سرسلسلهء اهلبيت طاهرين اين بانوى بزرگوار و با جلالت و مطهّر است . شك نيست كه تمام هدايت به اين است كه دوستداران اين خاندان به قرآن كريم و سنّت پاك بنگرند و بر آنچه از سيّد ما حضرت محمد صلى الله عليه و آله به تواتر رسيده و جانشينان و ثقات نقل كرده‌اند ، پافشارى كنند و حق و باطل را تميز دهند و امور را از مصادر مورد وثوق كه اهل علم و فضل آورده‌اند ، اخذ كنند و به دروغ تكيه نكنند ؛ خواه از طريق خطا باشد و يا درست ضبط نشده باشد . به هر حال بايد بر حدودِ شرعِ حنيف واقف باشند و خود را و فهم خود را از لغزش مصون دارند .\r\nيكى از مصاديق خطر شايد اين باشد كه برخى مردم ، ميان آنچه از نصوص و آثار فهميده مىشود يا به صِرفِ قياس و اعتبار به دست مىآيد ، تميز نداده و به ظن و غلط تكيه كرده و از هواى نَفس در عرصهء عمل پيروى كنند ؛ اينها از مصاديق اين آيه‌اند : إِنْ يَتَّبِعُونَ إِلَّا الظَّنَّ وَمَا تَهْوَى الْأَنْفُسُ وَلَقَدْ جَاءَهُمْ مِنْ رَبِّهِمْ الْهُدَى\r\nحال به مطلب ديگرى مىپردازيم كه آن مسؤوليت كسانى است كه به اهلبيت و به اين سيدهء جليلهء فاضله ، فاطمه زهرا عليها السلام و مادرش خديجه كبرى انتساب دارند . كسى كه به اين شرافت نايل آمده و نهال اين بوستان نبوى - و وابسته به آقاى ما محمد صلى الله عليه و آله و اشرف انبيا و مرسلين - است ، بر او مسؤوليت‌ها و تكاليفى است و در همين حال كه از امتيازات و مُحَسَّناتِ انتساب به اهل‌بيت ، برخوردار است مسؤوليت‌هاى بزرگ دارد ، كه اهمّ آنها توجه به اين است كه جز به حق خود را به اهلبيت منتسب نكند ؛ چراكه شرف انتساب عظيم است و تزوير در اين انتساب پرتگاهِ خطرِ مهمى است و بعلاوه اينكه در اخلاق و اعمال بايد پيامبر صلى الله عليه و آله را سرمشق و اسوهء حسنه قرار دهد . نخستين تكليف اين ذريهء طاهره اين است كه بدانند كه در برابر آن پيشواى بزرگ مسؤوليت دارند ؛ زيرا آنها به اين مسؤوليت سزاوارتر از ديگران‌اند و بايد به آن اسوهء حسنه و خاندان گرامى او تأسّى جويند . به اين جهت ، خاندانِ پيغمبر موظف‌اند فرزندان خود را پيرو اين اسوهء كريمه تربيت كنند و بر كتاب خدا و سنت نبوى پايدار باشند . قرآن را با خشوع و تدبّر عميق بخوانند و در عمل تَجَسُّم بخشند و اخلاقِ خجستهء قرآنى را پيشه سازند تا اينكه از اسوهء\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nحسنهء رسول‌اللَّه صلى الله عليه و آله پيروى كرده باشند . و هم اينان بايد براى مسلمانان چراغ‌هاى هدايت در علم و عمل باشند و از همهء مردم بيشتر بر دينِ خدا غيرت ورزند تا حريم دين شكسته نشود و سنت نبوى را بكارگيرند و نگذارند گردِ نسيان بر آن بنشيند و در اعراض از دنيا و توجّه به آخرت از جَدّ خود پيروى كنند .\r\nآل بيت ، اهل خير وپرهيزكارىاند ، آنها از هركس سزاوارترند كه از مقربان و ابرار و صالحان برگزيده باشند و سخن خداى عزّوجلّ را به ياد ما آورند كه با خطاب به آنها مىفرمود : إِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً « 1 »\r\nخدا آنان را پاك نموده و گرامى داشته و صدقه را بر آنها حرام ساخته ؛ همانگونه كه بر رسول‌اللَّه حرام ساخته است ؛ زيرا صدقه مانند چرك‌هاى اموال مردم است ؛ يعنى بدين وسيله چرك‌ها از مردم زدوده مىشود و اين از بابِ طهارتِ نفسى است كه خدا در شرع براى آنها مقرر داشته است . از اين‌رو ، پيامبر خدا صلى الله عليه و آله فرمود : « انَّ الصَّدَقَة لا تحلّ لِمُحمَّد وَ لا لِآلِ محمَّد صلى الله عليه و آله » اين نكته را من ( مؤلف ) در كتاب خود « آل بيت الرسول » به بحث نهاده‌ام ؛ آنجا كه توضيح داده‌ام : زكات و صدقات به خاندان پيامبر داده نمىشود اما هرگاه ناگزير باشند و قوت خود را نيابند و توان تأمين معيشت خود را نداشته باشند ، در چنين صورتى ، آنها از همهء مردم به عطا و اكرام سزاوارترند و مىتوان از هر طريق ممكن بَر حَسبِ ضرورت و اضطرار به آنان كمك داد .\r\nاز جمله صفاتى كه خاندان پيامبر بايد دارا باشند ، اين است كه خيرخواه خدا و پيامبر و ائمهء مسلمين و تودهء مسلمانان باشند . از مصاديق خير خواهى ، بىشك دورى جستن از اختلاف و پرهيز از تأييد و تصديق هواپرستان و افتراهايى است كه به آنها نسبت مىدهند و سخنانِ دروغ و غلط را كه در حق پاره‌اى از بزرگان اهلبيت طاهرين مىگويند . و اين همان چيزى است كه مخالف صريح قرآن كريم و سنت نبوى و مخالف عقل و نقل و مسلّمات دين است . و نيز بدانند كه برخى مردم محبّت اهل‌بيت را وسيلهء هواهاى نفسانى و نيرنگ‌ها و نشرِ آراى گمراه كننده و عقايد فاسدشان قرار داده‌اند ؛ بنابراين\r\n\r\n\r\n","description":"","footnote":"\r\n( 1 ) - مصداق آيهء تطهير چنان كه در گذشته ديديم ، پيامبر و على و زهرا و امامان معصوم عليهم السلام از فرزندان ايشانند ، نه عموم فرزندان پيامبر ، هرچند آنها نيز بايد به نياكان پاك خود تأسى جويند ، « مترجم » .\r\n","page_name":" 251 ","page_number":251},
  {"content":"\r\n\r\nواجب است كه اهل‌بيت گرامى بيدار باشند و اجازه ندهند اين افراد به روح آنها رخنه كنند ؛ زيرا معلوم است كه اهل‌سنت و جماعت اهل‌بيت را دوست مىدارند ، دوستى صادقانه كه از اعتقاد راسخ آنها به وجوب اين محبت بر هر مسلمانى حكايت دارد و در اين خصوص آيات و روايات را در نظر دارند و براى مسلمانان اين افتخار بس كه پيامبر در بارهء آنان فرمود :\r\n« انِّي تارِكٌ فِيكم الثقلين كتاب‌اللَّه و عترتي و انّهما لن يفترقا حتّى يَرِدا عَلَىَّ الْحَوض » .\r\nبىشك اين مقام بزرگى است و بر خاندان پيامبر است كه به عظمت اين مسؤوليت ، كه بر دوش آنها نهاده شده ، توجه كنند . اين آقاى ما علىبن‌الحسين ، زين‌العابدين عليه السلام و نور چشم اسلام است كه با تبيين اين مسؤوليت بزرگ بر خاندان پيامبر ، مىفرمايد :\r\n« انِّي لَارجُو أن يعطياللَّه للِمُحسن مِنّا أجرين و أخاف أن يجعل للمسيء مِنّا وِزْرَيْن » .\r\n« من اميدوارم كه خدا به نيكوكار ما دو پاداش عطاكند و مىترسم كه براى گنهكار ما دو عقوبت قرار دهد ! »\r\nو آنان كه نسبت به اهل‌بيت به هر شكلى ، بد عمل مىكنند ، خواه با تمسخر و استهزا يا اذيت و آزار يا محروم ساختن آنها از حقّى كه خدا براى آنان مقرّر داشته است ، بايد از اين كار بر حذَر باشند ؛ زيرا رسول‌اللَّه صلى الله عليه و آله همه را از بدرفتارى نسبت به اين عترت پاك برحذر داشت .\r\nروايات پيامبر صلى الله عليه و آله در اين خصوص روشن است . « مسوّربن مخرمة » از پيامبر خدا نقل مىكند كه فرمود :\r\n« فاطمة بضعة مِنّي فَمَن اغْضبها فقد اغضبني » . « 1 »\r\n« فاطمه پاره‌اى از وجود من است ، هركس او را به خشم آورد مرا خشمگين ساخته است . »\r\n\r\n\r\n","description":"","footnote":"\r\n( 1 ) - بخارى ، فتح البارى ، ج 7 ، ص 105 ، حديث شماره 3767\r\n","page_name":" 252 ","page_number":252},
  {"content":"\r\n\r\nعبداللَّه بن زبير گويد : « پيامبر صلى الله عليه و آله با على عليه السلام چنين فرمود :\r\n« إنَّ فاطمة بضعة مِنِّي يؤذيني ما آذاها و يغضبني ما يغضها » . « 1 »\r\n« فاطمه پاره‌اى از وجود من است . هرچه او را بيازارد مرا آزرده و هرچه او را به خشم آورد مرا خشمگين ساخته است . »\r\nبىشك ، در اين‌جا تكاليف واجب و مهمى هست كه بايد يك مسلمان نسبت به اين ذرّيهء پاك ادا كند و بر اكرام و احترام و محبّت نسبت به آنان به ويژه اين بانوى بزرگوار ، فاطمهء زهرا عليها السلام ، جِدّى باشد ؛ زيرا پيامبر صلى الله عليه و آله فرمودند :\r\n« اشتَدَّ غضب‌اللَّه عَلى مَن آذاني في عِتْرتي » . « 2 »\r\n« خشم خداوند شديد است بر آن كسى كه در مورد خاندانم مرا آزرده كند . »\r\nاهميّت اين مطلب تا به آن‌جا است كه هركس با آنان محاربه كند گويى با رسول اللَّه صلى الله عليه و آله محاربه كرده است ؛ چنان كه در حديث شريف از پيامبر صلى الله عليه و آله نقل شده كه به على و فاطمه و حسن و حسين فرمود :\r\n« أنا حَرْبٌ لِمَن حاربْتُم وَ سِلْمٌ لِمَن سالَمْتُم » . « 3 »\r\n« من دشمن كسى هستم كه شما با او دشمن باشيد و يار كسى كه يار او باشيد . »\r\nحضرت رسول صلى الله عليه و آله ما را به اهميّت اكرامِ اهل‌بيت و محبّتشان آگاهى داده است .\r\nعلى عليه السلام از پيامبر خدا صلى الله عليه و آله روايت كرده كه فرمود :\r\n« أربعة أنا لهم شفيع يوم القيامة : المكرم لذريّتي ، والقاضي لهم حوائجهم ، والساعي لهم في أمورهم عندما اضطرّوا إليه ، والمحبّ لهم بقلبه و لسانه » . « 4 »\r\n« چهاركس در قيامت از شفاعت من برخوردارند : كسى كه ذريهء مرا احترام كند و كسى\r\n\r\n\r\n","description":"","footnote":"\r\n( 1 ) - صحيح ترمذى ، حديث 3869 ، روايت حسن و صحيح است .\r\n( 2 ) - كنزالعمال ، ح 34143 و فيض القدير ، ج 1 ، ص 515\r\n( 3 ) - امام احمد از ابو هريره روايت كرده‌است . مسند ج 2 ، ص 442 و ترمذى ، حديث 3870\r\n( 4 ) - كنزالعمال ، ح 34180\r\n","page_name":" 253 ","page_number":253},
  {"content":"\r\n\r\nكه حوائج آنها را برآورد و آنكه در امورى كه بدان مضطر شوند تلاش كند و آنكس كه آنان را با قلب و زبان دوست بدارد . »\r\nو نيز على عليه السلام از پيامبر صلى الله عليه و آله روايت كرده كه فرمود :\r\n« أثبتكم على الصراط أشدّكم حباً لأهل‌بيتي و لأصحابي » . « 1 »\r\n« استوارترين شما بر پُل صراط ، كسى است كه بيشترين محبّت را نسبت به اهل‌بيت من ويارانم داشته باشد . »\r\nو نيز آن حضرت از پيامبر صلى الله عليه و آله نقل كرده كه فرمود :\r\n« أنا و فاطمة والحسن و الحسين مجتمعون و مَن أحبّنا يوم القيامة ؛ نأكل و نشرب حتّى يفرق بين العباد » . « 2 »\r\n« من و فاطمه و حسن و حسين با دوستدارانمان در روز قيامت جمع باشيم ، مىخوريم و مىنوشيم تا ميان بندگان حكم شود . »\r\nابوذر گويد : رسول‌اللَّه صلى الله عليه و آله فرمود :\r\n« إنّما مثل أهل بيتي فيكم كمثل سفينة نوح من ركبها نجا و من تخلّف عنها هلك ، و مثل باب حطة في بني إسرائيل » . « 3 »\r\n« همانا مثل اهل‌بيت من در ميان شما مانند كشتى نوح است كه هركس سوار بر آن شد نجات يافت و هركس روى برتافت هلاك گرديد . و همچون « باب حطّه » ( در رحمت و آمرزش ) در ميان بنىاسرائيل است . »\r\nرسول اللَّه صلى الله عليه و آله فضيلت ذوىالقربى ، از اين خاندان پاك را روشن كرد - آنگاه كه از فضيلت بزرگِ ايجاد مواصلت با اهل‌بيت آگاهى داد . - و در اين خصوص گفت : « من از خداى خود خواستم با هريك از افراد امّت خود ازدواج كردم و هركس از امّت من\r\n\r\n\r\n","description":"","footnote":"\r\n( 1 ) - كنزالعمال ، ح 34163\r\n( 2 ) - مجمع الزوائد ، ج 9 ، ص 174\r\n( 3 ) - بزار ، كشف‌الاستار ، ج 3 ، ص 222 ، و نيز طبرانى در الكبير .\r\n","page_name":" 254 ","page_number":254},
  {"content":"\r\n\r\nوصلت نمود ، در بهشت با من باشد ، و خدا اين خواسته را اجابت كرد . » « 1 »\r\nشك نيست كه اگر كسى با اهل‌بيت به نيكى عمل كند و بر رفتار شايسته دربارهء آنان اصرار ورزد ، پاداش آن را از رسول‌اللَّه صلى الله عليه و آله دريافت خواهد كرد .\r\nدر خاتمه گوييم : محبّت زهرا عليها السلام واجب است و احترام و تكريم و تعظيم او جزئى از يك مسألهء ايمانى است ، اما مسألهء مهم اين است‌كه آن‌گونه او را دوست بداريم كه پيامبر خدا صلى الله عليه و آله فرموده است و تعدّى و تجاوز نكنيم و حدودِ ادب را همراه با رسولِ خدا نگهداريم ، آن روز كه گفت :\r\nقُلْ لَاأَسْأَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبَى\r\nپس رابطه با اين خاندان رابطه با رسول‌اللَّه است ، اما اساس آن ايمان و تقوا است ؛ زيرا آن حضرت هر نَسَبى را كه خارج از دايرهء ايمان باشد ، حتّى از افراد نزديك به حضرتش ؛ مانند عمويش ابولهب ، لغو كرد ؛ چراكه مطلوب در اين مسألهء ايمانى ؛ يعنى مسألهء محبّت زهرا عليها السلام و فرزندانش و اهل‌بيت ، عموماً اين است كه انسان ميزان عدل را رعايت كند كه خداى سبحان فرمود :\r\nوَأَقِيمُوا الْوَزْنَ بِالْقِسْطِ وَلَا تُخْسِرُوا الْمِيزَانَ\r\nو نيز ما را به مطلب مهم ديگر توجه مىدهد كه : « گرامىترين شما نزد خدا پرهيزكارترين شما است . » ؛ إِنَّ أَكْرَمَكُمْ عِنْدَ اللَّهِ أَتْقَاكُمْ .\r\nآرى ، بهترين راه و روش در محبّت بتول طاهره عليها السلام اين است كه از نظر گذشت و بر هر دوستدارى واجب است بدان ملتزم باشد . و از آن پيروى كند ، باشد كه خداوند از همهء ما بپذيرد و ما را به محبّت آن حضرت و فرزندانش گرامى بدارد و راه درست و شيوهء صحيح را در اين محبّت ارائه فرمايد و به حق دلالت كند ، كه حق شايسته‌ترين چيز است كه بايد پيروى شود .\r\n\r\n\r\n","description":"","footnote":"\r\n( 1 ) - كنزالعمال ، حديث 34175 ، سند اين گونه روايات عامى از ديدگاه ما جاى بحث دارد ؛ زيرا ملاك سعادت و رسيدن به بهشت ، ايمان و عمل صالح است كه در كتاب و سنت بدان تصريح شده است ، « مترجم » .\r\n","page_name":" 255 ","page_number":255},
  {"content":"\r\n\r\nبار خدايا ! حق را به ما بنماى و پيروى حق را روزى ما فرما ! و باطل را نشان بده و اجتناب از آن را روزى ما كن !\r\nدرودِ خدا بر سرور ما محمد صلى الله عليه و آله و بر خاندان گرامى و ياران و تابعان آنها و هركس به درستى پيرو راه آنهاست تا روز قيامت .\r\n\r\nاخلاق زهرا عليها السلام\r\nآن حضرت داراى خلق كريم ، نفس شريف ، مُحسّناتِ سِتُرگ ، سرعتِ فهم ، بينش دقيق ، ذهن وقّاد ، بزرگوارى بىحد و فضايلى درخشان بود . تكبّر و خودپسندى به ساحت قدسش راه نداشت . از خلق و خويى ملايم ، و الا و مهربان با سعهء صدر و تحمل بسيار بر خوردار بود و آن را با سكينه و وقار و مدارا و متانت و عفّت و تقوا مىآميخت .\r\nاو در دورانِ حياتِ پدر طلايه‌دارِ عزّت بود ! چهره‌اى شاد و خندان داشت كه با مرگِ پدرش غروب كرد ؛ بر زبانش جز سخن حق جارى نشد و جز از سَرِ صدق و راستى سخن نگفت . از كسى بدگويى نكرد و از غيبت و بدگويى منزّه بود . رازدارى ، وفاى به عهد ، نصيحتِ صادقانه و عُذرپذيرى و گذشت از بدىها ، صدقِ در گفتار ، صدق در نيّت ، صدقِ در وفا از خصالِ خجستهء او بود .\r\nاو مىدانست شوهرش على عليه السلام در محضر پيامبر خدا صلى الله عليه و آله به آن منزلت و الا نرسيد ، جز با راستگويى و امانت‌دارى .\r\nعمروبن دينار از قول عايشه نقل كرده كه گفت : « هيچ كس را نديدم راستگوتر از فاطمه جز پدرش » موردى پيش آمد كه عايشه در بارهء آن به پيامبر عرضه داشت : « يا رسول‌اللَّه ! از فاطمه سؤال كنيد ؛ زيرا او دروغ نمىگويد . » در كتاب استيعاب به سندِ خود ، از عايشه آورده كه : « احَدى را نديدم راستگوتر از فاطمه مگر كسى كه فرزند او باشد ! »\r\nآن بانوى گرامى ، امين و رازدار بود و هرگز براى خود نمىپسنديد كه راز كسى را افشا كند . او از شوهر خود على عليه السلام شنيد كه مىفرمود : « خوشا به حال بنده‌اى گمنام كه خدا\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاو را بشناسد و مردم نشناسند . اينها چراغ‌هاى هدايت و سرچشمه‌هاى دانش‌اند . فتنه‌هاى تيره و تار از پيرامونشان زدوده شود . اينها پرحرف نيستند و جفا و ريا نمىكنند . » « 1 »\r\nفاطمه عليها السلام در بلنداى قلّهء عفاف و تقوا و پاكىِ دامن و حجب و حيا و متانت و وقار قرار داشت ، هرگز هواى نفس بر او چيره نشد ، بلكه هاله‌اى از پاكدامنى و پارسايى و تقوا و طهارت او را احاطه كرده بود و به حق از همان خاندانى بود كه خداى تعالى دربارهءشان فرمود :\r\nإِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً\r\nانس‌بن مالك گويد : پيامبر خدا پرسيد : « ما خير للنساء ؟ » ؛ براى زنان چه چيز بهتر و پسنديده‌تر است ؟ » و ما ندانستيم چه بگوييم . على عليه السلام نزد فاطمه عليها السلام رفت و از اين سخن پيامبر او را خبر داد . فاطمه گفت : « چرا در پاسخ نگفتيد : « خير لهنّ ألّا يرين الرجال و لا يرونهنّ » ؛ « بهترين چيز براى زنان اين است كه مردان آنها را نبينند و آنها مردان را نبينند . » على عليه السلام برگشت و سخن زهرا را براى پيغمبر صلى الله عليه و آله نقل كرد . پيامبر به على گفت چه كسى اين سخن را به تو آموخت ؟ پاسخ داد : « فاطمه » . پيامبر فرمود : « فاطِمَةُ بِضْعَةٌ مِنّي » « فاطمه پارهء وجود من است . »\r\nفاطمه عليها السلام نمادى از حيا بود كه به او مَثَل مىزدند . حيا ، شاخه‌اى از ايمان است ، حيا خصلتِ صالحان و زيورِ دوشيزدگانِ پارسا و آراسته است . حيا ، جز ثمرِ خير ، ندهد و مانعِ حق و حق جويى نگردد و به باطل ترغيب نكند . حيا چيزى است و خجلت چيز ديگر .\r\nهنگامى كه سخن از حياى فاطمه مىگوييم ، با حيايى منحصر به فرد و بىنظير مواجه مىشويم . آن حضرت با اسماء بنت عميس بود كه شروع به گريه كرد و گريه‌اش فزونى گرفت ! اسماء از اين گريه بُهت زده شد ، پرسيد : « فاطمه ! علت گريه شما چيست ؟ » پاسخ فاطمه به اين سؤال عقل را مبهوت مىكند . فاطمه كه سراسر وجودش حيا بود ، در حوادث بعد از مرگ فكر مىكرد ؛ چيزى كه كمتر كسى به آن مىانديشيد . گريهء فاطمه براى اين بود كه چون مرگ در رسد و غسل و كفن شود و بر تخته‌هاى چوب حمل گردد و\r\n\r\n\r\n","description":"","footnote":"\r\n( 1 ) - سنن دارمى ، ج 1 ، ص 93\r\n","page_name":" 257 ","page_number":257},
  {"content":"\r\n\r\nپوششى بر او بگسترانند ، كه بدن را نشان مىدهد و اين شرم‌آور است كه هنگام تشييع جنازه طول و عرض و حجم بدن معلوم شود ! به اين صحنه فكر مىكند و از روى شرم ، اشگ مىريزد . اين است فطرت پاك و مطهّر . اسماء بنت عميس در عجب مىشود و بلافاصله به ياد بِلاد حبشه مىآيد كه مُردگان را بر تابوت حمل مىكنند ، كه اطراف آن پوشانده شده است و پارچه‌اى بر آن افكنده مىشود و بدنِ ميّت استتار مىگردد ، اين را با فاطمه عليها السلام در ميان مىگذارد . و اين همان چيزى است كه فاطمه را خشنود مىسازد . فاطمه براى چنين حالتى آماده مىشود و آن را به فال نيك مىگيرد و سفارش مىكند كه مانند آن را براى او فراهم آورند . سپس در حقّ اسما دعا مىكند : « خدايت بپوشاند همانگونه كه مرا مىپوشانى ! » ؛ « سَتَرَك‌َاللَّهُ كَما سَتَرْتَنِي » . آيا مانند اين شرم و حيا را در زندگى يا مرگ در كسى مىتوان يافت ؟ ! آنگاه وصيت كرد ، كه براى او تابوتى فراهم كنند تا بدنش پوشيده بماند تا كسى توصيف آن نكند و اين از آثارِ عفّت و تقواى او است .\r\nزهرا عليها السلام به زندگى خود قانع بود و به يقين مىدانست كه حرص ، قلب را آشفته مىكند و كار را پريشان مىسازد . او از پدر آموخته بود كه مىفرمود :\r\n« طوبى لِمَن هُدي للإسلام و كان عيشه كفافاً أو قنع به » . « 1 »\r\n« خوشا به حال آنكه به اسلام هدايت شده و زندگىاش تأمين است يا بدانچه دارد قناعت مىورزد . »\r\nو نيز از پدرش شنيده بود كه طىّ خطابه‌اى گفت :\r\n« أيّها النّاس أجملوا في الطلب ، فإنه ليس للعبد إلّا ما كتب له في الدنيا ، ولن يذهب عبد من الدنيا حتّى يأتيه ما كتب له فيها و هي راغمة » . « 2 »\r\n« هان ! اى مردم ، در طلب دنيا درست عمل كنيد ؛ چراكه براى بنده نيست چيزى مگر آنچه براى او در دنيا مقدر شده است و بنده‌اى از دنيا نرود ، مگر آنكه آنچه براى او مقدر شده ، به او برسد و دنيا رام او گردد . »\r\n\r\n\r\n","description":"","footnote":"\r\n( 1 ) - در صحيح مسلم است : « قد أفلح من أسلم ورزق كفافاً و قنعه‌اللَّه بما آتاه » .\r\n( 2 ) - نك : فيض القدير ، ج 3 ، ص 160\r\n","page_name":" 258 ","page_number":258},
  {"content":"\r\n\r\nو نيز پدرش به او گفته بود :\r\n« يا فاطمة ، اصبري على مرارة الدنيا لتفوزي بنعيم الأبد » . « 1 »\r\n« فاطمه ! بر تلخى دنيا بردبارى كن تا به نعمتِ جاودان برسى ! »\r\nاسماء بنت عميس از قول فاطمه دختر پيغمبر خدا روايت كرده كه گفت : « روزى پدرش نزد وى مىآيد و مىپرسد : فرزندانم كجايند ؟ » ( منظورشان حسن و حسين بود ) فاطمه پاسخ مىدهد : « صبح كرده‌ايم در حالى كه در خانهء ما چيزى نيست كه بتوان چشيد و با اين حال خداوند متعال را سپاس مىگوييم . على عليه السلام مىگفت : آن دو را همراه خود مىبرم كه مبادا گريه كنند و تو را چيزى نباشد كه به آنها بدهى .\r\nآرى چنين بود حالِ فاطمه عليها السلام ؛ بردبارى در شرايط دشوارِ زندگى و قناعت و صبر ، شكر و سپاسگزارى خدا بر آن وضع دشوار . او قانع بود به آنچه داشت و راضى بود به آنچه وضع زندگى ايجاب مىكرد . او اين خطاب خداوندى را از پدرش فرا گرفته بود ؛ وَلَا تَمُدَّنَّ عَيْنَيْكَ إِلَى مَا مَتَّعْنَا بِهِ أَزْوَاجاً مِنْهُمْ زَهْرَةَ الْحَيَاةِ الدُّنيَا .\r\n« به آنچه از كالاى اين دنيا به اين مردم داده‌ايم و جلوه‌هاى دنيا چشم مبند ! »\r\nبه اين گونه آن حضرت به اندكى از معيشت دنيا راضى بود و بر سختىهاى زندگى بردبار و به مقدار ناچيزى از حلال قناعت مىكرد . نفس قدسىاش راضى و مرضىِ حق بود . به آنچه ديگران داشتند طمع نمىبست و به چيزى كه حقِّ او نبود چشم نمىدوخت و به حقِّ احَدى طمع نداشت ، او در نفسِ خود غنى و به وضع خود خشنود بود و چنان كه پدرش فرموده بود :\r\n« ليس الغني عن كثرة العرض ، إنّما الغنيّ غنيّ النفس » .\r\n« بىنيازى ، به دارايى زياد نيست . بلكه بىنيازى ، غناىِ نفس است . »\r\nو همچنين به مرد اعرابى از روى نصيحت فرمود :\r\n« هرگاه نماز خواندى نماز كسى را بخوان كه در حال وداع است ، سخنى مگوى كه\r\n\r\n\r\n","description":"","footnote":"\r\n( 1 ) - كنزالعمال ، حديث 35475\r\n","page_name":" 259 ","page_number":259},
  {"content":"\r\n\r\nفردا از آن پوزش طلبى و از آنچه در دست مردم است خود را نااميد ساز كه نوميدى از آنچه در دست مردم است همان بىنيازى واقعى است . »\r\nو هم از على عليه السلام شنيده بود كه فرمود :\r\n« بايد در قلب خود احتياج به مردم و بىنيازى از آنها را جمع كنى ، احتياج تو به آنها در نرمىِ سخن و چهرهء نيكوى تو باشد و بىنيازيت از آنها در حفظ آبرو و بقاى عزتت باشد . »\r\nاز اينرو ، آن حضرت از دنيا بريد و از زيورها و لذت‌هاى آن كناره گيرى كرد ! در سراسرِ زندگى او ديده نشد كه براى دنيا ، پاكى نفس و عزت و قناعت را از دست داده باشد . در برابر ناملايمات زندگى جامهء زيباى صبر در برداشت و با مشقّت‌هاى دنيا مىساخت و زبانش به ذكر مولايش شاداب بود . همّتِ زهرا عليها السلام براى آخرت بود و به زيور دنيا دل نبست . چنان كه پدرش فرموده بود :\r\n« كسى كه صبح كند و تمام توجّهش به دنيا باشد ، كار او پريشان گردد و جمع او پراكنده شود و فقر خود را پيشِ روى خود ببيند و از دنيا بهره نبرد جز آنچه براى او مقرَّر شده است و آن كس كه صبح كند و همِّ او آخرت باشد ، خداوند پريشانىاش را جمع آورد و دارايىاش را حفظ كند و بىنيازىاش را در قلبش قرار دهد و دنيا در برابر او تسليم شود . »\r\nفاطمه ، به آداب و تربيت پدرش مصطفى صلى الله عليه و آله مؤدَّب بود و از او شنيده بودكه فرمود :\r\n« پروردگار بزرگ من بطحا و مكه را به صورت طلا عرضه داشت ، گفتم : نه ! اى پروردگار ، بلكه مىخواهم يك روز گرسنه باشم و يك روز سير ، روزى كه گرسنه‌ام ، به درگاه تو تضرّع و دعا كنم و روزى كه سيرم تو را حمد و ثنا گويم . »\r\nبه اين گونه ، آن بانوى گرامى طورى تربيت شد كه به دنيا زُهد ورزد و از متاعِ دنيا چشم بپوشد و از زيور و تمايلات آن رخ برتابد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nفقه حضرت فاطمه عليها السلام\r\nشكّى نيست كه آن جناب ، سر آمدِ زنان عالَم است . سيدهء فقيه و فاطمه‌اى كه در انتقال دادنِ دين و دعوت و شناختِ قرآن و سنّت ، توانمندىِ بالايى داشت . هرچند حضرت فاطمه عليها السلام با حوادثِ بزرگ و بلاياى عظيمى روبرو بود و در كنارِ مصطفى صلى الله عليه و آله ، در تمام مِحنت‌ها كه بر او گذشت ، ايستادگى كرد ؛ امّا در مسألهء تربيت ، نخستين مرتبه را برخوردار بود و نقش بسيار مهمّى در پرستارى پدر ، به ويژه پس از مرگ مادرش ، ايفا نمود .\r\nاز اين‌رو ، هنگامى كه از فقه و دانش او ، در قالبِ روايات سخن مىگوييم ، مىبينيم كه در موارد عديده‌اى ، با مسائل فقهى مواجه بوده و در آن مسائل به نور خداى عزّوجلّ مىنگريسته و خداوند قلبِ او را نورانى ساخته و وى را گرامى داشته و از زنان برگزيدهء عالَم قرار داده است . زهراى بتول از نخستين روزهاى زندگىاش ، - چنان كه گفتيم - به وظايفِ سنگين ، قيام كرد .\r\nبخارى از عبداللَّه بن مسعود روايت مىكند كه : پيامبر صلى الله عليه و آله كنار خانهء كعبه به نماز ايستاده بود و ابوجهل و يارانش نظاره مىكردند . يكى از آنها گفت : « كداميك از شما شكمبهء شتر فلان قبيله را مىآوَرد و هنگامى كه محمد صلى الله عليه و آله به سجده مىرود ، بر پشت او مىگذارد ؟ ! » پست‌ترين فرد آنها كه عقبةبن ابى معيط بود ، برخاست و آن را آوَرد و صبر كرد تا محمد صلى الله عليه و آله به سجده رفت و آن را بر پشت آن حضرت نهاد ! و من نگاه مىكردم و كارى از من ساخته نبود و آنان مىخنديدند و به يكديگر نگاه مىكردند و پيامبر خدا صلى الله عليه و آله در سجده بود و سر از سجده بر نداشت تا اينكه فاطمه آمد و آن را از پشتِ پدرش برداشت » .\r\nاما در خانه و با همسر و فرزندانش طورى به وظايف خود عمل مىكرد كه اثر دستاس بر دستهاى او و اثر كوزهء سفالين بر شانه‌اش مانده بود !\r\nعلى عليه السلام مىگويد : « من با فاطمه ازدواج كردم در حالىكه من و او جز پوست\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nگوسفندى زير انداز نداشتيم . شبها بر آن مىخوابيديم و روزها شتر آبكش را بر آن علوفه مىداديم ! و ما را خدمتكارى جز فاطمه عليها السلام نبود ! و چون رسول‌اللَّه صلى الله عليه و آله او را به همسرىِ من داد ، قطيفه و بالِشى كه از برگِ خرما انباشته شده بود و دو سنگ ، براى آسيا و يك مشكِ آب و دو كوزه همراه او ( جهيزيه ) فرستاد .\r\nاو آنقدر دستاس كرد كه اثر آن بر دستش ماند و با مشك آب آورد كه بر گردنش اثر نهاد ! و خانه را جاروب كرد ، تا لباسش گردآلود شد و زير ديگ ، آتش افروخت ، تا لباسهايش خاكستر گرفت ! به خانهء پدر آمد تا از اين وضع با او سخن بگويد ، عايشه به استقبال او شتافت و آن سخنان را شنيد و براى پيامبر نقل كرد . . . .\r\nهمچنين در غزوهء احد ، هنگامىكه پيامبر در شكافِ كوه ، پناه جُست علىبن ابى طالب عليه السلام آمد و با سپر خود آب آورد تا پيامبر صلى الله عليه و آله بنوشد . پيامبر صلى الله عليه و آله كه آب را بدبو يافت ننوشيد و على عليه السلام خون از چهرهء پيامبر شست و بر سرِ مباركِ او آب ريخت و پيامبر مىگفت : « خشم خداوند شدت گرفت بر قومى كه چهرهء پيامبرشان را خونين كردند . » سهل گويد : « به خدا من مىدانم كه چه كسى زخم رسول‌اللَّه صلى الله عليه و آله را شست‌وشو مىداد و چه كسى آب مىريخت . » به روايت بخارى ، فاطمه دخترِ پيغمبر صلى الله عليه و آله شست‌وشو مىداد و علىبن ابىطالب با سپر آب مىريخت و چون فاطمه ديد كه خون با ريختنِ آب ، بند نمىآيد ، پاره‌اى حصير گرفت و آن را سوزانيد و بر زَخم پاشيد و خون بند آمد . « 1 »\r\nو نيز مواردى وجود دارد كه از ديدگاه‌هاى عميقِ زهرا عليها السلام در « عِلم » حكايت دارد :\r\n1 - رسول اللَّه صلى الله عليه و آله با او گفت : « چه چيز براى زن بهترين است ؟ » پاسخ داد : « اينكه مردان را نبيند و مردان او را نبينند . » پيامبر با شنيدن اين سخن ، فاطمه را به سينه گرفت و فرمود : « بعضهم من بعض » « همهء اينها از يك تبارند . » پيامبر خرسند شد از اينكه زهرا عليها السلام داراى چنين دريافتى از فقه مىباشد و از شناخت و آگاهى اين چنين برخوردار است !\r\nاين مطلب در گفتارى از پيامبر چنين آمده است : « پس از من فتنه‌اى زيانبارتر از اين نيست كه از رابطهء مردان و زنان پديد مىآيد . »\r\n\r\n\r\n","description":"","footnote":"\r\n( 1 ) - صحيح بخارى ، ج 2 ، ص 584\r\n","page_name":" 262 ","page_number":262},
  {"content":"\r\n\r\n2 - مسلم از قول عايشه نقل كرده كه گفت : « همسران پيامبر همگى جمع بودند ، فاطمه آمد ، راه رفتن او شبيه پيامبر بود . » پيامبر فرمود : « خوش آمدى دخترم . » و او را پهلوى خود در سمت راست يا چپ نشانيد و با او سخنى گفت كه فاطمه گريست ! سپس رازى با او گفت كه خندان شد ! به دو گفتم : « از چه چيز گريان شدى ؟ » پاسخ داد : « راز پيامبر صلى الله عليه و آله را فاش نمىكنم ! » گفتم : « مانند چنين روزى نديده بودم كه شادى و اندوه با هم بياميزد ! » چون گريست گفتم : « پيامبر با تو سخن خاصّى گفت كه گريه كردى ؟ » و از او پرسيدم كه « سخن پيامبر چه بود ؟ » جواب داد : « رازِ پيامبر را فاش نمىكنم » پس از درگذشت پيغمبر صلى الله عليه و آله ، علّتِ آن گريه و خنده را پرسيدم . پاسخ داد : پدرم با من گفت :\r\n« جبرئيل هر سال يك بار قرآن را بر من عرضه مىكرد ، اما در اين سال ، دوبار عرضه نمود ، چنين فكر مىكنم كه مرگ من نزديك شده باشد و تو نخستين كس از خاندان من هستى كه نزد من مىآيى و من بهترين پدر براى تو هستم از اين‌رو گريستم ! آنگاه با من گفت : كه آيا دوست ندارى كه سرور زنان عالم باشى ؟ ! يا سيدهء زنان اين امّت باشى ؟ ! از اين‌رو خندان شدم ! »\r\nدقّت فهم و تيزهوشى و محبّت فوق‌العادهء او به پدرش رسول‌اللَّه صلى الله عليه و آله وى را بسيار حسّاس مىنمود ، كه اين احساسِ عميق را از نخستين روايت مىتوان دريافت و گريهء او بر فراقِ پيامبرِ خدا صلى الله عليه و آله شاهِد اين مدّعاست و آنگاه كه پيامبر به شيوه‌اى زيبا او را بشارت مىدهد كه : « آيا خرسند نيستى كه سرور زنان عالم باشى ؟ ! » و فاطمه مفهومِ سخنِ پيامبر را به خوبى درك مىكند و خندان مىشود !\r\nدر روايت مسلم از قول عايشه آمده : « رسول‌اللَّه صلى الله عليه و آله دخترش را طلبيد و با او رازى گفت كه وى گريان شد ! سپس راز ديگرى گفت كه او خنديد ! عايشه گويد : به فاطمه گفتم :\r\n« پيامبر چه رازى با تو گفت كه نخست گريان و سپس خندان شدى ؟ » پاسخ داد : از مرگ خود با من سخن گفت : گريان شدم آنگاه فرمود : من نخستين فرد از خاندان پيامبرم كه به او ملحق مىشوم ، كه با شنيدن آن خندان گرديدم » .\r\n3 - يكى از حكايات لطيف كه بر فهم و درايتِ فاطمه دلالت دارد ، اين است كه عايشه در حضور او مباهات مىكرد كه پيامبر جز من با دوشيزهء باكره‌اى ازدواج نكرده\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاست ! فاطمه اين سخن را با پدر در ميان نهاد ، پيامبر فرمود : « اگر دِگر بار چنين گويد ، در پاسخ او بگو : « مادر من با پيامبر ازدواج كرد در حالىكه او همسرى نگرفته بود ! »\r\n4 - ابن حزم نقل مىكند كه : عبداللَّه بن عمر و فاطمه دختر پيغمبر و ساير صحابه صدقاتشان را در مدينه وقف نمودند و اين از آفتاب روشن‌تر است و احَدى از آن بىخبر نيست ؛ بردن نام فاطمه عليها السلام از سوى ابن حزم دليل بر منزلتِ فقهى اوست ، اگر در كتابهاى روايى تتبّع كنيم موارد بسيارى از فقه و درايتِ فاطمه را خواهيم يافت كه به اعترافِ اهل تحقيق ، به‌صورت يك كتابِ مستقل مىتوان ارائه داد . ابن حزم ، اصرارِ فاطمه را بر اينكه جَسَدش پس از مرگ ، هنگامِ حمل براى دفن ، ديده نشود ، آورده است و مىگويد : « فهم دقيق او نسبت به اين امر و اعلام آن ، بسيارى از فقهاى مسلمين را بر آن داشته كه به استحبابِ اين مطلب فتوا دهند ! » علماى شافعى و حنبلى نيز گفته‌اند : « كه سُنّت است هنگامِ نهادَن جنازهء زن در قبر و لَحَد ، آن را از نظرها استتار كنند . » بالأخره حضرت فاطمه داراى روحى دانا و فهمى دقيق نسبت به اسلام و احكام آن بود . و شايد كسى كه به تَتَبّع ، كتاب‌هاى روايى بنگرد ، بر بسيارى از موارد فقه و بينش دقيقِ حضرت فاطمه ، زهراى بتول عليها السلام برخورد كند .\r\nآقاى « محمد منتصر كتانى » در فقه و درايتِ فاطمه عليها السلام ، به نقلِ قضاياى بسيارى پرداخته است و نيز همهء كسانى كه از فقهِ حضرت فاطمه عليها السلام سخن گفته‌اند ، اين موارد را ياد كرده‌اند . هرگاه به گوهرِ والاى حضرت زهرا عليها السلام بينديشيم و نقش‌هاى مهمى را كه به ايفاى آن قيام كرده ، بنگريم و كارهايى را كه بدان اقدام نموده ، از نظر بگذرانيم ، خواهيم ديد كه او با فقهِ كامل از كتاب خدا و سنّتِ رسول‌اللَّه صلى الله عليه و آله عمل مىكرده و اصرار داشته كه همهء اعمال و رفتارش ، تابعِ سُنَّتِ مصطفى صلى الله عليه و آله و هدايت آن حضرت باشد .\r\nبنابراين ، هنگامى كه فقه او را مىنويسيم ، در حقيقت چهرهء انسانى را ترسيم مىكنيم كه متفقّه در دين است . امّا او به جاى اينكه براى فتوا دادن بنشيند ، حيات و زندگىاش ، تعبيرى از فقهِ نبوّت بود ، كه آن را از مصطفى صلى الله عليه و آله گرفته بود و به اين گونه ، نمونه‌اى بود از زنِ مسلمانِ صالح و كامل كه از آن رود عظيم بهره گرفته است و از اخلاقِ پدر و مادرش كسب فيض نمود ، و در مكتب و مدرسهء نبوّت نشو و نما يافت و به آن اعمالِ بنيادين - كه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبخشى از آن آورده شد - قيام كرد . چگونه مىتوانيم در اين مختصر كه بناى ما ، در آن بر نگرشى گذرا به سيرهء آن سيدهء فاضله است ، همهء آن موارد را بياوريم ؟ ! در عين حال جاى آن دارد كه همهء جوانبِ حياتِ آن بانوىِ بزرگ را براى نسل‌هاى نو از اين امّت ، به تحليل و بررسى بنشينيم تا قدر و منزلت آن سيدهء جليله ، فاطمه زهراى بتول عليها السلام را كه « ام‌ّابيها » لقب گرفت ، بهتر بشناسند .\r\n\r\nوصيت زهرا عليها السلام\r\nحضرت زهرا عليها السلام در گفتگويى كه قبل از مرگ با علىبن ابىطالب عليه السلام داشت ، سه وصيت را در ميان نهاد ؛ زهرا گفت : « اى پسر عمو ، من خبر مرگ خويش را مىشنوم و چنين احساس مىكنم كه به زودى به پدرم ملحق مىگردم ، حال دربارهء چند مطلبى كه در دل دارم با تو سخن مىگويم . » سپس ادامه داد : « پسر عمو ! تو خود مىدانى كه من هرگز دروغ نگفتم و خيانتى نكردم و تا همراه تو بودم ، مخالفتِ تو ننمودم » على عليه السلام گفت :\r\n« معاذاللَّه ! به خدا تو داناتر از آنى ، نيكى و پرهيزكارى و كرامت و خداترسىِ تو از اين برتر است ؛ جدايى و فقدان تو بر من بسيار گران است ، امّا سرنوشتى است كه از آن راه چاره‌اى نيست ؛ به خدا قسم مصيبت رسول‌اللَّه صلى الله عليه و آله را بر من تازه كردى ! فقدان تو بر من سنگين است ! إِنَّا للَّهِ وَإِنَّا إِلَيْهِ رَاجِعُونَ »\r\nآنگاه هردو گريستند و على عليه السلام سرِ زهرا را با دستان خود گرفت و گفت : هر وصيتى دارى با من بگو . زهرا عليها السلام سه وصيت با على عليه السلام نمود :\r\nاول اينكه : با « امامه » دختر عاص‌بن ربيع كه دختر خواهرش زينب بود ازدواج كند و در مورد انتخاب امامه به همسرىِ على عليه السلام چنين گفت : « او در محبّت و مهربانى نسبت به فرزندانم همانند من است . » ( امامه همان دخترى بود كه پيامبر صلى الله عليه و آله هنگام نماز او را در بغل مىگرفت . ) در صحيح مسلم و بخارى روايتى از « قتاده » نقل شده كه پيامبر صلى الله عليه و آله امامه دختر زينب را بر شانه مىنهادند و چون سجده مىكردند او را بر زمين مىنهادند و چون\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبرمىخاستند او را حمل مىكردند .\r\nدوم اينكه : براى او تابوتى فراهم كند - كه اسماء بنت عميس قبلًا از آن سخن گفته بود - بدين صورت كه تختى بياورند و اطراف آن ، قطعاتى از چوب ببندند و بر آن پارچه‌اى بكشند .\r\nسوم اينكه : شبانه در بقيع دفن شود ! على عليه السلام وصاياى فاطمه عليها السلام را عمل كرد و شبانه در بقيع آن حضرت را به خاك سپرد !\r\nعلى عليه السلام به وصيت‌هاى زهرا عمل كرد . او را بر تابوتى نهاد ، آن گونه كه وى مشخّص كرده بود و شبانه در بقيع به خاك سپرد و صورت قبرهاى ديگرى در اطراف قبرش درست كرد تا قبر او شناخته نشود ! پس از وفات زهرا عليها السلام على عليه السلام با امامه ازدواج كرد ، امّا از او فرزندى بجاى نماند . « 1 »\r\n\r\nبيمارى و وفات زهرا عليها السلام\r\nبيمارى زهرا عليها السلام - كه در آن بيمارى بدرود حيات گفت - طولانى نشد . و زندگى او ، پس از رحلتِ مصطفى صلى الله عليه و آله ، چندان ادامه نيافت . گويند در سوّم جمادى الثانىِ سالِ يازدهم هجرت وفات نمود و برخى بيستم اين ماه را گفته‌اند و برخى ديگر شب شنبه سيزدهم\r\n\r\n\r\n","description":"","footnote":"\r\n( 1 ) - در محل قبر مطهرهء دختر گرامى پيغمبر اختلاف است . عامه بقيع را برگزيده‌اند اما محدّثان و مورخان شيعه سه احتمال داده‌اند : بقيع ، روضهء مطهره و خانهء فاطمهء عليها السلام كه احتمال اخير ارجح است و صدوق در من لا يحضرالفقيه آن را برگزيده است . در اينجا ، هيچگونه اشاره‌اى نشده كه علّتِ بيمارى زهرا عليها السلام چه بود ! و چرا دختر گرانقدر پيغمبر وصيت مىكند شبانه بدنش به خاك سپرده شود ؟ ! و چرا علىبن ابىطالب عليه السلام صورت قبرهاى ديگرى در اطراف قبر همسرش درست كرد تا قبر او شناخته نشود ؟ ! پاسخ اين پرسشها را ، بايد در وقايع تاريخى و رفتارِ دستگاهِ خلافت با آن خاندان و يادگار پيامبر ( فاطمهء زهرا ) جستجو كرد . اين شعر هميشه بر زبان‌ها است‌كه :\r\n وَ لِأَىّ الأمور تدفن سرّاً * بنت خير الورى و تعفي ثراها ؟ \r\n« به كدامين دليل دختر بهترين خلق ، مخفيانه دفن مىشود ؟ ! و اثر قبرش محو مىگردد ؟ ! » ، « مترجم » .\r\n","page_name":" 266 ","page_number":266},
  {"content":"\r\n\r\nربيع‌الأول را اختيار كرده‌اند .\r\nابن عباس بيست و يكم رجب را گفته است . امّا آنچه ارجح است ، قولِ مداينى و واقدى و ابن عبدالبرّ است در استيعاب كه به گفتهء آنها وفات فاطمه زهرا عليها السلام شب سه‌شنبه ، دوم ماه رمضان سال يازدهم هجرى بوده است . « 1 »\r\nآن حضرت هنگامِ وفات بيست و نه سال داشت . « 2 » گويند پيش از وفات خوشحال و مسرور بود ؛ چراكه مىدانست به پدر ملحق مىشود و اين شادى به موجب بشارتى بود كه پيامبر به او داده بود ، كه او نخستين كسى است از خاندانش كه به او خواهد پيوست .\r\nخبرِ وفات زهرا عليها السلام در مدينةالرسول پيچيد . مردم گِردِ على عليه السلام جمع شدند ، آن حضرت نشسته بود ، حسن و حسين پيش رويش گريه مىكردند و على عليه السلام از گريهء آنها مىگريست ! مردم نيز نشستند و به على عليه السلام تسليت گفتند و منتظر بودند كه جنازه را بياورند و بر او نماز بخوانند . در اين حال ابوذر آمد و گفت : « مردم ! متفرق شويد كه تشييع جنازهء دختر پيغمبر صلى الله عليه و آله به تأخير افتاده است ! مردم برخاستند و رفتند وصيت فاطمه بود كه شب در بقيع به خاك سپرده شود . آن جنازه را - آن‌گونه كه اسماء بنت عميس توصيف كرده بود - در تابوتى نهادند . او نخستين كسى بود كه بر تابوت نهاده شد و اولين كسى بود از اهل‌بيت ، كه به پيامبر ملحق شد .\r\nجنازهء فاطمهء زهرا عليها السلام در ميان اشگهاىِ ديدگان و اندوه دل‌ها تشييع شد . على عليه السلام بر او نماز خواند و به كنار قبرش آمد ، آنگاه در كنارِ قبر ايستاد و با كلماتى كه از دلِ پردرد و اندوهِ وى برمىخاست ، بر او نوحه كرد !\r\nخاكِ مدينهء طيّبه ، جَسَدِ فاطمه زهرا عليها السلام را در آغوش گرفت ، همانگونه كه جَسَدِ پدرش مصطفى عليها السلام و اجسادِ خواهرانش زينب و رُقيّه و ام‌ّكلثوم را در آغوش گرفته بود .\r\nعلى عليه السلام با قلب اندوهگين و چشم اشگبار ، با حبيبهء سفر كردهء خود وداع كرد و برگشت .\r\n\r\n\r\n","description":"","footnote":"\r\n( 1 ) - ميان شيعه دو نظر وجود دارد : يكى سيزدهم جمادىالأولى ، ديگرى سوم جمادى الثانى كه دوم ارجح است ، « مترجم » .\r\n( 2 ) - به عقيدهء شيعه ، هجده يا بيست ساله بودند ، « مترجم » .\r\n","page_name":" 267 ","page_number":267},
  {"content":"\r\n\r\nبرگشت به خانه ، امّا وحشتِ تنهايى و دورىِ زهرا بر او سايه افكنده بود ! احساس مىكرد كه دنيا يكسره رو به زوال است . وفاتِ فاطمهء زهرا عليها السلام پس از رحلتِ مصطفى صلى الله عليه و آله سخت او را متأثر كرده بود . در اين حال شعرى سرود :\r\n أرى علل الدنيا عليّ كثيرة * وصاحبها حتّى الممات عليل\r\nلكلّ اجتماع من خليلين فرقة * و كلّ الذي دون الفراق قليل\r\nو إن افتقادي فاطماً بعد أحمد * دليل على ألا يدوم خليل \r\n« مىبينم كه رنج‌هاى بسيار اين دنيا بر من هجوم آورده ! و اين رنجديده تا هنگامِ مرگ دردمند است .\r\nميان هر دو نفر دوست ، بالأخره جدايى خواهد افتاد ! و هر مصيبتى ، در برابر فراق ناچيز است .\r\nاز دست دادنِ فاطمه ، پس از رسول‌اللَّه صلى الله عليه و آله دليل بر اين است كه ديگر دوستى باقى نمىماند ! »\r\n\r\nدودمان پاك\r\nعنايت و ارادهء خداوندى چنين خواسته بود كه سيدهء زنان ، فاطمهء زهرا عليها السلام ، آن بستر پاكى باشد كه دودمان پاك را حمل كند و خاستگاهِ پاكيزه‌اى براى آن بوستان عطرآگين و با شرافت اهل‌بيت پيامبر صلى الله عليه و آله به شمار آيد . ذريّهء پاكِ فاطمهء زهرا عليها السلام ، همان ذريهء پيامبرخدا صلى الله عليه و آله هستند و بهترين شاهدِ اين مدعا ، گفتارِ رسول‌خدا صلى الله عليه و آله است :\r\n« فاطمة بضعة منّي » « 1 » « فاطمه پاره‌اى از من است . »\r\nو همچنين سيرهء مصطفى صلى الله عليه و آله گوياى اين حقيقت است ؛ آن حضرت به فرزندانِ زهرا عليها السلام به ويژه حسن و حسين آن گونه عنايت و توجّه داشت كه هيچ پدرى براى\r\n\r\n\r\n","description":"","footnote":"\r\n( 1 ) - صحيح بخارى ، در مناقب فاطمه عليها السلام ، ج 2 ، ص 308\r\n","page_name":" 268 ","page_number":268},
  {"content":"\r\n\r\nفرزندانش مانند آن را نداشته است . زهرا بهره‌اى شايسته از فرزندانِ پسر و دختر داشت و دودمانِ مصطفى صلى الله عليه و آله از او استمرار يافت و بجز فاطمه ، از ساير فرزندانِ آن حضرت فرزندى نماند ؛ زيرا امامه - دخترِ ابوالعاص و زينب - اوّل با على عليه السلام ازدواج كرد و سپس با مغيرة پسر نوفل‌بن حارث . گويند : نه از على عليه السلام و نه از مغيره ، فرزندى نياورد . از دخترانِ رسول‌اللَّه زينب و رقيه و ام‌ّكلثوم فرزندى باقى نماند و تنها از فاطمه عليها السلام فرزندانى باقى ماندند . « 1 » حسن و حسين و زينب و ام‌ّكلثوم از فاطمه‌اند كه از آنان نيز فرزندانى بوجود آمدند .\r\nيكى ديگر از اين دودمان پاك ، سكينه بنت الحسين و علىبن الحسين زين‌العابدين عليه السلام و حسن‌بن الحسن و فاطمه بنت الحسين و نفيسه دختر حسن‌بن زيدبنِ الحَسَن‌بن على عليه السلام كه به « سيده نفيسه » ، معروف است . زينب دختر فاطمه عليها السلام ، با عبداللَّه‌بن جعفربن طيّار ازدواج كرد و از او چهار پسر آورد : ( على ، محمد ، عون و عباس ) و نيز دو دختر . ام‌ّكلثوم با عمربن خطاب ازدواج كرد و از او فرزندى آورد . « 2 »\r\nهمه فرزندان زهرا چراغهاى فروزان و شكوفه‌هايى از بوستان عطرآگين آن دودمانِ پاك بودند . « 3 »\r\n\r\n\r\n","description":"","footnote":"\r\n( 1 ) - اسدالغابه ، ج 7 ، ص 23\r\n( 2 ) - در خصوص اين ازدواج ( ام‌ّكلثوم با عمربن خطاب ) روايات شيعه مىگويد : ازدواج اجبارى بوده و برخى معتقدند زفاف صورت نگرفته ، همچنانكه از تولّد فرزند نيز در منابع شيعه مطلقاً سخنى به‌ميان نيامده است . نك : بحارالأنوار ، ج 42 ، صفحات 93 ، 94 ، 97 ، 106 ، 107 ، 108 ، 109\r\n( 3 ) - در ميان اولاد پاك فاطمه عليها السلام و على عليه السلام و دودمان با عظمت پيامبر اكرم صلى الله عليه و آله چهره‌هاى بسيار زيادى از بزرگان دين و عالمان و فقيهان بوده و هستند ، كه سراسرِ تاريخ اسلام را در طول چهارده قرن ، حيات و روشنى بخشيده‌اند . در صدر اهل‌بيتِ عصمت ، امامان معصوم عليهما السلام از حسن و حسين عليهما السلام تا مهدى موعود ، مصلح جهانى ( عجل‌اللَّه تعالى فرجه ) قرار دارند . كه در عصر تيرگىهاى نفاق و ستم حاكمان بويژه عصر اموى و عباسى ، اسلام ناب محمدى صلى الله عليه و آله را تبيين نموده و خطِّ استوارِ دين را روشن كردند . اما مؤلّف به ذكر چند نامِ محدود بسنده كرده و از چهره‌هاى بزرگى چون حضرت باقرالعلوم و امام صادق عليه السلام و ساير ائمه طاهرين غفلت ورزيده است . مترجم .\r\n","page_name":" 269 ","page_number":269},
  {"content":"\r\n\r\n\r\nخصايص بانوى بزرگ حضرت فاطمه زهرا عليها السلام\r\nخداى عزّ و جلّ ، اين بانوى گرامى و پاك را ويژگىهايى داد كه بدان وسيله بر زنان عالم برترى يافت و زندگىِ مسلمانان ، در پرتو آن شكوفا گشت . او برترين نمونه براى زنِ مسلمان در سراسر گيتى است ؛ دخترى مهربان و فداكار ، همسرى گرانقدر و مادرى مربّى ، وارسته‌اى پرهيزكار ، مهاجرى جهادگر و بردبارى پارسا بود و در آخرت داراى نامى مقدّس و مبارك است . تنها نامى كه خلايق از سيدِ خلق و بزرگ شفيعِ قيامت مىشنوند ؛ آنگاه كه ملتمسانه از خدا مىخواهد كه رأفت و رحمت خويش را ارزانى دارد .\r\nآرى ، زهرا عليها السلام سرور زنان جهانيان است و داراى ويژگىهايى است كه به صورت گذرا بخشى از آن را مىنگريم :\r\n1 - او دختر سرور اولين و آخرين پيام‌آور رب‌ّالعالمين ، خاتم النّبيّين و رحمتى است كه به جهانيان هديه شده است . او دختر كسى است كه داراى مقام محمود و حوضِ كوثر و شفاعتِ بزرگ است و كدام شرافت با اين برابرى مىكند ؟ ! و كدام نسب به اين نسب مىرسد ؟ ! آيا در جرگهء پدران عالم پدرى مانند پيامبر مىتوان يافت ؟ ! و در ميدان فرزندان آدم ، مانند چنين فرزند كسى ديده است ؟ ! زهرا و خواهران پاكش دارندگان اين شخصيت و شرافتِ بىنظيرند و به حق شايسته است با افتخار بگويند : « در ميان مردم كجا پدرى مانند پدر ما يافت شود ؟ » « أين في الناس أبٌ مثل أبينا » ؟\r\n2 - پيامبر او را فاطمه ناميد « 1 » و اين را به فال نيك گرفت كه او در آينده ازدواج خواهد\r\n\r\n\r\n","description":"","footnote":"\r\n( 1 ) - مؤلف در فصل نامگذارى فاطمه مىگويد : نامگذارى فاطمه به الهام خداوند متعال بود ؛ چه ، خداوند او رااز آتش دور نگهداشته است و اين روايت را از ديلمى ، از ابوهريره ، از على عليه السلام آورده كه : « انّما سُميت فاطمة لانّ اللَّه فطمها وجنَّبَها عن النار » ( ص 20 ، اصل كتاب ) .\r\nدر منابع شيعه نيز به راز اين نام مبارك پرداخته شده است .\r\nامام صادق عليه السلام از قول پيامبر صلى الله عليه و آله با على عليه السلام نقل مىفرمايد : كه فرمود مىدانى چرا او فاطمه عليها السلام ناميده شد ؟ على جواب داد يا رسول‌اللَّه ! چرا فاطمه ناميده شده است ؟ پيامبر فرمود : لانها فطمت و شيعتها من النار » زيرا او و شيعيانش از آتش جدا و بريده شده‌اند . بحارالأنوار ، ج 43 ، ص 15 . مترجم .\r\n","page_name":" 270 ","page_number":270},
  {"content":"\r\n\r\nكرد و فرزندانى خواهد داشت و فرزندانش را شير خواهد داد و از شير خواهد گرفت .\r\nاين تفأُّل درست در آمد ، او تنها فرزندى بود از اولاد پيغمبر صلى الله عليه و آله كه فرزندانش زيستند و ازدواج كردند و فرزند داشتند . اما امامه دخترِ زينب ، با على عليه السلام ازدواج كرد پس از فوت خالهء خود فاطمه ؛ زيرا در اين خصوص آن حضرت وصيت كرده بود و بعد از آن با مغيره ازدواج نمود و از او فرزندى پيدا كرد ، نسل او منقرض شد و از زينب فرزندى نماند . امّا فاطمه داراى فرزندانى شد به نام حسن ، حسين ، محسن ، زينب و ام‌ّكلثوم و نسلِ فاطمه پس از او از طريق دو سبطِ گرانقدرِ حسن و حسين استمرار يافت .\r\n3 - او افضل همهء زنان اين امّت است . حاكم و طبرانى به اسناد صحيح از ابى سعيد خدرى روايت كرده‌اند كه پيامبر صلى الله عليه و آله فرمود :\r\n« فاطمة سيّدة نساء أهل الجنّة الّا مريم »\r\nو در روايت ديگر فرموده‌است : « الّا ما كان من مريم بنت عمران » « فاطمه سرور زنان اهل بهشت است مگر مريم . » « 1 »\r\nابن‌حجر گويد : به‌دليل وضوح آنچه « سبكى » گفته ، محققان از او پيروى كرده‌اند ؛ از جمله ابوالفضل ابن حجر ، كه گويد : « فاطمه عليها السلام بر ديگر زنان عصر خود و همه زنان ديگر اعصار ، به طور مطلق برترى دارد . » و تأكيد بر اين مُدّعا ، روايتى است كه « ابن عبدالبرّ » به طور مستند از « ابن عباس » نقل كرده : « سيدة نساء العالمين مريم ، ثمّ فاطمة ، ثمّ خديجة ، ثم آسية » قرطبى گويد : اين حديث خوبى است ؛ زيرا كه هر نوع اشكالى را از اصل مرتفع مىكند .\r\nحافظ ابن حجر عقيده‌اش بر اين است كه « فاطمه از ساير خواهرانش برتر است ؛\r\n\r\n\r\n","description":"","footnote":"\r\n( 1 ) - در روايات فريقين آمده كه فاطمه سيده زنان بهشت و همه زنان اولين و آخرين است ؛ از جمله امام صادق عليه السلام در تفسير حديث نبوى كه فرمود : « فاطمة سيدة نساء العالمين » ، مىفرمايد : « مريم سيدهء زنان عالم خود بود ، اما فاطمه سيدهء زنان عالم از اولين و آخرين‌است . » بحارالأنوار ، ج 43 ، ص 26 .\r\nدر تاريخ بلاذرى نيز از قول رسول‌خدا صلى الله عليه و آله آورده كه به فاطمه فرمود : « اما ترضين ان تكون سيدة نساء اهل الجنة . . . » بحارالأنوار ، ج 43 ، ص 37\r\nروايات فريقين در اين خصوص بسيار است ، « مترجم » .\r\n","page_name":" 271 ","page_number":271},
  {"content":"\r\n\r\nزيرا ذرّيهء مصطفى صلى الله عليه و آله از اوست و نه غيرِ او . زيرا ساير دخترانِ پيغمبر در حيات آن حضرت فوت شدند و در نامهء آن حضرت به ثبت رسيدند ، اما فاطمه ، پدرش در زمانِ حيات او رحلت نمود و در صحيفهء او به ثبت رسيد . » دليل بر اين ، روايتِ ابن جرير طبرى از فاطمه بنت الحسين است از جدّهء خود فاطمه كه گفت : « روزى رسول‌خدا بر من وارد شد و من نزد عايشه بودم ، پدرم با من رازى گفت كه خندان شدم ، عايشه علت آن را از من پرسيد ، گفتم از راز پيامبر با تو نمىگويم . همين كه آن حضرت وفات يافت ، علت را از من پرسيد ، كه من در پاسخ او ، حديثِ عرض قرآن را ، توسط جبرئيل در آن سال به محضر پيغمبر ، با وى گفتم و اينكه رسول خدا فرمودند : به گمانم در اين سال وفات مىكنم و اضافه نمودند : هيچ‌يك از زنان عالم به چنين مصيبتى گرفتار نشد ، پس كمتر از آنان مباش .\r\nمن گريستم . سپس فرمود : « انت سيدة نساء اهل الجنة » ؛ « تو سرور بانوان اهل بهشت هستى . » آنگاه خندان شدم .\r\nآرى ، او پاره‌اى از وجود رسول‌اللَّه صلى الله عليه و آله است . بخارى در مناقبِ فاطمه زهرا عليها السلام آورده كه پيامبر اكرم فرمود :\r\n« فاطمة بضعة منّي ، يؤذيني ما آذاها و يغضبني ما يغضبها » .\r\n« فاطمه « پاره‌اى از من است ، آنچه او را بيازارد مرا آزرده و آنچه او را به خشم آورد ، مرا به خشم آورده است . » « 1 »\r\nسهيلى گويد : « من سَبّها فقد كفر » ؛ « كسى كه به او اهانت كند كافر است . »\r\nسپس اضافه مىكند : شاهد اين مطلب اين است كه وقتى ابو لبابه خود را به ستون مسجد بست و قسم ياد كرد كه جز رسول خدا صلى الله عليه و آله آن را نگشايد و بعد فاطمه آمد كه او را بگشايد ، وى به خاطر سوگندى كه خورده بود ممانعت كرد و رسول خدا فرمود :\r\n« انّما فاطمة بضعة مِنّي » ؛ « همانا فاطمه پاره‌اى از من است . »\r\nبرخى از علما و محمدثان گفته‌اند : « هركس كارى كند كه موجب اذيّت و آزار فاطمه باشد ، در حقيقت پيغمبر را آزرده خاطر ساخته است و گناهى بالاتر از اين نيست كه\r\n\r\n\r\n","description":"","footnote":"\r\n( 1 ) - احمد و حاكم و ترمذى و طبرانى با اسناد صحيح نقل كرده‌اند .\r\n","page_name":" 272 ","page_number":272},
  {"content":"\r\n\r\nفرزندانِ فاطمه ، وى را بيازارند ! »\r\n4 - از ديگر خصايص زهرا عليها السلام اين بود كه پدرش كنيهء وى را « امّ ابيها » نهاد ؛ زيرا به پرستارى پدر و خدمت او پس از وفاتِ مادرش خديجه قيام كرد . پيامبر او را بسيار دوست مىداشت . زياد به ديدارش مىرفت . نزد او مىنشست و بچه‌هايش را بازى مىداد و هرگاه قصد مسافرت مىنمود ، از مدينه بيرون نمىشد مگر آنكه آخرين ديدارش با فاطمه باشد ! و چون از سفر برمىگشت اول به مسجد وارد مىشد و دو ركعت نماز مىخواند سپس به ديدار فاطمه مىرفت و او را زيارت مىكرد و با او همدم مىشد و بعد از آن به خانه همسرانش مىرفت .\r\n5 - ويژگى ديگر او اين بود كه در نزد پيغمبر صلى الله عليه و آله محبوب‌ترين و نزديكترين فرزندان آن حضرت بود و بيش از همه به پدرش شباهت داشت . ترمذى از عايشه نقل مىكند كه گفت : « احدى را نديديم كه در صورت و سيرت و نشستن و برخاستن شبيه‌ترين افراد به پيامبر باشد مانند فاطمه و هرگاه نزد پدر مىآمد آن حضرت به احترام وى به پا مىخاست و او را مىبوسيد و در جاى خود مىنشاند ! »\r\n6 - و نيز از خصايص او اين است كه نامش « زهرا » بود بدان جهت كه خداى تعالى او را به جمال و جلال و فروزندگى سيمايش آراسته بود و به رسول خدا صلى الله عليه و آله كه از زيباترين مردم در صورت و سفيدى مايل به سرخى و درخشندگى بود شباهت داشت ، گفتار عايشه را ديديم كه گفت : « نديدم كسى را كه در صورت و سيرت به رسول خدا شباهت بيشترى از زهرا داشته باشد ! »\r\n7 - زهرا يادآور شفاعت عظماى پيامبر در آخرت است ، آنگاه كه در آن موقف عظيم از خدا مىخواهد و مىگويد : « امّتم ، امّتم ، براى خود از تو خواهشى ندارم ، براى فاطمه از تو خواهشى ندارم . » در جريان شفاعت كردنِ اسامةبن زيد ، براى زنِ مخزومى كه آن زن سرقت كرده بود ، پيامبر فرمود :\r\n« لو أنَّ فاطمة بنت محمّد سرقت لَقَطَعْتُ يدها » .\r\n« اگر فاطمه دختر محمّد هم سرقت مىكرد دست او را مىبريدم ! »\r\nياد كردن پيامبر از فاطمه در آن لحظه‌هاى دشوار و وحشتناك ، دليل بر عظمت\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nرحمت و شفقت پيامبر به امّت است . سختى شدايدى كه در آن روز وجود دارد ، روزى كه آدمى از برادر و مادر و پدر و همسر و فرزندانش مىگريزد ! پيامِ اين سخنِ رسول‌اللَّه ، اين است كه پيامبران اولوالعزم به جهتِ شفاعت نكردن از مردم ، عذر خواهى مىكنند و برخود بيمناكند و به همين جهت است كه مىگويد : « نفسي ، نفسي ، اذهبوا الى غيري » .\r\nو اما نام بردنِ پيامبر از زهرا ، در قضيهء سرقتِ آن زنِ مخزومى ، براى بيانِ اصرار آن حضرت ، بر حقوقِ خدا و اقامهء حدود اوست و تأكيد بر اينكه در اين مورد احساسِ محبّت و خويشاوندى ، تأثيرى ندارد ، حتّى اگر عزيزترين و نزديكترينِ افراد نزدِ او باشد ! تا در اسوه بودن براى عدل و داورى و حكم به حق به سر حدّ كمال برسد و اين نقصى براى قدر و منزلت فاطمه نيست و مفهومش آن نيست كه ارتكابِ گناهى كه موجب حَدّ الهى شود ، از او احتمال مىرود ؛ چرا كه فاطمه در اجتناب از ارتكابِ گناهان و لغزش‌ها در نهايتِ كمال و قِداست است و استقامت و ورع و زهد وتقواى او سرآمد است .\r\nنظير اين ، خطابِ آن حضرت به فاطمه ، از بين همه خواهران اوست كه مىفرمايد :\r\n« اى فاطمه دختر محمّد ! از مال من هرچه خواهى طلب كن اما من نمىتوانم تو را از حق خدا بىنياز كنم » مفهوم اين سخن بيم دادن از روز قيامت و تكيه نكردن به نَسَب‌ها است و نيز دليل بر شدّتِ محبّت و عنايتِ او به فاطمه و كمال تربيت اوست ، تا نمونه و سرمشقى باشد براى همهء امّت و مَثَلِ اعلايى براى كمالِ خُلق و خوى پيامبر صلى الله عليه و آله و كمال عدل او در قضاوت و داورى .\r\n8 - و از خصايص او ، زهد در دنيا و زيورهاى آن است و صبر و پايدارى بر ناملايمات . جهيزيهء زهرا در نهايتِ سادگى بود . همانگونه كه زندگىاش با همسرش در نهايت سختى و رياضت بود ؛ چراكه دارايىاش كم و بسيار تهى دست بود ! با اين حال ، زهرا راضى بود و با صبر و تحمّل زندگى مىكرد . با دست‌هاى مباركش دستاس مىكرد تا وقتى كه خسته مىشد و آنگاه كه از پدرش خواست تا كنيزى از اسيران به خدمت او گمارد ، آن حضرت اجابت نكرد - و براى او صبر و تحمل را ترجيح داد - و او و همسرش را سفارش كرد كه قبل از خوابيدن سى و سه مرتبه تسبيح و حمد و تكبير خدا گويند .\r\nرسول خدا نپسنديد كه او زيورى بپوشد و او را به فروختن زيور و صدقه دادن با\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبهاى آن تشويق كرد و اين جز بدان خاطر نبود كه او پاره‌اى از وجود وى بود و مىخواست كه زهرا نمونهء اعلا در زهد و صبر و رياضت باشد ، همانگونه كه شخص پيامبر چنين بود ، تا شايستگى منزلت سيدهء زنان عالم را در روز قيامت داشته باشد .\r\n9 - و از خصايص او اين است‌كه آخرين فرد از فرزندانِ پيامبر بود كه وفات كرد و نخستين فرد از اهل‌بيت پيامبر كه به پدر ملحق شد ؛ زيرا بعد از پدر جز چند ماهى زندگى نكرد . و در آن هنگام بيست و هشت ساله بود « 1 » و اين دليلِ حقارتِ دنياست و اينكه آنچه نزد خداوند متعال است براى مؤمنان بهتر و ماندگارتر است و خداى عزّوجلّ براى پارهء تن پيغمبر و آن بانوى با جلالت اراده نموده كه به اصل كرامت و جلالت خود ملحق شود ! و در ملأاعلى او راكه - شصت و سه ساله - درگذشت ، ديدار كند .\r\n\r\nخاتمه\r\nمُسَلَّم است كه انتساب به رهبران هدايت و صاحبان فضل و دين ، يكى از بهترين چيزهاست كه به آن وسيله بتوان اميد تَقَرُّب به محضر رب‌ّالعالمين داشت تا چه رسد كه با سَيّد بشر و نورِ ديدگانِ ما خويشاوند باشد . اين نَسَبِ شريف ، به فاطمهء زهرا ، خيرالنساء ، سرور زنان ، دخترِ بهترين پدران و مادران ، مادرِ فرزندانِ اميرالمؤمنين ، ( علىبن ابىطالب عليه السلام ) حسن و حسين ، اختصاص دارد . آنان كه همواره نام و يادشان و ياد دودمان پاك و مباركشان براى همهء مسلمانان در اقطارِ عالم ، عطرآگين بوده است ، جز كسانى كه در دل نقصانى داشته‌اند .\r\nبراى شرافتِ اهل‌بيت گفتارى كه ( طبرانى و ابويعلى ) از پيامبر نقل كرده‌اند ، كافى است : « كلّ بني آدم ينتمون إلى عصبة إلّا ولد فاطمة أنا وليّهم و أنا عصبتهم » « 2 »\r\nاز خداوند مىخواهيم ، توفيق پيمودن راهى را كه شايستهء شرافت آنهااست ، عطا كند\r\n\r\n\r\n","description":"","footnote":"\r\n( 1 ) - به اعتقاد مورخان و محدثان شيعه هجده يا بيست ساله بود ، « مترجم » .\r\n( 2 ) - طبرانى ، در معجم الكبير ، ج 3 ، ص 44 ، ح 2631 ؛ خطيب ، تاريخ بغداد ، ج 11 ، ص 285\r\n","page_name":" 275 ","page_number":275},
  {"content":"\r\n\r\nتا خدا ترسى و پرهيزكارى آنها به حد كافى باشد و حرمت رسول‌اللَّه‌ا صلى الله عليه و آله در ميان آنان ، حفظ شود و گرايش دل‌ها به سوى آنها نزديك‌تر و قلب‌ها براى آنان صافىتر باشد . إِنَّمَا يُرِيدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً .\r\nكوردلانِ بىبصيرتى هستند بنامِ « نواصب » هرچند اندك ، كه بذرِ شك و ترديد را نسبت به اين بزرگواران - كه از گنج‌هاى هدايت و علم و حكمت مايه گرفته‌اند - در دل‌ها مىپاشند و راهِ خطا و مسيرِ ضلالت را مىپيمايند .\r\nگزيدهء سيرهء فاطمه زهرا عليها السلام ، بهترين چيزى است كه استاد به شاگردانش و پدران به پسران و دخترانشان تقديم مىكنند تا از خواندنش بهره‌برند و نفوسشان با بنيانهاى سالم و استوار اخلاقى ، سيراب گردد . داستان‌هاى واقعى زندگىِ آنان را بياوريم و از مبالغه و زياده‌گويى كه عقل و دين نمىپذيرد ، بر حَذَر باشيم و بر تبيين اهداف عاليه - كه اين سرگذشت‌ها دنبال مىكند - اصرار ورزيم ؛ زيرا چه بسيارند كه از تاريخ جز اندكى نمىدانند ! بنابراين ، حقّ خانوادهء مسلمان اين است كه اسوهء حسنه و سرمشق آموزنده‌اى را پيش روى نسل جوان بگذاريم تا بر اساس آن عمل كند و راهِ سلامت و رستگارى را بپيمايند ، ( ان شاءاللَّه ) .\r\nاين رساله ، گزيده‌اى از سيرهء سيدةالنساء و ذريّهء او را گردآورى نموده تا ديدگان ، با ديدنش فروغ گيرد ، بدين اميد كه اينها سرمشقى باشد كه دل‌هاى جوانان ما را نورانيّت بخشد و ترديد آفرينىِ سفسطه‌گران را نسبت به عظمت اين خاندان ، از دلها بشويد .\r\nزندگانىِ سرور زنانِ عالم فاطمه زهرا عليها السلام سراسرش درس‌ها و عبرت‌ها و اندرزهاست ! در كودكىاش ، دعوت اسلام را يارى كرد و از پدرش دفاع كرد ، كه اين درسى است براى فرزندان ( جوانان و نوجوانان ) .\r\nدر زندگىِ زناشويى و جهيزيه و ديگر خصايص و صبر بر مشكلات فراوانِ زندگى و در فضايل و خصايص و ديگر مزايايش ، رهنمون اصلاح و عمل صالح و الگوى شايسته براى بسيارى از اخلاقيات است . در اهتمام مصطفى نسبت به او و بلند كردن نام او و تهذيب و تربيت او ، درسى است براى دختران مسلمان در عفّت و طهارت و هوشيارىِ دقيق و نيروى فهم و مانند آيينه است از براى همهء دوشيزگان .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاين افتخار او را بس كه جلوه‌اى از نور ديدهء مصطفى صلى الله عليه و آله است كه در مدرسهء نبوّت پرورش يافته و با فضايلِ اخلاق ، در بالاترين سطح آن زينت شده است . و همين بس كه پدرش او را « ام‌ّابيها » ؛ « مادر پدرش » ، لقب داده . ( بنا به روايت طبرانى ) و نيز دربارهء او فرموده است : « إن‌ّاللَّه يرضى لرضا فاطمة و يغضب لغضبها » كه ( طبرانى با اسناد نيكو روايت كرده ) و پيامبر او را به خدا سپرد و براى سلامتى دينش دعا كرد ، آنگاه كه او را به همسرى على عليه السلام داد : « إنّي أعيذها بك و ذريّتها من الشيطان الرجيم » ؛ « بار خدايا ! او و ذريّهء او را از شرّ شيطان به تو مىسپارم » ( به روايت طبرانى ) .\r\nخداوند قلوب ما را منوّر كند و از چپ و راست و پيش روى و پشت سر و بالا و پايين روشنايى قرار دهد ، « إنّه سميع مجيب الدعاء » . و از خداوند متعال مسألت دارم كه محبت رسول‌اللَّه و موَدَّتِ خاندان و ذرّيهء او را بر دلهايمان الهام فرمايد !\r\nابيات ذيل را به ساحت قدس بتول ، فاطمهء زهرا عليها السلام تقديم مىكنم ، - خداوند ما را در قيامت با او محشور فرمايد - « 1 »\r\n لا و ربّي ، و ربِّ طه أبيكِ * لا يطيب المديح إلَّا فيكِ\r\nبضعةُ المصطفى و للجزء حُكم * الكُلِّ يُرضيه كلُّ ما يرضيكِ\r\nفِلذةٌ منه في المشاعر والإحساس * يؤذيه كلُّ ما يؤذيكِ\r\nإن بدت مسحة من الحزن يوماً * فيمحياك شوهدت في أبيك\r\nوحدة الذات لم ينلها انفصام * و هو سر ورثته في بنيك\r\nأنت شبه النبي في كلّ شيء * يشهدون النبي إن شاهدوك\r\nأنت ريحانة النبي إذا ما * شمها سركيف لا يدنيك \r\n حينما تقبلين ينهض مسروراً * و من بحر عطفه يرويك\r\nرتبة دونها المراتب في القرب * و فضل من الإله المليك\r\nلو أحبوا أباك حقاً * أحبوك و يقليه كلّ من يقليك \r\n\r\n\r\n","description":"","footnote":"\r\n( 1 ) - مؤلّف ، اين قصيدهء شيوا و پر مغز را از « عبدالقادر گيلانى » در مدح و منقبت حضرت زهرا عليها السلام آورده است . نظر به زيبايى و فصاحتِ قصيده ، متن و ترجمهء آن را براى اهل ادب و استفادهء خوانندگانِ گرامى آورديم .\r\n","page_name":" 277 ","page_number":277},
  {"content":"\r\n\r\n ضرب المصطفى بك المثل الأعلى * و هذا التفضيل ، لو أنصفوك\r\nقد قضىاللَّه أن يتم بكم نور * هداه . . بالرغم من شانئيك\r\nأنت كالبحر في العطاء و أولا * دك كالدر مالئاً شاطيك\r\nقد دعا المصطفى بأن يخرج اللَّه * كثيراً من نسلك المبروك\r\nفكأني به يهمهم يدعو * في ليالي الزفاف إذيحبوك\r\nبدعاء الأب الشفيق و يولي * زوجك المرتضى بما يوليك\r\nأنت آثرته بخبز و قد جاع * ثلاثاً و ليس بالمنهوك\r\nو بلا خادم صبرت على البيت * فبالصبر دائماً يوصيك\r\nوالرحى أثرت بكفيك لو تدري * الرحي من تمسها تفديك\r\nو أسر النبي في ساعة الكرب * فأبكاك ما الذي يبكيك ؟\r\nقد ألفت الحياة بالقرب منه * فتأثرت بالفراق الوشيك\r\nثمّ أدناك ثانياً فتبسمت * فهذا أبوك يسترضيك\r\nباللحاق السريع بعد شهور * كلّ شيء يهون بعد أبيك\r\nتلك واللَّه رتبة و مقام * لا يسامى . سبحانه معطيك\r\nفهنيئاً أمّ الحسين هنيئاً * و حناناً أماه إنا بنوك\r\nأو تنسيك جنّة الخلد أولادك * حاشا ، و إن همو قد نسوك\r\nقد وقاك شرور يوم عبوس * و سروراً و نضرة يجزيك \r\n و لكم يعقد اللواء و في ظل * ظليل إلهنا يؤويك\r\nفإذا رفرف اللواء عليكم * فاذكري من تخلفوا من بنيك\r\nواذكرينا إذا وردت على الحوض * لنسقى به كف من يسقيك\r\nفعسىاللَّه أن يمن برؤياك * و فينا ما ترضين يريك\r\nو سلام عليك في كل حين * يتغشاك من لدن باريك\r\nما همى ماطرٌ و ما قال حادٍ * لا يطيب المديح إلّا فيكِ \r\nعبدالقادر الجيلاني بن سالم بن علوي خرد\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n« نه ، به‌خدا سوگند ، به پدرت « طه » قسم ، كه ستايش جز تو را شايسته نيست .\r\nپارهء تن مصطفى صلى الله عليه و آله هستى و جزء حكم كل را دارد ، هر آنچه جزء را خشنود كند ، كل را خشنود ساخته است .\r\nدر شعور و احساس ، پاره‌اى از وجود اويى ، هر آنچه تو را بيازارد او را آرزده است .\r\nاگر كمترين اندوه در سيمايت ظاهر شود ، اثر آن در چهرهء پدرت مشاهده گردد .\r\nهمه از يك گوهريد ، كه پيوندش بريده نيست و اين راز را در فرزندانت به ارث نهاده‌اى !\r\nتو در همه چيز ، مانند پيامبرى و آنان كه تو را ببينند پيامبر را ديده‌اند .\r\nتو ريحانهء پيغمبرى كه هرگاه تو را مىبوييد خرسند مىشد ! پس چگونه تو را به حضور نطلبد !\r\nهرگاه بر او وارد مىشدى با شادمانى به پا مىخاست و از درياى مهرش ، سيرابت مىنمود .\r\nچنين رتبه‌اى از قرب ، برترين مراتب است و تَفَضُلى از مالك جهان هستى است .\r\nاگر پدرت را دوست مىداشتند تو را نيز دوست داشتند ، و اگر او را دشمن داشتند با تو دشمنى كردند .\r\nبالاترين مثال را مصطفى صلى الله عليه و آله به تو مىزد و اين فضيلتى است تو را اگر انصاف دهند .\r\nحكم خدا بود كه به وسيلهء شما نور هدايتش را به كمال رساند ، به رغم آنان كه با شما دشمنى كردند .\r\nتو در بخشش چون دريايى و فرزندانت ، دُرّهايى هستند كه ساحلِ اين دريا را پر كرده‌اند .\r\nمصطفى صلى الله عليه و آله ، از خدا خواست كه جمع كثيرى را از نسل مبارك تو پديد آورد .\r\nگويى حضرتش را مىبينم كه در شبَ زفاف ، هنگام تبريك گفتن ، بر اين مطلب ( كثرت اولاد نسلِ تو ) دعا مىكند .\r\nدعاى پدرى مهربان ، كه شوهرت مرتضى را ، همچون تو در پرتوِ عنايت خويش داشت .\r\nتو ، قرصِ نانى را ايثار كردى ، در حالىكه سه روز گرسنه بسر بردى و از خوراك سير نشده بودى !\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nدستاس بر دستت اثر نهاده و اگر دستاس مىدانست در دستِ كيست فدايى تو مىشد .\r\nپيامبر در آن لحظه‌هاى اندوهبار ، رازى گفت كه تو را به گريه آورد ، چرا گريان شدى ؟ !\r\nزيرا به زندگى ، در جوار او مأنوس بودى و دور نماى فراقش ، تو را آزار مىداد .\r\nدگر بار تو را به حضور طلبيد و رازى گفت ، كه لبخند زدى و اين پدر تواست كه خرسندت مىسازد .\r\nكه پس از چند ماه به سرعت به او خواهى پيوست و بعد از پدر ، همه چيز در نظرت بىارزش بود !\r\nبه‌خدا قسم ! اين رتبه و مقامى است كه چيزى با آن برابرى نمىكند ! منزّه است خدايى كه اين رتبه و مقام را بر تو ارزانى داشت .\r\nاى مادر حسين ! اين موهبت ، گوارايت ! گوارايت باد اى مادر گرامى ! ما همه فرزندان توييم .\r\nآيا بهشتِ برين ، فرزندانت را از ياد تو مىبرد ؟ حاشا ! حتّى اگر آنها تو را فراموش كنند .\r\nخدايت تو را از شرّ آن روز وحشتناك ، در امان دارد و با شادمانى و خرّمى ، پاداشت دهد .\r\nپرچم ( عزّت ) براى شما برپا گردد ! و در سايهء پايدارِ آفريدگار پناهت دهد .\r\nپس آنگاه كه اين پرچم ، بر سر شما به اهتزاز در آيد ، از فرزندان جامانده‌ات ياد كن .\r\nو آنگاه كه بر حوضِ ( كوثر ) وارد شوى ، به ياد ما باش تا از دستِ آنكه تو سيراب مىشوى ، ما نيز سيراب گرديم .\r\nبه اميدِ آنكه خدا با ديدار تو ، بر ما منّت گذارد و از رفتارِ ما ، چيزى را به تو بنمايد ، كه موجب خشنودى تو گردد .\r\nسلام و درودِ آفريدگارت ، در همه حال تو را شامل باد ، تا ابرها مىبارند و نغمه سرايان تَرَنُّم مىكنند ! »\r\nعبدالقادر گيلانى ، ( سالم‌بن علوى خرد )\r\n\r\n\r\n","description":"","footnote":"","page_name":" 280 ","page_number":280}
  ]