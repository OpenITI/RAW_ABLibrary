[
  {"content":"\r\n . \r\n","description":"","footnote":"","page_name":" 3 ","page_number":1},
  {"content":"\r\n . \r\n","description":"","footnote":"","page_name":" 4 ","page_number":2},
  {"content":"\r\n . \r\n","description":"","footnote":"","page_name":" 5 ","page_number":3},
  {"content":"\r\n . \r\n","description":"","footnote":"","page_name":" 6 ","page_number":4},
  {"content":"\r\n . \r\n","description":"","footnote":"","page_name":" 7 ","page_number":5},
  {"content":"\r\n . \r\n","description":"","footnote":"","page_name":" 8 ","page_number":6},
  {"content":"\r\n\r\n\r\nپيش‌گفتار\r\nانقلاب اسلامى ايران ، بزرگ‌ترين و عميق‌ترين انقلاب ارزشى و فكرى عصر حاضر است .\r\nبنيانگذار اين نهضت مقدس ، حضرت امام خمينى رحمة الله عليه ، با پيروى از مكتب حضرت سيد الشهداء عليه السلام ، دست ستم و سلطهء قدرت‌هاى استكبارى را از كشور امام زمان ( عج ) كوتاه كرد و به احياى سيرهء رسول الله صلى الله عليه و آله ، و اصلاح امور امّت و تحكيم پايه‌هاى حكومت اسلامى پرداخت و نهادهاى پرثمرى را يكى پس از ديگرى در جامعهء اسلامى ايران بنيان نهاد .\r\nسپاه پاسداران انقلاب اسلامى از خجسته نهادهايى است كه همزمان با شكل‌گيرى نظام مقدس اسلامى ، به دستور آن پير عارف و دورانديش تأسيس گرديد و رسالت عظيم پاسدارى از انقلاب اسلامى و دستاوردهاى آن و دفاع از حريم ولايت مطلقهء فقيه را بر عهده گرفت .\r\nتحقق اين مأموريت خطير ، در گرو برخوردارى اين نهاد مقدس از « بينش اسلامى » و « آگاهى سياسى » مىباشد كه امر « آموزش » يكى از راه‌هاى تأمين كنندهء آن است . از اين رو ، ارتقا و تقويت بينش اعتقادى و بصيرت سياسى پاسداران نيازى اجتناب‌ناپذير است .\r\nولىّ امر مسلمانان جهان ، حضرت آية اللَّه العظمى خامنه‌اى « مدظلّه العالى » خطاب به نمايندهء خود در سپاه پاسداران انقلاب اسلامى چنين مىفرمايد :\r\nسپاه پاسداران انقلاب اسلامى يك نيروى انقلابى است كه بر پايهء دين و تقوا و درك و عمل انقلابى به وجود آمده و وظيفهء اساسى نمايندهء اين‌جانب در آن عبارت از : نظارت مستمر بر حفظ و استحكام اين پايهء اساسى و برخورد با تخلّفات و پيشگيرى از آن‌هاست . « 1 » \r\n\r\n","description":"","footnote":" ( 1 ) . بخشى از حكم مقام معظم رهبرى به نماينده ولى فقيه در سپاه ( 6 / تير / 1369 ) . ","page_name":" 9 ","page_number":7},
  {"content":"\r\n\r\nاهميّت و نقش زيربنايى آموزش‌هاى عقيدتى سياسى در حفظ و استحكام پايه‌هاى اعتقادى و بصيرت‌هاى سياسى موجب شد كه اين مهم در چارچوب « نظام آموزشى » جامع و فراگيرى تحقق يابد كه در برگيرندهء سطوح مختلف علمى و تخصصى پاسداران ، بسيجيان و سربازان باشد . با تشكيل نيروهاى پنجگانهء سپاه و تصويب قانون استخدامى و نيز لحاظ عنصر عقيدتى - سياسى در كليهء درجات ، ادارهء آموزش‌هاى عقيدتى سياسى نمايندگى ولى فقيه در سپاه « نظام آموزش » را هماهنگ با نظام آموزشى و خدمتى كاركنان سپاه تدوين و با اهداف زير براى اجراى آن برنامه‌ريزى كرده است :\r\n1 - تربيت نيروى مؤمن و متعهد به ارزش‌هاى اسلام ناب محمدى صلى اللَّه عليه وآله .\r\n2 - توسعه و تعميق دانش و بينش عقيدتى سياسى پاسداران .\r\n3 - ايجاد توانايى و انگيزهء فكرى و معنوى در انجام وظايف و مأموريت‌هاى محوّله .\r\nدر نظام آموزشى عقيدتى سياسى ، مباحث بر اساس تحصيلات كاركنان ، در دو سطح كلى يك و دو ارائه مىگردد . براى سطح يك ، آموزش عمومى و سه مرحله آموزش ضمن خدمت شامل شش دورهء تداوم آموزش و سه دورهء آموزش تخصصى ( تخصصى اوليه ، تخصصى تكميلى و سرپرستى ) در نظر گرفته شده است .\r\nسطح دو نيز شامل دوره‌هاى كاردانى ، كارشناسى ، مقدماتى رسته‌اى ، عالى رسته‌اى ، دافوس ، عالى جنگ و چهار مرحله آموزش ضمن خدمت شامل شش دوره تداوم آموزش مىشود .\r\nبراى هر يك از دوره‌ها شمارهء شناسهء ( كد ) مخصوصى در نظر گرفته شده است كه مشخص كننده سطح ، مرحله و دوره است ؛ براى مثال شماره شناسه « 132 » رقم سمت چپ نشان‌گر سطح يك ، رقم وسط بيان‌گر مرحلهء سوم و رقم سمت راست گوياى دوره دوم است .\r\nاز آنجا كه دوره‌هاى عمومى ، تخصصى و سرپرستى ، عمومى افسرى ، كاردانى ، كارشناسى ، مقدماتى و عالى رسته‌اى ، دافوس و عالى جنگ مرحله ندارند ، رقم وسط با صفر مشخص شده است ؛ به عنوان مثال شمارهء شناسهء « 102 » نشان‌گر سطح يك و دوره دوم از دوره‌هاى آموزش طولى است .\r\n\r\n","description":"","footnote":"","page_name":" 10 ","page_number":8},
  {"content":"\r\n\r\nنظام آموزشى در برگيرندهء هفت موضوع به شرح ذيل است :\r\n1 . اصول عقايد\r\n2 . اخلاق اسلامى\r\n3 . احكام\r\n4 . معارف قرآن\r\n5 . تاريخ اسلام\r\n6 . دانش سياسى - اجتماعى\r\n7 . نظام دفاعى\r\nبا توجه به تنوع موضوعات ، شمارهء هر موضوع نيز در پى شماره هر دوره ، پس از علامت مميز ( / ) مىآيد . براى مثال ، عدد 5 در شماره شناسهء « 5 / 132 » بيان‌گر آن است كه موضوع دورهء ياد شده « تاريخ اسلام » است .\r\nمسئوليت تهيه و تدوين متون آموزشى مورد نياز نمايندگى ولىّ فقيه در سپاه بر عهده پژوهشكده تحقيقات اسلامى است . متون مورد نظر با توجه به سطح معلومات و تخصّص نيروهاى آموزشى و نوع و حوزهء مأموريت آنان ، در گروه‌هاى تحقيقاتى پژوهشكده ، تدوين و پس از طى مراحل اعتبار بخشى محتوايى و شكلى زير نظر كارشناسان و صاحب نظران موضوع در سطح حوزه و دانشگاه ، به تأييد نماينده ولىّ فقيه در سپاه و يا نمايندهء ايشان مىرسد .\r\nكتاب حاضر با شناسه ( كد ) 5 / 203 و شامل 16 درس از نظام آموزش‌هاى عقيدتى سياسى سپاه پاسداران انقلاب اسلامى است .\r\nپيشنهادها و تجربيات مربيان ارجمند و برادران عزيز متربّى ، راهگشا و مشوّق ما در رفع كاستىهاى متون آموزشى خواهد بود . از خداوند متعال مىخواهيم كه روز به روز بر بينش و آگاهىهاى اسلامى ما بيفزايد و آنها را عميق‌تر سازد .\r\nادارهء آموزش عقيدتى سياسى\r\nنمايندگى ولىّ فقيه در سپاه\r\n\r\n","description":"","footnote":"","page_name":" 11 ","page_number":9},
  {"content":"\r\n\r\n\r\nمقدمه\r\nبه گواه تاريخ ، اديان الهى به خصوص اسلام به عنوان آخرين و كاملترين آنها نقش اساسى در پيدايش ، تحول ، رشد و بالندگى تمدن و علوم و فنون و به طور كلى فرهنگ عام بشرى داشته‌اند . در ميان مذاهب اسلام ، مذهب تشيع در پيدايش علوم مختلف و تدوين و تأليف كتب علمى پيشگام بوده است . در مراكز مهم علمى سده‌هاى نخست ، عالمان ، نويسندگان و پژوهشگران شيعى به خصوص شيعيان ايرانى كه از آنها به عنوان موالى ياد مىشد حضور فعال داشته‌اند .\r\nمىتوان گفت شيعه در طول تاريخ اسلام با اتكاى به فرهنگ ، علوم و معارف اسلامى كه از اهل بيت ( ع ) بجاى مانده ، بقا يافته و ماندگار شده و نقش شايستهء خود را ايفا نموده است .\r\nدر ميان فِرق شيعه ، شيعهء دوازده امامى ، استقلال خود را به طور كامل حفظ كرد و بر خلاف گروه‌هاى شيعى منشعب از آن به طور روز افزون گسترش يافت و امروز با تشكيل حكومت اسلامى در ايران از منزلت ممتازى در جهان برخوردار است و اين به بركت هيأت فرهنگى و علمى اين مذب در طول تاريخ است .\r\nتأليف كتاب به طور عام و تاريخ نگارى در اسلام نيز به وسيلهء شيعيان آغاز و با هجرت امام على ( ع ) از مدينه به كوفه كه تشيع هويت سياسى پيدا كرد ، اقدامات بنيادى براى نماياندن چهره واقعى شريعت ناب محمدى ( ص ) به عمل آمد و در تصحيح تاريخ اسلام ، خطبه‌هاى امام على ( ع ) كه در زمان وى توسط اصحاب آن حضرت گردآورى شد و محصف فاطمه ( س ) كه توسط همسرش حضرت على ( ع ) نوشته و تأليف كتاب در تاريخ توسط ياران آن حضرت مانند ، عبيداللَّه بن ابى رافع ، اصبغ بن نباته مجاشعى ، سليم بن قيس هلالى ، نقش مؤثرى داشت . از آن به بعد ، جمع احاديث شيعه و تدوين تاريخ و سيرهء پيامبر ( ص ) و ائمه اطهار ( ع ) آغاز گرديد و كتابهاى فراوانى در مناقب اهل بيت ( ع ) به رشتهء تحرير درآمد .\r\nبنابراين عراق به خصوص كوفه ، مركز تاريخ نگارى گرديد و از آنجا به ساير اقطار اسلامى راه يافت . در اين ميان موالى شيعه كه غالباً ايرانى نژاد بودند اقدامات مؤثرى براى حفظ موقعيت و سوابق فرهنگى خود ايفا نمودند .\r\nدر صف نخست كسانى كه تاريخ را به صورت ، تحقيق ، تفصيل و مقايسه نوشتند مىتوان ،\r\n\r\n","description":"","footnote":"","page_name":" 12 ","page_number":10},
  {"content":"\r\n\r\nابومنذر هشام بن محمد بن محمد بشر كلبى كه تأليفاتش بيش از 150 عنوان است ، ابوعبداللَّه . . . بن محمد بن عمروى مدنى ( م 207 ق ) ، احمد بن اعثم كوفى صاحب كتاب « الفتوح » مورخ قرن سوم ، ابومخنف ، نصر بن مزاحم منقرى ، محمد بن اسحاق مطلبى ، يعقوبى ، مسعودى ، رازى خراسانى ، حاكم نيشابورى ، ابن طقطقى ، ابن فوطى ، اسكندر بيك ، ميرزا محمد تقى سپهر ، نام برد .\r\nنخستين اثر در تاريخ تشيع از آنِ حسن بن موسى نوبختى ، نويسنده كتاب « فرق الشيعه » است . از آن پس ، شمارى از نويسندگان مسلمان و شرق‌شناس به پژوهش دربارهء تاريخ تشيع پرداختند كه آثار در خورى پديد آوردند . گرچه در لابلاى كتابهاى اين پژوهشگران به تاريخ تشيع ايران نيز اشاراتى شده ولى كتابهاى مستقلى كه در زمينه تاريخ تشيع ايران توسط پژوهشگران معاصر پديد آمده است ، عبارتند از : « تشيع در ايران » نوشته ، احمد مشكوه كرمانى ، « تاريخ تشيع اصفهان » نوشتهء مهدى فقيه ايمانى ، « سلطان محمد خدابنده » و تشيع امامى در ايران » و « تاريخ تشيع در ايران از آغاز تا قرن هفتم » نوشتهء رسول جعفريان ، همچنين در سال 1384 پژوهشگاه حوزه و دانشگاه ، كتاب درسى به نام « تاريخ تشيع » ارائه داد . اما با وجود همهء اين آثار ارزشمند جاى كتابى جامع و در عين حال مختصر و درس بندى شده براى دانشجويانى كه دورهء كارشناسى را گذرانده‌اند خالى بود .\r\nبر همين اساس كتاب حاضر با استفاده از منابع مختلف تاريخى و كلامى به ويژه از دو كتاب اخير ، در شانزده درس تدوين گرديد .\r\nموضوع اصلى اين دروس ، بررسى عوامل ورود و گسترش تشيع در ايران تاكنون بود . علاوه بر آن در دو درس نخست به شناساندن مفهوم و مبانى تشيع و چگونگى پيدايش اين مذهب و سير تكوينى آن پرداخته شد .\r\nاميد آن داريم كه ارائه كتابهايى از اين دست بتواند به تفاهم هر چه بيشتر مذاهب اسلامى به ويژه شناساندن مفاهيم و تاريخ تشيع به پيروان ديگر مذاهب كمك نمايد . اين آشنايى موجب مىگردد ، تا مسلمانان بهتر بتوانند ، دربارهء يكديگر قضاوت نمايند و در اين برهه از زمان ، كه دشمنان اسلام براى نابودى آن همت گماشته‌اند ، راه را بر تفرقه افكنان ، دروغگويان و تهمت زنان ببندند و با اتحاد هر چه بيشتر در مقابل آنها بايستند .\r\nپژوهشكده تحقيقات اسلامى\r\n\r\n","description":"","footnote":"","page_name":" 13 ","page_number":11},
  {"content":"\r\n\r\n\r\nدرس اول : كليات\r\n\r\n1 . معناى لغوى و اصطلاحى شيعه و تشيع\r\nواژه « شيعه » به معناى پيرو و طرفدار است ، و نيز گروهى كه اعضاى آن بر امرى يك سخن شوند و همچنين به معنى گروه ياران آمده است . « 1 »  اين واژه با معناى لغوىاش در قرآن و روايت نيز آمده است : وَ إِنَّ مِنْ شيعَتِهِ لإِبْراهيمَ . ( صافات : 83 ) پيامبر ( ص ) نيز فرمود : ان عليّاً وَ شيعَتُهُ هُمُ الفائِزُون » . « 2 »  تشيع نيز در لغت به معناى پيروى ، يارى و ولايت كسى را داشتن است ؛ البته به مذهب شيعه نيز « تشيع » اطلاق مىشود .\r\nشيعه در اصطلاح به مسلمانانى مىگويند كه حضرت على ( ع ) را پس از رحلت پيامبر اكرم ( ص ) خليفه و امام شرعى مىدانند و معتقدند امامت آن حضرت به وسيله نص و تعيين ، از جانب خداوند و با معرفى پيامبر ( ص ) صورت گرفته و عمل كسانى را كه پس از پيامبر ( ص ) در سقيفه بنىساعده گرد آمدند و غير على ( ع ) را به خلافت برگزيدند ، نمىپذيرند . « 3 » \r\nابن خلدون مىنويسد : « شيعه در لغت به معنى ياران و پيروان مىباشد و در اصطلاح فقيهان و متكلمان ، اعم از پيشينيان و پسينيان به پيروان على ( ع ) و فرزندانش اطلاق مىشود » . « 4 » \r\nشهرستانى در معناى اصطلاحى شيعه گفته است : « شيعه به كسانى مىگويند كه تنها از على ( ع ) پيروى مىكنند و قائل به امامت منصوص اويند و او را وصى مىدانند » . « 5 » \r\n\r\n","description":"","footnote":" ( 1 ) . فيروزآبادى ، قاموس المحيط ، ذيل عنوان « شيع » ؛ على اكبر ، دهخدا ، لغت نامه .  ( 2 ) . محمدبن محمد بن نعمان ، مفيد ، الارشاد فى معرفة حجج اللَّه على العباد ، ج 1 ، ص 41 .  ( 3 ) . لغت‌نامه دهخدا ، ذيل عنوان « شيعه » ؛ ر . ك : فياض لاهيجى ، عبدالرزاق ، گوهر مراد ، ص 365 - 369 .  ( 4 ) . عبدالرحمن ، ابن خلدون ، مقدمه ابن خلدون ، ص 196 .  ( 5 ) . محمدبن عبدالكريم ، شهرستانى ، الملل و النحل ، ج 1 ، ص 130 . ","page_name":" 14 ","page_number":12},
  {"content":"\r\n\r\nابن حزم نيز گفته است : شيعه به كسى گفته مىشود كه معتقد است على ( ع ) پس از پيامبر ( ص ) برترين مردم و سزاوارترين به امامت است . « 1 » \r\nمحمد جواد مغنيه مىنويسد : تشيع عبارت است از ايمان به وجود نص از جانب پيامبر ( ص ) بر امامت على ( ع ) و خلافت او ، بدون آنكه در حق او يا فرزندانش غلو شده باشد . « 2 » \r\nعلامه طباطبايى نيز مىنويسد : شيعه در لغت به معنى پيرو مىباشد - و در اصطلاح - به كسانى گفته مىشود كه جانشينى پيامبر اكرم ( ص ) را حق اختصاصى خانواده رسالت مىدانند و در معارف اسلام پيرو مكتب اهل‌بيت ( ع ) مىباشند .\r\nشيعه اعتقادى ( يعنى كسانى كه در زمان پيامبر ( ص ) با توصيه‌هاى آن حضرت معتقد به امامت حضرت على ( ع ) پس از پيامبر ( ص ) بودند گرچه اصطلاح شيعه بر آنها بار نمىشد ) ، نخستين بار در زمان رسول خدا ( ص ) به پيروان حضرت على ( ع ) اطلاق شد . « 3 »  و پيامبر اكرم ( ص ) در روايات متعددى ، آينده‌اى روشن را به حضرت على ( ع ) و شيعيانش بشارت داده است . « 4 » \r\n\r\n2 . انشعابات شيعه\r\nمذهب شيعه تا زمان امام حسين ( ع ) هيچ‌گونه انشعابى نپذيرفت ، ولى پس از شهادت آن حضرت ، اكثريت شيعه به امامت على بن الحسين ( ع ) - سجاد ( ع ) - قائل شدند و اقليتى معروف به كيسانيه ، پسر سوم حضرت على ( ع ) ، محمد بن حنفيه را امام و مهدى موعود دانستند ، كه در كوه رَضوى غايب شده و روزى ظاهر خواهد شد . پس از امام سجاد ( ع ) و در زمان امامان ( ع ) پس از ايشان در طول تاريخ انشعابات ديگرى نيز در شيعه صورت گرفت كه از اغلب آنها جز نامى در كتاب‌ها نمانده است . « 5 »  امروزه تنها سه گروه از آنها در جهان باقى\r\n\r\n","description":"","footnote":" ( 1 ) . على بن احمد ، ابن حزم ، الفصل فى الملل و الاهواء و النحل ، ج 2 ، ص 226 .  ( 2 ) . محمدجواد ، مغنيه ، الشيعه فى الميزان ، ص 33 .  ( 3 ) . ابوحاتم رازى ، حاضر العالم الاسلامى ، ج 1 ، ص 188 .  ( 4 ) . محمد محمدى رىشهرى ، ميزان الحكمة ، ج 2 ، ذيل عنوان « شيعه » .  ( 5 ) . ر . ك : شيعه در اسلام ، ص 32 - 34 . ","page_name":" 15 ","page_number":13},
  {"content":"\r\n\r\nمانده كه عبارتند از :\r\nيك . زيديه ؛ اين گروه ، پيروان زيد شهيد ( 121 ه . ق ) فرزند امام سجاد مىباشند . اين گروه در عين حال كه امامت را حق امام على ( ع ) مىدانند ، خلافت ابوبكر و عمر را به عنوان امامت مفضول پذيرفته و پس از امام حسين ( ع ) و امام سجاد ( ع ) زيد بن على را به جاى امام باقر ( ع ) امام دانسته‌اند .\r\nدو . اسماعيليه ؛ اين فرقه به امامت حضرت على ( ع ) تا امام صادق ( ع ) معتقد هستند . اما پس از امام ششم ، اسماعيل ، پسر بزرگ امام صادق ( ع ) را امام هفتم و آخرين امام مىدانند .\r\nاسماعيل در زمان حيات آن حضرت وفات كرد . اين فرقه پس از رحلت امام صادق در سال 148 هجرى از شيعه جدا شدند .\r\nسه . اماميه اثنى عشريه ؛ اصطلاح عام اماميه به تمام فرقه‌هايى گفته مىشود كه به امامت بلافصل علىبن ابىطالب ( ع ) پس از رسول خدا ( ص ) معتقد هستند ، اما اصطلاح خاص آن ، تنها بر شيعه اثنى عشريه اطلاق مىشود كه به امامت امامان داوزده‌گانه كه نخستين ايشان حضرت علىبن ابىطالب و فرجامين آنان حضرت مهدى ( عج ) است اعتقاد دارند . اين گروه اكثريت شيعيان جهان را تشكيل مىدهند و در واقع ديگر اقليت‌هاى شيعه از آن منشعب و جدا شده‌اند . « 1 » \r\n\r\n3 . اصول اعتقادى و سياسى شيعه\r\nمذهب شيعه اثنى عشرى ، همانند هر دين و مذهبى ، اصول و مبانى عقيدتى و سياسى مشخصى دارد كه آن را از ديگر اديان و مذاهب متمايز مىكند . اصول و مبانى عقيدتى و سياسى مذهب شيعه دوازده امامى بر آيات قرآن و روايات پيامبر اسلام ( ص ) استوار و مستند مىباشد و اين مهم ثابت مىكند كه شيعه همان اسلام ناب است و اركانش بر آيات محكم الهى و روايات پيامبر اكرم استوار شده است . معتقداتش ريشه در قرآن و روايت دارد . ديگر آنكه ظهور اين مذهب از نظر اعتقادى به دوران بعثت و نبوت پيامبر اسلام ( ص ) بازمىگردد نه پس از رحلت آن حضرت ، چنان‌كه برخى از مغرضين چنين گفته‌اند .\r\n\r\n","description":"","footnote":" ( 1 ) . محمدجواد ، مشكور ، تاريخ شيعه و فرقه‌هاى اسلامى تا قرن چهارم ، ص 59 ، 146 و 189 ؛ سيد محمد حسين ، طباطبايى ، شيعه در اسلام ، ص 62 - 63 و 68 ؛ بغدادى * * * ، عبدالقاهر بن طاهر ، اصول الدين ، ص 285 ؛ نوبختى ، حسن بن موسى ، فرق الشيعه ، ص 70 ، 79 و 116 . ","page_name":" 16 ","page_number":14},
  {"content":"\r\n\r\nشيعه حضرت على ( ع ) در دوران پيامبر ( ص ) بودن ، بدين معنى نمىباشد كه آنها راه و رسم جداگانه در پيش گرفتند ، چون بديهى است كه لازمه پيروى از حضرت على ( ع ) پيروى از رسول اسلام ( ص ) و حضرت على ( ع ) ، خود تسليم‌ترين فرد به اوامر پيامبر ( ص ) بود . و هيچ‌گاه از دنباله‌روى و تبعيت از وى تخطى ننمود . « 1 » \r\nپيامبر نيز همواره على را بر حق دانسته است . « 2 »  در اين‌جا ، نخست اصول و مبانى عقيدتى شيعه ، سپس به انديشه‌هاى سياسى آن به اختصار مىپردازيم :\r\n\r\n1 - 3 . اصول اعتقادات شيعه\r\nالف ) امامت ، اصلى از اصول دين ؛ يكى از مهم‌ترين جهاتِ بحث پيرامون اصل امامت ، جهت اعتقادى آن است . شيعه بر اين باور است كه امامت از حساس‌ترين و حياتىترين اصول اعتقادى است ؛ زيرا سعادت دو جهان ، اصلاح اخلاق و رفتار و همه شئون زندگى مسلمانان و بقا و بالندگى اسلام وابسته به آن است . با توجه به چنين جايگاه مهم اعتقادى است كه پيامبر اسلام ( ص ) مىفرمايد : « مَن ماتَ بِغَيرِ امامٍ ماتَ ميتَةً جَاهِليَّةً ؛ « 3 »  كسى كه بدون امام از دنيا برود ، به مرگ جاهليت - قبل از اسلام - مرده است . »\r\nشيعه با توجه به حياتى بودن مسئله امامت آن را در رديف ديگر اصول اعتقادى يعنى توحيد ، نبوت و معاد از اصول مذهب خويش قرار داده است . « 4 »  شيعه بر اين باور است كه بقاى دين موقوف به وجود امام است ، چنان كه حدوث آن نيازمند به وجود پيامبر ( ص ) بود . « 5 »  ولى اهل سنت ، امامت را از فرع دين و در رديف احكام عملى اسلام قلمداد كرده‌اند . « 6 » \r\nمتكلمان شيعه و سنى ، امامت را جانشينى پيامبر در امر دين و دنيا دانسته‌اند ، « 7 »  ولى شيعه معتقد است كه امامت در باطن نوعى ولايت بر انسان و اعمال او دارد و در ظاهر انسان را تا\r\n\r\n","description":"","footnote":" ( 1 ) . نهج البلاغه ، خطبه 37 ، ص 121 .  ( 2 ) . عبدالحسين ، امينى ، الغدير ، ج 3 ص 178 .  ( 3 ) . سعد الدين ، تفتازانى ، شرح مقاصد ، ج 5 ، ص 239 ؛ شيخ عبدالعلى بن جمعه ، تفسير نورالثقلين ، ج 3 ، ص 194 .  ( 4 ) . محمدبن محمدبن نعمان ، مفيد ، المقنعه ، ص 32 ؛ همو ، اوائل المقالات ، ص 7 ؛ گوهر مراد ، ص 267 .  ( 5 ) . گوهر مراد ، ص 467 - 468 .  ( 6 ) . شرح مقاصد ، ج 5 ، ص 232 .  ( 7 ) . شرح مقاصد ، ج 5 ، ص 232 ؛ گوهر مراد ، ص 461 - 462 . ","page_name":" 17 ","page_number":15},
  {"content":"\r\n\r\nمقصد هدايت و راهنمايى مىكند . « 1 »  از اين رو نبايد لحظه‌اى زمين از حجت خدا - امام - خالى بماند و گرنه زمين به همراه اهل آن نابود خواهد شد . « 2 » \r\nشيعه ، امامت را لطف پروردگار بر بندگان خود مىداند ( الامام لطف ) و بر خداوند است كه امامت را مانند نبوت از طريق وحى تعيين نمايد ؛ با اين تفاوت كه پيامبر به طور مستقيم از طرف خداوند مبعوث مىگردد و امام با واسطه پيامبر ( ص ) از سوى خدا معرفى مىگردد . « 3 »  مسئله امامت جنبه الهى داشت نه مردمى و حتى پيامبر نمىتوانست بدون تعيين خداوند كسى را براى اين منصب معرفى نمايد ، از اين رو پيش شرط اسلام آوردن برخى از قبايل عرب - مانند ، بنى عامر بن صعصعه - را كه گفتند رهبرىِ پس از تو از آن ما باشد ، رد كرد و فرمود : « اين كار به دست خداست هر جا كه بخواهد آن را قرار مىدهد . » « 4 »  چنان‌كه انصار نيز در بيعت عقبه با پيامبر ( ص ) بر اين اساس بيعت كردند كه در هر شرايطى از آن حضرت اطاعت كنند و در مسئله جانشينى با او به نزاع برنخيزند . « 5 » \r\nب ) عصمت امام ؛ عصمت در لغت به معناى نگاهدارى نفس از گناه و در اصطلاح متكلمان شيعه ، عبارت است از ملكهء نفسانى يا نيروى ربانى و خدادادى كه دارندهء آن را از خطا و گناه عمدى و سهوى - در عين قدرت ارتكاب - باز مىدارد . « 6 » \r\nشيعه عصمت را در امام و رهبرى جامعه پس از پيامبر ( ص ) شرط مىداند ، چون قوام و حفظ دين و شريعت به وجود امام معصوم است و بدون آن دين از تغيير و تبديل در امان نيست ، زيرا وجود امام بدين جهت است كه پس از پيامبر ( ص ) به بيان احكام و دستورات دين بپردازد و به همان دليل كه پيامبر بايد در گرفتن وحى ، حفظ و ابلاغ آن معصوم باشد تا در اين سه مورد\r\n\r\n","description":"","footnote":" ( 1 ) . سيدمحمد حسين ، طباطبايى ، الميزان ، ج 1 ، ص 270 - 275 ؛ نهج البلاغه ، خطبه 152 ؛ مجموعه آثار ، ج 4 ، ص 848 .  ( 2 ) . ابوجعفر ، صفار قمى ، بصائر الدرجات ، ص 9 .  ( 3 ) . حسن بن يوسف ، حلى ، كشف المراد فى شرح تجديد الاعتقاد ، ص 384 ؛ گوهر مراد ، ص 475 - 476 ؛ مرتضى ، مطهرى ، امامت و رهبرى ، ص 92 .  ( 4 ) . محمدبن جرير ، طبرى ، تاريخ طبرى ، ج 2 ، ص 350 ؛ بلاذرى ، احمدبن يحيى ، انساب الاشراف ، ج 2 ، ص 102 .  ( 5 ) . على ابن ابىبكر ، هيثمى ، مجمع الزوائد و منبع الفوائد ، ج 6 ، ص 49 ؛ عبدالحسين ، امينى ، الغدير ، ج 7 ، ص 134 .  ( 6 ) . لغت نامه دهخدا ، ذيل عنوان « عصمت » ؛ ر . ك : تفسير نمونه ، ج 17 ، ص 304 ؛ محمد تقى ، مصباح يزدى ، اصول عقائد ( 2 ) ، راهنماشناسى ، ص 91 - 92 ؛ محسن ، شفاهى ، شئون ولايت ، ص 122 . ","page_name":" 18 ","page_number":16},
  {"content":"\r\n\r\nخطا و اشتباه نكند ، امام نيز بايد چنين باشد تا در حفظ و تبيين و تفسير دين اشتباه ننمايد . شيعه براى اثبات عصمت امام ، به آيات و رواياتى استناد كرده است كه از جمله آنها ، موارد زير است :\r\n1 . آيه تطهير :\r\nإِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهيرًا . ( احزاب : 33 )\r\nخدا فقط مىخواهد آلودگى را از شما خاندان - پيامبر - بزدايد و شما را پاك و پاكيزه گرداند .\r\nروايات فراوانى از شيعه و سنى حكايت از آن دارند كه اين آيه در شأن پيامبر ( ص ) و اهل‌بيت ( ع ) او ، يعنى امام على ( ع ) ، فاطمه ( س ) ، امام حسن ( ع ) و امام حسين ( ع ) نازل گرديده و بر عصمت آنها دلالت دارد . چون اطلاق كلمه رجس - با توجه به آن كه الف و لام آن براى جنس است - هرگونه پليدى و گناه را شامل مىشود و كلمه « انّما » براى حصر و تاكيد است كه ارادهء قطعى خداوند بر آن قرار گرفته كه اهل بيت از هرگونه پليدى و گناه پاك باشند كه همان مقام عصمت مىباشد . « 1 » \r\n2 . آيه اولوالامر :\r\nأَطيعُوا اللَّهَ وَ أَطيعُوا الرَّسُولَ وَ أُولِي اْلأَمْرِ مِنْكُمْ . ( نساء : 59 )\r\nخدا را اطاعت كنيد و پيامبر و اولياى امر خود را - نيز - اطاعت كنيد .\r\nهمه مفسران شيعه مىگويند ، منظور از « اولوالامر » امامان معصوم مىباشند . برخى از علماى اهل سنت نيز گفته‌اند اين آيه دربارهء حضرت على ( ع ) نازل شده است . « 2 »  فخر رازى از علماى بزرگ اهل سنت مىگويد « اولوالامر » بايد معصوم باشند . « 3 » \r\nروشن است كه اطاعت بىقيد و شرط از « اولوالامر » دلالت بر عصمت آنان دارد . امام على ( ع ) مىفرمايد :\r\nهمانا خداوند بدان جهت به اطاعت صاحبان امر فرمان داد كه آنان معصوم و پاكيزه هستند و هيچ‌گاه به گناه امر نمىكنند . « 4 » \r\n\r\n","description":"","footnote":" ( 1 ) . تفسير نمونه ، ج 17 ، ص 300 - 303 .  ( 2 ) . ر . ك : تفسير نمونه ، ج 3 ، ص 436 و 443 - 444 .  ( 3 ) . فخررازى ، تفسير كبير ، ج 1 ، ص 142 .  ( 4 ) . محمد بن على ، صدوق ، علل الشرايع ، ج 2 ، ص 123 . ","page_name":" 19 ","page_number":17},
  {"content":"\r\n\r\n3 . حديث ثقلين :\r\nقال رسول اللَّه ( ص ) : « انِّى تارِكٌ فِيكُمُ الثَّقَلَينَ كِتَابَ اللَّهِ و عِتْرَتى اهْلُ بَيْتِى وَ انَّهُمَا لَنْ يَفْتَرِ قَاحَتَّى يَرِدا عَلَّى الحَوضَ مَا انْ تَمَسَّكْتُمْ بِهما لَمْ - لَنْ - تَقَضِّلُوا » . « 1 » \r\nمن ميان شما دو چيز گرانبها به جاى مىگذارم : كتاب خدا و عترتم ، اهل‌بيتم ؛ و اين دو از يكديگر جدا نمىشوند تا كنار حوض كوثر به من باز گردند . اگر شما به اين دو تمسك جستيد هرگز گمراه نمىشويد !\r\nرسول خدا در حديث ثقلين اهل‌بيت خود را هم پايه و در كنار ، قرآن كريم قرار داد ، همان قرآنى كه از هرگونه خطا و اشتباه به دور است و فرمود تمسك و دستاويز جستن به اين دو ، شما را از گمراهى باز مىدارد . به همين دليل اهل بيت بايد از خطا پاك باشند تا تمسك به آنها موجب گمراهى نگردد .\r\n4 . حديث سفينه :\r\nانَّ مَثَلَ اهَلِ بَيْتِى كَمَثَلِ سَفِيْنَةِ نُوحٍ مَنْ رَكِبَها نَجى و مَنْ تَخَلَّفَ عَنْهَا غَرِقَ . « 2 » \r\nهمانا مَثَل اهل بيت من - در ميان شما - همچون كشتى نوح است كه هر كس بر آن نشست نجات يافت و هر كس از آن تخلف كرد - و جدا شد - غرق شد .\r\nاين حديث بيان مىدارد كه اهل بيت را پيشوا و رهبر خود قرار دهيد تا نجات يابيد .\r\nحديث سفينه بهترين گواه بر عصمت اهل بيت است ، زيرا يك فرد خطاكار و گناه‌كار كه خود بر لب پرتگاه سقوط و نابودى است ، هرگز نمىتواند ناجى ديگران باشد !\r\nج ) علم امام ؛ شيعه بر اين اعتقاد است كه خداوند مسؤوليت رهبرى بندگان خود را در تمام زمينه‌هاى مادى و معنوى بر عهدهء پيامبر و امامان معصوم ( ع ) نهاده است . ايفاى اين مسؤوليت نياز به آگاهى بر بسيارى از مسائل دارد كه بر ساير مردم پوشيده است .\r\nاين آگاهى ، به آگاهى از احكام و قوانين الهى محدود نمىشود ، بلكه لازم است بر كليات\r\n\r\n","description":"","footnote":" ( 1 ) . محمدباقر ، مجلسى ، بحارالانوار ، ج 2 ، ص 226 و ج 5 ، ص 21 ؛ ر . ك : احمد بن حنبل ، مسند احمد ، ج 4 ، ص 367 ؛ مسلم بن حجاج ، صحيح مسلم ، ج 7 ، ص 123 ؛ ابن كثير ، تفسير ابن كثير ، ج 3 ، ص 494 .  ( 2 ) . محمدبن على ، صدوق ، عيون اخبار الرضا ( ع ) ، ج 1 ، ص 30 ؛ الغيبه ، ص 44 ؛ حاكم نيشابورى ، مستدرك الحاكم ، ج 2 ، ص 343 . ","page_name":" 20 ","page_number":18},
  {"content":"\r\n\r\nاسرار جهان هستى و هدف از آفرينش علم داشته باشند ؛ در غير اين صورت رهبرى آنان كامل نخواهد بود . و اين امر با حكمت الهى در تعيين امامت منافات پيدا مىكند . « 1 »  امام صادق فرمود :\r\nخداوند حكيم‌تر ، گرامىتر ، بزرگ‌تر و عادل‌تر از آن است كه به وجود حجتى بر مردم احتجاج كند ، سپس چيزى از امورشان را بر او مخفى بدارد . « 2 » \r\nتاريخ به روشنى شهادت مىدهد كه دربارهء هر موضوعى از امامان شيعه سوال مىكردند ، پاسخ مىگرفتند . امام شيعه حضرت على ( ع ) است كه مىفرمايد : « هر چه مىخواهيد از من سؤال كنيد ! » « 3 »  سرچشمهء علم امام از فضل خداوند است تا رهبرى و راهنمايى بندگان خدا را به عهده گيرند .\r\nه ) نصب و نص امام ؛ به اعتقاد شيعه ، انتخاب امام از مردم ساخته نيست و نمىتوانند در چنين موضوع مهمى ، نظر دهند ، بلكه خداوند است كه امام را تعيين و به وسيله پيامبر ( ص ) به مردم معرفى مىنمايد . از اين امر به نص يا تنصيص - نصب يا تعيين - تعبير مىشود . امامت منصبى الهى و تداوم رسالت است و انتخاب مردم در آن نقشى ندارد ؛ همان‌گونه كه مردم در تعيين نبى و رسول دخالت ندارند . « 4 » \r\nشيعه معتقد است ، پيامبر پس از نزول آيه « وَ أَنْذِرْ عَشيرَتَكَ اْلأَقْرَبينَ » ( شعراء : 214 ) در سال سوم هجرت و دعوت علنى از خويشاوندانش ، موضوع امامت و رهبرى پس از خود را مطرح و على ( ع ) را جانشين خود معرفى نمود . سپس اين امر را به مناسبتهاى گوناگون تكرار كرد و در غدير خم از مردم براى او بيعت گرفت و در واپسين لحظات عمر ، قلم و كاغذ خواست تا وصيت نامه‌اى دربارهء رهبرى پس از خود بنويسد ، كه با مخالفت برخى عملى نگرديد . « 5 » \r\nاهل سنت منكر نص و تعيين امام از سوى خداوند هستند ، و امامت را منصبى اجتماعى مىدانند كه امام با انتخاب مردم از طريق ، بيعت و شورا برگزيده مىشود . آنان از اين هم پا را\r\n\r\n","description":"","footnote":" ( 1 ) . تفسير نمونه ، ج 9 ، ص 46 - 47 .  ( 2 ) . بحارالانوار ، ج 26 ، ص 138 .  ( 3 ) . سليمان ، قندوزى حنفى ، ينابيع الموده ، ص 74 .  ( 4 ) . ر . ك : گوهر مراد ، ص 469 و ص 477 - 480 .  ( 5 ) . كشف المراد ، ص 465 - 266 و 486 - 521 . ","page_name":" 21 ","page_number":19},
  {"content":"\r\n\r\nفراتر نهاده حتى امامت كسى را كه از راه زور و استيلا به منصب خلافت و رهبرى دست يافته ، مىپذيرند . « 1 » \r\n\r\n2 - 3 . اصول سياسى شيعه\r\nبه اعتقاد تشيع ، سياست از ديانت جدا نيست و نظام سياسى و حكومت از مبانى فكرى و عقيدتى نشأت مىگيرد ، به طورى كه اجراى احكام دين ، بدون وجود يك حاكميت سياسى مقتدر امكان نمىپذيرد . پيامبر اسلام ( ص ) و امام على ( ع ) آن‌گاه مبانى و اصول عقيدتى خود را به عمل درآوردند و خود الگو و اسوه براى اقتدا شدند كه حكومت و دولتى نبوى و علوى را بنيان نهادند .\r\nبنابراين اصول سياسى تشيع مانند اصول اعتقادى آن ريشه در قرآن كريم ، سنت نبوى و سيره علوى و ائمه اطهار دارد . براى تبيين اين موضوع به بررسى ويژگىهاى مهم اين انديشه مىپردازيم :\r\nالف ) شيعه و منشأ حاكميت ؛\r\nبه اعتقاد شيعه ، حكومت و زعامت مسلمانان از حياتىترين مسائل جامعه است و نمىشود خداوند كه توسط پيامبرش ( ص ) درباره همه مسائل از واجب ، حرام ، مستحب ، مكروه و مباح سخن گفته ، پيرامون حاكميت پس از پيامبر ( ص ) سخن نگفته باشد . شيعه منشأ حاكميت را الهى مىداند و معتقد است خداوند آن را به افراد خاصى وامىگذارد كه از ويژگى عصمت و علم لدّنى برخوردار باشند . از آنجا كه پس از پيامبر اسلام ( ص ) اين دو ويژگى در انحصار اهل بيت پيامبر بود فقط آنان شايستگى حكومت بر مردم را داشتند .\r\nبنابراين حكومت حق قانونى ائمه اطهار بود و اين مسئله به قبول و نفى مردم بستگى نداشت ، گرچه شرط تحقق و فعليت آن ، مقبوليت مردمى بود كه امروز از آن تعبير به مردم سالارى دينى مىشود .\r\nمردم سالارى دينى كه مىتوان آن را مكتب سياسى اصيل شيعه علوى دانست ، داراى سه ركن اساسى است :\r\n\r\n","description":"","footnote":" ( 1 ) . شرح مقاصد ، ج 5 ، ص 233 - 236 . ","page_name":" 22 ","page_number":20},
  {"content":"\r\n\r\n1 . ولايت در رتبهء صلاحيت ؛ به اين معنى كه حاكم بايد از صلاحيت و شايستگىهاى لازم - عصمت ، علم لدنى افضليت از هر حيث - جهت ولايت و حكومت برخودار باشد .\r\n2 . ولايت در رتبه جعل و اعتبار ؛ به اين معنى كه منصب و مقام ولايت بايد از ناحيهء كسى كه ولايت مطلق دارد - خداوند - براى حاكم واجد صلاحيت اعتبار گردد .\r\n3 . ولايت در رتبه سلطه و فعليت ؛ به اين معنى كه با همراهى و همكارى مردم اين حاكم الهى و واجد صلاحيت به صورت بالفعل به حكومت و قدرت برسد .\r\nبا توجه به اين سه مرتبه مىتوان مرتبه اول را به حقانيت ، مرتبه دوم را به قانونيت و مرتبه سوم را به مقبوليت تعبير كرد .\r\nاز جمله نادرترين حكومتهاى جهان كه از تمامى اركان پيش گفته برخوردار بود و از مشروعيت و مقبوليت بهره داشت ، حكومت حدوداً پنج ساله حضرت على ( ع ) است ؛ از يك سو ، صلاحيت و شايستگى امام على ( ع ) براى امر حكومت از هر حيث ( اجماع امت ، فرمودهء پيامبر ( ص ) و سخنان خود حضرت ) به اثبات رسيده است ، و از سوى ديگر روايات بسيارى با نص صريح پيامبر ( ص ) دال بر انتصاب ايشان به خلافت موجود است - قانونيت - و نيز جنبه مقبوليت مردمى ايشان هم به قدرى واضح است كه احدى از مسلمانان ، در آن اختلافى ندارد .\r\nدانستيم كه منشأ مشروعيت حاكميت پيامبر گرامى اسلامى ( ص ) ، اميرمومنان على ( ع ) و ديگر امامان بزرگوار ، صلاحيت و انتصاب ايشان از جانب شارع مقدس بوده و پذيرش مردم در نفى يا اثبات ولايت ايشان هيچ نقشى نداشته است .\r\nبر اين اساس ، از آن‌جا كه ائمه اطهار ( ع ) داراى مقام عصمت و حائز شايستگى و صلاحيت براى حكومت بوده و انتصاب الهى را نيز پشتوانهء ولايت خود داشته‌اند ، حاكميتشان بر مردم ، داراى قانونيت و مشروعيت الهى بوده و پذيرش و عدم پذيرش مردم هيچ نقشى در اين دو مرحله از ولايت آنان نداشته است ، اما همين ولايت مشروع آنان ، در مرحله عمل و تحقق خارجى ، نيازمند اقبال و پذيرش مردم است . بارى ، بر حق‌ترينِ حكومت‌ها هم تا وقتى كه در مرحله عمل ، مورد پذيرش تودهء مردم قرار نگيرد ، در خارج محقق نمىشود ، چنان كه حكومت پيامبر ( ص ) در مدينه و حكومت حضرت على ( ع ) اين‌گونه بود . بنابراين ، به هيچ\r\n\r\n","description":"","footnote":"","page_name":" 23 ","page_number":21},
  {"content":"\r\n\r\nوجه نمىتوان « مقبوليت » را تنها عامل « مشروعيت حكومت » در نظام حكومت اسلامى تلقى كرد . پيامبر اسلام ( ص ) دربارهء دليل مشروعيت حكومت حضرت على ( ع ) مىفرمايد :\r\nانَّ وَلِيَّكُم وَ انَّ امَامَكُمْ عَلىُّ بن ابىطالبِ ، فَناصِحُوهُ و صَدِّقُوهُ ؛ فَانَّ جِبرَئِيلَ أَخبَرَنى بذلكَ . « 1 » \r\nهمانا سرپرست شما و امام و رهبر شما علىبن ابىطالب ( ع ) است ، پس با او يكدل و يكرنگ باشيد و او را تصديق كنيد كه جبرئيل از جانب خداوند مرا به اين امر ، آگاه كرده است .\r\nپيامبر ( ص ) نخست ولايت و امامت بىقيد و شرط على ( ع ) را بر مردم ثابت شمرده و آن‌گاه اين انتصاب را نه از جانب خودشان بلكه از جانب خداوند دانسته‌اند و پس از ثبوت ولايت آن حضرت ، براى تحكيم آن ، از مردم مىخواهند كه او را در اين ولايت تصديق كنند و ياران مخلصى براى امام خود باشند .\r\nبزرگ‌ترين شاهد براى مشروعيت حكومت حضرت على ( ع ) حادثه غدير است كه پيامبر ( ص ) تنها بااستناد به وحى ، على ( ع ) را به ولايت برگزيد و فرمود :\r\nالَسْتُ اولَى بِكُم مِن انْفُسِكُم ، مَنْ كُنتُ مَولاهُ فَهَذا عَلىُّ مَولاهُ . « 2 » \r\nهمان‌گونه كه من بر شما ، از خودتان داراى ولايت و اختيار بيش‌ترى هستم ، على ( ع ) ، چنين رهبرى و ولايتى بر شما دارد .\r\nپس از آنكه پيامبر ( ص ) ولايت على ( ع ) را با استناد به انتصاب الهى ثابت كرد ، براى تاكيد اين مشروعيت الهى ، از تمام مردم حاضر در غدير خم خواست كه با وى بيعت كنند و هميارى و همكارى خود را باايشان اعلام دارند .\r\nب ) شئون امامت :\r\nشيعه ، امامت را - به جز نزول وحى - ادامه نبوت مىداند و معتقد است اطاعت از امام بدون هيچ قيد و شرطى ، همانند اطاعت از پيامبر مطلق است و تمام شئون آن حضرت را دارا است .\r\nامام هشتم در تعريفى جامع و رسا از مقام امامت فرموده است :\r\nامامت ، مقام پيامبران ، ميراث جانشينان - انبيا - است ، امامت جانشينى خدا و رسول اوست . . . امامت ريشه و اساس اسلام رشد يا بنده و شاخه بلند آن است . « 3 » \r\n\r\n","description":"","footnote":" ( 1 ) . عزالدين عبدالحميد هبة اللَّه ، ابن ابىالحديد معتزلى ، شرح نهج البلاغه ، ج 3 ، ص 98 .  ( 2 ) . حافظ ابونعيم ، اصبهانى ، النور المشتعل ، من كتاب ما نزل من القرآن فى على ، ص 87 .  ( 3 ) . بحارالانوار ، ج 2 ، ص 122 - 123 . ","page_name":" 24 ","page_number":22},
  {"content":"\r\n\r\nاز آنجا كه در يك جملهء كوتاه و گويا ، امامت به معنى « رياست همه جانبه الهى در امور دين و دنياست » « 1 »  بايد از شئون زير برخوردار باشد :\r\n1 . مرجعيت دينى ؛ شيعه مرجعيت دينى را حق على ( ع ) و يازده فرزندش مىداند ، چون عصمت و علم به كتاب و سنت پيامبر ( ص ) به طور كامل در انحصار آن بزرگواران است .\r\nتوضيح آنكه پيامبر در طى دوران بيست و سه ساله رسالت خويش بنا به عواملى - از قبيل عدم آگاهى جامعه ، بروز جنگهاى طولانى و فراوان ، محدوديت زمانى و فراهم نشدن زمينه و شرايط زمانى براى بيان همه احكام - پاره‌اى از احكام و معارف قرآن را براى مردم بيان نفرموده ، از اين رو ضرورى بود كه كارشناسان الهى را به مردم معرفى نمايد ، تا پس از وى احكام و معارف ناگفته را بيان كنند و سيره پيامبر ( ص ) را تداوم بخشند . « 2 »  بنابر اين مرجعيت دينى ائمه اطهار ( ع ) پس از پيامبر ( ص ) ، امرى ضرورى است تا رسالت پيامبر ( ص ) به نقطه اكمال خود برسد .\r\n2 . قضاوت و داورى ؛ قضاوت و داورى يك شأن و منصب الهى است ، زيرا حكم به عدل است و اين شأن از سوى خداوند به پيامبر ( ص ) تفويض شده است . « 3 » \r\nاين منصب پس از پيامبر ( ص ) به جانشين و جانشينان او واگذار شده است . شأن قضاوت و داورى شايسته امامى است كه مانند پيامبر ( ص ) به حق و عدل داورى كند ؛ و روشن است كسى به حق و عدل داورى مىكند كه خود عدالت مجسم باشد و آن ، نمىتواند كسى جز على ( ع ) باشد كه در محراب عبادت به سبب شدت عدلش كشته شد . « 4 »  پيامبر داناترين و بهترين فرد براى قضاوت و داورى را على ( ع ) دانست و فرمود : « اقَضَاكُم عَلىٌ » ؛ و شكى نيست كه قضاوت نيازمند علم كامل و همه جانبه است و على ( ع ) چنين بود . « 5 » \r\nاما ديگران در قضاوت‌هاى خود خطا مىكردند و على ( ع ) آنها را به اشتباهشان آگاه مىكرد . از\r\n\r\n","description":"","footnote":" ( 1 ) . علامه حلى ، الفين ، ص 2 ؛ جعفر ، سبحانى ، الهيات ، ج 2 ، ص 510 .  ( 2 ) . امامت و رهبرى ، ص 51 .  ( 3 ) . ر . ك : سوره نساء ( 4 ) ، آيه 65 .  ( 4 ) . نهج البلاغه ، كلمات قصار ، ص 1137 .  ( 5 ) . گوهر مراد ، ص 551 . ","page_name":" 25 ","page_number":23},
  {"content":"\r\n\r\nهمين رو بارها گفتند : اگر على نبود هلاك شده بوديم . « 1 » \r\n3 . امامت و رهبرى سياسى ؛ يكى ديگر از شئون پيامبر ، امامت و رهبرى سياسى جامعه بود كه پس از رحلت ايشان مىبايست ادامه پيدا كند ، شيعه چون امامت را تداوم بخش نبوت مىداند ، مگر در موضوع نزول وحى ، بنابراين لازم است علاوه بر ولايت معنوى و مرجعيت دينى مردم ، حاكميت سياسى آنان را نيز در اختيار داشته باشد . مشروعيت هر والى نيز با تفويض او است تا مصداق اولى الامر « 2 »  پس از رسول خدا باشد كه اطاعتش چون اطاعت خدا و رسولش واجب است ، و چنين فردى جز امام معصوم نمىتواند باشد ؛ چه ، تنها او است كه مىتواند جامعه را به رشد و كمال برساند و از خطر انحرافات اعتقادى و سياسى باز دارد . امام على ( ع ) در گفتارى خطاب به عثمان درباره امامت و رهبرى فرمود :\r\nبدان كه برترين بندگان خدا نزد او امامى است دادگستر ، هدايت شده و راهبر ، كه سنتى را كه شناخته شده برپا دارد و بدعتى را كه ناشناخته است بميراند . . . و بدترين مردم نزد خدا امامى است ستمگر كه خود گمراه است و موجب گمراهى ديگران مىشود ، پس سنت پذيرفته شده را بميراند و بدعت واگذارده را زنده گرداند . « 3 » \r\n\r\n3 - 3 . حقوق متقابل مردم و امامت\r\nدر انديشه سياسى امام على ( ع ) ، رابطه حقوقى مردم و امامت دو جانبه و متقابل است . مردم حقوقى دارند كه امام و رهبر جامعه اسلامى نمىتواند به بهانه‌هاى مختلف آن را تحديد يا سلب كند ، چنان كه امام نيز از حقوقى برخوردار است كه مردم بايد در رعايت آن بكوشند .\r\nتنها آفريدگار جهان است كه محقّ محض است و در برابر ديگران تكليف ندارد . حضرت على ( ع ) در اين‌باره مىفرمايد :\r\nحق هنگام وصف و گفتگو فراخ‌ترين چيزها است و زمان كردار و انصاف دادن با آن تنگ‌ترين امور ( تعريف آن آسان و عمل بدان سخت است ) ! كسى را بر ديگرى حقى نيست مگر اين‌كه آن ديگرى نيز بر او حقى دارد . آن ديگرى را حقى بر او نيست ، مگر اين‌كه او را هم حقى است . اگر\r\n\r\n","description":"","footnote":" ( 1 ) . همان .  ( 2 ) . سوره نساء ( 4 ) ، آيه 59 .  ( 3 ) . نهج البلاغه ، خطبه 164 ، ص 68 . ","page_name":" 26 ","page_number":24},
  {"content":"\r\n\r\nكسى را بر ديگرى حقى باشد كه ديگرى را بر او حقى نباشد ، چنين حقى مختص خداوند سبحان است و آفريده‌ها را چنين حقى نيست . « 1 » \r\nحضرت على در قسمتى از خطبه مفصل صفين پيرامون حقوق متقابل امام و امت و ثمرات رعايت آن مىفرمايد : « و بزرگ‌ترين حقها كه خداوند سبحان واجب گردانيده ، حق والى بر رعيت و حق رعيت بر زمامدار و والى است . اين حكم را خداوند سبحان براى هر يك از زمامدار و رعيت بر ديگرى واجب فرموده است و آن را سبب نظم و آرامش براى دوستدارى ايشان يكديگر را و ارجمندى براى دينشان قرار داده است . پس حال رعيت نيكو نمىشود مگر به خوش‌رفتارى حكمفرمايان ، و حال حكمفرمايان نيكو نمىگردد ، جز به ايستادگى رعيت در انجام دستور ايشان .\r\nپس هرگاه رعيت حق والى و والى حق رعيت را ادا نمود ، حق در ميانشان ارزشمند و برنامه‌هاى دينشان برقرار و روشهاى عدل و درستكارى برپا و سنتها - احكام - در جايگاه خود جريان پيدا مىكند و بر اثر آن روزگار اصلاح مىشود و به دوام و پايندگى دولت و حكومت اميد مىرود و طمعهاى دشمنان از ميان مىرود ( اجانب را برايشان تسلطى نخواهد بود » . « 2 » \r\nحضرت على در جاى جاى نهج البلاغه « 3 »  به خصوص در عهدنامه مالك اشتر « 4 »  ملاكها و معيارهاى حقوق متقابل حاكم اسلامى و مردم را تبيين نموده است كه اين خود بيانگر مبانى انديشه سياسى تشيع است .\r\nپرسش\r\n1 . واژه شيعه در قرآن و روايات به چه معانى به كار رفته است ؟\r\n2 . شيعه در اصطلاح به چه كسانى گفته مىشود ؟\r\n3 . به چه دليل ولايت و امامت تداوم نبوّت است ؟\r\n4 . معناى عصمت چيست ؟ و به چه دليل بايد امام معصوم باشد ؟\r\n5 . دربارهء اصول و مبانى انديشه سياسى شيعه به اختصار توضيح دهيد ؟\r\n\r\n","description":"","footnote":" ( 1 ) . نهج البلاغه ، خطبه 207 ، ص 681 .  ( 2 ) . نهج البلاغه ، خطبه 207 ، ص 683 .  ( 3 ) . ر . ك : همان ، نامه 26 ، ص 885 ، نامه 27 ، ص 888 ؛ نامه 38 ، ص 952 ؛ نامه 46 ، ص 976 ؛ نامه 50 ، ص 983 .  ( 4 ) . ر . ك : نامه 53 ، ص 988 - 1036 . ","page_name":" 27 ","page_number":25},
  {"content":"\r\n\r\n\r\nدرس دوم : منشأ پيدايش تشيع\r\n\r\n1 . زمان و علل ظهور تشيع\r\nبراى پى بردن به اصالت و حقيقت هر چيز ، بايد به زمان و علل ظهور آن توجه نمود ، چنان‌كه در شناخت حقيقت تشيع نيز بايد ، چنين كرد . برخى از نويسندگان متعصب يا ناآگاه بدون توجه به اين نكته ، كوشيده‌اند تشيع را مانند ساير فرقه‌ها ، گروهى نوظهور يا حزبى سياسى قلمداد كنند كه در اثر تحولات و دگرگونيهاى تاريخى ، سياسى و يا اجتماعى پديد آمده است « 1 »  و مىخواهند با اتهاماتى واهى آن را از پيكر اسلام جدا سازند . از اين رو ديدگاهها و نظريات گوناگونى درباره منشأ و تاريخ پيدايى تشيع ابراز كرده‌اند ، كه اين اختلاف ديدگاهها ، خود بهترين دليل بر ابطال ديدگاههاى مغرضين و ناآگاهان و اثبات ديدگاه حق و مستند شيعه است كه دوران و منشأ پيدايى شيعه را به عصر نبوت بازمىگرداند . در اين درس با اشاره به ديدگاههاى غيرمنصفانه ، به مستندات مهم عقلى ، قرآنى و روايى ديدگاه حق مىپردازيم .\r\nيك . برخى پيدايى شيعه را پس از جريان سقيفه بنى ساعده و انتخاب نخستين خليفه دانسته‌اند .\r\nدو . عده‌اى از نويسندگان نوشته‌اند : شيعه از بدعتهاى عبداللَّه بن سبأ يهودى است .\r\nسه . برخى ديگر گفته‌اند : شيعه پس از خلافت حضرت على ( ع ) پديد آمد .\r\nچهار . بعضى پيدايى شيعه را پس از جنگ جمل دانسته‌اند .\r\nپنج . كسانى نيز ظهور شيعه را پس از جنگ صفين و به دنبال پيدايى خوارج دانسته‌اند .\r\n\r\n","description":"","footnote":" ( 1 ) . مصطفى ، رافعى ، حضارة العرب ، ص 230 . ","page_name":" 28 ","page_number":26},
  {"content":"\r\n\r\nشش . ظهور شيعه پس از شهادت امام حسين ( ع ) در كربلا ، سخن برخى ديگر است .\r\nهفت . برخى هم ظهور شيعه را به نوعى با ايرانيان مرتبط دانسته و مىگويند : ظهور شيعه رنگ و بوى ايرانى دارد .\r\nهشت . دسته‌اى نيز تشيع را پيامد سياست پادشاهان صفوى دانسته‌اند . « 1 » \r\nنه . پيدايش شيعه در عصر پيامبر اتفاق افتاد .\r\nسخن حق و مستند ، قول اخير است ؛ يعنى تاريخ پيدايش شيعه به عصر پيامبر ( ص ) باز مىگردد . از شأن نزول و تفسير برخى آيات قرآن و روايات كه شيعه و سنى دربارهء حضرت على ( ع ) و پيروان او نقل كرده‌اند فهميده مىشود كه هسته نخستين تشيع و اساس آن را خداوند در قرآن كريم نشاند و پيامبر اكرم ( ص ) در طول دوران رسالتش آن را آبيارى كرد و پروراند تا آنكه شجرهء طيبه‌اى گرديد و در زمان آن حضرت به ثمر نشست . به همين جهت برخى - كه نام آنها خواهد آمد - در زمان پيامبر ( ص ) به عنوان شيعه معروف بوده‌اند . همين افراد بودند كه انتخاب خليفه را پس از پيامبر در سقيفه مردود دانسته و با استناد به احاديث پيامبر گفتند ، پيامبر ( ص ) جانشين خود را در زمان حياتش و پيش‌تر تعيين و معرفى كرده است .\r\nبنابراين پيامبر اكرم ( ص ) به فرمان خداوند ، نخستين شخصى بود كه به ولايت و رهبرى حضرت على ( ع ) تاكيد كرد و به پيروان وى نام شيعه نهاد . « 2 »  بدين جهت تشيع همان اسلام ناب محمدى و سيماى حقيقى و واقعى آن است كه در زمان خلافت ظاهرى حضرت على ( ع ) ، اعتقادات درونىاش تحقق يافت و در اين دروان ، تشيع خود را در عمل نشان داد و الگوى هميشه ماندگار حكومت عدل و قسط در جهان گرديد .\r\nدليل و حجت شيعه براى ولايت و امامت حضرت على ( ع ) فراتر از ويژگىها و برترىهاى شخصى آن حضرت است كه شيعه و سنى به آنها معترفند ، ادله ولايت و امامت على ( ع ) و اثبات آن در دوران پيامبر ( ص ) از منظر عقل و نقل قابل اثبات است .\r\n\r\n","description":"","footnote":" ( 1 ) . على اصغر ، رضوانى ، شيعه‌شناسى و پاسخ به شبهات ، ج 1 ، ص 39 - 40 ؛ تاريخ تشيع ، ج 1 ، ص 35 - 37 ؛ دايرة المعارف تشيع ذيل عنوان « تشيع » .  ( 2 ) . تشيع در سير تاريخ ، ص 15 - 16 . ","page_name":" 29 ","page_number":27},
  {"content":"\r\n\r\n\r\n2 . دلايل عقلى در اثبات اصل ولايت و امامت\r\n\r\nالف ) عدالت و لطف پرودرگار :\r\nاز عدالت و لطف پروردگار نسبت به نوع بشر به دور است كه مسئله رهبرى و امامت را مجمل گذارد ؛ زيرا همان ملاحظات عقلى كه فرستادن انبيا و رسولان را ايجاب مىكرد ، جانشينى رهبران شايسته و كارآمد در غياب آنان را براى به عهده گرفتن ولايت و رهبرى پيروانشان نيز الزام مىنمايد .\r\nافزون بر اين ، موضوع رهبرى جامعه ، حياتىتر از آن است كه به تبادل آراى افراد عادى واگذار گردد ، زيرا امكان دارد اشخاص نالايق و ناشايسته‌اى را براى جانشينى برگزينند كه توانايى حل مشكلات و معضلات دينى و دنيوى جامعه را نداشته باشند و يا قوانين جامعه را مطابق اميال و خواسته‌هاى خويش ترسيم كنند و از اين راه با منظور وحى الهى ، كه تزكيه و تعلم انسانها است ، مقابله نمايند . فقط خدا از صلاحيت‌هاى علمى و عملى و پاكى و عصمت از خطا و گناه افراد آگاه است و مىتواند با شناساندن اين افراد ، توسط رسولان خويش ، پيروزى و بقاى وحى را تامين نمايد . « 1 » \r\n\r\nب ) لزوم حفظ شريعت :\r\nهر اجتماع دينى ، نيازمند به شخصى است كه گفتار و كردارش ، حجت قاطع و اسوه و ميزان حق و باطل باشد ، تا اگر در مسائل و محتواى دين ، اختلافى بروز كرد ، با مراجعه به او ، اختلافات را حل نمايد و دين را از خطر انحراف مصون دارد . از اين رو وجود چنين انسانهايى پس از پيامبر ( ص ) ضرورى است و گرنه برداشتهاى مختلف از دين و تفسيرهاى به راى آن را به خطر مىافكند . حضرت امام رضا ( ع ) در اين‌باره مىفرمايد :\r\nاگر خداوند ، امامى استوار ، امين ، حافظ و نگاهدار - دين و اسرار الهى - براى مردم قرار ندهد ، به طور قطع ، شريعت كهنه مىشود و دين از بين مىرود و سنت پيامبر و احكام الهى ، دگرگون مىگردد ، بدعتگذاران بر آن مىافزايند و ملحدان از آن مىكاهند و كار را بر مسلمانان مشتبه مىسازند . « 2 » \r\n\r\n","description":"","footnote":" ( 1 ) . ر . ك : گوهر مراد ، ص 475 ؛ على بن يونس ، بناطى العاملى ، الصراط المستقيم ، ج 1 ، ص 163 ؛ سيدحسين ، جعفرى ، تشيع در مسير تاريخ ، ص 15 - 16 .  ( 2 ) . بحارالانوار ، ج 23 ، ص 32 . ","page_name":" 30 ","page_number":28},
  {"content":"\r\n\r\nبنابراين نياز شريعتِ جاودانه به حافظى معصوم و امين ، بعد از دوران آغازين آن و تا روز قيامت ، همانند نياز آن به مبلغى معصوم و امين در آغاز مىباشد . يعنى آنچه در حدوث دين نياز بود در بقاى آن نيز نيازمند است . « 1 » \r\n\r\nج ) نياز جامعه به رهبران الهى :\r\nانسان ، نيازمنديهايى دارد ، كه جز از راه تشكيل جامعه و تعاون عمومى برآورده نمىشود و جامعه صالح نيز در پرتو اجراى قوانين الهى شكل مىگيرد . اجراى قوانين نيازمند به شخصى است كه خود در مرحله نخست ، عالم و عامل و از لغزش و خطا پاك باشد ، تا آن را به طور دقيق اجرا نمايد و حق هر ذى حقى را به او برساند و گرنه آن قوايى كه براى رسيدن به كمال در نهاد انسان گذارده شده به ظهور نمىرسد و لازم مىآيد كه ايجاد آنها از ناحيه خداوند لغو باشد ، و حال آنكه او حكيم است و صدور كار لغو از حكيم ، محال است . امام هفتم در روايت فضل بن شاذان چنين فرمود :\r\nيكى از علتهاى تعيين اولى الامر از طرف خداوند ، آن است كه مردم را در امور دين و دنيا كه لازم دارند ، سرپرستى و رياست كند . پس حكيم با توجه به حكمتش ، امكان ندارد انسانها را از چيزهايى كه مىداند به آنها نيازمندند و قوام آنها جز به آن نيست ، محروم رها كند . « 2 » \r\n\r\nد . نياز دين به تفسير و تبيين\r\nخداوند ، اسلام را به عنوان يك دين كامل بر پيامبر ( ص ) وحى كرد و دستور و حكمى از اسلام ناگفته نماند ، ولى آيا پيامبر اسلام هم همهء دستورات اسلام را به مردم گفتند ؟ اهل تسنن ، مىگويند ، دستورات اسلام هرچه بود ، همان است كه پيامبر ( ص ) فرموده ، اما در برخى مسائل كه از اصحاب پيامبر ( ص ) چيزى دريافت نكرده‌اند و نمىدانند چه كار كنند ، به ناچار پاى قياس را به ميان مىكشند ، ولى شيعه اعتقاد دارد كه خداوند همه دستورات را براى پيامبر ( ص ) بيان كرده است ، ولى آنچه پيامبر ( ص ) بيان كرد ، همه آنهايى نبود كه به عموم مردم گفت - زيرا بسيارى از احكام و دستورات بود كه موضوع آنها در زمان پيامبر ( ص ) پيدا نشده بود و بعد\r\n\r\n","description":"","footnote":" ( 1 ) . گوهر مراد ، ص 475 .  ( 2 ) . بحارالانوار ، ج 23 ، ص 32 . ","page_name":" 31 ","page_number":29},
  {"content":"\r\n\r\nپيش آمد - بنابراين رسول خدا ( ص ) همه دستوراتى كه از جانب خدا بيان شده بود ، به شاگرد خاص و جانشين خودش حضرت على ( ع ) تعليم داد و به او فرمود : شما براى مردم بيان كن . « 1 »  تفسير و تبيين دين به طور صحيح ، بدون امام معصوم تحقق نمىيابد ؛ زيرا امكان ارتكاب خطاى بيان و تشريح در غير معصوم وجود دارد و در اين صورت دين از تغيير و تحريف مصون نمىماند . امام رضا ( ع ) دربارهء ضرورت وجود امام معصوم در تبيين و تشريح دين فرمود :\r\nچون براى مردم قوانين و دسورات معينى تعيين شده است و مردم مامورند از حدود شرعى تجاوز نكنند ، اين موضوع امكان نمىيابد مگر اين‌كه شخص امينى بر آنان گمارده شود . . . . « 2 » \r\nعلاوه برد لايل عقلى پيش گفته ، كه ضرورت تعيين جانشين پيامبرى را از سوى خداوند ايجاب مىكرد ، شواهد تاريخى نيز گواه بر اين موضوع است . از جمله پيامبر اسلام در غيبتهاى كوتاه خويش از مركز حكومت - مدينه - براى خود جانشين معرفى مىكرد . پس چگونه مىشود پيامبرى كه تا اين اندازه دقيق و حساس بود ، براى زمان پس از خود و ادامه راهش ، به فكر جانشين نيتفاده باشد ! « 3 » \r\n\r\n3 . دلايل قرآنى در اثبات ولايت و امامت\r\nآيات و روايات فراوانى بر ظهور تشيع در عصر پيامبر ( ص ) حكايت مىكند كه در اين درس به برخى از آنها اشاره مىشود :\r\n\r\n1 - 3 . آيه ولايت\r\nإِنَّما وَلِيُّكُمُ اللَّهُ وَ رَسُولُهُ وَ الَّذينَ آمَنُوا الَّذينَ يُقيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ .\r\nولى شما ، تنها خدا و پيامبر اوست و كسانى كه ايمان آورده‌اند ؛ همان كسانى كه نماز به پا مىدارند و در حال ركوع زكات مىدهند .\r\nاستدلال به آيه ، براى تبيين ديدگاه قرآن درباره امامت و ولايت حضرت على ( ع ) پس از پيامبر ( ص ) و اثبات ، ديدگاه شيعه نيازمند به سه مقدمه است :\r\n\r\n","description":"","footnote":" ( 1 ) . ر . ك : امامت و رهبرى ، ص 54 ؛ ر . ك : محمد ، محمدى ، رى شهرى ، ميزان الحكمه ، ج 1 ، ص 139 - 140 و 150 .  ( 2 ) . بحارالانوار ، ج 23 ، ص 32 .  ( 3 ) . ر . ك : گوهر مراد ، ص 475 . ","page_name":" 32 ","page_number":30},
  {"content":"\r\n\r\nاول . شأن نزول آيه ؛ مفسران شيعه و سنتى با نقل روايات فراوانى ، آيه را در شأن و منزلت على بن ابىطالب دانسته و چنين مىنويسند : « روزى حضرت على ( ع ) ، در مسجد پيامبر ( ص ) در حال نماز بود كه فقيرى وارد شد و تقاضاى كمك كرد . حضرت على ( ع ) در حالى كه در ركوع بود ، انگشتر خود را از انگشت درآورد و به سائل داد . خداوند آيه پيش گفته را در شأن و فضيلت او نازل كرد . » « 1 » \r\nدوم . معنى واژه « ولى » : با توجه به اينكه لفظ « ولى » تكرار نشد . و بر سه كلمه « اللَّه » و « رسوله والذين آمنوا » به يك سياق وارد شده است ، وحدت سياق حكم مىكند كه ولايت در همه آنها به يك معنى باشد . و مراد از ولايت خدا و رسول خدا ( ص ) اولى به تصرف و سرپرستى مادى و معنوى است كه در انحصار خدا و رسول او و فرد خاصى از مؤمنان است . « 2 »  زيرا كلمه « انما » معناى انحصار و اختيار را مىرساند . علامه امينى از چهل و دو عالم بزرگ تفسير و لغت نام مىبرد كه مولى را به اولى - كسى كه به تصرف سزاوارتر است - معنى كرده‌اند نه به معناى ناصر و دوستدار ، زيرا ولايت به معناى دوستى و يارى كردن مخصوص كسانى نيست كه نماز مىخوانند و در حال ركوع زكات مىدهند ، بلكه يك حكم عمومى است كه همه مسلمانان را در بر مىگيرد . « 3 » \r\nسوم . انفاق در حال نماز ؛ انفاق در حال نماز از واجبات يا مستحبات آن شناخته نشده تا بگوييم ممكن است عده‌اى مردم به اين حكم عمل كرده باشند . پس « والذين » اشاره به فرد خاصى دارد و اگر به صورت جمع آمده ، براى تكريم و تعظيم او به سبب كارى است كه انجام داده و اين‌گونه استعمال نزد اهل لغت پذيرفته است و در قرآن نظير آن گونه استعمال فراوان ديده شده است . « 4 » \r\nنتيجه اينكه از ديدگاه قرآن ، ولايت و امامت پس از پيامبر ( ص ) ، استمرار ولايت و امامت خدا و رسول او است و همان گونه كه ولايت خدا و رسول او بر مردم ، به انتخاب و اختيار مردم نيست ، امامت و ولايت امام پس از پيامبر نيز به اختيار و انتخاب مردم نمىباشد ، بلكه تعيين آن با خدا است و ولايت و امامت غير از كسانى كه خدا تعيين و در اين آيه با واژه « انّما »\r\n\r\n","description":"","footnote":" ( 1 ) . زمخشرى ، تفسير الكشاف ، ج 1 ، ص 624 ؛ آلوسى بغدادى ، تفسير روح المعانى ، ج 6 ، ص 186 ؛ فخررازى ، تفسير كبير ، ج 12 ، ص 26 ؛ سيوطى ، الدر المنثور ، ج 2 ، ص 293 ؛ الغدير ، ج 2 ، ص 52 - 55 ، شرف الدين عملى ، المعراجات ، ص 142 - 143 و . . . .  ( 2 ) . تفسير الميزان ، ج 6 ، ص 12 و 14 .  ( 3 ) . ر . ك : الغدير ، ج 1 ، ص 14 - 151 ؛ ر . ك : قاضى نوراللَّه ، تسترى ، احقاق الحق ، ج 2 ، ص 415 - 500 .  ( 4 ) . ابوعلى ، فضل بن حسن ، طبرسى ، مجمع البيان ، ج 2 ، ص 128 - 129 . ","page_name":" 33 ","page_number":31},
  {"content":"\r\n\r\nمحصور كرده ، پذيرفته نيست . بنابراين اعتقاد به امامت حضرت على ( ع ) پس از پيامبر ( ص ) كه شيعه به آن اعتقاد دارد به عصر نزول قرآن و نبوت باز مىگردد .\r\n\r\n2 - 3 . آيهء تبليغ و آيهء اكمال دين\r\nيا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لا يَهْدِي الْقَوْمَ الْكافِرينَ . ( مائده : 67 )\r\nاى پيامبر ، آنچه از جانب پروردگارت به سوى تو نازل شده ، ابلاغ كن ؛ و اگر نكنى پيامش را نرسانده‌اى ، و خدا تو را از - گزند - مردم نگاه مىدارد . آرى ، خدا گروه كافران را هدايت نمىكند .\r\nقرآن كريم در آيه تبليغ و اكمال - كه خواهد آمد - به معرفى مصداق كامل امام ( ع ) و جانشين پيامبر ( ص ) پرداخته است . روايت كرده‌اند ، هنگامى كه آيه تبليغ بر رسول خدا ( ص ) نازل شد ، او را به طور صريح خطاب كرد تا جانشين خود را رسماً معرفى كند ، و فرمود چنانچه چنين نكنى رسالت خود را انجام نداده‌اى ! آن حضرت پس از حجة الوداع در روز غدير خم - هيجدهم ذيحجه - مردم را براى رساندن پيام خداوند در نصب على به خلافت ، طلبيد و پس از گرد آمدن همه مردم ، برخاست و على را نزد خود خواند و بازوى او را گرفت و بلند كرد ، تا حدى كه مردم سفيدى زير بغل پيامبر ( ص ) را مشاهده كردند . آنگاه فرمان الهى را درباره جانشين خود و امامت على ( ع ) به مردم ابلاغ كرد . هنوز مردم پراكنده نشده بودند كه آيه اكمال مبنى بر ياس كفار از شكست دادن اسلام به سبب اكمال دين و اتمام نعمت - كه معرفى امامت على بود - نازل گرديد : « 1 » \r\nالْيَوْمَ يَئِسَ الَّذينَ كَفَرُوا مِنْ دينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دينَكُمْ وَ أَتْمَمْتُ عَلَيْكُمْ نِعْمَتي وَ رَضيتُ لَكُمُ اْلإِسْلامَ دينًا . ( مائده : 3 )\r\nامروز كسانى كه كافر شده‌اند ، از - كارشكنى در - دين شما نوميد گرديده‌اند . پس ، از ايشان مترسيد و از من بترسيد . امروز دين شما را برايتان كامل و نعمت خود را بر شما تمام گردانيدم ، و اسلام را براى شما - به عنوان - آيينى برگزيدم .\r\nبسيارى از كفار اميد داشتند كه دين پيامبر هم با رحلت ايشان ، به پايان راه خود برسد ، زيرا پسرى ندارد تا جانشين او شود . اما خداوند با تعيين على ( ع ) به عنوان جانشين پيامبر ( ص ) و معرفى وى توسط پيامبر در غدير خم ، دين خود را كامل و كافران را مايوس كرد .\r\n\r\n","description":"","footnote":" ( 1 ) . ناصر ، مكارم شيرازى ، پيام قرآن ، ج 9 ، ص 184 - 193 . ","page_name":" 34 ","page_number":32},
  {"content":"\r\n\r\nروايات فراوانى بر اين مطلب دلالت دارد كه آيه پيش گفته پس از آيه 72 سوره مائده و بلافاصله پس از حادثه غدير نازل شده است . « 1 »  از آن شمار ، روايت ابوسعيد خدرى است كه نقل مىكند رسول خدا ( ص ) مردم را در روز پنج‌شنبه در غدير خم جمع كرد و آنان را به پيروى از على ( ع ) دعوت نمود و آن دو از يكديگر جدا نشدند تا آنكه آيه « اليَومَ يئس الذين . . . » نازل گرديد . پس رسول خدا ( ص ) به مژدگانى اين كه دين به حد كمال رسيد و نعمت خدا تمام شد و پروردگار از رسالتش و از ولايت على ( ع ) راضى گرديد ، تكبير گفت و سپس فرمود :\r\nاللهمَ والِ مَن والاهُ و عادِ مَن عاداهُ و انصر من نَصَرهُ وَ اخْذُلْ مَن خذَلَهَ . « 2 » \r\nامام باقر و امام صادق ( ع ) فرموده‌اند آيه تبليغ و آيه اكمال در روز غدير نازل شده‌اند و امام صادق در معنى آيه اكمال فرمود : معناى آيه اين است امروز دين شما را با انتخاب و پاسدار و نگاهدار آن كامل نمودم و نعمت خود را با ولايت اهل بيت بر شما تمام كردم و تسليم شدن شما را در برابر دستورات اين پاسداران اسلام پذيرفتم . « 3 » \r\n\r\n3 - 3 . آيه اولى الامر\r\nأَطيعُوا اللَّهَ وَ أَطيعُوا الرَّسُولَ وَ أُولِي اْلأَمْرِ مِنْكُمْ . ( نساء : 59 )\r\nاى كسانى كه ايمان آورده‌ايد ! خدا را اطاعت كنيد و رسول خدا و اولياى امر را - نيز - اطاعت كنيد .\r\nاطاعت بىقيد و شرط از « اولوالامر » در آيه ، و قرار دادن اطاعت آنها در رديف اطاعت خدا و رسول خدا ، دلالت بر عصمت آنها دارد و چنان كه در درس اول ثابت شد فقط اهل بيت پيامبر - ائمه اطهار ( ع ) - معصوم مىباشند و روايات فراوانى مصداق « اولى الامر » را كه اطاعتشان واجب است ، امامان دوازده‌گانه شيعه دانسته‌اند كه يك نمونه اشاره مىشود :\r\nجابربن عبداللَّه انصارى نقل مىكند : هنگامى كه خداوند آيه مذكور را نازل كرد ، به\r\n\r\n","description":"","footnote":" ( 1 ) . دلائل الصدق ، ج 2 ، ص 231 ؛ الميزان ، ج 5 ، ص 188 - 201 .  ( 2 ) . سند حديث غدير در اين منابع آمده است : ترمذى ، سنن ترمذى ، ج 5 ، ص 633 ، ش 3713 ؛ ابن ماجه ، سنن ابن ماجه ، ج 5 ، ص 43 ، ش 116 ؛ خصائص اميرالمؤمنين ، ابوعبدالرحمن احمد بن شعيب نسانى شافعى معروف به خصائص النسائى ، ج 21 ؛ مستدرك الحاكم ، ج 3 ، ص 109 - 110 ؛ البدايه و النهايه ، ج 5 ، ص 184 ؛ مسند احمد ، ج 4 ، ص 373 ؛ اسد الغابه فى معرفة الصّحابه ، ج 3 ، ص 307 ؛ ذهبى ، تذكرة الحفاظ ، ج 3 ، ص 1043 ؛ تاريخ مدينه دمشق ، ج 42 ، ص 234 - 239 جهت اطلاع بيشتر ر . ك : الغدير ، ج 1 ، ص 11 .  ( 3 ) . كلينى ، اصول كافى ، ج 1 ، ص 295 ؛ طبرسى ، احتجاج ، ج 1 ، ص 69 . ","page_name":" 35 ","page_number":33},
  {"content":"\r\n\r\nپيامبر ( ص ) عرض كردم « اولوالامر » چه كسانى هستند كه خداوند اطاعت آنان را دوشادوش طاعت شما قرار داه است ؟\r\nحضرت فرمود : اى جابر ! آنان جانشينان من‌اند كه اولشان علىبن ابىطالب است » سپس آن حضرت جانشينان على ( ع ) - يازده فرزندش - را برشمرد تا به آخرين جانشين و وصى يعنى حضرت مهدى ( عج ) رسيد و فرمود : « خداوند سرتاسر زمين را در اختيار او قرار خواهد داد .\r\nاو از ديده پيروان و دوستدارانش پنهان است به گونه‌اى كه تنها كسانى كه خداوند قلب آنان را با ايمان ثابت داشته است ، بر اعتقاد خويش به امامت آن حضرت ثابت قدم مىمانند » . « 1 » \r\n\r\n4 - 3 . آيه راستگويان\r\nيا أَيُّهَا الَّذينَ آمَنُوا اتَّقُوا اللَّهَ وَ كُونُوا مَعَ الصَّادِقينَ . ( توبه : 119 )\r\nاى كسانى كه ايمان آورده‌ايد ، از خدا پروا كنيد و با راستگويان باشيد !\r\nراستگويان در آيات متعدد قرآن ، مثل آيه 177 سوره بقره و آيه 15 سوره حجرات معرفى شده‌اند . از جمله نشانه‌هاى راستگويان ، ايمان به خدا و فرمانبردارى و تعبد خالصانه و پايدارى و جهاد در راه دين است . بر اساس آيه مذكور ، مسلمانان وظيفه دارند در هر زمانى با راستگويان همراه باشند .\r\nمفسران شيعه و سنى ، كامل‌ترين مصداق راستگويان را علىبن ابىطالب ( ع ) مىدانند و بر آن‌اند كه آيه راستگويان نيز درباره او نازل شده است . « 2 »  آيه از اين جهت كه به طور مطلق و بدون هيچ‌گونه قيد و شرطى به همراه بودن با على ( ع ) دستور مىدهد ، بر عصمت آن حضرت دلالت دارد ؛ چنان كه فخر رازى نيز عصمت را از اين آيه استفاده كرده است . البته او در مصداق آيه به خطا رفته و اجماع امت را معصوم دانسته است . « 3 » \r\nافزون بر آيات پيش گفته ، آيات فراوان ديگرى نيز وجود دارد كه بر عصمت ، امامت يا\r\n\r\n","description":"","footnote":" ( 1 ) . سيدهاشم ، بحرانى ، غاية المرام ، ص 368 ، ح 10 .  ( 2 ) . جلال الدين ، سيوطى ، الدر المنثور ، ج 1 ، ص 414 ، الجامع الاحكام القرآن ، ج 13 ، ص 60 ؛ شيخ مؤمن شبلنجى ، نورالابصار فى مناقب آل بيت نبى المختار ، ص 130 ، سليمان بن ابراهيم قندوزى صفى ، ينابيع المودة ، ص 18 ؛ شواهد التنزيل ، ج 1 ، ص 259 ؛ ترجمه تفسير الميزان ، ج 9 ، ص 556 .  ( 3 ) . ر . ك : فخر رازى ، التفسير الكبير ، ج 16 ، ص 221 . ","page_name":" 36 ","page_number":34},
  {"content":"\r\n\r\nبرترى حضرت على ( ع ) دلالت دارد ؛ مثل آياتِ ذوى القربى ، مباهله ، ليلة المبيت ، هل اتى و . . .\r\nكه مجال طرح آنها در اين نوشته نيست . « 1 » \r\n\r\n4 . دلايل و مستندات روايى در اثبات اصل ولايت و امامت\r\nافزون بر نصوص قرآنى ، اماميه براى اثبات شايستگى على ( ع ) به مقام ولايت و جانشينى پيامبر ( ص ) ، به رواياتى كه مبيّن فضيلتها و نيز ويژگىهاى آن حضرت است ، استناد كرده‌اند .\r\nمشهورترين اين روايات عبارت‌اند از :\r\n1 . تربيت على ( ع ) در خانهء پيامبر ( ص ) ؛\r\n2 . شنيدن صداى وحى ؛\r\n3 . سبقت در اسلام آوردن ؛\r\n4 . حديث يوم الدّار ( سبقت در آشكار كردن اسلام ) ؛\r\n5 . عقد اخوّت ( برادرى ) پيش از هجرت و پس از هجرت ؛\r\n6 . ليلة المبيت ؛\r\n7 . پيشگامى على ( ع ) در جنگها ( بدر ، احد ، خندق و . . . ) ؛\r\n8 . حديث سدُّوا الابواب ؛\r\n9 . حديث مشهور لا فتى الّا على ( در احد ) ؛\r\n10 . حديث مشهور ضربة على ( ع ) ( در خندق ) ؛\r\n11 . حديث طير ؛\r\n12 . حديث رايت ( در غزوه خيبر ) ؛\r\n13 . حديث منزلت ( در غزوه تبوك ) ؛\r\n14 . حديث نجوا ( در غزوه طائف ) ؛\r\n15 . حديث خاصف النعل ( در غزوه طائف ) ؛\r\n16 . حديث نفس ( در اعلام سوره برائت ) ؛\r\n\r\n","description":"","footnote":" ( 1 ) . براى اطلاع بيشتر از اين آيات ر . ك : نهج‌الحق و كشف الصدق ؛ الصراط المستقيم . . . ، ج 1 ؛ دلائل الصدق ، ج 2 و در بيشتر تفاسير ، ذيل سوره‌هاى شورا ، 23 ؛ اسراء ، 26 ؛ آل عمران ، 59 - 64 ؛ بقره ، 297 ؛ و سورهء انسان ( هل اتى ) . ","page_name":" 37 ","page_number":35},
  {"content":"\r\n\r\n17 . حديث غدير ؛\r\n18 . حديث ولايت .\r\nبين اماميه و اهل سنت ، گاه در دلالت و زمانى در سند اين احاديث اختلاف وجود دارد .\r\nاهل سنت منكر نص بر ولايت على ( ع ) به معناى خلافت هستند ، اما نص بر ولايت ، به معناى حبّ و دوستىِ اهل بيت ( ع ) را قبول دارند . البته با توجه به اين روايات ، شيعه امامت و جانشينى على ( ع ) را اثبات مىكند ، و تداوم فرهنگ قرآن و سنت پيامبر ( ص ) را تنها در خط فكرى و سياسى اجتماعى امامان منصوص و معصوم مىداند كه همان اهل بيت ( ع ) به معناى اخص هستند .\r\nدر اين درس به سه روايت كه يكى در وهلهء نخست نبوت و بعثت و ديگرى در آغاز آشكار كردن رسالت پيامبر ( ص ) و سومين حديث كه در آخرين سال عمر پيامبر ( ص ) براى تعيين جانشين از آن حضرت صادر شده بسنده مىشود .\r\n\r\nاول - خلافت حضرت على همزمان با بعثت پيامبر ( ص ) :\r\nامامت و جانشينى حضرت على ( ع ) از همان لحظات نخست ، همزمان با اعلان پيامبرى و بعثت پيامبر اسلام ( ص ) در غار حرا ، مطرح بوده است و پيامبر ( ص ) وى را به عنوان وزير و جانشنين خودش معرفى كردند . حضرت على ( ع ) در خطبه قاصعه مىفرمايد :\r\nمن به هنگام نزول وحى بر محمد ( ص ) صداى ناله شيطان را شنيدم ، از رسول خدا پرسيدم :\r\nاين ناله چيست ؟ فرمود : اين شيطان است كه از عبادت خويش مايوس گرديده است . تو آنچه را كه من مىشنوم ، مىشنوى ، و آنچه را كه من مىبينم ، مىبينى ، تنها فرق ميان من و تو اين است كه تو پيامبر نيستى ، بلكه وزير منى و بر مسير خير قرار دارى . « 1 » \r\nدر اين حديث ، پس از نزول نخستين وحى ، پيامبر ( ص ) على ( ع ) را وزير خويش دانسته است .\r\nامام صادق ( ع ) در اين‌باره مىفرمايد : « حضرت على ( ع ) پيش از ماموريت پيامبر ( ص ) براى رسالت همراه آن حضرت نور وحى را مىديد و صداى آن را مىشنيد . پيامبر اكرم ( ص ) به او فرمود :\r\nاگر اين نبود كه من آخرين پيامبرم ، تو در نبوت هم با من شريك بودى ، اكنون اگرچه تو پيامبر نيستى ، ولى وصى پيامبر خدا و وارث او ، بلكه سرور اوصياء و پيشواى باتقواترين آنها مىباشى . » « 2 » \r\n\r\n","description":"","footnote":" ( 1 ) . نهج البلاغه ، خطبه 234 ، ص 812 .  ( 2 ) . ابن ميثم ، بحرانى ، شرح نهج البلاغه ، ج 4 ، خطبه 234 ، ص 537 . ","page_name":" 38 ","page_number":36},
  {"content":"\r\n\r\n\r\nدوم - اعلان جانشينى حضرت على همزمان با دعوت علنى مردم به اسلام :\r\nهنگامى كه آيات 214 و 215 سورهء شعراء در سال سوم بعثت نازل شد ، پيامبر ( ص ) از سوى خداوند مأموريت يافت تا رسالت خود را آشكار كند . از اين رو ، آن را نخست به خاندان خود كه فرزندان عبدالمطلب بودند ، ابلاغ كرد . ماجراى اين دعوت را بيشتر تاريخ‌نگاران و مفسران در ذيل اين آيات آورده‌اند . پيامبر ( ص ) پس از ابلاغ پيام ، سه مرتبه دعوت خويش را تكرار كرد كه هر بار كسى غير از على بن ابىطالب ( ع ) دعوت او را نپذيرفت ، آنگاه پيامبر ( ص ) خطاب به على ( ع ) فرمود :\r\nبه درستى كه على ، برادر ، وصى و جانشين من در بين شماست ، سخن او را بشنويد و از او اطاعت كنيد .\r\nبدين ترتيب ، پيامبر ( ص ) على ( ع ) را جانشين و امام بعد از خود معرفى كرد . آورده‌اند كه در پايان اين جريان ، ابو لهب با تمسخر به ابوطالب گفت : محمد دستور داد فرمان فرزندت را بشنوى و مطيع او باشى ! « 1 » \r\n\r\nسوم - تثبيت ولايت و جانشينى حضرت على در غدير خم :\r\nپيامبر اكرم ( ص ) در آخرين سال از عمر مبارك خود ، مراسم با شكوه و معنوى حج را با جماعت بسيارى از مسلمانان نقاط مختلف سرزمين اسلامى انجام داد . اين حج كه به « حجةالوداع » معروف شد ، يكى از عالىترين عرصه‌هاى تجلّى حضور معنوى مسلمانان به همراهى پيامبر ( ص ) در اين مكان مقدس بود .\r\nآن حضرت ، به هنگام بازگشت از حج ، در كنار آبگيرى به نام غدير خم كه حاجيان از هم جدا مىشدند ، دستور توقف داد و كسانى را كه اندكى از غدير خم عبور كرده بودند ، فراخواند و اجتماع بزرگى بر پا شد .\r\nاز نظر زمان و مكان « 2 »  بهترين فرصت فراهم شد تا پيامبر ( ص ) در آن اجتماع ، آخرين رسالت خود را در تبليغ انجام دهد . از اين رو ، پس از گرد آمدن مسلمانان خطبه‌اى خواند و در آن مسلمانان\r\n\r\n","description":"","footnote":" ( 1 ) . حديث يوم الدار كه به حديث يوم الانذار نيز معروف است ، در كتابهاى تاريخى ، تفسيرى و كلامى زيادى وارد شده كه بخشى از آنها عبارتند از : تاريخ طبرى ، ج 2 ، ص 32 ؛ تفسير الطبرى ، ج 19 ، ص 68 ؛ مسند احمد ، ج 1 ، ص 111 و 159 ؛ الطبقات الكبرى ، ج 2 ، ص 346 و ج 3 ، ص 16 ؛ انساب الاشراف ، ج 1 ، ص 217 و 318 و ج 10 ، ص 63 ؛ سنن ترمذى ، ج 5 ، ص 300 ؛ شرح نهج‌البلاغه ، ج 13 ، ص 210 و . . . .  ( 2 ) . مكان اجتماع در جحفه بود . اين مكان چهار راهى است كه از شمال به مدينه ، از شرق به عراق ، از غرب به مصر و ازجنوب به يمن مىرسد . ","page_name":" 39 ","page_number":37},
  {"content":"\r\n\r\nرا به شهادت گرفت كه پيامبر ( ص ) از جان و مالشان به آنان سزاوارتر است ، سپس دست على بن ابىطالب ( ع ) را بالا برد و فرمود : « هر كس كه من مولا و سرور اويم ، على سرور و مولاى اوست » .\r\nبعد از اين خطبه ، مسلمانان حاضر در غدير خم ، با على ( ع ) به عنوان « امرة المؤمنين » ( امير المؤمنين ) بيعت كردند .\r\nعلامه امينى در كتاب الغدير ، حديث غدير را از 110 صحابى و 84 تابعى و 360 دانشمند معروف نقل كرده است ؛ بنابراين ، حديث غدير از متواترات تاريخ به شمار مىآيد ، به طورى كه كسى در سند آن خدشه نكرده است .\r\nشيعه معتقد است خاستگاه اين حركت پيامبر ( ص ) در راستاى تكليفى بود كه خداوند در امر جانشينى پيامبر ( ص ) به عهده او گذاشته بود و او نيز وظيفه داشت آن را اعلام نمايد . اداى اين تكليف از چنان اهميتى برخوردار بود كه خداوند به پيامبر ( ص ) فرمود اگر انجام نشود ، رسالتش را ابلاغ نكرده است . اين آيه در حالى ابلاغ مىشد كه بسيارى از اركان مهم اسلام استوار شده بود و جمله « وَاللَّهُ يَعْصِمُكَ مِنَ النَّاسِ » در آن آيه نشان مىدهد كه ابلاغ اين پيام ، از دشوارترين حالات پيامبر ( ص ) بود و به علت موضع‌گيرى سخت بعضى از اطرافيان پيامبر ( ص ) ، ممكن بود جان او به خطر بيفتد . از اين رو خداوند حمايت خاص خود را در اين مورد از پيامبر ( ص ) اعلام داشت . « 1 » \r\nامر پيامبر ( ص ) به اجتماع همه حاجيان در آن گرماى سوزان نيز تنها در شرايط بالا قابل توجيه است .\r\nپس از اين واقعه ، آيهء تماميت و جامعيّت ابلاغ رسالت پيامبر ( ص ) و كمال دين حق نازل گرديد .\r\nبنابراين ، غدير يك مفهوم سياسى يا اخلاقى نيست كه شيعه درست كرده باشد ، يا تنها پيامبر ( ص ) خواسته باشد بدان وسيله دوستى خود را با على ( ع ) اعلام كند ، بلكه غدير اعلام ولايت على ( ع ) است .\r\nشيعه نيز قبول دارد كه يكى از معانى « مولى » دوست ، يار و ياور است ، ولى كلماتى كه داراى معانى مختلف مىباشند بايد با توجه به قرائن موجود معنى شوند . كلمهء « مولى » هم به\r\n\r\n","description":"","footnote":" ( 1 ) . پيام قرآن ، ج 9 ، ص 190 . ","page_name":" 40 ","page_number":38},
  {"content":"\r\n\r\nمعنى دوستى و هم به معنى سرپرستى و زعامت است ، قرائن موجود در اين آيه كه سرپرستى و رهبرى را مىرساند عبارتند از :\r\nيك . مسألهء دوستى على ( ع ) با همهء مؤمنان ، مطلب مخفى و پيچيده‌اى نبود كه نياز به آن همه تأكيد و متوقف ساختن قافله عظيم حجاج در آن بيابان خشك و سوزان و خطبه خواندن و اعتراف گرفتن از حاضران داشته باشد . پس امر بسيار مهمى در بين بود كه پيامبر مأمور شد مهم‌ترين پيام الهى را بيان فرمايد ؛ پيامى كه براى بيان نماز ، روزه ، خمس و يا جهاد و . . . چنين مقدمه چنينى نشد ، آن هم پيامى كه ابلاغ آن با تهديد توأم گردد . بنابراين جاى هيچ ترديد نيست كه اين مولى به معنى صاحب اختيار و سرپرست مىباشد .\r\nدو . جمله « الَسْتُ اوْلى بِكُمْ مِنْ انْفُسِكُمْ » كه در بسيارى از متون اين روايت آمده ، هيچ تناسبى با بيان يك دوستى ساده ندارد ، بلكه مىخواهد بگويد همان اولويت و اختيارى كه من نسبت به شما دارم و سرپرست و پيشواى شما هستم ، براى على ( ع ) هم ثابت است .\r\nسه . اگر كلمهء « مولى » در اين حديث به معنى دوستى باشد ، چگونه ممكن است ابلاغ نكردن آن با انجام ندادن رسالت برابرى كند ؟ ! مگر پيامبر ( ص ) دوستى على ( ع ) را پيش از اين بيان نكرده بود ؟ پس بايد اين « مولى » به معنى زعامت و سرپرستى باشد كه چنين ارزش‌گذارى شده است .\r\nچهار . كلمهء « مولى » در اين حديث بايد از اهميت و معناى پرارجى برخوردار باشد كه خداوند با ابلاغ آن دين را كامل و نعمت را تمام كرد ، اگر دوستى تنها باشد قابل پذيرش عقل نمىباشد . « 1 » \r\nپنج . تبريك‌هايى كه مردم در اين واقعهء تاريخى به على ( ع ) گفتند ، در منابع شيعه و سنى آمده است ، مخصوصاً تبريكى كه « عمر » و « ابوبكر » به او گفتند ، نشان مىدهد مفهوم حديث ، چيزى جز نصب خلافت نبوده است كه در خور تبريك باشد ؛ زيرا اعلام دوستى كه براى همهء مسلمانان به طور عموم ثابت است ، تبريك ندارد .\r\nشش . اشعار « حسان بن ثابت » با تعبيرات صريح و روشن پس از واقعه ، نيز گواه ديگرى بر مسأله زعامت على ( ع ) مىباشد . « 2 » \r\n\r\n","description":"","footnote":" ( 1 ) . ر . ك : پيام قرآن ، ج 9 ، ص 192 ؛ امامت ، ص 33 - 34 .  ( 2 ) . پيام قرآن ، ج 9 ، ص 193 - 194 . ","page_name":" 41 ","page_number":39},
  {"content":"\r\n\r\nبعد از گذشت 25 سال از واقعه غدير ، على ( ع ) بار ديگر حادثه غدير را زنده كرد . در رحبه « 1 »  و در منا اصحابى را كه در غدير حضور داشتند ، به شهادت طلبيد و گواهى خواست . بعضى از صحابه كه از اهل بدر نيز بودند ، بلند شدند و شهادت دادند كه در غدير آن سخنان را از زبان مبارك پيامبر اكرم ( ص ) درباره على ( ع ) شنيده‌اند . « 2 » \r\nاز امام رضا ( ع ) نيز نقل شده است كه جمعه‌اى مصادف با غدير شد . على ( ع ) در آن روز خطبه مفصلى ايراد فرمود . سپس حضرت رضا ( ع ) خطبهء على ( ع ) را در آن روز نقل مىكند كه از مطالب مهم ، آن اشاره به توحيد ، نبوت ، امامت و ارتباط اين سه با همديگر و رفتار گذشتگان نسبت به امامت و ولايت است . « 3 » \r\nاز مجموع آيات و روايات پيش گفته و . . . استفاده مىشود كه تاريخ ، طرح ، اعلان علنى و تثبيت ، ولايت و امامت على ( ع ) - پس از پيامبر ( ص ) - كه تشيع بدان معتقد است ، ريشه در دوران نبوت دارد و در واقع تاريخ پيدايش تشيع به عصر پيامبر ( ص ) بازمىگردد و در برخى از دورانهاى پس از پيامبر ( ص ) مثل ، دوران حكومت حضرت على ( ع ) ، قيام امام حسين ، آل‌بويه ، صفويه و . . . اين مذهب رشد و گسترش يافته است .\r\nپرسش\r\n1 . تاريخ پيدايش شيعه به نظر اماميه به چه زمانى برمىگردد ؟\r\n2 . آيا در انتخاب رهبر مىتوان به آراء عمومى تكيه كرد ؟ دليل خود را بيان داريد .\r\n3 . آيهء « انَّما وليُّكُمُ اللّهُ وَ رسُولُه . . . و يؤتون الزكوةَ و هم راكِعُون » در شأن چه كسى است ؟ و اباذر غفارى در اين باره چه مىگويد ؟\r\n4 . كامل‌ترين مصداق راستگويان چه كسى است و آيه راستگويان درباره چه كسى نازل شده است ؟\r\n5 . درباره حديث غدير خم توضيح دهيد .\r\n\r\n","description":"","footnote":" ( 1 ) . رحبه ، فضاى خالى جلوى مسجد است . ظاهراً امام على ( ع ) اين احتجاج و مُناشده را در جلوى مسجد كوفه اقامه‌كرده است .  ( 2 ) . عبدالحسين ، امينى ، الغدير ، ج 1 ، ص 23 ؛ سيداحمدرضا ، خضرى ، تاريخ تشيع ، ج 1 ، ص 53 .  ( 3 ) . در مورد اين خطبه ر . ك : شيخ طوسى ، مصباح المتهجّد ، ص 696 ؛ سيد بن طاووس ، الاقبال ، ص 462 ؛ كفعمى ، المصباح ، ص 695 ؛ ابن شهرآشوب ، مناقب آل ابىطالب ( ع ) ، ج 3 ، ص 46 و الغدير ، ج 1 ، ص 285 آمده است . ","page_name":" 42 ","page_number":40},
  {"content":"\r\n\r\n\r\nدرس سوم : شيعيان نخست\r\nدر درس پيش اشاره شد ، كه مؤسس شيعه ، خداوند و مبلّغ آن پيامبر اكرم ( ص ) در طول 23 سال بعثت بود ، كه به پيروى از حضرت على ( ع ) و التزام به ولايت و امامت آن حضرت پس از وى فرمان داد . پرسشى كه اينجا مطرح مىشود اين است كه آيا در زمان پيامبر كسانى بودند كه على ( ع ) را به اين عنوان پذيرفته و او را ولى و جانشين پس از پيامبر ( ص ) قبول كرده باشند ؟\r\nدر اين درس به پاسخ اين پرسش پرداخته مىشود .\r\n\r\n1 . شيعه در عصر پيامبر\r\nگروهى از صحابه در زمان پيامبر اكرم ( ص ) ، با شنيدن آيات و روايات در امر ولايت و خلافت ، حضرت على ( ع ) ، به آن حضرت اعتقاد پيدا كردند و امامت حضرت على ( ع ) را پس از پيامبر ( ص ) پذيرفته ، از ارادتمندان و مريدان آن حضرت شدند . اين گروه از همان دوران به « شيعهء على ( ع ) » معروف شدند . ابوحاتم رازى مىگويد :\r\nواژه و كلمه « شيعه » در عهد رسول خدا ( ص ) بروز كرد ، اين كلمه ، لقب چهار نفر از صحابه ، يعنى ابوذر ، سلمان ، مقداد و عمّار بوده است . « 1 » \r\nابن خلدون مىنويسد :\r\nجماعتى از صحابه ، شيعهء على بودند و او را سزاوارتر از ديگران به خلافت مىدانستند . « 2 » \r\n\r\n","description":"","footnote":" ( 1 ) . ابوحاتم رازى ، حاضر العالم الاسلامى ، ج 1 ، ص 188 ؛ شيعه‌شناسى و پاسخ به شبهات ، ج 1 ، ص 57 - 58 .  ( 2 ) . ابن خلدون ، تاريخ ابن خلدون ، ج 3 ، ص 364 ، شيعه‌شناسى و پاسخ به شبهات ، ج 1 ، ص 58 . ","page_name":" 43 ","page_number":41},
  {"content":"\r\n\r\nاستاد محمد كردعلى مىگويد : « در عصر رسول خدا ، گروهى از بزرگان صحابه ، مشهور به مواليان على ( ع ) بودند ، از آن جمله سلمان فارسى است كه مىگفت : ما با رسول خدا ( ص ) بيعت كرديم بر خيرخواهى مسلمانان و اقتدا به على بن ابىطالب ( ع ) و مواليان او . و نيز ابوسعيد خدرى است كه گفت : مردم به پنج كار امر شدند ؛ چهار تا را انجام دادند و يكى را ترك كردند .\r\nاز او سؤال شد آنچه را ترك نمودند چه بود ؟ او در جواب گفت : ولايت على بن ابىطالب ( ع ) .\r\nاز او سؤال شد آيا ولايت با چهار عمل ديگر واجب است ؟ پاسخ داد : آرى . و ابوذر غفارى ، عمار ياسر ، حذيفة بن يمان ، ذو الشهادتين ، خزيمة بن ثابت ، ابوايوب انصارى ، خالد بن سعيد بن عاص و قيس بن سعد بن عباده [ نيز جزو اين گروه از صحابه بودند 
  ] » . « 1 » \r\nدكتر صبحى صالح مىنويسد :\r\nدر ميان صحابه حتى در عصر پيامبر اكرم ( ص ) براى على ( ع ) پيروان و شيعيانى بوده است ؛ از آن جمله مىتوان ابوذر غفارى ، مقداد بن اسود ، جابر بن عبدالله ، ابىّ بن كعب ، ابوالطفيل عامر بن وائله ، عباس بن عبدالمطلب و تمام فرزندان او ، عمار ياسر و ابو ايوب انصارى را نام برد . « 2 » \r\nاستاد محمّد عبدالله عتّان مىگويد : « اين اشتباه است كه بگوييم شيعه براى اولين بار هنگام جدايى خوارج ظهور پيدا كرده است ، بلكه ظهور شيعه در عصر رسول خدا ( ص ) بوده است . » « 3 » \r\nشيعيان هنگام وفات پيامبر ( ص ) با توجه به دستور و تأكيدهاى آن حضرت ، درصدد تثبيت و تنفيذ فرمان آن حضرت برآمدند . آن گاه كه پيامبر اصرار بر آوردن قلم و دوات براى نوشتن وصيت نمود . گروهى بر آن شدند تا قلم و دوات بياورند تا پيامبر وصيت خود را مكتوب دارد ، ولى از آنجا كه طرف مقابل قوى بود و مخالفت كرد ، نتوانستند اين فرمان را عملى سازند . پيامبر نيز با توجه به جوّ موجود ، از مكتوب كردن وصيت چشم پوشيد و جمعيت را از خود دور كردند و افرادى از شيعيان على ( ع ) امثال مقداد و ابوذر را نزد خود نگاه داشت و وصيت خود را نسبت به امامان پس از خود نزد آنان مطرح نمود . « 4 » \r\n\r\n","description":"","footnote":" ( 1 ) . همان ، به نقل از خطط الشام ، ج 5 ، ص 251 .  ( 2 ) . همان ، به نقل از حسين ، حاج حسن ، النظم الاسلاميه ، ص 96 .  ( 3 ) . همان به نقل از الشيخ عبدالله ، نعمة ، روح التشيع ، ص 20 .  ( 4 ) . همان ، ص 60 به نقل از كوفى ، الشيخ ابو صادق سليم بن قيس هلالى عامرى ، كتاب سليم بن قيس هلالى ، ج 2 ، ص 658 . ","page_name":" 44 ","page_number":42},
  {"content":"\r\n\r\nپيامبر ( ص ) هنگام نزديك شدن وفات خويش ، على بن ابىطالب و گروهى از شيعيان و ارادتمندان او را در لشكر اسامه نفرستاد ، تا چنانچه مرگ او فرا رسيد ، اين چند نفر با بيعت با امام على ( ع ) خلافت و حكومت را براى آن حضرت تمام و عملى كنند ، ولى متأسفانه عمر ، ابوبكر و برخى ديگر با تخلف از لشكر اسامة بن زيد اين تدبير عالى پيامبر را نيز به هم زدند تا مبادا خلافت به على ( ع ) برسد . « 1 » \r\n\r\n2 . شيعه پس از پيامبر ( ص )\r\nاز نظر تاريخى ، اختلاف در ميان مسلمانان و ظهور ديدگاههاى گوناگون درباره رهبرى جامعه اسلامى از وقتى شروع شد كه پيامبر ( ص ) چشم از جهان فروبست .\r\nبنا بر گزارش بيشترِ تاريخ‌نگاران ، انصار به محض شنيدن خبر رحلت پيامبر ( ص ) بدون اينكه در كنار بدن مطهر رسول خدا ( ص ) حاضر شوند ، در منزل سعد بن عباده رئيس قبيله خزرج گرد آمدند و به لحاظ عدم گنجايش منزل او به سقيفه بنىساعده رفتند كه محل اجتماعشان در مسائل مهم بود .\r\nدو نفر از انصار به نامهاى عُوَيم بن ساعده و مُقن بن عدى خبر تجمع انصار را به قريش رساندند . عمر به محض شنيدن خبر تجمع انصار ، ابوبكر و ابوعبيده جراح را نيز با خبر كرد و به اتفاق ، به طرف سقيفه حركت كردند .\r\nسعد بن عباده در حالى كه بيمار بود ، به عنوان رئيس انصار براى تصدى جانشينى پيامبر ( ص ) به سقيفه آمد و به سخن‌رانى پرداخت . او در آغاز ، از مهاجران تعريف كرد و سابقه آنان در اسلام و لزوم حرمت نهادن به آنان را يادآور شد . سپس مدينه را شهر انصار خواند و آنان را به لحاظ موقعيتى كه نزد پيامبر ( ص ) داشتند و به عنوان مدافعان و نخستين پناه‌دهندگان او به شمار مىآمدند ، ستود و گفت : پيامبر ( ص ) در ميان ما عزت پيدا كرد ، و رواج اسلام به كمك ما صورت گرفت ، مهاجران به وسيله ما سر و سامان يافتند و . . . ، بدين جهت ، انصار براى تصدى خلافت سزاوارترند . سخنان سعد مورد تأييد انصار قرار گرفت .\r\n\r\n","description":"","footnote":" ( 1 ) . همان ، ص 60 - 61 به نقل از شيخ محمدحسين مظفّر . ","page_name":" 45 ","page_number":43},
  {"content":"\r\n\r\nدر همين حال ، ابوبكر ، عمر بن خطاب و ابوعبيده وارد شدند و سخن به اعتراض گشودند .\r\nابوبكر ضمن تعريف و تمجيد از مقام والاى انصار و موقعيتى كه آنان نزد پيامبر ( ص ) داشتند ، گفتار آنان را در امر جانشينى ناصواب خواند و با تمسك به قرابت قريش با پيامبر ( ص ) آنان را مستحق تصدى جانشينى او دانست .\r\nانصار وقتى از تمسك به موقعيت والاى خويش نزد پيامبر ( ص ) نتيجه‌اى نگرفتند ، گفتند :\r\nاميرى از ما و اميرى از شما .\r\nابوبكر در برابر اين اقدام انصار ، سخن تأثيرگذار « الائمة من قريش » را مطرح كرد و ستون اصلى حكومت و جانشينى پيامبر ( ص ) را از آنِ قريش دانست و سخن انصار را ردّ كرد . عمر بن خطاب نيز در تأييد سخنان ابوبكر گفت : دو شمشير هرگز در يك نيام نمىگنجد !\r\nبا سخنان ابوبكر اختلافات شدت گرفت . ابوبكر وعده داد كه بدون مشورت انصار كارى انجام ندهد . اين وعده ابوبكر گرچه هيچ وقت عملى نشد ، ولى باعث شد تا عده‌اى از انصار به طرفدارى از او برخيزند .\r\nابوبكر پس از سخنرانى خويش ، بلافاصله دستش را به عنوان بيعت با عمر و ابوعبيده به طرف آنان دراز كرد ، اما آن دو از پذيرفتن عنوان خليفه براى خودشان امتناع ورزيدند و در مقابل ، با ابوبكر به عنوان خليفه بيعت كردند . ابوبكر نيز لحظه‌اى در پذيرش بيعت درنگ نكرد ! در واقع ابتكار عملى انصار ، تبديل به فرصتى براى ابوبكر شد تا بدون نام بردن از على ( ع ) و نيز حتى سخنى از پيامبر اكرم دربارهء جانشينى خويش ، حكومت را در دست بگيرد ! بعدها ابوبكر اين اقدام عجولانه ، اعمّ از پيشنهاد دو نامزد براى انتخاب شدن ( عمر و ابوعبيده ) و نيز پذيرش شتابزده بيعت را « فلته » خواند كه در مباحث بعدى خواهد آمد .\r\nهم‌زمان با تجمع عده‌اى از صحابه در سقيفه بنىساعده ، على ( ع ) كه همراه چند نفر از صحابه مشغول تجهيز ( غسل و كفن ) پيامبر اكرم ( ص ) بود خبر واقعه سقيفه را دريافت كرد و با شنيدن اين خبر ، آيات ابتدايى سوره عنكبوت را مبنى بر فتنه بودن واقعه سقيفه تلاوت كرد .\r\nعده‌اى از مهاجر و انصار كه همراه على ( ع ) مشغول تجهيز پيامبر اكرم ( ص ) بودند ، انتخاب سقيفه را تقبيح كرده و آن را نپذيرفتند . آنان به عنوان مخالف با اين اقدام همراه على ( ع ) در خانهء تنها دختر پيامبر ، فاطمه زهرا ( س ) تجمع كردند . « 1 » \r\n\r\n","description":"","footnote":" ( 1 ) . تاريخ تشيع ، ج 1 ، ص 75 - 78 . ","page_name":" 46 ","page_number":44},
  {"content":"\r\n\r\nخليفه در نخستين واكنش به اقدام مخالفان ، خانه حضرت زهرا ( س ) را بيت حرب ( اتاق جنگ ) ناميد و به دنبال آن ، مشاوران او به همراهى عمر بن خطاب ، خانه فاطمه ( س ) را تهديد به آتش زدن كردند . « 1 »  او در اقدامى ديگر ، امكانات مالى اهل بيت ( ع ) اعم از خمس ، فدك ، سهم ذوى القربى را - كه در قرآن به آن تصريح دارد - از آنان گرفت . « 2 » \r\n\r\n3 . شيعه در ايام خلافت ابوبكر\r\nپس از انتخاب ابوبكر به عنوان خليفه ، واكنش‌هايى از سوى برخى از صحابه كه در زمان پيامبر ( ص ) با على ( ع ) بيعت كرده بودند بروز كرد . آنها وفادارى خود را حفظ كردند و با جريان سقيفه به مخالفت پرداختند . از جملهء مخالفان ، اركان چهارگانه شيعه‌اند كه به واكنش آنها در اين خصوص مىپردازيم .\r\n\r\n1 - 4 . سلمان فارسى « 3 » \r\nنخستين واكنش سلمان به ماجراى سقيفه اين بود كه وقتى شنيد با ابوبكر بيعت كرده‌اند گفت :\r\nكرداذ و نكرداذ ( كرديد و نكرديد ) يعنى كرديد آنچه نبايد مىكرديد و نكرديد آنچه را كه بايد مىكرديد . و خود نيز از بيعت با ابوبكر امتناع ورزيد . « 4 » \r\nسلمان همواره گرايش شيعى خود را با نقل روايتهايى دربارهء وصايت و امامت على ( ع ) بروز مىداد ؛ چنان‌كه صاحب انساب الاشراف از قول سلمان خطاب به مردم چنين نقل كرده است :\r\n\r\n","description":"","footnote":" ( 1 ) . تاريخ يعقوبى ، ج 2 ، ص 126 ؛ الامامة والسياسة ، ص 18 ؛ مروج الذهب ، ج 2 ، ص 301 .  ( 2 ) . تاريخ طبرى ، ج 2 ، ص 444 ؛ عمررضا ، كحاله ، اعلام النساء فى عالمى العرب و الاسلام ، ج 4 ، ص 134 .  ( 3 ) . سلمان فارسى از اهالى جى در حوالى اصفهان بوده است ( سيره ابن هشام ، ج 1 ، ص 238 ) كه در جستجوى دين حق از موطن خود هجرت و رنجها و سختيهاى بسيارى در اين راه تحمل كرد ؛ تا آنجا كه در اين راه به بردگى مبتلا شد و سرانجام خداوند او را به دين حق هدايت فرمود و در سال اولِ هجرتِ پيامبر اكرم ( ص ) به مدينه مسلمان شد و در جنگها ، آن حضرت ( ص ) را يارى داد . حكايت شده است كه مردى به منزل او وارد شد و در آن جز يك شمشير و قرآن چيزى نديد ، با تعجب پرسيد : آيا جز آنچه مىبينم در خانه‌ات چيزى نيست ؟ سلمان جواب داد : پيش روى ما منزلگاهى سخت است و ما كالا و متاعمان را به آن منزل پيش فرستاده‌ايم . هنگامى كه سلمان از دنيا رفت ، حضرت امير ( ع ) از مدينه به مدائن رفت و غسل ، كفن ، نماز و دفن او را به انجام رسانيد . ر . ك : تاريخ تشيع ، ج 1 ، ص 84 ؛ سيد مرتضى عاملى ، سلمان فارسى .  ( 4 ) . همان ، ج 2 ، ص 442 ؛ به نقل از عمر رضا ، كحاله ، اعلام النساء فى عالمى العرب و الاسلام ، ج 4 ، ص 124 ؛ العقد الفريد ، ج 4 ، ص 260 ؛ الجمل . . . ص 115 ؛ الامامة والسياسة ، ص 13 . ","page_name":" 47 ","page_number":45},
  {"content":"\r\n\r\nعلى ( ع ) در بين شماست ، ولى دست به دامان او نمىزنيد ، قسم به كسى كه جانم در دست قدرت اوست ، كسى بعد از على ( ع ) از اسرار پاك پيامبرتان خبر نمىدهد . « 1 » \r\nابن اثير در نهايه از سلمان چنين نقل كرده است : « پيامبر ( ص ) در روز عرفه خطبه خواند و فرمود : اى مردم ! خداوند در اين روز به جهت آمرزش گناهانتان به شما مباهات مىكند ، اما آمرزش خاصهء او براى على ( ع ) است . سپس حضرت به على ( ع ) دستور داد تا به پيامبر ( ص ) نزديك شود . على ( ع ) نزديك پيامبر شد و آن حضرت ( ص ) فرمود : خوشبخت كسى است كه بعد از من ، تحت ولايت تو باشد و بدبخت و شقى كسى است كه تو را نافرمانى كند و با تو دشمنى نمايد . » « 2 » \r\n\r\n2 - 4 . عمار بن ياسر « 3 » \r\nبعد از حادثه سقيفه ، عمار از متخلفان با بيعت ابوبكر بود . « 4 »  عمار از پيامبر اكرم ( ص ) شنيده بود كه به او مىفرمود : اى عمار ! على ( ع ) تو را از هدايتى ردّ نمىكند و بر امر ناگوارى دلالت نمىكند . اطاعت او اطاعت من ، و فرمانبردارى ازمن ، اطاعت از خداست . « 5 »  وى همچون على ( ع ) از بيعت با ابوبكر خوددارى كرد و در جمع مردم مدينه چنين گفت :\r\nاى مسلمانان ! بدانيد كه خاندان پيامبر ( ص ) به ارث او سزاوارتر ، به دين او آگاه‌تر و بر امت او امين‌ترند . پس حق را به صاحبانش برگردانيد قبل از اينكه دير شود و فتنه و آشوبها سر گيرد و گروه شما را متفرق سازد ! « 6 » \r\n\r\n","description":"","footnote":" ( 1 ) . بلاذرى ، انساب الاشراف ، ج 2 ، ص 183 .  ( 2 ) . محمد بن محمد بن نعمان ، مفيد ، امالى المفيد ، ص 161 ، روايت 3 .  ( 3 ) . عمار و والدين او از مسلمانان نخستين هستند . روزى كه مشركان از ايمان آنان آگاه شدند ، در آزار و شكنجه ايشان كوتاهى نكردند ، به طورى كه سميّه ، مادر عمار را به شهادت رساندند . عمار ايمان خود را كتمان كرد و از كشته شدن در امان ماند كه آيهء 106 سوره نحل درباره او نازل شده است . عمار پيوسته ملازم ركاب پيامبر ( ص ) بود و در تمام نبردها او را همراهى كرد . پيامبر ( ص ) بارها فرموده بود كه عمار را گروهى ستمكار مىكشند . بعد از رحلت پيامبر ( ص ) عمار از پا در ركابان على ( ع ) و از مخالفان سرسخت عثمان بود . او در 91 سالگى در جنگ صفين به دست لشكر معاويه به شهادت رسيد . ( ر . ك : سيرة ابن هشام ، ج 1 ، ص 320 ؛ الطبقات الكبرى ، ج 3 ، ص 249 و مروج الذهب . . . ، ج 2 ، ص 360 ) .  ( 4 ) . تاريخ اليعقوبى ، ج 2 ، ص 124 .  ( 5 ) . ابراهيم بن محمد ، جوينى ، فرائد السمطين فى فضائل المرتضى والبتول والسبطين والائمة من ذريتهم ، ج 1 ، ص 145 .  ( 6 ) . الاحتجاج على اهل اللجاج ، ج 1 ، ص 195 . ","page_name":" 48 ","page_number":46},
  {"content":"\r\n\r\nبه نقل ابن ابى الحديد ، عمار جزء كسانى بود كه مىخواست دوباره در بين مهاجران شورا تشكيل دهد تا خلافت را به على ( ع ) برگرداند . « 1 »  و به هنگام مشاوره شوراى شش نفره خليفه دوم ، از پشت درهاى بسته فرياد مىزد : براى يكپارچگى مسلمانان به على ( ع ) رأى دهيد و امر حكومت را از خاندان پيامبرتان بيرون نرانيد . « 2 » \r\nعمار در تمام دوران حيات خويش ، از هيچ كوششى براى برپايى دين خدا دريغ نكرد ، و از دين پيامبر ( ص ) دفاع كرد . « 3 »  نصر بن مزاحم منقرى نقل مىكند كه در جنگ صفين ، عمار ضمن يادآورى حديث غدير ، به ياران معاويه چنين گفت : پيامبر ( ص ) به من امر فرمود : با ناكثين بجنگم ، اطاعتش كردم . فرمود : با قاسطين بجنگم و شما همانهاييد . اى مرد ابتر ! آيا نمىدانى او به على ( ع ) فرمود : مَنْ كُنْتُ مَوْلاهُ فَعَلِىُّ مَوْلاهْ ، اللّهُمَّ والِ مَنْ والاهُ وَ عادِ مَنْ عاداهُ ؟ « 4 » \r\nبا وجود روايات فراوان از پيامبر ( ص ) در بزرگداشت عمار ، « 5 »  هنگامى كه او در زمان خليفه سوم بر حيف و ميل اموال توسط عثمان اعتراض كرد ، به سختى مورد عتاب و ضرب و شتم خليفه قرار گرفت . « 6 »  فاصله گرفتن خلافت عثمان از سنت پيامبر ( ص ) ، پيروان على ( ع ) را بيشتر از هر كس ، از خلافت او بيزار مىكرد و موجب اعتراض آنان مىگرديد .\r\n\r\n3 - 4 . ابوذر غفارى « 7 » \r\n\r\n","description":"","footnote":" ( 1 ) . شرح نهج‌البلاغه ، ج 1 ، ص 220 .  ( 2 ) . همان ، ج 9 ، ص 52 .  ( 3 ) . يوسف بن عبداللَّه ، ابن عبدالبر ، الإستيعاب فى معرفة الأصحاب ، ج 2 ، ص 476 .  ( 4 ) . احمد بن شعيب ، نسائى ، فضائل الصحابه ، ص 14 ؛ سنن ابن ماجه ، ج 1 ، ص 45 ؛ سنن ترمذى ، ج 5 ، ص 297 ؛ مستدرك الحاكم ، ج 3 ، ص 110 ، 116 ، 134 ، 371 . نصر بن مزاحم ، منقرى ، وقعة صفّين ، ص 338 .  ( 5 ) . ر . ك : الغدير ، ج 5 ، ص 9 ، ص 27 - 30 .  ( 6 ) . همان ، ج 5 ، ص 15 .  ( 7 ) . ابوذر غفارى از بزرگان و برگزيدگان صحابى پيامبر اكرم ( ص ) و چهارمين كسى بود كه اسلام آورد و سخت تحت شكنجه و آزار قريش قرار گرفت . پيامبر اكرم ( ص ) درباره ابوذر فرمود : در زير آسمان كبود ، راستگوتر از ابوذر وجود ندارد . ابوذر به سفارشات پيامبر ( ص ) دربارهء على ( ع ) وفادار ماند . او سخنان پيامبر ( ص ) دربارهء اهل بيت ( ع ) را همه جا نقل مىكرد . در زمان خليفه سوم ، گروه حاكم را سخت مورد انتقاد و سرزنش قرار داد . او عثمان را در شمار دوزخيان مىدانست و آيه 35 سوره توبه را « يَوْمَ يُحْمى . . . » بر او مىخواند تا اينكه عثمان او را به ربذه تبعيد كرد و او به تنهايى در ربذه جان سپرد .\r\nر . ك : الطبقات الكبرى ، ج 4 ، ص 173 ؛ أنساب الأشراف ، ج 11 ، ص 127 ؛ معرفة الصحابة ، ج 1 ، ص 457 ؛ الانتفاضات الشيعية عبر التاريخ ، ص 127 . ","page_name":" 49 ","page_number":47},
  {"content":"\r\n\r\nابوذر نيز مانند سلمان فارسى ، در تمام دوره خلفا ، در پيروى از على ( ع ) مىكوشيد و از چشمهء گواراى علم او بهره مىجست ، در راه حفظ ارزشهاى دينى و اجراى عدالت اسلامى از هيچ تلاشى دريغ نمىكرد و پيوسته فضايل و شايستگى اهل بيت پيامبر ( ص ) را متذكر مىشد . « 1 »  البته در زمان دو خليفه اول ، به دليل فعاليت آنان براى گسترش كلمه توحيد و حفظ دستاوردها و ظواهر دستورهاى دينى ، مجالى براى ظهور او وجود نداشت ؛ زمان خليفه دوم ، به دليل نقل احاديث پيامبر ( ص ) توسط خليفه زندانى شد . « 2 »  اما هنگامى كه خليفه سوم از اصول اسلامى ، كه در واقع اصول تشيع نيز به حساب مىآمد دور شد ، رجال برجسته شيعى مثل سلمان ، ابوذر و عمار ضمن نقل فضيلتهاى على ( ع ) ، بر خليفه و سرپيچى او از اصول معترض شدند . « 3 » \r\nابوذر غفارى مىگفت : از پيامبر ( ص ) شنيدم كه فرمود : بعد از من ، به كتاب خدا و على ( ع ) رجوع كنيد . « 4 »  او در كنار كعبه مىايستاد و فرياد مىزد : اى مردم ! هر كس مرا نمىشناسد ، من ابوذر غفارى هستم . از پيامبر ( ص ) شنيدم كه فرمود : اهل بيت من به كشتى نوح مىماند ؛ هر كس از آنان تخلف كند ، غرق مىشود . « 5 »  ابوذر سعى داشت فضيلتهاى اهل بيت ( ع ) به ويژه على ( ع ) را در ميان نسل جوانى كه زمان پيامبر ( ص ) را درك نكرده بودند ، بيان كند ؛ بدين سبب ، عثمان او را به شدت از تماس با جوانان پرهيز مىداد . « 6 » \r\n\r\n4 - 4 . مقداد بن عمرو « 7 » \r\nدر حديثى از پيامبر اكرم ( ص ) نقل شده كه فرمود : خداوند متعال به من امر فرمود تا چهار نفر را دوست بدارم و خود نيز آنان را دوست دارد ؛ آنان عبارت‌اند از : على ، مقداد ، ابوذر و سلمان .\r\n\r\n","description":"","footnote":" ( 1 ) . اختيار معرفة الرجال ، ج 1 ، ص 24 ؛ عبارت رجال كشى چنين است : هو الهاتف بفضائل امير المؤمنين ( ع ) . . . .  ( 2 ) . المستدرك . . . ، للحاكم النيسابورى ، ج 1 ، ص 110 ؛ به نقل از : سيره پيشوايان ، ص 324 .  ( 3 ) . أنساب الأشراف ، ج 11 ، ص 127 ؛ أصل الشيعة و أصولها ، ص 48 .  ( 4 ) . اختيار معرفة الرجال ، ص 36 .  ( 5 ) . تاريخ اليعقوبى ، ج 2 ، ص 171 .  ( 6 ) . الطبقات الكبرى ، ج 2 ، ص 270 و 354 .  ( 7 ) . مقداد جزء هفت مسلمانان اوليه است كه اسلام خود را آشكار نساخت . او دو بار هجرت كرد : هجرت به حبشه و هجرت به مدينه . در جنگ بدر و ديگر جنگهاى پيامبر ( ص ) او را يارى داد . بعد از رحلت پيامبر ( ص ) در فتوحات شام شركت كرد . بعد از فتح شام به مدينه برگشت و در جوار خانه حضرت على ( ع ) خانه گرفت و ملازم ركاب او شد و در سال 33 هجرى رحلت كرد و در قبرستان بقيع به خاك سپرده شد . ( السيرة النبوية ، ج 1 ، ص 348 ؛ أعيان الشيعه ، ج 1 ، ص 134 . براى مطالعه بيشتر ر . ك : محمدهادى امينى ، اصحاب الامام اميرالمؤمنين والرواة عنه ، ج 2 ، ص 558 ) . ","page_name":" 50 ","page_number":48},
  {"content":"\r\n\r\nمقداد از مهاجران به حبشه بود . « 1 »  او به شدت به اهل بيت پيامبر ( ص ) ، به ويژه على ( ع ) عشق مىورزيد و از كسانى بود كه بعد از حادثه سقيفه با ابوبكر بيعت نكرد .\r\nاو در ماجراى شوراى شش نفره ، بر خليفه عيب گرفت و عبدالرحمان بن عوف را به دليل رأى به عثمان مورد عتاب قرار داد و گفت :\r\nبه خدا قسم با اهل بيت پيامبرتان بد رفتار كرديد ! عجب از قريش كه عالم‌ترين ، عادل‌ترين و با تقواترين فرد را براى خلافت رها كرد و ديگرى را به خلافت برگزيد ! به خدا قسم اگر يارانى داشتم ، اين چنين نمىشد ! « 2 » \r\nافزون بر افراد پيش گفته ، افراد ديگرى از صحابه پيامبر اكرم ( ص ) بودند كه در زمان حيات آن حضرت ، به على ( ع ) عشق مىورزيدند و تأكيدهاى پيامبر ( ص ) را دربارهء على ( ع ) به ياد داشتند . از اين رو ، پس از رحلت پيامبر ( ص ) ، على ( ع ) را امام خود مىدانستند و به نشر و تبليغ آنچه على ( ع ) دوست داشت مىپرداختند . فعاليتهاى آنان در دوره‌هاى مختلف ، چهره‌هاى متفاوتى داشت و در دوره خليفه سوم ، به دليل مجاهدتهاى آنان ، بينش تشيع از تسنن تمييز يافت و تفكيك شد و بسط و توسعه پيدا كرد . به طور خلاصه ، سه دوره مشخص براى تحولات انديشه شيعى به وجود آمده است :\r\n1 . دوره تكوين انديشه‌هاى سياسى ، اعتقادى شيعه ؛\r\n2 . دوره تمييز و تفكيك بينش تشيع از تسنن ؛\r\n3 . دوره بسط انديشه‌هاى تشيع با مجاهدت و كوشش اصحاب پيامبر ( ص ) و ياران على ( ع ) .\r\nپرسش\r\n1 . نظر ابوحاتم رازى را دربارهء زمان بروز واژه « شيعه » و افرادى كه به اين نام مشهور شدند بنويسيد .\r\n2 . پيامبر ( ص ) هنگام وفات خود براى تثبيت شيعه چه قصدى داشت و چرا عملى نشد ؟\r\n3 . منشأ اختلاف بين مسلمانان از چه زمانى شروع شد و چرا ؟\r\n4 . اركان اربعه شيعه در زمان پيامبر و پس از آن چه كسانى بودند ؟\r\n5 . سلمان فارسى پس از جريان سقيفه چه فرمود و معناى آن چيست ؟\r\n\r\n","description":"","footnote":" ( 1 ) . الطبقات الكبرى ، ج 3 ، ص 119 ؛ تاريخ الطبرى ، ج 11 ، ص 506 .  ( 2 ) . مروج الذهب . . . ، ج 2 ، ص 343 ؛ شرح نهج‌البلاغه ، ج 1 ، ص 164 . ","page_name":" 51 ","page_number":49},
  {"content":"\r\n\r\n\r\nدرس چهارم : نقش سلمان فارسى در تشيع ايرانيان\r\n\r\n1 . نخستين مسلمان ايرانى\r\nسلمان فارسى نخستين ايرانى است كه پس از جستجوى دامنه‌دار و رنجهاى فراوان و پيمودن راه‌هاى طولانى و سفرهاى پرماجرا و گرفتار شدن به بردگى ، گم شده خويش را پيدا كرد . او از چشمهء زلال اسلام ناب محمّدى سيراب گرديد و گوى سبقت را در دين‌دارى و تقوا از هم‌كيشان خويش ربود و مدال پرافتخار « سلمان از ما اهل بيت است » « 1 »  را از پيامبر ( ص ) دريافت نمود و به سلمان محمّدى معروف شد . « 2 »  پيامبر ( ص ) درباره پيشگامى سلمان به اسلام فرمود :\r\nپيشگامان چهار نفرند ؛ من پيشگام عرب به اسلام هستم . صهيب پيشگام روميان به اسلام است . سلمان پيشگام ايرانيان به اسلام است و بلال پيشگام حبشه به اسلام مىباشد . « 3 » \r\nپيامبر ( ص ) در تعبير بالاترى فرمود :\r\nمن پيشگام همهء فرزندان آدم هستم ، و سلمان پيشگام مردم ايران است . « 4 » \r\n\r\n2 . سلمان از نخستين شيعيان\r\nسلمان فارسى نه تنها از ايرانيان پيشگام به اسلام است ، بلكه وى از پيشگامان تشيع و از اعضاى اصلى هستهء مركزى تشيع بود .\r\n\r\n","description":"","footnote":" ( 1 ) . ابوعلى فضل بن حسن ، طبرسى ، مجمع البيان ، ج 2 ، ص 427 ؛ سيد محسن ، امين ، اعيان الشيعه ، ج 7 ، ص 286 .  ( 2 ) . اعيان الشيعه ، ج 7 ، ص 287 .  ( 3 ) . حافظ ابونعيم احمد بن عبدالله ، الاصبهانى ، حلية الاولياء ، ج 1 ، ص 185 .  ( 4 ) . محمد محمدى ، اشتهاردى ، زندگى پرافتخار سلمان فارسى ، ص 52 ، به نقل از احتجاج طبرسى ، ج 1 ، ص 150 . ","page_name":" 52 ","page_number":50},
  {"content":"\r\n\r\nچنان‌كه در درس اول بيان شد ، تشيع در عصر پيامبر ( ص ) پىريزى شد و در غدير خم ، با نصب امام على توسط پيامبر رسماً اعلام گرديد و پيشگامان شيعه چهار نفر بودند كه عبارتند از : « سلمان ، ابوذر ، مقداد و عمار » . اين چهار نفر از همان آغاز پيدايش تشيع شيعه بودند ، و هرگز به راه ديگر نرفتند ، سلمان از افرادى است كه حتى يك لحظه در حقانيت تشيع شك نكرد ، و يك لحظه از پيروى امير مؤمنان على ( ع ) منحرف نشد .\r\n\r\n1 - 2 . سلمان و ماجراى سقيفه\r\nدر ماجراى سقيفه ، سلمان به دنبال اكثريت نرفت و با وجود آن كه سخت تحت فشار بود و شكنجه ديد ، از مرز تشيع خارج نشد . « 1 » \r\nهنگامى كه ابوبكر به عنوان خليفه انتخاب شد ، سلمان فارسى در زمره معترضين قرار گرفت و از ناراحتى به فارسى گفت : « كرديد و نكرديد » ، يعنى تسليم سخن پيامبر ( ص ) دربارهء على ( ع ) در روز غدير خم ، نشديد . جمله « ندانيد كه چه كرديد » را به عنوان سرزنش گفت ؛ يعنى كار شما از روى جهل و گمراهى بود و نه براساس آگاهى و هدايت . « 2 » \r\n\r\n2 - 2 . سلمان و ماجراى بيعت گرفتن از على ( ع )\r\nدر ماجراى بيعت گرفتن از امير مؤمنان على ( ع ) براى ابوبكر ، سلمان با على ( ع ) بود و در هر فرصتى از آن حضرت دفاع مىكرد و هرگز او را تنها نگذاشت و آشكارا با اين كه در خطر بود اعتراض مىكرد و مىفرمود :\r\nاى فرزندان روزگار ، بر شما هلاكت باد ! آيا مىدانيد چه گامهايى بر زيان خود برداشتيد ، و چون امّتهاى پيش ، از هوسهاى نفسانى خود پيروى كرديد ، و از سنت پيامبر ( ص ) دورى نموده ، مقام امامت را از مركز و اهل آن ربوديد ؟ !\r\nسلمان به دفاع از على ( ع ) ادامه داد تا آنكه ماجرا شدت گرفت . حضرت على ( ع ) به سلمان فرمود : « سكوت كن » آن گاه سلمان به امر امام ( ع ) ساكت شد . « 3 » \r\n\r\n","description":"","footnote":" ( 1 ) . ابومنصور احمد بن على بن ابىطالب ، طبرسى ، احتجاج طبرسى ، ترجمه ، مصطفوى ، حسن ، ج 1 ، ص 245 .  ( 2 ) . اعيان الشيعه ، ج 1 ، ص 28 .  ( 3 ) . احتجاج طبرسى ، ج 1 ، ص 246 - 247 ، ترجمه حسن مصطفوى . ","page_name":" 53 ","page_number":51},
  {"content":"\r\n\r\n\r\n3 - 2 . سلمان و تبليغ از على ( ع )\r\nسلمان همواره ، مردم را به پيروى از حضرت على ( ع ) دعوت مىكرد و روش او را شيوه پيامبر ( ص ) مىدانست و مىگفت : پيامبر خدا ( ص ) فرمود :\r\nانَّ عَلِيّاً بابٌ فَتَحَهُ اللّهُ ، مَنْ دَخَلَهُ كانَ مُؤمِناً ، وَ مَنْ خَرَجَ مِنْهُ كانَ كافراً . « 1 » \r\nهمانا على درى است كه خداوند آن را گشوده است ، هر كس كه در آن وارد شود مؤمن است ، و هر كس كه از آن خارج گردد كافر است .\r\nو گاهى مىگفت : پيامبر ( ص ) فرمود :\r\nخَيْرُ هذِهِ الْامَّةِ عَلىّ بنُ ابِىطالِبٍ . « 2 » \r\nبهترين فرد اين امت ، على است .\r\nپس از رحلت پيامبر ، مرد مسافرى براى تحقيق و يافتن راه حق به مدينه آمد و نزد سلمان ، ابوذر و مقداد كه در كنار هم نشسته بودند نشست و تقاضاى راهنمايى كرد . سلمان به او گفت :\r\nبر تو باد ، كه به كتاب خدا - قرآن - بپيوندى ، و بر تو باد پيوند با على بن ابىطالب ( ع ) ، زيرا على ( ع ) با قرآن است و از آن جدا نمىگردد . « 3 » \r\n\r\n3 - 2 . سلمان آماده دفاع از امامت\r\nدر ماجراى حوادث پس از جريان سقيفه چهل نفر از مهاجران و انصار به حضور على ( ع ) آمدند و چنين گفتند :\r\nسوگند به خدا تو امير مؤمنان و بهترين و سزاوارترين انسانها نسبت به پيامبر هستى ، دستت را به ما بده تا با تو بيعت كنيم ، سوگند به خدا آماده‌ايم كه در اين راه تا حدّ كشته شدن بايستيم !\r\nحضرت على ( ع ) فرمود :\r\nاگر راست مىگوييد برويد فردا صبح با سر تراشيده نزد من حاضر شويد . حضرت على خودش ، موى سرش را تراشيد ، فرداى آن روز نخستين كسى كه با سر تراشيده به حضور على ( ع ) آمد ،\r\n\r\n","description":"","footnote":" ( 1 ) . سليم بن قيس ، عامرى ، كتاب سليم بن قيس ، 248 .  ( 2 ) . اعيان الشيعه ، ج 7 ، ص 287 .  ( 3 ) . احتجاج طبرسى ، ج 1 ، ص 230 . ","page_name":" 54 ","page_number":52},
  {"content":"\r\n\r\nسلمان بود و پس از وى مقداد و سپس ابوذر با سرهاى تراشيده آمدند . [ و ديگر هيچ كس نيامد 
  ] اين قضيه بار ديگر اتفاق افتاد امّا ديگران تخلف كردند و اين سه نفر بر سخن خود ايستادند . « 1 » \r\n\r\n4 - 2 . سلمان و راهنمايى به سوى امام حق\r\nسلمان در پيروى از امام حق و راهنمايى افراد به سوى آن حضرت لحظه‌اى نياسود . در عصر خلافت ابوبكر و عمر ، گاهى افراد و يا گروههايى براى جستجوى خليفهء واقعى پيامبر ( ص ) ، به مدينه مىآمدند و براى اطمينان پرسشهايى مطرح مىكردند كه ابوبكر و عمر از پاسخ به آنها درمىماندند . سلمان فارسى در اين فرصتها به سوى امام على ( ع ) مىرفت و او را حاضر مىكرد و آن حضرت به پاسخ پرسشها مىپرداخت و براى همگان روشن مىشد ، كه حضرت على ( ع ) اعلم مسلمانان پس از پيامبر ( ص ) و خليفه بر حق او است . « 2 » \r\n\r\n5 - 2 . نقش سلمان در فتح ايران\r\nافكار برجستهء سلمان ، در ميدانهاى جنگ به شكلهاى گوناگون بروز مىكرد و چاره‌ساز بود .\r\nاو گاهى با طرحها و ابتكارات خاص « 3 »  و گاهى با دعوت حكيمانه و سخنان خيرخواهانه به سپاه اسلام دلگرمى مىداد و دشمن را به راه حق مىآورد .\r\nدر ماجراى فتح مدائن ، سعد وقاص ، فرمانده سپاه اسلام بود ، او فرمان داد تا سپاه از رود دجله عبور كنند . در آن وضع دلهره‌آميز و نگران‌كننده كه حتى فرمانده در اضطراب بود ، سلمان در كنار فرمانده لشكر بود و او را با اين سخنان دلدارى مىداد :\r\nمردم تازه مسلمان شده‌اند و به گناه آلوده نيستند . از اين رو آب و دريا همچون خشكى برايشان رام شده است . سوگند به خدايى كه جان سلمان در دست اوست ، همه دسته دسته از اين رود خواهند گذشت . . . . « 4 » \r\n\r\n","description":"","footnote":" ( 1 ) . بحارالانوار ، ج 22 ، ص 341 .  ( 2 ) . احتجاج طبرسى ، ج 1 ، ص 307 - 308 ؛ الغدير ، ج 7 ، ص 78 .  ( 3 ) . سلمان در جنگ احزاب طرح كندن خندق و در جنگ طائف طرح درست كردن منجنيق و در جنگ تبوك ازمحافظان پيامبر بود ( فروغ ابديت ، ج 2 ، ص 125 و 360 .  ( 4 ) . تاريخ طبرى ، ج 4 ، ص 12 ؛ ترجمه اخبار الطوال ، ص 160 - 161 . ","page_name":" 55 ","page_number":53},
  {"content":"\r\n\r\nخود سلمان پيشاپيش گروههايى بود كه با اسب از رودخانه گذشتند و به كنار حصار مدائن رسيدند .\r\nسخنان سلمان در مدائن سبب شد تا دو شهر از شهرهاى مدائن و ايوان و كاخ مدائن ، از جمله تيسفون كه سالها پايتخت ساسانيان بود ، بدون درگيرى به دعوت وى تسليم لشكر اسلام شود ، و حدود چهار هزار نفر از سپاه ويژه و گارد ايران كه تحت فرماندهى « رستم فرخ‌زاد » بودند ، از سپاه او جدا شده ، به سپاه مسلمانان بپيوندند .\r\nدعوت سلمان براى اسلام آوردن ايرانيان در مدائن بدين صورت بود : « همانا اصل و نسب من از شما ايرانيان مىباشد و من در سه چيز خيرخواه شما هستم ، و صلاح شما در آنها است :\r\nالف . اگر اسلام بياوريد ، برادر ما هستيد و در اموال ما شريك بوده و بر شما است همان تكليفى كه بر ما است .\r\nب . تسليم شويد و به مسلمانان جزيه بدهيد .\r\nج . در غير اين دو صورت ، با شما مىجنگيم ، همانا خدا ، خائنان را دوست ندارد . » « 1 » \r\n\r\n3 . سلمان استاندار مدائن\r\nيكى از بخشهاى مهم زندگى درخشان سلمان ، حكومت نوزده سالهء او به عنوان استاندار مدائن ، پايتخت شاهان منقرض شدهء ساسانى و مركز ايران پيشين بود .\r\nپيامبر ( ص ) در فرصتهاى گوناگون از فتح و پيروزى وسيع آينده اسلام خبر داد . در جنگ خندق و فتح مكه ، از فتح ايران و . . . پيشگويى كرد و حتى در مورد فتح ايران و كاخ مدائن و بيان شكل آن با سلمان گفتگو كرد و سلمان او را تصديق نمود . در حالى كه منافقين ، اين اخبار را به استهزاء گرفتند .\r\nروزى پيامبر ( ص ) به سلمان فرمود : « هنگامى كه فارس به دست مسلمانان افتاد ، تاج كسرى بر سر تو نهاده مىشود . » سلمان پس از فتح ، براى لحظه‌اى تاج را بر سر گذاشت و سپس بر زمين نهاد و به عمامهء كرباسى خود اكتفا كرد . « 2 » \r\n\r\n","description":"","footnote":" ( 1 ) تاريخ طبرى ج 4 ص 14 .  ( 2 ) ميرزا حسين نورى الرحمن ص 93 مجمع البيان ج 2 ص 427 ","page_name":" 56 ","page_number":54},
  {"content":"\r\n\r\nپس از فتح مدائن ، در آغاز حذيفة بن يمان به طور موقت حاكم مدائن شد سپس خليفه دوم - با توجه به شايستگى سلمان ، با صلاح‌ديد حضرت على ( ع ) - سلمان را براى فرمان‌روايى مدائن برگزيد .\r\nسرگذشت و جزئيات فرمان‌روايى سلمان در مدائن به شكل زمان‌بندى شده در تاريخ نيامده ، بلكه فرازهايى از آن به طور جسته و گريخته ذكر شده كه از آنها مىتوان چنين نتيجه گرفت كه اساس حكومت وى بر عدالت ، زهد ، ساده‌زيستى ، رعايت دقيق حقوق اقشار مختلف و قاطعيت در اجراى حدود الهى استوار بوده است . شيوه فرمان‌روايى او براساس شيوه حكومت امير مؤمنان على ( ع ) تنظيم شده بود . « 1 » \r\nبراى اين كه تا حدودى به شيوه حكومت‌دارى سلمان در مدائن پى ببريد ، مىتوانيد به نامه اعتراض‌آميز خليفه دوم به نحوه زندگى ساده سلمان و پاسخ قاطع او در تغيير ندادن شيوه زندگيش مراجعه كرد . وى در فرازى از آن نامه مىنويسد : « اين را بدان كه من به سوى مدائن براى تدبير امور مردم ، و اقامه و اجراى حدود الهى در ميان آنها نيامدم مگر اين كه براساس ارشادات و راهنمايى انسان آگاه [ حضرت على ( ع ) 
  ] رفتار كنم و تا در ميان مردم مطابق راه و روش و برنامهء او زندگى كنم . » « 2 » \r\n\r\n4 . نقش سلمان در تشيع ايرانيان\r\nمهم‌ترين آرمان سلمان ، به حاكميت رسيدن تشيع راستين بود و در اين راستا از هيچ كوششى دريغ نورزيد . وى تا در مدينه بود در هر فرصتى به تبليغ از على ( ع ) به عنوان امام حق مىپرداخت و پس از آن كه با اجازه على ( ع ) در زمان عمر حاكم مدائن پايتخت پيشين ساسانيان گرديد ، هم‌وطنان خويش را با گفتار و رفتار به اسلام ناب و تشيع « 3 »  راستين دعوت مىكرد ، و مىتوان گفت يكى از عوامل مهم گرايش ايرانيان به تشيع ، وجود سلمان در مدائن و عملكرد\r\n\r\n","description":"","footnote":" ( 1 ) . ميرزا حسين ، نورى ، نفس الرحمن ، ص 93 ؛ مجمع البيان ، ج 2 ، ص 427 .  ( 2 ) . سيد صدرالدين ، مدنى شيرازى ، الدرجات الرفيعه فى طبقات الاماميه من الشيعه .  ( 3 ) . احتجاج طبرسى ، ج 1 ، ص 185 - 188 ؛ بحارالانوار ، ج 22 ، 360 . ","page_name":" 57 ","page_number":55},
  {"content":"\r\n\r\nدرست وى مىباشد .\r\nدكتر وردى مىگويد :\r\nدر سه شهر تشّيع نضج گرفت : يكى در كوفه به سبب وجود عمار ياسر ، « 1 »  ديگرى مدائن به سبب حضور سلمان فارسى و سوم جبل عامل به دليل تلاش ابوذر غفارى . « 2 » \r\nمدائن يكى از شهرهاى شيعه‌نشين به شمار مىرفت كه درباره آن گفته شده : « اهالى آن منطقه كشاورزند و شيعه امامىاند . از جمله عادات آنها اين است كه زنان آنها روز از خانه خارج نمىشوند . » « 3 » \r\nسلمان حقيقت تشيع را كه در عصر پيامبر ( ص ) تأسيس شده بود و موضوع امامت حضرت على ( ع ) را كه يك امر الهى بود به روشنى به مردم تفهيم كرد و با عمل و تبليغ خط فكرى اسلام كه همان تشيع است مجسم نمود .\r\nسلمان يك مسلمان و شيعه ايرانى بود ، مسلمانى مخلص ، مهربان ، عادل ، زاهد و عالم . وقتى ايرانيان ، زندگى اين ايرانى مسلمان را در ترازوى فكر خود مىسنجيدند ، اسلام را به طور كامل و خالص در وجود او مىيافتند .\r\nستايشهايى كه پيامبر اسلام ( ص ) از سلمان نموده بود ، كم و بيش به گوش ايرانيان مىرسيد و مىديدند كه وى شيعهء على ( ع ) است . در نتيجه به طور طبيعى ، بلكه عاشقانه مذهب تشيع را برمىگزيدند .\r\nاكثر مردم مدائن و كوفه و مسافران اين دو شهر ايرانى بودند . ملاقات سلمان با آنها موجب شد كه سنگ نخستين بناى تشيع در اين دو شهر نهاده شود و ترويج شود و سپس به ساير شهرهاى ايران سرايت كند .\r\nپارسايى و صداقت پيشگامان تشيع و مبارزات فرهنگى و سياسى هر كدام نقش مؤثرى در گسترش تشيع و استحكام پايه‌هاى آن داشت ، ولى در نواحى ايران شايد بتوان گفت در آغاز ، هيچ عاملى مانند فعاليت‌هاى سلمان كارساز و ثمربخش نبود .\r\n\r\n","description":"","footnote":" ( 1 ) . تاريخ تشيع در ايران . . . ، ج 1 ، ص 87 .  ( 2 ) . همان .  ( 3 ) . همان ، ص 89 . ","page_name":" 58 ","page_number":56},
  {"content":"\r\n\r\n1 - 4 . مراحل رشد و گسترش تشيع در ايران\r\nممكن است اين سؤال مهم مطرح شود : اگر اسلام در دوران خلافت خليفهء دوم وارد ايران گرديد ، چرا اكثريت قريب به اتفاق ايرانيان به تشيع گرويدند ؟ عوامل تشيع ايرانيان چيست و مراحل سير و گسترش آن كدام است ؟\r\nتاريخ تشيع در ايران نشان مىدهد كه ايرانيان از قرن اول به تدريج مرحله به مرحله به تشيع گرويدند و در هر مرحله‌اى اين گرايش عميق و گسترده‌تر گرديد .\r\nاز سوى ديگر مىبينيم تشيع ايرانيان غالباً اثنىعشرى بوده است . گرچه در برخى از بُرهه‌ها در مناطقى از ايران شيعه زيديه يا اسماعيليه ، بوده‌اند ؛ ولى آنها هم به مرور تشيع دوازده امامى را برگزيده‌اند .\r\nبرخى از كوته‌بينان يا غرض‌ورزان ، عوامل بىاساس و بىپايه‌اى براى گرايش ايرانيان به تشيع ذكر كرده‌اند . اما حقيقت اين است كه منشأ تشيع در ايران ، همان روح اسلام‌خواهى آنها بوده است كه از تبعيضات ناروا و ستم به ستوه آمده بودند و چون عدالت و روح اسلام را در على ( ع ) و پيشگامان تشيع مثل سلمان يافتند به سراغ آن رفتند .\r\nتشيع بيش از آن كه در ميان ايرانيان مطرح شود ، در ميان بنىهاشم و برخى از عربها مطرح شد و مراحلى را طى كرد . تشيع ايرانيان نيز سير تدريجى داشت كه به مراحل آن اشاره مىشود :\r\nالف . مرحله اسلام‌گرايى ايرانيان در نيمهء نخست قرن اول و نقش سلمان فارسى در اين راستا .\r\nب . مرحله امامت پربار امام على ( ع ) در كوفه و همراهى موالى ايرانى با آن حضرت .\r\nج . نهضت امام حسين ( ع ) و پيامدهاى آن .\r\nد . جنبش عظيم فرهنگى و علمى امام صادق ( ع ) و نقش آن در تشيع ايرانيان .\r\nه . مهاجرت اشعرىها و اعراب به قم و ايجاد نخستين پايگاه تشيع و گسترش آن در ايران .\r\nو . مهاجرت امام رضا به خراسان و نقش علويان و شاگردان ائمه اطهار در گسترش تشيع در ايران .\r\nز . نقش عالمان بزرگ شيعه در توسعه تشيع در ايران و ديگر نقاط جهان .\r\nح . نقش فرمانروايان مثل آل بويه ، سلطان محمد خدابنده و صفويه در گسترش تشيع در ايران .\r\n\r\n","description":"","footnote":"","page_name":" 59 ","page_number":57},
  {"content":"\r\n\r\nبنابراين در مرحله اولِ نشر تشيع در ايران ، سلمان نقش بسزايى داشت ؛ زيرا تماسهاى نخستين ايرانيان با مسلمانان در مدائن و نواحى آن آغاز شد و سلمان حدود بيست سال بر آن شهر حاكم بود ؛ سلمانى كه شيعهء اعتقادى على ( ع ) و پشتيبان مواضع بر حق آن حضرت در همهء مقاطع بود ؛ كسى كه روش زندگىاش علىگونه بود و توانست بذرهاى نخستين تشيع را در دل ايرانيان بكارد و ديگران در مراحل بعد آن را پرورش دهند تا امروز به صورت شجره طيبه تنومندى درآيد كه در برابر همهء طوفانها بايستد و مقاومت كند .\r\nپرسش\r\n1 . پيامبر اكرم ( ص ) دربارهء پيشگامان به اسلام چه فرمود ؟\r\n2 . سلمان در ماجراى بيعت گرفتن از حضرت على چه موضعى داشت و چه گفت ؟\r\n3 . نقش سلمان در فتح ايران به دست مسلمانان چه بود ؟\r\n4 . سلمان چند سال استاندار مدائن بود و شيوه زندگى او چگونه بود ؟\r\n5 . مراحل رشد تشيع در ايران چگونه بود و سلمان در كدام مرحله نقش داشت ؟\r\n\r\n","description":"","footnote":"","page_name":" 60 ","page_number":58},
  {"content":"\r\n\r\n\r\nدرس پنجم : موالى و عوامل گرايش آنها به تشيع\r\n\r\n1 . موالى در لغت و اصطلاح\r\nموالى ، جمع « مولى » به معانى يار ، ياور ، دستگير ، آزاد شده ، عبد ، مملوك و غلام آزاد شده آمده است .\r\nو در اصطلاح به مسلمانانى « موالى » گفته مىشود كه ، كافر بوده‌اند و به دست مسلمانان اسلام آورده و ولاى آنها را پذيرفته‌اند . « 1 »  به پناهندگان مهاجرى كه براى تأمين امنيت پناهنده ( زينهار ) قبيله‌اى مىشدند ، نيز موالى گفته مىشود . « 2 »  و اين اصطلاح دلالت بر دون‌پايگى اجتماعى و نوكرى و گماشته بودن نيز دارد . « 3 » \r\n\r\n2 . موالى ايرانى در عراق\r\nدر آستانهء نبرد قادسيه ، چهار هزار نفر ايرانى به سپاه عرب پيوستند . آنان به فرماندهى « زهرة بن حويه » براى شركت در جنگ آماده شدند . اين افراد كه « حمراء » يا « موالى » ناميده شدند ، براى پيوستن به سپاه عرب شرط كردند كه پس از جنگ هر كجا خواستند بتوانند بروند ، با هر قبيله‌اى كه خواستند ، هم‌پيمان شوند و سهمى از غنائم جنگى نيز برگيرند . با شرايط آنها موافقت شد و آنها در جنگ شركت كردند . اينها پس از پيوندشان با برخى از قبايل عرب ، اصطلاحاً « موالى » آن قبايل ناميده و مشهور به « حمراء » شدند . « 4 » \r\n\r\n","description":"","footnote":" ( 1 ) . لغت‌نامه دهخدا ، ذيل عنوان « مولى » و « موالى » .  ( 2 ) . سيد مصطفى ، حسين دشتى ، معارف و معاريف ، ذيل عنوان « موالى » .  ( 3 ) . تشيع در مسير تاريخ ، ص 102 .  ( 4 ) . تاريخ تشيع در ايران ، رسول جعفريان ، ج 1 ، ص 111 . ","page_name":" 61 ","page_number":59},
  {"content":"\r\n\r\nپس از فتح ايران به دست مسلمانان ، شمار فراوانى از ايرانيان در عراق به خصوص شهر كوفه سكنى گزيدند ؛ چنان‌كه در شكل‌گيرى شهر كوفه ، دومين عنصر اساسى پس از اعراب به حساب مىآمدند . ايرانيان ساكن كوفه چنين افرادى بودند :\r\n- افرادى كه به دست فاتحان مسلمان اسير شده و به عنوان برده به كوفه آورده شدند ، اكثر آنها اسلام آوردند و آزاد شدند ، ولى هم‌پيمان و نان‌خور اعراب باقى ماندند .\r\n- كسانى كه زندگى خود را در امپراتورى فارس از دست داده بودند ، كوفه را مناسب‌ترين شهر براى بازيابى فرصتهاى شغلى خويش يافتند و به آنجا هجرت كردند .\r\n- شمارى از زندانيان ايرانىِ آزاد شده در جنگ نهاوند ، و زنانى كه بهره فاتحان مسلمان شده بودند و به ازدواج اسير گيرندگان خود درآمده بودند و همچنين 4000 ديالمه‌اى كه در آغاز تأسيس كوفه بدانجا رفته بودند ، از ديگر ايرانيانى بودند كه جمعيت ايرانى شهر كوفه را تشكيل مىدادند . « 1 » \r\n\r\n3 . اسلام آوردن موالى\r\nدر دوران ساسانيان و مقارن حمله مسلمانان به ايران ، بحران همه اركان كشور را فرا گرفته بود . ايران آن روز از درون پوسيده و زمينه براى يك دگرگونى ژرف و اساسى در امپراتورى ساسانى از هر جهت فراهم بود .\r\nتوده مردم زير فشار مالياتهاى سنگين ، تبعيضات نارواى اجتماعى ، فساد ، نظام طبقاتى و تحميل قوانين مذهبى آن روز حقوقشان نابود شده بود ، عامه مردم كه از كوچك‌ترين حقوق خويش محروم بودند ، براى نابودى امپراتورى لحظه‌شمارى مىكردند . « 2 » \r\nاوضاع مذهبى عصر ساسانى ، دچار چنان اختناقى بود كه از آن به عنوان مهم‌ترين سبب آشفتگى اوضاع ايران در دورهء ساسانيان ياد مىكنند . تفرق و تشتّت بين موبدان در اين زمان به حدّ اعلاى خود رسيده بود . خودكامگىها و اقدامات نارواى روحانيون در پيچيده ساختن\r\n\r\n","description":"","footnote":" ( 1 ) . تشيع در مسير تاريخ ، ج 1 ، ص 101 - 102 .  ( 2 ) . زرين‌كوب ، عبدالحسين ، ايران بعد از اسلام ، ص 537 . ","page_name":" 62 ","page_number":60},
  {"content":"\r\n\r\nمبانى دين زرتشتى ، مردم را از اين دين بيزار ساخته و آنان را آماده پذيرش اعتقادات نوين بهترى كرده بود . « 1 » \r\nبا حمله مسلمانان به ايران و فتح آن ، اسراى ايرانى با دين مبين اسلام آشنا شدند و آن را برتر از كيش خود يافتند ، و اسلام را با آغوش باز پذيرفتند . آنان پس از اسلام آوردن ، آزاد شدند و به عنوان « موالى » معروف گشتند .\r\nاگرچه اصطلاح موالى ، مفهوم بنده آزاد شده را در خود داشت ، ولى پس از فتوحات مسلمانان اين مفهوم به مردم گوناگون غير عرب گسترش يافت و به همه ايرانيان ساكن عراق و كوفه « موالى » اطلاق مىشد . « 2 »  از اين رو كوفه را مىتوان مركز تجمع موالى دانست .\r\n\r\n4 . كوفه پايگاه تشيع\r\nانتقال مركز خلافت از مدينه به كوفه در زمان حكومت حضرت على ( ع ) مهم‌ترين نقش را در رشد تشيع در اين شهر داشت ، گرچه حكومت عمار ياسر در دوران خلافت عمر بر اين شهر در زمينه‌سازى آن بىتأثير نبود .\r\nمنطقه عراق بيش از چهار سال شاهد حكومت عدل امام على ( ع ) بود و عموم مردم به طور مستمر در پرتو رهنمودهاى حضرت على ( ع ) در ابعاد اعتقادى و سياسى پرورش يافتند ، اضافه بر اين ، زندگى و روش عملى اسلامى و نمونه على ( ع ) محبوبيت وى را بيشتر كرده بود و تجربهء عينى مردم در فاصلهء جنگ با ناكثين و قاسطين و سپس با خوارج به طور طبيعى ، مرزبندى اعتقادى را به گونه‌اى معيّن مىكرد كه تشيع در مقابل انديشه‌ها و مواضع عثمانى و خارجى قرار گيرد .\r\nافزون بر اين ، توضيحاتِ گستردهء امام در مورد اهل بيت ( ع ) كه نهج‌البلاغه مشحون از آنهاست و طرح محوريت و اساس جامعه اسلامى بودن اهل بيت ( ع ) و خرده‌گيرى از شيوه عملكرد خلفاى گذشته در شكل اداره جامعه ، پايه امامت شيعى و تشيع اعتقادى را در عراق تقويت كرد .\r\n\r\n","description":"","footnote":" ( 1 ) . ر . ك : سعيد ، نفيسى ، تاريخ ايران از انقراض ساسانيان تا انقراض امويان ، ص 19 و ص 23 .  ( 2 ) . تشيع در مسير تاريخ ، ص 102 . ","page_name":" 63 ","page_number":61},
  {"content":"\r\n\r\nپس از شهادت على ( ع ) و در طول حكومت شش ماهه امام حسن ( ع ) ، حمايت از تشيع ادامه يافت و مردم با آن حضرت بيعت كردند . آنان گرچه در جنگ با معاويه حاضر به پذيرش امام بدون جنگ شدند و امام مجبور به صلح و كناره‌گيرى از حكومت شد ، ولى عده‌اى از شيعيان با انتقاد از امام ، وى را خوار كننده مؤمنين خواندند . امام نيز در دفاع از خود فرمود : به دليل حفظ شيعيان و اهل بيت دست به چنين حركتى زده است . در حقيقت امام خود را تنها يافته بود و با وجود اندك شيعيان واقعى اميدى به پيروزى نداشت و جنگ را نيز جز نابودى كامل شيعه نمىديد كه در آن صورت معاويه كمترين اثرى از شيعه باقى نمىگذاشت . اما همين شيوه برخورد امام موجب شد تا درصد قابل توجهى از مردم كوفه شيعه ماندند .\r\nتشيّع در عراق ريشه دوانده بود و قوىتر از آن بود كه مزدوران معاويه امثال زياد و پسرش - عبيداللَّه - بتوانند ريشهء آن را بخشكانند . شيعيانى همچون ، رشيد هجرى ، ميثم تمار و يا كميل بن زياد به دليل دوستى على و برائت نجستن ، سرشان بر دار رفت و يا زبانشان از پشت گردن آن‌ها بيرون كشيده شد ! اين گونه افراد در دوره‌هاى بعد بيشتر شدند . آنها پس از شهادت امام حسن ( ع ) همراه شيعيان سياسى به تشكّل خود ادامه داده و خواستار آن بودند تا فرزند ديگر امام على ( ع ) ، يعنى امام حسين ( ع ) رهبرى را به دست گيرد ؛ اما او نيز به علت صلح برادرش امام حسن تا معاويه زنده بود از اين امر سر باز زد ، ولى پس از معاويه به نداى شيعيان كوفه پاسخ مثبت داد . اگر شيعيان كوفه حضرت را حمايت نكردند عمدتاً به دليل ايجاد موانعى بود كه ابن زياد در اين راه ايجاد كرد ، گرچه شمارى از كوفيان نيز خيانت كردند .\r\nظهور جريان توابين و قيام مختار و غلبه وى و بعدها حمايت از زيد بن على نيز نشان داد كه پس از گذشت چند دهه هنوز كوفه در آتش تشيع مىسوزد . « 1 » \r\n\r\n5 . علل گرايش موالى به تشيع\r\nعواملى چند موجب گرايش موالى به تشيع و رشد و گسترش آن گرديد :\r\nيك . تبعيضات نارواى خلفا و امويان نسبت به موالى ؛ عربها كه پيش از اسلام بهره‌اى از\r\n\r\n","description":"","footnote":" ( 1 ) . ر . ك : تاريخ تشيع ، ج 1 ، ص 101 - 104 . ","page_name":" 64 ","page_number":62},
  {"content":"\r\n\r\nمدنيّت نداشتند ، با سلطه بر ايرانيانِ داراى تمدن كهن ، روحيه عصبيت عربى خود را در امر حكومت دخالت دادند و به اين ترتيب تحقير بيشترى نسبت به موالى روا داشتند و آنها را شهروند درجه دوم قرار دادند و كارهاى پرمشقت و سخت را به آنها واگذار كردند .\r\nراه ندادن عجمها به شهر مدينه مركز حكومت به دليل آميخته نشدن با عربها ، منع تكلّم به زبان فارسى ، نگرفتن برده عرب با وجود برده‌هاى عجم ، زن ندادن به عجمها ولى زن گرفتن از آنها ، از جمله تبعيضهايى بود كه در زمان خليفه دوم مرسوم بود . اين نوع برترى دادن عربها بر موالى ، توسط عُمّال عمر همچون ابوموسى اشعرى نيز اعمال مىگرديد . در عهد عثمان اين مسائل بيشتر تقويت گرديد . از اين رو موالى تحقير شدند و عقدهء خاصى نسبت به وضع موجود به وجود آمد و آنها را از شيوهء اداره حكومت ناراضى كرد و موجب كشته شدن خليفه دوم به دست يكى از همين ناراضيان گرديد .\r\nدر دورهء حكومت امويان مسائل نژادى تشديد شد ، زيرا حكومت آنها ، حكومتى عربى و متكى بر نژاد عرب بود ، از اين رو در تبعيض بين عرب و عجم ، سنگ تمام گذاشتند . در دوره آنان ، موالى از حقوقى كه اعراب از آن برخوردار بودند ، محروم ماندند . « 1 »  در زمان معاويه چون تعداد موالى زياد شده بود ، از كثرت آنها و اين كه مبادا دردسر بيافرينند ، به هراس افتاد ، لذا بر آن شد كه تمام يا برخى از آنها را بكشد ، و در اين موضوع با سمرة بن جندب و احنف بن قيس مشورت كرد . احنف بن قيس او را از اين كار منصرف كرد و گفت : آنها در همه چيز با ما شريكند و ما آنها را شريك زندگى خود كرده‌ايم . « 2 »  معاويه به زياد دستور داده بود تا در عراق نسبت به موالى براساس سنّت خليفه دوم عمل كند : چرا كه با اين سياست آنها خوار و ذليل خواهند شد . به موجب اين سنت ، عربها مىتوانستند از موالى زن بگيرند اما حق نداشتند به آنها زن بدهند و نيز براساس همين شيوه ، عرب مىتوانست از آنان ارث ببرد اما به عكس ممكن نبود ! سهم آنها بايست كاهش مىيافت ، بايد در جنگها در صف مقدم باشند . جادّه‌ها را بسازند ، درختان را قطع كنند ، امامت جماعت به آنها واگذار نشود و در صف جماعت مقدم نايستند . معاويه مىنويسد : اى زياد ، وقتى اين نامه به تو رسيد ، عجمان را تحقير كرده آنها را مورد اهانت قرار ده ، از خودت دور گردان و از احدى از آنها براى كارهايت كمك نخواه !\r\n\r\n","description":"","footnote":" ( 1 ) . ر . ك : تاريخ تشيع در ايران ، ج 1 ، ص 109 - 119 .  ( 2 ) . همان ؛ ص 113 ؛ داود ، الهامى ، در رابطه با خدمات متقابل اسلام و ايران ، ص 428 - 429 . ","page_name":" 65 ","page_number":63},
  {"content":"\r\n\r\nگفته شد در زمان امويان وقتى عربى بارى بر دوشت داشت و عجمى مىديد ، آن را به او مىداد تا برايش حمل كند ، او نيز مخالفتى نمىكرد . از ديدگاه امويان ، موالى براى كارهايى از قبيل روبيدن راهها و نيز دوختن لباس عربها آفريده شده بودند .\r\nدر زمان حجاج ، از موالى به اين بهانه كه اسلام آنها واقعى نيست و براى فرار جزيه اسلام آورده‌اند جزيه گرفته مىشد ، در حالىكه از نظر اسلام گفتن شهادتين به معناى پذيرش اسلام بود . او موالى را به زور به ميدان جنگ مىبرد و آنها را در شهرها متفرق كرد و بر دست هر يك نام شهرى را كه مىبايست بدانجا برود نقش كرده بود !\r\nدر اشعار عجمها را هجو مىكردند و احاديثى در مذمت آنها ساختند براى نمونه ، گفتند :\r\nپيامبر ( ص ) فرموده : « بدترين زبانها نزد خداوند فارسى است و زبان شيطان است ! »\r\nاينها چند نمونه از تبعيضاتى بود كه از آغاز در حق موالى اعمال مىشد . اين تحقيرها نه تنها نسبت به ايرانيان بلكه نسبت به ساير عجمها انجام مىشد .\r\nموالى و ايرانيان با همهء تحقيرهايى كه بر آنها روا مىشد ، اسلام را پذيرفتند ؛ زيرا محتواى اسلام را برتر از آيين خود يافتند . ولى عكس‌العمل اين برخوردهاى ناروا در ميان ايرانيان چگونه مىتوانست باشد ؛ ملتى كه مغلوب شده و براى خود ، صاحب فرهنگ و تمدّنى بوده ، امروز در برابر قومى كه پيش از آن او را خوار مىداشته ، حال چنين ذليل شده است . پذيرش اسلام از ناحيهء چنين مردمى ، نشانگر نفوذ اسلام در عمق وجود آنها بود . آن گونه كه جريحه‌دار شدن غرور ملى آنان نتوانست جلوى مسلمان شدن آنها را بگيرد ، با اين حال طبيعى بود كه آنها در مقابل تحقيرى كه نسبت به آنها صورت مىگرفت ساكت ننشينند .\r\nشمارى از موالى مسلمان در زمان معاويه عليه دست نشانده او « مغيرة بن شعبه » والى كوفه خروج كردند و كشته شدند ، پيش از آن نيز شمارى از آنها به حمايت از حضرت على ( ع ) كه رفتارش عين اسلام بود در جنگ صفين آمده بودند . بنابراين مىتوان دشمنى خلافت با موالى را كه در رفتارهايشان نسبت به آنها بروز مىكرد يكى از عوامل گرايش بخشى از موالى به تشيع دانست . « 1 » \r\n\r\n","description":"","footnote":" ( 1 ) . ر . ك : تاريخ تشيع در ايران ، ج 1 ، ص 109 - 119 ؛ ر . ك : در رابطه با خدمات متقابل اسلام و ايران ، ص 428 - 429 . ","page_name":" 66 ","page_number":64},
  {"content":"\r\n\r\nدو . عدالت حضرت على ( ع ) ؛ موالى و توده مردم ايران كه از ستم و اجحاف و حق‌كشى ساسانيان به ستوه آمده بودند و از جهنم طبقاتى و تبعيض رنج مىبردند ، گم شدهء خود را در اسلام يافته ، آن را با آغوش باز پذيرفتند . ايرانى كه چند صباحى زير لواى اسلام و در سايه فرح‌بخش حكومت اسلامى مىخواست بيارامد و رنجهاى گذشته خود را فراموش كند ، بار ديگر خود را در جهنم و شكاف طبقاتى اموى يافت !\r\nمشى رهبرى و حكومت بنىاميه و بنىعباس به همان راه افتاد كه ساسانيان از پيش پيموده بودند ، ولى ايرانى اسلام را خوب شناخته بود . مظالم و تبعيضات نژادى خلفاى اموى نتوانست مسلمان ايرانى را به اسلام بدبين كند و حساب اسلام را از حساب خلفاى جور جدا كرد و اعتراض آنها به دستگاه خلافت شروع شد ، نه به قوانين اسلام ناب ! ايرانى اسلام را فقط نزد خاندان رسالت يافت و تنها آنها را مىديد كه بدون هيچ‌گونه تبعيض از حقوق موالى دفاع مىكنند . آنان على را مىبينند كه نماينده آرمان ضد طبقاتى و ضد تبعيض نژادى اسلام است و اوست كه از حقوق همهء مسلمانان به طور يكسان پشتيبانى مىكند .\r\nخاطرهء توده‌نوازى ، عدالت ، ساده‌زيستى و بىپيرايگى حكومت حضرت على ( ع ) بزرگ‌ترين انگيزهء دشمنى ايرانيان با نظام طبقاتى بنىاميه و طرفدارى از خاندان على ( ع ) و آل عباس بود .\r\nايرانيان وقتى مشاهده كردند آل عباس به جاى پيروى از سيره پيامبر ( ص ) و على ( ع ) ، روش خلفاى بنىاميه را پيش گرفته و به تقليد از شاهان ساسانى ، به تشريفات و نظام طبقاتى رو آورده‌اند ، از آنان مأيوس شدند .\r\nايرانيان حكومت اسلامى را در دو چهره كاملًا متفاوت ديده بودند : حكومت تبعيض‌آميز و غرق فساد بنىاميه و سپس بنىعباس ، و ديگر حكومت عدالت‌گستر على ( ع ) كه در پاسخ به تقاضاى چند درهم اضافهء برادرش عقيل از بيت‌المال ، آهن تفتيده بر كف دستش مىنهد و مىخواهد به جرم عاريهء يك شبه گلوبندى از بيت المال ، دست دخترش را قطع كند و فرماندارش را به دليل شركت در يك ميهمانى اشرافى كه گروهى گرسنه بر آستان آن در ايستاده بودند ، به شدت توبيخ مىكند . « 1 » \r\n\r\n","description":"","footnote":" ( 1 ) . در رابطه با خدمات متقابل اسلام و ايران ، ص 688 - 689 . ","page_name":" 67 ","page_number":65},
  {"content":"\r\n\r\nايرانى الگوى خود را در چنين حاكمى يافت و او را خليفه به حق مسلمانان دانست و از مدعيان دروغين بيزارى جست .\r\nعدالت اجتماعى على ( ع ) برترين انگيزهء دشمنى موالى با نظام طبقاتى بنىاميه و طرفدارى از خاندان على ( ع ) شد كه به نمونه‌هايى اشاره مىشود :\r\nهمين كه اسيران ايرانى وارد مدينه شدند ، عمر اراده كرد زنان آنها را بفروشند و مردانشان را برده عمومى عرب قرار دهند تا در طواف كعبه ، افراد عليل و ضعيف و پيران فرسوده را به دوش بكشند و طواف دهند . حضرت على ( ع ) فرمود :\r\nپيامبر خدا فرمود : بزرگان هر قوم را گرامى داريد ، هر چند مخالف شما باشند ، و مردم ايران گرامى و محترم هستند و خود تسليم شده رو به ما آورده‌اند و در اسلام به رغبت وارد شده‌اند .\r\nمن سهم خود و بنىهاشم را به خاطر خدا آزاد كردم .\r\nمهاجر و انصار هم گفتند : ما هم حق خود را به تو بخشيديم ، اى برادر رسول خدا ( ص ) ، امام فرمود : بارخدايا ! شاهد باش كه آنان بخشيدند و من هم قبول كردم و آزاد نمودم . عمر گفت : « على بن ابىطالب پيش افتاد و امتى را برد و تصميم مرا درباره عجمها در هم كوبيد . » « 1 » \r\nگروهى از موالى به حضور اميرمؤمنان شرفياب شدند و از اعراب شكايت كردند و گفتند :\r\nرسول خدا هيچ گونه تبعيضى ميان عرب و غير عرب در تقسيم بيت المال و يا در ازدواج قائل نبود ، بيت المال را به طور مساوى تقسيم مىكرد و سلمان و بلال و صهيب در عهد رسول خدا با زنان عرب ازدواج كردند ، ولى امروز اعراب ميان ما و خودشان تفاوت قائلند .\r\nحضرت على ( ع ) از شنيدن اين سخن ناراحت شد ، و با اعراب در اين زمينه به گفتگو پرداخت اما مفيد واقع نشد و فرياد كشيدند : ابداً ممكن نيست ! على ( ع ) در حالى كه از اين جريان خشمناك شده بود ، به ميان موالى آمد و گفت با كمال تأسف اينان حاضر نيستند با شما مساوات پيش گيرند و مانند يك مسلمان مساوى الحقوق رفتار كنند . من به شما توصيه مىكنم بازرگانى پيشه كنيد و خداوند به شما بركت خواهد داد . « 2 » \r\n\r\n","description":"","footnote":" ( 1 ) . همان ، ص 691 .  ( 2 ) . همان ، ص 692 . ","page_name":" 68 ","page_number":66},
  {"content":"\r\n\r\nمىنويسند : على ( ع ) در يك روز جمعه روى منبرى آجرى خطبه مىخواند ، اشعث بن قيس كه از سرداران معروف عرب بود ، گفت : يا اميرالمؤمنين اين سرخ‌رويان ( ايرانيان ) جلوى روى تو بر ما غلبه كرده‌اند و تو جلو اينها را نمىگيرى ! سپس در حالى كه خشم او را گرفته بود گفت : امروز من نشان خواهم داد كه عرب چه كاره است ! على ( ع ) فرمود :\r\nاين شكم گنده‌ها خودشان روزها در بستر استراحت مىكنند و آنها [ موالى و ايرانيان 
  ] روزهاى گرم به خاطر خدا فعاليت مىنمايند و آن گاه از من مىخواهند آنها را طرد كنم تا از ستمكاران باشم ! قسم به خدايى كه دانه را شكافت و آدمى را آفريد ، از رسول خدا شنيدم كه فرمود : « به خدا هم چنان‌كه در ابتدا شما آنها [ ايرانيان 
  ] را به خاطر اسلام با شمشير مىزديد ، بعدها آنها [ ايرانيان 
  ] شما را با شمشير به خاطر اسلام خواهند زد . « 1 » \r\nمغيرة بن شعبه ، هميشه در مقايسه ميان على و عمر مىگفت : على تمايلش و مهربانىاش نسبت به موالى بيشتر بود ولى عمر بر عكس از آنها خوشش نمىآمد . « 2 » \r\nدر دوران خلافت حضرت على ( ع ) ميان يك زن عرب و يك زن ايرانى اختلاف افتاد و كار به آنجا كشيد كه هر دو خدمت حضرت على ( ع ) شرفياب شدند و على با عدالت بين آن دو قضاوت كرد و هيچ‌گونه تفاوتى قائل نشد . و اين مسأله بر زن عرب بسيار سنگين آمد و زبان به اعتراض گشود . على ( ع ) دو مشت خاك از زمين برگرفت و به دقت در آن دو نگاه كرد ، فرمود :\r\n« من هر چه تأمل مىكنم ، به هيچ وجه ميان اين دو مشت خاك تفاوتى نمىبينم ! » « 3 » \r\nاين‌گونه داستانها در كتابهاى تاريخ و حديث فراوان است كه از آنها برمىآيد بنىاميه حكومت خود را بر اصل سيادت عرب نهاده بودند و سياست تبعيض ميان عرب و غير عرب اجرا مىشد و موالى را از تمام شئون مدنى و اجتماعى محروم مىداشتند . برعكس ، على ( ع ) و خاندان رسالت مخالف اين سياست بودند . همين به تنهايى كافى بود تا ايرانيان به سوى على ( ع ) و خاندان پاكش كشانده شوند و به اين خاندان عشق ورزند و على ( ع ) را « شاه ولايت ، مولاى متقيان ، پدر يتيمان ، دادرس بيچارگان و شوهر بيوه‌زنان » بخوانند .\r\n\r\n","description":"","footnote":" ( 1 ) . همان ، ص 692 .  ( 2 ) . همان ، ص 692 - 693 .  ( 3 ) . همان ، ص 693 . ","page_name":" 69 ","page_number":67},
  {"content":"\r\n\r\nبنابراين يكى ديگر از عواملى كه موجب شد ايرانيان مسلمان گردند ، آن بود كه از تبعيض نجات يابند و به عدالت برسند . همين دليل نيز سبب شد تا به خاندان پيامبر و على ( ع ) علاقه‌مند شوند و بذر محبتشان در دلشان كاشته شود و سرانجام شيعه و پيرو اهل بيت پيامبر گردند .\r\nسه . قبائل شيعه عراق ؛ سومين عامل گرايش موالى به تشيع ، همانا قبايل شيعه عربِ عراق بودند . تشيع نه تنها به صورت پراكنده در عراق حضور داشت ، بلكه به صورت طايفه‌اى نيز در اين منطقه نفوذ عميق پيدا كرده بود . در كنار قبايل عربى ، موالى هم به علت وابسته بودنشان به آنها گرايش‌هاى مذهبى آنها را پيدا كردند .\r\nپيش از اين اشاره شد كه موالى معمولًا از لحاظ طايفه‌اى به يكى از قبائل عربى بستگى داشتند . اين بستگى مىتوانست بدان دليل باشد كه آنها آزاد شدهء فردى از آن قبيله بودند و اين آزادى مىتوانست با قرارداد و عقد به دست آمده باشد . در اين صورت موالى شهر كوفه كه در ميان قبايل شيعى چون ، همدان و ربيعه پرورش يافته بودند ، طبعاً از تشيع تأثير مىپذيرفتند .\r\nقبيله هَمْدان از يمن به كوفه آمدند و با داشتن پيشينهء آشنايى از يمن با امام على ( ع ) ، در زمرهء شيعيان امام درآمدند . قاضى نورالله شوشترى از تشيع قبايل هَمدان ، مذحج ، خزاعه ، ازْد و طَىّ سخن گفته است .\r\nموالى كه به دلخواه خود يا به اجبار به كوفه و عراق آورده شدند ، جمعيت بزرگى را تشكيل دادند و در سالهايى كه جنگ صفين بر پا بود ، شمارى از آنها حاميان على ( ع ) بودند ، شمارى از اين موالى از وابستگان همين قبايل شيعى همدان و ربيعه بودند . از همين رو در امر مذهب هم از آنها پيروى مىكردند . « 1 » \r\nشركت موالى در قيام مختار به خون‌خواهى امام حسين دليل بر تشيع آنها است . شركت در اين قيام ، نخستين فعاليت سياسى آنها در يك قيام سياسى مذهبى بود . مختار براى نخستين بار به جذب آنها پرداخت و در اين قيام توانست شمار فراوانى از قاتلان امام حسين ( ع ) و اصحاب آن حضرت را به قتل برساند .\r\n\r\n","description":"","footnote":" ( 1 ) . تاريخ تشيع در ايران ، ج 1 ، ص 106 - 110 . ","page_name":" 70 ","page_number":68},
  {"content":"\r\n\r\nمختار موالى را برگزيد چون متهم به قتل امام حسين ( ع ) نبودند و نسبت به اهل بيت اظهار علاقه مىكردند ، بلكه انگيزه سياسى نيز براى رهايى خود از ستم تبعيض‌آميز امويان داشتند .\r\nشمار موالى در سپاه مختار را تا چهار هزار نفر هم نوشته‌اند .\r\nحمايت موالى از بنى هاشم در نهضت‌هاى قرن دوم نيز چشمگير است . در قيام بنىعباس كه به نام تشيع و اهل بيت سر كار آمدند نيز چنين است . « 1 » \r\nپرسش\r\n1 . موالى را در لغت و اصطلاح تعريف كنيد .\r\n2 . چند گروه از موالى ايرانى در عراق مىزيستند ؟\r\n3 . به چه دليل موالى اسلام را پذيرفتند ؟\r\n4 . به چه دليل كوفه پايگاه تشيع گرديده بود ؟\r\n5 . چند دليل از دلايل گرايش موالى به تشيع را برشماريد .\r\n\r\n","description":"","footnote":" ( 1 ) . همان ، ص 121 - 127 . ","page_name":" 71 ","page_number":69},
  {"content":"\r\n\r\n\r\nدرس ششم : گسترش تشيع در مناطق مركزى ايران ( 1 )\r\n\r\n1 . قم ، نخستين پايگاه تشيع در ايران\r\nشهر قم ، نخستين شهر شيعى در حوزه مركزى ايران به شمار مىرود ؛ زيرا پيشينهء تشيع در آن به قرن اول هجرى بازمىگردد . در حالى كه ايران آن دوران هنوز گرفتار كشمكش پذيرش اسلام و يا باقى ماندن بر كيش اجدادى خود بود ، با سكونت اعراب شيعه در قم ، اين شهر مشى مذهبى خود را هم انتخاب كرد . « 1 » \r\n\r\n1 - 1 . خاندان اشعرى در قم\r\nپيش از هجرت عربها به قم ، ايرانيان كهن در آن زندگى مىكرده‌اند . در توصيف شهر قم و ساكنين آن آمده است :\r\nشهرى است جليل‌القدر كه گويند در آن هزار گذر است و درون شهر ، دژى است كهن براى عجم ، و در كنار آن شهرى است كه به آن « كمندان » گفته مىشود و آن را رودخانه‌اى است كه در ميان دو شهر آب در آن جارى است و روى آن پلهايى است كه با سنگ بسته شده . . . و اهالى كه بر آن چيره‌اند قومى هستند از « مذحج » و سپس از « اشعريان » و در آن مردمى از عجمهاى كهن سكونت دارند و قومى هم از موالى كه خود مىگويند موالى عبدالله بن عباس بن عبدالمطلب‌اند .\r\nهمچنين گفته شده كه پس از قيام مختار در سال 67 هجرى ، گروهى از بنىاسد به قم هجرت كرده و در آنجا سكنى گزيده‌اند و پيش از اشعريان طايفه مذحج و قيس به اين شهر آمده بودند . در اين شهر پيش از ورود اعراب آتشكده‌هايى وجود داشته كه سپس تبديل به مسجد شده است . « 2 » \r\n\r\n","description":"","footnote":" ( 1 ) . تاريخ تشيع در ايران از آغاز تا قرن دهم هجرى ، ج 1 ، ص 179 .  ( 2 ) . تاريخ تشيع در ايران از آغاز تا قرن دهم هجرى ، ج 1 ، ص 179 - 180 . ","page_name":" 72 ","page_number":70},
  {"content":"\r\n\r\nمهم‌ترين خاندانِ عرب مقيم قم ، طايفه اشعريون بودند كه شمارشان را تا شش هزار تن نوشته‌اند . « 1 »  آنها از قبايل مشهور يمن بودند كه نسبشان به اعراب قحطانى مىرسيد . آنان از قبايل نامدار ، نقش‌آفرين و پرنفوذ در نواحى مختلف يمن به شمار مىآمدند و در ميان قبايل عرب ، به نيك‌خويى ، شرافت و جوانمردى شهره بودند .\r\nاشعريان از معدود قبايلى هستند كه با ميل و رغبت به اسلام گرويدند و از سرزمين خود براى پشتيبانى از رسول خدا ( ص ) به مدينه هجرت كردند و اسلام آنها به شايستگى از جانب رسول خدا پذيرفته شد . اشعريان در مدينه نقش بارزى در گسترش اسلام ايفا كردند . آنها در دورهء فتوحات اسلامى از اركان سپاه اسلام به شمار آمدند . از مفاخر ايشان در اين دوره ، مالك بن عامر اشعرى است كه به هنگام فتح مدائن ، سوار بر اسب به فرات زد . اقدام جسورانه وى ، به سپاه اسلام جرأت بخشيد تا به دنبال وى از فرات بگذرند . وى بر خلاف ابوموسى اشعرى ، از ياران استوار گام على در جنگ صفين بود . از ديگر سرداران فتوحات ، ابوموسى اشعرى بود كه قبيلهء اشعرى در سپاه او شمشير مىزدند و بسيارى از شهرهاى ايران ، از جمله قم را فتح كردند .\r\nبرخى اشعريان پس از فتوحات در بخشى از نواحى ايران ، به احتمال قوى در دورهء خلافت عمر به كوفه آمدند و در همان‌جا مستقر شدند و در تحولات سياسى ، اجتماعى و فرهنگى در عراق و به دنبال آن جهان اسلام ، نقش برجسته‌اى ايفا كردند . « 2 » \r\n\r\n2 - 1 . علت مهاجرت اشعريان به قم\r\nدر علت مهاجرت اشعريان از كوفه به قم ، بنا به گفتهء مؤلّف تاريخ قم ، اختلاف وجود دارد . به روايتى ، مالك بن عامر اشعرى از ياران استوارگام على ( ع ) در جنگ صفين بود . سائب فرزند وى نيز از بزرگان كوفه و دلاور مردان عرب بود كه به يارى مختار شتافت و از فرماندهان ارشد سپاه وى به شمار مىرفت و در سال 67 هجرى در كنار مختار و در مصاف با لشكر مصعب بن زبير ، كشته شد .\r\n\r\n","description":"","footnote":" ( 1 ) . همان ، ص 181 .  ( 2 ) . همان ، ص 181 - 182 ؛ تاريخ تشيع ، ج 2 ، ص 164 - 166 . ","page_name":" 73 ","page_number":71},
  {"content":"\r\n\r\nفرزند سائب ، محمد نيز فردى دلاور و جنگجو بود . چون خاندان اشعرى با آل مروان دشمن بودند ، حجاج حاكم مروانى عراق ، از ترس برپايى قيام توسط وى ، حكم كرد كه او به آذربايجان به روايتى به قزوين برود . محمد از فرمان او سر باز زد و در كوفه مخفى شد . با افشا شدن مخفيگاه وى ، حجّاج او را دستگير كرده به قتل رساند . كشته شدن محمد بن سائب به دست حجاج را علت كوچ اشعريان از كوفه دانسته‌اند . « 1 » \r\nدر منابع ، از مناطق اصفهان ، قزوين ، آذربايجان ، ارمنستان و خراسان ، به عنوان مقصد اشعريان نام برده شده است . اما مسير حركت آنها سرنوشت ديگرى را برايشان رقم زد .\r\nاشعريان پس از تلفاتى كه بر اثر شيوع و با ، متحمل شدند ، به سوى مركز ايران حركت كردند و به سال 94 ق ، به قريهء ابَرشْتَجان از نواحى قم رسيدند و تصميم به اقامت موقت در اين ناحيه گرفتند . طى اين مدت ، روابط صميمانه‌اى بين ايشان و اشراف محلى منطقه به نامهاى « خربنداز » و « يزدانفاذار » برقرار گرديد . با دفع حملهء ديلميان به ناحيه قم به دست اشعريان ، بوميان قم خواستار اقامت اشعريان در قم شدند كه با موافقت آنها رو به رو شدند و پيمان‌نامه‌اى متضمن صلح و دوستى و دفاع از يكديگر بين ايشان منعقد گرديد . « 2 » \r\nآنها در توسعه و آبادانى شهر ، تلاش وافرى داشتند ، به طورى كه قم را - كه از روستاهاى پراكنده تشكيل شده بود - به شهرى اسلامى تبديل كردند . « 3 » \r\n\r\n2 . تشيع اشعريان\r\nاطلاع دقيقى از زمان شيعه شدن اشعريان در دست نداريم . تنها شاهد تاريخى از پيشينه تشيع آنها ، شركت مالك بن عامر از ياران حضرت على ( ع ) در جنگ صفين است . « 4 »  و نيز از حمايت فرزندش سائب ، از مختار كه به نام اهل بيت ( ع ) قيام كرد و از قاتلان امام حسين ( ع ) انتقام گرفت و خطبهء سائب پس از پيروزى مختار بر كوفه با عبارت « يا شيعه آل رسول الله . . . » مىتوان به دست آورد كه آنها گرايشات شيعى داشته‌اند . « 5 » \r\n\r\n","description":"","footnote":" ( 1 ) . تاريخ تشيع ، ج 2 ، ص 167 ؛ ر . ك : تاريخ تشيع در ايران از آغاز تا قرن دهم هجرى ، ج 1 ، ص 184 - 188 .  ( 2 ) . همان ، ص 167 - 168 ؛ ر . ك : تاريخ تشيع در ايران از آغاز تا قرن دهم هجرى ، ج 1 ، ص 187 - 188 .  ( 3 ) . تاريخ تشيع ، ج 2 ، ص 169 .  ( 4 ) . تاريخ تشيع در ايران از آغاز تا قرن دهم هجرى ، ج 1 ، ص 191 .  ( 5 ) . همان ، ص 185 - 202 . ","page_name":" 74 ","page_number":72},
  {"content":"\r\n\r\nهر چند در منابع ، به تشيع ، احوص و عبدالله پسران سعد بن مالك كه به قم آمدند تصريح نشده ، ولى نشر و تبليغ تشيّع و تظاهر به آن در قم ، پس از گذشت مدت كوتاهى از مهاجرت آنان به قم ، نشان از پيوند عميق اين خاندان با تشيع دارد .\r\nدر زمان خلفاى عباسى ، ياران ائمه ( ع ) و شيعيان ايشان ، جرأت اظهار نداشتند و به شدت تعقيب مىشدند و به ناچار ، تقيه مىكردند . امامان شيعه نيز تحت نظارت شديد خلفا بودند و حتى براى ابراز ديدگاههاى فقهى خود نيز دچار تنگناها و مشكلات شديدى بودند . در چنين فضاى بسته‌اى ، اشعريان تنها با ايجاد حوزه‌هاى درسى و علمى ، توانستند فقه اهل بيت ( ع ) را آشكارا تبليغ و ترويج كنند .\r\nبنابر نقل تاريخ قم ، موسى بن عبدالله بن سعد ، نخستين فرد از اين خاندان بود كه به صورت آشكار تشيّع را تبليغ كرد و به ترويج آن اهتمام ورزيد . وى تربيت شده كوفه و اماميه بود . اشعريان نخستين شيعيانى بودند كه آشكارا خمس اموال خود را به ائمه ( ع ) دادند و اموال منقول و غير منقول فراوانى وقف ايشان كردند . حمايت و پشتيبانى مالى اشعريان از اهل‌بيت ( ع ) ، نقش مهمى در حفظ و گسترش مكتب تشيّع داشته است . بر اين روال ، ايشان ، پرداخت خراج به حكومت مركزى را شرعاً حرام مىدانستند و از پرداخت آن به شدّت اكراه داشتند . « 1 » \r\nامتياز ديگر اشعريان كه از استيلاى آنها بر قم ناشى مىشد ، استقبال شايسته از طالبيانى « 2 »  بود كه از ستم بنى عباس به آنها پناهنده مىشدند . آنان سعى در برآوردن حوايج مادى پناهندگان داشتند و آنان را مورد تكريم و احترام قرار مىدادند . سلوك پسنديدهء آنها ، موجب مهاجرت بيشتر طالبيان به اين شهر مىشد ، چنان كه در كتاب « مَنتقلة الطالبيه » ، نام بيش از سى نفر از آنها با اولاد و فرزندانشان آمده است . همچنين وجود نزديك به چهارصد نفر از امامزادگان در قم ، بيانگر كثرت ورود طالبيان به اين شهر است . اينان كه از شهرهاى مدينه ، كوفه و بغداد مىآمدند ، مكاتب حديثى اين دو شهر و احاديث اهل بيت ( ع ) را نيز منتقل مىكردند كه بر غناى علمى قم مىافزود تا آنجا كه نام شهر قم ، مترادف با نام تشيّع شد ؛ و كوفه به عنوان مركز تشيّع در قرن دوم و سوم ، محسوب نمىشد . « 3 » \r\n\r\n","description":"","footnote":" ( 1 ) همان  ( 2 ) درباره سادات طالبيه و طالبيان ر ك فرهنگ معين ج 5 ذيل عنوان طالبيه  ( 3 ) تاريخ تشيع در ايران از آغاز تاقرن دهم هجرى ص 198 202 . ","page_name":" 75 ","page_number":73},
  {"content":"\r\n\r\n\r\n1 - 2 . اشعريان و امامان معصوم\r\nاشعريان روابط عميقى با پيشوايان معصوم داشتند كه تا غيبت امام دوازدهم ( عج ) ادامه داشت و در هيچ دوره‌اى قطع نشد . برجسته‌ترين صحابى اشعرى ، زكريا بن آدم است . وى در كتابهاى شيعه با تعابير : « ثقه » ، « جليل » و « عظيم القدر » ستوده شده و از اصحاب خاصّ امام صادق ( ع ) ، امام كاظم ( ع ) ، امام رضا ( ع ) و امام جواد ( ع ) بوده است . از حضرت رضا ( ع ) ، سخنان كم‌نظيرى دربارهء منزلت وى نقل شده است .\r\nعمران بن محمد بن عمران ، از ديگر اشعريانى است كه صحابى امام صادق ( ع ) بود و آن حضرت درباره وى دعا كرد و در جاى ديگر امام فرمود : « عمران نجيبى از طايفهء نجيبان است .\r\nهيچ جبّارى قصد آنها را نمىكند ، مگر اينكه خداوند ، او را هلاك كند . »\r\nاز ديگر مشايخ اشعريان ، سعد بن سعد بن احوص بن سعد بن مالك است . وى از اصحاب امام كاظم ( ع ) ، امام رضا ( ع ) و امام جواد ( ع ) بود . امام جواد ( ع ) در آخر عمرش ، او را چنين دعا كرد :\r\nخداوند ، سعد بن سعد را از جانب من خير دهد ! به درستى كه او با من وفا كرد . »\r\nاحمد بن اسحاق بن عبدالله بن مالك بن احوص ، يكى ديگر از اشعريان است كه از سفيران ، نايبان و وكيلان ائمه ( ع ) ، شيخ و بزرگ قمىها ، كبير القدر و از ثقات اماميّه به شمار مىرود .\r\nوى از اصحاب امام جواد ( ع ) و امام هادى ( ع ) و از خواص اصحاب امام عسكرى ( ع ) است و از كسانى است كه امام زمان ( عج ) را ديده و توقيعى از سوى حضرت در توثيق وى صادر شده است .\r\nاز ديگر اشعريان ، عبدالعزيز بن مهتدى است . وى از اصحاب امام كاظم ( ع ) و از وكيلان و خواص امام رضا ( ع ) و از ياران امام جواد ( ع ) است و امام جواد ( ع ) در حق او دعا كرده است .\r\nزكريا بن ادريس بن عبدالله بن سعد اشعرى نيز از بزرگان اين خاندان است . وى از بزرگان اماميه و از اصحاب امام صادق ( ع ) ، امام كاظم ( ع ) و امام رضا ( ع ) است .\r\nدر مجموع ، 83 نفر محدث و فقيه اشعرى شناخته شده‌اند كه از ابتداى سكونت ايشان در قم تا ابتداى قرن پنجم ، 57 نفر صحابى ائمه ( ع ) مىباشند . « 1 » \r\n\r\n","description":"","footnote":" ( 1 ) . تاريخ تشيع ، ج 1 ، ص 171 ؛ تاريخ تشيع در ايران از آغاز تا قرن دهم هجرى ، ص 198 - 202 . ","page_name":" 76 ","page_number":74},
  {"content":"\r\n\r\n\r\n2 - 2 . مرجعيت علمى اشعريان\r\nمكتب علمى اشعريان ، مكتب اصيلى است كه در پيوند مستحكم و عميق با ائمه ( ع ) شكل گرفته بود . از اين رو مورد اعتماد ديگر حوزه‌هاى علمى شيعى در كوفه و سپس بغداد و نجف واقع شد و از اعتبار و مرجعيت والايى برخوردار گرديد . اين توثيق و اعتبار ، در بالاترين درجه ، مورد تأييد و امضاى امامان شيعه ( ع ) بود و آنان خود ، اين مرجعيت و اعتبار را به اشعريان بخشيده بودند . « 1 » \r\n\r\n3 - 2 . حوزهء قم\r\nچنان‌كه گفته شد ، قم ، از نخستين شهرهايى است كه مردم آن ، مذهب تشيّع را پذيرفتند و امامان شيعه ( ع ) ، بارها از اين سرزمين به نيكى ياد كرده‌اند . اين شهر ، پايگاهى براى تشيّع و همواره شاهد حضور شاگردان ائمه ( ع ) بوده است . بسيارى از راويان شيعه را اهالى قم تشكيل مىدهند و اين شهر پس از كوفه در قرن سوم هجرى ، مركز نشر حديث اماميه گرديد . سخت‌گيرىهايى كه در عراق از سوى عباسيان به فقها و علماى شيعه مىشد ، از علل انتقال مدرسه علمى عراق به ايران بود . بزرگ‌ترين محدّثان و فقهاى شيعهء اماميه پس از غيبت كبرا ( 329 ق ) تا نيمهء اول قرن پنجم در شهر قم و رى زندگى مىكردند و كتب حديثى مهمى تأليف كردند . علمايى همچون كلينى ( م 328 ق ) ، على بن حسين بن بابويه ، پدر شيخ صدوق ( م 329 ) ، ابن قولويه ( م 369 ق ) شيخ صدوق ( م 381 ق ) و محمد بن حسن صفّار ، در اين قرن ، تلاشهاى علمى بسيارى در قم به انجام رساندند .\r\nعمده روايات كلينى در « الكافى » مأخوذ از مشايخ قم است كه اين خود ، نشان از اقامت طولانى وى در اين شهر و بهره‌گيرى او از منابع آن حوزه ، خصوصاً كتابخانه استادش على بن ابراهيم قمى دارد .\r\nدر قرن پنجم و ششم ( دوره سلجوقيان ) ، قم ، مركزى بزرگ براى فقها و علماى شيعه بود و از شهرهاى ديگر براى تحصيل به اين شهر مىآمدند و مدارس پُر رونق بود . « 2 » \r\n\r\n","description":"","footnote":" ( 1 ) . تاريخ تشيع ، ج 1 ، ص 175 - 176 .  ( 2 ) . تاريخ تشيع ، ج 2 ، ص 324 ، به نقل از النقض ، ص 164 و 390 ؛ ر . ك : تاريخ تشيع در ايران . . . ج 1 ، ص 208 - 218 . ","page_name":" 77 ","page_number":75},
  {"content":"\r\n\r\nحوزهء حديثى قم با داشتن ويژگيهايى خود ، از ديگر حوزه‌هاى شيعى چون كوفه و بغداد و رى ، متمايز است . اهتمام شديد بر حفظ و سلامت احاديث از آسيب خلط با احاديث ضعيف و غلوّآميز ، مقابله با غاليان ناقلان اين گونه احاديث ، گرايش به اخباريگرى و پرهيز از دخالت مستقيم عقل در نقّادى و فهم شريعت و تكيهء ويژه بر متون دينى ، از ويژگيهاى حوزهء قم بوده است .\r\nاين حوزهء شيعى در قرن سوم و اوايل قرن چهارم ، داراى سيطرهء علمى مهمى در حوزهء جهان تشيّع بوده ، « 1 »  به نحوى كه حسين بن روح نوبختى ( سومين نايب حضرت حجّت ( ع ) ) ، كتابِ « التأديب » ، را نزد محدّثان قم ارسال مىدارد و از آنان مىخواهد كه نظر خود را دربارهء احاديث آن كتاب ، اظهار دارند و آنان نيز پس از بررسى اين كتاب ، همهء آن را به جز يك مورد ، تأييد مىكنند . « 2 » \r\n\r\n3 . تأثير تشيع قم بر ساير مناطق\r\nبا توجه به وجود علماى بزرگ شهر قم ، به خوبى مىتوان حدس زد كه تشيع از اين منطقه به ساير شهرها سرايت كرده است . آوه يا آبه يكى از شهرهاى بين قم و ساوه ، گرايش شيعى شديد داشته است . هجرت برخى از سادات قم به آن شهر نيز دليل بر شيعه بودن آنها بوده است .\r\nكاشان يكى ديگر از شهرهاى اطراف قم است كه عملًا تابع شهر قم بوده است . قزوينى در باره آن مىنويسد : « اهالى آن ، شيعه غالى امامى هستند و سپس اشاره به سنت مرسوم در اين شهر در مورد انتظار حضرت مهدى ( عج ) مىكند . همچنين ماهاباد يكى از قريه‌هاى بزرگ اطراف كاشان ، شيعه اماميه بوده‌اند .\r\nاهالى فراهان يكى ديگر از مناطق اطراف قم ، شيعه اماميه بوده‌اند . تفرش يا طبرس از مناطق شيعه نشين اطراف قم قلمداد شده است و گفته شده عمده ساكنان آن سادات حسينىاند .\r\nعمده شيعيان مناطق جبال ( قصر شيرين و همدان تا رى ) تأثيرپذيرى از قم داشته‌اند . « 3 » \r\nهمچنين تشيّع از قم به سرعت به روستاهاى اطراف آن رفته ، مردم آن اطراف ، مذهب تشيّع را پذيرفته بودند . « 4 » \r\n\r\n","description":"","footnote":" ( 1 ) همان  ( 2 ) ابى جعفر محمدبن الحسن الطوسى كتاب الغيبه ص 240 .  ( 3 ) تاريخ تشيع در ايران ج 1 ص 125 218 و س 240 .  ( 4 ) همان ","page_name":" 78 ","page_number":76},
  {"content":"\r\n\r\nپرسش\r\n1 . نخستين شهرى كه در ايران تشيع را پذيرفت چه شهرى بود و چه كسانى تشيع را در آن گسترش دادند ؟\r\n2 . علت مهاجرت اشعريان به قم چه بود ؟\r\n3 . رابطه اشعريان با امامان معصوم چگونه بود ؟\r\n4 . دربارهء علت انتقال حوزهء علمى عراق به ايران توضيح دهيد ؟\r\n5 . تأثير تشيع قم بر ساير مناطق چگونه بود ؟\r\n\r\n","description":"","footnote":"","page_name":" 79 ","page_number":77},
  {"content":"\r\n\r\n\r\nدرس هفتم : گسترش تشيّع در مناطق مركزى ايران ( 2 )\r\n\r\n1 . رى دومين پايگاه تشيع در ايران\r\n\r\n1 - 1 . تاريخچه اسلام در رى\r\nشهر رى ، بدون درگيرى ، در زمان عثمان به دست ابوموسى اشعرى فتح شد . گرايش مذهبى مردم اين شهر به سوى امويان بود و اين موضوع ، به دليل حضور حاكمان منصوب از سوى امويان و ناصبى مذهبى چون كثير بن شهاب « 1 »  بود كه براساس سنت امويان ، حضرت على ( ع ) را بر منابر ، لعن مىكردند . اسكافى ، رى را در كنار شام و بصره ، از جمله شهرهاى ناصبى برشمرده است .\r\nرواياتى نيز از زبان اهل بيت در مذمت رى نقل شده است كه مىتواند تأييدى بر گرايش ضد شيعى مردم اين شهر باشد . فرار مردم رى ، به هنگام حمله ابومسلم خراسانى به اين شهر حكايت از ناصبى بودن آنها دارد . ولى در عين حال نبايد ناديده گرفت كه حتى در زمان امويان نيز ، كسانى از دوست‌داران اهل بيت ( ع ) در اين شهر بوده‌اند . گفته شده در ميان بيعت كنندگان با زيد بن على ، افرادى از مردم رى وجود داشته‌اند . « 2 » \r\n\r\n2 - 1 . علل و عوامل گرايش مردم رى به تشيع\r\nگرچه به دليل سلطه حاكمان ناصبى در آغاز اسلام بر شهر رى مردم را به دشمنى اهل بيت ( ع )\r\n\r\n","description":"","footnote":" ( 1 ) . كثير بن شهاب از سوى مغيرة بن شعبه ، والى كوفه ، به حكومت رى منصوب شد . او بر منبر رى دشنام فراوان به امام‌على ( ع ) مىداد ، كثير بن شهاب از كسانى است كه بر ضد حجر بن عدى ، شهادت ظالمانه داد ، كه براساس آن حجر و يارانش شهيد شدند . همچنين در محاصره قصر ابن زياد توسط مسلم بن عقيل بر قصر رفت و با تبليغ مردم را از گرد مسلم پراكنده كرد ، او محرك مردم كوفه در رفتن به كربلا براى جنگ با امام حسين ( ع ) نيز بوده است . ( تاريخ تشيع در ايران . . . ، ج 1 ، ص 245 - 246 )  ( 2 ) . تاريخ تشيع در ايران . . . ، ج 1 ، ص 245 - 248 . ","page_name":" 80 ","page_number":78},
  {"content":"\r\n\r\nكشاندند ، ولى افرادى نيز از دوست‌داران اهل بيت دراين شهر مىزيستند و در سال 127 عبداللَّه بن معاوية بن عبداللَّه بن جعفر نيز مدت كوتاهى بر اين شهر حكومت كرد . « 1 »  ولى تغيير اساسى مذهب مردم رى پس از پيروزى دعوت بنىعباس در قرن دوم هجرى و مهاجرت سادات به مركز ايران صورت گرفت . برخى از عوامل گرايش مردم رى به تشيّع چنين است :\r\nالف . موقعيت جغرافياى رى ؛ در مرحلهء نخست موقعيت جغرافيايى رى را بايد علت گرايش به تشيع مردم آنجا دانست كه از طرف شمال به طبرستان و از طرف جنوب به قم محدود مىشد و به سبب اينكه آن دو منطقه و به خصوص قم از مناطق شيعه‌نشين بوده‌اند ، بر رى نيز تأثير گذاشته‌اند .\r\nب . حاكميت ابوالحسن احمد بن حسن مادرانى ( رمادرايى ) بر رى در سال 275 ق كه گرايش شيعى داشت ، و حمايت وى از شيعيان ، به گونه‌اى كه حتى برخى از علماى تسنن براى تقرب به وى كتابهايى دربارهء فضايل اهل بيت ( ع ) نوشتند .\r\nج . وجود وكيل يكى از نواب امام زمان ( عج ) در اين شهر ؛ يكى ديگر از مهم‌ترين علل زياد شدن شيعيان در رى را مىتوان وجود ابوالحسين محمد بن جعفر اسدى ( م 312 ق ) دانست كه از سوى يكى از نواب اربعه مسئوليت وكالت داشت .\r\nد . حضور چشمگير شخصيتهاى علمى و سياسى سادات و بزرگان شيعه در اين شهر ؛ از اواسط قرن سوم تا قرن ششم و هفتم هجرى شخصيتهاى فراوانى به اين شهر هجرت كردند كه تأثير زيادى بر اوضاع سياسى ، مذهبى اين منطقه گذاشته‌اند . از چهره‌هاى برجستهء اين سادات ، مىتوان عبدالعظيم حسنى ( ع ) و حسن بن زيد ، معروف به داعى كبير ، از بنيانگذاران دولت علويان طبرستان را نام برد كه در قرن سوم هجرى در اين شهر مىزيسته‌اند . « 2 » \r\nعبدالعظيم حسنى از اصحاب بزرگوار امام هشتم تا دهم بود و به روايتى از طبرستان به رى آمد . وى در دههء پنجم قرن سوم ، يعنى زمانى كه علويان در آن حدود قدرتى نداشتند و عمال طاهرى بر مردم ستم مىكردند به رى آمد و از ترس سلطان ، در زير زمين خانه يكى از شيعيان رى در محله « سكة الموالى » سكونت گزيد . وى در آنجا به عبادت پرداخت ، روزها\r\n\r\n","description":"","footnote":" ( 1 ) . همان ، ص 248 .  ( 2 ) . تاريخ تشيع در ايران . . . ، ج 1 ، ص 251 - 202 ؛ تاريخ تشيع ، ج 2 ، ص 270 - 272 . ","page_name":" 81 ","page_number":79},
  {"content":"\r\n\r\nروزه و شبها به نماز مشغول بود . در نزديكى آن خانه قبرى بود كه آن حضرت به زيارت آن مىرفت و صاحب آن را فرزند موسى بن جعفر ( ع ) مىدانست . وى در آن سرداب چندان ساكن شد كه شيعيان مطلع شده ، بيشتر آنان وى را شناختند .\r\nآمدن حضرت عبدالعظيم به رى ، هم نشانه وجود تشيع در اين شهر است و هم زمينه‌اى براى رشد دعوت شيعى . وى احتمالًا در سال 250 ق رحلت كرده باشد . رواياتى در فضيلت زيارت حضرت عبدالعظيم وارد شده كه موجب توجه شيعيان به رى و سكونت در آن شهر شده است . « 1 » \r\nبنا بر گزارشى ، بيش از شصت نفر از سادات به رى هجرت كردند و هر يك ، خاندانى را در اين شهر بنيان گذاشتند . برخى از بزرگان به اسامى علما و خاندان و سادات شيعى ( اعم از امامى و زيدى ) اشاره كرده‌اند كه خاندان بابويه و سادات جعفرى ، شجرى ، ديباجى ، مرعشى و كيسكى از آن جمله‌اند . نكتهء قابل توجه اينكه بيشتر اين بزرگان با يكى دو واسطه از شاگردانِ سيد مرتضى و شيخ طوسى و پسرش شيخ على بوده‌اند و اين نكته يكى از عوامل اصلى و مهم انتقال فقه و انديشه‌هاى تشيع از عراق به ايران بوده است . « 2 » \r\nه . ظهور دولت شيعى مذهب آل بويه در قرن چهارم و پنجم هجرى ؛ با ظهور دولت آل بويه عصر جديدى براى شيعيان ايران و عراق آغاز شد . شيعيان و علماى شيعه كه تا آن هنگام در فشار و تبعيد و تقيه به حيات سياسى ، مذهبى خود ، ادامه مىدادند ، در اين دوران با حمايت حاكمان آل بويه ، به بسط و گسترش مذهب شيعه پرداختند . شيخ مفيد ، سيد مرتضى و شيخ طوسى در عراق ، و شيخ كلينى و شيخ صدوق در قم و رى و خراسان ، از چهره‌هاى علمى شيعه‌اند كه در اين دوران درخشيدند و اصول چهارگانهء جهان تشيّع ( كتب اربعه ) را تدوين نمودند . ركن الدوله با دعوت از شيخ صدوق براى آمدن از قم به رى و برگزارى مباحثه و مناظرات علمى ، نقش ويژه‌اى در گسترش تشيّع در رى و خراسان داشت . از اين رو ، نجاشى از صدوق به « وجه الطائفه بخراسان » ياد كرده است ، چنان‌كه دربارهء كلينى نيز مىگويد : « شيخ اصحابنا فى وقته بالرى و وجههم » .\r\n\r\n","description":"","footnote":" ( 1 ) . تاريخ تشيع در ايران ، ج 1 ، ص 250 - 251 .  ( 2 ) . تاريخ تشيع ، ج 2 ، ص 271 - 272 . ","page_name":" 82 ","page_number":80},
  {"content":"\r\n\r\nكتابخانه بزرگى كه آل بويه تأسيس كرد و بيشتر كتابهايش دربارهء كلام و عقايد شيعه بود ، خود نمونه‌اى از تلاش آل بويه در تقويت و گسترش مذهب شيعه در رى است . « 1 » \r\nبه نوشتهء ابن طباطبا ، رى در قرن ششم به يكى از پايگاههاى تشيّع در ايران تبديل شده بود .\r\nروستاهاى رى نيز شيعه مذهب بوده‌اند . ياقوت مىگويد : روستاهاى رى ، همگى شيعه‌اند و تعداد بسيار اندكى حنفى در آن روستاها زندگى مىكنند ؛ ولى از شافعيان اثرى نيست .\r\nاز جمله روستاهاى رى مىتوان به كلين ، ورامين ، دوريست ، اشناباد و قصران ( منطقهء كوهستانى شمال شرقى و غربى تا مرز مازندران ، كه خود شامل روستاهاى بسيار فراوان بوده ) اشاره كرد . از روستاها و توابع رى ، برخى از خاندانهاى بزرگ و علما و فقهاى نامى شيعى نيز برخاسته‌اند كه خاندان دوريستى ، از آن جمله‌اند . از اين خاندان ، عالمانى چون : جعفر بن محمد دوريستى ( 380 - 472 ق ) از شاگردان شيخ مفيد و سيد مرتضى ، و نيز عبدالله بن جعفر بن محمد بن موسى بن جعفر دوريستى ( م 600 ق ) را مىتوان نام برد . همچنين شيخ كلينى رازى ، مؤلف كتاب پرارج الكافى - كه يكى از كتب چهارگانهء شيعه است - از جمله علماى بزرگ شيعه به شمار مىرود كه از توابع رى برخاسته است . نام بسيارى ديگر از اين علما را مىتوان در فهرست منتجب الدين يافت كه با پسوند فاميل و روستاهاى آنان مشخص شده‌اند .\r\nامّا رى در قرن هفتم بر اثر نزاعها و جنگهاى ميان تشيّع و تسنّن از يك سو ، و حنبليان با شافعيان از سويى ديگر ، رو به ويرانى نهاد ، چنان‌كه ياقوت كه خود در سال 617 ق ، از رى ديدن كرده ، با شهرى ويران شده رو به رو شده است . « 2 » \r\nقرن هشتم ، دورهء تسلط مجدد شيعيان بر اين ناحيه بوده است . حمدالله مستوفى ، در قرن هشتم ، دربارهء مذهب مردم رى چنين گفته است :\r\nاهل شهر و اكثر ولايات ، شيعهء اثناعشرىاند ، مگر روستاهاى قوهه كه حنفى باشند و در رى ، اهل بيت بسيار مدفون‌اند . « 3 » \r\n\r\n","description":"","footnote":" ( 1 ) . تاريخ تشيع ، ج 2 ، ص 272 ؛ ر . ك : تاريخ تشيع در ايران ، ج 1 ، ص 399 - 402 .  ( 2 ) . تاريخ تشيع ، ج 2 ، ص 272 - 273 .  ( 3 ) . همان ، ص 273 . ","page_name":" 83 ","page_number":81},
  {"content":"\r\n\r\n\r\n2 . حضور علويان در رى\r\nرى و طبرستان دو مركز مهم استقرار علويان در ايران است . پس از ولايت‌عهدى امام رضا ( ع ) در زمان مأمون ، سادات روى به ايران نهادند . سادات حسنى و حسينى به ولايت رى و عراق [ عجم 
  ] آمدند و پس از شنيدن خبر شهادت امام هشتم ( ع ) در كوهستانهاى ديلمستان و طبرستان پراكنده شدند .\r\nيكى از برادران امام هشتم ، به نام حمزة بن موسى بن جعفر ( ع ) به رى آمده و در آنجا از دنيا رفته است . زمانى هم كه حضرت عبدالعظيم به رى آمد ، به زيارت قبر او مىرفت و زمانهاى بعد شيعه و سنى به زيارت قبر او مىرفتند .\r\nسادات ساكن رى اعم از امامى و زيدى بودند و در حالى كه گاهى تقيه مىنمودند ، از مدافعان اهل بيت ( ع ) بودند .\r\nسيد فخرالدين علوى ( ق 6 ) يكى از سادات است كه رياست شيعه را در رى برعهده داشته است .\r\nزمانى كه كارگزارِ سليمان بن عبدالله بن طاهر ، به نام محمد بن اوس بلخى در حق مردم طبرستان ستم مىكرد ، بزرگان آن ناحيه نزد محمد بن ابراهيم كه به زهد ، تقوا و دانش مشهور بود ، رفتند « 1 »  و گفتندكه : « ما از ظلم جماعت محمد بن اوس به جان آمديم و شما و آبا و اجدادتان ، همواره مقتداى اهل اسلام بوده‌ايد . ما مىخواهيم كه سيد والايى از آل محمّد را بر خود حاكم گردانيم تا در بين ما به عدالت ، سلوك نمايد ؛ چه ، باشد كه بر تو بيعت كنيم تا با حركت تو ظلم او دفع گردد ؟\r\nمحمد بن ابراهيم ، در پاسخ آنان گفت : من اهليّت اين كار را ندارم ؛ ولى دامادى دارم كه شجاع و در امور جنگى ، مجرّب است و بسيارى از حوادث را پشت سر گذاشته است . او اكنون در رى ساكن است . اگر نامهء مرا نزد او ببريد ، به كمك و نيروى او مقصود شما برآورده مىشود .\r\nوقتى نامه محمد بن ابراهيم به حسن بن زيد رسيد كه بعد به داعى كبير مشهور شد ، از دعوت مردم استقبال كرد و از رى به طبرستان رفت و سلسله علويان طبرستان را پايه گذاشت . « 2 »  وى\r\n\r\n","description":"","footnote":" ( 1 ) . تاريخ تشيع در ايران ، ج 1 ، ص 395 - 396 .  ( 2 ) . تاريخ تشيع ، ج 2 ، ص 9 - 10 . ","page_name":" 84 ","page_number":82},
  {"content":"\r\n\r\nنزديك به بيست سال ( 250 - 270 ق ) حاكم طبرستان بود و در برخى سالها ( 250 - 253 و 258 ق ) رى را نيز در كنترل خود داشت . اين پيروزى ، ديگر علويان شهرهاى مختلف را نيز به طبرستان و رى كشاند . ارتباط رى و طبرستان از دو سوى تأثير و تأثر متقابل شيعى را بر رى و نواحى اطراف آن نظير قصران در پى داشت . از آنجا كه نوع علويان حاكم بر طبرستان زيدى مذهب بودند تفكرات شيعى زيد در نواحى شمالى رى و نيز خود رى وجود داشت . ولى ارتباط قم و رى ، از سوى ديگر ، سبب نشر تفكر شيعى امامى بود .\r\nابن طباطبا نام شخصيتها و خاندان علوى فراوانى را آورده كه در رى ساكن شده‌اند . وى تا قرن پنجم مىزيسته و اين افراد تا آن زمان در رى بوده و برخى از آنها مشهور بوده‌اند . آمارى كه وى از علويان رى مىدهد در مقايسه با آمار علويان شهرهاى ديگر نشان كثرت آنها در رى مىباشد . اين فهرست شامل نام بيش از شصت و پنج علوى است .\r\nاز قرن سوم به بعد برخى از علويان كه تفكرات زيدى داشتند ، در رى و اطراف آن به دست عمّال طاهريان ، و عمّال معتضد و معتز عباسى كشته شده و قبرهاى آنها زيارتگاه شيعيان و محل گرد آمدن آنها بوده است .\r\nيكى ديگر از سادات ، « ابويعلى الزيدى » است ، كه در سال 337 هجرى از نيشابور به رى رفت و مردم براى بيعت با وى جمع شدند ، ولى وى از اين كار خوددارى كرد . حاكم رى وى را دستگير و به بخارا فرستاد . وى در سال 346 هجرى درگذشت و در قزوين مدفون شد .\r\nمردم رى ، حتى سنّيان آنجا به سادات علاقه داشتند و با اندك شورشى گرد آنان جمع مىشدند . زمانى كه « محمد بن قاسم » - يكى از بزرگان سادات حسنى كه در طبرستان حكومت مىكردند - در اواخر قرن دوم هجرى در خراسان دستگير شد ، به سربازان سفارش شده بود تا در راه عبور از رى به گونه‌اى مخفى عمل كنند كه هيچ كس متوجه نشود ؛ چرا كه احتمال شورش براى خلاصى وى وجود داشت . « 1 » \r\n\r\n3 . حوزهء رى\r\nشهر رى در گذار اعصار و قرون رجال بزرگ دينى ، سياسى و علمى فراوانى از فقيهان ، حافظان حديث ، فيلسوفان ، مفسران و حكيمان در دامن خود پروريده است كه بسيارى از آنها از حواريون امام باقر ( ع ) تا امام عسكرى ( ع ) بوده‌اند . دكتر حسين كريمان در كتاب « رى باستان »\r\n\r\n","description":"","footnote":" ( 1 ) . تاريخ تشيع در ايران ، ج 1 ، ص 395 - 398 . ","page_name":" 85 ","page_number":83},
  {"content":"\r\n\r\nاحوال نزديك به 450 تن از مشاهير رجال اين شهر را آورده است كه دلالت بر عمق تشيع در اين شهر بعد از قم دارد . « 1 » \r\nاز قرن دوم تا قرن چهارم ، دستِ كم 88 تن از محدّثان و علماى امامى به نام « رازى » شناخته شده‌اند . در ميان صحابيان امامان ، علمايى از شهر رى به شرح زير به چشم مىخورند :\r\nاز صحابيان امام باقر ( ع ) ، يك نفر .\r\nاز صحابيان امام صادق ( ع ) ، ده نفر .\r\nاز صحابيان امام كاظم ( ع ) ، پنج نفر .\r\nاز صحابيان امام رضا ( ع ) ، يازده نفر .\r\nاز صحابيان امام جواد ( ع ) ، نُه نفر .\r\nاز صحابيان امام هادى ( ع ) ، ده نفر .\r\nاز صحابيان امام عسكرى ، شش نفر .\r\nدر مجموع ، شهر رى با حدود پنجاه صحابى ، بعد از شهر قم - كه حدود 140 صحابى داشته - بالاترين ارتباط و پيوند را با ائمه ( ع ) در سرزمين شرقى خلافت ، دارا بوده است . عبدالجليل رازى ، تعداد پانزده مدرسهء شيعى را در رى نام مىبرد كه نشان از فعاليت آموزشى علماى شيعى در قرن ششم در رى دارد . « 2 » \r\nدر حوزهء رى ، بر خلاف قم كه يكدست شيعى امامى بود ، مذاهب زيدى ، اسماعيلى و اهل سنت نيز وجود داشته است . زيديان و اسماعيليان بيشتر فعاليتهاى انقلابى داشته‌اند ، ولى مشى عالمان و فقيهان شيعه بر اين پايه استوار نبوده و قيام خاصى از اماميه مشاهده نشده است .\r\nپرسش\r\n1 . چرا اهالى رى در آغاز گرايشات غير شيعى داشتند ؟\r\n2 . تغيير اساسى مذهب مردم رى از چه زمانى و به دست چه كسانى رخ داد ؟\r\n3 . دربارهء عوامل گرايش مردم رى به تشيع توضيح دهيد .\r\n4 . علويان از چه زمانى در رى و طبرستان مستقر شدند ؟\r\n5 . صحابيان كدام‌يك از ائمه اطهار در رى مىزيسته‌اند و تعداد آنها چند نفر بود ؟\r\n\r\n","description":"","footnote":" ( 1 ) . دائرة المعارف تشيع ، ذيل عنوان « رى » .  ( 2 ) . تاريخ تشيع ، ج 2 ، ص 325 - 326 . ","page_name":" 86 ","page_number":84},
  {"content":"\r\n\r\n\r\nدرس هشتم : هجرت امام رضا ( ع ) به ايران و گسترش تشيّع\r\n\r\n1 . زندگىنامه مختصر امام رضا ( ع )\r\nهشتمين امام شيعيان جهان ، حضرت امام على بن موسى الرضا ( ع ) ، بنا به قول مشهور ، روز پنجشنبه ، يازدهم ذىقعده سال 148 هجرى در مدينه ديده به جهان گشود و در آخر ماه صفر سال 203 هجرى ، در 55 سالگى به شهادت رسيد . « 1 »  نام مباركش « على » و كنيه‌اش « ابوالحسن » و لقبهاى آن حضرت صابر ، رَضِىّ ، وفى ، صديق و مشهورترين آنها « رضا » است . « 2 »  پدر آن حضرت ، موسى بن جعفر ( ع ) است و نام مادرش را نجمه ، تكتم ، سمانه ، ام البنين ، اروى و خيزران ذكر كرده‌اند و گويا پس از ولادت امام رضا ( ع ) طاهره ناميده شده است و لقبش را « شقراء » گفته‌اند . « 3 »  مادر امام رضا ( ع ) در عقل و دين داراى مرتبه والايى بود و در اخلاق ، ادب و رفتار بر ديگر زنان برترى داشت . « 4 » \r\n\r\n2 . مدت امامت و حاكمان عصر امام رضا ( ع )\r\nامام رضا ( ع ) به سال 183 هجرى ، در 35 سالگى عهده‌دار مقام امامت و پيشوايى امّت شد .\r\n\r\n","description":"","footnote":" ( 1 ) . محمد بن نعمان ، مفيد ، الارشاد فى معرفة حجج الله على العباد ، ج 2 ، ص 247 ؛ محمدباقر ، مجلسى ، بحارالانوار ، ج 49 ، ص 9 ؛ شيخ عباس ، قمى ، منتهى الآمال ، ج 2 ، ص 455 .  ( 2 ) . ابوالحسن على بن عيسى ، اربلى ، كشف الغمه فى معرفة الائمه ، ج 3 ، ص 53 .  ( 3 ) . عيون اخبار الرضا ، ج 1 ، ص 14 ؛ طبرسى ، اعلام الورى ياعلام الهدى ، ص 313 ؛ مناقب آل ابىطالب ، ج 4 ، ص 367 ؛ كشف الغمه ، اربلى ، ج 3 ، ص 53 .  ( 4 ) . عيون اخبار الرضا ، ج 1 ، ص 12 . ","page_name":" 87 ","page_number":85},
  {"content":"\r\n\r\nمدت امامتش بيست سال بود كه حدود ده سال اول آن ، با سالهاى آخر زمامدارى هارون ، پنج سال با حكومت فرزند او امين و پنج سال آخر با حكومت پسر ديگرش مأمون هم‌زمان بود . « 1 » \r\n\r\n1 - 2 . امام رضا در عصر هارون\r\nبيشتر دورهء امامت امام هشتم با حكومت هارون معاصر بود . با آنكه رفتار هارون با شيعيان خوب نبود و آنها را تبعيد و زندانى مىكرد و يا مىكشت و حتى مرقد امام حسين ( ع ) را ويران و زمين كربلا را شخم زد و درخت سدرى را كه زائران در سايه‌اش مىآسودند ، به دست كارگزارانش قطع كرد ، ولى به دليل تظاهر به بىطرفى در شهادت امام كاظم ( ع ) يا دلايل ديگر ، درصدد آزار امام هشتم برنيامد و گويا آن حضرت نيز از اين تصميم هارون آگاه بود ، چون وقتى برخى از شيعيان از دعوت آشكار و گسترده امام ترسناك بودند ، امام ( ع ) فرمود : « هر چه مىخواهد تلاش كند ؛ او راهى بر من ندارد . » « 2 »  محمد بن سنان مىگويد : « در روزگار هارون به امام رضا ( ع ) عرض كردم : خود را به اين امر ( امامت ) مشهور كرده و جاى پدر نشسته‌ايد ، در حالى كه از شمشير هارون خون مىچكد . » امام ( ع ) فرمود :\r\nآنچه مرا به اين كار بىپروا ساخته سخن پيامبر است كه فرمود : « اگر ابوجهل يك مو از سر من بگيرد گواه باشيد كه من پيامبر نيستم . » من هم به شما مىگويم : اگر هارون مويى از سر من كم كرد گواه باشيد كه من امام نيستم ! « 3 » \r\nمبارزات علنى امام ( ع ) در زمينه تبيين و تثبيت امامت خود و نفى امامت ديگران ، به حدّى بود كه درباريان هارون احساس خطر كرده جريان فعاليتهاى آن حضرت را به هارون گزارش كردند . هارون - كه هنوز وجدانش از جريان به شهادت رساندن امام كاظم ( ع ) در رنج و عذاب بود - در پاسخ آنان با ناراحتى گفت :\r\nآيا آنچه را كه نسبت به پدرش انجام داديم كافى نيست ؟ شما مىخواهيد ما همهء آنان را بكشيم ؟ ! « 4 » \r\n\r\n","description":"","footnote":" ( 1 ) . تاريخ يعقوبى ، ج 2 ، ص 430 و 442 ؛ پژوهشكده تحقيقات اسلامى سپاه ، تاريخ اسلام در عصر امامت امام رضا و امام جواد ، ص 60 .  ( 2 ) . عيون اخبار الرضا ( ع ) ، ج 2 ، ص 228 ؛ بحارالانوار ، ج 49 ، ص 115 ؛ با دائرة المعارف تشيع ، ذيل عنوان « آستانه‌حسينى » .  ( 3 ) . عبدالرفيع ، حقيقت ، جنبش زيديه در ايران ، ص 43 ؛ بحارالانوار ، ج 49 ، ص 115 .  ( 4 ) . همان ، ص 113 . ","page_name":" 88 ","page_number":86},
  {"content":"\r\n\r\nفعاليتهاى گسترده و بىپرواى امام رضا ( ع ) و سعايتها و گزارشهاى پياپى درباريان ، هارون را بر آن داشت تا كينهء درونى خود را نسبت به امام آشكار كند و وى را به هدف كشتن به مركز حكومت خود فرا خواند . چون چشم امام ( ع ) به « هارون » افتاد ، هارون رو به حضرت كرد و گفت : « صدهزار درهم براى شما در نظر گرفته‌ام ، نيازهاى خانواده تان را نيز براى ما بنويسيد . » چون امام هشتم از نزد هارون ، بيرون رفت ، هارون به اطرافيان خود گفت : « من اراده‌اى كردم ، ولى خداوند اراده ديگرى ؛ ولى آنچه خدا خواست بهتر بود . » « 1 » \r\n\r\n2 - 2 . امام رضا در عصر امين\r\nتاريخ پنج سالهء حكومت « امين » ، در بيان اقدامات و موضع‌گيريهاى اين حاكم عبّاسى نسبت به امام هشتم و همچنين تلاشهاى آن حضرت و يا واكنشهاى امام ( ع ) در برابر اقدامات « امين » ساكت است .\r\nآرام‌ترين دوره امامت امام رضا ( ع ) و شيعيان او ، اين دوره است . در اين زمان ، به دليل سرگرمى بيش از حد امين به عيّاشى و لهو و لعب و نيز اختلافات و كشمكشهايى كه از همان روزهاى نخست حكومت خود با برادرش « مأمون » پيدا كرد ، فرصت پرداختن به ديگر مخالفان از جمله حضرت على بن موسى ( ع ) و شيعيان را نيافت . و همين باعث شده بود شيعيان به آسانى و بيش از پيش با امام رضا ( ع ) ارتباط برقرار كرده ، از دانش و رهبريهاى آن حضرت كمال استفاده را بنمايند . آن حضرت نيز بتواند با آرامش بيشتر ، به گسترش و تحكيم مبانى اعتقادى و دينى شيعيان در نقاط مختلف سرزمين اسلامى مبادرت ورزد ؛ حتى چنان كه خود آن حضرت فرموده‌اند ، با آنكه خودشان در مدينه بوده‌اند ، اما نامه‌ها و دستورهايشان در شهرهاى ديگر نفوذ داشته است . ايشان گاه براى استوارى روابط معنوى اعتقادى بين امت و امامت ، پرده از اسرار سياسى جامعه برمىداشت و به كشته شدن امين به دست مأمون و شكست هواداران و فرماندهان نظامى هر يك و شكست يكى از ديگرى اشاره مىكرد . « 2 » \r\n\r\n","description":"","footnote":" ( 1 ) . ر . ك : بحارالانوار ، ج 49 ، ص 116 .  ( 2 ) . تاريخ اسلام در عصر امامت امام رضا و امام جواد ، ص 67 ؛ تاريخ تشيع ، ج 1 ، ص 270 . ","page_name":" 89 ","page_number":87},
  {"content":"\r\n\r\n\r\n3 - 2 . امام رضا در دوران مأمون\r\nمأمون هفتمين خليفهء عبّاسى بود كه در سال 198 هجرى برايش بيعت عمومى گرفته شد . او از همان آغاز نوجوانى تحت تربيت « يحيى برمكى » و « فضل بن سهل » ايرانى ، به كسب علوم و فنون مختلف پرداخت و از برادران خود پيشى گرفت . وى با تظاهر به زهد و پارسايى و ديندارى و در سايه تدبير و تلاش « فضل بن سهل » و حمايت همه‌جانبهء مردم « خراسان » به حكومت رسيد و مركز خلافت را كه تا پيش از او بغداد بود به مرو آورد و با گماردن كارگزاران به سامان دادن امور حكومت پرداخت . او پس از به قدرت رسيدن نيز بر خلاف امين ، به كسب علم و همنشينى با علما و فقها پرداخت و از مباحث دينى سخن مىگفت و به « فضل » دستور داد تا درباره زهد ، تقوا و ديانت او تبليغ كند . خود نيز در نامه‌اى كه به عباسيان نوشت ، خود را واعظى پرهيزكار و بىميل به دنيا و پايبند به احكام شريعت و تعاليم دين مىنماياند تا عباسيان منش وى را جهت خلاف شخصيت برادرش امين و برتر از او ببينند و بشناسند . « 1 » \r\n- شرايط سياسى : مأمون با سه گروه عمده روبه‌رو بود كه در آن مقطع زمانى مىزيستند و از اعتبار و قدرتى برخوردار بودند . اين گروهها عبارت بودند از : ايرانيان ، عربها و علويان .\r\nمأمون در ميان دو گروه عربها و علويان جايگاه چندان خوبى نداشت . عربها پيش از به قدرت رسيدن مأمون ، از برادرش امين حمايت مىكردند و با وى شديداً مخالف بودند و پس از پيروز شدن او بر برادر و كشتن او كينه و عداوت عربها نسبت به مأمون افزايش يافت .\r\nعلويان نيز چون عباسيان را غاصب خلافت مىدانستند بيش‌تر از اعراب با حكومت مأمون مخالف بودند . تنها گروهى كه مأمون مىتوانست براى تثبيت حكومتش بر آنها تكيه كند ، ايرانيان بودند كه در سايه تدبير و تلاش « فضل بن سهل » و حمايت همه‌جانبهء مردم « خراسان » به حكومت رسيده بود . ولى حمايت اين گروه را نيز پس از به قدرت رسيدن به علت عمل نكردن به وعده‌هايش - كه تأمين امنيت و رفع ظلم بود - كم‌رنگ كرده بود و جايگاه علويان در اين بين محكم‌تر شده بود .\r\n\r\n","description":"","footnote":" ( 1 ) . جعفر مرتضى ، عاملى ، زندگى سياسى امام رضا ( ع ) ، ترجمهء انتشارات اسلامى ، ص 141 - 143 . ","page_name":" 90 ","page_number":88},
  {"content":"\r\n\r\nمأمون براى نجات خويش و حكومتش و خارج شدن از بحران ، تمام استعداد خود را به كار گرفت . او به تجربه دريافته بود كه سياستِ خشونت و زورگويى موجب رهايىاش از اين گرداب نخواهد بود ؛ زيرا مىديد بسيارى از مشكلاتش ناشى از گزينش همين سياست است .\r\nسلاح منطق و برهان نيز كاربردى نداشت ، زيرا مهم‌ترين دليلى كه مىتوانست براى حكومتش مورد استناد قرار گيرد ، وجود نص از سوى پيامبر ( ص ) درباره رهبرى امّت پس از آن حضرت بود كه در آن زمان بر فرزند پيامبر ( ص ) على بن موسى الرضا ( ع ) تطبيق مىكرد .\r\nاز اين رو پس از انديشهء فراوان و مشورت با سياستمداران راه حلّ ديگرى كه تازگى داشت به نظرش رسيد و آن دعوت از امام رضا ( ع ) از مدينه به مرو و سپردن وليعهدى به وى بود و اين اساسىترين و استوارترين طرحى بود كه در آن شرايط مىتوانست علويان و ايرانيان را آرام كند و صحنه را از وجود پرنفوذترين و قدرتمندترين چهره مخالف دستگاه خلافت كه در ميان علويان و ايرانيان از محبوبيت والايى برخوردار بود خالى نمايد . « 1 » \r\n- دعوت امام رضا به ايران : مأمون ، امام رضا ( ع ) را به مرو دعوت كرد . آن حضرت نخست اين دعوت را به علتهاى گوناگون نپذيرفت ، ولى مأمون چندين بار براى آن حضرت نامه نوشت و بر اين كار اصرار ورزيد تا آنكه امام رضا ( ع ) دانست كه مأمون از وى دست بردار نيست و چاره‌اى جز پذيرش اين دعوت ندارد . « 2 »  امام رضا ( ع ) ناخرسندى خود را از اين سفر نشان داد و به گونه‌هاى مختلف اظهار مىنمود . وداع‌هاى متعدد با مرقد پيامبر اكرم ( ص ) در مدينه ، چگونگى خداحافظىها ، سخنان و سفارشهاى ايشان با خانواده‌اش در آستانهء سفر و حتى تصريح به اينكه ديگر به مدينه بازنخواهد گشت ، همگى نشان مىداد كه آن حضرت از روى اجبار و اكراه به دعوت مأمون پاسخ مثبت داده است . « 3 » \r\n- مسير حركت امام رضا از مدينه تا خراسان : مأمون براى آوردن امام رضا به مرو ، يكى از فرماندهان خود را مأمور اين امر كرد . همچنين با توجه به حضور برخى از شيعيان امام رضا ( ع ) در كوفه و قم ، مأمون مسير امام رضا ( ع ) را از راه « بصره » ، « اهواز » و « فارس » تعيين\r\n\r\n","description":"","footnote":" ( 1 ) . ر . ك : تاريخ اسلام در عصر امامت امام رضا و امام جواد ، ص 67 - 74 .  ( 2 ) . ر . ك : كافى ، ج 1 ، ص 555 ؛ ارشاد ، ج 2 ، ص 259 ؛ عيون اخبار الرضا ، ج 2 ، ص 217 - 218 .  ( 3 ) . همان . ","page_name":" 91 ","page_number":89},
  {"content":"\r\n\r\nكرد و تأكيد كرده بود كه ايشان را از راه جبال و قم عبور ندهند ، و حتى در نامه‌اى براى امام رضا ( ع ) به اين نكته تأكيد كرد .\r\nعلت اين محدوديت اين بود كه مردم « كوفه » و « قم » به دوستى اهل بيت ( ع ) معروف بودند و با عبور امام ( ع ) از اين دو شهر حساس و استقبال بىنظير از آن حضرت ، چه بسا براى حكومت مشكل تازه‌اى به وجود مىآوردند .\r\nمنازل و شهرهايى كه امام هشتم در طول سفر خود به خراسان پيموده و همچنين حوادثى كه در هر يك از اين منازل رخ داده ، در كتابها به صورت مفصل و گوناگون آمده و همچنين در برخى از نقاط ايران بناها و آثارى به يادبود آن سفر تاريخى به چشم مىخورد . در اين درس تنها به توقف امام رضا ( ع ) در نيشابور و حديث پربار « سلسلة الذهب » آن حضرت اشاره مىشود . « 1 » \r\n- امام رضا ( ع ) در نيشابور : نيشابور در آن زمان از شهرهاى آباد و پرجمعيت و مركز علم و فرهنگ و پايگاه حديث به شمار مىرفت هنگامى كه امام رضا ( ع ) به اين شهر رسيد ، مورد استقبال انبوه علاقه‌مندان و شيعيان و دانش‌دوستان قرار گرفت و از آن حضرت خواستند تا حديثى از پدران بزرگوارش بيان نمايد . آنها چنين عرض كردند :\r\nاى بزرگوار و فرزند بزرگواران ، اى پيشوا و فرزند پيشوايان ، اى سلالهء پاك ! اى يادگار شجرهء نبوت ! تو را به حق پدران پاك و دودمان بزرگوارت ، چهرهء مباركت را بر ما بنمايان و از پدرانت براى ما حديثى نقل كن .\r\nمركب امام ( ع ) بازايستاد و امام چهرهء خود را به مردم نماياند . هر كس به گونه‌اى احساسات خود را ابراز مىكرد . پس از آرامش و سكوت مردم ، با ذكر حديثى كه اسناد آن را از امام كاظم ( ع ) تا رسول خدا ( ص ) متصل نمود ، از قول خداوند متعال فرمود :\r\nكلمهء « لا إله الله » دژ من است ، هر كس در دژ من وارد شود ، از عذاب من در امان خواهد بود .\r\nپس از آنكه موكب امام به حركت درآمد ، حضرت سر از كجاوه بيرون آورد و فرمود :\r\nبِشُروطِها وَ أَنَا مِنْ شُرُوطِها ؛ البته شروطى دارد و من از شروط آن هستم .\r\n\r\n","description":"","footnote":" ( 1 ) . تاريخ تشيع در ايران ، ج 1 ، ص 220 ؛ بحارالانوار ، ج 49 ، ص 91 - 92 . ","page_name":" 92 ","page_number":90},
  {"content":"\r\n\r\nديدار مردم نيشابور با امام رضا ( ع ) و شنيدن حديث نابِ « سلسلة الذهب » كه اساسىترين پايهء ايمان به يگانگى خداوند متعال را ، پذيرش امامت خود - كه به معناى پذيرش امامت ساير امامان ( ع ) نيز هست - قرار داد ، مسلماً تأثير شگرفى در گسترش و تعميق تشيع در جان ايرانيان داشت . « 1 » \r\n- ولايت‌عهدى امام رضا ( ع ) : بدون ترديد بايد ولايت عهدى امام رضا ( ع ) را مهم‌ترين موضوع دوران زندگى آن حضرت به شمار آورد . مأمون به انگيزه‌هاى مختلف ، امام رضا ( ع ) را از مدينه به خراسان احضار كرد و در ابتدا ، اصل خلافت را به آن حضرت پيشنهاد كرد و چون آن حضرت نپذيرفت ، ولايت‌عهدى ايشان را مطرح كرد . آن حضرت با آن نيز مخالفت كرد ، ولى چون با تهديد مأمون رو به رو شد ، به ناچار با قرار دادن شرطهايى كه به خوبى گوياى مخالفت عملى آن حضرت با اين كار بود ولايت‌عهدى را پذيرفت .\r\nامام رضا ( ع ) ولايت‌عهدى را بدان شرط پذيرفت كه هيچ امر و نهى نكند ، هيچ فتوا و قضاوتى برعهده نگيرد ، هيچ كس را ولايت ندهد و از ولايتش بر كنار نكند و هيچ چيز را تغيير ندهد . روشن است كسى كه چنين شرطهايى نمايد ، ولايت‌عهدىاش معنا ندارد . « 2 » \r\n- انگيزه‌هاى مأمون از پيشنهاد ولايت‌عهدى به امام رضا ( ع ) : مورخان انگيزه‌هاى چندى را براى پيشنهاد ولايت‌عهدى مأمون به امام رضا ( ع ) بيان كرده‌اند كه مهم‌ترين آنها را ، گرايشات شيعى مأمون ، نذر وى مبنى بر اين‌كه چنانچه به حكومت رسيد آن را به صاحب اصلىاش برگرداند و به دليل سياست ملك‌دارى او دانسته‌اند كه احتمال آخر به حقيقت نزديكتر است .\r\nشواهد تاريخى و اوضاع سياسى آن عصر نيز اين ديدگاه را تأييد مىكند كه اين تصميم از روى صداقت و صميميت نبوده است و به دنبال اهداف ديگرى بود كه بخشى از آن را مىتوان در يكى از نامه‌هاى او به دست آورد . « 3 »  مهم‌ترين انگيزه‌هاى مأمون از طرح پيشنهاد ولايت‌عهدى امام رضا ( ع ) به قرار زير هستند :\r\n\r\n","description":"","footnote":" ( 1 ) . تاريخ اسلام در عصر امامت امام رضا و امام جواد ( ع ) ، ص 88 ؛ تاريخ تشيع ، ج 1 ، ص 272 به نقل از توحيد ، صدوق ، ص 25 و ثواب الاعمال و عقاب الاعمال ، صدوق ، ص 22 .  ( 2 ) . ارشاد . . . ، ج 2 ، ص 259 - 260 ؛ تاريخ تشيع در ايران ، ج 1 ، ص 219 .  ( 3 ) . ر . ك : عيون اخبار الرضا ، ج 1 ، ص 181 - 182 . ","page_name":" 93 ","page_number":91},
  {"content":"\r\n\r\nيك . جلب رضايت ايرانيان و ادامهء پشتيبانى آنها ؛\r\nدو . فرونشاندن قيامهاى علويان و خلع سلاح آنها ؛\r\nسه . خالى كردن صحنه از وجود امام رضا ( ع ) ؛\r\nمأمون در اين باره مىگويد : « ما ترسيديم اگر او را بدين حال رها كنيم ، از جانب وى آن‌چنان شكافى در كار ما پديد آيد كه توان بستن آن را نداشته باشيم و بلايى بر سر ما فرود آيد كه غير قابل تحمل باشد !\r\nچهار . بهره‌بردارى از موقعيت استثنايى امام به نفع خود ؛\r\nپنج . مشروعيت بخشيدن به حكومت خويش . « 1 » \r\nمأمون به اين انگيزه خود اشاره مىكند و مىگويد : « ما او [ امام رضا ( ع ) 
  ] را وليعهد خود قرار داديم تا دعايش براى ما باشد و به حكومت و خلافت ما اعتراف كند و . . . بداند كه امر خلافت ، ما راست نه او را . » « 2 » \r\n\r\n3 . اقدامات و تدابير امام رضا و تأثير آن در گسترش تشيع\r\nامام رضا ( ع ) از اهداف پشت پرده مأمون در تحميل ولايت‌عهدى آگاه بود . از اين رو ، هنگامى كه ناچار شد پس از تهديد مأمون ولايت‌عهدى بپذيرد ، به گونه‌اى با اين مقام موافقت و رفتار كرد كه به نفع مأمون تمام نشود ، بلكه كار به آنجا رسيد كه مأمون احساس خطر كرد و چنين گفت :\r\nبا بزرگ‌داشت او [ امام رضا ( ع ) 
  ] مرتكب اشتباه شديم و با بزرگ داشتن او ، خود را در معرض نابودى قرار داديم ، سپس سهل‌انگارى در كار او جايز نيست . بايد اندك اندك از موقعيت او بكاهيم تا آنكه وى را در نظر مردم چنان ترسيم نماييم كه از ديد آنها شايستگى خلافت نداشته باشد ، سپس در مورد او چنان انديشه كنيم كه خطرات وى متوجه ما نشود . « 3 » \r\nامام رضا ( ع ) تدابير و اقداماتى در پيش گرفت كه با اجراى آنها هوش از سر « مأمون » سياستمدار ربود . اقداماتى كه موجب يك انقلاب فرهنگى و سياسى عميق و وسيع به نفع\r\n\r\n","description":"","footnote":" ( 1 ) . ر . ك : تاريخ اسلام در عصر امامت امام رضا و امام جواد ، ص 77 - 83 .  ( 2 ) . عيون اخبار الرضا ( ع ) ، ج 2 ، ص 167 .  ( 3 ) . ر . ك : عيون اخبار الرضا ( ع ) ، ج 1 ، ص 181 - 182 . ","page_name":" 94 ","page_number":92},
  {"content":"\r\n\r\nشيعيان گرديد كه پس از نهضت علمى امام صادق ( ع ) در تاريخ تشيع نظير ندارد . موارد زير ، از جمله آن اقدامات است :\r\nيك . هنگامى كه پيك « مأمون » براى بردن آن حضرت وارد مدينه شد ، امام سعى كرد با گفتار و كردارش فضاى شهر را از كراهت و نارضايتى خود از اين دعوت پر كند و اين سفر را يك سفر اجبارى و سفرى كه به مرگ او منتهى مىشود معرفى نمايد .\r\nدو . علىرغم آنكه « مأمون » از امام رضا ( ع ) خواسته بود هر كس از افراد خانواده‌اش را كه مايل است با خود همراه بياورد ، امام ( ع ) اين كار را نكرد و تنها تن بدين سفر داد و در حقيقت به « مأمون » فهماند كه وى نه تنها به آينده اين دعوت خوشبين نيست ، بلكه اين سفر را يك سفر خطرناك مىداند . « 1 » \r\nسه . در عين آنكه « مأمون » تمامى تلاش خود را براى قطع ارتباط عاطفى و معنوى امام با مردم و شيعيان در طول سفر به خراسان به كار برد ، ولى امام ( ع ) در هر فرصتى با پايگاههاى مردمى خويش تماس مىگرفت و با گفتار و كردار و معجزات و كرامات حقانيت و امامت خويش را به اثبات مىرسانيد و رهبرى و اطاعت از خويش را تداوم رسالت پيامبر اسلام ( ص ) و شرط توحيد مىدانست . ايشان بدين ترتيب مشروعيت خلافت را از امثال مأمون سلب مىكرد و تشيع ناشى از دوستى اهل بيت ( ع ) را تبديل به يك تشيّع اعتقادى اصيل كرد . « 2 » \r\nچهار . خوددارى امام ( ع ) از پذيرش خلافت و ولايت‌عهدى تا حدود دو ماه ، تا آنكه به تهديد كشيده شد و به اجبار امام ولايت‌عهدى را با آن شرايط پذيرفت و تا آخر نيز ناخشنودى خويش را از اين امر ابراز مىداشت . « 3 » \r\nپنج . تلاشها و فعاليتهاى علمى و فرهنگى امام ( ع ) در قالب مناظره ، مباحثه با پيروان اديان و مذاهب و پرسش و پاسخ در زمينهء مسائل كلامى و اعتقادى نيز يكى از روشن‌ترين برگهاى تاريخ زندگى امام در تقويت حقانيت امامت و اعتقادات تشيع بود .\r\nاستفاده امام از موقعيت استثنايى كه مأمون - به قصد تضعيف امام - براى وى فراهم كرده\r\n\r\n","description":"","footnote":" ( 1 ) . تاريخ اسلام در عصر امامت امام رضا و امام جواد ( ع ) ، ص 94 - 95 .  ( 2 ) . همان ، ص 95 - 96 ؛ تاريخ تشيع در ايران ، ج 1 ، ص 221 - 222 .  ( 3 ) . تاريخ اسلام در عصر امامت امام رضا و امام جواد ( ع ) ، ص 97 . ","page_name":" 95 ","page_number":93},
  {"content":"\r\n\r\nبود توانست حصار « تقيه » را در هم شكند و مسأله امامت پيشوايان معصوم ( ع ) را در سطح گسترده‌اى - حتى در ميان ملل غير مسلمان - مطرح سازد و حقايق بسيارى را كه در طول 150 سال جز در خفا و با « تقيه » و به خِصّيصين ياران نزديك گفته نشده بود با فرياد بلند به گوش همگان برساند .\r\nگذشته از مناظره‌ها ، احاديث و روايات فراوانى از امام رضا ( ع ) در زمينه‌هاى گوناگون علوم و معارف اسلامى و شيعى چون فقه ، اصول عقايد ، اخلاق و . . . براى تقويت تشيع طرح گرديد كه انديشه شيعه را گسترش داد .\r\nشكسته شدن حصار « تقيه » توسط امام رضا ( ع ) در آن دوران موجب شد كه برخى از دوستداران اهل‌بيت قصايد و مدايحى در فضايل امام رضا و اهل بيت بسرايند و كرسيهاى خطابه در تمامى نقاط و بلاد اسلامى براى معرفى و بيان فضايل امام نصب گردد و همه جا به عظمت و نيكى از خاندان پيامبر ( ص ) كه هفتاد سال كسى جرأت بيان آن را نداشت - و حتى به آنها بد مىگفتند - ياد شود .\r\nشش . احياى سنت پيامبر در اجراى عبادات اسلامى . وقتى مأمون با اصرار تمام از امام رضا ( ع ) خواست كه نماز عيد فطر را بخواند ، امام با اين شرط پذيرفت كه طبق سنت پيامبر و روش حضرت على ( ع ) - بدون تجملات شاهانه - انجام شود و مأمون نيز اين شرط را پذيرفت .\r\nامام پس از به جاى آوردن آداب نماز عيد ، مثل روش پيامبر ( ص ) ، با پاى برهنه و تكبيرگويان به طرف مصلّى حركت كرد . شكل ظاهرى امام و اطرافيانش و چگونگى حركت و تكبير آن حضرت ، چنان غوغايى در خراسان به پا كرد و چنان تحوّلى حتى در بين درباريان و لشكريان مأمون به وجود آورد كه آنها نيز به جمعيت پيوستند و به طرف مصلّى حركت كردند . اينجا بود كه وزير مأمون ، فضل بن سهل به او اطلاع داد كه اگر امام رضا ( ع ) به همين شكل به مصلى برود ، مردم شيفتهء او خواهند شد و ما بر جان خود ترسناكيم ، مگر آنكه او را برگردانى . از اين رو ، مأمون كسى را فرستاد و به بهانهء آنكه نمىخواهد امام رضا را به زحمت اندازد ، از ايشان خواست تا از مصلى برگردد و شخص ديگرى بنابر رسم معمول نماز عيد را به پا دارد . امام رضا ( ع ) نيز كفش خود را پوشيده ، سوار بر مركب شد و بازگشت . نماز عيد آن روز هم با نظم برگزار نشد . « 1 » \r\n\r\n","description":"","footnote":" ( 1 ) . كافى ، ج 1 ، ص 555 - 556 ؛ ارشاد . . . ، ج 2 ، ص 264 - 265 ؛ تاريخ تشيع در ايران ، ج 1 ، ص 223 . ","page_name":" 96 ","page_number":94},
  {"content":"\r\n\r\nگويا پس از اين واقعه بود كه مأمون متوجه شد كه نقشه‌هايش نه تنها به سودش تمام نشده ، بلكه موجب افزونى مقام والاى امام رضا ( ع ) در ميان مردم و گسترش پايگاه شيعيان گرديده است . مأمون براى خروج از تنگناى دشوارى كه خويشتن را در آن افكنده بود ، سختگيرىهايش نسبت به امام شروع شد و كوشيد تا ارتباط امام با شيعيان را قطع و به طرق مختلف كنترل كند و در نهايت براى حفظ حكومت خويش و حذف محور شيعيان ، به همان شيوه‌اى متوسل شد كه زمامداران ستمگر گذشته به كار گرفته بودند ، يعنى به شهادت رساندن امام آن هم به شيوه مرموز مسموم كردن آن حضرت . « 1 » \r\nامام هشتم ، آخر ماه صفر سال 203 هجرى ، « 2 »  يك سال و اندى پس از صدور فرمان ولايت‌عهدى به نام آن حضرت به شهادت رسيد .\r\nحضور نزديك به دو سالِ امام رضا ( ع ) در خراسان و بعدها مقبرهء آن حضرت در ايران موجب استحكام و گسترش تشيّع در ايران گرديد .\r\nپرسش\r\n1 . مدت امامت و حاكمان عصر امام رضا را بيان كنيد .\r\n2 . چرا امام رضا ( ع ) در عصر هارون بىپرده سخن مىگفت ؟\r\n3 . گروههاى عمده عصر مأمون چه كسانى بودند ؟\r\n4 . به چه علت مأمون امام رضا ( ع ) را به مرو دعوت كرد ؟\r\n5 . حديث سلسلة الذهب چه مطلبى را بيان مىكند ؟\r\n6 . اقدامات امام رضا در گسترش تشيع را بيان كنيد .\r\n\r\n","description":"","footnote":" ( 1 ) . تاريخ تشيع در ايران ، ج 1 ، ص 223 ؛ تاريخ اسلام در عصر امامت امام رضا و امام جواد ، ص 102 - 103 .  ( 2 ) . اعلام الورى ، ص 303 . دربارهء شهادت امام رضا ( ع ) تاريخهاى ديگرى هم ذكر شده است . ( عيون اخبار الرضا ، ج 2 ، ص 248 ) ","page_name":" 97 ","page_number":95},
  {"content":"\r\n\r\n\r\nدرس نهم : علويان و فتح طبرستان\r\n\r\n1 . جغرافياى طبرستان\r\nطبرستان « 1 »  در جنوب و جنوب شرقى درياى خزر قرار دارد و سرزمينى سرسبز ، آباد و داراى موانع طبيعى بوده است و از شهرها و دهكده‌هاى معروف آن ، سارى ، ما مَطِير ، تُرجى ، ناتِل ، چالوس ، رويان ، كلار و آمل را مىتوان نام برد . شهر بزرگ آمل ، مقرّ حكومت سلاطين طبرستان بوده است . « 2 » \r\nطبرستان را سرزمينى پر از دژ دانسته‌اند كه به سبب نيرومندى و قدرت مردانش به اين نام خوانده شده است . « 3 » \r\nمحدودهء جغرافياى طبرستان ، از شرق به ولايت خراسان و گرگان ، از مغرب به ديار گيلان و عراق عجم ، از شمال به درياى خزر ، و از جنوب به ناحيه رى و قومس ختم مىشد . شايان ذكر است كه وسعت جغرافياى طبرستان ، بر اثر تحوّلات سياسى در منطقه ، گهگاه تغيير يافته است . « 4 » \r\n\r\n2 . آشنايى مردم طبرستان با اسلام\r\nنخستين لشكركشى مسلمانان به طبرستان ، در زمان خليفهء دوم به وسيله نعمان بن مُقَرّن كه فرماندهى نيروهاى اسلام را به عهده داشت ، آغاز شد . وى برادرش سُويد را براى فتح قومس\r\n\r\n","description":"","footnote":" ( 1 ) . طبرستان نام سابق مازندران است و قسمتى از ايالت قديمى « فرشواذگر » به حساب مىآمده كه شامل آذربايجان ، طبرستان ، گيلان ، ديلم ، رى ، قومِس ، دامغان و گرگان بوده است . تاريخ تشيع ، ج 2 ، ص 4 ؛ ( ر . ك : ابن اسفنديار ، تاريخ طبرستان ، ص 56 ) .  ( 2 ) . تاريخ تشيع ، ج 2 ، ص 4 به نقل از حدود العالم من المشرق الى المغرب ، ص 144 - 145 .  ( 3 ) . همان به نقل از دمشق ، محمد بن ابىطالب ، نخبه الدهر فى عجائب البرّ والبحر ، ص 382 .  ( 4 ) . همان ، ص 5 به نقل از ، زين‌العابدين ، شيروانى ، بستان السياحه ، ص 382 . ","page_name":" 98 ","page_number":96},
  {"content":"\r\n\r\nفرستاد و پس از فتح آنجا ، گرگان و سپس طبرستان را به صلح ، تصرف كرد . « 1 »  بنابه گزارشى ديگر سعيد بن عاص ، در زمان خليفهء سوم ، طبرستان را فتح كرد و با پادشاه گرگان ، بر دويست هزار درهم مصالحه كرد و سپس ، رويان و دماوند را فتح كرد . « 2 » \r\nبا ورود مسلمانان عرب به اين مناطق ، مردم با اسلام آشنا شدند و براى نشر اسلام در بعضى از شهرها مساجدى ساخته شد .\r\nپس از فتح طبرستان ، خلفاى امَوى ، نمايندگان خود را به اين مناطق فرستادند كه حاكمان محلّى ، گاهى با نمايندگان خليفه درگير مىشدند و گاهى هم با آنان مصالحه مىكردند ؛ ولى اعراب نتوانستند بر منطقه حاكميتى داشته باشند .\r\n\r\n3 . قدرتهاى مستقل در طبرستان و ديلم\r\nطبرستان ، در طول تاريخ ، حكومتهاى مستقل و نيمه مستقل داشته است . سلسله‌هاى اصلى كه از زمان ساسانيان بر طبرستان سلطه داشتند ، عبارت‌اند : قارنيان ( سوخرانيان ) ، باونديان ، دابوهيان ( رگاوبارگان ) و پادوسپانيان .\r\nهر يك از اين خاندانها تا چندين قرن پس از ورود اسلام ، در منطقه حكومت داشتند . « 3 » \r\n\r\n4 . همكارى خاندانهاى مستقل با علويان\r\nدر آغاز دورهء خلفاى اسلامى ، طبرستان از لحاظ سياسى اهميت چندانى نداشت ؛ زيرا طبرستان ، آخرين منطقهء ايران بود كه به تصرّف اعراب درآمد و فرمانروايان محلّى آنجا ، حتى پس از فتوحات مستقل بودند و ساليانه به خلفا خراج مىپرداختند ، يا اينكه از طرف خلفا ، همان مناطقِ تحت تصرّف ، در اختيار آنان قرار مىگرفت .\r\nبا نفوذ مسلمانان عرب در طبرستان و آشنايى مردم آنجا با اسلام ، علويان كه از جور حاكمان ظالم به دنبال پناهگاه امن بودند به اين ديار آمدند و چون علويان مخالف دستگاه خلافت بودند\r\n\r\n","description":"","footnote":" ( 1 ) . همان ، به نقل از محمد بن جرير ، طبرى ، تاريخ طبرى ، ج 3 ، ص 153 .  ( 2 ) . همان ، به نقل از احمد ، بلاذرى ، البلدان و فتوحها و احكامها ، ص 382 .  ( 3 ) . همان ، ص 5 - 6 ، به نقل از دائرة المعارف بزرگ اسلامى ، ج 1 ، ص 585 - 597 . ","page_name":" 99 ","page_number":97},
  {"content":"\r\n\r\nمردم طبرستان كه داعيه استقلال داشتند از اين جهت با آنان هم‌عقيده بودند . علويان با كمك خاندانهاى محلّى - كه از قدرتمندان منطقه به حساب مىآمدند - و با هميارى مردم ، توانستند حكومت خود را تشكيل دهند . آنان ، سران و رؤساى مناطق را به عنوان حاكم همان شهر ، قرار مىدادند ؛ گرچه همين خاندانهاى محلى ، گاه با علويان درگير مىشدند . « 1 » \r\n\r\n5 . ورود نخستين علويان به طبرستان\r\nيحيى بن عبدالله محض « 2 »  از نوادگان امام حسن ( ع ) ، در سال 169 هجرى در قيام شهيد فخّ ( حسين بن على ) شركت داشت و مجروح شد . سپس مدتها مخفيانه زندگى مىكرد . وى ، طبرستان را كه محلّ امنى برايش بود ، برگزيد و در سال 175 هجرى در منطقهء ديلم طبرستان بر ضد هارون الرشيد ، قيام كرد . از اين رو ، تحت تعقيب خليفهء عباسى قرار گرفت . يحيى توانست از اوضاع فرهنگى و سياسى منطقه بهره ببرد و يارانى را گرد خود آورد . او ابتدا نزد شروين بن سرخاب ، از سلاطين محلى طبرستان - كه از خاندان آل باوند بود - رفت ولى مورد حمايت او قرار نگرفت . به ناچار ، با ياران خود به منطقهء ديلم آمد و حمايت حاكم ديلم را جلب كرد . « 3 »  عدهء زيادى با او بيعت كردند و او را به پيشوايى خود برگزيدند . « 4 »  هارون الرشيد ، فضل بن يحيى برمكى را روانهء منطقه كرد تا يحيى را دستگير كند . فضل با ارسال هداياى گرانبها براى جستان ، حاكم ديلم ، توانست حمايت او را از يحيى قطع كند و يحيى را به صلح ، تشويق نمايد .\r\nيحيى ، وقتى قطع حمايت جستان را ديد ، به فضل گفت : به شرطى كه هارون ، امان‌نامه‌اى به خط خود برايش بنويسد ، صلح را مىپذيرد . فضل ، اين خبر را به هارون رساند . هارون خوشحال شد و امان‌نامه‌اى براى يحيى نوشت و تعدادى از فقها و قضات و بزرگانى از بنىهاشم را بر آن شاهد گرفت . يحيى به همراه فضل ، نزد هارون الرشيد آمد . هارون در ابتدا برخورد بسيار\r\n\r\n","description":"","footnote":" ( 1 ) . همان ، ص 6 - 7 به نقل از تاريخ طبرستان و رويان و مازندران ، ص 133 .  ( 2 ) . وى فردى ، عابد و زاهد بود و بيشتر علماى زمان ، امامت او را پذيرفته بودند . او از بيم هارون الرشيد به ديلم رفت . ( ر . ك : مستوفى ، حمدالله ، تاريخ گزيده ، ص 790 )  ( 3 ) . همان ، ص 6 - 7 به نقل از تاريخ گزيده ، ص 305 .  ( 4 ) . همان ، به نقل از ابن طقظفا ، تاريخ فخرى ، ص 265 ؛ نخجوانى ، ضد و شاه ، تجارف السلف ، ص 138 . ","page_name":" 100 ","page_number":98},
  {"content":"\r\n\r\nمحبّت‌آميزى با يحيى داشت و اموالى را در اختيار او قرار داد . وى ، حقوق روزانه او را پرداخت مىكرد و نهايت اكرام را در حقّ او به جاى آورد ؛ اما بعد از گذشت چند ماه ، او را به زندان انداخت . وى چندان در زندان بود تا درگذشت . مردم وى را شهيد مىخواندند . « 1 » \r\n\r\n6 . شكل‌گيرى نهضت طبرستان\r\nپس از آنكه كارگزارانِ محمد بن عبدالله طاهرى و سليمان بن عبدالله طاهرى در حق مردم طبرستان ، ستم فراوانى روا داشتند و زمينهاى آنها را تصاحب كردند ، محمد و جعفر ، فرزندان رستم كه به دليرى و شجاعت و اطعام مردم و كمك كردن به آنان معروف و خاندان پادوسيان ، كلار و چالوس را در اختيار داشتند ، با كمك مردم به مقابله با آنها پرداختند . كارگزار سليمان بن عبدالله به نام محمد بن اوس از ترس نزد سليمان رفت . محمد و جعفر از مردم ديلم براى رويارويى با كارگزاران خليفهء عباسى كمك خواستند و با آنان ، هم‌پيمان شدند كه براى تنظيم كارها ، يكى از بزرگان علوى را به رهبرى انتخاب كنند .\r\nآنان نزد محمد بن ابراهيم يكى از علويان منطقه كه به زهد ، تقوا و دانش مشهور بود رفتند و گفتند : « ما از ظلم جماعت محمد بن اوس به جان آمديم و شما و آبا و اجدادتان ، همواره مقتداى اهل اسلام بوده‌ايد . ما مىخواهيم كه سيّد والايى از آل محمد را بر خود حاكم گردانيم تا در بين ما به عدالت ، سلوك نمايد ؛ چه ، باشد كه بر تو بيعت كنيم تا به حركت تو ظلم او دفع گردد ؟ »\r\nمحمد بن ابراهيم ، در پاسخ آنان گفت : من اهليت اين كار را ندارم ؛ ولى دامادى دارم كه شجاع و در امور جنگى ، مجرّب است و بسيارى از حوادث را پشت سر گذاشته است . او اكنون در رى ساكن است . اگر نامهء مرا نزد او ببريد ، به كمك و نيروى او مقصود شما برآورده مىشود .\r\nوقتى نامه محمد بن ابراهيم به حسن بن زيد رسيد ، از دعوت مردم استقبال كرد و به سوى طبرستان حركت كرد و سلسه دولت علويان طبرستان را بنياد نهاد كه به آن مىپردازيم . « 2 » \r\n\r\n","description":"","footnote":" ( 1 ) . همان ، ص 7 - 6 . به نقل از تاريخ طبرى ، ج 8 ، ص 242 - 243 و 247 ؛ تاريخ گزيده ، ص 305 ؛ ابوالفرج ، اصفهانى ، مقاتل الطالبيين ، ص 318 - 319 .  ( 2 ) . همان ص 8 - 9 . به نقل از تاريخ طبرى ، ج 9 ، ص 272 ؛ على بن ابىكرم ، ابن اثير ، الكامل فى التاريخ ، ج 6 ، ص 159 ، اولياء اللَّه ، آملى ، تاريخ رويان ، ص 64 ؛ ابن اسفنديار ، تاريخ طبرستان ، ص 228 ، تاريخ طبرستان ، رويان و مازندران ، ص 129 . ","page_name":" 101 ","page_number":99},
  {"content":"\r\n\r\n\r\n7 . فرمانروايان علوى طبرستان\r\n\r\n1 - 7 . حسن بن زيد داعى كبير ( 250 - 270 ق )\r\nحسن بن زيد با دعوت مردم طبرستان به سعيدآباد ( نزديك كلار ) آمد . مردم و بزرگان كلار به استقبال او آمدند و بر اقامهء كتاب خدا و سنت پيامبر ( ص ) و امر به معروف با وى بيعت كردند .\r\nوى ، مبلّغانى را به چالوس و نواحى آن فرستاد . سادات آن نواحى به همراه محمد بن ابراهيم ، از حسن بن زيد استقبال كردند . وى چند روزى در كُجُور ماند و نماز عيد فطر را در مصلّاى آن شهر خواند و مردم را به قيام ، فراخواند . اين قيام مردمى چنان جاذبه داشت كه حسين بن محمد المهدى حنفى ، عالم اهل سنت چالوس ، فرستادگان حسن بن زيد را به حضور پذيرفت و با اجازهء او فرستادگان در مسجد جامع آن شهر ، براساس كتاب خدا و سنت پيامبر ( ص ) براى داعى كبير ، بيعت گرفتند . « 1 » \r\nداعى كبير به سوى آمل رفت و مردم شهرهاى مسير حركتش با او بيعت كرده ، كارگزاران طاهرى را از شهرها اخراج مىكردند . امّا جنگ شديدى ميان او و محمد بن اوس - كه مانع ورود داعى به شهر آمل بود - درگرفت و محمد بن اوس ، شكست خورد و نزد سليمان بن عبدالله ، كارگزار طبرستان رفت . داعى ، شهر را تصرّف كرد و براى شهرهايى كه از دست طاهريان خارج شده بود ، حاكمانى برگزيد . داعى ، سپس مبلّغانى به شهرهاى دماوند و فيروزكوه ، كه در محدودهء رى بود ، فرستاد و خود به طرف سارى حركت كرد و بدون درگيرى ، شهر را به تصرف درآورد و سليمان به سوى خراسان گريخت . از اين پس طبرستان براى مدّتى روى آرامش به خود ديد .\r\nداعى براى گسترش نهضت ، مبلّغانى را به خارج از نواحى طبرستان فرستاد . « 2 » \r\nمعتزّ ، خليفهء عبّاسى ، وقتى خطر فعاليت گستردهء علويان را در خارج از مناطق طبرستان احساس كرد ، سپاهى به فرماندهى مُفلح اعزام كرد تا قدرت داعى كبير را در هم بشكند . با همكارى عده‌اى از سران طبرستان مفلح توانست سارى و سپس آمل را به تصرف درآورد . داعى كبير به طرف ديلميان حركت كرد و در مناطق كوهستانى درگيرى سختى به وقوع پيوست كه بسيارى از ديلم و ياران داعى كشته شدند .\r\n\r\n","description":"","footnote":" ( 1 ) . همان ، به نقل از ، تاريخ طبرستان ، ص 229 ؛ تاريخ طبرستان و رويان و مازندران ، ص 130 .  ( 2 ) . همان ، ص 10 - 11 ، به نقل از : تاريخ طبرستان ، ص 230 - 231 . ","page_name":" 102 ","page_number":100},
  {"content":"\r\n\r\nمُفلح ، قصد تعقيب داعى را داشت ؛ امّا به سبب مرگ خليفه به رى احضار شد و از ادامهء تعقيب ، بازماند . پس از خروج مفلح از منطقه ، داعى كبير به كمك ديلميان ، بار ديگر بر طبرستان تسلط يافت و به نواحى خارج از آن حمله كرد و در رمضان 256 هجرى رى را به تصرف درآورد . وى حتى در سال 257 هجرى بر گرگان ، كه در اختيار طاهريان بود ، تسلط يافت . همين شكست طاهريان به زوال آنان انجاميد .\r\nبعد از مدّتى ، يعقوب ليث صفارى كه در سيستان قدرتى پيدا كرده بود ، به بهانه پناه دادن داعى به يكى از مخالفانشان به نام عبدالله سَگْزى ، به طبرستان لشكر كشيد كه در اين جنگ نيز داعى شكست خورد ، ولى بار ديگر به كمك ديلميان توانست بر طبرستان تسلط يابد . حاكمان محلّى و دشمنان خارجى او بارها سر به شورش برداشتند كه داعى توانست آنها را سركوب نمايد . داعى در سال 270 هجرى در اثر بيمارى درگذشت . « 1 » \r\n\r\n2 - 7 . محمد بن زيد ( 270 - 287 ق )\r\nمحمد بن زيد ، برادر حسن بن زيد ( داعى كبير ) به سال 270 هجرى جانشين حسن شد . او پيش از آن ، برادر را در استمرار نهضتش يارى داده بود و مقام علمى و معنوى و سابقهء او در نهضت ، سبب شد كه داعى كبير ، در اواخر عمرش از مردم و خواص براى او بيعت بگيرد . محمد بن زيد ، به هنگام مرگ برادر در گرگان بود چون خبر درگذشت حسن را شنيد به سوى سارى حركت كرد و بر طبرستان ، گرگان و گيلان سلطه يافت و به ادارهء امور آنجا پرداخت ، به طورى كه آوازهء همت ، دانش و سخاوت ، امانتدارى و وفاى او در همه جا پيچيد .\r\nمحمد بن زيد در جنگ با محمد بن هارون ، كارگزار امير خراسان كه از طرف معتضد عباسى بر خراسان حكومت مىكرد كشته شد و فرزندش اسير شد . محمد بن هارون ، سرِ محمد را با فرزند اسيرش ، زيد به بخارا نزد امير سامانى فرستاد . او هم زيد را زندانى كرد . زيد چندى بعد از زندان آزاد شد و در بخارا سُكنا گزيد . « 2 » \r\n\r\n","description":"","footnote":" ( 1 ) . همان ، ص 11 ، به نقل از : تاريخ طبرى ، ج 9 ، ص 406 - 407 و 245 و 249 ؛ الكامل فى التاريخ ، ج 6 ، ص 204 - 205 و 242 و 264 ؛ تاريخ طبرستان ، ص 239 و 245 .  ( 2 ) . همان ، ص 12 - 13 . به نقل از الكامل فى التاريخ ، ج 6 ، ص 404 ؛ على بن الحسين ، مسعودى ، مروج الذهب . . . ، ج 3 ، ص 154 ؛ تاريخ طبرستان ، ص 254 و 256 ؛ تاريخ طبرستان و رويان و مازندران ، ص 141 . ","page_name":" 103 ","page_number":101},
  {"content":"\r\n\r\n\r\n3 - 7 . حسن بن على اطروش ، ناصر كبير ( 301 - 304 ق )\r\nناصر كبير ، پس از كشته شدن محمد بن زيد - كه از ياران هميشگى او بود - قيام كرد و چون از حمايت حاكمان محلّى طبرستان برخوردار نبود ، به رى پناه برد . پس از مدتى ، محمد بن هارون كه پس از پيروزى بر محمد بن زيد با حمايت حاكمان محلى بر طبرستان فرمان مىراند براى مخالفت با سامانيان ، با ناصر كبير بيعت كرد ؛ ولى امير سامانى ، سپاهى را روانهء طبرستان كرد و بر آنجا تسلّط يافت .\r\nدر مدت سيزده سال حكومت سامانيان بر طبرستان ، ناصر كبير در ديلمان و گيلان به فعاليت فرهنگى پرداخت و شاگردانى را تربيت كرد و بسيارى از مردم را كه بر دين زرتشتى بودند مسلمان كرد و مساجدى را بنا نمود .\r\nمردم طبرستان كه از كارگزاران سامانى ستم بسيار ديده بودند ، ناصر كبير را به قيام تشويق كردند و او با كمك نيروهاى آماده ، كارگزاران سامانى را از آنجا اخراج كرد و بر طبرستان تسلّط يافت .\r\nوى پس از مدتى حكومت را رها كرد و آن را به حسن بن قاسم ، كه وى را شايستهء رهبرى مىديد سپرد و خود به امور دينى مردم پرداخت و از تمام نقاط جهان براى استفاده از دانشش نزد او مىآمدند . وى به سال 304 هجرى درگذشت . « 1 » \r\n\r\n4 - 7 . حسن بن قاسم ، داعى صغير ( 304 - 316 ق )\r\nپس از آن‌كه ، حسن بن قاسم با لقب « داعى صغير » حكومت را به دست گرفت . وى پس از شكست جعفر فرزند ناصر كبير كه با كمك سامانيان بر طبرستان دست يافته بود ، از اختلافات داخلى سامانيان بهره برد و ليلى بن نعمان ، سردار خود را براى تصرف شهر نيشابور فرستاد و او پس از تصرف شهر به نام « داعى » خطبه خواند . وى پس از آن ، شهر طوس را تصرف كرد ؛ ولى شهر به محاصرهء سپاه سامانى درآمد . ليلى نيز در درگيرى به همراه بسيارى از سپاهيانش\r\n\r\n","description":"","footnote":" ( 1 ) . همان ، ص 14 - 16 ، به نقل از تاريخ طبرستان و رويان و مازندران ، ص 144 ، 146 - 147 ، 150 ، 275 ؛ الكامل فى التاريخ ، ج 6 ، ص 48 ؛ تاريخ طبرستان ، ص 268 ؛ تاريخ مازندران ، ص 69 ؛ تاريخ رويان ، ص 79 ؛ تاريخ طبرستان ، ص 274 . ","page_name":" 104 ","page_number":102},
  {"content":"\r\n\r\nكشته شد . سپاه سامانى بعد از اين پيروزى به گرگان حمله كرد ولى نتوانست آن را تصرف كند . لذا با دادن تلفات زياد ، مجبور به عقب‌نشينى شد .\r\nداعى صغير ، پس از دفع نيروى دشمن با توطئه‌هاى داخلى مواجه شد . فرزندان ناصر دست به شورش زدند و وى مجبور شد به يكى از حاكمان محلّى پناه ببرد . او هم داعى را تحويل حاكم رى داد و او داعى را در « الموت » زندانى كرد . پس از كشته شدن حاكم رى ، داعى از زندان آزاد شد و پس از رهايى به گيلان و ديلمان رفت و با حمايت بزرگان طبرستان و با بذل و بخشش اموال در ميان مردم و يارى آنان ، به سوى طبرستان حركت كرد و آمل و سارى را فتح كرد و فرزندان ناصر را در گرگان شكست داد و با پدر زنش احمد ، مصالحه كرد . ولى بار ديگر اختلافات داخلى ميان علويان شدت گرفت و فرزندان ناصر با همكارى برخى رؤساى ديلم ، عليه داعى شورش كردند .\r\nوى از توطئهء آنان آگاه شد و به كوه‌ها گريخت . وى بار ديگر پس از حكومتِ برخى از فرزندان ناصر ، در سال 315 هجرى حكومت را به دست گرفت و در درگيرى با اسفار بن شيرويه به سال 316 هجرى كشته شد . از آن پس ، كسى مانند داعى پيدا نشد تا بتواند بر تمام طبرستان حكومت كند ، گرچه برخى از علويان در بخشهايى از طبرستان ، حاكميت محدودى داشتند . « 1 » \r\n- عوامل مهم در سقوط دولت علويان\r\n1 . اختلافات داخلى ميان علويان كه هر يك داعيهء رهبرى مردم را داشتند ، موجب فروپاشى حكومت آنان شد . همين اختلافات ، موجب مىشد تا حاكمان محلّى با حمايت از يك علوى بتواند منافع خود را تأمين كند .\r\n2 . علويان در پى گسترش حاكميت خويش ، بدون ارزيابى از موقعيت دشمن ، در خارج از طبرستان بودند و اين مسئله و خسارت بسيارى بر سپاه وارد كرد كه تضعيف دولت را در برداشت .\r\nپرسش\r\n1 . همكارى خاندانهاى مستقل طبرستان با علويان چگونه بود و دليل آن چه بود ؟\r\n2 . نخستين علويان كه به طبرستان آمدند چه كسانى بودند ؟\r\n3 . علت شكل‌گيرى نهضت طبرستان بيان شود ؟\r\n4 . نخستين فرمانرواى علوى طبرستان چه كسى بود و بر چه اساسى از مردم بيعت گرفت ؟\r\n5 . عوامل سقوط علويان طبرستان چه بود ؟\r\n\r\n","description":"","footnote":" ( 1 ) . همان ، ص 16 - 17 به نقل از تاريخ طبرستان و رويان و مازندران ، ص 276 ، 150 و تاريخ طبرستان ، ص 286 . ","page_name":" 105 ","page_number":103},
  {"content":"\r\n\r\n\r\nدرس دهم : تأثيرات مهاجرت علويان به ايران\r\n\r\n1 . علل مهاجرت سادات به ايران\r\nاكثر سادات علوى با خلفاى امَوى و عباسى اختلاف عقيدتى داشتند و همواره بر آن بودند تا قدرت و حكومت را از چنگ آنها درآورند ؛ زيرا در انديشه و ديدگاه عقيدتى آنان ، خلفاى اموى و عباسى و كارگزارانشان ، غاصبان خلافت بودند و گرفتن قدرت و حكومت از آنان را از وظايف مهم خود مىدانستند . عباسيان ، كه با داعيه طرفدارى از علويان روى كار آمدند از نخستين سالهاى خلافت خود ، شيعيان را با خشونت بسيار از خود راندند و در قلع و قمع آنان از هيچ كارى دريغ نكردند . اين بىمهرىها از همان آغاز موجب بروز شورشها و قيام‌هاى سادات علوى و شيعيان شد و زمينه قيامهاى متعددى چون ، شريك بن شيخ ، « 1 »  نفس زكيه ، ابراهيم با خمراء ، « 2 »  يحيى و ادريس فرزندان عبدالله حسنى ، حسين بن على ( شهيد فخ ) و ديگران را پديد آورد .\r\n\r\n","description":"","footnote":" ( 1 ) . شريك بن شيخ ، از اعراب مقيم بخارا و از پيروان مذهب شيعه بود كه پس از مشاههء خونريزى و ستمكارى عباسيان‌به مخالفت با آنان و ابومسلم خراسانى ، والى خراسان برخاست و در بخارا خروج كرد و مردم را دعوت به خلافت فرزندان على ( ع ) نمود . قيام او با بىرحمى تمام فرونشانده شد و وى در اثناى نبرد كشته شد . ( ر . ك : دائرة المعارف تشيع ، ذيل عنوان « شريك » ) .  ( 2 ) . ابراهيم بن عبداللَّه محض ( م 145 ق ) فرزند حسن المثنى ابن حسن بن على بن ابىطالب ( ع ) معروف به ياخمرى ( دهى ميان كوفه و واسط در شانزده فرسخى كوفه ) در دوران خلافت منصور عباسى در بصره قيام كرد كه ابوحنيفه نيز فتوا به يارى او داد . او بصره و خوزستان و فارس را به تصرف درآورد ولى عاقبت به خاطر اشتباهات نظامى كه مرتكب شد در باخمرى كشته شد . ( ر . ك : دائرة المعارف تشيع ، ذيل عنوان « ابراهيم بن عبداللَّه المحض » همچنين ، نفس زكيه ، يحيى و ادريس ، حسين بن على ( شهيد فخ از نوادگان امام حسن بودند كه در دوران حكومت عباسيان قيام نمودند و در اين قيامها به شهادت رسيدند ) . ","page_name":" 106 ","page_number":104},
  {"content":"\r\n\r\nبيشتر اين قيامها در سدهء دوم هجرى به خون نشست و به تأسيس حكومت يا دولتى نينجاميد و پس از هر قيام ، سخت‌گيرىهاى بسيارى نسبت به سادات اعمال مىشد و آنها در پى پناهگاهى امن برمىآمدند . از اين رو به ايران كه دور از دسترس حكومتهاى دمشق و بغداد بود پناه مىآوردند تا از امنيت نسبى برخوردار شوند .\r\nمردم ايران نيز به دليل آن كه سادات از فرزندان رسول خدا بودند ، بدانها احترام مىگزاردند .\r\nاين مسأله نيز موجب آن گرديد كه سادات ايران را براى مهاجرت ترجيح دهند .\r\nيكى ديگر از دلايل مهاجرت سادات به ايران جذب نيرو براى مبارزه و قيام عليه غاصبان حكومت بود . چون مردم ايران يك بار امتحان خود را در يارى عباسيان براى سرنگون كردن امويان نشان داده بودند . آنها با اين اميد كه از يارى ايرانيان برخوردار خواهند شد ، به سوى ايران روانه شدند . به طور خلاصه مىتوان دلايل مهاجرت سادات علوى به ايران را امور زير دانست :\r\nيك . فشارهاى بىاندازه امويان و سپس عباسيان به سادات علوى خاصه ساداتى كه دست به قيام زده بودند يا با حكومت آنها مخالف بودند .\r\nدو . جذب نيرو براى ادامه مبارزه عليه غاصبان حكومت .\r\nسه . امنيت نسبى برخى از مناطق ايران به دليل دور از دسترس بودن از مركز حكومت امويان و عباسيان .\r\nچهار . احترام خاص ايرانيان به فرزندان رسول خدا ( ص ) و ذرارى حضرت زهرا ( ع ) . « 1 » \r\n\r\n2 . تأثيرات فرهنگى هجرت علويان به ايران\r\nهجرت علويان به ايران تأثيرات فرهنگى مهمى بر جاى نهاد . وقتى يحيى بن عبدالله محض كه از نوادگان امام حسن ( ع ) و فردى عابد و زاهد بود از بيم هارون الرشيد به ديلم رفت ، مردم ديلم را به اسلام دعوت كرد و مسجدى بنا نمود . او بدين ترتيب قلوب مردم را به سوى اسلام سوق داد .\r\nحسن بن زيد ( داعى كبير ) به شرط به پا داشتن كتاب خدا و سنت پيامبر ( ص ) و امر به معروف و نهى از منكر با مردم بيعت كرد . وى حركت تبليغى خود را بر همين اساس كه نشان از خط\r\n\r\n","description":"","footnote":" ( 1 ) . ر . ك : تاريخ تشيع در ايران از قرن اول تا دهم هجرى ، ج 1 ، ص 231 - 239 ؛ تاريخ تشيع ، ج 2 ، ص 1 و 2 . ","page_name":" 107 ","page_number":105},
  {"content":"\r\n\r\nمشى معين او دارد ، آغاز كرد و براى كارگزاران خود ، دستورالعملى بدين شرح صادر كرد تا بدان عمل كنند :\r\nيك . به كتاب و سنت پيامبر ( ص ) و آنچه كه به طور يقين از امير مؤمنان على ( ع ) در اصول و فروع رسيده عمل شود .\r\nدو . حضرت على ( ع ) را بر همهء امّت برتر بدانند .\r\nسه . مردم را از اعتقاد نسبت به جبر و تشبيه ، به شدت بازدارند و از دشمنى با موحّدان كه به عدل و توحيد معتقدند ، برحذر باشند .\r\nچهار . « بسم الله الرحمن الرحيم » را با صداى بلند ( به جهر ) در نمازها بخوانند .\r\nپنج . در نماز صبح ، قنوت را به جا آورند .\r\nشش . براى نماز ميت ، پنج تكبير بگويند .\r\nهفت . هنگام وضو گرفتن ، مسح كفشها را ترك كنند .\r\nهشت . « حى على خير العمل » در اذان و اقامه گفته شود . « 1 » \r\nحسن بن زيد ، با اين منشور به تبيين حكومت دينى خود پرداخت و مبلّغانى را به شهرها روانه كرد . شاعرى در مدح او قصيده‌اى خواند كه مطلع آن ، اين بود : « اللّهُ فردٌ وَابنُ زَيْدٍ فَرْدٌ » داعى كبير بر او فرياد زد كه : خاك بر دهانت ! چرا نمىگويى : « اللّهُ فَرْدٌ وَابنُ زيدٍ عبدٌ ؟ » سپس از تختى كه بر آن نشسته بود ، خود را بر زمين انداخت و صورت خود را بر خاك ماليد و خداى را تسبيح كرد و گفت : « خدا ، يكى است و پسر زيد هم بنده است ! » « 2 » \r\nداعى كبير ، فقيهى دانشمند بود و تأليفاتى از جمله كتاب الجامع فى الفقه ، كتاب البيان والحجّة فى الإمامة داشته است و پايه‌هاى علمى ، فقهى و عقيدتى شيعه با تأليفات او در طبرستان ، استوار شد .\r\nاز برخى گزارشها به دست مىآيد كه پيش از تشكيل دولت علوى ، برخى از مناطق طبرستان از جمله گرگان پيرو شيعهء امامى بوده‌اند . سختگيريهاى داعى نسبت به مخالفان مذهب ، نشانهء\r\n\r\n","description":"","footnote":" ( 1 ) . تاريخ تشيع در ايران ، ج 2 ، ص 16 - 18 به نقل از محلى ، ابوالحسن حميد بن احمد ، حدائق الوردية فى مناقب ائمة الزيديه ، ص 197 ؛ تاريخ طبرستان ، ص 228 - 229 ؛ تاريخ طبرستان و رويان و مازندران ، ص 130 .  ( 2 ) . همان ، ص 18 - 19 ، به نقل از تاريخ طبرستان ، ص 240 ؛ الكامل فى التاريخ ، ج 6 ، ص 338 ؛ تاريخ رويان ، ص 68 ؛ مروج الذهب . . . ، ج 4 ، ص 251 - 253 . ","page_name":" 108 ","page_number":106},
  {"content":"\r\n\r\nآن است كه او براى ترويج مذهب ، تلاش مىكرد . مادلونگ ، دربارهء گرايش مذهبى حسن بن زيد مىگويد : در سياست مذهبى خود ، به گونه‌اى رسمى ، آداب و شريعت شيعه و كلام معتزلى را رواج داد . فضاى فرهنگى در زمان محمد بن زيد در طبرستان ، به گونه‌اى بود كه كسى جرأت مخالفت نداشت . « 1 » \r\nافندى ، از شيخ بهايى نقل كرده كه علماى محقق گذشته معتقدند كه ناصرُ الحق ، چنان كه از تأليفاتش برمىآيد ، پيرو امام جعفر صادق ( ع ) بوده ؛ ولى به سببِ جذب افراد مذاهب مختلف ، بعضى از مسائل فقهى را به شكلى خاص مطرح كرده است . در دستورالعمل او نيز به موضوعات فقهى ، مانند : « حىّ على خير العمل » ، تصريح شده است .\r\nوى در آمل ، مدرسه و كتابخانه‌اى بنا كرد و براى آن ، موقوفاتى قرار داد . فعاليتهاى فرهنگى او نتيجه‌بخش بود و توانست با كمك مردم ، بار ديگر حكومت علويان را در طبرستان احيا كند . وى در همهء دانشها تبحّر داشت و داراى تصانيف بسيارى است ، مانند : كتاب الطهاره ، كتاب الاذان والاقامه و . . . ابن نديم ، دربارهء آثار او مىگويد : اينها كتابهايى است كه ما ديده‌ايم و برخى از زيديه بر آن‌اند كه او حدود صد كتاب ، تأليف كرده و ما آن را نديده‌ايم . « 2 » \r\nناصر كبير ، پسر عمويش حسن بن قاسم را كه سيّدى پاك سيرت و نزد مردم ، مشهور به عدل و انصاف بود ، به جانشينى برگزيد . و او را براى امر به معروف و نهى از منكر ، نزد مردم گيلان و ديلم فرستاد . حسن بن قاسم ( داعى صغير ) پس از تثبيت حكومت بر طبرستان و ديلم ، نظم خاصى در كارهايش داشت . وى ، يك روز را به نشر علم فقه و آداب شريعت بين مردم مشغول بود و روز ديگر ، به خواستهء ستمديدگان رسيدگى مىكرد و روز ديگر ، كارهاى جارى حكومت را انجام مىداد و روز جمعه به احوال‌پرسى از زندانيان مىپرداخت و براى ارج نهادن به مقام صاحبان علم و فضل به خانهء آنان مىرفت و از آنان ، ماليات نمىگرفت .\r\nپس از حسن بن قاسم ، اقدامات فرهنگى در منطقه ديده نشد ؛ زيرا دولت علويان سقوط كرده بود و علويانى كه بر مناطقى كوچك و براى مدتى اندك حكومت داشتند ، نتوانستند دولت\r\n\r\n","description":"","footnote":" ( 1 ) . همان ، ص 20 ، به نقل از ابن نديم ، الفهرست ، ص 244 ، سعيد بن هبةالله ، راوندى ، الخرائج ، ج 1 ، ص 424 - 425 . محمد بن حسن ، طوسى ، ص 193 ؛ التفسير المنسوب الى الامام العسكرى ، ص 1 ؛ ويلفرد ، مادلونگ ، فرقه‌هاى اسلامى ، ص 143 .  ( 2 ) . همان ، ص 22 به نقل از تاريخ طبرستان ، ص 97 ؛ تاريخ رويان ، ص 148 ؛ تاريخ رويان ، ص 76 . ","page_name":" 109 ","page_number":107},
  {"content":"\r\n\r\nعلويان را بر پا دارند ، گرچه القائد بالله ابوالفضل ، اقداماتى در ساختن مدارس ، مساجد و خانقاه انجام داد و موقوفاتى براى آنها قرار داد . « 1 » \r\n\r\n3 . تحولات سياسى و اجتماعى هجرت علويان به ايران\r\nحضور و استقرار علويان و سادات در طبرستان و ديلم ، سبب امتزاج خونى دو عنصر قومى عرب و ايرانى ، و از آن مهم‌تر ، تحكيم و تثبيت تشيّع در ميان ايرانيان شد . تشكيل دولتى علوىتبار و زيدى مذهب در ايران ، آن هم بنا به خواست مردمان بومى طبرستان و ديلمستان ، خود ، سنگ بناى رشد و گسترش سريع سياسى - مذهبى تشيّع در ايران گرديد و با زوال آن دولت علوى زيدى ، دولتى مقتدر كه پايه گذارانش ايرانيان بودند سر برآورد ، يعنى دولت مقتدر آل بويه كه بر بخش وسيعى از قلمرو شرقى جهان اسلام ، سايه گستردند .\r\nحسن بن زيد براى برقرارى عدالت ، بسيار كوشيد و امنيت جامعه را تضمين كرد و بعضى از مردم شرورِ ديلم را ابتدا نصيحت و سپس مجازات كرد . عملكرد حسن بن زيد و پس از آن محمد بن زيد در منطقه ، موجب شد تا مورد توجّه مردم قرار گيرند .\r\nمحمد بن زيد به مرقد امامان و سادات احترام مىگزاشت و سالانه ، سى هزار درهم به مرقد اميرالمؤمنين على ( ع ) و امام حسن ( ع ) و امام حسين ( ع ) و ساير سادات و نزديكان خويش مىفرستاد . وقتى متوكل ، مراقد ائمه ( ع ) را ويران كرد ، او نخستين كسى بود كه به تعمير آنها اقدام كرد و هداياى سخاوتمندانه‌اى براى علويان بيرون از قلمرو خويش فرستاد و نزد شيعيان محبوبيت بسيارى پيدا كرد .\r\nپس از شهادت محمد بن زيد ، طبرستان براى مدّتى در دست سامانيان بود تا آنكه ناصر كبير با حمايت مردم ، بار ديگر دولت علويان را تشكيل داد . پس از وى در روزگار حسن بن قاسم ، مردم در رفاه و آسايش بودند و به كارهاى آنان رسيدگى مىشد . « 2 » \r\n\r\n","description":"","footnote":" ( 1 ) . همان ، ص 22 به نقل از تاريخ طبرستان و رويان و مازندران ، ص 150 ؛ تاريخ طبرستان ، ص 272 ؛ و 146 و 151 ؛ تاريخ طبرستان ، ص 284 و 155 .  ( 2 ) . همان ، ص 23 - 24 به نقل از تاريخ طبرستان ، ص 238 ؛ تاريخ طبرستان و رويان و مازندران ، ص 136 ؛ تاريخ طبرستان ، ص 252 و 95 ؛ تاريخ ايران از اسلام تا سلاجقه ، ج 4 ، ص 181 ؛ تاريخ طبرستان و رويان و مازندران ، ص 150 . ","page_name":" 110 ","page_number":108},
  {"content":"\r\n\r\nپرسش\r\n1 . علت شورش علويان عليه عباسيان چه بود ؟\r\n2 . علل مهاجرت سادات علوى به ايران بيان كنيد .\r\n3 . دستورالعمل حسن بن زيد ( داعى كبير ) چه بود ؟\r\n4 . ناصر كبير چه مذهبى داشت ؟\r\n5 . تحولات فرهنگى حكومت علويان بر طبرستان چه بود ؟\r\n\r\n","description":"","footnote":"","page_name":" 111 ","page_number":109},
  {"content":"\r\n\r\n\r\nدرس يازدهم : آشنايى با دولت آل بويه\r\n\r\n1 . تأسيس دولت آل‌بويه\r\nسلسله ايرانىنژاد و شيعى مذهب منسوب به ابوشجاع بُوْيَه ، ميان سالهاى 322 - 448 هجرى بر بخش بزرگى از ايران و عراق و جزيره تا مرزهاى شمالى شام فرمان راندند . « 1 » \r\n\r\n1 - 1 . سابقه تاريخى\r\nميانه‌هاى سدهء سوم هجرى را بايد دورهء جنبشهاى استقلال‌طلبانه‌اى دانست كه در بخشهايى از قلمرو عباسى به انگيزه‌هاى مختلف صورت گرفت و تجزيه و ضعف خلافت عباسى و تأسيس حكومتهاى مستقل و نيمه مستقل را در پى داشت . « 2 » \r\nدر اوايل سدهء چهارم هجرى ، ديلميان كه هيچ‌گاه به اطاعت خلفا گردن ننهادند ، جنبشهاى ديگرى در شمال ايران آغاز كردند كه به گفته برخى از مورخان از خلافت عباسى جز نامى باقى نگذاردند . « 3 » \r\n\r\n2 - 1 . ديلم ، خاستگاه آل بويه\r\nديلم در لغت ، اسم ابزارى آهنى است براى سوراخ كردن سنگ و ديوار . اين واژه در زبان عرب به معناى دشمن به كار رفته ، و وقتى گفته مىشود فلان كس از ديالمه است ، يعنى از دشمنان است . ديلم به معنى گروه بسيار و سياهى هم آمده است . « 4 » \r\n\r\n","description":"","footnote":" ( 1 ) . كاظم موسوى ، بجنوردى ، دائرة المعارف بزرگ اسلامى ذيل عنوان « آل بويه » .  ( 2 ) . همان ؛ تاريخ تشيع ، ج 2 ، ص 26 .  ( 3 ) . دائرةالمعارف بزرگ اسلامى ، ذيل عنوان آل بويه ؛ تاريخ تشيع ؛ ج 2 ، ص 27 .  ( 4 ) . علىاصغر ، فقيهى ، آل بويه و اوضاع زمان ايشان با نمودار از زندگى مردم آن عصر ، ص 36 ؛ محمد ، معين ، فرهنگ معين ، ذيل عنوان « ديلم » . ","page_name":" 112 ","page_number":110},
  {"content":"\r\n\r\nديلم نام مردمى بومى قديم ناحيهء ديلم كه آل‌بويه از ميان آنان برخاستند ديلميان تا قرن هشتم وجود داشتند و از تيره گيل جدا بوده‌اند . در قرن هشتم سادات كيايى بسيارى از آنها را كشتند و آنچه باقى ماندند با مردم گيل در آميخته و گيلكهاى امروزى فرزندان و بازماندگان دو تيره‌اند . « 1 » \r\nسرزمينهاى ساحلى درياى خزر را « گيلان » و ناحيهء كوهستانى مُشرف بر اين اراضى را « ديلم » گويند . ديلميان تا اواسط قرن دوم هجرى به دين اسلام نگرويدند ، ولى با دعوت علويان زيدى مذهب چون حسن بن زيد ، محمد بن زيد و حسن بن على ( اطروش ) مسلمانان شدند و حكومت مستقلى تشكيل دادند .\r\nدر نيمه اول قرن چهارم ، از همين ناحيه ، حكومتى برخاست كه به نام جدّ بنيانگذاران آن « بُويَه » ، « 2 »  حكومت آل بويه نام گرفت و به سبب جانبدارى از مذهب شيعه و سلطهء مطلقه بر دستگاه خلافت ، از ديگر حكومتهاى مستقلى كه تا آن زمان به وجود آمده بود ، تمايز آشكارى يافت .\r\nآل بويه ، فرزندان ابوشجاع بويهء ديلمى بودند . وى مردى فقير بود كه از راه ماهيگيرى ارتزاق مىكرد . ابوشجاع ، سه پسر داشته كه به ترتيب سن ، نامهايشان على ، حسن و احمد بود كه بعدها به « عماد الدوله » ، « ركن الدوله » و « معزّ الدوله » ملقّب شدند . ابواسحاق صايى و ابن ماكولا ، نسب آل بويه را به بهرام گور رسانده‌اند ؛ ولى ابن مسكويه ، آنان را از فرزندان يزدگرد مىداند . « 3 » \r\nبويهيان نخستين بار با خدمت در لشكر علويان چون حسن بن على معروف به الناصر الى الحق و حسن بن قاسم ، معروف به داعى صغير به فرماندهى رسيدند . « 4 » \r\nپس از مرگ حسن بن على اطروش ، ماكان بن كاكى و پسران ابوشجاع كه از سران سپاه او بودند ، با حسن بن قاسم ( داعى صغير ) بيعت كرده توانستند بر طبرستان ، رى ، قزوين ، زنجان ، قم ، ابهر و ديگر ولايتهاى پيوسته به رى تسلّط يابند . « 5 » \r\n\r\n","description":"","footnote":" ( 1 ) . لغت‌نامه ، دهخدا ، ذيل عنون « ديلم » ؛ علىاصغر ، فقيهى ، آل بويه و اوضاع زمان ايشان با نمودار از زندگى مردم آن عصر ، ص 36 - 37 .  ( 2 ) . كلمه « بُوْيَه » يك واژه فارسى است به معناى اميد و آرزو ، آل بويه از اخلاف پادشاهان ساسانى بودند و چون زمان‌طولانى در سرزمين ديلم اقامت داشتند به آنها ديلمى گفته شده است . ( آل بويه و اوضاع زمان ايشان . . . ، ص 36 - 37 )  ( 3 ) . تاريخ تشيع ، ج 2 ، ص 27 - 28 .  ( 4 ) . تاريخ تشيع در ايران از آغاز تا قرن دهم هجرى ، ج 1 ، ص 335 .  ( 5 ) . تاريخ تشيع ، ج 2 ، ص 29 . ","page_name":" 113 ","page_number":111},
  {"content":"\r\n\r\n\r\n3 - 1 . ظهور آل بويه\r\nپس از سقوط دولت علويان در طبرستان به دست سامانيان ، ماكان بن كاكى ، اسفار بن شيرويه و مرداويج زيارى هر يك لشكرى فراهم كردند و از ديلم خروج نمودند . پسران ابوشجاع بويه ، على و حسن به ماكان كه فرمانبردار سامانيان بود پيوستند . على خود پيش‌تر در خدمت نصر بن احمد سامانى مىزيست . پس از شكست ماكان به دست مرداويج در سال 321 هجرى و سلطهء مرداويج بر گرگان و طبرستان ، اينان با جلب‌نظر ماكان به مرداويج پيوستند . برخى از سرداران ديگر ماكان نيز چنين كردند .\r\nمرداويج آنان را گرامى داشت و على را به حكومت كرج گماشت . اما به زودى از كرده خويش پشيمان شد و به وشمگير برادر خود كه حاكم رى بود نامه نوشت كه فرمان را پس بگيرد و به كسى اجازهء خروج از رى ندهد . چون نامه نخست به دست حسن بن محمد ، ملقّب به عميد رسيد ، وى مضمون نامه را پنهانى به على بن بويه خبر داد و از او خواست تا هر چه زودتر از رى خارج شود .\r\nعميد ، بامدادان كه نامه را براى وشمگير خواند ، على بن بويه شب پيش به طرف كرج حركت كرده بود و چون به كرج رسيد ، با مردم و كارگزار آنجا كه از دادن ماليات به مرداويج سرباز زده بودند ، به نيكى و مهربانى رفتار كرد . در همين حال ، وى توانست بر دژها و گنجهاى خُرّمدينان دست يابد و به وسيلهء آنها ، دل مردم را به دست آورد .\r\nمرداويج ، عده‌اى از فرماندهان خود را براى گرفتن مقرّرى به نزد على بن بويه به كرج فرستاد ؛ ولى او با بخششهايش آنان را نيز با خود همراه كرد . اين موضوع ، سبب وحشت مرداويج گرديد . از اين رو ، نامه‌اى به على نوشت تا به همراه سرداران به رى بازگردد ؛ ولى او نپذيرفت و با سيصد و چند نفر از يارانش به سوى اصفهان شتافت تا به ابوالفتح مظفّر بن ياقوت ، فرمانرواى آن ديار ، پناه ببرد ؛ ولى ابن ياقوت ، على را نپذيرفت « 1 »  و با ده هزار تن به جنگ وى آمد . در همين حال ، ششصد نفر از سپاهيان ديلمى و گيلىِ ابن ياقوت به على بن بويه\r\n\r\n","description":"","footnote":" ( 1 ) . علت اين امر ، طمع ابن ياقوت در اموال زياد على بن بويه بود كه از كرج به همراه آورده بود و از طرفى تعدادنيروهاى او بسيار اندك بود ؛ از اين رو ، ابن ياقوت تصور مىكرد به راحتى مىتواند آنها را از چنگ وى درآورد . ( تاريخ تشيع ، ج 1 ، ص 31 پاورقى ) ","page_name":" 114 ","page_number":112},
  {"content":"\r\n\r\nپيوستند و در نتيجهء پايدارى آنان ، ابن ياقوت شكست خورده ، به فارس گريخت و اصفهان به تصرف على درآمد .\r\nمرداويج برادر خود وشمگير را به سوى اصفهان روانه كرد و نامه تهديدآميزى براى على فرستاد . على صلاح ديد اصفهان را ترك كند . وى پس از جمع‌آورى اموال ، به سوى ارَّجان « 1 »  حركت كرد . ابوبكر بن ياقوت ، فرماندار آن شهر ، بدون جنگ ، شهر را رها كرده به رامهرمز گريخت و على بن بويه ، وارد ارجان شده اموال ، بسيارى به دست آورد . « 2 » \r\n\r\n4 - 1 . استقرار حكومت آل بويه\r\nپس از آن كه على بن بويه بر ارّجان تسلط يافت ، نامه‌اى از ابوطالب زيد بن على نوبندگانى به دستش رسيد كه از او خواسته بود هر چه زودتر به شيراز بيايد ؛ چرا كه به گفته او ياقوت ، حاكم شيراز ، نيرويى نداشت و اموال مردم را چپاول مىكرد . از اين رو ، به سوى نوبندگان حركت كرد و نيروى دو هزار نفرى ياقوت ، نتوانست مانع رسيدن آنان به آنجا شود .\r\nپس از سلطه بر نوبندگان ، برادرش حسن را مأمور تسخير كازرون و ديگر مناطق فارس كرد .\r\nياقوت ، نيرويى به جنگ او فرستاد ؛ ولى حسن ، پيروز شد و كازرون را گشود و غنايم بسيارى به دست آورد . سپس لشكر ياقوت را كه دوباره به اصفهان سلطه يافته بود و به مقابله با پسران بويه آمده بود در هم شكست و به نزد على بازگشت .\r\nدر اين زمان ، على بن بويه به شدت از اتّحاد ياقوت و مرداويج بيمناك شد ، و با سپاه هشتصد نفرى خود به قصد پناهنده شدن به ماكان - كه اينك حاكم كرمان بود - از نوبندگان به اصطخر و از آنجا به بيدا - بيضاء - پناه برد ، امّا در كنار پلى نزديك اصطخر ، با نيروهاى ياقوت كه هفده هزار نفر بودند ، رو به رو شد و پس از جنگى سخت كه سه روز به طول انجاميد .\r\nسرانجام ، على بن بويه لشكر ياقوت را شكست داد و شيراز را به تصرف درآورد و دولت مستقل خود را در آنجا پى افكند . ولى مورخان فتح ارّجان در سال 321 هجرى را آغاز پايه‌گذارى دولت\r\n\r\n","description":"","footnote":" ( 1 ) . ارَّجان را برخى پيش از اسلام از شهرهاى تابعهء اصفهان و برخى تابعهء اصطخر و برخى تابعهء رامهرمز دانسته‌اند . ( تاريخ تشيع ؛ ج 1 ، ص 31 )  ( 2 ) . دائرة المعارف بزرگ اسلامى ، ذيل عنوان « آل بويه » ؛ تاريخ تشيع ، ج 1 ، ص 30 - 31 . ","page_name":" 115 ","page_number":113},
  {"content":"\r\n\r\nآل بويه دانسته‌اند . « 1 »  طى دوازده سال پس از آن ، حسن و احمد برادران على بن بويه به ترتيب بر رى و كرمان و عراق چيره شدند و دولت آل بويه به سه شاخه اصلىِ بزرگ و يك شعبهء كوچك در كرمان و عمّان تقسيم شد . فارس و خوزستان به برادر بزرگ ، على ، ايالت جبال و رى به حسن ، و عراق به برادر كوچك احمد ، سپرده شد . « 2 » \r\n\r\n2 . حاكمان آل بويه\r\n\r\n1 - 1 . عماد الدوله على بن بويه ( مؤسس حكومت آل بويه در فارس )\r\nپس از چيرگى على بر فارس ، قدرت او بالا گرفت و با كشته شدن مرداويج به دست تركان شورشى و شكست دادن ياقوت ، خليفهء عباسى « الراضى باللّه » را در مقابل دريافت هشت ميليون درهم در سال ، راضى كرد تا خلعت و فرمان فارس را به او بدهد .\r\nفرمان و خلعت خليفه را ابوعيسى يحيى بن ابراهيم مالكى از سوى ابن مقله ، وزير الراضى بالله ، به فارس آورد . وى مأمور بود تا پس از دريافت مبلغ مورد نظر ، فرمان و خلعت را تحويل دهد ؛ ولى عماد الدوله او را فريفت و فرمان و خلعت را به زور از او گرفت و نمايندهء خليفه را آن قدر نگه داشت تا در سال بعد ، درگذشت . و آن مبلغ را نپرداخت .\r\nعلى بن بويه در سال 324 هجرى برادر كوچك خود احمد را به تصرف كرمان گسيل داشت و به قولى ، خود به آن ديار لشكر كشيد و آنجا را متصرف شد . سپس به فرمان او احمد به اهواز و بصره لشكركشى كرد و آنجا را تسخير كرد . حسن بن بويه نيز به اشارت برادرش به رى حمله و آنجا را تصرف كرد .\r\nعلى بن بويه برادر خود احمد را از اصطخر فراخواند و با سپاهى به همراه بريدى « 3 »  روانه اهواز نمود كه به تصرف خليفه عباسى درآمده بود . او علاوه بر اهواز ( سال 326 ق ) ، توانست بغداد را به سال 334 هجرى به تصرف خود درآورد . « 4 » \r\n\r\n","description":"","footnote":" ( 1 ) . تاريخ تشيع در ايران ، ج 1 ، ص 31 - 32 ؛ دائرة المعارف بزرگ اسلامى ، ذيل عنوان « آل بويه » .  ( 2 ) . دائرة المعارف بزرگ اسلامى ذيل عنوان « آل بويه » .  ( 3 ) . ابوعبدالله بريدى پس از خيانت به ياقوت و كشته شدن او بر اهواز سلطه يافت كه خليفه عباسى آن را از چنگ وىدرآورد . بريدى به فارس گريخت و على بن بويه را تحريك به تصرف بغداد كرد . ( تاريخ تشيع ، ج 1 ، ص 34 )  ( 4 ) . تاريخ تشيع ، ج 1 ، ص 32 - 34 ؛ دائرة المعارف تشيع ، ذيل عنوان « آل بويه » . ","page_name":" 116 ","page_number":114},
  {"content":"\r\n\r\nعلى بن بويه پس از آن كه برادرش احمد بر بغداد چيره شد ، از سوى خليفه عباسى « المستكفى » لقب عماد الدوله يافت و مدتى بعد ناصر الدولهء حمدانى كه بر شمال عراق حكومت مىكرد و به مخالفت با وى برخاسته بود ، هم خطبه به نام سه برادر خواند . عماد الدوله همچنان بر تختگاه خود شيراز فرمان مىراند تا در سال 338 هجرى درگذشت و در اصطخر به خاك سپرده شد . « 1 »  وى در زمان خود ، از سوى خليفه ، منصب امير الامرايى داشت و معزّ الدوله به نيابت از او بر عراق حكم مىراند . به گفته ابن اثير ، وى انسانى كريم النفس ، بردبار و عاقل بود و در امر حكومت و رفتار با مردم سياستى نيكو داشت . « 2 »  وى چون پسر نداشت برادر زادهء خود ، فناخسرو ، پسر ركن‌الدوله حسن را به جانشينى خود برگزيد . حاكمان فارس پس از وى به ترتيب عبارتند از :\r\n- عضد الدوله فناخسرو بن ركن الدوله .\r\n- شرف الدوله ابوالفوارس شير زيل .\r\n- صمصام الدوله ، ابو كاليجار\r\n- بهاء الدوله ، ابونصر فيروز\r\n- سلطان الدوله ، ابوشجاع بن بهاء الدوله\r\n- عماد الدين ابو كاليجار ، مرزبان بن سلطان الدوله\r\n- الملك الرحيم ، ابونصر ، خسرو فيروز بن ابى كاليجار « 3 » \r\nسلسله آل بويه از سال 322 تا 448 هجرى قمرى بر فارس حكومت كردند .\r\nعضدالدوله قدرتمندترين حاكم آل بويه بود . در دوران او علاوه بر تسلّط بر خلافت عباسى و گسترهء قلمروش از عراق و جزيره تا مرز خراسان و ماوراء النهر ، خدمات علمى ، فرهنگى و اجتماعى بسيارى انجام شد . وى پس از 34 سال حكومت در بغداد درگذشت و پيكرش ابتداء در بغداد دفن شد و سپس به نجف انتقال داده شد . متأسفانه ، پس از او به علت جنگهاى داخلى ميان امراى آل بويه ، زمينه‌هاى سقوط دولت آنان فراهم شد تا اينكه سلطان\r\n\r\n","description":"","footnote":" ( 1 ) . دائرة المعارف بزرگ اسلامى ، ذيل عنوان « آل بويه » ، آل بويه و اوضاع زمان ايشان . . . ، ص 142 ، 145 ، 161 - 162 .  ( 2 ) . تاريخ تشيع در ايران ، ج 1 ، ص 34 .  ( 3 ) . دائرةالمعارف بزرگ اسلامى ، ذيل عنوان « آل بويه » . ","page_name":" 117 ","page_number":115},
  {"content":"\r\n\r\nمحمود غزنوى توانست عمر اين دولت بزرگ شيعى را پايان دهد . « 1 » \r\n\r\n2 - 2 . ركن‌الدوله حسن بن بويه ( مؤسس حكومت آل بويه در رى و ايالت جبال )\r\nركن الدوله از طرف برادرش على بن بويه كه حاكم فارس بود مأمور تصرف اصفهان شد . وى توانست آن ايالت را در سال 327 قمرى به تصرف درآورد . سپس به رى حمله كرد و آنجا را در سال 329 قمرى تسخير كرد ، ولى پس از سه سال در سال 333 قمرى نوح سامانى ، ابوعلى بن محتاج را مأمور بازپس‌گيرى كرد . ابوعلى در حمله دوم توانست علاوه بر رى بار ديگر جبال را تصرف كند . ركن الدوله به فارس رفت و با ترفند عماد الدوله و به جان هم انداختن سامانيان ، بار ديگر ركن الدوله به رى بازگشت و زمام امور رى و جبال را به دست گرفت .\r\nركن‌الدوله پس از آن به طبرستان و گرگان حمله كرد و آن جا را به تصرف درآورد و با صلحنامه‌اى كه با سامانيان منعقد كرد ، توانست مناطق تحت سلطهء خود را حفظ كند . وى سپس به عراق حمله كرد و فتنه تركان شورشى را خاموش كرد . ركن الدوله پس از 44 سال در سال 366 قمرى در 78 سالگى در رى درگذشت .\r\nركن الدوله ، انسانى بردبار ، كريم النفس ، بسيار بخشنده و سخاوتمند و داراى سياستى نيكو بود . همّتى بلند داشت و عدالت را رعايت مىكرد و تا آنجا كه ممكن بود از خونريزى پرهيز مىنمود و در ردّ مظالم و رسيدگى به علويان و نيازمندان تلاش مىكرد . « 2 »  حاكمان پس از ركن الدوله در رى و همدان و اصفهان عبارتند از :\r\n- مؤيد الدوله ، ابومنصور بن ركن الدوله .\r\n- فخر الدوله ، ابوالحسن على بن ركن الدوله .\r\n- مجد الدوله ، ابوطالب رستم بن فخر الدوله .\r\n- شمس الدوله ، ابو طاهر بن فخر الدوله .\r\n- سماء الدوله ، ابوالحسن بن شمس الدوله . « 3 » \r\n\r\n3 - 2 . معزّ الدوله احمد بن بويه ( مؤسّس حكومت آل‌بويه در عراق )\r\nكوچك‌ترين پسر ابوشجاع ديلمى ، احمد بود كه حكومت آل بويه را در عراق تأسيس كرد .\r\n\r\n","description":"","footnote":" ( 1 ) . تاريخ تشيع ، ج 2 ، ص 46 و 81 .  ( 2 ) . ر . ك : تاريخ تشيع در ايران ، ج 1 ، ص 34 - 38 ؛ دائرةالمعارف بزرگ اسلامى ، ذيل عنوان « آل بويه » .  ( 3 ) . دائرة المعارف بزرگ اسلامى ، ذيل عنوان « آل بويه » . ","page_name":" 118 ","page_number":116},
  {"content":"\r\n\r\nاحمد از سوى برادرش على مأمور تصرف كرمان شد و آنجا را به تسخير خود درآورد . و سپس مأمور فتح عراق گرديد كه نخست شكست خورد و با نيروى كمكى كه از سوى برادرش على رسيد ، بار ديگر به بغداد حمله كرد و اين بار آن را فتح نمود ( يازدهم جمادى الاول 334 ) .\r\nخليفه عباسى مستكفى ، چاره‌اى جز اظهار خشنودى نداشت و به او ، لقب « معزالدوله » و به على ، لقب « عماد الدوله » و به حسن ، لقب « ركن الدوله » داد . و سكّه به نام آنان ضرب شد و براى خليفه ، روزى پنج هزار درهم حقوق مقرّر كرد .\r\nمعزالدوله چنان بر امور خلافت مسلط شد كه مستكفى را عزل و المطيع را به خلافت رساند و پس از آن هيچ امر و نهى و خلافت و وزارتى براى مطيع نمانده بود . معز الدوله به سال 335 قمرى بر « ناصر الدولهء حمدانى » تاخت و توانست قلمرو حكومت آنها را به تصرف خود درآورد .\r\nوى همچنين در سال 354 قمرى به عمان تاخت و امير آنجا را به اطاعت خود درآورد .\r\nوى براى سركوبى عمران بن شاهين به واسط رفت كه در آنجا بيمار شد و براى معالجه به بغداد بازگشت ، و در سال 356 پس از 21 سال و يازده ماه حكومت ، در 53 سالگى درگذشت و در كاظمين دفن شد و پسرش عزالدوله بختيار ، جانشين او شد . حاكمان عراق پس از وى عبارتند از :\r\n- عزّ الدوله ابومنصور بختيار بن معزّ الدوله .\r\n- عضد الدوله فناخسرو بن ركن الدوله .\r\n- شرف الدوله .\r\n- صمصام الدوله .\r\n- بهاء الدوله .\r\n- سلطان الدوله .\r\n- مشرف الدوله شاهنشاه ، ابوعلى حسن بن بهاء الدوله .\r\n- جلال الدوله ابوطاهر بن بهاء الدوله .\r\n- عماد الدين ابو كاليجار .\r\n- الملك الرحيم ابونصر خسرو فيروز .\r\nبرخى از حاكمان آل بويه در عراق ، در ضمن حاكم فارس نيز بوده‌اند كه اسم آنها مشترك در هر دو جا آمد .\r\nعلاوه بر فارس ، رى و عراق شاخه كوچكى از آل بويه بر كرمان حكومت مىكردند كه بيش‌تر\r\n\r\n","description":"","footnote":"","page_name":" 119 ","page_number":117},
  {"content":"\r\n\r\nتابع دولت آل بويه در فارس و عراق بود و به همين سبب اكثر فرمانروايان كرمان ، حاكمانِ اين دو شاخه بودند . « 1 » \r\n\r\n3 . مذهب آل بويه\r\nبا وجود منابع زيادى كه به اين موضوع پرداخته‌اند ، ترديدى در تشيع آل بويه نمانده است . از نظر جغرافيايى ، خاستگاه آل بويه ، طبرستان ديلم بوده است . مردم اين ناحيه به‌وسيلهء علويان با اسلام آشنا شدند . بنابراين ، گرايش آنان به تشيّع ، امرى كاملًا طبيعى است ، « 2 »  ولى با توجه به زيدى بودن برخى از علويان حاكم بر طبرستان ، قضاوت بر اين كه آيا آل بويه زيدى مذهب بودند يا امامى كار آسانى نيست . اگرچه نشانه‌هايى از امامى بودن آنها هم در دست است ، كه به اختصار بدانها مىپردازيم .\r\n\r\n3 - 1 . احياى شعائر دينى\r\nاقدامات اين خاندان علاوه بر اينكه موجب رشد و گسترش تشيع در مناطق تحت نفوذ آنان شد ، حكايت از شيعه امامى بودنشان دارد .\r\nاز جملهء اين اقدامات كه پيش از آن شيعيان يا نمىتوانستند انجام دهند و يا به طور پنهانى و معمولًا با جنگ و خون‌ريزى همراه بود ، مراسم سوگوارى در روز عاشورا بود . اين مراسم به دستور معز الدوله ، به طور رسمى از سال 352 هجرى ، تا انقراض آل بويه ( 448 ق ) در بغداد ، مركز خلافت عباسى ، انجام مىگرفت . در اين روز ، بازارها تعطيل مىشد و شيعيان به صورت دسته‌جمعى به عزادارى مىپرداختند . همچنين روز عيد غدير را روز جشن و سرور قرار دادند .\r\nاز جمله اقدامات ديگرى كه به دستور معز الدوله در سال 351 هجرى صورت گرفت و به خوبى حكايت از تشيع او دارد ، نوشتن برخى از شعارهاى شيعى بر سر در مساجد بود كه دلالت بر لعن بر مخالفين آل محمد داشت و از بارزترين شعارهاى مذهبى كه تا آخر حكومت آنها ادامه داشت ، احياى جملات « اشهد ان عليّا ولى الله » و « حىّ على خير العمل » در اذان بود .\r\n\r\n","description":"","footnote":" ( 1 ) . دائرة المعارف جهان اسلام ، ذيل عنوان « آل بويه » .  ( 2 ) . همان ؛ تاريخ تشيع ، ج 2 ، ص 56 - 59 . ","page_name":" 120 ","page_number":118},
  {"content":"\r\n\r\nزيارت قبور مطهر ائمه اطهار ( ع ) نيز يكى از بهترين شعائر مذهبى شيعه بود كه آل بويه انجام مىدادند و به تعمير و تجديد بناى مشاهد شريف و تأسيس ساختمانهايى براى زائران در نجف و كربلا پرداختند و همچنين وصيت مىكردند كه اجسادشان در كنار قبور ائمه ( ع ) به خاك سپرده شود .\r\n\r\n2 - 3 . داشتن وزراى شيعه\r\nحضور چشمگير وزراى شيعى در خدمت آل بويه ، بيانگر گرايش مذهبى آنان به تشيّع است ؛ وزرايى چون ابن عميد ، كه از اهالى قم بود و نيز صاحب بن عبّاد و مهلبى و . . . كه شيعى بودن آنان از آثارشان به خوبى آشكار است . « 1 » \r\n\r\n3 - 3 . رابطهء آل بويه با خاندان و علماى شيعه\r\nپشتيبانى آل بويه در دوران غيبت كبرا به علماى شيعه و خاندانهاى شيعى ، كمك شايانى در تقويت و پاسخگويى به معارضان بود . دعوت ركن الدوله از شيخ صدوق و حضور وى در رى و پاسخگويى به پرسشهاى ركن الدوله از او در باب امامت و نبوت و مناظرات علمى شيخ صدوق با ديگران - كه ركن الدوله دربارهء مسائل كلامى و به خصوص موضوع غيبت امام زمان ( عج ) ترتيب مىداد - حاكى از اين پشتيبانى و رابطهء مناسب ميان امراى آل بويه و علماى اماميه است . در يكى از اين مناظرات ، شيخ صدوق به امامى بودن ركن الدوله تصريح كرده است .\r\nچنان‌كه برخى مورخان اعتراف كرده‌اند ، احترام بسيار آل بويه به علماى شيعه ، مانند :\r\nشيخ صدوق ، شيخ مفيد ، ابن جنيد ، سيّد رضى و سيّد مرتضى ، حاكى از تمايل آنان به مذهب تشيّع بوده است . « 2 » \r\n\r\n4 - 3 . موضع‌گيرى ديلميان و تركان\r\nدر منازعات بغداد ، معمولًا ديلميان از امراى آل بويه ، و تركان و اهل سنت بغداد از خليفهء عباسى دفاع مىكردند كه اين خود گرايشات شيعى آنان را مىرساند .\r\n\r\n","description":"","footnote":" ( 1 ) . ر . ك : آل بويه و اوضاع زمان ايشان . . . ، ص 457 - 481 ؛ تاريخ تشيع ، ج 2 ، ص 56 - 61 .  ( 2 ) . آل بويه و اوضاع زمان ايشان . . . ، ص 457 - 481 ؛ تاريخ تشيع ، ج 2 ، ص 61 - 62 . ","page_name":" 121 ","page_number":119},
  {"content":"\r\n\r\n\r\n5 - 3 . مورّخان و علماى شيعه\r\nعلما و مورخان شيعه از جمله شيخ صدوق ، به تشيّع آل بويه و مهم‌تر از آن به امامى بودن آنان تصريح كرده‌اند . « 1 » \r\n\r\n4 . خدمات آل بويه\r\nآل بويه سهم به سزايى در شكوفايى تمدن اسلامى و ظهور استعدادهاى بالقوه داشتند كه بيشتر در عرصه‌هاى فرهنگى بود و موجب سر بر آوردن دانشمندان در علوم مختلف و نيز توسعهء كتابخانه‌ها و تأليف كتاب گرديد .\r\nآل بويه از خدمات اجتماعى در كنار خدمات فرهنگى غافل نبودند . آنها اقداماتى در آبادانى قلمرو حكومت خود انجام داده‌اند كه مىتوان ، امنيت ، آبادانى مخصوصاً در عهد عضد الدوله را در شمار آنها آورد . « 2 » \r\nپرسش\r\n1 . آل بويه در چه سالهايى و در كجا حكمرانى كردند ؟\r\n2 . تمايز آل بويه بر ساير حكومتهاى شيعه چه بود ؟\r\n3 . قدرتمندترين حاكم آل بويه چه كسى بود و دايره حكومتش تا كجا گسترش يافت ؟\r\n4 . شواهد شيعهء امامى بودن آل بويه را نام ببريد .\r\n5 . آل بويه چه تأثيرى در مذهب ايرانيان داشتند و چه خدماتى در اين زمينه انجام دادند ؟\r\n\r\n","description":"","footnote":" ( 1 ) . اكمال الدين ، صدوق ، ص 53 ؛ آل بويه و اوضاع زمان ايشان . . . ، ص 457 - 481 ؛ تاريخ تشيع ، ج 2 ، ص 62 - 63 .  ( 2 ) . آل بويه و اوضاع زمان ايشان . . . ، ص 490 - 552 ؛ همان ، ص 71 - 80 . ","page_name":" 122 ","page_number":120},
  {"content":"\r\n\r\n\r\nدرس دوازدهم : تشيع و ايلخانان مغول\r\n\r\n1 . هجوم مغولها به سرزمينهاى اسلامى\r\nدر نيمهء نخست قرن هفتم هجرى ، حادثه مهمى در عالم اسلام پديد آمد : صحرانشينان مغول به رهبرى چنگيزخان متحد شدند و حركت خود را براى تصرف سرزمينهاى غربى خود آغاز كردند . آنها با نيروى عظيم انسانى كه از دل صحراهاى مغولستان مىجوشيد با انضباط قبيله‌اى ، تحت فرمانده مشترك به ساير نقاط يورش بردند . اين لشكركشى در اواخر دههء دوم قرن هفتم با حمله به خراسان آغاز شد و با حوصلهء تمام ، طى چهل سال ، به پايتخت خلافت عباسى ، بغداد رسيد و در 656 هجرى قمرى با انحلال خلافت ، خليفه به دستور هلاكو خان مغول به قتل رسيد . « 1 » \r\n\r\n1 - 1 . هجوم مغولها به ايران\r\nمهم‌ترين مانع پيشروى مغولها دولت خوارزمشاهى بود . چنگيز خان - ظاهراً - طالب دوستى با حاكمان ايران و عراق بود و قصد حمله به اين مناطق را نداشت و در پيوند دوستى با اين مناطق تلاش مىكرد . از اين رو سفيرى با اختيارات تام و بازرگانانى نزد خوارزمشاهيان فرستاد ، ولى غرور سلطان محمد خوارزمشاه ( م 617 ق ) سبب شد تا بازرگانان و سفير چنگيز را به قتل برسانند و همين مسأله موجب شد تا خود شاه و مناطق ايران را دچار مشكل بزرگى سازد . پس از اين درگيريها و جنگهاى مغولان با خوارزمشاهيان در مناطق شرقى ايران آغاز گرديد . دولت خوارزمشاهى پس از چندى مقاومت دچار شكست گرديد و حتى اسماعيليان كه\r\n\r\n","description":"","footnote":" ( 1 ) . تاريخ تشيع در ايران ، ج 2 ، ص 3 - 6 . ","page_name":" 123 ","page_number":121},
  {"content":"\r\n\r\nبيش از دو قرن در برابر سلجوقيان مقاومت كرده بودند شكست خوردند . عواملى كه سبب حمله مغولان به ايران شد عبارت است از :\r\nالف . غرور سلطان محمد خوارزمشاه و كشتن سفير تام الاختيار و بازرگانان چنگيز خان مغول .\r\nب . توسعه‌طلبى مغولها ؛ مغولان در فكر توسعه قلمرو خويش بودند با حركت نسنجيده سلطان محمد خوارزمشاه ، بهانه‌اى به دست آوردند و حملات خود را به سمت آسياى مركزى آغاز كردند .\r\nج . تحريكهاى غربيها ؛ غربيها و مسيحيان يكى از عوامل تحريك مغولها براى حمله به ايران و كشورهاى اسلامى بودند ؛ زيرا در كنار جنگهاى صليبى اين حمله مىتوانست كمك شايانى به مسيحيان بكند . در اين مسأله ارامنه ارمنستان نيز در كنار غربيها بودند . « 1 »  و به نقلى همسر هولاكو خان مغول نيز از مسيحيان بود كه با تحريك او ، مغولان هر جا مساجد و عبادتگاههاى مسلمانان را مىيافتند ويران مىكردند ، ولى كليساهاى مسيحيت را تعمير يا اگر رو به ويرانى بود تجديد بنا مىنمودند . « 2 » \r\nوقتى اسماعيليان به اميد يافتن متّحد براى نبرد با مغولها نمايندگانى به دربارهاى چند كشور بزرگ اروپا فرستادند و براى مقابله با دشمن زورمند و خون‌خوار كمك طلبيدند ، هيچ‌يك از كشورهاى اروپايى پاسخ مثبت ندادند . اسقف وينچستر گفت :\r\nچه بهتر كه اين سگها به جان هم بيفتند و يكديگر را بدرند و بخورند تا بر سر ويرانه شهرها و سرهايشان كليسا بسازيم و شادى كنيم ! « 3 » \r\n\r\n2 . نقش عالمان شيعه در مهار مغولها\r\nعالمان شيعه همواره در صورت داشتن قدرت ، به مقابله با ظلم و ظالمان قيام كرده و در صورت نداشتن قدرت با تقيه و نفوذ در ظالمان از ظلم و ستم آنها به مردم كاسته‌اند و حتى عقايد برخى از آنها را تغيير داده و به سوى گرايشات شيعى سوق داده‌اند . نمونه‌هاى فراوانى\r\n\r\n","description":"","footnote":" ( 1 ) . تاريخ تشيع در ايران ، ج 2 ، ص 608 - 609 .  ( 2 ) . سيد مرتضى ، قزوينى ، خواجه نصيرالدين طوسى ، ترجمه حسين غفارى ، ص 19 .  ( 3 ) . اقبال ، يغمايى ، خداوند دانش و سياست خواجه نصيرالدين طوسى ، ص 5 . ","page_name":" 124 ","page_number":122},
  {"content":"\r\n\r\nاز اين عالمان در دولتهاى پيش از مغولان وجود دارد كه شرح حال آنها در تاريخ آمده است .\r\nدر اين درس به نقش برخى از اين بزرگان كه در حكومت مغولها نفوذ كرده و آنها را مهار و حتى به تشيع كشانده‌اند اشاره مىشود .\r\n\r\n1 - 2 . خواجه نصيرالدين طوسى\r\nترديدى نيست كه خواجه نصيرالدين طوسى - به زور يا با تدبير و سياست خود - با مغولها همكارى داشته است . وى طى سالهاى پايانى عمر خود به كارهاى علمى در دولت مغول اشتغال داشت و پس از وى نيز فرزندش كار پدر را دنبال نمود . در اين كه چرا خواجه با آنها همراه شد بايد نكاتى را در نظر آورد :\r\n- هجوم بىرحمانهء مغولها همچون سيل بنيان‌كنى بود كه هيچ كس را در مسير خود تحمل نمىكرد ، اگر خواجه نصير نيز دير مىجنبيد ، نابود مىگرديد و خون خود را بيهوده به هدر مىداد . پس از آن كه قلاع اسماعيليان كه بيش از صد و هفتاد سال در برابر سلجوقيان مقاومت كرده بودند به دست مغولها افتاد ، خواجه چاره‌اى جز تسليم براى نجات از مرگ نداشت . وى با حسن تدبير و شناختى كه هلاكو از مقام علمى وى پيدا كرده بود به دربار هولاكو راه يافت و از اين راه بهره برد و به نفع اسلام و مسلمانان و فرهنگ و تمدن اسلامى تلاش كرد .\r\n- خواجه يك شيعهء دوازده امامى بود ، از جمله ميراث فرهنگى و تاريخى شيعه كه در گذرگاههاى حساس تاريخى و در تنگناها شيعه را حفظ كرده مسأله « تقيه » است . تقيه‌اى كه هر كس نداشته باشد تا در مواقع حساس از آن بهره ببرد ، دين ندارد . خواجه كه با چشم خود ديده بود مهاجمان مغول با كمال قساوت تمام شهرها را با خاك يكسان و همه را از دم تيغ خود مىگذرانند و همهء آثار فرهنگى و كتابخانه‌ها را نابود مىكنند ، آيا چاره‌اى جز تقيه براى مهار چنين خون‌خوارانى داشت ؟\r\n- نفوذ در سران مغول ، يكى ديگر از علل پيوستن خواجه به دربار مغول بود . وى به مرور زمان ، نه تنها توانست از نظر سياسى هولاكوى خون‌خوار و تمدن‌سوز را تعديل كند ، بلكه توانست وى را پس از چندى به كارهاى عام المنفعه بكشاند . همين نفوذها بود كه برخى از خانهاى مغول پس از خواجه مسلمان شدند و در بارور كردن فرهنگ اسلامى كوشيدند .\r\n\r\n","description":"","footnote":"","page_name":" 125 ","page_number":123},
  {"content":"\r\n\r\nالبته اين سخن به اين معنى نيست كه افرادى كه مقاومت كرده و دليرانه جنگيدند و به شهادت رسيدند خطا كرده باشند ، بلكه كار آنها نيز بسيار ارزشمند بود ولى درك واقعيت نشان داد كه شيوه ديگرى در كنار مبارزات وجود دارد كه آن نفوذ در سران مغول بود ، تا علاوه بر حفظ جان خود ، از آنها به نفع اسلام و مسلمانان بهره ببرند ؛ شيوه‌اى كه بزرگانى پيش از خواجه ، امثال على بن يقطين در دربار هارون ، سيد رضى ، سيد مرتضى و ابن علقمىها در كنار خلفاى عباسى به كار بردند و توانستند به نفع تشيع خدمت نمايند .\r\n1 - 1 - 2 . نفوذ خواجه در هولاكو\r\nبا حملهء مغولها به قلاع اسماعيليه و از هم پاشيدن اين فرقه در ايران و همچنين با حمله آنها به عراق و مركز خلافت عباسيان در بغداد و برچيده شدن بساط خلافت ، زمينه‌هايى براى تقويت ، رشد و شيوع مذهب تشيع دوازده امامى ايجاد شد . خواجه طوسى و پس از او شاگردش علّامه حلى و برخى ديگر از عالمان شيعه از چنين زمينه‌هايى كمال استفاده را كردند و با نفوذ در دربار هولاكو و با اعتمادى كه به وى پيدا شد ، توانست مغولها را به اسلام مجذوب نمايد و نيز باعث شد تا فرهنگ و تمدن اسلامى به كلى از هم نپاشد و جهان اسلام بتواند تا حدودى خود را در آن شرايط حفظ كند .\r\nمغولان با هجوم به مناطق غربى خود ، با اديان اسلام ، مسيحيت آشنا شدند . و با سه فرهنگ زمان خود ، يعنى اسلام ، مسيحيت ، و بودايى به تسامح برخورد كردند . اما اسلام به دليل غنى بودنش و نفوذ عالمان آگاه و باتدبير چون خواجه نصيرالدين و علامه حلى و . . . بيشتر از ديگر اديان توانست در مغولان نفوذ كند و در آنها جاذبه‌هاى اسلام پديد آورد و آنها را كنترل و مهار نموده تا از ادامه حملات وحشيانه و ويرانگر مغولها جلوگيرى نمايد . و آنها را به مدافعين حريم اسلام ، خاصه تشيع تبديل كند . ژ . ساندرز « 1 »  ، يكى از نويسندگان غربى مىنويسد :\r\nاسلام از ميان طوفان مغول ، بىنهايت قوى بيرون آمد و مسيحيت بىنهايت ضعيف . « 2 » \r\n2 - 1 - 2 . خدمات خواجه به عالم تشيع\r\nخواجه در طول دوران حضور خود در دربار مغولها سعى كرد تا خود را در امور سياسى و\r\n\r\n","description":"","footnote":" ( 1 ) . مرتضى ، يوسفىراد ، انديشهء سياسى خواجه نصيرالدين طوسى ، ص 24 - 26 .  ( 2 ) . ج . ج ، ساندرز ، تاريخ فتوحات مغول ، ترجمه ابوالقاسم حالت ، ص 171 . ","page_name":" 126 ","page_number":124},
  {"content":"\r\n\r\nاجرايى دخالت ندهد ، مگر آنجا كه وى را به انجام كارى مأمور يا طلب مشورت مىكردند .\r\nوى در طول دوران زندگيش ، چه در دورانى كه در نيشابور - مركز علمى و پژوهشى آن زمان - براى تحصيل حضور داشت و چه در زمانى كه به ناچار در قلاع اسماعيليه براى در امان ماندن از شرّ مغولان به سر مىبرد . وقت خود را صَرف تحصيل علم و اشاعه و رواج مذهب تشيع و تحكيم پايه‌هاى آن و حفظ عالمان و رواج علم و شاخه‌هاى آن نمود . وى در دوره سوم زندگى خويش يعنى دورانى كه با مغولها به سر مىبرد منشأ خدمات علمى بسيار و تأليفات علمى و عقيدتى شد . براى نمونه ، هولاكو پس از فتح بغداد وى را مأمور تأسيس رصدخانه‌اى در مراغه كرد . خواجه از علاقه‌اى كه هولاكو به زيج و رصدخانه داشت استفاده نمود و به بهانه تأسيس رصدخانه ، به تأسيس كتابخانه بزرگى پرداخت و با گردآورى كتابهاى نفيس قديم و جديد كه قسمت مهمى از آنها از كتابخانه‌هاى بغداد و شام و ديگر مناطقى كه مورد هجوم مغولها قرار گرفته بود ، فراهم شد ، تعداد آنها را به چهارصد هزار جلد رسانيد . « 1 »  كه اين كار بسيار عظيمى در آن زمان بود .\r\nاز جمله كارهاى خواجه ، حفظ جان عالمان و انديشمندانى بود كه گاهى گرفتار خشم مغولها مىشدند ، خواجه با تدبير جان آنها را از خطر حفظ مىكرد كه مىتوان حفظ جان عزالدين ( ابن ابى الحديد ) و برادرش موفق الدين ، علاء الدين جوينى و ابن فوطى را مديون تدابير خواجه نصير دانست . « 2 » \r\nاز ديگر خدمات خواجه به تشيع ، فعاليتهاى علمى و عقيدتى وى است . در اين دوران كتابهايى نظير تجريد الاعتقاد ، قواعد العقايد و فصول العقايد و رساله‌اى در امامت تأليف شد كه موجب تقويت و استحكام خاص كلام شيعه گرديد . « 3 » \r\nبنابراين خواجه طوسى به جاى درگير شدن با مقام و برخوردارى از نعمت‌هاى دنيوى ، وقت خود را در آن دوران سخت صرف گرد آوردن انديشمندان در كنار كتابخانه عظيم مراغه و\r\n\r\n","description":"","footnote":" ( 1 ) . ر . ك : محمد بن شاكر بن احمد ، الكتبى ، فوات الوفيات ، ج 2 ، ص 307 - 312 ؛ ر . ك : انديشه‌هاى سياسى خواجه‌نصيرالدين ، ص 19 - 28 .  ( 2 ) . ر . ك : تاريخ تشيع در ايران ، ج 2 ، ص 620 - 621 .  ( 3 ) . انديشه‌هاى سياسى خواجه نصيرالدين ، ص 28 . ","page_name":" 127 ","page_number":125},
  {"content":"\r\n\r\nتأليف و تربيت شاگردانى چون علامه حلى نمود كه تاكنون از آثار علمى و عقلىاش صاحب‌نظران و دانش‌پژوهان بهره مىبرند و كتاب كلامىاش - تجريد الاعتقاد - از متون كلاسيك درسى حوزه‌هاى تشيع مىباشد .\r\nدر برخى از گزارشات ، آمده كه با تلاش خواجه ، انديشه‌هاى شيعى در افكار هولاكو - ( و .\r\n109 ) شكل گرفت ، ولى ميراث وى به « اولجايتو » منتقل شد . آن چنان كه سخت مدافع مذهب تشيع گرديد « 1 »  و از طرف شيعيان به « محمد خدابنده » ملقب شد .\r\n\r\n3 . اولجايتو و مذهب شيعه\r\nمادر اولجايتو كه از قبيلهء عيسوى كرائيت بود ، فرزند خود را در ابتدا به اسم « نيكلا » مطابق مراسم آيين مسيح غسل تعميد داد و اولجايتو در اين كيش سر مىكرد تا مادرش از دنيا رفت .\r\nوى همسر مسلمانى اختيار كرد . اين زن اولجايتو را به اسلام تشويق كرد . وى نيز به دليل نفوذ علماى حنفى مذهب خراسان آن مذهب را اختيار كرد .\r\nاولجايتو پس از جلوس بر تخت سلطنت ( 703 ق ) اسلام را دين رسمى كشور اعلام كرد . وى بر مذهب حنفى بود ، ولى نخستين وزيرش « رشيدالدين » كه از شافعيان و مخالف حنفيان بود تلاش كرد تا از نفوذ آنان در دربار بكاهد . از اين رو « نظام‌الدين عبدالملك » مراغى شافعى را به دربار آورد و با جلب اعتماد ايلخانان مغول ، مقام قاضى القضاتى را كسب كرد و بر اثر نفوذ كلام وى اولجايتو ( 707 ق ) به مذهب شافعى درآمد .\r\nمجادله و خصومت بين حنفيها و شافعيها و بدگويى هر كدام نسبت به مذهب ديگر موجب انزجار بزرگان مغول گرديد و بر آن شدند تا به دين اجدادى و ياساى چنگيزى بازگردند .\r\nاولجايتو سه ماه در حال ترديد بود و نمىتوانست بر خلاف ميل قلبى و وصيت برادرش ، غازان خان يك باره دست از اسلام بكشد . يكى از امراى او كه « طَرْمطازْ » نام داشت به خان گفت : غازان خان [ جلوس 694 - ف 703 ش 
  ] كه عاقل‌ترين و كامل‌ترين مردم عصر خود به حساب مىآمد مذهب تشيّع اختيار كرد ، خوب است كه جانشين وى نيز به آن مذهب روى آورد تا از اعتقادات مذهب تسنن رهايى يابد . ولى رشيدالدين مانع از تغيير مذهب او شد .\r\n\r\n","description":"","footnote":" ( 1 ) . تاريخ تشيع در ايران ، ج 2 ، ص 648 - 649 ؛ تاريخ شيعه ، محمدحسين مظفر ، ترجمه سيد محمدباقر حجتى ، ص 302 - 303 . ","page_name":" 128 ","page_number":126},
  {"content":"\r\n\r\nدرباره علت گرايش اولجايتو به مذهب تشيع سخنان مختلفى بيان شده است . برخى علت آن را ، مشرّف شدن اولجايتو به زيارت مرقد مطهر امام على ( ع ) و خواب ديدن وى كه حضرت امير او را تشويق به تقويت اسلام كرد دانسته‌اند . امراى شيعه مذهب خواب را چنين تعبير كردند كه سلطان بايد مذهب تشيع را اختيار كند . اولجاتيو قبول كرد و به پيروى از وى ساير بزرگان و امرا مذهب شيعه را پذيرفتند مگر امير چوپان كه بر مذهب تسنن باقى ماند .\r\nاولجايتو در سال 709 قمرى امر كرد كه نام سه خليفه را از خطبه و سكه بردارند و نام حضرت على ( ع ) ، امام حسن و امام حسين ( ع ) را در خطبه بياورند و در سكه فقط بر نام حضرت على ( ع ) اقتصار كنند و مردم ايران بايد قبول مذهب شيعه نمايند .\r\nاولجايتو براى ترويج عقايد شيعه دستور داد كه پيشوايان اين مذهب گرد آيند و مدارس مخصوص تعليم اصول و عقايد مذهب شيعه ترتيب دهند . در كنار گنبد سلطانيه مدرسه‌اى درست كرد كه شصت معلم و مدرس در آنجا به تعليم و تربيت دويست شاگرد مشغول بودند و مدرسه ديگرى به نام « مدرسه سيار » از خيمه و كرباس درست كرد كه با اردو مىگرداندند و تعدادى از بزرگان دين با آن حركت مىكردند و به دانش‌پژوهان علم مىآموختند .\r\nتوجه اولجايتو به مذهب شيعه موجب شد تا علماى بزرگ شيعه به اردوى سلطان بيايند و بيشتر از پيش وى را به سمت مذهب متمايل و با ادلّه كلامى و شواهد ديگر ايمان او را مستحكم‌تر سازند و راه نفوذ بزرگان مذاهب ديگر را سد نمايند . « 1 » \r\n\r\n1 - 3 . نقش علامه حلّى در تشيع اولجايتو\r\nدربارهء تأثير علامه حلى در تشرف اولجايتو به مذهب تشيع منابع نظر يكسانى ندارند . ولى برخى از نويسندگان بر اين باورند كه علّامه حلى بيشترين نقش را در تبيين حقانيت مذهب تشيع به اولجايتو و پذيرش وى داشته است .\r\nبنا به گزارشى اولجايتو در حال خشم ، همسر خود را سه طلاقه كرد . پس از آن سخت پشيمان شد . فقهاى مذاهب اهل سنت را براى حل مشكل طلبيد . آنها راهى براى بطلان طلاق در مذاهب خود نيافتند و تنها توانستند پيشنهاد دهند كه شايد فقيهى شيعى بتواند راه حلى پيدا كند . از\r\n\r\n","description":"","footnote":" ( 1 ) . ر . ك : عباس اقبال ، آشتيانى ، تاريخ مغول ، ص 313 - 316 ؛ تاريخ تشيع در ايران . . . ، ج 2 ، ص 650 - 662 . ","page_name":" 129 ","page_number":127},
  {"content":"\r\n\r\nاين رو اولجايتو عالم شيعى ، علامه حلى را به دربار طلبيد . وى با فقهاى سنى به مناظره پرداخت ، توفيق علامه در شكست دادن رقيبانش در مناظره و اثبات بطلان طلاق چنان در اولجايتو تأثير گذاشت كه مذهب تشيع را اختيار كرد .\r\nبنا به نقل ديگرى اولجاتيو بزرگان چندين مذهب اسلامى را به دربار فراخواند و به آنان دستور داد دربارهء مسائل مختلف كلامى بحث نمايند . تأثير كلام علامه در بحث موجب شد تا وى مذهب تشيع را برگزيند . « 1 »  ابن بطوطه نقش علامه حلى در تشيع اولجايتو را چنين آورده است :\r\nپادشاه عراق يعنى سلطان محمد خدابنده در حال كفر با فقيهى از فقهاى شيعيان امامى به نام ، جلال‌الدين مطهر [ علامه حلى 
  ] مصاحب بود و چون سلطان اسلام آورد به تبع او بسيارى از تاتار به شرف اسلام درآمدند . اين فقيه ، مذهب شيعه را در پيش چشم او آراست و آن را بر مذاهب ديگر برترى داد و احوال صحابه و خلافت را بر او تقرير كرد و گفت : ابوبكر و عمر دو وزير پيامبر اسلام و حضرت على ( ع ) داماد و وارث خلافت آن حضرت بوده‌اند و براى نمونه سلطنت ارثى خدابنده را مثال آورد و گفت : كه سلطان با وجود آن كه در به دو حال به كفر سر مىكرده و به قواعد دينى آگاهى نداشته ، باز به حق وارث اجداد خود گرديده است . اين بيانات سلطان را به قبول تشيع مايل كرد و در اين خصوص به عراقين ، فارس ، آذربايجان ، اصفهان ، كرمان و خراسان مراسلات فرستاد و مأمورين روانه كرد . . . « 2 »  .\r\nعلامه حلى پس از تشيع اولجايتو ، به مُدرّسىِ مدرسه سيار كه مقامى ويژه عالمان نزديك به دربار بود برگزيده شد تا هر كجا ايلخانان مىروند اين مدرسه در خدمت آنان باشد . درمواردى ايلخانان سؤالاتى از علامه مىكردند و وى به آنها پاسخ مىداد ، كه آن پرسشها و پاسخها را به صورت نگارش درآورد . علامه در دوران اقامتش در دربار چندين كتاب در موضوعات جدلى و كلام نوشت و آنها را به ايلخانان اهدا كرد از جمله كتابها ، « نهج الحق و كشف الصدق » ، « منهاج الكرامه فى الامامه » ، « استقصاء النظر فى القضاء والقدر » و « كشف اليقين فى فضائل اميرالمؤمنين » بود .\r\nاين اقدام علامه ، نشانهء ترويج تشيع در اين دوره است . « 3 » \r\n\r\n","description":"","footnote":" ( 1 ) . اشميتكه ، زابينه ، انديشه‌هاى كلامى علامه حلّى ، ترجمه احمد نمايى ، ص 34 - 42 ؛ تاريخ تشيع در ايران . . . ، ج 2 ، ص 662 - 669 .  ( 2 ) . ابن بطوطه ، رحله ابن بطوطه ، 219 - 220 .  ( 3 ) . تاريخ تشيع درايران . . . ، ج 2 ، ص 662 - 669 ؛ انديشه‌هاى كلامى علامه حلى ، ص 40 - 41 . ","page_name":" 130 ","page_number":128},
  {"content":"\r\n\r\nمذهب تشيع در دوران اولجايتو رونق گرفت و جمعى از علماى اين مذهب كه در عراق و بحرين متوارى بودند به تدريج خود را نشان دادند و كتابهاى بسيار در اثبات مذهب تشيع به رشته تحرير درآوردند و زمينه‌اى محكم براى دوره‌هاى بعد فراهم كردند كه در اين ميان نقش علامه حلى از همه بيشتر بود . « 1 » \r\nگرچه حملهء مغولان به ايران خسارت فراوانى در پى داشت ولى با حمله آنان به خلافت عباسى و برچيده شدن بساط آن ، زمينه‌هايى براى ، رشد و ترويج مذهب تشيع دوازده امامى ايجاد شد و شيعيان در اين عصر نسيم آزادى را استشمام كردند و عصر پرورش عالمان بزرگ و آزادى مناظره و مباحثه علمى بين مذاهب اسلامى و انتشار آثار فراوان بود ، به خصوص در زمان اولجايتو كه يكى از ايلخانان نسبتاً خوب بود . « 2 » \r\n\r\n2 - 3 . مرگ اولجايتو و جانشين وى\r\nاولجايتو در سال 716 قمرى پس از دوازده سال و نه ماه سلطنت در حالى كه بيش از چهل سال نداشت در سلطانيه درگذشت و او را در آن شهر به خاك سپردند .\r\nپس از مرگ اولجايتو ، پسرش ، بهادر خان ابوسعيد صاحب تخت و تاج سلطنتى شد . وى نيز پيرو اهل بيت ( ع ) و پادشاهى علم‌دوست بود . در عهد او علوم و ادبيات رونق گرفت . با مرگ وى در سال 736 قمرى تقريباً حكومت مغولها در ايران منقرض گرديد . « 3 » \r\nپرسش\r\n1 . علل حملهء مغولها به ايران چه بود ؟\r\n2 . نقش خواجه نصيرالدين طوسى در كنترل و هدايت مغولها چه بود ؟\r\n3 . خدمات خواجه نصيرالدين طوسى به تشيع را در دوران مغولها نام ببريد .\r\n4 . علت تشيع اولجاتيو چه بود ؟ توضيح دهيد .\r\n5 . علامه حلى در زمان اولجايتو چگونه به تحكيم پايه‌هاى مذهب تشيّع و ترويج آن كمك كرد ؟\r\n\r\n","description":"","footnote":" ( 1 ) . تاريخ مغول ، ص 317 .  ( 2 ) . تاريخ شيعه ، ترجمه ، سيد محمدباقر حجتى ، ص 304 - 305 .  ( 3 ) . تاريخ مغول ، ص 324 ، 325 و 345 ؛ تاريخ شيعه ، ص 304 ؛ انديشه‌هاى سياسى خواجه نصيرالدين طوسى ، ص 25 . ","page_name":" 131 ","page_number":129},
  {"content":"\r\n\r\n\r\nدرس سيزدهم : تشيع و نقش آن در دولت صفويه\r\n\r\n1 . پيدايش صفويه\r\nدر تاريخ ايران ، پيدايش سلسلهء صفويه اهميت فراوان دارد ، از همه مهمتر ، مسئلهء وحدت ملى و رسمى شدن مذهب تشيع و پيشرفت علم و دانش و صنايع است . مقام معظم رهبرى حضرت آيةالله خامنه‌اى مىفرمايد :\r\nدر دوران طلوع صفويه اين سرزمين ، اردبيل توانست ، دو خدمت بزرگ به اين كشور بكند ، اول اين كه توانست از كشورى كه بخشهاى آن از هم جدا و با هم در حال اختلاف درگيرى بودند يك كشور متحد و مقتدر . . . عزيز و سربلند و پيشرفته - در دنياى آن روز - معرفى كنند .\r\nخدمت دوم ، آن چيزى بود كه در واقع پشتيبانى معنوى آن عامل اول محسوب مىشود ، يعنى احياى مذهب شيعه ، مذهب اهل بيت ( ع ) و ارادت به خاندان پيامبر ( ص ) . « 1 » \r\nپس از حملهء مسلمانان به ايران به عمر شاهنشاهى ايران كه تقريباً چهارده قرن بر بخش بزرگى از دنياى آن روز سلطنت مىكردند خاتمه داد . در مدت چند قرنى كه اعراب مسلمان بر ايران حكومت مىكردند تا تشكيل شاهنشاهى صفوى تقريباً وحدت ملى ايران ، گسيخته شد و كشور به صورت يكى از كشورهاى تابعهء دنياى اسلامى به شمار مىرفت .\r\nپيش از شكل‌گيرى حكومت وحدت ملى صفويه گروهى كوشش نمودند ، كه استقلال از دست رفتهء ايران را بيابند ، چنان‌كه اين تلاش به تشكيل حكومتهاى مستقل مانند : صفاريان ، سامانيان در سيستان و خراسان و ماوراء النهر و آلِ زيار ، آل بويه ، در كرانه‌هاى درياى خزر ،\r\n\r\n","description":"","footnote":" ( 1 ) . سخنرانى ، تاريخ 3 / 5 / 1379 . ","page_name":" 132 ","page_number":130},
  {"content":"\r\n\r\nاصفهان ، فارس و باختر ايران ، گرديد . ولى اين حكومتها همهء كشور ايران را در قلمرو خود نداشتند . نخستين كسى كه توانست اساس وحدت ملى را پايه‌گذارى كند شاه اسماعيل صفوى است . وى نه تنها كشور ايران را تحت يك حكومت درآورد ، بلكه به واسطهء رسمى كردن تشيع مردم ايران را از هر قوم و زبان با يكديگر متحد و متفق نمود و آنها را از سلطهء بيگانگان نجات داد .\r\n\r\n1 - 1 . نسب صفويه\r\nنسب سلسلهء صفويه به صفىالدين اردبيلى مىرسد كه در زمان خود قدوهء اهل عرفان بود و بزرگان و رجال مملكت براى وى احترام خاص قائل بودند .\r\nبرخى از مورخين نسب اجداد شيخ صفى را به امام موسى كاظم ( ع ) مىرسانند . شيخ صفى در سال 650 قمرى در كلخوران ، قريه‌اى در سه كيلومترى شمال غربى اردبيل به دنيا آمد ، « 1 »  نامش اسحاق و پدرش سيد امين‌الدين جبرئيل بود . جبرئيل فرزند صالح فرزند قطب‌الدين احمد ، فرزند صلاح‌الدين رشيد فرزند سيد محمد فرزند سيد عوض خواص فرزند فيروز شاه است كه نسب وى را مورخان به ابوالقاسم حمزه فرزند امام موسى كاظم ( ع ) هفتمين امام شيعيان مىرسانند .\r\nشيخ صفى از اوان كودكى به عبادت و رياضت گذراند و چون در نهايت زيبايى و جمال بود ، پدر و مادرش كمتر اجازهء خارج شدن از منزل را به وى مىدادند . پس از بلوغ و روييدن مو بر صورتش با اصرار از مادر اجازه سير آفاق و انفس گرفت . در اين سياحت عاقبت به شيراز رسيد و در آنجا با بسيارى از عرفا و صاحب‌دلان همچون شيخ مصلح‌الدين سعدى شيرازى و مولانا رضىالدين مانقى ديدار كرد و در خدمت مولانا ، علم تفسير قرآن بياموخت .\r\nسپس با راهنمايى برخى از بزرگان ، به حضور امير عبدالله كه داراى نسب سيادت ، زهد و تقوى و حالت عرفانى بود رسيد . امير عبدالله ، به وى گفت : اى فرزندم از شرق تا غرب عالم كسى كه مشكل تو را حل تواند كرد جز شيخ زاهد گيلانى نيست . شيخ صفى از شيراز به اردبيل باز آمد و پس از ديدار با مادر و خويشاوندان خود ، به ديدار شيخ زاهد گيلانى شتافت و تحت تربيت وى قرار گرفت و با دخترش « بىبى فاطمه » ازدواج كرد و پس از درگذشت شيخ زاهد ، بنا به وصيّت و شايستگى ، جانشين وى گرديد و از گيلان به اردبيل بازگشت . « 2 » \r\n\r\n","description":"","footnote":" ( 1 ) . عبداللَّه ، رازنى ، تاريخ كامل ايران ، ص 409 .  ( 2 ) . رحيم‌زاده ، صفوى ، شرح جنگها و تاريخ زندگانى شاه اسماعيل صفوى ، ص 26 - 33 ؛ رضاقلى خان ، هدايت ، تاريخ روضة الصفاى ناصرى ، ج 8 ، ص 4 - 5 . ","page_name":" 133 ","page_number":131},
  {"content":"\r\n\r\nآوازه شخصيت شيخ صفى از مرزهاى ايران گذشت و در روم شرقى ، سوريه ، لبنان و هندوستان به عنوان يك شخصيت بزرگ عرفانى شناخته شد و پيروان زيادى به حلقهء ارادتش درآمدند . نوشته‌اند امير چوپان از شيخ صفى الدين پرسيد : لشكريان ما بيشترند يا مريدان شما ؟ شيخ جواب داد : تنها در ايران در برابر هر يك از اصحاب جلادت ، صد نفر ارباب ارادت وجود دارند .\r\nشيخ صفى ، همواره مورد توجه ايلخانان مغول بوده است . وى در دستگاه غازان خان به اعتبار مراد مقتدر خود ، شيخ زاهد ، قرب و منزلتى يافته بود . سلطان محمد خدابنده به شيخ احترام و ارادتى داشته است . ابوسعيد ايلخان گاه به ديدارش مىرفت و نزدش چون كودكى در برابر استاد مىنشست و به اندرزها و رهنمودهايش گوش مىداد و به كار مىبست . وى در مسائل معضل سياسى - چون حملهء پادشاه ازبك به ايران - از شيخ صفى طلب يارى كرد .\r\nشيخ صفى به سبب كثرت رياضت و افراط در روزه و اجتناب از غذاى حيوانى در اواخر عمر تدريجاً ضعيف و مكرر بيمار شد و سرانجام در دوازدهم محرم 735 قمرى در اردبيل درگذشت و در آنجا دفن شد . « 1 » \r\n\r\n3 - 1 . مذهب شيخ صفىالدين اردبيلى\r\nبا مرورى بر حوادثى كه در فاصلهء حملهء مغول در سال 616 قمرى تا روى كار آمدن صفويه به سال 906 قمرى ، رخ داد مىتوان ادعا كرد ، تصوف و تشيع از رشد چشمگيرى برخوردار بوده است .\r\nتصوف در آغاز از تسنن شروع شد و سرانجام بخش عمدهء آن به تشيع روى آورد ، كه نمونه بارز يك گرايش عام و اصيل صوفىگرى را به تشيع مىتوان در خاندان صفويه ، پيش از به حكومت رسيدن شاه اسماعيل صفوى در آغاز قرن دهم هجرى دانست . « 2 » \r\nشيخ صفىالدين در مذهب ، تعصب جاهلانه نمىورزيد . و در مذهب وى ترديد وجود دارد .\r\nظاهراً سنى شافعى بود ولى بعضى اقوال و اشعار منقول از وى بر محبت و مهر حضرت على ( ع ) حاكى است . به هر حال مذهب شيخ هرچه بوده است ، در اعتقاد وى نسبت به اسلام\r\n\r\n","description":"","footnote":" ( 1 ) . دائرة المعارف تشيع ، ذيل عنوان « صفى الدين اردبيلى » .  ( 2 ) . تاج‌بخش ، ايران در زمان صفويه ، ص 22 . ","page_name":" 134 ","page_number":132},
  {"content":"\r\n\r\nشكى نيست برخى نيز آورده‌اند : « وى مريدان خود را در ابتدا در پنهانى به مذهب جعفرى هدايت مىكرد و پس از فراوان شدن مريدان ، پيروان خود را به اظهار مذهب جعفرى دستور داد و در مواردى كه عقيدهء مفتيان اهل سنت را بر خلاف اصول مذهب خويش مىديد ، بىپروا انكار مىكرد و خلاف آن را اعلام مىنمود . » « 1 »  برهان نيز در ملحقات روضة الصفاى ناصرى مىنويسد :\r\nزياده بر سى سال بر سجاده ارشاد مكين بود و بيشتر از صد هزار كس را در ضمن اظهار اسرار اوراد و اذكار بر طريقه طريقت حقه ائمهء اثنىعشر عليهم سلام الله الملك الاكبر راهنمايى فرمود . . . شيخ در مكاشفات خود ديده بود كه اولاد وى پاى بر تخت سلطنت خواهند گذاشت و رايت حقيقت آيت مذهب حقه جعفرى خواهند برافراشت . لهذا در باب تقويت طريقت حيدرى و ترويج ملت جعفرى هم اولاد خود را وصيت مىنمود و ترغيب مىفرمود . « 2 » \r\n\r\n4 - 1 . جانشينان شيخ صفىالدين\r\nپس از فوت شيخ صفى در سال 735 قمرى پسرش صدرالدين جاى او بگرفت و تاسال 794 قمرى با كمال احترام و شهرت با زهد و تقوى به سر برد . قاسم انوار ، شاعر معروف يكى از مريدان او بود . برخى از عرفا از وى تمجيد كرده‌اند و سلاطين وقت به خدمتش مىرسيدند .\r\nپس از صدرالدين ، پسرش خواجه على پيشواى آن سلسله گرديد و در سال 830 قمرى در فلسطين بدرود حيات گفت و پسرش شيخ ابراهيم معروف به شيخ شاه بر جاى او نشست .\r\nپس از شيخ شاه پسر كوچكترش شيخ جنيد جانشين او شد .\r\nشيخ جنيد به ديار بكر رفت و طرف توجه اوزون حسن ، حاكم مقتدر آق قويونلو واقع شد و خواهر خود را به ازدواج او درآورد و به اين وسيله مريدان شيخ جنيد را به طرف خود جلب كرده ، ده هزار نفر از صوفيان سلحشور حاضر به خدمت او گشتند و موجب خوف و هراس جهان‌شاه ، حاكم آذربايجان و عراقين گرديد . شيخ جنيد پس از مراجعت به اردبيل ، با مريدان\r\n\r\n","description":"","footnote":" ( 1 ) . دائرة المعارف تشيع ، ذيل عنوان « صفى الدين اردبيلى » ، شرح جنگها و تاريخ زندگانى شاه اسماعيل صفوى ، ص 35 .  ( 2 ) . تاريخ روضة الصفاى ناصرى ، ج 8 ، ص 5 . ","page_name":" 135 ","page_number":133},
  {"content":"\r\n\r\nخود به قصد جنگ عازم طرابزون و شيروان گرديد و در جنگ با سلطان خليل والى شيروان به شهادت رسيد .\r\nپس از سلطان جنيد در سال 860 قمرى ، پسرش شيخ حيدر جانشين او گرديد و با دختر اوزون حسن به نام عالم شاه بيگم ازدواج كرد . شيخ حيدر به مريدان خود دستور داد تا به جاى كلاه تركى ، كلاه سرخ رنگ - تاج دوازده رنگ - بر سر گذارند و دوازده ترك ، رمز دوازده امام بود . از اين رو اين افراد موسوم به « قزلباش » يا « سرخ سر » گشتند . وى در ترويج تشيع و بسط عدالت كوشيد تا آنكه در سال 893 قمرى در جنگ شروان شاه كشته شد و سه پسر به نامهاى سلطان على ميرزا ، اسماعيل ميرزا و ابراهيم ميرزا به يادگار گذاشت . سلطان يعقوب آنها را به فارس فرستاد و در قلعه اصطخر زندانى كرد . حاكم فارس در حفظ و حراست آنها كوشيد . سلطان على ميرزا و برادرانش پس از چهار سال و شش ماه از زندان نجات يافتند و در سال 898 قمرى به تبريز آمدند . سلطان على ميرزا دو سال بعد در جنگ با رستم ميرزا كشته شد . اسماعيل ميرزا پس از چهل روز اختفاء به گيلان رفت و كاركيا ميرزا على حاكم گيلان كه از سادات بود از وى حمايت نمود و ابراهيم نيز از گيلان به اردبيل رفت و مخفيانه نزد مادر زندگى مىكرد . « 1 » \r\n\r\n2 . شاه اسماعيل صفوى\r\nشاه اسماعيل ( ميرزا ) پسر شيخ حيدر و عالم شاه بيگم دختر اوزون حسن در 892 قمرى ديده به جهان گشود و هنگام كشته شدن پدرش بيش از يك سال نداشت .\r\nوى تا سيزده سالگى نزد حاكم لاهيجان به سر برد . سپس در سال 905 قمرى به اتفاق هفت يا هفتاد نفر از صوفيان به طرف اردبيل حركت كرد . در راه طارم و خلخال در هر منزل ، گروهى از شيعيان آسياى صغير و شام به وى پيوستند . چون وارد اردبيل شد ، حاكم آنجا ، سلطان علىبك چاكرلو ، او را مجبور به ترك آن شهر كرد . اسماعيل ميرزا به طرف آستارا رفت و در سال 905 قمرى در سن سيزده يا چهارده سالگى به اقدامات اساسى دست زد و با مساعدت نه قبيله كه با وى بيعت كرده بودند ، يعنى ، استاجلو ، شاملو ، تكلو ، روملو ، وارساق ، ذوالقدر ،\r\n\r\n","description":"","footnote":" ( 1 ) . همان ، ص 5 - 10 ؛ تاريخ كامل ايران ، ص 9 - 10 . ","page_name":" 136 ","page_number":134},
  {"content":"\r\n\r\nافشار ، قاجار و صوفيان قراباغ به سمت اردبيل حركت كرد و پس از زيارت قبور اجداد خود در اردبيل و طلب دعاى خير از مادر پير خود ، از راه قراباغ و ارزنجان به شيروان رفت . چون خبر قيام اسماعيل ميرزا پخش گرديد ، مريدان او از سوريه ، ديار بكر و سيواس زير پرچمش گرد آمدند و با هفت هزار نفر به جنگ « فرخ يسار » شاه شيروان رفت و نزديك گلستان او را شكست داد و به قصاص پدر او را بكشت و سلسلهء شيروان شاه را منقرض كرد . « 1 » \r\nپس از فتح بادكوبه ، اسماعيل ميرزا به جانب آذربايجان حركت كرد و الوند بيك پسر يوسف‌بك را شكست داد و نزديك نخجوان جنگ سختى رخ داد كه در آن لشكر « آق قويونلوها » به سردارى امير عثمان موصلى مغلوب گرديد . الوند بيك به ديار بكر فرار كرد و اسماعيل ميرزا با پيروزى وارد تبريز گرديد و به نام شاه اسماعيل تاج سلطنت ايران را در سال 907 قمرى بر سر نهاد . « 2 » \r\nشاه اسماعيل از پادشاهان بزرگ ايران است . وى توانست ، آذربايجان ، عراق ، خراسان ، فارس ، كرمان ، خوزستان را تحت قلمرو خود درآورد . مدتى ديار بكر ، بلخ و مرو تحت اقتدار وى بود . به شهادت مورخان شرقى و اروپايى اين پادشاه هنگام جنگ بسيار شجاع بود .\r\nگرچه نسبت به دشمنان خويش در بعضى مواقع قساوت به خرج داده ، ولى به طور كلى در بسط عدل و جلوگيرى از ظلم و منع سپاهش از تعدى به مردم كوشا بود . وى داراى حسن صورت و سيرت بود و به مذهب تشيع اعتقاد راسخ داشت .\r\nشاه اسماعيل از سيزده سالگى پيوسته در جنگ بود و مهمترين آنها پنج جنگ بزرگ از اين قرار است .\r\n- جنگ با فرخ يسار ، شيروان شاه معروف به جنانى به سال 906 قمرى\r\n- جنگ با الوند بيك در شرور ( 907 ق )\r\n- جنگ با سلطان مراد آق قويونلو نزديك همدان ( 908 ق )\r\n- جنگ با شيبك خان نزديك مرو ( 916 ق )\r\n- جنگ با سلطان سليم در چالدران ( 920 ق )\r\n\r\n","description":"","footnote":" ( 1 ) . همان ، ص 10 - 12 ؛ تاريخ كامل ايران ، ص 410 - 412 .  ( 2 ) . ر . ك : همان ، ص 13 - 48 ؛ تاريخ كامل ايران ، ص 415 . ","page_name":" 137 ","page_number":135},
  {"content":"\r\n\r\nشاه اسماعيل در همهء جنگها فاتح بود مگر در جنگ پنجم كه به واسطهء عمليات توپخانه عثمانيها شكست خورد . وى در سال 930 قمرى وفات يافت . « 1 » \r\n\r\n1 - 2 . علل موفقيت شاه اسماعيل\r\nيك . موفقيت معنوى خاندان صفوى\r\nچنان كه گفته شد ، شيخ صفىالدين اردبيلى ، جد خاندان صفوى ، از صوفيان بنام بود و مريدان بسيارى داشت و پس از وى اين ارادت به فرزندانش ادامه يافت . خاندان صفويه ، پيش از رسيدن به قدرت ، در ميان مردم موقعيت ويژه داشتند و مورد توجه و علاقهء آنها بودند و در واقع بر قلب بخشى از مردم ايران حكومت مىكردند .\r\nشاه اسماعيل با يارى مريدان و استفاده از موقعيت معنوى خويش توانست مردم را به خود جلب كند و سلسلهء صفويه را تشكيل دهد .\r\nدو . هرج و مرج داخلى\r\nهرج و مرج داخلى و عدم قدرت مركزى يكى از علل مهم انقراض يك سلسله و تشكيل سلسله ديگر است . وضع سياسى ايران ، پيش از روى كار آمدن صفويه ، دچار هرج و مرج و حكومت ملوك الطوايفى بود و در هر گوشه و كنارى ، فردى داعيهء استقلال داشت و چون قدرت مركزى و وحدت وجود نداشت ، شاه اسماعيل در مدت كوتاهى توانست مدعيان سلطنت و رقباى خود را از ميان بردارد و حكومت واحدى را تشكيل دهد .\r\nسه . آمادگى مردم براى نجات از وضع موجود\r\nدر دوران حكومت مغولها و تيموريان ، مردم ايران به علت عمليات وحشيانه ، متوارى شده ، در گوشه و كنار با ترس و هراس زندگى مىكردند ، و در انتظار بازگشت روزگار گذشته بودند تا زندگى آرام و آسوده‌اى داشته باشند و به كسب و كار خود مشغول شوند .\r\nدر اواخر حكومت تيموريان ، هرج و مرج در امور كشور راه يافت و در هر گوشه و كنار ، بساط حكومت و سلطنت گسترده شد و جنگهاى داخلى براى توسعه قلمرو نفوذ به وجود آمد و در نتيجه موجب خرابى و ناراحتى مردم گرديد . همين كه خاندان صفويه آهنگ تشكيل حكومت\r\n\r\n","description":"","footnote":" ( 1 ) . تاريخ كامل ايران ، ص 415 - 416 . ","page_name":" 138 ","page_number":136},
  {"content":"\r\n\r\nكرد ، مردم ناراضى و منتظر ، براى رهايى از بدبختى و نابسامانى با جان و دل در تقويت اين خاندان كه از سالها پيش مورد تكريم و احترام مردم بودند ، كوشيدند تا شاه اسماعيل را به سلطنت رساندند .\r\nچهار . اتحاد قدرت روحانى و نظامى\r\nهر قدرت نظامى براى موفقيت خود نيازمند قدرت و نفوذ معنوى است . يكى از عواملى كه موجب رونق خاندان صفويه گرديد مسئلهء اختلاط قدرت روحانى و قدرت نظامى بود كه كار را از هر حيث تكميل كرد .\r\nطرح موضوعِ سيادتِ سلاطين صفويه و انتساب خود به خاندان حضرت على ( ع ) توانست نظر مردم ايران كه به اين خاندان عشق مىورزيدند و توجه خاصى به آنها داشتند جلب نمايد .\r\nسران خاندان صفويه ، صرف نظر از اينكه در اصل از سادات بودند يا نه ، از توجه مردم به سادات استفاده كرده ، خود را از خاندان حضرت امام موسى كاظم ( ع ) معرفى كردند و به اين وسيله بر طرفداران خود افزودند .\r\nشاه اسماعيل صفوى در آغاز حكومت خويش از علاقهء مردم به خاندان على ( ع ) استفاده كرد و با معرفى خود به عنوان سادات موسوى و ترويج مذهب تشيع توانست مردم را به خود جذب نمايد و نظام نوين دينى به وجود آورد كه هنوز ما حضور آن را در ابعاد گوناگون حيات فرهنگى و اجتماعى خود احساس مىكنيم .\r\nدر دوران شاه اسماعيل ، تشيع كه در برابر تسنن قرار گرفته بود ، به مرور به خود پرداخت و در ابعاد مختلف پايه‌هاى خود را مستحكم كرد تا آنكه به صورت يك مذهب رسمى در ايران درآمد .\r\nپرسش\r\n1 . اهم خدمات سلسله صفويه به ايران چه بود ؟\r\n2 . دربارهء مذهب شيخ صفىالدين اردبيلى توضيح دهيد .\r\n3 . شاه اسماعيل صفوى در چه سنى و از كجا و با چه كسانى حركت خود را آغاز كرد ؟\r\n4 . علل موفقيت شاه اسماعيل را بنويسيد .\r\n5 . جنگهاى مهم شاه اسماعيل را نام ببريد و علت شكست وى را در جنگ چالدران بنويسيد .\r\n\r\n","description":"","footnote":"","page_name":" 139 ","page_number":137},
  {"content":"\r\n\r\n\r\nدرس چهاردهم : صفويه و رسميت يافتن تشيّع در ايران\r\n\r\n1 . جنبشهاى شيعى\r\nبنى اميّه مىكوشيدند جهان اسلام را به شيعه بدبين كنند و تخم اختلاف و نفاق را در سرزمين اسلام بيفكنند . شيعيان همواره زير فشارهاى اسلحهء قلم ، زبان و شمشير عصبيت بنى اميه از امنيّت و آزادى و حقوق خود محروم بودند . و براى در امان ماندنِ جان و مذهبشان ناگزير بودند يكى از راههاى زير را بپيمايند :\r\n- تقيه و اختفاء ؛\r\n- مهاجرت به اماكن و كشورهاى امن ؛\r\n- قيام علنى و مبارزه با دشمن ؛\r\nتقيه موجب شد تا شيعه در برابر دشمن قسم خورده خود به طور كلى نابود نگردد . همچنين مهاجرت به مناطق امن موجب گسترش تشيع در برخى نقاط به خصوص ايران گرديد . گسترش نيروهاى شيعى زمينهء قيام و مبارزه علنى را بر ضد حكومتهايى كه با آنها دشمنى مىكردند فراهم ساخت . مبارزات تشيع در مقاطعى از تاريخ به بار مىنشست و منجر به تشكيل حكومتهايى شيعى مىگرديد كه به برخى از آنها در درسهاى پيش اشاره شد .\r\n\r\n2 . علل گرايش صفويه به تشيّع\r\nتصوف از تسنن آغاز شد ، ولى تعصبهاى خشك و ديدگاههاى تنگ اهل تسنن ، بخش عمده‌اى صوفيان را به وادى تشيع آورد . فرقه‌هايى هم كه كوشيدند رنگ تسنن را حفظ نمايند ، در بسيارى از ديدگاههاى خود مجبور شدند رنگ تعصب را كنار زده ، تسليم الگوهاى فكرى و شخصيتى شيعه شوند .\r\n\r\n","description":"","footnote":"","page_name":" 140 ","page_number":138},
  {"content":"\r\n\r\nنمونه بارز يك گرايش عام و حتى اصيل صوفىگرى به تشيع را ، بايد در خاندان صفويه - تا پيش از به حكومت رسيدن شاه اسماعيل در آغاز قرن دهم هجرى - جست‌وجو كرد . « 1 »  شيخ صدرالدين ، فرزند و جانشين شيخ صفىالدين براى حفظ نفوذ خويش بر توده‌هاى مردم به فرقهء ميانه‌رو شيعه يعنى اماميه ( دوازده امامى ) پيوست و مسأله انتساب پشت بيست و يكم شيخ صفى را به امام موسى كاظم ( ع ) مطرح كرد و با اين عنوان دعاوى سياسى خود را آغاز نمود . « 2 » \r\nعلاوه بر دلايل درونى و ارتباطات داخلى ، موارد زير در اين تغيير و تحول ( گرايش به تشيع ) ، مؤثر بود :\r\nالف . زمانى كه مبارزات خاندان شيخ صفى ، شكل سياسى به خود گرفت ، روشن شد كه ديگر نمىتوان با عالم تصوف و صرف رابطهء مراد و مريدى را كه به دور از حوادث و جريانات دنيا و پرهيز از آن بود ، الگو قرار داد ؛ چون اين مرام به منظور عزلت و گوشه‌نشينى به وجود آمده بود . بنابراين وقت آن رسيده بود تا اعتقادى به صحنه آيد كه بتواند با قدرت سياسى - دنيوى نيز ارتباطى داشته باشد ، بدين جهت صوفيان مجبور به پذيرش تشيع شدند .\r\nب . براى يك حكومت سياسى كه قدرت دنيوى را در اختيار داشت ، به دليل سلطه بر جامعهء مسلمانان ، وجود شرع و قوانين فقهى لازم بود . همهء مردم صوفى مشرب نبودند تا بىنياز از اين امور باشند . اكثر مردم در بازارِ تجارت و زمين زراعت ، مشغول كسب و كار بودند و در موارد اختلاف ، نياز به فقيه و قاضى داشتند تا آن را حل نمايد . چنين كارى از تصوف ساخته نبود . از اين رو مذهب شيعه - كه پيش از اين در ميان فرزندان شيخ صفى براى خود جايى باز كرده بود - به رسميت شناخته شد و اعلان گرديد .\r\nج . عامل ديگر ، حضور علماى اصيل شيعى - كه تشيع را بدون آميختگى با تصوف ترويج مىكردند - در تشكيلات دولت صفويه بود . دعوت شاهان صفوى از علماى جبل عامل و قدرت يافتن آنها در جامعه و تسلطشان بر امور فكرى و اعتقادى مردم ، باعث شد تا تصوف در قشر محدودى باقى مانده و كار ادارهء فكرى جامعه از دست آنها خارج شود . گرچه در ابتدا ، برخى\r\n\r\n","description":"","footnote":" ( 1 ) . رسول ، جعفريان ، دين و سياست در دوره صفويه ، ص 76 - 77 .  ( 2 ) . ن . و ، پيگو لوسكايا ، و ديگران ، ترجمه ، كريم ، كشاورز ، تاريخ ايران در دوران باستان تا پايان سدهء هيجدهم ميلادى ، ص 471 . ","page_name":" 141 ","page_number":139},
  {"content":"\r\n\r\nاز عالمان رعايت حال صوفيان را مىكردند ، ولى سرانجام با همّت علماى شيعه ، تصوّف به طور كلى از حالت يك نيروى متنفّذ در سياست و جامعه خارج شده و در خانقاه‌ها و ديرها محدود گرديد . « 1 » \r\n\r\n3 . رسميت يافتن مذهب تشيع\r\nپيش از اين اشاره شد كه مذهب تشيع قبل از به قدرت رسيدن صفويه در برخى از شهرهاى ايران به عنوان يك اقليت پذيرفته شده نفوذ داشته و حتى دولتهايى نيز با نام تشيع روى كار آمده بود . زمانى كه شاه اسماعيل جنبش خود را آغاز كرد ، شمار زيادى از مردم ايران بر مذهب تشيع بودند و بقيهء مردم همه با اين مذهب آشنايى داشتند .\r\nاز آنجا كه شاه اسماعيل براى رسميت بخشيدن مذهب تشيع در ايران گامهاى اساسى و استوارى برداشت و ديگر پادشاهان صفوى راهش را ادامه دادند ، بيشتر به دوران وى مىپردازيم و به خدمات ديگران تنها اشاره‌اى مىكنيم .\r\nشاه اسماعيل پس از استحكام دولت خويش تصميم به رواج مذهب شيعه گرفت و آن را مذهب رسمى كشور قرار داد . بيشتر مردم آذربايجان سنى مذهب بودند و از اين رو ، بزرگان شيعه بيم داشتند كه آنها از پذيرفتن پادشاه سرپيچى كنند . پاسخ شاه اين بود كه مرا به اين كار امر كرده‌اند و خداوند و حضرات ائمهء معصومين همراه من هستند و من از هيچ كس ترسى ندارم و اگر مردم سخنى بگويند با شمشير پاسخ آنها را خواهم داد . « 2 » \r\nشاه اسماعيل دستور داد نام دوازده امام را آشكارا در خطبه‌ها بخوانند و بر دشمنان آنها لعنت فرستند و برخى از جوانان « قزلباش » مسلح ايستاده بودند تا در صورت مخالفت ، مخالف را از ميان بردارند .\r\nاين برخورد شاه براى آن بود تا در آغاز كار ، زهر چشمى از مخالفان بگيرد ، ولى روند كار به آسانى ادامه يافت و با دشوارى چندانى روبرو نگرديد . درست است كه او در آغاز تهديداتى كرد ، ولى در عمل بسيارى از مردم به طور آرام و طبيعى شيعه شدند و تا زمان شاه عباس اين\r\n\r\n","description":"","footnote":" ( 1 ) . دين و سياست در دوره صفويه ، ص 76 - 78 .  ( 2 ) . ر . ك : تاريخ تشيع در ايران . . . ، ج 2 ، ص 757 - 762 . ","page_name":" 142 ","page_number":140},
  {"content":"\r\n\r\nحركت تدريجى ادامه داشت . شاهد ، آن كه هيچ‌گونه جنبش ضد شيعى مسلحانه در ايران برپا نشد . جدا از ترس و هراسى كه وجود داشت ، نيروهاى مخالف انگيزه‌اى براى مخالفت نداشتند به طورى كه در سالهاى درگيرى صفويان با عثمانيها ، هيچ نيروى داخلى به دليل سنّى بودن به حمايت از عثمانيها اقدامى ننمود .\r\nشاه اسماعيل نه تنها در تبريز با جنبشى روبه‌رو نشد ، بلكه در بسيارى از شهرهاى مركزى ايران مشكل چندانى نداشت . در شيراز بسيارى از مردم به راحتى تشيع را پذيرفتند . « 1 »  عبدى بيگ مىنويسد :\r\n« برقرارى دولت شيعى تا آن زمان ميسر نشده بود و زمانى هم كه خدابنده تشيع را اعلام كرد ، بسيارى از شهرها مخالفت كردند كه از جملهء آنها اصفهان بود . بعد از آن تلاشى صورت نگرفت تا آنكه سلطان حسين بايقرا خواست تا « اسامى دوازده امام را در خطبه ذكر كند ، اما هجوم عام به مرتبه‌اى رسيد كه مير سيدعلى قائنى را از منبر به زير كشيدند . . . . اما در عهد نواب كامياب خاقانى ، شاه اسماعيل صفوى ، اين توفيق شد كه سكه و خطبه به نام ائمه هدى ( ع ) مزيّن ساخت و غلغلهء تبرا در گنبد فيروزه‌گون فلك انداخت و مذهب حق شيعهء اماميهء اثنىعشرى را كه در زمان ائمهء معصومين در لباس تقيه مستور بود ظاهر و شايع گردانيده شمشير خارجىكش برافروخت و روى زمين از متمردان بپرداخت و اين مذهب آن چنان رواج گرفت كه حال به دولت شاه دين پناه ، ابوالمظفر شاه طهماسب در ممالك غير محروسهء آن حضرت نيز بىمزاحمى معمول است ، چنان كه در هندوستان پادشاه نظام الملك و سپاهى و رعاياى او اين مذهب دارند . « 2 » \r\nيكى ديگر از نصوص تاريخى دربارهء برخورد شاه اسماعيل با مسئلهء رسميت بخشيدن تشيع در ايران مىنويسد :\r\nچون پادشاه منصور - اسماعيل - در موضع شرور بر وجهى كه مسطور گشت به وصال شاهد فتح و فيروزى مسرور گرديد . . . ، سر منبر و روى زر را به اسامى سامى ائمه معصومين - صلوات‌الله عليهم اجمعين - رتبت زينت بخشيد و پيكر سعادت اثر مذهب عليهء اماميه را كه مدت مديد به واسطهء غلبه سنيه در زاويهء خفا مخفى بود به مرتبهء ظهور رسانيد و حكم فرمود كه در مساجد و\r\n\r\n","description":"","footnote":" ( 1 ) . تاريخ تشيع در ايران ، ج 2 ، ص 760 - 762 .  ( 2 ) . عبدى بيگ ، شيرازى ، تكملة الاخبار ، ص 40 - 41 . ","page_name":" 143 ","page_number":141},
  {"content":"\r\n\r\nمعابد ، محراب اهل سنت را تغيير دهند و مؤذنان كلمهء « اشهد ان عليا ولى الله » را در اذان بعد از شهادتين گفته در عقب حى عليتين ، يعنى حى على الصلاة و حى على الفلاح ، جملتين حى على خير العمل و محمد و على خير البشر را تكرار نمايند . و فرمان واجب الاذعان به صدور پيوست كه من بعد هر كس خلاف مذهب اماميه نماز گزارد ، تيغ بندان عتبهء عليه ، سرش را از تن جدا سازند و جاهلان و متعصبان كه قبل از اعلاى ولاى شاه ولايت در شهر و ولايت ، محبان و شيعيان را تعذيب و ايذا مىنمودند ، در آتش انتقام بگذارند ، لاجرم در آن اوقات و اوان ، عرصهء مملكت آذربايجان به آب تيغ بىدريغ غازيان از لوث وجود بسيارى از جهّال و اهل ضلال پاك گرديد و دين حق رواج تمام پيدا كرده و خروش فرقهء ناجيه و طايفه به گوش مُسبّحان ملاء اعلى رسيد . « 1 » \r\n\r\n4 . تحول مذهبى در ساير شهرها\r\nپيش از به قدرت رسيدن صفويه ، در مناطق و شهرهاى گيلان مذاهب گوناگون اسلامى مانند زيدى ، اسماعيلى ، حنبلى ، شافعى وجود داشت . پس از به قدرت رسيدن صفويه حاكم گيلان ، سلطان احمد خان به دربار احضار شد و مذهب شيعه را پذيرفت و پس از بازگشت به گيلان مردم را به تشيع دعوت كرد و به تدريج مردم گيلان به مذهب اماميه روى آوردند .\r\nشاه اسماعيل ميان سالهاى 908 تا 915 قمرى توانست ، آذربايجان ، عراق عجم ، سمنان ، فارس ، يزد ، خوزستان ، كردستان ، گيلان ، مازندران و ديگر بخشهاى ايران را تصرف كرده ، مطيع خويش سازد و مذهب تشيع را رسميت بخشد ، ولى بخش اعظم خراسان به اشغال ازبكها درآمد . پيش از حملهء آنها ، مردم آنجا تلفيقى از سنى و شيعه و تصوف بودند و در كنار يكديگر زندگى مىكردند . شاه اسماعيل و علماى شيعه خواستار حل مسئله ازبكها با مذاكره بودند كه آنها با جوابهاى تند و متهم كردن شيعه به كفر از شاه اسماعيل خواستند كه مذهب شيعه را ترك نمايد . شاه اسماعيل چون ديد مسئله خراسان با مذاكره قابل حل نيست ، به آنجا حمله كرد و سپاه شيبك خان ازبك را شكست داد و سراسر خراسان و هرات ، مرو ، قندهار تا رود آمويه را به دست آورد و مذهب شيعه را در سراسر اين نواحى مذهب رسمى اعلام كرد . « 2 » \r\n\r\n","description":"","footnote":" ( 1 ) . تاريخ تشيع در ايران ، ج 2 ، ص 758 به نقل از ايران در روزگار شاه اسماعيل و شاه طهماسب صفوى ، ص 125 - 126 .  ( 2 ) . ر . ك : تاريخ تشيع در ايران ، ج 2 ، ص 771 - 779 ؛ تاريخ ايران باستان . . . ، ص 473 - 474 ؛ خانبابا ، بيانى ، تاريخ نظامى ايران جنگهاى دوره صفويه ، ص 371 - 385 . ","page_name":" 144 ","page_number":142},
  {"content":"\r\n\r\n\r\n5 . ترويج تشيع پس از شاه اسماعيل\r\nدر دوران شاه اسماعيل وحدت سياسى و مذهبى ايران پايه‌گذارى شد و ديگر پادشاهان صفويه در تحكيم آن كوشيدند . پس از شاه اسماعيل ، شاه طهماسب مروّج مذهب تشيع گرديد . وى علاوه بر استفاده از نيروهاى حكومت ، از تلاشهاى فرهنگى هم سود فراوانى برد و شمار بسيارى از عالمان شيعهء عرب را به ايران فراخواند . عالمان عرب مهاجر به ايران ، از مهمترين عوامل بسط تشيع در ايران ، ونيز اصلاح تشيع صوفيانه به تشيع فقيهانه هستند . به دستور شاه طهماسب كتابهاى زيادى در فضائل ائمه تأليف و ترجمه و ميان مردم منتشر شد . كتاب « كشف الغُمّه » اربلى كه از بهترين آثار در زمينه شرح حال ائمه است كه به دستور شاه سه بار ترجمه گرديد . « 1 » \r\nدر زمان شاه عباس اول نيز با رهنمودهاى دو دانشمند بزرگ شيعه ، شيخ بهاءالدين عاملى معروف به « شيخ بهايى » و سيد محمدباقر داماد گامهاى اساسى براى نشر مذهب تشيع برداشته شد .\r\nشاه عباس نسبت به اهل بيت ( ع ) احترام خاصى نشان مىداد و بارها به زيارت امام هشتم مشرف شد و در يكى از اين زيارتها ، مسافت پايتخت ( اصفهان ) تا مشهد را پياده پيمود . وى در توسعه و تعمير مشاهد ائمه مدفون در عراق و امام هشتم كوشيد و در ساختن مساجد ، مأذنه‌هاى اصفهان و شهرهاى ديگر و حفر قنوات و بناها و كاروانسراها در مسير مسافرانِ مشاهد مقدسه نقش بسزايى داشت كه برخى از آن آثار تاكنون باقى و به نام « شاه عباسى » معروف است .\r\nساير سلاطين صفويه نيز به تناسب در ترويج مذهب تشيع و فرهنگ اسلامى تلاشهايى كرده‌اند كه در اين درس امكان بيان آنها نمىباشد .\r\nقوام و ادامه نشر و ترويج شريعت در زمان صفويه ، رهين همكارى و هميارى زمامداران و عالمان شيعه بوده است . در هر دوره‌اى كه بىدينى و مخالفت با شريعت رواج يافته ، دوره‌اى است كه زمامدارانِ آن دوره از علماى دينى فاصله گرفته و به نصايح آنها گوش نداده‌اند و از ديدگاههاى آنها بهره نبرده‌اند . « 2 » \r\n\r\n","description":"","footnote":" ( 1 ) . تاريخ تشيع در ايران ، ج 2 ، ص 791 .  ( 2 ) . ر . ك : محمدحسين ، مظفر ، تاريخ الشيعه ، ص 220 - 224 . ","page_name":" 145 ","page_number":143},
  {"content":"\r\n\r\n\r\n6 . درآميختن مذهب و سياست\r\nپادشاهان سلسله صفويه با درآميختن سياست و مذهب ، توانستند حكومت واحدى با قدرت عظيم در ايران به وجود آورند و به تدريج دست دشمنان مذهبى و سياسى را از سرحدات كشور كوتاه كنند . با آنكه سلاطين آخر دوران صفويه افرادى ضعيف و سست اراده بودند ، دورهء دويست و چهل سالهء حكومت آنها ، دوران مجد و عظمت ايران و دوران توسعهء علوم الهى و دينى بود . در اين دوره فضلا و علماى بزرگ چون محقق ثانى ، مقدس اردبيلى ، شيخ بهايى ، ملا محمدباقر مجلسى ( علّامه ) ، ملا محمدتقى مجلسى ، ميرداماد ، ملاصدراى شيرازى ، ملامحسن فيض كاشانى ، ملا عبدالرزاق لاهيجى ، ميرزا ابوالقاسم ميرفندرسكى ظهور كردند كه در فقه ، حديث ، فلسفه و تفسير تبحر تمام داشتند و كتابهاى معتبرى تدوين كردند .\r\nدر اين دوران به علت توجه پادشاهان صفوى به مذهب تشيع و تعظيم و تكريم آنان نسبت به آل على ( ع ) ، شعراى مرثيه‌گو مانند محتشم كاشانى و نوپردازانى به سبك هندى چون كليم و صائب پرورش يافتند و بازار صنايع ظريف رونق گرفت و نقاشان و خطاطان بزرگى ظهور كردند كه در تاريخ هنرهاى زيباى اين كشور قدر و منزلت فراوان دارند . از آن جمله ، كمال‌الدين بهزاد بود كه اوايل دورهء صفويه را درك كرد و ديگر مير سيدعلى و سلطان محمد و ميرك و عليرضا تبريزى عباسى را مىتوان نام برد . « 1 » \r\nبيشتر پادشاهان معمولًا مردمانى غرق در عيش و نوش و فساد و انحراف اخلاقى و دينىاند ؛ اما براى اين كه بتوانند به اين عياشيها در سايه حكمرانى خويش تداوم بخشند ، خود را همرنگ محيط مىكنند و يا اگر مصالح سياسى اقتضا مىكند ، از مذهب براى ايجاد همبستگى ميان مردم سود مىبرند . شايد صفويه هم براى ايجاد اتحاد در ميان مردم ، تشيع را تنها زمينه‌اى ديدند كه از طريق آن با اطمينانى بيشتر به حكمرانى و سلطنت خود تداوم بخشند ، ولى صرف‌نظر از نيّت و هدف آنها ، دوران صفويه دوران مجد و عظمت و افتخار ايرانيان بود . رهبر انقلاب حضرت آيت الله العظمى خامنه‌اى مىفرمايد :\r\nپادشاهان صفويه مايه افتخار ما هستند . مىدانيد ما براى پادشاهان صفوى ارزش و اعتبارى\r\n\r\n","description":"","footnote":" ( 1 ) . ر . ك : تاريخ دو هزار و پانصد ساله ايران ، ج 3 ، ص 172 - 188 . ","page_name":" 146 ","page_number":144},
  {"content":"\r\n\r\nقائليم ؛ چون پيرو مكتب اهل بيت ( ع ) بودند و استقلال و تماميت ارضى ايران را حفظ كردند .\r\nاما شما بيشتر همين شاه عباس كه يك چهره برجسته است ، چقدر ظلم ناشى از خودكامگى محض كرده است . اين قدر از خويشاوندان خود را كشت و كور كرد كه بعضيها مجبور شدند برخى از شاهزاده‌هاى صفوى را به گوشه‌اى ببرند و گم و گور كنند تا شاه از وجود آنها مطلع نباشد . « 1 » \r\nپرسش\r\n1 . قبل از رسميت يافتن مذهب تشيع در ايران ، شيعيان چه وضعيتى داشتند ؟\r\n2 . علل گرايش صفويه به تشيع چه بود ؟\r\n3 . شاه اسماعيل براى رسميت بخشيدن به تشيع چه اقداماتى كرد ؟\r\n4 . مهم‌ترين عامل بسط و اصلاح تشيع صوفيانه به فقيهانه چه بود ؟\r\n5 . صفويه چگونه توانستند حكومت واحدى در سراسر ايران تشكيل دهند ؟\r\n\r\n","description":"","footnote":" ( 1 ) . سخنرانى در تاريخ 12 / 8 / 1380 . ","page_name":" 147 ","page_number":145},
  {"content":"\r\n\r\n\r\nدرس پانزدهم : تحولات شيعه از صفويه تا انقلاب اسلامى ايران\r\n\r\n1 . دوران صفويه\r\nصفويان با تكيه بر اعتقادات ديرين و جا افتاده شيعى مانند امامت علوى ، مهدويت و احساسات و عواطف سركوب شده هزار ساله شيعه توانستند به مذهب تشيع در ايران رسميت ببخشند .\r\nنخستين پادشاه اين سلسله « شاه اسماعيل » با ادعاى سيادت و پيوند خود با آل على ( ع ) مشروعيت سياسى خود را محرز كرد و بدين ترتيب تا حدودى اقتدار خود را با باورهاى ديرين شيعه ، يعنى امامت علوى از نسل فاطمه ( ع ) ، نزديك ساخت .\r\nبا رسميت يافتن مذهب تشيع توسط صفويان برخى از بزرگان شيعه بنابه شرايط موجود در دستگاه صفويه وارد شدند و به آنها براى پياده كردن دستورات اسلام و مهار قدرت و تعليم و ارشاد آنها همكارى نمودند كه در اواخر عصر صفويان نفوذ و اقتدار سياسى و اجتماعى فقيهان و عالمان شيعه به اوج خود رسيد . اين شمار عالمان كه به ملا باشى - شيخ الاسلام - ملقب شدند ، چندان قدرت سياسى يافتند كه در عزل و نصبها و امور سياسى و اقتصادى نقش مهمى ايفا مىكردند . كار آنها به آنجا كشيد كه شاه سليمان صفوى از آقا حسين خوانسارى ، مجتهد برجستهء آن زمان خواست ، كه در غيبت او ، جانشين وى در كار سلطنت باشد و هرگونه كه بخواهد ، در كار مملكت دخل و تصرف نمايد . در آن دوران براى جواز همكارى با پادشاهان و مشروعيت قدرت آنها شرايطى به شرح زير لازم ديده شد :\r\nالف . شاه شيعه امامى باشد .\r\nب . مذهب شيعه را ترويج كند .\r\n\r\n","description":"","footnote":"","page_name":" 148 ","page_number":146},
  {"content":"\r\n\r\nج . از فقيهان شيعه اطاعت معنوى و فقهى نمايد . « 1 » \r\nبه هر حال از دوران صفويه به بعد ، علىرغم اعتقاد به حق انحصارى حكومت و ولايت براى معصوم ( ع ) در حيطهء مباحث كلامى و نظرى ، شيعيان امامى سلطنتِ شيعى صفويان را به عنوان يك قدرت مشروع و در عين حال مشروط گردن نهادند . با توجه به اين مسئلهء تاريخى است كه امام خمينى مىفرمايد :\r\nخواجه نصير كه رفت دنبال هلاكو و امثال آنها . . . براى اينكه آنها را مهار كند ، و آن قدرى كه قدرت داشته باشد خدمت بكند به عالم اسلا م و خدمت به الوهيت بكند . و امثال او ، مثل محقق ثانى ، مثل مرحوم مجلسى و امثال اينهايى كه . . . مرحوم مجلسى كه در دستگاه صفويه بود ، صفويه را آخوند كرد ؛ نه خودش را صفويه كرد ! آنها را كشاند توى مدرسه و توى علم و توى دانش و اينها تا آن اندازه‌اى كه البته توانستند . . . ما آن وقت هم اگر مىتوانستيم ، كه آن طورى كه آنها مىخواهند خدمت بكنند ما هم وارد مىشديم . « 2 » \r\n\r\n2 . دوران افغانها\r\nآخرين سلطان صفويه يعنى « شاه سلطان حسين » ، به دليل بىسياستى و اكتفا كردن به ظواهر دين تاج سلطنتى را با دست خود بر سر محمود افغان نهاد و موجب سلطهء آنها گرديد .\r\nفتنه افاغنه توسط فردى از طايفه غلزائى - غلجانى - به نام « ميرويس » شروع شد . اين طايفه در قندهار و حوالى آن مسكن داشتند و در آن دوران ، قندهار در قلمرو ايران قرار داشت . « ميرويس » كه اهل سنت بود به مكه رفت و با عثمانيها و مفيتهاى سنى تبانى كرد و با گرفتن فرامين و فتاواى متعددى در موضوع وجوب قتل شيعيان از علماى اهل سنت ، حركت خود را با تسخير قندهار و كشتن حاكم آنجا كه از سوى حكومت مركزى ايران تعيين شده بود آغاز كرد . اين حركت شوم با لشكركشىِ فرزندش محمود ادامه يافت تا آنكه پايتخت ايران - اصفهان - را به اشغال خويش درآورد و قدرت را به دست گرفت .\r\nمحمود افغان در آغاز ، هدفش فراهم كردن بقاى سلطنت و سلطه بر تمام ايران بود ، از اين\r\n\r\n","description":"","footnote":" ( 1 ) . ر . ك : دائرة المعارف تشيع ، ذيل عنوان ، تشيع .  ( 2 ) . صحيفه امام ، ج 8 ، ص 437 . ","page_name":" 149 ","page_number":147},
  {"content":"\r\n\r\nرو سياست اقتضا كرد كه تا حدودى با مردم مدارا كند . ولى پس از شكست در قزوين ، جنون سلطنت او را گرفت و دست به قلع و قمع زد و حكم برترى افاغنه از همه طوايف و پايين‌تر بودن شيعيان از همه را صادر كرد . او به ترتيب ، سنّيان ، ارامنه و نصارى ، هنديها ، آتش پرستان ، يهوديان و آخرين گروه را شيعيان به شمار آورد .\r\nطايفهء غلجانى با حكومت دو پادشاه ، محمود و اشرف پس از هفت سال حكومت ، به دست نادرشاه افشار منقرض گرديد . « 1 » \r\n\r\n3 . دوران نادرشاه افشار\r\nنادر يكى از سرداران صفويه بود كه توانست در مدت كوتاهى همهء فتنه‌ها را خاموش كند .\r\nوى در هشتم رمضان 1148 قمرى وارد صحراى موغان ( مغان ) گرديد و دستور احضارِ اعيان و اشراف و جمعى از روحانيون و حاكمان و رؤساى لشكرها در تمام نقاط ايران را به آنجا صادر كرد . پس از حضور آنها ، به شرح خدمات خود در باره طرد اجانب از خاك ايران و ايجاد وحدت سياسى و نظامى پرداخت و گفت :\r\nمن وظيفه خود را در باب اصلاح نظام و تشكيل نيروى جديد و برقرار ساختن امنيت در كشور انجام دادم ، اينك طهماسب دوم و فرزندش ، عباس ميرزا هر دو حيات دارند . شما يكى از آن دو يا هر كس ديگر را كه مىخواهيد به سلطنت برداريد و من نيز به خراسان مىروم تا بقيهء عمرم را به راحتى بگذرانم . « 2 » \r\nاز آنجا كه نادر لياقت خود را در مدت دو سال بروز داده بود ، حاضران وى را براى سلطنت نامزد كردند و گفتند : لايق‌تر از تو كسى را براى سلطنت سراغ نداريم . نادر پس از چهل روز خوددارى ، قبول سلطنت را به شرط پذيرش پيشنهادش از طرف نمايندگانِ ايلات و قبايل كه به ملاقاتش آمده بودند موكول كرد و گفت : « اختلاف مذهب بين ايران و عثمانى و بسيارى از اقوام مجاور ايران موجب بروز جنگها و ناامنى شده است . بايد مردم ايران دست از مذهب تشيع بردارند و همه پيرو امام جعفر صادق ( ع ) شوند و من دربار عثمانى را وامىدارم كه مذهب\r\n\r\n","description":"","footnote":" ( 1 ) . ر . ك : محمود افشار ، يزدى ، افغان‌نامه ، ج 1 ، ص 559 - 582 .  ( 2 ) . عباس ، پرويز ، تاريخ دو هزار و پانصد سالهء ايران ، ج 3 ، ص 113 - 114 . ","page_name":" 150 ","page_number":148},
  {"content":"\r\n\r\nجعفرى را به عنوان ركن پنجم اسلام بپذيرد و درمسجد الحرام ركنى براى پيروان اين مذهب برقرار سازد . »\r\nنمايندگان صحراى مغانى اين پيشنهاد را پذيرفتند و شهادتنامه‌هاى متعددى به امضاى نمايندگان ايالات و ولايت رسيد و پيشنهادى در اين موضوع درباره رفع اختلافات ايران و عثمانى به اين شرح تنظيم گرديد :\r\nيك . چون ايرانيان از مذهب تشيع دست كشيده و پيرو مذهب جعفرى و تابع امام جعفر صادق ( ع ) شده‌اند ، علماى عثمانى بايد اين مذهب را به عنوان ركن پنجم اسلام بپذيرند .\r\nدو . براى پيروان مذهب جعفرى ركنى مخصوص در مسجدالحرام تعيين گردد .\r\nسه . هر سال از جانب دولت ايران يك نفر امير حاج براى رهبرى زوار ايرانى كه به مكه مىروند انتخاب شود .\r\nچهار . تمام اسراى طرفين آزاد شوند .\r\nپنج . روابط سياسى بين دولت ايران و عثمانى برقرار شود تا نمايندگان و سفراى آنها اختلافات سياسى و سرحدى را دوستانه بر طرف سازند .\r\nدولت عثمانى در قبول پيشنهاد نادر راجع به شناختن مذهب جعفرى به عنوان ركن پنجم اسلام تعلل ورزيد . نادر بر آن شد تا با قدرت نظامى اين پيشنهاد را تحميل كند و حتى برخى از شهرهاى متعلق به دولت عثمانى را تصرف كرد ، ولى فرستاده دولت عثمانى نزد نادر آمد و يادآور شد كه قبول اين شرط توسط دربار عثمانى موجب شورش و اغتشاش در كشور عثمانى شده ، تقاضا مىشود كه سپاه ايران به سرحدات برگردند و با دولت عثمانى قرارداد صلح امضا گردد . نادر اين مسئله را پذيرفت و قرارداد صلح بين او و احمد پاشا برقرار شد .\r\nدوره بيست ساله سردارى و حكومت نادر را بايد دوره تمام عيار نظامى دانست . وى با قدرت نظامى توانست مناطق از دست رفته ايران را پس بگيرد و در اين انديشه بود كه اختلافات شيعه و سنى را كه در زمان صفويه تشديد شده بود بر طرف كند و آنها را به هم نزديك نمايد . از طرف ايرانيان مخالفتى با تصميم نادر ابراز نشد ، زيرا جرأت مخالفت با وى را نداشتند ولى دولت عثمانى پيشنهادهاى نادر را نپذيرفت . « 1 » \r\n\r\n","description":"","footnote":" ( 1 ) . همان ، ص 113 - 114 و ص 129 . ","page_name":" 151 ","page_number":149},
  {"content":"\r\n\r\n\r\n4 . دوران كريم خان زند\r\nپس از كشته شدن نادر ( 1160 ق ) به دست همراهانش ، سران سپاه وى در هر گوشه‌اى از ايران سر به شورش برداشتند ، و خود را حاكم آن منطقه دانستند . تا آنكه كريم خان زند توانست پس از چهارده سال جنگ همه مدعيان را از ميان بردارد و يا زير نفوذ خويش درآورد . وى در ماه صفر 1179 قمرى وارد شيراز گرديد و آن شهر را پايتخت خود قرار داد .\r\nايل زند پيرو مذهب تشيع بودند . كريم خان به تقليد از سلاطين صفويه ، در ايام محرم به اقامهء مراسم عزادارى مىپرداخت . بديهى بود كه مقيد بودن وى به آداب مذهبى كه شعار ايرانيان بود در توجه عمومى نسبت به وكيل زند تأثير بسزايى داشت . او نسبت به مذهب تعصب نداشت و عقايد دينى را مانع انجام مقاصد و امور سياسى قرار نمىداد . او به پيروان تمام اديان احترام مىگذاشت و از لحاظ تعهدات اجتماعى و مقررات كشورى ، ميان افراد ملت تفاوتى نمىنهاد و اگر فردى از پيروان يكى از اديان ، مورد ستم مسلمانى قرار مىگرفت ، از وى حمايت مىكرد .\r\nكريم خان با اينكه به نقل مورخين ، خواندن و نوشتن نياموخته بود ، نسبت به دانشمندان و علماى مذهب احترام قائل بود و به طبقه عرفا و مشايخ علاقه‌مند بود و حضور برخى از وزارى علم دوست مانند ميرزا محمدحسين فراهانى و ميرزا محمدجعفر ، از منشيان قديم نادر كه امور كشورى را اداره مىكردند ، در ترويج علم و معارف آن عصر بىتأثير نبود . « 1 » \r\n\r\n5 . دوران قاجار\r\nمورخين ، دوره قاجار را دوران انحطاط مادى و معنوى ايران مىنامند . شرح زيانهايى كه در مدت حكمرانى سلاطين قاجار بر اين كشور رفته ، كتاب مفصلى را مىطلبد .\r\nدر آغاز سلطهء قاجار ، آغا محمد خان توانست كشور متحدى را تشكيل و كشور را از حالت ملوك الطوايفى نجات دهد ، ولى براى رسيدن به قدرت خونريزىهاى بسيار كرد و حتى به برادران و عموزادگان خويش رحم نكرد . « 2 » \r\n\r\n","description":"","footnote":" ( 1 ) ر ك همان ص 141 171 و ص 159 160 .  ( 2 ) تاريخ كامل ايران ص 590 تاريخ دو هزار و پانصد ساله ايران ج 3 ص 226 227 ","page_name":" 152 ","page_number":150},
  {"content":"\r\n\r\nامام خمينى مىفرمايد :\r\nشما نمىدانيد كه آن وقتى كه مىخواست حكومت به قاجار برسد و يك انقلابى بود كه يك رژيم سلطنتى را به يك رژيم سلطنتى ديگر يعنى يك طايفه‌اى را از بين ببرند و طايفه‌اى ديگر بيايند آغا محمد قجر در ايران چه كرد و برجهايى كه از سرهاى مردم درست كرد و امثال اينها . « 1 » \r\nدر زمان فتحعلى شاه طبق معاهدات ننگين گلستان و تركمن‌چاى بسيارى از شهرهاى ايران به روسها واگذار شد و ايران از حق كشتىرانى در درياى خزر محروم گرديد و دست اجانب بر اين كشور باز شد و لطمهء بزرگى به حاكميت ايران وارد آمد .\r\nدر زمان محمد شاه محاصرهء هرات صورت گرفت كه جز خسارت فايده ديگرى نداشت و عاقبت در زمان ناصرالدين شاه ايران از حاكميت خود بر هرات و تمام افغانستان چشم پوشيد و محمد شاه با كشتن صدر اعظم خود ميرزا ابوالقاسم فراهانى كه فردى دانشمند ، اديب ، مدير و مدبر بود لطمهء ديگرى بر اين كشور وارد كرد .\r\nدر زمان ناصرالدين شاه ، از طرف مشرق ايران ، خيوه و مرو و نقاط ديگر به دست روسها افتاد و نفوذ ايران بر بغداد و سليمانيه از دست رفت . اين پادشاه با كشتن شخصيت بزرگ ، خدوم ، آگاه و سياستمدارى چون اميركبير ضربه مهلكى بر اين كشور وارد كرد .\r\nدر دوران قاجار ، ثروتى كه صفويه و نادر اندوخته بودند بر باد رفت و علاوه بر آن يك سلسله امتيازات به خارجيان داده شد كه موجب دخالت آنها در امور داخلى اين كشور گرديد . « 2 » \r\n\r\n1 - 5 . مسائل مذهبى و دينى\r\nخاندان قاجار تظاهر به مذهب مىكردند ، ولى معلوم نيست اين گونه كارها از اعتقاد قلبى بوده يا براى فريب مردم و دوام سلطنت خويش بوده است . در اين دوران برخى از بزرگان دينى براى تقويت مذهب با سلاطين قاجار همكارى داشتند ، ولى آنها با روحانيون آگاه و بيدار و مخالف استبداد و استعمار چون سيد جمال‌الدين اسدآبادى ، سيد محمدحسن شيرازى مرجع بزرگ عالم تشيع رفتار خوبى نداشتند . سيد جمال را تبعيد كردند و به نصايح ميرزاى\r\n\r\n","description":"","footnote":" ( 1 ) . تاريخ كامل ايران ، ص 590 ؛ تاريخ دو هزار و پانصد ساله ايران . . . ، ج 3 ، ص 226 - 227 .  ( 2 ) . امام خمينى ، صحيفه نور ، ج 15 ، ص 85 . ","page_name":" 153 ","page_number":151},
  {"content":"\r\n\r\nشيرازى كه مخالف دادن امتياز تنباكو به انگليس بود وقعى ننهادند كه عاقبت ميرزا ، فتواى تحريم تنباكو را صادر كرد . پس از آن نيز به مقابله با فتوا پرداخته ، دست به اكاذيب و شايعات زدند و نسخه‌هاى آن را جمع نمودند ، ولى چون اينها فايده‌اى نبخشيد و نهضت مردم بالا گرفت و شعارها متوجه شخص شاه شد ، مجبور به لغو كلى امتياز گرديد و انگلستان متحمل ضرر بسيار سنگينى شد . « 1 » \r\nامام خمينى مىفرمايد :\r\nقضيه تنباكو در زمان مرحوم ميرزا به اينها فهماند كه با يك فتواى يك آقايى كه در يك دِه در عراق سكونت دارد ، يك امپراتورى را شكست داد و سلطان وقت هم با همهء كوششى كه كرد براى اينكه حفظ كند آن قرارداد را نتوانست ، حفظ بكند و مردم ايران قيام كردند و شكستند آن پيمانى كه آنها داشتند . « 2 » \r\nدر دوران مظفرالدين شاه نيز تحت تأثير گسترش نفوذ غرب ، روابط دربار با عالمان دينى به سردى گرائيد كه حضور روحانيون در نهضت مشروطيت و فعاليتهاى سياسى آنها به عنوان يك نيروى مخالف و معترض واكنشى به اقدامات غرب‌گرايانه حكومت بود . « 3 » \r\n\r\n6 . نهضت مشروطيت و نقش بزرگان تشيع\r\nحوادث و وقايع نهضت مشروطيت فراوان است و عواملى چند در پيدايش آن‌ها نقش داشت .\r\nيكى از مهم‌ترين آنها مراجع و بزرگان مذهبى بودند كه با آگاهى بخشيدن و بسيج مردم ، مبارزه غير فعال مردم را تبديل به مبارزه فعال نمودند .\r\nعلماى بزرگى كه در اين نهضت نقش مهمى داشتند عبارت بودند از : آيت الله طباطبايى ، آيت الله سيد عبداللَّه بهبهانى ، آيت اللَّه شيخ فضل اللَّه نورى و بزرگان نجف چون آيت اللَّه تهرانى ، آيت اللَّه خراسانى ، آيت اللَّه مازندرانى نيز با اين نهضت همراهى كردند .\r\n\r\n","description":"","footnote":" ( 1 ) . تاريخ دو هزار و پانصد ساله ايران . . . ، ج 3 ، ص 191 - 174 ؛ ر . ك : تاريخ شيعه ، ص 310 - 313 ؛ سيد جلال‌الدين ، مدنى ، تاريخ سياسى معاصر ايران ، ص 15 - 30 .  ( 2 ) . تروجنى ، سيد محمد هاشمى و حميد بصيرت‌منش ، تاريخ سياسى معاصر ايران از ديدگاه امام خمينى ، ص 44 .  ( 3 ) . فريدون ، اكبرزاده ، نقش رهبرى در نهضت مشروطه ، ملى نفت و انقلاب اسلامى ، ص 45 - 46 . ","page_name":" 154 ","page_number":152},
  {"content":"\r\n\r\nيكى ديگر از علماى معاصر مشروطه كه در اين نهضت نقش داشت ، ميرزا محمدحسين نائينى است كه با نوشتن كتاب « تنبيه الملّة » با ارائه بحثى نظرى ، منطقى و مستدل ، به دفاع از ايجاد مشروطيت برخاست و انگيزه او مذهب بود . « 1 » \r\nنهضت مشروطيت با حمايت بزرگان تشيع پيروز شد ، ولى پس از پيروزى به علت نبودن رهبرى واحد كه نظر او از جانب همه روحانيون و اقشار مردم پذيرفته شود ، اختلافات بين روشنفكران و روحانيون از يك سو و اختلافات بين روحانيون از سوى ديگر موجب گرديد نهضت مشروطيت از مسير اصلى خود منحرف گردد و در اين ميان تنها روحانىاى كه فعالانه در مقابل روشنفكرانمايان و بيگانگان ايستاد ، شيخ فضل‌الله نورى بود كه جان خود را در اين راه از دست داد . امام خمينى در اين باره مىفرمايد :\r\nشما وقتى كه تاريخ مشروطيت را بخوانيد ، مىبينيد كه در مشروطه بعد از اينكه ابتدا پيش رفت ، دستهايى آمد و تمام مردم ايران را به دو طبقه تقسيم كرد ، نه ايرانِ تنها ، از روحانيون بزرگ نجف يك دسته طرفدار مشروطيت ، يك دسته دشمن مشروطه . . . اين يك نقشه‌اى . . . كه تأثير كرد و نگذاشت كه مشروطه به آن طورى كه علماى بزرگ طرحش را ريخته بودند عملى بشود . به آنجا رساندند كه آنهايى كه مشروطه‌خواه بودند به دست يك عده كوبيده شدند ، تا آنجا كه مثل مرحوم حاج شيخ فضل‌الله نورى در ايران براى خاطر اينكه مىگفت بايد مشروطه مشروعه باشد و آن مشروطه‌اى كه از غرب و شرق به ما برسد قبول نداريم ، در همين تهران به دار زدند و مردم هم‌پاى او رقصيدند يا كف زدند . . . . « 2 » \r\nرقابت در مجلس بين احزاب و در درون صفوف بزرگان سياسى ، و از همه مهم‌تر مداخلات گسترده بيگانگان بويژه روس و انگليس ، جنگ جهانى اول و فعاليتهاى ارتشها و عاملان روسيه ، عثمانى ، انگليس و آلمان نوعى بىنظمى و هرج و مرج در كشور به وجود آورد . در واقع تهديد جنگى داخلى و فروپاشى كشور زمينه را براى ظهور دولتى كه بتواند آرامش و ثبات را بازگرداند فراهم ساخت كه كودتاى سوم اسفند 1299 شمسى و بنيانگذارى پهلوى از اين زاويه قابل بررسى است . « 3 » \r\n\r\n","description":"","footnote":" ( 1 ) . ر . ك : تاريخ سياسى معاصر ايران ، ج 1 ، ص 53 - 54 ؛ ر . ك : نقش رهبرى در نهضت مشروطه ملى نفت و انقلاب اسلامى ، ص 45 - 74 .  ( 2 ) . تاريخ معاصر ايران از ديدگاه امام خمينى ، ص 64 .  ( 3 ) . نقش رهبرى در نهضت مشروطه ، ملى نفت و انقلاب اسلامى ، ص 75 - 76 . ","page_name":" 155 ","page_number":153},
  {"content":"\r\n\r\n\r\n7 . دوران رضا شاه و محمدرضا شاه پهلوى\r\nرضا شاه با حمايت انگليس در سوم اسفند 1299 در رأس قواى 2500 نفرى خود با همراهى سيد ضياءالدين طباطبائى عازم تهران گرديد و در چهارم اسفند همه وزارتخانه‌ها و مؤسسات دولتى را تصرف و كابينه سپهدار را ساقط كرد . احمد شاه قاجار كه در برابر عمل انجام شده قرار گرفته بود به ناچار سه روز پس از كودتا در ششم اسفند 1299 فرمان نخست‌وزيرى سيد ضياء الدين را امضا كرد و رضا خان نيز با لقب سردار سپه به رياست لشكر قزاق منصوب شد .\r\nرضا خان چند روز بعد از استعفاى دولت مشيرالدوله در اول آبان 1302 طبق فرمان احمد شاه به نخست وزيرى برگزيده شد و احمد شاه چند روز پس از آن در دهم آبان 1302 ايران را به قصد اروپا ترك كرد و طى فرمانى برادر خود محمدحسن ميرزا را كه سمت وليعهدى داشت به نيابت سلطنت تعيين نمود .\r\nرضا خان در 25 بهمن 1303 از طريق مجلس توانست فرماندهى كل قوا كه از آنِ شاه بود به دست آورد و پس از آن به وليعهد بىاعتنايى كرد تا آنكه وى نيز راهى اروپا شد و سرانجام طى برنامه‌ريزى دقيق مجلس در آبان 1304 انقراض سلطنت قاجار را تصويب و حكومت موقت را تا تعيين سرنوشت آينده كشور به رضا خان سردار سپه سپرد . انگليس نخستين دولتى بود كه حكومت موقت را به رسميت شناخت و در مراسم تاجگذارى چهارم ارديبهشت 1305 مساعدت كرد و به دولت ايران وام جهت هزينه تاجگذارى پرداخت نمود . « 1 » \r\n\r\n1 - 7 . اقدامات سياسى و اجتماعى در دوران سلطنت رضا شاه\r\nاقداماتى كه در دوران رضا شاه رخ داد به اجمال عبارت است از :\r\nالف . انقراض سلسلهء قاجار .\r\nب . برگرداندن نام ماه‌هاى شمسى از عربى به فارسى .\r\nج . تغيير نظام آموزش و پرورش .\r\nد . سياست تضعيف مذهب . « 2 » \r\n\r\n","description":"","footnote":" ( 1 ) ر ك عليرضا امينى تحولات سياسى و اجتماعى ايران در دوران پهلوى ص 21 26 .  ( 2 ) همان ص 22 26 28 33 . ","page_name":" 156 ","page_number":154},
  {"content":"\r\n\r\nدر اين درس تنها به سياست تضعيف مذهب ، آن هم به اختصار مىپردازيم . رضا شاه پس از به قدرت رسيدن ، وظيفه خود را سربلندى اسلام اعلام و اعلاميه‌اى بدين مضمون صادر كرد : قوانين اسلام به منظور بهروزى مردم اجرا خواهد گرديد و معنويت مسلمانى كاملًا اجرا خواهد شد و فروش نوشابه‌هاى الكلى ممنوع خواهد گرديد .\r\nرضا شاه چون آگاه بود كه مذهب در ايران ريشه عميقى دارد و اگر بر خلاف آن گام بردارد موفق نخواهد شد ، خود را مسلمانى متعصب معرفى كرد و تظاهرات مذهبى زيادى براى جلب مردم و روحانيون داشت . به زيارت عتبات رفت در دسته‌هاى عزادارى محرم شركت مىكرد و مجلس روضه خوانى تشكيل مىداد . ولى ديرى نگذشت كه ماهيت خود را نشان داد و سياست مذهب‌زدايى را به مرحله اجرا درآورد .\r\nامپرياليسم انگليس كه در دوران قاجار متوجه قدرت فوق‌العاده مذهب و رهبران مذهبى در تحولات سياسى - اجتماعى ايران شده بود و امكان رسوخ در آنان را نيز مشكل بلكه غير ممكن مىدانست ، در موقعيت استثنايى كه در دوران رضا خان به دست آورده بود ، بر آن شد تا ضربه خود را وارد كرده و به گمان خود براى هميشه اقتدار مذهب و نفوذ رهبران مذهبى را ريشه‌كن كند . « 1 »  اقدامات مذهبىزدايى رضا خان عبارت بودند از :\r\nالف . جايگزين كردن نظام حقوقى به جاى شرعى .\r\nب . اجبارى كردن سربازى حتى براى طلبه‌ها .\r\nج . تغيير لباس ملى و حتى لباس روحانيون - مگر در موارد خاص - به لباس متحدالشكل به شكل اروپايى .\r\nد . خلاف تجدد دانستن آداب مذهبى .\r\nه . جايگزين كردن حقوقدانان اروپايى به جاى روحانيون .\r\nز . تغيير سن شرعى پانزده سال به [ سن قانونى 
  ] هجده سال .\r\nح . اجازه به زنان در مواردى براى اقدام به طلاق .\r\nط . اجازه تشريح مردگان مسلمان در دانشگاه پزشكى تهران .\r\nى . اجازه ورود خارجيان غير مسلمان به مساجد تاريخى براى بازديد .\r\n\r\n","description":"","footnote":" ( 1 ) . همان ، ص 22 ، 26 ، 28 و 33 . ","page_name":" 157 ","page_number":155},
  {"content":"\r\n\r\nه . غير مذهبى كردن قوه قضائيه با اضافه كردنِ شرط داشتن مدرك ليسانس از دانشكده حقوق تهران يا يكى از دانشگاههاى خارجى .\r\nو . رفع حجاب زنان .\r\nز . سياست جدايى دين از سياست . « 1 » \r\n\r\n2 - 7 . آغاز زمامدارى محمدرضا پهلوى\r\nرضا شاه در 25 شهريور 1320 تحت فشار حوادثِ پيش آمده ، به نفع پسر ارشد خود از مقام سلطنت استعفا داد . دولت بريتانيا پس از مشورت با زمامداران مسكو ، پسر بيست و يك ساله او محمدرضا را به عنوان پادشاه جديد ايران به رسميت شناختند . در سالهاى نخستين سلطنت وى امور ايران عملًا در دست سفراى انگليس و روس بود . آنها علنى و رسمى در امور داخلى ايران مداخله و امر و نهى مىكردند . و هدفى جز نابودى مذهب نداشتند . به گفتهء سيد جمال‌الدين اسدآبادى :\r\nهر مسلمانى بايد بداند كه انگليس قصد دارد ، دين اسلام را براندازد ، و مسلمانان را ، در هر جاى كرهء زمين ، نابود سازد ، اگر چه اين كار شدنى نيست . « 2 » \r\nپس از مدتى ، براساس توافقهاى استعمارى ، آمريكا نقش انگليس را در برخى كشورها ، از جمله ايران ، بر عهده گرفت . او دشمن بزرگ اسلام و ملت ايران گرديد و جنايات دورهء رضا خانى به صورتى ديگر با ديكته آمريكا ادامه يافت . در اينجا به برخى از اقدامات محمدرضا براى مذهب‌زدايى اشاره مىشود :\r\nيك . تصويب قانون تشكيل انجمنهاى ايالتى و ولايتى . « 3 » \r\n\r\n","description":"","footnote":" ( 1 ) . همان ، ص 34 - 40 ؛ تاريخ سياسى معاصر ايران ، ج 1 ، ص 117 - 120 .  ( 2 ) . سيد جمال‌الدين ، اسدآبادى ، العروة الوثقى ، ص 357 .  ( 3 ) . پس از فوت آيت الله بروجردى و آيت الله كاشانى در سال 1340 شاه و اسدالله علم فرصت مناسبى براى اهداف خويش پيدا كردند و قانون انجمنهاى ايالتى و ولايتى را در چهاردهم مهر 1341 براى زورآزمايى با روحانيون و پيوستگى كامل به غرب تصويب كردند . اين قانون بر خلاف قانون مصوب مجلس دوره اول ، قيد اسلام از شرايط انتخاب كنندگان و انتخاب شوندگان برداشته شده بود . همچنين سوگند به « كتب آسمانى » را به جاى قرآن كافى دانسته بود و به زنان حق رأى و تساوى حقوق با مردان داده شده بود . ( امينى ، عليرضا ، تحولات سياسى و اجتماعى ايران در دوران پهلوى ، ص 259 - 261 ) . ","page_name":" 158 ","page_number":156},
  {"content":"\r\n\r\nدو . انقلاب سفيد . « 1 » \r\nسه . تهاجم به مجلس سوگوارى مدرسه فيضيه و بازداشت امام خمينى و سپس تبعيد به تركيه و عراق .\r\nچهار . احياى كاپيتولاسيون . « 2 » \r\nپنج . جشنهاى 2500 سالهء شاهنشاهى ( 1350 ش )\r\nشش . تشكيل حزب رستاخيز .\r\nهفت . ارتباط با اسرائيل .\r\nهشت . افزايش نفوذ نظامى آمريكا در ايران .\r\nنه . تغيير تاريخ هجرى به شاهنشاهى .\r\nده . مقاله توهين‌آميز هفده دى 1356 روزنامه اطلاعات به امام خمينى ( ره ) . « 3 » \r\nدر برابر هر يك از موارد بالا عكس‌العملهايى از سوى روحانيون و مراجع بزرگ به خصوص امام خمينى و تبعيت از ايشان ، ملت مسلمان ايران در پى داشت و در اين راه خونهايى نيز به زمين ريخته شد تا آنكه صبر ملت مسلمان ايران با مقاله توهين‌آميز به امام خمينى به سرآمد و موجب انفجار بزرگ و قيام همگانى گرديد كه سقوط رژيم وابسته به آمريكا را در پى داشت و انقلاب اسلامى به بار نشست و حاكميت اسلام ناب محمدى پس از قرنها مبارزه شيعه ثمر داد .\r\n\r\n","description":"","footnote":" ( 1 ) . اصول انقلاب سفيدى كه شاه در نوزدهم دى سال 1341 اعلام كرد عبارتند از :\r\nالف . الغاى رژيم ارباب رعيتى با تصويب اصلاحات ارضى براساس لايحه اصلاحى قانون اصلاحات مصوب نوزدهم دى ماه 1340 و ملحقات آن .\r\nب . تصويب لايحه قانون ملى كردن جنگلها در سراسر كشور .\r\nج . تصويب لايحه قانون فروش سهام كارخانجات دولتى به عنوان پشتوانه اصلاحات ارضى .\r\nد . تصويب قانون لايحه قانون سهيم كردن كارگران در منافع كارگاههاى توليدى و صنعتى .\r\nه . لايحه اصلاحى قانون انتخابات .\r\nز . لايحه ايجاد سپاه دانش به منظور تعليمات عمومى و اجبارى .  ( 2 ) . طرح مصونيت مستشاران آمريكايى در ايران و حق نداشتن دادگاههاى ايران از محاكمه مجرمان آمريكايى كه در ايران هستند . ( تحولات سياسى و اجتماعى ايران در دوران پهلوى ، ص 266 - 267 و 291 )  ( 3 ) . ر . ك : تحولات سياسى و اجتماعى ايران در دوران پهلوى ، ص 259 - 329 ؛ محمدرضا ، حكيمى ، تفسير آفتاب ، ص 107 - 123 . ","page_name":" 159 ","page_number":157},
  {"content":"\r\n\r\nپرسش\r\n1 . نظريه‌هاى عالمان شيعه درباره حاكم غير معصوم در زمان غيبت چيست ؟ و نظريه چه كسى در زمان صفويه پيروز شد ؟\r\n2 . شرايط جواز همكارى با پادشاهان و مشروعيت قدرت آنها در زمان صفويه چه چيزهايى بود ؟\r\n3 . نادر شاه براى اتحاد شيعه و سنى چه تصميمى گرفت ؟\r\n4 . ديدگاه كريم خان زند نسبت به تشيع چگونه بود ؟\r\n5 . نهضت تنباكو چه بود ؟\r\n6 . علت شكست نهضت مشروطيت چه بود ؟\r\n7 . تحولات دوران رضا شاه را نام ببريد .\r\n8 . محمدرضا پهلوى براى مذهب‌زدايى چه اقداماتى انجام داد .\r\n\r\n","description":"","footnote":"","page_name":" 160 ","page_number":158},
  {"content":"\r\n\r\n\r\nدرس شانزدهم : امام خمينى و حكومت ناب اسلامى\r\n\r\n1 . حكومت مسلمانان و شيعه و حكومت اسلامى و شيعى\r\nبهترين حكومت براى تأمين سعادت كامل بشر ، حكومتى است كه پيامبران در پى جايگزينى آن با حكومتهاى بشرى بودند . پيامبران مأمور تأسيس حكومت الهى و نفى نظامهاى طاغوتى بودند . صورت كامل تعاليم آسمانى در اسلام تجلى كرد . و حكومت الهى توسط خاتم پيامبران ( ص ) تشكيل شد پيامبر ( ص ) براى استمرار حكومت اسلامى پس از خود به امر خداوند پيش‌بينى كرد و اين مسئوليت را به عهده « امامت » نهاد كه على ( ع ) نخستين رهبر و امام منصوص پس از پيامبر ( ص ) بود . بنابراين ، حكومت الهى ، همان حكومت و مديريتى است كه بر پايهء قرآن باشد و همراه تلقى و عملكرد امام ؛ يعنى كسى كه پس از پيامبر ( ص ) تنها آشناى با قرآن و سنت پيامبر ( ص ) و تنها غمخوار انسان مىباشد .\r\nبايد بين « حكومت مسلمانان » و « حكومت اسلامى » فرق قائل شد . مقصود از حكومت مسلمانان آن است كه اشخاصى كه در رأس قدرت و حكومت جاى مىگيرند ، از نظر اعتقادى ، مسلمان باشند . اما مقصود از حكومت اسلامى ، حكومتى است كه نظامنامهء آن بر پايهء تعاليم والاى اسلام قرار داشته باشد . همين‌گونه است حكومت شيعه و حكومت شيعى .\r\nپس حكومت شيعه ، الزاماً مصداق حكومت شيعى ، و حكومت مسلمانان ، الزاماً مصداق حكومت اسلامى نيست . « 1 » \r\n\r\n","description":"","footnote":" ( 1 ) . تفسير آفتاب ، 302 - 304 . ","page_name":" 161 ","page_number":159},
  {"content":"\r\n\r\n\r\n2 . سابقهء حكومت در تشيع\r\nدر تاريخ اسلام ، پس از ده سال حكومت اسلامى پيامبر ( ص ) حكومت شيعى كه در واقع همان استمرار حكومت اسلامى ناب محمدى بود ، تنها در دورهء حدود پنج سالهء حكومت حضرت على ( ع ) و چند ماه حكومت امام حسن ( ع ) تحقق يافت . ولى حكومت مسلمانان و شيعه ، در ايران و برخى نقاط جهان ، بارها پديد آمده است . شيعه از همان روزگاران قديم ، در برخى از كشورهاى اسلامى ، قدرت و حكمرانى يافت ، از جمله :\r\n- ادريسيان در مراكش ؛\r\n- حمدانيان در شام ؛\r\n- علويان در طبرستان و گيلان ؛\r\n- زيديان در يمن ؛\r\n- بويهيان در شيراز و بغداد ؛\r\n- مزيديان در حله و اطراف آن ؛\r\n- فاطميان در مصر ؛\r\n- اسماعيليان در ايران ؛\r\n- سربداران در خراسان ؛\r\n- مشعشعيان در خوزستان ؛\r\n- صفويان در ايران ؛\r\n- عادلشاهيان در هند ؛\r\n- قطبشاهيان در هند ؛\r\nآنچه در عصر حاضر در ايران به دست امام خمينى ( ره ) و هميارى مردم مسلمان اتفاق افتاد ، حكومت اسلامى شيعى است نه حكومت مسلمانان شيعه ، چون رهبرى انقلاب در دست پيشوايى دين و عالمى ربانى ، نايب امام « 1 »  و ولى فقيه جامع‌الشرائط قرار گرفت ، كه در هيچ يك از حكومتهاى مسلمانان شيعه در گذشته چنين نبوده است .\r\n\r\n","description":"","footnote":" ( 1 ) . همان ، ص 304 - 305 . ","page_name":" 162 ","page_number":160},
  {"content":"\r\n\r\nجنبشهاى مردمى در گذشته به رهبرى روحانيت تشيع ، گرچه پايه‌هاى حكومتهاى طاغوت را لرزانده و در مقاطعى از تاريخ منجر به حكومتهاى شيعه گرديده بود ، ولى با وجود زمينه‌هاى مساعد و فداكاريهاى بسيار ، قدرت و حاكميت به معنى كامل آن در دست رهبرى دينى قرار نگرفت . هرگاه تودهء عظيم مردم آماده مىشد كه سرنوشت خويش را به دست بگيرد ، عواملى از داخل و خارج جنبش را به شكست يا انحراف مىكشاندند و رهبران دينى را با شايعات و اتهامات منزوى مىكردند و قوانين هميشه سازگار و قابل اجراى الهى را كه اساس و مبناى مكتب تشيع بود ، غير قابل اجرا اعلام مىكردند . از طرف ديگر ، با تبليغات وسيع جاذبه‌هاى تمدن غرب را به رخ ملت مسلمان ايران مىكشيدند . ولى با همهء كارشكنيها براى كنار زدن روحانيت و جدايى دين از سياست در سده‌هاى اخير و شكل نگرفتن حكومت آرمانى تشيع پس از غيبت كبرا ، نهضت اسلامى ايران به رهبرى روحانيت و شخص امام خمينى ( ره ) در سال 1341 آغاز و با درس از عبرتهاى گذشته با تمام توطئه‌ها مقابله كرد و پس از پانزده سال تلاش و مجاهدت پيروز گرديد . با اين پيروزى بسيارى از موازين و معيارهاى جهانى به هم ريخت و عصر جديدى با خصوصيات تازه در مركز خاورميانه ايجاد كرد و با عنوان انقلاب اسلامى و اسلام ناب محمدى ، ارزشهاى اسلامى و حكومت علوى را احيا نمود .\r\n\r\n3 . مشروعيت حكومت از ديدگاه شيعه\r\nدر فلسفه سياسى مكتب تشيع ، حكومت از آن خدا است و به قبول و سعى مردم بستگى ندارد ، گرچه تحقق اين حاكميت با پذيرش مردم است . بنابراين ولايت معنوى و مرجعيت دينى ائمهء اطهار شيعه ( ع ) با نص الهى است و مشروعيت هر حكومتى در دوران غيبت كبرى تنها با تفويض از طرف امام زمان حضرت مهدى ( عج ) به عنوان نايب عام امكان‌پذير است .\r\nاين ساختار كه در زمانهاى بعد و به ويژه امروز به عنوان رهبرى ولايت فقيه ، شناخته شده ، از كارآمدترين شيوه‌هاى رهبرى دينى به شمار مىرود و بر مسلمانان است كه با مراجعهء به اين گونه رهبرى پاسخهاى پرسشهاى شرعى ، اعتقادى و اجتماعى خود را دريافت نمايند تا آن‌گاه كه مسير تاريخ به پايان با شكوه خود نزديك گردد و آخرين امام و حجت خدا حكومت را به دست بگيرد .\r\n\r\n","description":"","footnote":"","page_name":" 163 ","page_number":161},
  {"content":"\r\n\r\nفقهاى شيعه در گذشته از ولايت فقيه و حكومت اسلامى سخن به ميان آورده بودند ، ولى طرح جامع آن در اوج خفقان رژيم طاغوت و استبداد پهلوى از سوى امام خمينى ( ره ) ارائه گرديد . و عملًا با جديت تمام و پشتوانهء مردمى بدون تزلزل و لحظه‌اى درنگ و سازش اين آرمان شيعه را به پيش برد تا تحقق بخشيد .\r\n\r\n4 . نقش امام خمينى در تحقق حكومت اسلامى\r\nعلل و عوامل چندى در تحقق حكومت اسلامى دخيل بوده كه مهم‌ترينِ آنها ، رهبرى آن به دست مرجع تقليد و نايب امام زمان بوده است ؛ رهبرى كه مردم عمل به حكم او را وظيفه شرعى خود مىدانستند و براى اجراى آن از جان ، مال و فرزند دريغ نمىورزيدند .\r\nرژيم طاغوت همواره از مرجعيت شيعه وحشت داشت و آن را مانع از اجراى بسيارى از اهداف خود مىدانست . پس از فوت آيت الله بروجردى در فروردين 1340 فرصت را مناسب پنداشت تا به اجراى برنامه‌هاى خود بپردازد . از اين رو درصدد برآمد مركزيت روحانيت را در داخل كشور كم‌رنگ نمايد تا در آينده براى او ايجاد خطر ننمايد و يا مانع بالقوه‌اى در برابر حكومت نباشد . به همين جهت پس از آيت الله بروجردى كوشيد كه مرجعيت در خارج از كشور باشد . از تلگراف تسليت شاه به نجف به مناسبت درگذشت آيةالله بروجردى ، اين معنى به دست مىآيد .\r\nرژيم وابسته كه كار روحانيت در ايران را پايان يافته تلقى مىكرد ، دست به اقداماتى براى از رسميت انداختن اسلام در كشور زد ، تا بدين وسيله مانع اصلى در راهِ حضور استكبار و استعمار در كشور را از سر راه بردارد .\r\nرژيم طاغوت تا آن زمان نمىتوانست به طور علنى اين كار را انجام دهد ، امّا در اين برههء جديد ، اسدالله علم ، نخست‌وزير فراماسونر شاه ، لايحه‌اى را در هيأت دولت به تصويب رسانيد كه لايحهء انتخابات انجمنهاى ايالتى ( استانى ) و ولايتى ( شهرستانى ) را كه در مشروطه بود ، تغيير مىداد . در اين تغيير ، دولت علم ، قيد « اسلام » را از شرايط انتخاب نمايندگان حذف كرد و به جاى سوگند به قرآن ، سوگند به « كتاب آسمانى » نهاد و به زنها هم حق رأى و حق انتخاب شدن داد كه در قانون مشروطه زنها حق رأى و انتخاب شدن را نداشتند .\r\n\r\n","description":"","footnote":"","page_name":" 164 ","page_number":162},
  {"content":"\r\n\r\nنكته اساسى در لايحه پيش گفته حذف اسلام و قرآن بود و موضوع حق رأى زنها اين بود كه اگر علماى اسلام مخالفت كردند ، آنها را مخالف ترقى زنها معرفى كنند و هياهو راه بيندازند كه هدف اصلى آنها در اين هياهو گم شود .\r\nرژيم ، غافل از آنكه شخصيت بىنظيرى چون امام خمينى ( ره ) كه تمام حوادث گذشته را با دقت مطالعه كرده بلافاصله پس از آيت الله بروجردى پرچم را به دست مىگيرد و برافراشته‌تر از گذشته مانع از اجراى اهداف طاغوت مىگردد . امام خمينى ( ره ) پس از تصويب قانون پيش گفته ، در رأس مخالفان قرار گرفت و با سخنانى مستحكم نشان داد دخالت روحانيت در سياست پايان نيافته ، بلكه با قدرتى جديد و وسيع‌تر ادامه دارد .\r\nامام طى تلگرافى به عَلَم و سپس به شاه اين لايحه را مخالف اسلام و قانون اساسى اعلام مىكند . پس از دو ماه مبارزه و مقاومت امام ، روحانيت و مردم مسلمان ايران ، اسدالله علم در دهم آذر 1340 اعلام مىدارد كه قانون مربوط به انجمنهاى ايالتى و ولايتى قابل اجرا نخواهد بود . « 1 » \r\nاين پيروزى كه در مرحله اول رويارويى طاغوت با روحانيت و اسلام درمدتى كوتاه به دست آمد ، مردم را اميدوار به حركت الهى خويش ساخت و بر خلاف خواست رژيم ، دوباره اسلام و روحانيت در ميان مردم مستحكم‌تر شده و طاغوت در اين آزمايش اسلام‌زدايى ناكام ماند .\r\n\r\n5 . نقشه‌هاى آمريكا و نظر امام\r\nآمريكا كه نقشه‌هاى خطرناك و دامنه‌دارى عليه اسلام داشت ، به اين سادگى دست بردار نبوده ، درصدد اجراى ديگر برنامه‌هاى خود برآمد . معاون وزارت خارجه آمريكا در امور خاور ميانه ، « فيليپ تالبوت » در همان سال 41 گفته بود : « ايران با تشويقها و كمكهاى آمريكا شروع به اجراى برنامه شجاعانه‌اى كرده كه عبارت از تثبيت اوضاع سياسى ، و رفع مشكلات داخلى است . . . و اين برنامه كه در سال 1963 م ( 1341 شمسى ) آغاز مىشود ، كاملًا جديد و پرارزش است . » « 2 »  امام خمينى كه به عمق ماجرا پى برده بود ، ياران خود و علماى اسلام را\r\n\r\n","description":"","footnote":" ( 1 ) . تحولات سياسى و اجتماعى ايران در دوران پهلوى ، ص 259 - 265 ؛ اسدالله ، بادام‌چيان ، شناخت انقلاب اسلامى و ريشه‌هاى آن ، ص 191 - 192 .  ( 2 ) . شناخت انقلاب اسلامى و ريشه‌هاى آن ، ص 192 - 193 . ","page_name":" 165 ","page_number":163},
  {"content":"\r\n\r\nمتوجه قضايا كرد و پس از اتمام غائله انجمهاى ايالتى و ولايتى ، در اعلاميه تشكرآميزى فرمود :\r\nقيام عمومى - دينى شما موجب عبرت براى اجانب گرديد . ليكن لازم است متذكر شوم كه مسلمين بايد بيش از پيش بيدار و هوشيار بوده ، مراقب اوضاع خود و مصالح اسلام باشند و صفوف خود را فشرده‌تر كنند . « 1 » \r\nشاه براى اجراى برنامه‌هاى آمريكايى خود طرحهاى ديگر مثل انقلاب سفيد و به رفراندوم گذاشتن آن به اجرا مىگذارد كه با اعتراض شديد روحانيت و امام خمينى ( ره ) روبرو مىشود و امام عيد نوروز آن سال را طى اعلاميه‌اى عزا اعلام مىكند .\r\nرژيم شاه براى تضعيف روحانيت در دوم فروردين 1342 كه مصادف با 25 شوال ، روز وفات امام صادق ( ع ) بود ، مجلس عزادارى را به هم مىريزد و سپس طلاب مدرسه فيضيه را به خاك و خون مىكشد . اين بار نيز با اعتراض شديد امام روبرو مىشود و امام ( ره ) در محرم همان سال طى بيانيه‌اى از وعاظ و گويندگان مىخواهد كه از تهديد رژيم نهراسند و وظيفه دينى خود را انجام دهند و مردم را از خطر اسرائيل و عمال آن آگاه سازند . خود نيز طى نطقى در روز عاشورا در مدرسه فيضيه ، به عملكرد رژيم شديداً حمله مىكند و مردم را از خطر آمريكا و اسرائيل و در خطر بودن اسلام آگاه مىنمايد كه در پى آن امام بازداشت مىشود . مردم مسلمان با شنيدن بازداشت امام ، قيام مىكنند كه حادثه پانزده خرداد 1342 رخ مىدهد و ده‌ها نفر از مردم قم و ورامين در اين قيام به شهادت مىرسند . اين قيام نقطه عطفى در تاريخ مبارزات و تحولات ايران به شمار مىرود .\r\nامام خمينى در فروردين 1343 از زندان آزاد مىشود و دوباره عليه رژيم به دليل گرفتن وام از آمريكا و لايحه كاپيتولاسيون سخنرانى مىكند و شاه ، اسرائيل و آمريكا را به شدت مورد هجوم قرار داده ، مردم را عليه آنها به قيام دعوت مىنمايد .\r\nسخنان كوبنده امام بهانه‌اى براى رژيم جهت تبعيد وى شد . شب سيزدهم آبان 1343 صدها نيروى رژيم منزل امام را محاصره و وى را بازداشت و ابتدا به تركيه و پس از چندى به عراق\r\n\r\n","description":"","footnote":" ( 1 ) . همان . ","page_name":" 166 ","page_number":164},
  {"content":"\r\n\r\nتبعيد مىكنند .\r\nامام در تبعيد نيز در مقابل عملكردهاى رژيم شاه ساكت نمىنشيند و به هر مناسبتى با اطلاعيه و سخنرانى به افشاى نيّات پليد رژيم شاه مىپردازد . تا آنكه روزنامه اطلاعات در روز هفدهم دى 1356 در مقاله‌اى تحت عنوان « ايران و استعمار سرخ و سياه » به قلم احمد رشيدىمطلق ، صريحاً به امام خمينى اهانت مىنمايد كه احساسات مذهبى مردم به ويژه مردم قم جريحه‌دار و به واكنش‌هاى شديد و درگيريهاى جدى بين مردم و رژيم تبديل مىشود . اين تظاهرات پس از سه روز منجر به قيام خونين نوزدهم دى 1356 در قم و كشته و مجروح شدن تعدادى از مردم و طلاب گرديد . پس از حادثه قم ، جنبش تبريز در چهلم شهداى قم در 29 بهمن همان سال شكل مىگيرد و در چهلم تبريز ، مردم يزد قيام مىكنند و سپس سراسر ايران يكپارچه تبديل به قيام و تظاهرات و اعتصاب و درگيرى و . . . مىگردد . با ادامهء اين حوادث ، چند دولت عوض مىشود ، ولى براى رژيم فايده‌اى نمىبخشد تا آنكه شاه در 26 دى 1357 ايران را به مقصد مصر ترك مىكند و با اين اقدام خود ، پايان سلسله پهلوى و نابودى دولت دست نشانده آمريكا را در ايران رقم مىزند .\r\nامام خمينى در روز دوازدهم بهمن 1357 پس از چهارده سال تبعيد به ايران بازمىگردد و مورد استقبال بىنظير مردم از فرودگاه تا بهشت زهرا قرار مىگيرد و طى سخنانى در بهشت زهرا مىفرمايد :\r\nمن دولت تعيين مىكنم ! من توى دهن اين دولت مىزنم ! من به پشتيبانى اين ملت دولت تعيين مىكنم ، دولت غير قانونى بايد برود . . . !\r\nپس از ورود امام به ايران ، مردم ايران هر روز براى اعلام وفادارى و بيعت در محل استقرار امام حاضر مىشدند . تا آنكه در نوزدهم بهمن ماه پرسنل نيروى هوايى نيز همبستگى خود را با امام اعلام نمودند و در 22 بهمن ارتش اعلام بىطرفى مىنمايد و با غروب آن روز ، عمر رژيم شاهنشاهى ايران به سر مىرسد و انقلاب اسلامى ايران به رهبرى امام خمينى پيروز مىگردد و نظام جمهورى اسلامى با ويژگيهاى منحصر به خود در عصر كنونى تأسيس مىشود . « 1 » \r\n\r\n","description":"","footnote":" ( 1 ) . ر . ك : تحولات سياسى و اجتماعى ايران در دوران پهلوى ، ص 266 - 347 . ","page_name":" 167 ","page_number":165},
  {"content":"\r\n\r\n\r\n6 . ويژگيهاى جمهورى اسلامى ايران\r\nجمهورى اسلامى ايران داراى ويژگيهايى است كه در مجموع آن را از ديگر سيستمهاى سياسى و شكلهاى حكومتى ديگر متمايز مىكند . مهم‌ترين ويژگى اين نظام آن است كه در جهان معاصر بر آن شده تا در قالب « جمهورى » ، حكومت اسلامى را بر اساس « ولايت فقيه » تحقق بخشد و « اسلام فقاهتى » را زير بنا و جهت دهندهء حكومت و دولت در تمامى عرصه‌هاى فردى و اجتماعى و در قواى سه گانه حاكم بر جامعه ( مقننه ، قضائيه و مجريه ) قرار دهد .\r\nدر مقدمهء قانون اساسى آمده است : « حكومت از ديدگاه اسلام برخاسته از موضع طبقاتى و سلطه‌گرى فردى يا گروهى نيست ، بلكه تبلور آرمان سياسى ملتى هم كيش و هم فكر است كه به خود سازمان مىدهد تا روند تحول فكرى و عقيدتى راه خود را به سوى هدف نهايى ( حركت به سوى الله ) بگشايد . . . در ايجاد نهادها و بنيادهاى سياسى كه خود پايهء تشكيل جامعه است براساس تلقى مكتبىِ صالحان ، عهده‌دار حكومت و ادارهء مملكت مىگردند . ( انَّ الْارْضَ يَرِثُها عِبادِىَ الصَّالِحُونَ ) و قانونگذارى كه مبين ضابطه‌هاى مديريت اجتماعى است بر مدار قرآن و سنت جريان مىيابد . بنابراين نظارت دقيق و جدى از ناحيهء اسلام‌شناسان عادل و پرهيزگار و متعهد ( فقهاى عادل ) امرى محتوم و ضرورى است . . . براساس ولايت امر و امامت مستمر ، قانون اساسى زمينهء تحقق رهبرى جامع الشرايطى را كه از طرف مردم به عنوان رهبر شناخته مىشود ( مَجَارِىَ الامُورِ وَ الاحكَامِ عَلَى ايْدِى العُلماءِ يَأمُرُ الامَناءِ عَلى حَلالِهِ و حرامِهِ ) « 1 »  آماده مىكند تا ضامن عدم انحراف سازمانهاى مختلف از وظايف اصيل اسلامى خود باشد . »\r\n« ولايت فقيه » در پاييز 1367 شمسى در بيان امام خمينى به « ولايت مطلقهء فقيه » تعبير شد ، و سپس در اصلاحيه قانون اساسى منعكس گرديد . در عين حال ، « جمهورى » نيز ، كه « ولايت جمهور مردم » است مقبول افتاده است و اين دو با هم سازگارى پيدا كرده‌اند ، چرا كه اولًا « چون هدف از حكومت ، رشد دادن انسان در حركت به سوى نظام الهى است ( وَ الىَ اللَّهِ المَصير ) تا زمينهء بروز و شكوفايى استعدادها به منظور تجلّى ابعاد خداگونگى انسان فراهم آيد ( تخلقوا باخلاق الله ) و اين جز در گرو مشاركت فعال و گستردهء تمامى عناصر اجتماع در روند\r\n\r\n","description":"","footnote":" ( 1 ) . بحارالانوار ، ج 100 ، ص 80 . ","page_name":" 168 ","page_number":166},
  {"content":"\r\n\r\nتحول نمىتواند باشد . با توجه به اين جهت قانون اساسى زمينهء چنين مشاركتى را در تمام مراحل تصميم‌گيريهاى سياسى و سرنوشت‌ساز براى همهء افراد اجتماع فراهم مىسازد تا در مسير تكامل انسان هر فردى خود دست اندر كار و مسئول رشد و ارتقاء و رهبرى گردد كه اين همان تحقق حكومت مستضعفين در زمين خواهد بود ، » و ثانياً ، رهبر و فقيه صاحب امر را نيز مردم برمىگزينند و در واقع ، ولايت او را تحقق مىبخشند .\r\nچنين انديشه و تفسيرى از حكومت و دولت ، ولايت و رهبرى ، نقش مردم در حكومت و در نهايت تلفيق « جمهورى » و « اسلام » و به عبارت ديگرى آميختن « حكومت مكتبى » و « نظام پارلمانى » در جهان امروز بىسابقه بوده و به ويژه در تاريخ شيعى كاملًا تازگى دارد . و از نوين‌ترين سيستمهايى است كه به بركت دين مبين اسلام و مذهب تشيع به عالم سياست وارد شده و كارآمدى خود را در دوران حكومت نبوى و علوى به اثبات رسانده است و با داشتن مشروعيت الهى از مقبوليت مردمى برخوردار است . اين است كه در جهان امروز جمهورى اسلامى ايران ، با قانون اساسى و نظريه‌هاى نوين خود ، تجربهء كاملًا تازه‌اى پس از حكومت نبوى و علوى در جهان و عالم اسلام است . به ويژه اين نظريه‌ها ، تحول عميق و بىسابقه‌اى در انديشهء سياسى و كلامى سنتى شيعى پديد آورده است . « 1 » \r\nاز ويژگيهاى عمدهء جمهورى اسلامى و قانون اساسى ايران بُعد « شيعى » بودن آن است . با اينكه عنوان رسمى نظام و قانون متصف به صفت « اسلاميت » است ، اما اسلامى مورد توجه واقع شده كه بر مبناى انديشه‌هاى سياسى و كلامى و فقهى خاص شيعى باشد ، مثلًا « ولايت فقيه » شيعى به عنوان ضابطه ايدئولوژيك و مشروعيت نظام مقبول واقع شده است . به همين دليل است كه در رياست جمهورى نيز شرط شيعى بودن براى رئيس جمهور منظور شده است .\r\nفقهاى شوراى نگهبان و اعضاى حقوقدان آن نيز همه از شيعيان انتخاب مىشوند . بديهى است كه مجلس شوراى اسلامى هم لزوماً متعهد است كه به فقه و به آراء فقيهان شيعى استناد كند .\r\nاين تمهيدات و اصول حاكم بر قانون اساسى ، از نظام جمهورى اسلامى يك حكومت شيعى كامل مىسازد ، البته با توجه به اينكه اكثر مردم ايران شيعه هستند و روحانيت و روشنفكران\r\n\r\n","description":"","footnote":" ( 1 ) . دائرة المعارف تشيع ، ذيل عنوان « جمهورى اسلامى ايران » . ","page_name":" 169 ","page_number":167},
  {"content":"\r\n\r\nشيعى در خيزش انقلابى اخير بيشترين نقش را داشته و در نهايت ، رهبرى انقلاب به يك فقيه و مرجع مقتدر شيعى انتقال يافته ، تأسيس نظامى بر بنياد آراء و عقايد شيعى و تعيين مذهب اثنىعشرى به عنوان مذهب رسمى كشور ، امرى مشروع و طبيعى به نظر مىرسد . با اين همه بايد توجه داشت كه در اصول مختلف قانون اساسى ، حقوق اقليت قابل توجه مسلمانان غير شيعى رعايت شده و آنان در عمل به احكام فقهى و آراء مذهبى خاص خود از آزادى كامل برخوردارند ( اصل 12 ) و در مجلس شوراى اسلامى نيز حضور دارند . همان‌گونه كه طبق اصل سيزدهم قانون اساسى « ايرانيان زرتشتى ، كليمى و مسيحى نيز در حدود قانون در انجام مراسم دينى خود آزادند و در احوال شخصى و تعليمات دينى بر طبق آيين خود عمل مىكنند . » « 1 » \r\nدر حقيقت درخت طيّبه و تناور و سرسبز انقلاب اسلامى ايران ، از اسلام ناب محمدى ( ص ) به رهبرى امام خمينى ( ره ) ، پيدايش يافته و رشد كرده و با بعد تشيع ناب علوى به راحتى مىتواند از آسيبها و انحرافها و التقاطها مصون بماند و راه صحيح خود را انتخاب كند و مردم را حول محور ولايت ، در مواقع حساس از خطرهاى تندروى و كندروى و احساساتى شدن و انجام كارهاى بىمنطق و افتادن در دامهاى سياسى و حركتهاى ناصحيح اجتماعى حفظ كند . و بر مردم است كه با پشتيبانى كامل از رهبرى ، به هميارى و همكارى خود براى استمرار حكومت شيعى ناب ادامه دهند تا انشاء الله اين پرچم و حكومتى كه از مشروعيت الهى و مقبوليت مردمى برخوردار است و به تعبير ديگر از مردم سالارى دينى بهره‌مند است ، به دست صاحب اصلى آن در تمام عالم برافراشته گردد .\r\nپرسش\r\n1 . تفاوت حكومت شيعه و حكومت شيعى بيان كنيد .\r\n2 . به نظر شيعه مشروعيت حكومت در چيست ؟\r\n3 . نقش امام خمينى را در تحقق حكومت شيعى بيان كنيد .\r\n4 . مهم‌ترين ويژگى جمهورى اسلامى در جهان معاصر چيست ؟\r\n5 . بُعد « شيعى » جمهورى اسلامى ايران و قانون اساسى در چيست ؟\r\n\r\n","description":"","footnote":" ( 1 ) . دائرة المعارف تشيع ، ذيل عنوان « جمهورى اسلامى ايران » . ","page_name":" 170 ","page_number":168},
  {"content":"\r\n\r\n\r\nمنابع\r\n1 . قرآن كريم\r\n2 . نهج‌البلاغه ، ترجمه شهيدى .\r\n3 . مرتضى ، مطهرى ، آشنايى با علوم اسلامى ، صدرا ، قم ، [ بى تا 
  ] .\r\n4 . علىاصغر ، فقيهى ، آل بويه و اوضاع زمان ايشان . . . ، صبا ، گيلان ، 1357 ش .\r\n5 . ابوجعفر ، محمد بن حسن ، طوسى ، اختيار معرفة الرجال ( رجال الكشى ) ، تصحيح سيد حسن مصطفوى ، دانشگاه تهران ، 1341 ش .\r\n6 . ابوالحسن على بن محمد ، ابن اثير جزرى ، اسد الغابة فى معرفة الصحابه ، تحقيق على محمد معوض و عادل احمد عبدالموجود ، دارالكتب العلميه ، بيروت ، 1415 ق .\r\n7 . عبدالقاهر بن طاهر ، بغدادى تميمى ، اصول الدين ، مطبعة الدوله ، استانبول ، 1346 ق .\r\n8 . محمد بن يعقوب ، كلينى ، اصول كافى ، تحقيق محمد آخوندى ، دارالكتب الاسلاميه ، تهران ، 1350 .\r\n9 . عمر رضا ، كحاله ، اعلام النساء فى عالمى العرب و الاسلام ، مطبعة الهاشمى ، دمشق ، [ بى تا 
  ] .\r\n10 . ابوعلى فضل بن حسن ، طبرسى ، اعلام الورى باعلام الهدى ، دار الكتب الاسلاميه ، تهران ، 1390 ق .\r\n11 . سيد محسن ، امين ، اعيان الشيعه ، بيروت ، احياء التراث ، 1399 ق .\r\n12 . احمد بن على ، طبرسى ، الاحتجاج على اهل اللجاج ، مطبعة النعمان ، نجف ، 1384 ق .\r\n13 . يوسف بن عبدالله ، ابن عبدالبر ، الاستيعاب فى معرفة الاصحاب ، دارالكتب العلميه ، بيروت ، 1415 ق .\r\n14 . على بن موسى بن جعفر طاووس ، سيد بن طاووس ، الاقبال الاعمال الحسنه فيما يعمل مرة بالسنة ، مركز نشر التابع لمكتب الاعلام الاسلامى ، دوم ، قم ، 1418 ق .\r\n15 . ابوحامد ، محمد ، غزالى ، الاقتصاد فى الاعتقاد ، مكتبة الجندى ، قاهره ، 1393 ق .\r\n16 . محمد بن على ، صدوق ، الامالى ، مؤسسة الاعلمى للمطبوعات ، بيروت ، پنجم ، 1410 ق .\r\n17 . محمدباقر ، صدر ، تشيع يا اسلام راستين ، [ بى تا 
  ] .\r\n18 . دار احياء التراث اهل البيت ، امامت ، تهران ، [ بى تا 
  ] .\r\n19 . مرتضى ، مطهرى ، امامت و رهبرى ، صدرا ، قم ، 1368 ش .\r\n\r\n","description":"","footnote":"","page_name":" 171 ","page_number":169},
  {"content":"\r\n\r\n20 . زابينه ، اشميتكه ، انديشه‌هاى كلامى علامه حلى ، ترجمه احمد نمايى .\r\n21 . مرتضى ، يوسفىراد ، انديشهء سياسى خواجه نصيرالدين طوسى ، دفتر تبليغات اسلامى قم ، اول ، قم ، 1380 ش .\r\n22 . احمد بن يحيى ، بلاذرى ، انساب الاشراف ، دارالنشر ، بيروت ، 1400 ق .\r\n23 . محمد بن نعمان عكبرى بغدادى ، مفيد ، اوائل المقالات ( مصنفات شيخ مفيد ، ج 4 ) مؤسسة النشر الاسلامى ، دوم ، قم ، 1410 ق .\r\n24 . تاج‌بخش ، ايران در زمان صفويه ، [ بىجا 
  ] ، [ بىنا 
  ] ، [ بىتا 
  ] .\r\n25 . حسن بن يوسف ، حلّى ، باب حادى عشر ، سلمان فارسى ، اول ، قم ، 1370 ش .\r\n26 . محمدباقر ، مجلسى ، بحارالانوار . . . ، دار احياء التراث العربى ، بيروت ، 1983 م .\r\n27 . مكارم و جمعى از دانشمندان ، شيرازى ، پيام قرآن ، نسل جوان ، اول ، قم ، 1369 ش .\r\n28 . ابوجعفر محمد بن جرير ، طبرى ، تاريخ الامم والملوك ( تاريخ طبرى ) ، تحقيق ابوالفضل ابراهيم ، روائع التراث العربى ، بيروت [ بى تا 
  ] .\r\n29 . احمد بن ابىيعقوب ، يعقوبى ، تاريخ اليعقوبى ، دار صادر ، بيروت ، [ بى تا 
  ] .\r\n30 . سعيد ، نفيسى ، تاريخ ايران از انقراض ساسانيان تا انقراض امويان ، مؤسسه مطالعات و تحقيقات اجتماعى ، تهران ، 1343 ش .\r\n31 . عبدالحسين ، زرين‌كوب ، تاريخ ايران بعد از اسلام ، اميركبير .\r\n32 . ن ، و ، ييگولوسكايا ، و ديگران ، تاريخ ايران در دوران باستان تا پايان سده هيجدهم ميلادى ، ترجمه كريم كشاورز ، مؤسسه مطالعات و تحقيقات اجتماعى ، اول ، تهران ، 1346 ش .\r\n33 . سيد احمدرضا ، خضرى ، تاريخ تشيع ، پژوهشگاه حوزه و دانشگاه ، اول ، قم ، 1384 ش .\r\n34 . رسول ، جعفريان ، تاريخ تشيع در ايران از آغاز تا قرن هفتم هجرى ، انصاريان ، اول ، 1375 ش .\r\n35 . عباس ، پرويز ، تاريخ دو هزار و پانصد ساله ايران از تشكيل سلسله صفويه تا عصر حاضر ، مؤسسه مطبوعاتى علمى ، اول ، تهران ، 1343 ش .\r\n36 . سيد جلال‌الدين ، مدنى ، تاريخ سياسى معاصر ايران ، جامعه مدرسين حوزه علميه قم ، 1361 ش .\r\n37 . محمدجواد ، مشكور ، تاريخ شيعه و فرقه‌هاى اسلام تا قرن چهارم ، اشرافى ، تهران ، 1362 ش .\r\n38 . ج ، ج ، ساندرز ، تاريخ فتوحات مغول ، مترجم : حالت ابوالقاسم ، سپهر ، اول ، تهران ، 1361 ش .\r\n39 . عبداللَّه ، رازى ، تاريخ كامل ايران ، اقبال و شركاء ، تهران ، 1347 ش .\r\n40 . ابوالقاسم على بن الحسين ، ابن عساكر ، تاريخ مدينه دمشق ، مؤسسه محمدى ، بيروت ، 1398 ق .\r\n41 . سيد محمد هاشمى تروجنى ، و حميد ، بصيرت منش ، تاريخ معاصر ايران از ديدگاه امام خمينى ، مؤسسه تنظيم و نشر آثار امام خمينى ، اول ، تهران ، 1378 ش .\r\n\r\n","description":"","footnote":"","page_name":" 172 ","page_number":170},
  {"content":"\r\n\r\n42 . عباس ، اقبال آشتيانى ، تاريخ مغول ، انتشارات اميركبير ، چاپ سوم ، تهران ، 1347 ش .\r\n43 . خانبابا ، بيانى ، تاريخ نظامى ايران ، جنگهاى دوره صفويه ، ستاد بزرگ ارتشداران ، اول ، 1353 ش .\r\n44 . عليرضا ، امينى ، تحولات سياسى و اجتماعى ايران در دوران پهلوى ، انتشارات صداى معاصر ، اول ، تهران ، 1381 ش .\r\n45 . شمس‌الدين محمد بن احمد ، ذهبى ، تذكرة الحفاظ ، دار الكتب العلميه ، بيروت ، 1419 ق .\r\n46 . محمدباقر ، موسوى همدانى ، ترجمه تفسير الميزان ، كانون انتشارات محمدى ، تهران ، 1384 ش .\r\n47 . سيد حسين ، جعفرى ، تشيع در مسير تاريخ ، ترجمه سيد محمدتقى آيت‌اللهى ، دفتر نشر فرهنگ اسلامى ، 1359 ش .\r\n48 . محمدباقر ، صدر ، تشيع مولود طبيعى اسلام ، مترجم : على حجتى كرمانى ، چاپخانه اطلاعات ، تهران ، 1360 ش .\r\n49 . محمدرضا ، حكيمى ، تفسير آفتاب ، دفتر نشر فرهنگ اسلامى ، تهران ، [ بى تا 
  ] .\r\n50 . على بن ابراهيم ، قمى ، تفسير قمى ، تصحيح جزائرى ، مؤسسة دارالكتاب ، قم ، 1404 ق .\r\n51 . حميد ، عنايت ، تفكر نوين سياسى اسلام ، ترجمه ابوطالب صارمى .\r\n52 . عبدىبيگ ، شيرازى ، تكلمة الاخبار ، نشر نى ، اول ، تهران ، 1369 .\r\n53 . ابوجعفر ، طوسى ، محمد بن حسن ، تمهيد الاصول ، مترجم : عبدالمحسن مشكوة الدينى ، انجمن اسلامى حكمت و فلسفه ايران ، تهران ، 1358 ش .\r\n54 . شرف الاسلام بن سعيد ، تنبيه الغافلين عن فضائل الطالبين ، تحقيق نخستين آل شبيب ، مركز الغدير ، قم ، 1420 ق .\r\n55 . محمد بن جرير ، طبرى ، جامع البيان فى تفسير القرآن ، دارالمعرفة للطباعة والنشر ، بيروت ، دوم ، 1362 ق .\r\n56 . ابىعبدالله ، محمد بن احمد انصارى ، قرطبى ، الجامع لاحكام القرآن ، دار احياء التراث العربى ، بيروت ، دوم ، [ بى تا 
  ] .\r\n57 . مصطفى ، رافعى ، حضارة العرب ، الشركة العالميه للكتاب ، بيروت ، 1988 م .\r\n58 . حافظ ابونعيم احمد بن عبدالله ، الاصبهانى ، حلية الاولياء ، دارالكتب العربى ، بيروت ، 1407 ق .\r\n59 . اقبال ، يغمايى ، خداوند دانش و سياست خواجه نصيرالدين طوسى ، فرهنگ و هنر ، 1335 ش .\r\n60 . حامد ، تقوى ، خلاصه العبقات ، تلخيص سيد على ميلانى ، مطبعة سيد الشهداء ، قم ، 1406 ق .\r\n61 . سيد مرتضى ، قزوينى ، خواجه نصيرالدين طوسى ، مترجم : حسين غفارى ، امام صادق ( ع ) ، قم ، [ بى تا 
  ] .\r\n62 . جلال الدين ، سيوطى ، الدر المنثور ، مكتبة آيةالله المرعشى النجفى ، قم ، 1414 ق .\r\n63 . سيد صدرالدين ، مدنى شيرازى ، الدرجات الرفيعه فى طبقات الاماميه الشيعه ،\r\n64 . داود ، الهامى ، در رابطه با خدمات متقابل اسلام و ايران ، مكتب اسلام ، قم ، 1374 .\r\n\r\n","description":"","footnote":"","page_name":" 173 ","page_number":171},
  {"content":"\r\n\r\n65 . حبيب الله ، طاهرى ، درسهايى از علم كلام ، دفتر انتشارات اسلامى ، اول ، قم ، 1410 ق .\r\n66 . محمدحسن ، مظفر ، دلائل الصدق ، دارالعلم للطباعة ، اول ، قاهره ، 1396 ق .\r\n67 . رسول ، جعفريان ، دين و سياست در دوره صفويه ، انصاريان ، اول ، قم ، 1370 ش .\r\n68 . ابن بطوطه ، رحله ابن‌بطوطه ، دارالكتب العلميه ، بيروت ، دوم ، 1412 ق .\r\n69 . سيد مرتضى ، علم الهدى ، رسائل المرتضى ، تحقيق احمد حسينى ، مطبعه خيام ، دارالقرآن ، قم ، 1410 ق .\r\n70 . محمد بن احمد ، فتال نيشابورى ، روضة الواعظين و بصيرة المتعظين ، الشريف الرضى ، قم ، 1368 ش .\r\n71 . محمد محمدى ، اشتهاردى ، زندگى پرافتخار سلمان فارسى پيشگام رابطه ايران و اسلام ، پيام آزادى ، اول ، 1373 ش .\r\n72 . جعفر مرتضى ، عاملى ، زندگى سياسى امام رضا ( ع ) ، كنگره جهانى حضرت رضا ( ع ) ، [ بى جا 
  ] ، 1365 ش .\r\n73 . محمد بن يزيد ، ابن ماجه ، سنن ابن ماجه ، دار احياء التراث العربى ، بيروت ، 1408 ق .\r\n74 . محمد بن عيسى ، ترمذى ، سنن ترمذى ، [ بىجا 
  ] ، [ بىنا 
  ] ، [ بىتا 
  ] .\r\n75 . رحيم‌زاده ، صفوى ، شرح جنگها و زندگى شاه اسماعيل صفوى ، كتابفروشى خيام ، اول ، 1341 ش .\r\n76 . ابن ابىالحديد ، شرح نهج‌البلاغه ، تحقيق محمد ابوالفضل ابراهيم ، دار احياء التراث ، بيروت ، 1358 ش .\r\n77 . اسدالله ، بادام‌چيان ، شناخت انقلاب اسلامى ايران و ريشه‌هاى آن ، دانشگاه آزاد اسلامى واحد جنوب تهران ، [ بى تا 
  ] .\r\n78 . عبيدالله بن احمد ، حسكانى ، شواهد التنزيل لقواعد التفصيل فى الآيات النازله فى اهل البيت ، تحقيق محمدباقر محمودى ، مجمع احياء الثقافة الاسلاميه ، [ بى جا 
  ] ، 1411 ق .\r\n79 . سيد محمدحسين ، طباطبايى ، شيعه در اسلام ، جامعه مدرسين حوزه علميه قم ، 1373 ش .\r\n80 . علىاصغر ، رضوانى ، شيعه‌شناسى و پاسخ به شبهات ، نشر مشعر ، دوم ، تهران ، 1384 ش .\r\n81 . محمدجواد ، مغنيه ، الشيعه فى الميزان ، دار الجواد ، بيروت ، 1417 ق .\r\n82 . ابوبكر احمد بن عبدالعزيز ، جوهرى ، صحاح اللغة .\r\n83 . مسلم بن الحجاج ، قشيرى نيشابورى ، صحيح مسلم ، دارالفكر ، بيروت ، [ بى تا 
  ] .\r\n84 . على بن يونس ، بناطى العاملى ، الصراط المستقيم ،\r\n85 . ابن سعد ، محمد بن سعد هاشمى بصرى ، الطبقات الكبرى ، تحقيق عبدالقادر عطا ، دارالكتب العلميه ، بيروت ، 1410 ق .\r\n86 . محمد بن على ، صدوق ، علل الشرايع ، دارالاحياء التراث العربى ، بيروت ، 1996 م .\r\n87 . محمد بن على ، صدوق ، عيون اخبار الرضا ( ع ) ، مؤسسة الاعلمى للمطبوعات ، بيروت ، 1404 ق .\r\n88 . سيد هاشم ، بحرانى ، غاية المرام ، دار الهادى ، بيروت ، 1420 ق .\r\n\r\n","description":"","footnote":"","page_name":" 174 ","page_number":172},
  {"content":"\r\n\r\n89 . عبدالحسين ، امينى ، الغدير فى الكتاب والسنه والادب ، دارالكتب الاسلاميه ، تهران ، 1366 ش .\r\n90 . محمد بن ابراهيم ، نعمانى ، الغيبه ، تحقيق علىاكبر غفارى ، مكتبة الصدوق ، تهران ، [ بى تا 
  ] .\r\n91 . ابراهيم بن محمد ، جوينى ، فرائد السمطين فى فضائل المرتضى والبتول والسبطين والائمه فى ذريتهم ، تحقيق محمدباقر محمودى ، داور ، تهران ، 1378 ش .\r\n92 . ابومنصور عبدالقاهر ، بغدادى ، الفرق بين الفرق ، بيروت .\r\n93 . على بن احمد ، ابن حزم اندلسى ، الفصل فى الملل والاهواء والنحل ، دار الجيل ، بيروت ، [ بىتا 
  ] .\r\n94 . احمد بن شعيب ، نسائى ، فضائل الصحابه ، دار الكتب العلميه ، بيروت ، [ بى تا 
  ] .\r\n95 . محمد بن شاكر بن احمد ، الكتبى ، فوات الوفيات ، مكتبة النهضة المصريه ، قاهره [ بى تا 
  ] .\r\n96 . فيروزآبادى ، قاموس المحيط ، دار احياء التراث العربى ، بيروت ، 1412 ق .\r\n97 . سليم بن قيس ، عامرى ، كتاب سليم بن قيس ، دارالفنون ، بيروت ، 1400 ق .\r\n98 . محمود بن عمر ، زمخشرى ، الكشاف ، دارالكتاب العربى ، بيروت ، 1406 - 1407 ق .\r\n99 . روح‌الله موسوى ، امام خمينى ، كشف الاسرار ، آزادى .\r\n100 . شيخ جعفر ، كاشف الغطاء ، كشف الغطاء ، مهدوى ، اصفهان [ بى تا 
  ] .\r\n101 . ابوالحسن على بن عيسى ، ارملى ، كشف الغمة فى معرفة الائمه ، دار الاضواء ، بيروت ، 1405 ق .\r\n102 . حسن بن يوسف ، حلّى ، كشف المراد فى شرح تجريد الاعتقاد ، [ بىجا 
  ] ، [ بىنا 
  ] ، [ بىتا 
  ] .\r\n103 . حسام‌الدين ، متقى هندى ، كنز العمال ، تحقيق شيخ بكرى ، مؤسسه الرساله ، بيروت ، [ 
  ] .\r\n104 . ملا عبدالرزاق ، فياض لاهيجى ، گوهر مراد ، تصحيح زين‌العابدين قربانى ، وزارت فرهنگ و ارشاد اسلامى ، تهران ، 1372 ش .\r\n105 . محمد بن مكرم ، ابن منظور ، لسان العرب ، دار احياء التراث العربى ، بيروت ، 1408 ق .\r\n106 . علىاكبر ، دهخدا ، لغت‌نامه دهخدا ، دانشگاه تهران ، 1373 ش .\r\n107 . ابوعلى فضل بن حسن ، طبرسى ، مجمع البيان فى تفسير القرآن ، مؤسسة الاعلمى ، بيروت ، 1415 ق .\r\n108 . نورالدين ، على بن ابىبكر ، هيثمى ، مجمع الزوائد و منبع الفوائد ، دار الكتب العلميه ، بيروت ، 1408 ق .\r\n109 . على بن الحسين ، مسعودى ، مروج الذهب و معادن الجوهر ، مؤسسه دار الهجره ، بيروت ، 1409 ق .\r\n110 . محمد بن نعمان ، مفيد ، مسألتان فى النص على على ( ع ) ، تحقيق محمدرضا انصارى ، دارالمفيد ، بيروت ، 1414 ق .\r\n111 . محمد بن عبدالله ، حاكم نيشابورى ، مستدرك الحاكم ، تحقيق يوسف المرعشى ، دار المعرفه ، بيروت ، 1406 ق .\r\n112 . احمد ، ابن حنبل ، مسند احمد ، دار صادر ، بيروت ، [ بى تا 
  ] .\r\n\r\n","description":"","footnote":"","page_name":" 175 ","page_number":173},
  {"content":"\r\n\r\n113 . ابراهيم بن على ، كفعمى ، المصباح ، شريف رضى ، قم ، 1405 ق .\r\n114 . ابوجعفر ، محمد بن حسن ، طوسى ، مصباح المتهجد ، مؤسسة فقه الشيعه ، بيروت ، 1411 ق .\r\n115 . سيد مصطفى ، حسين دشتى ، معارف و معاريف ، اسماعيليان ، اول ، قم ، 1369 ش .\r\n116 . محمد بن نعمان عكبرى بغدادى ، مفيد ، المقنعه ( مصنفات شيخ مفيد ) ، ج 14 ، مؤسسه النشر الاسلامى دوم ، قم ، 1410 .\r\n117 . رضا قلىخان ، هدايت ، ملحقات تاريخ روضة الصفاى ناصرى ، كتابفروشى پيروز ، تهران ، 1339 ش .\r\n118 . محمد بن عبدالكريم ، شهرستانى ، الملل والنحل ، تحقيق محمد بن فتح ، مكتبة الانجلو المصريه ، قاهره ، [ بى تا 
  ] .\r\n119 . ابن شهرآشوب ، مناقب آل ابىطالب ، به كوشش محمدحسين دانش آشتيانى و سيد هاشم رسولى محلاتى ، علامه ، قم ، [ بى تا 
  ] .\r\n120 . حاج شيخ عباس ، قمى ، منتهى الآمال ،\r\n121 . سيد محمدحسين ، طباطبايى ، الميزان فى التفسير القرآن ، جامعه مدرسين حوزه علميه قم ، قم [ بى تا 
  ] .\r\n122 . فريدون ، اكبرزاده ، نقش رهبرى در نهضت مشروطه ، ملى نفت و انقلاب اسلامى ، مركز اسناد انقلاب اسلامى ، اول ، 1380 ش .\r\n123 . شيخ مؤمن ، شبلنجى ، نور الابصار فى مناقب آل بيت نبى المختار ، شريف رضى ، قم ، [ بى تا 
  ] .\r\n124 . على بن يوسف ، ابن جبر ، نهج‌الايمان ، تحقيق احمد حسينى ، ستاره ، قم ، 1418 ق .\r\n125 . حسن بن يوسف ، حلّى ، نهج الحق و كشف الصدق ، دارالهجره ، قم ، 1414 ق .\r\n126 . نصر بن مزاحم ، منقرى ، وقعة صفين ، تحقيق عبدالسلام محمد هارون ، مكتبة آيةالله المرعشى النجفى ، قم ، 1367 ش .\r\n127 . ابن سينا ، الهيات شفا ، مكتب الاعلام الاسلامى ، قم ، 1376 ش .\r\n128 . سليمان بن ابراهيم ، قندوزى صفى ، ينابيع‌المودة لذوىالقربى ، مؤسسه الاعلمى للمطبوعات ، بيروت ، [ بى تا 
  ] .\r\n\r\n\r\n","description":"","footnote":"","page_name":" 176 ","page_number":174}
  ]