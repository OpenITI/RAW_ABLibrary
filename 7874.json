[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nسال عزت و افتخار حسينى را گرامى مى داريم .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nدمع السجوم\r\nترجمهء كتاب\r\nنفس المهموم\r\nتأليف : ثقة المحدثين مرحوم حاج شيخ عباس قمى طاب نژاد\r\nترجمه به قلم : مرحوم آية الله ميرزاابوالحسن شعرانى قدس سره\r\nچاپ جديد ، با ويرايش و اصلاحات\r\nمؤسسهء انتشارات هجرت\r\n1381\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشعرانى ، ابوالحسن ، 1281 - 1352 .\r\nترجمهء نفس المهموم / مترجم ، ابوالحسن شعرانى .\r\n[ ويرايش 2 
  ] . قم : هجرت ، 1381 .\r\nISBN 964 - 5875 - 76 - 5\r\nفهرستنويسى بر اساس اطلاعات فيپا .\r\nعنوان اصلى : دمع السجوم ترجمهء نفس المهموم .\r\n1 . واقعه كربلا ، 61 ق . 2 . حسين بن على ( ع ) ، امام سوم ، 4 - 61 ق . الف . عنوان .\r\n7041 ن 8 ق / 5 / 41 BP 9534 / 297\r\n1381\r\nكتابخانه ملى ايران 47436 - 81 م\r\nمؤسسهء انتشارات هجرت\r\nقم . خيابان شهدا . كوچهء 19 . پلاك 16\r\nصندوق پستى 193 . تلفن 7742459 . فاكس 7740877\r\nترجمهء كتاب نفس المهموم\r\nبه قلم مرحوم آية الله ميرزاابوالحسن شعرانى قدس سره\r\nچاپ جديد ، با ويرايش و اصلاحات\r\nصفحه آرايى / ظريف كامپيوتر / 7736812\r\nچاپ اول / زمستان 1381\r\nچاپخانه / سرور\r\nتيراژ / 3500 نسخه\r\nشابك / 5 - 76 - 5875 - 964\r\nكليهء حقوق براى ناشر محفوظ است .\r\nقيمت 2300 تومان\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ پيشگفتار 
  ]\r\nحضرت امام جعفر صادق عليه السّلام به ابان بن تغلب فرمود :\r\nآه كشيدن كسى كه براى مظلوميت ما غمگين باشد تسبيح است ، و اندوه وى براى ما عبادت است . و پنهان داشتن سرّ ما جهاد در راه خداست .\r\nآنگاه فرمود :\r\nبايد اين حديث به آب طلا نوشته شود .\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\nحمدا لك مستزيدا من نعمك ، و مسترفدا من كرمك ، مسترشدا بهدايتك ، و مستنجدا بك على طاعتك ، و الصّلاة على رسولك هادى الأمّة و كاشف الغمّة ، المبعوث بالحجّة القاهرة على المحجّة الظّاهرة ، و آله الغرّ و عترته الطّاهرة ، خصوصا على سيّدنا و مولانا أبي عبد اللّه الحسين ، لا فرّق اللّه بيننا في الدّنيا و الآخرة .\r\n\r\nمقدّمهء مترجم\r\nامّا بعد چنين گويد اين عبد فانى ابو الحسن بن محمّد بن غلامحسين بن ابى الحسن المدعوّ بالشّعرانى كه چون عهد شباب به تحصيل علوم و حفظ اصطلاحات و رسوم بگذشت و اقتداء باسلافي الصّالحين من عهد صاحب منهج الصّادقين از هر علمى بهره بگرفتم و از هر خرمنى خوشه برداشتم گاهى به مطالعهء كتب ادب از عجم و عرب و زمانى به در است اشارات و اسفار و زمانى به تتبّع تفاسير و اخبار ، وقتى به تفسير و تحشيهء كتب فقه و اصول و گاهى به تعمّق در مسائل رياضى و معقول تا آن عهد به سر آمد :\r\n لقد طفت فى تلك المعاهد كلّها * و سرّحت طرفى بين تلك المعالم \r\nساليان دراز شب بيدار و روز در تكرار هميشه ملازم دفاتر و كراريس و پيوسته مرافق اقلام و قراطيس ناگهان سروش غيب در گوش اين ندا داد كه علم براى معرفت است و معرفت بذر عمل و طاعت ، و طاعت بىاخلاص نشود و اين همه ميسّر نگردد مگر به توفيق خدا و توسّل به اوليا ، مشغولى تا چند :\r\n علم چندان‌كه بيشتر خوانى * چون عمل در تو نيست نادانى \r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشتاب بايد كرد و معاد را زادى فراهم ساخت زود برخيز كه آفتاب برآمد و كاروان رفت تا بقيّتى باقى است و نيرو تمام از دست نشده توسّلى جوى و خدمتى تقديم كن پس كتاب « نفس المهموم » تأليف العالم النحرير و المحدّث الخبير مفخر عصرنا و قدوة دهرنا الحاج شيخ عباس القمى - قدّس سرّه العزيز - را ديدم در مقتل سيدنا و مولانا ابى عبدا اللّه الحسين عليه السّلام رزقنا اللّه شفاعته كتابى جامع و موجز و مشتمل بر اكثر روايات صحيحه و منقولات تواريخ معتبره از عامه و خاصه چنان كه مانند آن تاكنون نوشته نشده است و گويا در حق او گفته‌اند :\r\n« كم ترك الاوّل للآخر » ؛ امّا به زبان عرب است و همه كس از آن بهره نگيرد گفتم همان كتاب را به فارسى ساده نقل كنم چنانچه در عبارت پارسى معنى هر كلمه از كلمات عربى گنجانيده شود و سلاست و فصاحت در زبان پارسى محفوظ ماند اگر چه جمع اين دو امر بسى دشوار است و غالبا مقاتل پارسى ، عبارات عربى را به دلخواه خود تلخيص و تفسير كرده‌اند و به ترجمه كلمه به كلمه نپرداخته‌اند چنان كه خواننده را به اصل عربى نياز است تا حقّ معنى مقصود را دريابد ، و ما را عويصهء ديگر در پيش است كه اگر سخن جزل و صحيح به كار بريم غير مأنوس باشد كه مردم زمان ما با لغات غلط و عبارات بازارى عاميانه و سياقت مبتذل كه از خواصّ انشاى اين عصر است خوى گرفته‌اند اگر به زبان آنان سخن گوييم و به كلمات مزدوله قناعت كنيم هم تخلّف از سيرت سلف است و هم ترك ادب نسبت به اخبار رسول و اهل بيت طاهرين كه فرموده‌اند : « أعربوا حديثنا فانّا قوم فصحاء » ؛ و در ميان اين دو طريق راهى يافتن هم دشوارتر است ، با اين حال خوانندهء كتاب با كتب صحيحهء مأنوس است و مانند تفسير منهج و ناسخ و جلاء العيون و كتب ديگر مرحوم مجلسى - رحمه اللّه - و تفسير شيخ ابو الفتوح رازى را مطالعه كرده و مانند آنان كه محضا با كتب عصرى مأنوسند از شنيدن لغت صحيح منزجر نمىگردد . و آن را « دمع السّجوم فى ترجمة نفس المهموم » نام نهادم و گاه بعضى فوايد و قصص كه خواننده را به كار آيد در ذيل صفحه يا در متن بين الهلالين افزودم .\r\nو على كلّ حال اگر نقصى در اين يافت شود تقاضاى عفو و اصلاح از خوانندگان عزيز است ، و من ادّعا نمىكنم در مقصد خويش به كمال رسيده‌ام ليكن غايت جهد به كار برده‌ام .\r\n« فما كان من حسنة فمن اللّه و ما كان من سيّئة فمن نفسي و اللّه المسدّد و الموفّق » .\r\nاينك شروع در مقصود مىكنيم بعون اللّه تعالى .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nدمع السّجوم ترجمه كتاب نفس المهموم في مقتل سيّدنا الحسين المظلوم عليه السّلام\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ ( 1 ) مؤلّف كتاب پس از حمد و ستايش پروردگار و درود بر پيغمبر مختار و آل اطهار و ذكر سبب تأليف اين كتاب مدارك و مآخذ خود را كه مطالب اين كتاب از آنها منقول است ياد كرده است و گويد : اين را از كتب معتبره فراهم كردم كه بر آنها اعتماد بايد كرد و بدانها استناد بايد جست ؛ مانند « ارشاد » تأليف شيخ ابى عبد الله محمد بن محمد بن نعمان معروف به « مفيد » كه در سال 413 در بغداد در گذشت . و كتاب « ملهوف على قتلى الطّفوف » سيد رضى الدين ابى القاسم على بن موسى بن جعفر بن طاوس متوفّى به بغداد در سال 664 . و كتاب « التاريخ » لمحمد بن جرير طبرى متوفّى به بغداد سال 310 . و « تاريخ كامل » مورّخ نسّابه حافظ عزّ الدين ابى الحسن على بن محمد معروف به « ابن اثير جزرى » متوفّى به موصل سال 630 . و « مقاتل الطالبين » مورّخ اديب على بن الحسين اموى معروف به « ابى الفرج اصفهانى » متوفّى به بغداد 356 . و « مروج الذهب » و « معادن الجوهر » از ابى الحسن على بن حسين بن على مسعودى معاصر با ابى الفرج . و « تذكرة خواصّ الامّة في معرفة الائمّة » از ابى المظفّر يوسف بن قزاوغلى بغدادى معروف به سبط ابن جوزى و متوفّى به دمشق سال 654 كه در جبل قاسيون مدفون است . و « مطالب السئول في مناقب آل الرسول » لكمال الدين محمد بن طلحهء شافعى . و « الفصول المهمّة في معرفة الائمّة » لنور الدين على بن محمد مكّى معروف به « ابن صبّاغ مالكى » متوفّى به سال 855 و « كشف الغمّة في معرفة الائمّة » از بهاء الدين ابى الحسن على بن عيسى اربلى امامى كه در سال 687 از تأليف آن فراغت يافت . و « العقد الفريد » لشهاب الدين ابى عمر و احمد بن محمد قرطبى اندلسى مالكى معروف به « ابن عبد ربه » متوفّى در سال 328 . و كتاب « الاحتجاج على اهل اللجاج » از احمد بن على بن ابى طالب طبرسى از مشايخ ابن شهر آشوب .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n( 1 ) و كتاب « المناقب » لرشيد الدين محمد بن على بن شهر آشوب سروى مازندرانى متوفّى به « حلب » در سال 588 و مدفون در جبل « جوشن » نزد مقام ، معروف به مشهد السقط ، و « روضة الواعظين » از ابى على محمد بن حسن بن على فارسى معروف به فتال نيشابورى از مشايخ ابن شهر آشوب . و « مثير الاحزان » لنجم الدين جعفر بن محمد حلّى معروف به « ابن نما » از مشايخ علّامه حلّى - رحمهما اللّه - و « كامل بهايى في السّقيفه » از عماد الدين حسن بن على بن محمد طبرى ، معاصر محقّق و علّامه و اين كتاب را براى بهاء الدين محمد بن شمس الدين جوينى معروف به صاحب ديوان تأليف كرد و به سال 765 از تأليف آن فارغ شد . و « روضة الصفا في سيرة الانبياء و الملوك و الخلفاء » از محمد بن خاوند شاه متوفّى به سال 903 . و « تسلية المجالس » لمحمد بن ابى طالب حسينى حائرى . و غير اينها از كتب مقاتل . و از اين كتاب اخير به توسط عاشر بحار نقل مىكنم .\r\nو از « مقتل هشام بن سائب كلبى » به توسّط « تذكره سبط » و « تاريخ طبرى » ، و از « مقتل ابى مخنف » به توسّط طبرى .\r\n( 2 ) و از سيد ابن طاوس تعبير مىكنم به سيد و از ابن اثير به جزرى و از محمد بن جرير طبرى به طبرى و از ابى مخنف به ازدى تا مردم گمان نبرند از اين مقتل معروف به ابى مخنف كه با عاشر بحار به طبع رسيده است آن را نقل كرده‌ام ؛ چون نزد من ثابت و محقّق گرديده است كه اين مقتل از آن ابى مخنف معروف و يا مورّخ معتبر ديگرى نيست و چيزى كه در آن مقتل يافت شود و ديگرى نقل نكرده باشد اعتماد را نشايد .\r\nاما ابو مخنف لوط بن يحيى بن سعيد بن مخنف ازدى غامدى از بزرگان اصحاب خبر بود و كتب بسيار تأليف كرد و در سير از جمله كتاب « مقتل الحسين » كه علما از آنها بسيار نقل كنند و اكثر بلكه اجلّ منقولات تاريخ طبرى در مقتل از ابى مخنف گرفته شده است و هر كس اين مقتل معروف را با آنچه طبرى نقل كرده است مقابله و تأمل كند داند كه اين مقتل از وى نيست .\r\nو من اين كتاب را مرتّب كردم بر چند باب و يك خاتمه . و مقدّمه‌اى پيش از ابواب كتاب آوردم و آن را ناميدم « نفس المهموم في مصيبة سيدنا الحسين المظلوم » - عليه صلوات اللّه الملك الحىّ القيّوم - و اسأل اللّه ان يوفّقنى لاتمامه و الفوز بسعادة اختتامه و ما توفيقي الّا باللّه عليه توكّلت و إليه أنيب .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n( 1 )\r\n\r\nمقدّمه [ مؤلف 
  ] در ولادت مولانا الحسين عليه السّلام\r\nبدان كه علماى حديث و ارباب تاريخ را از عامّه و خاصّه خلاف است در روز و ماه و سال ولادت حضرت ابى عبد الله الحسين عليه السّلام ؛ بعضى گويند : سيّم شعبان . و بعضى گويند : پنجم آن .\r\nو بعضى پنجم جمادى الاولى سال چهارم هجرت و گروهى گفتند : در آخر ربيع الاول سال سيم . و اين قول را شيخ ابو جعفر طوسى - رحمه اللّه - در « تهذيب » و شيخ شهيد در « دروس » اختيار كردند موافق با روايتى كه ثقة الاسلام كلينى - عطّر اللّه مرقده - روايت كرده است از حضرت ابى عبد اللّه عليه السّلام كه بين امام حسن و امام حسين عليهما السّلام يك طهر فاصله بود و ميان ولادت آن دو امام شش ماه و ده روز بود .\r\nمؤلف كتاب گويد : مراد آن حضرت به طهر ، اقل طهر است كه ده روز است . و ولادت حضرت حسن عليه السّلام در پانزدهم رمضان سال بدر ، يعنى سال دوم هجرت بود .\r\nو هم در روايت آمده است كه : « ميان حسن و حسين - عليهما السّلام - فقط يك طهر بود و مدت حمل حضرت حسين عليه السّلام شش ماه . »\r\n( 2 ) و در مناقب ابن شهر آشوب از كتاب « انوار » نقل كرده است كه : خداوند تبارك و تعالى پيغمبر اكرم را تهنيت گفت به حمل و ولادت حضرت حسين عليه السّلام و او را تعزيت گفت به قتل وى . و حضرت فاطمه عليها السّلام اين را بدانست و بر او ناگوار آمد و آيه فرود آمد :\r\n حَمَلَتْهُ أُمُّهُ كُرْهاً وَ وَضَعَتْهُ كُرْهاً وَ حَمْلُهُ وَ فِصالُهُ ثَلاثُونَ شَهْراً  [ 1 
  ] .\r\nحمل زنان نه ماه است و هيچ فرزندى شش‌ماهه نزاد غير از عيسى و حسين عليهما السّلام مؤلّف گويد : احتمال قوى مىدهم كه اصل روايت يحيى و حسين بوده است ؛ چون حضرت يحيى و حضرت حسين عليهما السّلام در بسيارى از چيزها به يكديگر شباهت داشتند از جمله در مدّت حمل .\r\nو در خبر است كه : « مدّت حمل يحيى شش ماه بود » .\r\nو امّا مدّت حمل عيسى عليه السّلام مطابق روايات بسيار نه ساعت بود و هر ساعتى ماهى و به اعتبار انسب است .\r\n( 3 ) صدوق به سند خود از صفيّه بنت عبد المطّلب - رض - روايت كرده است كه : « چون حضرت امام حسين از مادر متولّد شد من پرستار مادر او بودم پيغمبر صلّى اللّه عليه و آله و سلّم فرمود : اى عمّه ! فرزند مرا بياور نزد من . گفتم : يا رسول اللّه او را هنوز پاكيزه نكرده‌ايم . فرمود : اى عمّه مگر تو او را پاك مىگردانى خداوند او را پاك و پاكيزه كرده است » .\r\n\r\n\r\n","description":"","footnote":"\r\n[ 1 
  ] سوره احقاف ، آيه 15 .\r\n","page_name":" 17 ","page_number":17},
  {"content":"\r\n\r\n( 1 ) « و در روايت ديگر است كه : او را به رسول خدا داد و حضرت زبان خويش را در دهان او نهاد و حضرت حسين عليه السّلام زبان رسول خداى را مىمكيد ، صفيّه گفت : گمان نمىكنم كه رسول خدا صلّى اللّه عليه و آله و سلّم او را غذا داد مگر با شير و عسل . و گفت : بول كرد . پس رسول صلّى اللّه عليه و آله و سلّم ميان دو چشم او ببوسيد و او را به من داد در حالتى كه مىگريست و مىگفت : اى پسرك من ، خداى لعنت كند قومى كه تو را مىكشند ؛ و اين را سه بار فرمود . صفيّه گفت : گفتم : پدر و مادرم فداى تو ، او را كه مىكشد ؟ فرمود : گروه ستمكار از بنى اميّه لعنهم اللّه » .\r\nدر روايت است كه : « رسول خدا صلّى اللّه عليه و آله و سلّم در گوش راست او اذان گفت و در گوش چپ اقامه گفت » .\r\nو از حضرت على بن الحسين است كه : « رسول خدا صلّى اللّه عليه و آله و سلّم در گوش حضرت حسين عليه السّلام اذان گفت آن روز كه متولد شد » .\r\n( 2 ) و در روايت ديگر است كه : « در روز هفتم گوسفندى املح يعنى سپيد به سياه آميخته براى او عقيقه كرد و يك ران آن را با دينارى به قابله داد آنگاه سر او بتراشيد و هم سنگ آن سيم تصدّق كرد و سر او را بخلوق كه عطرى است معطّر ساخت » .\r\nو ثقة الاسلام كلينى روايت كرده است در ضمن حديثى كه : « حضرت حسين عليه السّلام از حضرت فاطمه - سلام اللّه عليها - و از هيچ زنى شير نخورد و او را نزد نبى اكرم صلّى اللّه عليه و آله و سلّم مىآوردند ابهام در دهان او مىگذاشت و مىمكيد به اندازه‌اى كه دو روز يا سه روز او را بس بود پس گوشت حسين عليه السّلام از گوشت و خون رسول خدا صلّى اللّه عليه و آله و سلّم روييده شد » .\r\n( 3 ) صدوق - عطر اللّه مرقده - از حضرت صادق عليه السّلام روايت كرده است كه مىگفت : « حسين بن على عليه السّلام چون متولّد شد خداى تعالى جبرئيل را فرمود : با هزار فرشته فرود آيد به تهنيت رسول خدا صلّى اللّه عليه و آله و سلّم از جانب خدا و از جانب خود ، پس جبرئيل فرود آمد و بر جزيره‌اى در دريا بگذشت در آنجا ملكى بود « فطرس » نام و از حمله بود خداوند عالم او را براى انجام امرى نامزد فرمود او كندى كرد در انجام آن پس بال او را بشكست و در آن جزيره انداخت هفتصد سال عبادت خدا كرد تا حسين بن على عليه السّلام متولد شد آن ملك به جبرئيل گفت : آهنگ كجا دارى ؟ گفت : خداى تعالى به محمّد صلّى اللّه عليه و آله و سلّم فرزندى بخشيده است مرا فرستاده است به تهنيت او از جانب خداى تعالى و از جانب خودم : گفت : اى جبرئيل ! مرا بردار و با خود ببر شايد محمّد صلّى اللّه عليه و آله و سلّم براى من دعا كند .\r\nجبرئيل او را برداشت و چون بر نبى صلّى اللّه عليه و آله و سلّم وارد شد و تهنيت گفت از طرف خداى تعالى و از طرف خود و حال فطرس بگفت رسول خدا صلّى اللّه عليه و آله و سلّم فرمود : خود را به اين مولود مسح كن و\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبه جاى خود بازشو . فطرس خود را به حسين بن على عليه السّلام بماليد و برخاست و گفت : « اى رسول خدا امّت تو اين فرزند را مىكشند و مكافات اين انعام او بر من واجب است پس هيچ كس او را زيارت نكند مگر او را آگاه سازم و هيچ سلام‌كننده سلام نكند بر او مگر آنكه سلام او را به حضرت او برسانم و هيچ كس صلوات نفرستد مگر اينكه صلوات او را تبليغ كنم ؛ اين بگفت و بالا رفت » .\r\nو در روايت ديگر است كه : « به جاى خود عروج كرد و مىگفت : كيست مانند من كه آزادشدهء حسين فرزند على و فاطمه عليهما السّلام و جدّ ايشان احمد شدم - صلوات اللّه عليهم اجمعين - » .\r\n( 1 ) شيخ طوسى در مصباح روايت كرده است كه : « توقيعى خارج شد به قاسم بن علاء همدانى وكيل ابى محمد عليه السّلام كه مولانا الحسين بن على عليهما السّلام روز پنجشنبه سوم شعبان متولد شد پس آن را روزه بدار و اين دعا را بخوان « اللّهمّ انّى أسألك بحقّ المولود في هذا اليوم » و در اين دعا است : « و عاذ فطرس بمهده فنحن عائذون بقبره من بعده » .\r\n( 2 ) سيد در ملهوف گويد : در آسمانها فرشته‌اى نماند مگر بر نبى صلّى اللّه عليه و آله و سلّم فرود آمد ، هر يك سلام داده و به حسين عليه السّلام تعزيت گفتند و او را خبر دادند به ثوابى كه عطا شود به او . و تربت او را عرضه داشتند بر رسول خدا و او مىفرمود : « اللّهمّ اخذل من خذله و اقتل من قتله و لا تمتّعه بما طلبه » .\r\n( 3 ) ابن شهر آشوب در مناقب گويد در حديث آمده است كه : « روزى جبرئيل فرود آمد و فاطمه - سلام اللّه عليها - را يافت خوابيده است و حضرت حسين عليه السّلام به عادت اطفال بىتابى مىكرد پس جبرئيل بنشست و او را مشغول كرد از گريه تا مادرش بيدار شد و رسول خدا صلّى اللّه عليه و آله و سلّم فاطمه را از اين بياگاهانيد » .\r\n( 4 ) سيد بحرانى در مدينة المعاجز روايت مىكند از شرحبيل بن ابى عوف كه گفت : « چون حسين عليه السّلام متولد شد فرشته‌اى از فرشتگان فردوس اعلى فرود آمد و به درياى اعظم رفت و در اقطار آسمانها و زمين فرياد زد اى بندگان خدا جامه‌هاى حزن بپوشيد و اظهار غم و اندوه كنيد كه جوجهء محمد صلّى اللّه عليه و آله و سلّم مذبوح و مظلوم است » .\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n( 1 )\r\n\r\nباب اوّل در مناقب حسين عليه السّلام و ثواب گريستن بر آن حضرت و لعن بر كشندگان او و اخبارى كه در شهادت او وارد است و در آن دو فصل است .\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n( 1 )\r\n\r\nفصل اول / در مختصرى از مناقب آن حضرت\r\nمناقب آن حضرت به قدرى ظاهر و مشهور است كه هيچ يك از خاصّه و جمهور منكر آنها نتوانند شد چگونه چنين نباشد و حال آنكه مجد و شرف از هر طرف او را فرا گرفته است از جهت نسب جدّش محمّد مصطفى صلّى اللّه عليه و آله و سلّم و پدرش على مرتضى عليه السّلام ، جدّه‌اش خديجهء كبرى ، مادر فاطمهء زهرا و برادر حضرت مجتبى عليه السّلام ، عمّ او جعفر طيّار و اولادش ائمّهء اطهار از خاندان هاشم برگزيدهء اخيار - صلوات اللّه عليهم اجمعين - .\r\n لقد ظهرت فلا تخفى على احد * الّا على اكمه لا يبصر القمرا \r\nدر زيارت ناحيهء مقدّسه در اوصاف شريفهء آن جناب فرموده است :\r\n« و فيّ الذّمم ، رضيّ الشّيم ، ظاهر الكرم ، متهجّدا في الظّلم ، قويم الطّرائق ، كريم الخلايق ، عظيم السّوابق ، شريف النّسب ، منيف الحسب ، رفيع الرّتب كثير المناقب ، محمود الضّرائب ، جزيل المواهب ، حليم رشيد ، منيب جواد عليم ، امام شهيد ، اوّاه منيب ، حبيب مهيب كان للرّسول ولدا ، و للقرآن سندا ، و للامّة عضدا ، و في الطّاعة مجتهدا ، حافظا للعهد و الميثاق ، ناكبا عن سبل الفسّاق ، باذلا للمجهود ، طويل الرّكوع و السّجود ، زاهدا في الدّنيا زهد الرّاحل عنها ، ناظرا اليها به عين المستوحشين منها ، الى آخر ما قال فيه صلوات اللّه عليه » .\r\n و يا عجبا منّى احاول وصفه * و قد فنيت فيه القراطيس و الصّحف \r\n كتاب فضل تو را آب بحر كافى نيست * كه تر كنى سر انگشت و صفحه بشمارى \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n( 1 )\r\n\r\nشجاعت امام حسين عليه السّلام\r\nامّا شجاعت آن حضرت چنان بود چون آن حضرت قصد عراق كرد عبيد الله بن زياد لشكرهاى بسيار به مقابله وى فرستاد سى هزار سوار و پياده پىدرپى يكديگر تا او را محاصره كردند و همهء جوانب بر او بستند با آن شمارهء بسيار و سلاح كامل و از او خواستند به حكم ابن زياد فرود آيد و با يزيد بيعت كند و اگر ابا فرمايد مهيّاى جنگى شود كه رگ و تين و حبل وريد را قطع كند و ارواح را به محلّ اعلى رساند و اجساد را بر روى خاك افكند .\r\nاو متابعت جدّ و پدر كرد راضى به ذلّت نشد و حميّت را به مردم آموخت و مرگ زير سايهء شمشير را برگزيد پس خود و برادران و اهل بيت او براى محاربه برخاستند و كشته شدن را بر متابعت يزيد ترجيح دادند و آن گروه لئيم فاجر آنان را فرو گرفتند و بر آنها تير باريدند و حسين عليه السّلام مانند كوه بر جاى ثابت بود و عزيمت او را هيچ چيز سست نكرد ؛ پاى او در ميدان جنگ از كوهها نيز محكمتر بود و دل او از هول قتال مضطرب نمىشد . و قوم او از لشكريان ابن زياد بسيار كشتند و مشرف به مرگ ساختند و مجروح كردند و از اينان كسى كشته نشد مگر پس از آنكه اسراف كرد در قتل مهاجمين ، و بسيارى از آنها را كشتند پس از آن خود كشته شدند .\r\nو آن حضرت مانند شير خشمگين بر هيچ كس نمىتاخت مگر به ضرب شمشير كار او را مىساخت و او را فرش زمين مىكرد .\r\nنقل كرده‌اند از يكى از روات كه گفت : « فو اللّه ما رأيت مكثورا قطّ قد قتل ولده و اهل بيته و اصحابه اربط جاشا و لا امضى جنانا منه و لا اجرأ مقدما و اللّه ما رأيت قبله و لا بعده مثله » .\r\nيعنى : « نديدم مرد تنهاماندهء مصيبت رسيده‌اى را كه فرزندان و اهل بيت و ياران او كشته شده باشند بدين قوّت قلب و آرامش دل و جرأت در اقدام نه پيش از او ديدم مانند وى و نه بعد از او » .\r\nروايت است كه : « ميان آن حضرت و وليد والى مدينه نزاعى بود در زمينى ، پس حضرت دست فرا برد و عمامهء وليد را از سر او برگرفت و در گردنش بست » .\r\n( 2 ) در احتجاج از محمد سائب روايت كرده است كه : « مروان بن حكم روزى به حسين بن على عليهما السّلام گفت : اگر افتخار شما به فاطمه نباشد به چه چيز بر ما فخر مىكنيد ؟ حسين عليه السّلام بر جست و حلق او را بگرفت و بفشرد و آن حضرت سخت قوى پنجه بود و عمامهء مروان را بر گردن او پيچيد تا بيهوش شد » .\r\nمؤلّف گويد : شجاعت آن حضرت ضرب المثل است و شكيبايى او در ميدان جنگ ديگران\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nرا عاجز ساخت . و مقام او در مقاتله نظير مقام رسول خداست در جنگ بدر . و صبر او با كثرت دشمن و قلّت ياران نظير پدرش امير المؤمنين است در صفّين و جمل . و كافى است در اين مقام عبارت زيارت ناحيهء مقدّسه :\r\n« و بدؤوك بالحرب ، فثبتّ للطّعن و الضّرب ، و طحنت جنود الفجّار ، و اقتحمت قسطل الغبار ، مجالدا بذي الفقار ، كانّك عليّ المختار ، فلمّا رأوك ثابت الجاش غير خائف و لا خاش نصبوا لك غوائل مكرهم ، و قاتلوك بكيدهم و شرّهم ، و أمر اللّعين جنوده فمنعوك الماء و وروده ، و ناجزوك القتال ، و عاجلوك النّزال ، و رشقوك بالسّهام و النّبال ، و بسطوا اليك أكفّ الاصطلام ، و لم يراعوا لك ذماما ، و لا راقبوا فيك أثاما ، في قتلهم أوليائك ، و نهبهم ، رحالك ، و انت مقدم في الهبوات ، و محتمل للاذيّات ، قد عجبت من صبرك ملائكة السّماوات ، فأحدقوا بك من كلّ الجهات ، و أثخنوك بالجراح ، و حالوا بينك و بين الرّواح ، و لم يبق لك ناصر ، و انت محتسب صابر ، تدبّ عن نسوتك و اولادك حتّى نكسوك عن جوادك ، فهويت الى الأرض جريحا تطؤك الخيول بحوافرها ، و تعلوك الطّغاة ببواترها ، قد رشح للموت جبينك ، و اختلف بالانقباض و الانبساط شمالك و يمينك ، و تدير طرفا خفيّا الى رجلك و بيتك ، و قد شغلت بنفسك عن ولدك و أهاليك » .\r\n( 1 )\r\n\r\nعلم امام حسين عليه السّلام\r\nامّا علم آن حضرت ، بايد دانست كه علوم اهل بيت - عليهم السّلام - متوقّف بر تكرار و درس نبود و علوم امروز ايشان بيش از ديروز نيست ؛ با فكر و قياس و حدس تحصيل علم نمىكردند . آسمان معارف ايشان از دسترس ادراك ما دور است ؛ هر كس خواهد فضايل آنان را بپوشد چنان است كه خواهد روى خورشيد را بپوشد . آنها عالم غيب را در شهادت مىبينند و بر حقايق معارف در خلوات عبادت واقف مىگردند . در واقع چنانند كه اوليا و دوستان دربارهء ايشان اعتقاد دارند و بيشتر هم . هيچ كس از آنها سؤالى نكرد مستفهما ( براى فهميدن ) يا از روى آزمايش كه آنها پاسخ ندهند . و هرگز در جواب ناتوانى ننمودند و عاجز نشدند .\r\nهر يك را كه در احوالش تدبّر نمايى و گفتار او را تأمّل كنى وى را در فضايل يگانه يا بى و در مزايا و مفاخر تنها بينى . گذشته‌هاى سابقين را فضائل متأخّرين تصديق مىكند .\r\nوقتى خطباى آنان به كلام آيند ديگران خاموش گردند . و چون گويندهء آنان سخن گويد ديگران گوش باشند . هر راهروى از تك آنها فرو ماند و به هدف آنها نرسد و روش آنها را در نيابد . اين خصلتهايى است كه آفريدگار به آنها داده است و مخبر صادق به آن اخبار كرده و\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nفرموده است : « انّا بني عبد المطّلب سادات النّاس » .\r\n( 1 )\r\n\r\nكرم وجود امام حسين عليه السّلام\r\nامّا كرم وجود آن حضرت ، روايت است كه : « فاطمه - سلام اللّه عليها - دو فرزند خود حسن و حسين عليهما السّلام را نزد رسول خدا صلّى اللّه عليه و آله و سلّم آورد در آن بيمارى كه آن حضرت رحلت فرمود و عرض كرد : يا رسول اللّه اين دو فرزند تواند چيزى از خود به آنها ميراث ده . آن حضرت صلى اللّه عليه و سلم فرمود : اما حسن عليه السّلام را هيبت و بزرگوارى من ميراث باشد . اما حسين عليه السّلام را بخشش و شجاعت من » .\r\nو نقل مشهور است كه : « آن حضرت مهمان را گرامى مىداشت . و به خواهندگان مىبخشيد . و صلهء رحم مىكرد . بر درويشان انعام مىفرمود . وسائل را عطا مىداد . برهنه را مىپوشانيد و گرسنه را سير مىكرد . قرض قرض داران را ادا مىكرد . بر يتيم مهربان بود .\r\nحاجتمند را اعانت مىكرد . و هرگاه مالى به او مىرسيد پراكنده مىساخت » .\r\n( 2 ) و روايت است كه : « معاويه چون به مكه مىرفت مال بسيار و جامه‌ها و خلعتها براى آن حضرت فرستاد حضرت نپذيرفت » . و اين صفت جوانمردان و طبيعت اهل كرم است .\r\nافعال او گواهى دهد بر محاسن اخلاق . و بايد دانست كرم كه بخشش يكى از انواع آن است در اهل بيت پيغمبر صلّى اللّه عليه و آله و سلّم كامل و براى آنها ثابت و محقّق بود ؛ از آنها تعدّى نمىكرد بلكه در آنها حقيقت بود و در ديگران مجاز . لذا به هيچ يك از بنى هاشم نسبت بخل داده نشده است براى آنكه با ابرها در سخا مسابقه مىكردند و با شيران در شجاعت .\r\nحضرت على بن الحسين عليهما السّلام در خطبه خود در شام فرمود : « به ما داده شد علم و حلم و جود و فصاحت و شجاعت و دوستى در دل مؤمنان » .\r\nپس ايشان درياى ژرفند و ابرريزان .\r\n فما كان من خير اتوه فإنّما * توارثه آباء آبائهم قبل \r\n( 3 ) و اين اخلاق كريمه را آيين خويش گرفتند . و وسيلهء رسيدن آنها به منتهاى شرف بود كه ايشان پيشواى امت و رؤساى ملتند . مهتران مردم و بهتران عرب و برگزيدهء فرزندان آدم ، پادشاهان دنيا و راهنمايان آخرت ، حجت خدايند بر بندگان و امناى او در زمين . ناچار نشان هر خيرى از ايشان پيدا و علائم جلالت در ايشان ظاهر و هويداست . هر كس بعد از ايشان به جود متّصف شود اقتدا به ايشان كرده است و به طريق آنها رفته . و چگونه مال خود را نبخشد آنكه هنگام جنگ از بذل جان دريغ ندارد ؟ و چگونه چشم از عاجل نپوشد آنكه همّت\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nدر آجل بسته است ؟ ! و شكى نيست كه هر كس جان خويش را در قتال ببخشد نسبت به مال بخشنده‌تر است . و كسى كه در زندگى رغبت نداشته باشد در مال فانى دنيا بىرغبت‌تر .\r\nشاعر گويد :\r\n يجود بالنّفس ان ضنّ الجواد بها * و الجود بالنّفس أقصى غاية الجود \r\nو از اين جهت گويند : شجاعت وجود از يك پستان شير خورده‌اند و پيوسته با يكديگر ملازمند ؛ چنان كه دو توأم .\r\nپس هر جوانمرد بخشنده شجاع است و هر دلاورى بخشنده است و اين قاعدهء كلّيه است .\r\nابو تمّام گفته است :\r\n و إذا رأيت ابا يزيد في النّدى * و وغى و مبدى غارة و معيدا\r\nأيقنت أنّ من السّماح شجاعة * تدنى و انّ من الشّجاعة جودا \r\nو ابو الطّيب مبتنى گفت :\r\n قالوا أ لم تكفه سماحته * حتّى بنى بيته على الطّرق\r\nفقلت انّ الفتى شجاعته * تريه في الشّحّ صورة الفرق\r\nكن لجّة ايّها السّماح فقد * آمنه سيفه من الغرق \r\n( 1 ) و گويند : جوانمرد دلش شجاعست و بخيل رويش ، يعنى : وقيح است . و معاويه بنى هاشم را به سخا وصف كرد و آل زبير را به شجاعت و بنى مخزوم را به خودبينى و كبر و بنى اميه را به بردبارى . اين خبر به حسن بن على عليه السّلام رسيد گفت : « خدا او را بكشد او خواست تا بنى هاشم بخشش كنند و محتاج به او گردند و آل زبير را به دلاورى وصف كرد تا خويشتن را به كشتن دهند و بنى مخزوم كبر ورزند تا مردمان آنها را دشمن دارند و بنى اميه بردبارى كنند تا مردم آنها را دوست دارند » .\r\nو معاويه در پاره‌اى از سخن خويش راست گفت ، هر چند راستى از مانند او بعيد است و لكن گاه باشد كه دروغگوى سخنى راست بر زبان راند چون بخشش چنان كه او گفت در بنى هاشم بود بلكه شجاعت و بردبارى هم در همه حال ، و مردم پيروان ايشانند و اگر خصال نيكو در ديگران متفرّق است در ايشان جمع است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nمحبّت پيغمبر خدا نسبت به امام حسين عليه السّلام\r\n( 1 ) و امّا فصاحت و زهد و تواضع و عبادت آن حضرت را اگر خواهيم ذكر كنيم از وضع رساله بيرون رويم . و به جاى آن اخبارى در محبّت پيغمبر خدا نسبت به او بياوريم . شيخ اجلّ محمّد بن شهر آشوب در مناقب روايت كرد از ابن عمر كه نبى صلّى اللّه عليه و آله و سلّم بر منبر خطبه مىخواند حسين عليه السّلام بيرون آمد و پايش در جامه بپيچيد و بيفتاد و بگريست . پيغمبر اكرم از منبر فرود آمد و او را در بر گرفت و گفت : « قاتل اللّه الشّيطان فرزند امتحان است سوگند به آنكه جان من در دست اوست ندانستم كه از منبر فرود آمدم » .\r\n( 2 ) در مناقب است كه : ابو السّعادات در فضايل عترت آورده است كه : يزيد بن ابى زياد گفت :\r\nروزى نبىّ صلّى اللّه عليه و آله و سلّم از خانهء عايشه بيرون آمد و بر خانه فاطمه - عليها سلام - بگذشت صداى گريه حسين عليه السّلام را شنيد و فرمود : « آيا نمىدانى كه گريه او مرا ناراحت مىسازد » ؟\r\n( 3 ) و در مناقب است كه ابن ماجه در « سنن » و زمخشرى در « فائق » آورده‌اند كه : نبى صلّى اللّه عليه و آله و سلّم حسين عليه السّلام را ديد در كوچه با كودكان بازى مىكند پس پيغمبر خدا جلوى ايشان آمد و يك دست خود بگشود حضرت حسين عليه السّلام از اين سوى به آن سوى مىگريخت و رسول خدا صلّى اللّه عليه و آله و سلّم مىخنديد با او ، پس او را بگرفت و يك دست زير زنخ ( چانه ) او گذشت و دست ديگر بر سر او و سر او را ، بلند كرد و بوسيد و گفت : « حسين منّى و انا من حسين ؛ خداى تعالى دوست دارد كسى را كه حسين عليه السّلام را دوست دارد و حسين سبطى است از اسباط » .\r\n( 4 ) و در مناقب است از عبد الرحمن بن ابى ليلى كه گفت : « نزد رسول خدا نشسته بوديم كه حسين عليه السّلام بيامد و بر پشت نبى صلّى اللّه عليه و آله و سلّم مىجهيد ناگاه بول كرد حضرت فرمود : او را رها كنيد » .\r\nنيز در همان كتاب از احاديث ليث بن سعد است كه : « پيغمبر صلّى اللّه عليه و آله و سلّم روزى در جماعتى نماز مىگزارد و حسين عليه السّلام كودكى خرد نزديك او بود و پيغمبر صلّى اللّه عليه و آله و سلّم هرگاه سجده مىكرد حسين عليه السّلام مىآمد و بر پشت آن حضرت سوار مىشد و پاهاى خود را حركت مىداد و مىگفت : حل حل . و هرگاه آن حضرت مىخواست سر بردارد او را به دست مىگرفت و در كنار خويش مىنهاد و باز چون به سجده مىرفت بر پشت او سوار مىشد و حل حل مىگفت .\r\nو همچنين مىكرد تا از نماز فارغ شد » .\r\n( 5 ) و از امالى حاكم روايت كرده است كه ابو رافع گفت : « با حسين عليه السّلام بازى مىكردم « بازى مدحاة » و آن بازى با سنگ است هرگاه سنگ من به سنگ او مىخورد مىگفتم بايد مرا به پشت بردارى ، مىگفت آيا بر پشت كسى سوار مىشوى كه بر پشت رسول خدا سوار مىشد ؟ من او را رها مىكردم . و هرگاه سنگ او به سنگ من اصابت مىكرد مىگفتم : من تو را بر دوش\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nنمىگيرم چنان كه تو مرا نگرفتى . مىگفت راضى نيستى بدنى را به دوش بردارى كه رسول خدا او را بر مىداشت ؟ پس او را بر خود سوار مىكردم » .\r\n( 1 ) و در همان كتاب است نيز از حفص بن غياث از حضرت ابى عبد الله عليه السّلام كه گفت :\r\n« رسول خدا صلّى اللّه عليه و آله و سلّم در نماز بود و حسين عليه السّلام در پهلوى او بود پس رسول خدا تكبير گفت و حسين عليه السّلام نيكو اداى تكبير نكرد باز رسول خدا تكبير گفت و حسين عليه السّلام نيكو ادا نكرد و همچنين آن حضرت تكبير مىگفت و حسين عليه السّلام تمرين تكبير مىكرد و نيكو ادا نكرد تا رسول خدا هفت بار تكبير گفت و حسين عليه السّلام نيكو ادا كرد در تكبير هفتم ، و ابو عبد الله عليه السّلام فرمود : هفت تكبير سنت شد » .\r\n( 2 ) و هم در آن كتاب است از تفسير نقّاش به اسناد خود از ابن عباس كه گفت : « در خدمت نبى صلّى اللّه عليه و آله و سلّم بودم و فرزندش ابراهيم بر زانوى چپ و حسين بن على عليه السّلام بر زانوى راست او نشسته بودند و آن حضرت گاهى اين را مىبوسيد و گاه آن را ، ناگاه جبرئيل فرود آمد با وحى از جانب پروردگار جهان و چون حالت وحى از حضرت بر طرف گشت فرمود : جبرئيل نزد من آمد و گفت : اى محمّد پروردگار تو بر تو سلام مىرساند و مىگويد : من اين دو را با هم براى تو نمىگذارم يكى را فداى ديگرى كن . پيغمبر صلّى اللّه عليه و آله و سلّم نگاه به ابراهيم كرد و بگريست و گفت : مادر او كنيزكى است و اگر رحلت كند كسى غير از من بر او محزون نگردد و مادر حسين عليه السّلام فاطمه - عليها سلام - است و پدرش على پسر عمّ من است كه گوشت و خون من است و اگر درگذرد ، دخترم و پسر عمّم و خود من بر او محزون مىشويم و من حزن خويش را بر حزن آنها برگزيدم . اى جبرئيل ! ابراهيم درگذرد كه او را فداى حسين عليه السّلام كردم . ابن عباس گفت : ابراهيم پس از سه روز رحلت كرد و پيغمبر صلّى اللّه عليه و آله و سلّم هرگاه حسين عليه السّلام را مىديد به جانب او مىآمد مىبوسيدش و به سينه مىچسبانيد و ثناياى او را مىمكيد و مىگفت : فداى آنكه او را به فرزند خود ابراهيم فدا كردم » .\r\n تعاليت عن مدح فابلغ خاطب * بمدحك بين النّاس اقصر قاصر\r\nاذا طاف قوم في المشاعر و الصّفا * فقبرك ركنى طائفا و مشاعري\r\nو ان ذخر الأقوام نسك عبادة * فحبّك أوفى عدّتى و ذخائري \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n( 1 )\r\n\r\nفصل دوم در ثواب گريستن بر مصيبت حسين عليه السّلام و ثواب لعن بر قاتلان او و اخبارى كه در شهادت آن حضرت وارد شده است ، و در اين فصل به چهل حديث اكتفا مىكنيم .\r\n( 2 )\r\n\r\nحديث اول\r\nمؤلّف كتاب ، مرحوم حاج شيخ عباس قمّى گويد : حديث كرد مرا شيخ اجلّ محدّث حاج ميرزا حسين النورى - نور اللّه تربته - به اجازهء عامّهء كامله جميع ما حقّت له روايته و جازت له اجازته [ 1 
  ] ؛ روز جمعه 6 شهر ربيع الاول سال 1320 در كوفهء متبرّكه بر كنار فرات نزديك جسر ( پل ) از شيخ امام معلّم علماء الاسلام الحاج شيخ مرتضى الانصارى [ 2 
  ] از شيخ جليل جامع فضائل علميّه و عمليّه حاج ملا احمد نراقى از وحيد العصر صاحب الكرامات الباهرة السيد محمد مهدى بحر العلوم - قدس سره - از شيخ العلماء و مرجع الفقهاء الاستاذ الاكبر آقا محمد باقر\r\n\r\n\r\n","description":"","footnote":"\r\n[ 1 
  ] اين بندهء ناچيز روايت مىكند جميع ما صحّ عنده و عند مشايخه را به طرقى چند نكتفى منها بواحد و هى روايتى عن الشيخ الفقيه العالم الورع التقى الجامع بين المنقبتين العلم و العمل الشيخ محمد محسن الطهرانى صاحب الذريعة - متّع اللّه المسلمين به طول بقائه و نفعنا ببركات انفاسه و دعائه - عن الشيخ المحدّث الاجلّ النورى - قدّس اللّه رمسه - عن الشيوخ المذكور بعضهم به طول بقائه و نفعنا ببركات انفاسه و دعائه - عن الشيخ المحدّث الاجلّ النورى - قدس اللّه رمسه - عن الشيوخ المذكور بعضهم فى المتن ذكرت ذلك تبرّكا لادراج نفسى في عداد نقلة احاديث رسول اللّه و رواة اخبار عترته فانّه رأس الفخر و اصل الذّخر .\r\n[ 2 
  ] مؤلّف كتاب « تاريخ وفات » چند تن از علماى مذكور متن را نظما يا نثرا در حاشيه آورده است مناسب چنان است كه اشعار عينا نقل شود چون لطف نظم در مقام تاريخ به ترجمه از ميان مىرود و نثر آن ترجمه شود حاج ميرزا حسين النورى استاد مؤلّف به سال 1320 در نجف اشرف در گذشت و در جوار امير المؤمنين - عليه السّلام - مدفون گشت .\r\nحاج شيخ مرتضى الانصارى : نسب او به جابر بن عبد اللّه مىرسد ، ولادتش در سنه 1214 وفات او در سال 1281 در نجف اشرف و در صحن مطهّر نزديك باب قبلى مدفون شد و اين اشعار را مؤلّف در وفات او گفته است :\r\n و ابن الامين شيخنا الأنصارى * شيخ فقيه قدوة الابرار\r\nعنه الحسين شيخنا الاستاد * لفوته قل ظهر الفساد \r\n","page_name":" 30 ","page_number":30},
  {"content":"\r\n\r\nبهبهانى از والد معظّم محقّق او محمد اكمل از مروّج مذهب حق ، خاتم المحدّثين مولا محمّد باقر مجلسى ( ره ) از والدش شيخ اجلّ جامع فنون عقليه و نقليه مولانا محمّد تقى مجلسى از شيخ الاسلام و المسلمين و رئيس الفضلاء و المحقّقين شيخ محمد عاملى بهاء الدين - رفع اللّه مقامه - از والدش محقّق مدقّق حسين بن عبد الصمد عاملى از شيخ امام خاتم فقهاء الاسلام شيخ الامّة و فتاها قدوة الشيعة و نور الشريعة الشيخ زين الدين المشهور بالشهيد الثانى قدس سرّه از شيخ فاضل ورع نور الدين على بن عبد العالى ميسى - نور اللّه روضته - از شيخ سعيد كامل المعيّ محمد بن داود جزينى عاملى - رحمه اللّه - از شيخ ثقه جليل على بن الشهيد - رفع اللّه درجته - از والدش شيخ امام استاد فقهاء الانام رئيس المذهب و الملّة فخر الشيعة و تاج الشريعة شمس الدين ابى عبد الله محمد بن مكّى شهيد - اعلى اللّه مقامه - از عالم محقّق و فاضل مدقّق وحيد الاعصار فخر الاسلام سلطان العلماء و منتهى الفضلاء ابى طالب محمد بن العلّامة - رفع اللّه مقامه - از والدش شيخ اعظم وارث علوم الانبياء و المرسلين مروّج شريعة خاتم النبيين آية اللّه في العالمين اعلم علماء المسلمين حبر الامة جمال الملّة محيى السنّة و مميت البدعة ابى منصور حسن بن مطهّر حلّى مشتهر حقّا بالعلّامة - جزاه اللّه عن الاسلام خير الجزاء - ( 1 ) از شيخ اجلّ مدقّق الثبت الثقة افقه فقهاء الآفاق شيخ الطائفة و سنادها ابى القاسم نجم الدين جعفر بن سعيد الحلّى المعروف بالمحقّق - شكر اللّه سعيه - از سيّد حسيب و محدّث اديب نسّابه فخار بن معدّ موسوى حائرى ( ره ) از شيخ فقيه محدّث ورع سديد الدين ابى الفضل شاذان بن جبرئيل قمى نزيل دار الهجرة - على هاجرها ألف صلاة و تحية - از شيخ فقيه ثقة عماد الدين ابى جعفر محمد بن ابى القاسم بن محمد طبرسى آملى - رضى اللّه عنه - از شيخ ثقه فقيه ابى على حسن بن محمد طوسى ملقّب به مفيد ثانى از والدش رئيس الطائفة محيى الرسوم و مدوّن العلوم محقق الاصول و الفروع و مهذب فنون المعقول و المسموع ابى جعفر محمد بن الحسن الطوسى - قدس اللّه تربته الزكية - از شيخ اقدم اوثق اعلم حجّة الفرقة و فخر الطائفة مروّج المذهب و الدّين وارث علوم المعصومين الشيخ السعيد ابى عبد الله محمد بن محمد بن نعمان الملقّب بالمفيد - عطر اللّه مرقده - از شيخ جليل محدّث ناشر آثار الائمّة رئيس المحدّثين المولود بدعاء الامام شيخ صدوق ابى جعفر محمد بن على بن بابويه القمى از شيخ جليل ابى القاسم محمد بن على ماجيلويه القمى از شيخ محدّث نبيه على بن ابراهيم از والدش ابراهيم بن هاشم از ثقه جليل ريّان بن شبيب خال معتصم گفت : « داخل شدم بر ابى الحسن الرضا عليه السّلام در روز اول محرم پس به من گفت : اى پسر شبيب آيا روزه دارى ؟ گفتم : نه . گفت : اين روز ، روزى است كه زكريا در آن پروردگار خود را خواند و گفت :\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n« ربّ هب لي من لدنك ذرّية طيّبة انّك سميع الدّعاء » .\r\n( 1 ) يعنى : « اى پروردگار من مرا از نزد خويش ذريتى پاك ببخش كه تو شنوندهء دعايى . »\r\nپس خداى تعالى دعاى او را مستجاب كرد و ملائكه را فرمود تا زكريا را ندا كردند در حالتى كه وى در محراب ايستاده بود و نماز مىگزارد كه خداوند تو را مژده مىدهد به يحيى . پس هر كس اين روز را روزه بدارد و خداى تعالى را بخواند خداى تعالى او را اجابت كند چنان كه زكريا را . آنگاه گفت : اى پسر شبيب محرم ! آن ماه است كه مردم جاهليت در گذشته حرمت آن ماه را نگاه مىداشتند اما اين امّت نه حرمت ماه را شناختند و نه حرمت پيغمبر خود را ، و در اين ماه ذريهء او را كشتند و زنان او را اسير كردند و اثاث او را به تاراج بردند ، خداوند هرگز آنان را نيامرزد ؛ اى پسر شبيب اگر براى چيزى گريه خواهى كرد براى حسين بن على بن أبي طالب عليهما السّلام گريه كن براى آنكه او را مانند گوسفند ذبح كردند و هيجده مرد از خاندان او با او كشته شدند كه روى زمين مانند آنها نبود و هفت آسمان و زمينها براى كشته شدن او گريستند و چهار هزار فرشته براى يارى او فرود آمدند او را يافتند كشته شده و نزد قبر او آشفته موى و گردآلودند تا وقتى كه قائم عليه السّلام برخيزد و از ياران او باشند و شعار آنان يا لثارات الحسين عليه السّلام است .\r\n( 2 ) اى پسر شبيب پدرم حديث كرد از پدرش از جدّش كه چون جدّ من حسين عليه السّلام كشته شد آسمان خون باريد با غبارى سرخ رنگ .\r\nاى پسر شبيب اگر بر حسين عليه السّلام بگريى چندان‌كه اشك تو بر دو گونه‌ات روان گردد خداى تعالى هر گناهى كه كرده باشى بيامرزد خرد يا بزرگ ، اندك يا بسيار .\r\nاى پسر شبيب اگر خوشنود مىكند تو را كه خداى تعالى را ملاقات كنى در حالى كه گناهى بر تو نباشد حسين عليه السّلام را زيارت كن .\r\nاى پسر شبيب اگر خوش‌حال مىكند تو را كه در غرفه‌هاى ساخته در بهشت همنشين پيغمبر خدا و خاندان او باشى كشندگان حسين عليه السّلام را لعنت كن .\r\nاى پسر شبيب اگر تو را مسرور مىكند كه ثواب تو مانند ثواب آن كسانى باشد كه با حسين عليه السّلام شهيد شدند هرگاه ياد او كنى بگو :  يا لَيْتَنِي كُنْتُ مَعَهُمْ فَأَفُوزَ فَوْزاً عَظِيماً  [ 1 
  ] .\r\nاى پسر شبيب اگر خوش‌حال مىكند تو را كه در درجات بلند بهشت با ما باشى . براى اندوه ما اندوهناك باش و از فرح ما شادمان و بر تو باد دوستى ما كه اگر مردى سنگى را دوست بدارد خدا او را روز قيامت با آن سنگ محشور گرداند » .\r\n\r\n\r\n","description":"","footnote":"\r\n[ 1 
  ] سورهء نساء آيه 73 .\r\n","page_name":" 32 ","page_number":32},
  {"content":"\r\n\r\n( 1 )\r\n\r\nحديث دوم\r\nبه سند متّصل از شيخ مفيد - قدّس روحه - از ابن قولويه از ابن وليد از صفّار از ابن ابى الخطّاب از محمد بن اسماعيل از صالح بن عقبه از ابى هارون مكفوف كه گفت : « داخل شدم بر حضرت ابى عبد الله عليه السّلام ، به من فرمود : براى من شعر بخوان ، شروع كردم به خواندن .\r\nفرمود : اينطور نه ليكن چنان كه براى خود مىخوانيد و چنان كه نزد قبر او رثاى او مىكنيد ، گفت : پس من خواندم : امرر على جدث الحسين فقل لأعظمه الزّكيّة و آن حضرت بگريست من خاموش شدم فرمود : بگذر و ساير ابيات را بخوان . من خواندم تا آخر ، آنگاه فرمود : زياده كن .\r\nپس خواندم .\r\n يا فرو قومى فاندبى مولاك * و على الحسين فاسعدى ببكاك \r\nابو هارون گفت : آن حضرت بگريست و زنان بىتابى نمودند و چون خاموش شدند به من فرمود : اى ابا هارون هر كس شعرى دربارهء حسين عليه السّلام بخواند و ده نفر را بگرياند بهشت براى اوست ؛ آنگاه يكى يكى از اين عدد كم كرد تا به يكى رسيد و فرمود : هر كس شعرى بخواند دربارهء آن حضرت و يك نفر را بگرياند بهشت از براى اوست . آنگاه فرمود : هر كس ياد او بكند و بگريد بهشت براى اوست .\r\nمؤلّف گويد : اين شعر كه ابو هارون بخواند « امرر على آه » از اشعار سيد حميرى است چنان كه شيخ ابن نما بدان تصريح كرده است و اشعار چنين است :\r\n امرر على جدث الحسين و قل لأعظمه الزّكيّة * يا أعظما لا زلت من وطفاء ساكبة روّية\r\nو اذا مررت بقبره فاطل به وقف المطيّة * و ابك المطهّر للمطهّر و المطهّرة النقية\r\nكبكاء معوّلة اتت * يوما لواحدها المنيّة \r\n( 2 )\r\n\r\nحديث سوم\r\nبه سند متّصل از شيخ صدوق ( ره ) به اسنادش از ابن عباس است كه : « على عليه السّلام با رسول خدا صلوات اللّه عليه گفت : يا رسول اللّه آيا عقيل را دوست مىدارى ؟ گفت : آرى سوگند به خدا او را به دو دوستى دوست مىدارم يك دوستى براى خود او و يك دوست داشتن براى آنكه ابو طالب او را دوست داشت ؛ و فرزند او در راه دوستى فرزند تو كشته شود پس ديدهء مؤمنين بر وى اشك ريزند و فرشتگان مقرّب الهى بر وى درود فرستند .\r\nآنگاه رسول خدا بگريست چنان كه اشكهاى او بر سينه‌اش روان گشت و گفت : شكايت به خدا مىكنم از آنچه خاندان من پس از من ملاقات مىكنند » .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n( 1 )\r\n\r\nحديث چهارم\r\nبه سند متصل از شيخ ابى القاسم بن قولويه مسندا از مسمع كردين گفت : « حضرت ابى عبد الله بن من فرمود : اى مسمع تو از مردم عراق هستى به زيارت قبر حسين عليه السّلام نمىروى ؟ گفتم : نه ، من مردى مشهورم از بصره و نزد ما كسانيند از هواداران اين خليفه و دشمنان ما در قبايل بسيارند از ناصبيان و غير آنان و من ايمن نيستم كه حال مرا به فرزندان سليمان بگويند و به اين جهت مرا آزار و ستم كنند . به من فرمود : آيا ياد مىكنى آنچه با او كردند ؟ گفتم : بلى . فرمود : آيا جزع مىكنى ؟ گفتم : اى و اللّه چنان گريه گلوى مرا مىگيرد كه كسان من آثار آن را در من مشاهده مىكنند و از طعام بازمىايستم و اين اندوه در روى من ظاهر مىشود .\r\nفرمود : خدا رحمت كند اشك چشم تو را البتّه تو از آنها هستى كه از اهل جزع بر ما شمرده مىشوند و آنها كه براى شادى ما شادان و در غم و اندوه ما اندوهگين هستند و هنگام ترس ، مىترسند و در ايمنى ما ايمنند البته تو وقت مردن پدران مرا نزد خود حاضر بينى ملك الموت را وصيت مىكنند دربارهء تو و تو را مژده مىدهند به چيزى كه چشم تو به آن روشن شود پيش از مرگ و ملك الموت بر تو دلسوزتر و مهربانتر باشد از مادر مهربان نسبت به فرزند .\r\nآنگاه بگريست و من با او بگريستم و فرمود : سپاس خداى را كه برترى داد ما را بر ديگر آفريدگان به رحمت خود و ما اهل بيت را مخصوص داشت به رحمت .\r\n( 2 ) اى مسمع به درستى كه آسمان و زمين گريه مىكنند از زمانى كه امير المؤمنين عليه السّلام كشته شد براى دلسوزى بر ما ، و فرشتگانى كه بر ما گريستند بيشترند و از زمان كشته شدن ما اشك فرشتگان نايستاده است و هيچ كس بر ما و آنچه بر سر ما آمده و نگريد از روى دلسوزى مگر خداوند بر او رحمت كند پيش از آنكه اشك از چشم او بيرون آيد و هرگاه اشكهاى او بر گونه‌هايش روان شود اگر قطره‌اى از آن در جهنّم افتد حرارت آن را بنشاند چنان كه گرمى در دوزخ نماند .\r\nو كسى كه دلش براى ما به درد آيد شادمان گردد روزى كه ما را ببيند هنگام مرگ چنان شادمانى كه پيوسته در دل او بماند تا كنار حوض بر ما وارد شود و حوض شادمان مىشود هرگاه دوست ما كنار آن آيد حتى آنكه از انواع خوراك به قدرى او را بچشاند كه ديگر نخواهد از كنار حوض دور شود ، الحديث » .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n( 1 )\r\n\r\nحديث پنجم\r\nبه سند متّصل از شيخ ابى القاسم بن قولويه به سند خود از عبد الله بن بكر كه گفت در ضمن حديثى طويل كه : « حج گذاردم با حضرت ابى عبد الله عليه السّلام و گفتم : يا بن رسول اللّه اگر قبر حسين عليه السّلام را بشكافند آيا در قبر او چيزى بيابند ؟ فرمود : اى پسر بكر چه بزرگ است سؤالهاى تو ، به درستى كه حسين بن على عليه السّلام با پدر و مادر و برادرش در منزل رسول خدا - صلوات اللّه عليهم - هستند و با او روزى و نواخت مىيابند و او بر جانب راست عرش و بدان در آويخته است مىگويد : اى پروردگار من آنچه به من وعده دادى وفا كن . و به زوّار خود مىنگرد و مىشناسد آنها را به نامهايشان و نام پدرانشان و هر چه دربار و بنهء آنهاست بهتر از آنكه يكى از آنها پسر خود را مىشناسد . و نظر مىكند به كسى كه بر وى گريه مىكند و از خدا طلب آمرزش مىكند براى او و از پدر خود مىخواهد كه استغفار كند . و مىگويد اى گريه‌كننده اگر بدانى كه خداوند براى تو چه مهيّا كرده است شادمان مىگردى بيش از آنكه محزون شدى و از هر گناه و خطيئه براى او استغفار مىكند » .\r\n( 2 )\r\n\r\nحديث ششم\r\nبه سند متّصل از شيخ جليل رئيس المحدّثين محمد بن على بن بابويه قمى - عطر اللّه مرقده - مسندا از ابى الحسن الرضا عليه السّلام كه گفت : « هر كس مصيبت ما را به ياد آورد و براى آنچه با ما كرده‌اند بگريد با ما باشد در درجهء ما روز قيامت ، و هر كس مصيبت ما را به ياد ديگران آورد و خود نگريد و بگرياند چشم او نگريد روزى كه همهء چشمها مىگريند ، و هر كس بنشيند در مجلسى كه امر ما در آنجا احيا مىشود دل او نميرد روزى كه همهء دلها مىميرد » .\r\n( 3 )\r\n\r\nحديث هفتم\r\nو به سند خود از شيخ الطائفة ابى جعفر طوسى از مفيد از ابن قولويه از پدرش از سعد از برقى از سليمان بن مسلم كندى از ابن غزوان از عيسى بن ابى منصور از أبان بن تغلب از ابى عبدا اللّه عليه السّلام كه فرمود : « آه كشيدن غمگين براى ستمى كه به ما رسيده است تسبيح است و اندوه او براى ما عبادت و پوشيدن راز ما جهاد در راه خداست . آنگاه فرمود : بايد اين حديث به زر طلا نوشته شود » .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n( 1 )\r\n\r\nحديث هشتم\r\nبه همان سند از شيخ فقيه ابى القاسم بن قولويه به سندش از ابن خارجه از ابى عبد الله عليه السّلام كه گفت : « حسين بن على عليه السّلام گفت : من كشتهء اشك چشمم و با حزن و اندوه كشته شدم و بر خداست كه غمگينى به زيارت من نيايد مگر آنكه او را شادان به اهل خود برگرداند » .\r\n( 2 )\r\n\r\nحديث نهم\r\nبه سند متّصل از شيخ الطائفة ( قدس سره ) از مفيد از ابى عمرو عثمان دقّاق از جعفر بن محمد بن مالك از احمد بن يحيى اودى از مخول بن ابراهيم از ربيع بن منذر از پدرش از حسين بن على عليه السّلام كه فرمود : « هيچ بنده‌اى نيست كه چشمش براى ما يك قطره بچكاند ، يا فرمود :\r\nقطره‌اى اشك بريزد مگر اينكه خداوند روزگارها او را در بهشت جاى دهد .\r\nاحمد بن يحيى اودى گفت : آن حضرت را در خواب ديدم و گفتم : مخول بن ابراهيم از ربيع بن منذر از پدرش از تو روايت كرد ( همان عبارت ) . فرمود : آرى . گفتم : در اين صورت اسناد ميان من و تو ساقط شد » .\r\nو گويند « حقب » ( روزگارها ) در اين حديث كنايه از دوام است .\r\n( 3 )\r\n\r\nحديث دهم\r\nبه سند متّصل از ابن قولويه به اسنادش از ابى عماره منشد كه گفت : « هرگز در هيچ روزى نام حسين بن على عليه السّلام نزد ابى عبد الله صادق عليه السّلام برده نشد كه آن روز آن حضرت خندان ديده شود تا شب ، و آن حضرت مىگفت : الحسين عبرة كلّ مؤمن ؛ يعنى حسين سبب ريزش اشك هر مؤمنى است . »\r\n( 4 )\r\n\r\nحديث يازدهم\r\nبه اسناد خود متّصلا از على بن ابراهيم از پدرش از ابن محبوب از علاء از محمّد از ابى جعفر عليه السّلام مىفرمود : « هر مؤمنى كه چشمش براى كشته شدن حسين بن على عليه السّلام اشك بريزد تا بر گونه‌اش روان گردد خداوند او را در بهشت در غرفه‌ها جاى دهد كه روزگارها در آن بماند . و هر مؤمنى كه چشم او اشك بريزد تا بر گونه‌اش روان شود براى رنج و آزارى كه از دشمن بما رسيد در دنيا خداوند او را در جايگاه راستى در بهشت جاى دهد . و هر مؤمنى كه در راه ما رنجى بيند و چشم او گريان شود تا اشكش بر دو گونه‌اش روان شود از زحمت و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nرنجى كه دربارهء ما به او رسيده است خداوند رنج و زحمت را روز قيامت از روى او بگرداند و ايمن كند او را از غضب خودش و از آتش » .\r\n( 1 )\r\n\r\nحديث دوازدهم\r\nبه سند متّصل از شيخ صدوق از پدرش از عبد الله جعفر حميرى از احمد بن اسحاق بن سعد از بكر بن محمّد ازدى از ابى عبد الله عليه السّلام كه به فضيل فرمود : « آيا مىنشينيد و حديث ما مىگوييد ؟ گفت : آرى فدايت شوم . فرمود : اين مجالس را دوست مىدارم ، پس امر ما را احيا كنيد . اى فضيل خداوند رحمت كند كسى كه امر ما را احياء كند ، اى فضيل هر كس ياد ما كند يا نزد او ياد ما كنند پس از چشمش به اندازهء بال مگسى اشك بيرون آيد خداوند گناهان او را بيامرزد هر چند مانند كف درياها باشد » .\r\n( 2 )\r\n\r\nحديث سيزدهم\r\nبه اسناد خود از شيخ صدوق به اسنادش از ابى عمارهء منشد از ابى عبد الله عليه السّلام كه گفت به من : « اى ابا عماره شعرى در رثاى حسين بن على عليهما السّلام براى من بخوان . گفت : من خواندم . آن حضرت بگريست ، بازخواندم باز بگريست ، سوگند به خدا كه پيوسته شعر خواندم و آن حضرت مىگريست تا صداى گريه را از اندرون خانه هم شنيدم . پس فرمود : اى ابا عماره هر كس دربارهء حسين بن على عليه السّلام شعرى بخواند و پنجاه نفر را بگرياند بهشت از براى او است و هر كس دربارهء حسين عليه السّلام شعرى بخواند و سى نفر را بگرياند بهشت از براى اوست و هر كس درباره حسين عليه السّلام شعرى بخواند و بيست نفر را بگرياند بهشت از براى اوست و هر كس درباره حسين عليه السّلام شعرى بخواند و ده نفر را بگرياند بهشت از براى و هركس دربارهء حسين عليه السّلام شعر بخواند و يك نفر را بگرياند بهشت از براى اوست و هر كس دربارهء حسين عليه السّلام شعر بخواند و تباكى كند يعنى خود را گريان نمايد بهشت از براى اوست » .\r\n( 3 )\r\n\r\nحديث چهاردهم\r\nبه سند متّصل از جعفر بن قولويه از هارون بن موسى تلعكبرى از محمّد بن عمر بن عبد العزيز كشّى از نصر بن صبّاح از ابن عيسى از يحيى بن عمران از محمّد بن سنان از زيد شحّام كه گفت : « نزد ابى عبد الله عليه السّلام بوديم با جماعتى از اهل كوفه پس جعفر بن عفّان بر آن حضرت در آمد ، او را نزديك خود خواند آنگاه گفت : اى جعفر ! گفت : لبّيك خدا مرا فداى تو\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nكند . فرمود : به من خبر رسيده است كه تو در رثاى حسين عليه السّلام شعر مىگويى و نيكو مىگويى ؟\r\nگفت : آرى خدا مرا فداى تو كند . فرمود : بگوى . پس من شعر براى او خواندم و او بگريست و كسانى كه گرد او بودند بگريستند و اشكها بر روى و محاسن آن حضرت جارى شد . آنگاه گفت : اى جعفر سوگند به خدا كه فرشتگان حاضر بودند و سخن تو را دربارهء حسين عليه السّلام مىشنيدند و بگريستند چنان كه ما گريستيم و بيشتر هم .\r\nو به تحقيق خداوند در اين ساعت بر تو بهشت را واجب گردانيد و تو را آمرزيد . اى جعفر آيا بيش از اين بگويم ؟ گفت : بلى اى سيد من . فرمود : هيچ كس نيست كه دربارهء حسين عليه السّلام شعرى بگويد و بگريد و بگرياند مگر اينكه خداوند بهشت را بر او واجب گرداند و او را بيامرزد » .\r\n( 1 )\r\n\r\nحديث پانزدهم\r\nو به سند متّصل از شيخ صدوق از ابن مسرور از ابن عامر از عمّش از ابراهيم بن ابى محمود كه گفت : « حضرت امام رضا عليه السّلام فرمود كه : محرّم ماهى است كه مردم جاهليت جنگ را در آن حرام مىدانستند خون ما در آن ماه حلال شمرده شد و حرمت ما هتك شد و فرزندان و زنان ما اسير شدند و آتش در خيام ما افروخته گشت و هر چه در آنها بود به تاراج رفت و حرمت رسول خدا را دربارهء ما مراعات نكردند ، روز كشته شدن حسين عليه السّلام چشمان ما را آزرده كرد و اشكهاى ما را روان ساخت ، عزيز ما در زمين كربلا خوار شد و اندوه و بلا نصيب ما گشت تا روز معيّن ؛ پس گريه كنندگان بايد بر حسين عليه السّلام گريه كنند براى اينكه گريه بر او گناهان بزرگ را مىريزد .\r\nآنگاه گفت : چون ماه محرّم مىشد پدرم را خندان نمىديدند و اندوه بر وى غالب بود تا ده روز مىگذشت و چون روز دهم مىشد آن روز روز مصيبت و اندوه و گريهء او بود و مىگفت :\r\nاين روزى است كه حسين عليه السّلام در آن روز كشته شد » .\r\n( 2 )\r\n\r\nحديث شانزدهم\r\nبه سند متّصل از شيخ صدوق - عطّر اللّه مرقده - از طالقانى از احمد همدانى از على بن حسن فضال از پدرش از حضرت رضا عليه السّلام فرمود كه : « هر كس ترك كند سعى در قضاى حوائج خود را در روز عاشورا خداوند حوائج دنيا و آخرت او را بر آورد و هر كس روز عاشورا روز مصيبت و اندوه و گريهء او باشد خداوند روز قيامت را روز شادى و سرور او\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nقرار دهد ؛ پس چشم او به سبب ما در بهشت روشن شود . و هر كس روز عاشورا را روز بركت خواند و براى خانهء خود چيزى اندوخته كند خداوند آن چيز را بر وى مبارك نگرداند و روز قيامت با يزيد و عبيد اللّه بن زياد و عمر بن سعد - لعنهم اللّه - محشور شود در درك اسفل جهنّم » .\r\n( 1 )\r\n\r\nحديث هفدهم\r\nبه اسناد متّصل از صدوق از رسول خدا صلّى اللّه عليه و آله و سلّم كه فرمود : « موسى بن عمران از خداى تعالى مسئلت كرد و گفت : اى پروردگار من برادرم در گذشت او را بيامرز . وحى به دو رسيد : اى موسى اگر دربارهء اولين و آخرين از من مسئلت كنى تو را اجابت كنم مگر كشندهء حسين بن على عليه السّلام كه از قاتل او انتقام مىكشم » .\r\n( 2 )\r\n\r\nحديث هيجدهم\r\nبه سند متّصل از ابن قولويه به اسناد او از ابى عبد الله عليه السّلام فرمود : « قاتل يحيى بن زكريّا ولد الزنا بود و قاتل حسين بن على عليه السّلام ولد الزنا بود ، آسمان نگريست مگر بر آن دو » .\r\n( 3 )\r\n\r\nحديث نوزدهم\r\nبه سند متّصل از ابن قولويه به اسنادش از داود رقّى كه گفت : « نزد حضرت ابى عبد الله بودم آب خواست چون بنوشيد ديدم گريه او را گرفت و چشمانش از اشك پر شد آنگاه فرمود : اى داود خداى لعنت كند قاتل حسين عليه السّلام را هيچ بنده‌اى آب ننوشد كه ياد حسين عليه السّلام كند و لعن بر قاتل او فرستد مگر آنكه خداى تعالى براى او صد هزار حسنه نويسد و صد هزار گناه او را محو كند و صد هزار درجه مقام او را بالا برد و چنان باشد كه صد هزار بنده آزاد كرده است و خداوند او را خرّم و خوشدل محشور گرداند » .\r\n( 4 )\r\n\r\nحديث بيستم\r\nبه سند متّصل از ابن قولويه از محمد بن يعقوب كلينى به اسنادش از داود بن فرقد كه گفت :\r\n« در خانه حضرت ابى عبد الله نشسته بودم كبوتر راعبى را ديدم همهمه مىكند آن حضرت به سوى من نگريست و فرمود : اى داود مىدانى اين مرغ چه مىگويد ؟ گفتم : نه قسم به خدا .\r\nفرمود : بر قاتلين حسين عليه السّلام نفرين مىكند پس در خانه‌هاى خود از اينها نگاه داريد » .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n( 1 )\r\n\r\nحديث بيست و يكم\r\nبه سند متّصل از آية اللّه علّامه از خواجه نصير الدين طوسى از شيخ برهان الدين محمّد قزوينى نزيل رى از شيخ منتجب الدين على بن عبد الله بن حسن از پدرش از جدّش از شيخ كراجكى كه گفت : محمد بن عباس به اسناد خود از حسن بن محبوب روايت كرده است به اسنادش از صندل از دارم بن فرقد گفت كه : « حضرت ابو عبد الله عليه السّلام فرموده است : سورهء فجر را در فرائض و نوافل بخوانيد كه آن سورهء حسين بن على عليه السّلام است و بدان رغبت داشته باشيد خداوند شما را رحمت كند . پس ابو اسامه كه حاضر در مجلس بود به او گفت : چگونه اين سوره خاصّ حسين است ؟ فرمود : نشنيدى قوله تعالى :  يا أَيَّتُهَا النَّفْسُ الْمُطْمَئِنَّةُ  [ 1 
  ] مقصود از آن حسين بن على عليه السّلام است اوست صاحب نفس مطمئنّهء راضيهء مرضيّه و اصحاب او از آل محمّد عليهم السّلام آنها هستند كه راضى هستند از خداى تعالى در روز قيامت و خدا نيز از ايشان راضى است و اين سوره خاصّ حسين بن على عليه السّلام و شيعهء او و شيعهء آل محمّد عليهم السّلام است هر كس قرائت كند و الفجر را پيوسته با حسين بن على عليه السّلام باشد در درجهء او در بهشت و خداوند غالب و حكيم است » .\r\n( 2 )\r\n\r\nحديث بيست و دوّم\r\nبه سند متّصل از شيخ طوسى به اسنادش از محمّد بن مسلم كه گفت : « شنيدم از ابا جعفر و جعفر بن محمد عليهما السّلام كه مىگفتند : خداوند تعالى عوض داد كشته شدن حسين عليه السّلام را به اينكه امامت در ذريّت اوست و شفا در تربت او و اجابت دعا در زير قبهء او و ايّامى كه زائر به زيارت او رود و بازگردد از عمرش محسوب نشود . محمد بن مسلم گفت : به ابى عبد الله گفتم : اينها به مردم مىرسد به سبب آن حضرت پس او را چه باشد في نفسه ؟ فرمود : خداوند او را به پيغمبر خود ملحق كند با او باشد در درجه و منزلت او . آنگاه اين آيت تلاوت فرمود :  وَ الَّذِينَ آمَنُوا وَ اتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ  [ 2 
  ] .\r\n( 3 )\r\n\r\nحديث بيست و سوم\r\nبه سند متّصل از شيخ افقه محقّق از محمد بن عبد الله بن زهرهء حلبى از ابن شهر آشوب از احمد بن ابى طالب طبرسى در احتجاج در حديث طويل از سعد بن عبد الله اشعرى در حكايت\r\n\r\n\r\n","description":"","footnote":"\r\n[ 1 
  ] سوره فجر ، آيه 27 .\r\n[ 2 
  ] سوره طور ، آيه 21 .\r\n","page_name":" 40 ","page_number":40},
  {"content":"\r\n\r\nشرفياب شدن به حضور مهدى - سلام اللّه عليه - گفت : « خبر ده مرا از تأويل كهيعص .\r\nحضرت فرمود : اين حروف از اخبار غيب است كه خداوند بندهء خود زكريّا را بر آن آگاه گردانيد و حكايت آن را براى محمّد صلّى اللّه عليه و آله و سلّم بيان فرمود و اين چنان است كه زكريا از خداوند خواست نام پنج تن را به وى آموزد جبرئيل فرود آمد و او را آموزانيد و زكريا هرگاه نام محمّد و على و فاطمه و حسن - عليهم السّلام - را مىبرد اندوه او بر طرف مىشد و غم او زائل مىگشت و هرگاه نام حسين عليه السّلام مىبرد گريه گلوى او را مىگرفت و نفسش به شماره مىافتاد ؛ روزى گفت : پروردگار من چون است كه وقتى نام چهار كس از آنها را مىبرم از اندوه تسليت مىيابم و هرگاه ياد حسين عليه السّلام مىكنم اشكم ريزان مىشود و ناله‌ام بيرون مىآيد ؟\r\nخداوند تبارك و تعالى او را خبر داد و فرمود : كهيعص پس « كاف » نام كربلاست و « ها » هلاك عترت است و « يا » يزيد است كه بر حسين عليه السّلام ستم كرد و « عين » عطش است و « صاد » صبر و شكيبايى آن حضرت . چون زكريا اين را بشنيد سه روز از مسجد خود جدا نگشت و مردم را از داخل شدن بر خود منع فرمود و به گريه و ناله پرداخت و او را رثا مىگفت كه خداوندا آيا بهترين خلق خود را به مصيبت فرزند وى مبتلا مىكنى ؟ ! آيا چنين بلايى بر خانهء او فرود مىآورى ؟ ! ايا على و فاطمه عليهما السّلام را جامهء سوگوارى مىپوشانى و اندوه آن را در منزل آنها مىآورى ؟ ! آنگاه مىگفت : اى خداى من مرا فرزندى روزى كن كه در پيرى چشم من به وى روشن شود و چون روزى كردى مفتون كن مرا به دوستى او آنگاه به مرگ او مرا اندوهناك ساز چنان كه محمد صلّى اللّه عليه و آله و سلّم حبيبت را به فرزندش اندوهناك ساختى پس خداوند يحيى را به وى بخشيد و به مصيبت او مبتلا گردانيد و حمل يحيى شش ماه بود چنان كه حمل حسين عليه السّلام چنين بود » .\r\n( 1 )\r\n\r\nحديث بيست و چهارم\r\nبه اسناد متّصل از صدوق باسناده از ابى الجارود از ابى عبد الله عليه السّلام كه گفت : « پيغمبر صلّى اللّه عليه و آله و سلّم در خانهء امّ سلمه بود او را گفت : كسى بر من داخل نشود پس حسين عليه السّلام آمد و من نتوانستم او را نگهدارم تا داخل شد بر حضرت پيغمبر صلّى اللّه عليه و آله و سلّم ، و امّ سلمه نيز دنبال او وارد شد ناگاه ديد حسين عليه السّلام بر سينهء او نشسته و پيغمبر مىگريد و در دست او چيزى است كه مىگرداند ؛ آنگاه فرمود : اى ام سلمه اينك جبرئيل است مرا خبر مىدهد كه اين فرزند كشته گردد و اين تربت از\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمقتل اوست آن را نزد خود نگاهدار وقتى خون شد بدان كه حبيب من كشته شده است .\r\nامّ سلمه گفت : اى رسول خدا از خدا بخواه اين شرّ را از او دفع كند . گفت از خداى خواستم اما به من وحى فرمود كه : او را درجه‌اى است به سبب شهادت كه هيچ يك از آفريدگان به آن نمىرسد و او را شيعه‌اى است كه شفاعت مىكنند و شفاعت آنها پذيرفته مىشود و مهدى از فرزندان حسين است ؛ پس خوشا كسى كه از دوستان حسين عليه السّلام و شيعهء اوست ايشانند و اللّه فائزين در روز قيامت » .\r\n( 1 )\r\n\r\nحديث بيست و پنجم\r\nبه سند متّصل از شيخ صدوق به اسنادش از ابى عبد الله عليه السّلام كه فرمود : « آن اسماعيل كه خداوند در كتاب خود گفته است :  وَ اذْكُرْ فِي الْكِتابِ إِسْماعِيلَ إِنَّهُ كانَ صادِقَ الْوَعْدِ وَ كانَ رَسُولًا نَبِيًّا  [ 1 
  ] . اسماعيل پسر ابراهيم نبود بلكه پيغمبرى ديگر بود از پيغمبران خدا كه خدا وى را مبعوث كرد قوم او او را بگرفتند و پوست سر و روى او را كندند پس فرشته‌اى نزد او آمد و گفت : خداى جلّ جلاله مرا سوى تو فرستاده است هر چه خواهش تو باشد بفرماى . گفت :\r\nمن به آنچه با حسين عليه السّلام مىكنند تأسّى مىكنم » .\r\n( 2 )\r\n\r\nحديث بيست و ششم\r\nابو جعفر طوسى به اسنادش از زينب بنت جحش زوجه پيغمبر صلّى اللّه عليه و آله و سلّم گفت : « روزى پيغمبر خدا نزد من خفته بود پس حسين عليه السّلام بيامد و من او را مشغول مىكردم كه مبادا پيغمبر را بيدار كند ناگاه غافل شدم و او داخل خانه شد و من در پى او رفتم وى را يافتم بر شكم نبى صلّى اللّه عليه و آله و سلّم نشسته و زبينه بر ناف آن حضرت گذاشته بول مىكند خواستم او را برگيرم پيغمبر خدا صلّى اللّه عليه و آله و سلّم فرمود : اى زينب او را رها كن تا فارغ شود چون فارغ شد پيغمبر صلّى اللّه عليه و آله و سلّم وضو ساخت و به نماز برخاست و چون سجده كرد حسين عليه السّلام بر پشت او نشست پيغمبر صلّى اللّه عليه و آله و سلّم آن قدر درنگ كرد تا حسين عليه السّلام فرود آمد و چون ايستاد حسين عليه السّلام بازگشت و پيغمبر او را برداشت تا از نماز فارغ شد پس پيغمبر صلّى اللّه عليه و آله و سلّم دستها بگشود و مىگفت : اى جبرئيل ! به من بنماى به من بنماى . گفتم : يا رسول اللّه امروز تو را ديدم كارى كردى كه پيش از اين نديده بودم ؟ ! گفت : آرى جبرئيل نزد من آمد و مرا به حسين عليه السّلام تعزيت گفت و خبر داد كه امّت من او را مىكشند و خاكى سرخ بياورد » .\r\n\r\n\r\n","description":"","footnote":"\r\n[ 1 
  ] سوره مريم ، آيه 54 .\r\n","page_name":" 42 ","page_number":42},
  {"content":"\r\n\r\n( 1 )\r\n\r\nحديث بيست و هفتم\r\nابن قولويه به اسنادش از على بن ابى طالب عليه السّلام گفت : « روزى رسول خدا صلّى اللّه عليه و آله و سلّم به ديدن ما آمد پس طعامى نزد او آوردم و امّ ايمن ظرفى خرما و كاسه‌اى از شير و سر شير به هديه آورد آن را نزد آن حضرت گذاشتيم از آن بخورد و چون فارغ شد من برخاستم بر دستش آب ريختم چون دست بشست روى و محاسن را به ترى دست بماليد و به مسجدى در كنار خانه به سجده رفت و بسيار بگريست آنگاه سر برداشت و هيچ كس از اهل بيت جرأت نكرد چيزى بپرسد پس حسين عليه السّلام برخاست و آهسته رفت تا بر ران آن حضرت بر آمد پس سر او را به سينه چسبانيد و زنخدان خويش بر سر پيغمبر صلّى اللّه عليه و آله و سلّم نهاد و گفت : اى پدر از چه گريه مىكنى ؟ گفت : اى فرزند من به شما نظر كردم و مسرور شدم از ديدن شما چنان كه پيش از اين اينطور شادمان نشده بودم پس جبرئيل بر من فرود آمد و مرا خبر داد كه شما كشته مىشويد و محلّ كشته شدن شما از هم دور است پس خداى را حمد كردم و خير شما را از او خواستم .\r\nحسين عليه السّلام گفت : اى پدر پس قبور ما را كه زيارت مىكند و به ديدن ما مىآيد با اين دورى و جدائى ؟ گفت : طوايفى از امت من كه بدين زيارت برّ وصلت من خواهند و من هم در موقف به ديدن آنها روم و بازوهاى آنها را بگيرم و از اهوال و شدايد موقف برهانم » .\r\n( 2 )\r\n\r\nحديث بيست و هشتم\r\nبه سند متّصل از ابى عبد الله مفيد ( قدس سره ) در ارشاد گفت : « روايت كرد اوزاعىّ از عبد الله بن شدّاد از امّ الفضل بنت الحارث كه وى بر رسول خدا داخل شد و گفت : يا رسول اللّه دوش خوابى منكر ديدم ! رسول صلّى اللّه عليه و آله و سلّم فرمود : چيست ؟ گفت : آن خوابى سخت ناخوش است .\r\nفرمود : چيست ؟ گفت : ديدم گويى پاره‌اى از گوشت تن تو بريده و در دامن من نهاده شد .\r\nرسول خدا صلّى اللّه عليه و آله و سلّم فرمود : خير است كه ديدى فاطمه عليها السّلام فرزندى آورد و او در دامن تربيت تو باشد . پس فاطمه عليها السّلام حسين عليه السّلام را آورد امّ الفضل گفت : او در دامن من بود چنان كه رسول خدا فرمود پس روزى او را نزد رسول خدا صلّى اللّه عليه و آله و سلّم بردم آنگاه نظرم به ديدهء او افتاد ديدم اشك مىريزد گفتم : پدر و مادرم فداى تو يا رسول اللّه تو را چه مىشود ؟ فرمود : جبرئيل نزد من آمد و خبر داد كه امت من فرزند مرا مىكشند و مشتى از تربت او براى من آورد سرخ رنگ » .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n( 1 )\r\n\r\nحديث بيست و نهم\r\nبه سند متّصل از شيخ مفيد در ارشاد از ام سلمه - رضى اللّه عنها - گفت : رسول خدا صلّى اللّه عليه و آله و سلّم شبى از نزد ما بيرون رفت و غيبت او طول كشيد آنگاه بيامد ژوليده موى و گردآلوده و مشت او بسته ، گفتم : يا رسول اللّه چه مىشود كه تو را ژوليده موى و گردآلوده مىبينم ؟ فرمود : در اين وقت شبانه مرا به موضعى از عراق بردند كه آن را كربلا گويند و در آنجا كشتارگاه حسين فرزندم و جماعتى از فرزندان و اهل بيت مرا به من نشان دادند و از خونهاى آنها برداشتم و اكنون در دست من است و دست بگشود و فرمود : اين را بگير و نگاه دار . پس بگرفتم ديدم چيزى مانند خاك امّا سرخ است و آن را در قاروره‌اى نهادم و سر آن را بستم و نگاهداشتم چون حسين عليه السّلام به جانب عراق بيرون شد شيشه را بيرون مىآوردم هر روز و شب مىبوييدم و به آن نگاه مىكردم و مىگريستم براى مصيبت آن حضرت ، پس چون روز دهم محرّم شد و آن روزى است كه حسين عليه السّلام كشته شد آن را اوّل روز بيرون آوردم چنان بود كه بود و چون آخر روز بيرون آوردم ناگهان ديدم خونى تازه سرخ است و در خانهء خود فرياد زدم و بگريستم و اندوه خويش پوشيده داشتم مبادا دشمنان در مدينه بشنوند و در شادمانى نمودن شتاب كنند پس آن روز و وقت را پيوسته در خاطر خود نگاه مىداشتم تا خبر مرگ آن حضرت را آوردند و حقيقت آشكار شد » .\r\n( 2 )\r\n\r\nحديث سىام\r\nبه اسناد متّصل از شيخ مفيد ( ره ) در ارشاد گفت : از رسول خدا صلّى اللّه عليه و آله و سلّم روايت است كه :\r\n« روزى نشسته بود و على و فاطمه و حسن و حسين عليهم السّلام گرد او بودند پس به آنها فرمود :\r\nچگونه است حال شما وقتى شما همه كشته شويد و قبرهاى شما از هم دور باشد ؟ حسين عليه السّلام گفت : آيا مىميريم يا كشته مىشويم ؟ فرمود : اى پسرك من ! تو به ستم كشته شوى و برادرت به ستم كشته شود » .\r\n( 3 )\r\n\r\nحديث سى و يكم\r\nمجلسى - رحمه اللّه - در بحار الانوار گويد : صاحب درّ ثمين درّ تفسير قوله تعالى :  فَتَلَقَّى آدَمُ مِنْ رَبِّهِ كَلِماتٍ  [ 1 
  ] روايت كرده است كه : آدم بر ساق عرش نامهاى پيغمبر و ائمّه عليهم السّلام را ديد و جبرئيل او را تلقين كرد كه بگوى : « يا حميد بحقّ محمّد ، يا عالى بحقّ على ، يا فاطر بحقّ فاطمة ،\r\n\r\n\r\n","description":"","footnote":"\r\n[ 1 
  ] سوره بقره ، آيه 37 .\r\n","page_name":" 44 ","page_number":44},
  {"content":"\r\n\r\nيا محسن بحقّ الحسن و الحسين و منك الإحسان » چون نام حسين برد اشك او روان شد و دلش بشكست و گفت : اى برادرم جبرئيل در وقت ذكر پنجمين ، دل من مىشكند و اشك من روان مىگردد ؟ ! ! جبرئيل گفت : اين فرزند تو را مصيبتى مىرسد كه همه مصيبت‌ها نزد آن كوچك مىنمايد . گفت : اى برادر آن چه مصيبت است ؟ گفت : تشنه ، غريب و تنها كشته مىشود ، يار و معينى ندارد ، اى كاش او را مىديدى اى آدم كه مىگويد : واى از تشنگى ! واى از بىياورى ! تا تشنگى ميان او و آسمان مانند دود حائل گردد و كسى جواب او ندهد مگر با شمشير ، و شربت شهادت نوشد . پس مانند گوسفند سرش را ببرند از قفا ، و باروبنهء او را دشمنان به يغما برند و سر او و ياران او را در شهرها بگردانند با زنان ، در علم خداوند منّان چنين گذشته است . پس آدم و جبرئيل بگريستند مانند زنى كه فرزند او مرده باشد » .\r\n( 1 ) و روايت شده است از بعض ثقات اخيار كه : « روز عيدى حسن و حسين عليهما السّلام در حجرهء جدّ خود داخل شدند و گفتند : يا جدّاه امروز روز عيد است و فرزندان عرب جامه‌هاى رنگين در بر كرده و لباس نو پوشيده‌اند و ما را جامهء نو نيست براى اين نزد تو آمده‌ايم پس آن حضرت لختى تأمّل در حال آنها كرد و بگريست و در خانه جامهء شايستهء آنها نبود و نخواست آنها را نوميد كند و دلشان بشكند پس پروردگار خود را بخواند گفت : اى خداى من ! دل آنها و مادرشان را مشكن . پس جبرئيل فرود آمد و با او دو حلّه سفيد بود از حلّه‌هاى بهشت .\r\nپيغمبر صلّى اللّه عليه و آله و سلّم شادان گشت و آنها را گفت : اى سيد جوانان اهل بهشت ! اين جامه‌ها را كه خيّاط قدرت به اندازهء قامت شما دوخته است بگيريد و چون آن خلعت‌ها را سفيد ديدند گفتند : اين چگونه باشد كودكان عرب جامه‌هاى رنگين در بر كرده‌اند ؟ نبى صلّى اللّه عليه و آله و سلّم ساعتى در انديشهء كار ايشان سر به زير انداخت جبرئيل گفت : اى محمّد صلّى اللّه عليه و آله و سلّم دل تو خوش باد و چشمت روشن كه صابغ صبغة اللّه اين كار را براى ايشان انجام دهد و دل آنها را شادان گرداند بهر رنگى كه خواهند پس بفرماى تا طشت و آفتابه حاضر آورند . حاضر كردند و جبرئيل گفت : اى رسول خدا من بر اين خلع آب مىريزم و تو در دست بفشار تا به هر رنگ كه خواستند رنگ پذيرند پس پيغمبر صلّى اللّه عليه و آله و سلّم حلّهء حسن عليه السّلام را در طشت نهاد و جبرئيل آب مىريخت و پيغمبر صلّى اللّه عليه و آله و سلّم روى به حسن آورده فرمود : اى نور ديده ! حلّهء خود را به چه رنگ خواهى ؟ گفت : آن را سبز خواهم . پس پيغمبر آن را در آب به دست خويش بفشرد پس به قدرت خداوند رنگ سبزى نيكو گرفت مانند زبرجد . پس پيغمبر صلّى اللّه عليه و آله و سلّم آن را بيرون آورد و به حسن عليه السّلام داد و بپوشيد .\r\nآنگاه حلّهء حسين عليه السّلام را در طشت نهاد و جبرئيل آب مىريخت و روى به حسين آورده فرمود : اى نور چشم من - و حسين پنج‌ساله بود - تو حلّهء خويش را به چه رنگ خواهى ؟\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nگفت : اى جدّ من ! آن را سرخ خواهم پس پيغمبر صلّى اللّه عليه و آله و سلّم آن را در آب به دست خويش بفشرد و حلّه سرخ شد مانند ياقوت . پس حسين عليه السّلام آن را بپوشيد و پيغمبر شاد شد و حسن و حسين عليهما السّلام خرّم و شادان نزد مادر رفتند و جبرئيل چون اين حالت ديد بگريست پيغمبر فرمود : اى برادر جبرئيل در مثل اين روز كه فرزندان من شادان گشتند تو گريانى و اندوهگين ؟ سوگند به خداى كه مرا از سبب آن آگاه گردان . جبرئيل گفت : اى رسول خدا ! فرزندان تو هر يك رنگى برگزيد و ناچار حسن عليه السّلام را زهر نوشانند و از اثر آن بدنش سبز شود و ناچار حسين عليه السّلام را بكشند و ذبح كنند و تنش از خونش رنگين شود پس پيغمبر بگريست و اندوهش افزوده گشت » .\r\n( 1 )\r\n\r\nحديث سى و دوّم\r\nبه سند متّصل از ابن عباس گفت : « با امير المؤمنين بودم در وقت خروج آن حضرت به صفّين ، چون در نينوى كنار فرات فرود آمد به بانگ بلند فرمود : اى ابن عباس آيا اين زمين را مىشناسى ؟ گفتم : نمىشناسم يا امير المؤمنين . گفت : اگر مانند من آن را مىشناختىتان مىگريستى از آن نمىگذشتى ! ابن عباس گفت : پس امير المؤمنين چنان گريست كه محاسن آن حضرت تر شد و اشك بر سينهء او روان گشت و ما با هم گريستيم و او مىفرمود : اوه اوه آل ابى سفيان را با من چه‌كار ؟ آل حرب را با من چه‌كار ؟ آن گروه پيرو شيطان و اولياى كفر ! اى ابا عبد الله شكيبايى پيش گير كه پدرت از اين مردم بيند همان را كه تو بينى ، آنگاه آب خواست و وضوى نماز ساخت و نماز بگزارد و آن قدر كه خدا خواست ، آنگاه مانند سخن اول گفت و پس از نماز و كلام خود ساعتى به خواب رفت باز برخاست و گفت : اى ابن عباس ! گفتم : يا امير المؤمنين اينك من در حضور توام . فرمود : آيا آنچه اكنون در خواب ديده‌ام براى تو بگويم ؟ گفتم : چشمان تو به خواب رفت و آنچه ديده‌اى خير است يا امير المؤمنين . گفت :\r\nديدم گويى مردانى از آسمان فرود آمدند علم‌هاى سفيد در دست دارند و شمشيرها حمايل كرده سفيد و درخشان و بر گرد اين زمين خطى كشيدند آنگاه ديدم گويى شاخهاى اين خرمابنان به زمين مىرسد و در خونى تازه و سرخ مىغلطيد و گويى حسين فرزند و جوجه و پارهء تن خود را ديدم در اين خون غرق شده فرياد رس مىطلبيد و كسى به فرياد او نمىرسد و آن مردان سفيد كه از آسمان فرود آمده‌اند او را ندا مىكنند و مىگويند : اى آل پيغمبر ! شكيبايى كنيد كه شما به دست بدترين مردم كشته مىشويد . اى ابا عبد الله ! اين بهشت به سوى تو مشتاق است . آنگاه مرا تسليت مىدادند و مىگفتند : تو را اى ابا الحسن مژده باد خداوند چشم تو را\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nروشن گرداند آن روز كه مردم به امر پروردگار جهانيان برخيزند .\r\nپس از خواب بيدار شدم چنين كه بينى ، سوگند به آن كس كه جان على در دست اوست كه صادق و مصدّق ابو القاسم صلّى اللّه عليه و آله و سلّم مرا حديث كرد كه من اين زمين را مىبينم آن وقتى كه به سوى اهل بغى بيرون روم و اين زمين كرب و بلاست كه حسين عليه السّلام و هفده تن از فرزندان من و فاطمه عليها السّلام در آنجا به خاك سپرده شوند و اين زمين در آسمانها معروف است ، زمين كربلا را ياد مىكنند چنان كه اهل زمين حرمين و بيت المقدس را . الحديث » .\r\n( 1 )\r\n\r\nحديث سى و سوم\r\nشيخ صدوق به اسناد از هرثمة بن ابى مسلم روايت مىكند كه گفت : « با على بن ابى طالب عليه السّلام غزاى صفّين كرديم چون بازگشتيم در كربلا فرود آمد و نماز صبح بگزارد آنگاه مشتى از خاك زمين برداشت و ببوييد و گفت : واها لك اى تربت ! گروهى از تو محشور شوند كه بىحساب داخل بهشت گردند .\r\nهرثمه نزد زوجهء خويش آمد كه از شيعيان على عليه السّلام بود و گفت : آيا حديث نكنم براى تو چيزى از مولاى تو ابى الحسن ، در كربلا فرود آمد و نماز بگزارد آنگاه از تربت آن برداشت و گفت : واها لك اى تربت ! گروهى از تو محشور شوند كه بىحساب داخل بهشت گردند . زن گفت : اى مرد ، امير المؤمنين جز سخن حق نگويد و چون حسين عليه السّلام به عراق آمد هرثمه گفت : در آن جماعتى بودم كه عبيد الله بن زياد فرستاده بود چون آن منزل و درختان را ديدم آن حديث را به ياد آوردم بر شتر خود نشستم و نزد حسين عليه السّلام رفتم و بر او سلام دادم و آنچه از پدرش شنيده بودم در اين منزل كه حسين عليه السّلام فرود آمده بود به او بازگفتم پس فرمود : با ما هستى يا بر ما ؟ گفتم : نه با تو و نه بر تو ، كودكانى را در پس خود بگذاشته‌ام از عبيد الله بن زياد بر آنها مىترسم . فرمود : برو جايى كه مقتل ما را نبينى و فرياد ما را نشنوى سوگند به آن كسى كه جان حسين در دست اوست نيست كسى كه امروز فرياد غربت ما را بشنود و ما را يارى نكند مگر آنكه خداوند او را به روى در دوزخ اندازد » .\r\n( 2 )\r\n\r\nحديث سى و چهارم\r\nشيخ مفيد از زكريا بن يحيى القطّان از فضيل بن زبير از ابى الحكم روايت كرده است كه گفت : از شيوخ و علماى خود شنيدم كه مىگفتند على بن ابى طالب عليه السّلام خطبه خواند و در خطبه گفت : از من بپرسيد پيش از آنكه مرا نيابيد سوگند به خداى كه نمىپرسيد مرا از گروهى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nكه صد كس را گمراه كند و صد كس را راهنما شود مگر به شما خبر دهم داعى و مؤسّس آن كيست و كه تدبير كار او كند تا روز قيامت . پس مردى برخاست و گفت : مرا خبر ده كه در سر و ريش من چند تار مو است ؟ امير المؤمنين عليه السّلام فرمود : سوگند به خداى كه خليل من رسول خدا صلّى اللّه عليه و آله و سلّم حديث كرد براى من آنچه را كه تو پرسيدى و بر هر تار موى در سر تو فرشته‌اى است كه بر تو لعنت مىكند و بر هر تار موى ريش تو شيطانى است كه تو را براى شرّ بر مىانگيزاند و در خانهء تو گوساله‌اى است كه پسر پيغمبر را مىكشد . و اين نشانهء برهان صدق آن خبرى است كه به تو دادم و اگر نه اين بود كه آنچه پرسيدى ( از شمارهء موى ) برهان آن دشوار است تو را به آن خبر مىدادم و ليكن نشانهء درستى آن صدق اين خبرى است كه به تو دادم از لعنت تو و گوسالهء ملعونت . و فرزندش در آن وقت كودكى خرد بود كه بر زمين مىخزيد و راه رفتن نياموخته بود و چون كار حسين عليه السّلام بدانجا رسيد كه رسيد آن پسر متولّى كشتن آن حضرت شد و امر چنان گرديد كه امير المؤمنين عليه السّلام فرموده بود » .\r\nمؤلّف گويد : از ابن بابويه نقل است كه سائل ، سعد بن وقّاص بود .\r\nو ابن ابى الحديد گفته است كه : او تميم بن اسامة بن زهير بن دريد تميمى است و فرزندش حصين نام داشت .\r\nو به قول ديگر او سنان بن انس است .\r\nمترجم گويد : سعد وقّاص از امير المؤمنين و معاويه هر دو كناره كرده بود و بودن وى پاى منبر آن حضرت ضعيف است .\r\n( 1 )\r\n\r\nحديث سى و پنجم\r\nابن قولويه به اسنادش از ابى جعفر عليه السّلام روايت كند كه : « پيغمبر صلّى اللّه عليه و آله و سلّم هرگاه حسين عليه السّلام بر او داخل مىشد او را به سوى خود مىكشيد آنگاه با امير المؤمنين عليه السّلام مىفرمود او را نگاهدار آنگاه خم مىشد و او را مىبوسيد و مىگريست . حسين عليه السّلام مىگفت : اى پدر چرا گريه مىكنى ؟ مىگفت : اى فرزند جاى شمشيرها را در بدن تو مىبوسم و گريه مىكنم . گفت : اى پدر آيا من كشته مىشوم ؟ فرمود : بلى سوگند به خدا كه تو و پدرت و برادرت كشته مىشويد .\r\nگفت : اى پدر جايى كه كشته مىشويم جداست ؟ فرمود : آرى اى فرزند . گفت : پس از امّت تو كه ما را زيارت مىكند ؟ فرمود : زيارت نمىكند مرا و پدر و برادرت و تو را مگر صدّيقان از امّت من » .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n( 1 )\r\n\r\nحديث سى و ششم\r\nابن شهر آشوب از ابن عباس روايت كرده است كه : « هند از عايشه خواهش كرد كه تعبير خوابى كه ديده بود از پيغمبر عليه السّلام بپرسد پيغمبر صلّى اللّه عليه و آله و سلّم فرمود : او را بگوى كه خواب خويش بيان كند .\r\nهند گفت : ديدم گويى خورشيد بالاى سر من طالع شده است و ماه از اندام من بيرون آمده و گويى ستارهء سياه از ماه جدا گشته و بر خورشيدى كوچك كه از خورشيد اولين جدا شده بود حمله كرد و آن را فرو برد پس افق تاريك شد آنگاه ديدم ستارگان چند در آسمان حركت مىكنند و ستارگانى سياه در زمينند امّا ستارگان سياه از همه جا آفاق زمين را فرو گرفته‌اند .\r\nپس چشم پيغمبر صلّى اللّه عليه و آله و سلّم از اشك پر شد و دو بار فرمود : اى هند بيرون برو اى دشمن خداى كه اندوه مرا تازه كردى و خبر مرگ دوستان را به من دادى . چون بيرون رفت گفت : خدايا لعنت كن او را و نسل او را .\r\nو از تعبير خواب پرسيدند فرمود : اما آن ماه ، معاويهء مفتون فاسق منكر خداى تعالى است و آن تاريكى كه مىگويد و ستارهء سياهى كه ديد از آن ماه جدا مىشود و بر آن خورشيد كوچك كه از خورشيد اول جدا شده بود حمله كرد و آن را فرو برد و سياه شد پس تعبير اين واقعه آن است كه پسر من حسين عليه السّلام را پسر معاويه مىكشد پس آفتاب سياه مىشود و افق تاريك مىگردد . اما آن ستاره‌هاى سياه كه زمين را از هر جا فرو گرفته‌اند پس آنان بنى اميه‌اند » .\r\n( 2 )\r\n\r\nحديث سى و هفتم\r\nشيخ ابن نما در كتاب مثير الاحزان روايت كرده است از عبد اللّه بن عباس كه : « چون بيمارى رسول خدا صلّى اللّه عليه و آله و سلّم سخت شد حسين عليه السّلام را به سينه خود چسبانيد و عرق آن حضرت هنگام رحلت بر او روان بود و مىگفت : يزيد را با من چه‌كار خداوند او را مبارك نگرداند خدايا لعنت كن يزيد را . آنگاه غشوه بر آن حضرت عارض شد و اين حالت دراز كشيد و باز به هوش آمد و حسين عليه السّلام را بر سينه گرفت و هر دو ديده‌اش اشك مىريخت و مىگفت : البته من و كشندهء تو نزد خداوند عزّ و جلّ به يكديگر مىرسيم » .\r\n( 3 )\r\n\r\nحديث سى و هشتم\r\nدر كتاب مذكور از سعيد بن جبير از ابن عباس است كه گفت : « نزد رسول خدا صلّى اللّه عليه و آله و سلّم نشسته بودم حسن عليه السّلام آمد چون او را ديد بگريست و فرمود : سوى من سوى من ! پس او را بر\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nزانوى راست بنشانيد . آنگاه حسين عليه السّلام آمد چون او را نگريست بگريست و مانند آن كه به حسن فرموده بود فرمود و او را بر زانوى چپ بنشانيد آنگاه فاطمه عليها السّلام آمد و او را ديد هم بگريست و هم چنان گفت و پيش روى بنشانيد آنگاه على عليه السّلام آمد و او را ديد و گريه كرد و هم چنان فرمود و بر جانب راست نشانيد ياران آن حضرت گفتند : يا رسول اللّه هيچ‌يك از اينها را نديدى مگر اينكه گريستى آيا ميان آنها كس نيست كه از ديدن وى شادمان گردى ؟ گفت :\r\nسوگند به آنكه مرا به نبوّت مبعوث كرد و بر همهء مردم برگزيد بر روى زمين كسى محبوبتر نيست سوى من از اينان و گريهء من براى آن مصائب است كه آنها را پس از من برسد و ياد آوردم آنچه با اين فرزند من حسين عليه السّلام مرتكب شوند گويا او را بينم به حرم و قبر من پناهنده است و كسى او را پناه ندهد و به زمينى كه مقتل و مصرع اوست رود و آن زمين كرب و بلاست گروهى از مسلمين او را يارى كنند كه آنها بهترين شهداى امت من باشند در روز قيامت ، گويا سوى او مىنگرم كه تيرى به جانب او افكنده‌اند و از اسب به زير افتاده است و او را مظلوم مانند گوسفند سر برند . آنگاه ناله بر آورد و بگريست و آنها را كه برگرد او بودند بگريانيد و فرياد آنها بلند شد پس برخاست و مىگفت : خدايا به سوى تو شكايت مىكنم از آنچه بر اهل بيت من پس از من واقع مىشود » .\r\n( 1 )\r\n\r\nحديث سى و نهم\r\nو همچنين در كتاب مذكور گويد در روايت آمده است كه : « حسين عليه السّلام بر برادرش حسن عليه السّلام داخل شد چون او را بديد بگريست آن حضرت گفت : اى ابا عبد الله از چه گريه مىكنى ؟ گفت : از آنچه با تو مىكنند . حسن عليه السّلام گفت : آنچه بر سر من آيد زهرى است كه بدان كشته مىشوم و روزى مانند روز تو نيست كه سى هزار تن بر تو گرد آيند و همه ادعا كنند از امّت جدّ ما هستند پس بر كشتن و ريختن خون تو و هتك حرم و اسير كردن زنان و فرزندان و تاراج با روبنهء تو اجتماع كنند در اين حال لعنت بر بنى اميه نازل شود و آسمان خون ببارد و همه چيز بر تو بگريد حتّى وحشيان بيابان‌ها و ماهيان در درياها » .\r\n( 2 )\r\n\r\nحديث چهلم\r\nابن قولويه به اسنادش از حمّاد بن عثمان از ابى عبد الله روايت كرده است كه : « آن شب كه نبى صلّى اللّه عليه و آله و سلّم را به آسمان بردند به او گفتند : خداى تعالى تو را در سه چيز امتحان مىكند تا صبر تو را بداند . گفت : من امر تو را گردن نهم اى پروردگار و توانايى بر صبر ندارم مگر به توفيق\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nتو ، پس آن سه چيز كدام است ؟ گفته شد : اوّل آنها گرسنگى است و اينكه اهل حاجت را بر خود و خاندان خود مقدّم دارى . گفت : پذيرفتم اى پروردگار و پسنديدم و حكم تو را گردن نهادم و توفيق و صبر از جانب تو است .\r\nاما دوّمين : پس تكذيب و ترس شديد و بذل جان در راه من و جنگ با اهل كفر به مال و جان و صبر بر آزارى كه از آنها و از اهل نفاق به تو رسد و رنج و زخم در جنگ . گفت : اى پروردگار پذيرفتم و پسنديدم و حكم تو را گردن نهادم و توفيق و صبر از جانب تو است .\r\nاما سيّم : پس آنچه خاندان تو را پس از تو رسد از قتل ، امّا برادرت پس دشنام شنود و درشتى و سرزنش بيند و محروم شود و سختى و ستم كشد و آخر به قتل رسد . گفت : اى پروردگار تسليم نمودم و پذيرفتم ، از تو است توفيق و صبر .\r\nاما دخترت ، و مصائب او را خبر داد تا اينكه گفت : دو پسر آورد از برادرت ، يكى از آنها به خيانت و حيله كشته شود و جامه‌هاى او را بربايند و طعن زنند به خنجر و اين كارها را امّت تو كنند . گفت : پذيرفتم اى پروردگار انا للّه و انّا اليه راجعون و تسليم نمودم و توفيق و صبر از جانب تو است .\r\n( 1 ) اما پسر ديگرش پس امّت تو او را به جهاد خوانند آنگاه او را به زارى بكشند و هم فرزندان و هر كس از خاندان كه با او باشند و حرم او را تاراج كنند پس از من يارى جويد و قضاى من به شهادت او و كسانى كه با او هستند گذشته است و كشته شدن او حجّت است بر اهل زمين ، پس اهل آسمانها و زمين‌ها بر او گريه كنند از جزع ، و فرشتگانى كه نصرت او را در نيافتند هم گريان باشند آنگاه از صلب او مردى بيرون آورم و به او تو را يارى كنم و شبح او نزد من است زير عرش . مترجم گويد : اين احاديث كه در فضيلت گريه بر آن مظلوم بگذشت حجّتى است روشن بر آنها كه نور خدا را خاموش خواهند  وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ  [ 1 
  ] و راستى چنان است كه هر كس بگريد و بگرياند يا خويش را گريان نمايد بهشت او را واجب شود كه گريه نشانه محبّت است و محبّت ناشى از ايمان و معرفت و هيچ عمل آن پايه ندارد كه ايمان ، كه جاى ايمان دل است و مصدر اعمال جوارح و ايمان و محبّت اصل است و اعمال ديگر فرع آن و عمل بىايمان و محبّت چون پيكر بىروح است .\r\nو در حديث دوّم بگذشت كه امام صادق عليه السّلام فرمود : « بخوان آنطور كه نزد قبر او مىخوانيد » يعنى با لحن سوزناك . و بيايد كه در آن زمان هم مردم دم مىگرفتند و آواز در يكديگر مىانداختند و نوحه مىكردند .\r\n\r\n\r\n","description":"","footnote":"\r\n[ 1 
  ] سوره توبه ، آيه 32 .\r\n","page_name":" 51 ","page_number":51},
  {"content":"\r\n\r\nو هم نپندارى كه گريه مستحبّ است و مستحبّات را نبايد اين اندازه متوجّه شد كه عزادارى از شعائر امامت است و ملحق به اصول دين مانند اذان كه همهء طوايف اسلام گفتند اگر از مردم شهر اسلامى بانگ اذان شنيده نشود امام با آن مردم قتال كند تا صدا به اذان بلند كنند با آنكه اذان مستحبّ است اما از شعائر نبوّت است .\r\nپس دوستان را بايد فريب دشمنان نخورند و دست از ولاى اين خاندان بر ندارند و مؤمن را خردمند بايد بود ملاحده و زنادقه و پيروان آنان در اين باب وسوسه مىكنند و شبهات مىافكنند و ميان مردم منتشر مىسازند و بدين وسيله خواهند رسم عزادارى را از ميان شيعيان بر اندازند و كسى ياد خاندان رسول نكند و احكام دين نسخ گردد و سنّت اسلام كه رسم تازيان است برافتد و رسم مجوس تازه گردد هيهات خذلهم اللّه ، و لعنهم لعنا وبيلا و عذّبهم عذابا اليما و حشرهم مع الكفّار و الملحدين و قتلة النّبيّين كه مرد با آن كس محشور شود كه او را دوست دارد و هر كس آتش‌پرستان راى دوستر دارد حشر او با مجوسان است و هر كس احياى سنّت ملاحده خواهد حشر او با آن گروه و هر كس خاندان رسول راى دوست دارد با رسول و آل او باشد . وفّقنا اللّه و ايّاكم لاتّباعهم و احياء ملّتهم ان شاء اللّه .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n( 1 )\r\n\r\nباب دوم در ذكر وقايع پس از بيعت مردم با يزيد بن معاويه تا هنگام شهادت بر حضرت سيد الشهداء عليه السّلام و در آن چند فصل است .\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n( 1 )\r\n\r\nفصل اول\r\nبدان كه چون حسن بن على عليه السّلام از دنيا رحلت فرمود شيعيان در عراق به جنبش آمدند و به حضرت حسين عليه السّلام نامه نوشتند در خلع معاويه و بيعت با آن حضرت امّا او امتناع فرمود كه ميان ما و معاويه پيمان و عقدى است كه شكستن آن روا نباشد تا مدّت آن سر آيد و چون معاويه بميرد و در اين كار بايد نگريست چون معاويه بمرد در نيمه رجب سال شصتم هجرت يزيد سوى وليد بن عتبة بن ابى سفيان والى مدينه نامه نوشت كه از حسين بن على عليه السّلام براى او بيعت ستاند و تأخير روا ندارد .\r\n( 2 ) و در اينجا وفات معاوية بن ابى سفيان راى ياد كنيم :\r\nمسعودى گويد كه : محمد بن اسحاق و غير او از نقلهء آثار گفته‌اند كه : معاويه در آغاز بيمارى كه بدان در گذشت به حمام رفت و لاغرى تن خويش بديد بگريست كه رفتنى شده است و مشرف بر امر ناگزير كه بر مردمان واقع شود و به اين ابيات تمثّل جست :\r\n أرى اللّيالى اسرعت في نقضى * اخذن بعضى و تركن بعضى\r\nحنين طولى و حنين عرضى * اقعدننى من بعد طول نهضى \r\nو چون مرگ نزديك شد و وقت فراق از جهان برسيد و رنجورى او سخت گرديد و از بهبودى نوميد شد گفت :\r\n فيا ليتنى في الملك لم اعن ساعة * و لم اك في اللّذّات اغشى النّواظر\r\nو كنت كذى طمرين عاش ببلغة * من الدّهر حتّى زار اهل المقابر \r\n( 3 ) ابن اثير جزرى گفت : « معاويه پيش از بيمارى خويش خطبه خواند و گفت : من چون كشتى هستم بدر و رسيده و امارت من بر شما دراز كشيد چنان كه من از شما ملول شدم و شما از من و من در آرزوى جدايى از شمايم و شما در آرزوى جدايى من و از پس من كسى بر شما امير\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنشود مگر آنكه من از او بهتر باشم چنان كه پيشينيان من به از من بودند .\r\n( 1 ) و گفته شده است كه : هر كس لقاى خدا راى دوست دارد خدا نيز لقاى او راى دوست دارد بار خدايا من لقاى تو راى دوست دارم پس لقاى مرا دوست دار و آن راى براى من مبارك گردان .\r\nو اندكى از اين بگذشت كه بيمارى وى آغاز شد و چون بيمار شد به آن بيمارى كه در گذشت پسر خويش يزيد راى بخواند و گفت : اى پسرك من رنج بار بستن و بدين سوى و آن سوى رفتن راى از تو كفايت كردم و كارها راى براى تو راست نمودم و دشمنان راى خوار كردم و گردن عرب راى براى تو خاضع ساختم و براى تو آن چيز فراهم كردم كه هيچ‌كس نكرد پس اهل حجاز راى مراعات كن كه اصل تواند و هر كه از حجاز نزد تو آيد او راى گرامى دار و هر كس غايب باشد از او بپرس و مراعات اهل عراق كن و اگر از تو خواهند كه هر روز عاملى عزل كنى بكن كه عزل يك عامل بر تو آسان‌تر است از آنكه صد هزار شمشير به روى تو كشيده شود . و اهل شام راى رعايت كن و آنها بايد رازدار تو باشند و اگر از دشمنى بيم داشتى به اهل شام استعانت جوى و چون مقصود خويش حاصل كردى آنها راى به بلاد شام بازگردان چون‌كه اگر در غير بلاد خويش بمانند اخلاق آنها بگردد .\r\n( 2 ) و من نمىترسم كه در اين امر خلافت با تو كسى به نزاع برخيزد مگر چهار كس از قريش :\r\nحسين بن على عليه السّلام و عبد الله بن عمر و عبد الله زبير و عبد الرحمن ابى بكر .\r\nاما ابن عمر مردى است كه عبادت او راى از كار بينداخته است و اگر كسى غير او نماند با تو بيعت كند .\r\nاما حسين بن على عليه السّلام پس مردى سبكخيز و تند مزاج است و مردم عراق او راى رها نكنند تا به خروج وادارندش پس اگر بيرون آيد و بر او ظفر يافتى از او در گذر كه رحم او به ما پيوسته است و حقّى عظيم دارد و خويشى با پيغمبر صلّى اللّه عليه و آله و سلّم .\r\nو اما ابن ابى بكر پس هر چه اصحاب بپسندند او متابعت كند و همّتى ندارد مگر در زنان و لهو .\r\nو اما آن كس كه مانند شير بر زانو نشسته آماده جستن بر تو باشد و مانند روباه تو راى بازى دهد . و اگر فرصتى يافت بر جهد ابن زبير است اگر اين كار با تو كرد و بر او ظفر يافتى بند از بند او جدا ساز و خون كسان خود راى تا بتوانى حفظ كن » .\r\nدر اين روايت نام عبد الرحمن اينچنين آمده است و صحيح نيست چون عبد الرحمن بن ابى بكر پيش از معاويه در گذشت و گويند يزيد هم در هنگام بيمارى پدر و مرگ او غائب بود و معاويه ضحّاك بن قيس و مسلم بن عقبه مرّى راى پيش خود خواند و اين پيغام راى بدانها گفت\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nتا به يزيد برسانند و اين قول صحيح است . و گفت : معاويه راى در حال مرض گاه اختلال عقل به هم مىرسيد و چند بار گفت : ميان ما و غوطه چه اندازه مسافت است دخترش فرياد زد وا حزناه معاويه به خود آمد و گفت : « ان تنفرى فقد رأيت منفرا » يعنى اگر رميدى حق دارى كه رماننده ديدى .\r\n( 1 ) و چون بمرد ضحّاك بن قيس بيرون رفت و به منبر برآمد و كفن معاويه بر دست داشت خداى راى سپاس گفت و ستايش كرد آنگاه گفت : معاويه مهتر عرب و دلاور و با عزم بود كه خداوند به او فتنه راى بنشانيد و او راى بر بندگان فرمانروايى داد و شهرها بگشود امّا او بمرد و اينها كفن اوست و ما او راى در اين كفنها بپيچيم و در گور كنيم و او راى با عملش واگذاريم . آنگاه تا روز قيامت آشفتگى و هرج باشد هر كس خواهد بر جنازه او نماز كند وقت نماز ظهر حاضر شود و ضحّاك بر او نماز گزارد . و گويند چون بيمارى معاويه سخت شد يزيد فرزندش در حوّارين بود و حوّارين - به ضمّ حاء مهمله و تشديد و او - از قراء حلب است نامه سوى او نوشتند كه در آمدن شتاب كند شايد پدر راى زنده دريابد يزيد چون نامه راى بخواند گفت :\r\n جاء البريد بقرطاس يخبّ به * فأوجس القلب من قرطاسه فزعا\r\nقلنا لك الويل ما ذا في كتابكم * قال الخليفة امسى مثبتا وجعا \r\nوقتى آمد كه معاويه راى به گور كرده بودند او بر گورش نماز گزاشت .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n( 1 )\r\n\r\nفصل دوّم\r\n( كامل ) چون با يزيد بيعت كردند نامه به وليد بن عتبه فرستاد و او راى از مرگ معاويه آگاهى داد و نامهء ديگر مختصرتر و در آن نوشت : « اما بعد حسين عليه السّلام و عبد اللّه بن عمر و ابن زبير راى به بيعت بگير و آنها راى رها مكن تا بيعت كنند و السّلام » .\r\nچون خبر مرگ معاويه به وليد رسيد سخت پريشان شد و بر او گران آمد سوى مروان حكم فرستاد و او راى بخواند و مروان پيش از وليد عامل مدينه بود هنگامى كه وليد به مدينه آمد مروان با كراهت نزد او مىآمد چون وليد اين تعلّل از وى بديد در مجلس علنا او راى دشنام داد اين خبر به مروان رسيد به يك بار از او ببريد تا خبر مرگ معاويه برسيد و مرگ او و هم بيعت آن چند تن بر وليد سخت گران آمده بود مروان راى بخواند و آن نامهء مرگ معاويه بر او قرائت كرد مروان گفت :  إِنَّا لِلَّهِ وَ إِنَّا إِلَيْهِ راجِعُونَ  [ 1 
  ] و بر معاويه رحمت فرستاد - كه لعنت بر هر دو باد - پس وليد با وى در اين كار مشورت كرد مروان گفت : رأى من آن است كه اكنون آنها را بخوانى و امر كنى به بيعت ، اگر پذيرفتند دست از آنها بدارى و اگر نپذيرند پيش از آنكه از مرگ معاويه آگاه گردند گردن آنها را بزنى چون اگر از مرگ او آگاه گردند هر يك بناحيتى رود و مخالفت نمايد و مردم را به خود خواند .\r\n( 2 ) پس وليد عبد اللّه بن عمرو بن عثمان را كه جوانى نورس بود سوى حسين عليه السّلام و ابن زبير فرستاد و آن دو را بخواند وقتى كه وليد براى پذيرايى خلق نمىنشست . و عبد اللّه هر دو را در مسجد يافت نشسته بودند و گفت : امير را اجابت كنيد كه شما را مىخواند . آنها گفتند : تو بازگرد ما در اثر مىآييم .\r\nپس ابن زبير با حسين عليه السّلام گفت : به عقيدهء شما وليد در اين ساعت كه براى ملاقات مردم\r\n\r\n\r\n","description":"","footnote":"\r\n[ 1 
  ] سوره بقره ، آيه 156 .\r\n","page_name":" 58 ","page_number":58},
  {"content":"\r\n\r\nنمىنشيند براى چه سوى ما فرستاده است ؟\r\nحسين عليه السّلام گفت : گمان دارم كه امير گمراه ايشان معاويه بمرده است و سوى ما فرستاده است تا از ما بيعت ستاند پيش از اينكه اين خبر ميان مردم پراكنده شود .\r\nابن زبير گفت : من هم گمان غير از اين نبرم پس تو چه خواهى كرد ؟\r\n( 1 ) فرمود : من جوانان چند از كسان خود را فراهم كرده نزد او روم پس گروهى از موالى خود را بخواند و فرمود تا سلاح بردارند و گفت : وليد مرا در اين وقت خواسته است و ايمن نيستم از اينكه مرا به كارى تكليف كند كه اجابت او نكنم و از او ايمنى نيست پس با من باشيد و چون نزد او داخل شوم بر در بنشينيد اگر شنيديد آواز مرا بلند شده است درآييد و شرّ او را از من دفع كنيد .\r\nپس حسين عليه السّلام سوى وليد شد مروان حكم را آنجا يافت و وليد خبر مرگ معاويه به او داد حسين عليه السّلام گفت :  إِنَّا لِلَّهِ وَ إِنَّا إِلَيْهِ راجِعُونَ  آنگاه نامهء يزيد را بر او خواند كه وليد را به گرفتن بيعت امر كرده بود .\r\nحسين عليه السّلام فرمود : چنان بينم كه به بيعت من در پنهانى قناعت نكنى تا آشكارا بيعت كنم و مردم بدانند ؟ ! وليد گفت : آرى چنين است . حسين عليه السّلام فرمود : پس صبح شود و رأى خويش را در اين امر ببينى .\r\nوليد گفت : اگر خواهى به نام خداى بازگرد تا با جماعت مردم نزد ما آيى . مروان گفت : به خدا سوگند كه اگر حسين عليه السّلام اكنون از تو جدا گردد و بيعت نكند بر مثل آن دست نيابى تا كشتار ميان شما بسيار گردد او را نگاهدار از نزد تو بيرون نرود تا بيعت كند يا گردنش را بزنى .\r\nحسين عليه السّلام برجست و گفت : اى پسر زرقاء آيا تو مرا مىكشى يا او ؟ ! به خدا سوگند كه دروغ گفتى و گناه كردى ! و بيرون آمد و با مواليان خود به منزل رفت .\r\n( 2 ) و مروان وليد را گفت : سخن مرا نپذيرفتى و به خدا سوگند كه ديگر او خود را در اختيار تو نگذارد . وليد گفت : ويح غيرك يا مروان چيزى براى من پسندى كه دين مرا تباه كند به خدا كه دوست ندارم آنچه بر او آفتاب مىتابد و از آن غروب مىكند از ملك و مال دنيا مرا باشد و حسين عليه السّلام را بكشم سبحان اللّه آيا براى اينكه حسين عليه السّلام گفت بيعت نمىكنم او را بكشم به خدا قسم عقيدهء من اين است كه مردى كه به خون حسين عليه السّلام او را محاسبه كنند نزد خدا روز قيامت سبك ميزان است .\r\nمروان گفت : اگر عقيدهء تو اين است در آنچه كردى بر صواب رفتى . اين را به طنز گفت و رأى او را ناپسنديده داشت .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n( 1 ) ابن شهر آشوب در مناقب گويد : چون حسين عليه السّلام بر او وارد شد و نامه را بخواند گفت : من با يزيد بيعت نمىكنم . مروان گفت : با امير المؤمنين بيعت كن . حسين عليه السّلام گفت : واى بر تو كه بر مؤمنين دروغ گفتى چه كسى او را بر مؤمنين امير كرده است ؟ ! مروان بايستاد و شمشير بكشيد و گفت : جلّاد را بگوى پيش از اينكه از اين خانه بيرون رود گردنش را بزند و خون او در گردن من . و بانگ برخاست پس نوزده تن از اهل بيت آن حضرت داخل شدند خنجرها كشيده و حسين با آنها بيرون آمد و خبر به يزيد رسيد وليد را معزول گردانيد و مروان را ولايت مدينه داد و حسين عليه السّلام و ابن زبير به مكه رفتند و بر دو پسر عمر و ابى بكر سخت نگرفت .\r\n( 2 ) ( كامل ) اما ابن زبير فرستادهء وليد را پاسخ گفت كه اكنون مىآيم آنگاه به خانه رفت و بيرون نيامد وليد باز سوى او فرستاد اما ابن زبير ياران خويش را گرد خود فراهم كرده بود و در پناه آنها نشسته فرستادهء وليد الحاح مىكرد و ابن زبير مىگفت : مرا مهلت دهيد پس وليد مواليان خود را فرستاد و ابن زبير را دشنام دادند و گفتند : يا بن الكاهلية بايد نزد امير آيى و گرنه تو را البته خواهد كشت .\r\nاو گفت : به خدا قسم كه از بسيارى فرستادن وى بيمناك شده‌ام اين قدر شتاب نكنيد تا كسى نزد امير فرستم و رأى او را براى من بياورد پس برادرش جعفر را بفرستاد و او به وليد گفت :\r\nرحمك اللّه دست از عبد اللّه بدار كه او را بترسانيده‌اى و دل او از جاى بركنده‌اى فردا ان شاء اللّه نزد تو خواهد آمد رسولان خود را بفرماى تا بازگردند . پس وليد بفرستاد و رسولان بازگشتند و ابن زبير همان شب سوى مكه بيرون شد و راه فرع گرفت او و برادرش جعفر و هيچ‌كس با آنها نبود ( ارشاد ) .\r\nو چون بامداد شد وليد يك تن از مواليان بنى اميّه با هشتاد سوار به دنبال او فرستاد او را نيافتند و بازگشتند ( ملهوف ) .\r\nحسين عليه السّلام چون بامداد شد از خانه بيرون آمد تا اخبار مردم بشنود مروان او را ديد و با او گفت : اى ابا عبد اللّه من خير تو را خواهانم سخن من بپذير كه راه صواب اين است .\r\nحسين عليه السّلام فرمود : آن چيست بگو تا بشنوم .\r\nمروان گفت : من مىگويم با يزيد بن معاويه بيعت كن كه هم براى دين تو بهتر است و هم براى دنياى تو .\r\nحسين عليه السّلام فرمود :  إِنَّا لِلَّهِ وَ إِنَّا إِلَيْهِ راجِعُونَ  اسلام را وداع بايد گفت اگر امّت گرفتار اميرى چون يزيد گردند . و من از جدّ خود رسول خدا صلّى اللّه عليه و آله و سلّم شنيدم مىگفت : خلافت بر آل ابى سفيان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nحرام است . و سخن ميان آنها دراز كشيد تا مروان خشمگين بازگشت چون روز به پايان رسيد وليد مردانى چند نزد حسين عليه السّلام فرستاد تا حاضر شود و بيعت كند حسين عليه السّلام فرمود :\r\nصبح شود ببينيد و ببينيم . پس آن شب دست بازداشتند و اصرار نكردند .\r\n( 1 ) آن حضرت همان شب بيرون رفت سوى مكه و آن شب يكشنبهء دو روز مانده از رجب بود و فرزندان و برادران و برادرزادگان و بيشتر خاندان وى با او بودند مگر محمّد بن حنفيه - رحمة اللّه عليه - چون دانست كه آن حضرت از مدينه خارج خواهد شد و ندانست به كدام سوى روى آورد ( ارشاد و كامل ) گفت :\r\nاى برادر تو محبوبترين مردم هستى نزد من و گرامىترين آنها بر من و از ميان خلق خير تو را خواهم و بس و تو به نصيحت من سزاوارتر هستى تا بتوانى از يزيد بن معاويه و از شهرها دور شو و بيعت مكن و رسولان خود را سوى مردم بفرست و آنها را به خود بخوان اگر مردم پيرو تو شدند و با تو بيعت كردند خداى را سپاسگزار و اگر مردم بر غير تو گرد آمدند دين و عقل تو كاسته نگردد و مروّت و فضل تو از ميان نرود و من مىترسم در شهرى از شهرها داخل شوى و مردم اختلاف كنند گروهى با تو شوند و گروهى بر تو پس تو را پيشتر از همه به دم نيزه دهند آن وقت كسى كه خود و پدر و مادرش بهترين همهء امّت هستند خونش ضايعتر و اهلش ذليل‌تر گردند .\r\n( 2 ) حسين عليه السّلام فرمود : كجا بروم اى برادر ؟ گفت : در مكه منزل گزين اگر در آن منزل آرام توانستى گرفت همان است كه مىخواهى و اگر تو را موافق نيفتاد به يمن رو اگر در آنجا آرام گرفتن توانى فبها و اگر نتوانستى به ريگستان‌ها و كوهها پناه برو از جايى به جايى رو تا ببينى كار مردم به چه منتهى مىگردد كه تو به هر كار روى كنى رأى تو از همه كس به صواب نزديكتر است .\r\nحسين عليه السّلام فرمود : اى برادر نيكخواهى كردى و مهربانى نمودى و اميدوارم رأى تو استوار و صواب باشد ( كامل ) .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nآنگاه داخل مسجد شد و به اين ابيات يزيد بن مفرّغ تمثّل جست :\r\n لا ذعرت السّوام في فلق ال * صبّح مغيرا و لا دعيت يزيدا\r\nيوم اعطى من المهانة ضيما * و المنايا ارصدننى ان احيدا \r\n[ 1 
  ]\r\n\r\n\r\n","description":"","footnote":"\r\n[ 1 
  ] مترجم گويد : « سوام » نام مرغى است و عرب صبح چون پى كارى بيرون مىشدند مرغى را مىديدند او را مىرمانيدند اگر سوى راست مىپريد به فال نيك مىگرفتند و اگر به جانب چپ مىپريد به فال بد داشتند و اين يزيد بن مفرّغ جدّ پنجم سيد اسماعيل حميرى شاعر اهل بيت است و يزيد خود دشمن آل زياد بود و آنها را بسيار هجا مىگفت وقتى خواستند وى را بكشند او به يزيد بن معاويه متوسّل شد و يزيد آنها را از كشتن وى بازداشت اما آزار و شكنجهء بسيار مىكردندش . و گويند : روزى او را با حالتى زشت و منكر در كوچه‌هاى بصره مىگردانيدند و او بيمارى اسهال داشت و آلوده بود تا كودكان استهزاء وى كنند و ميان مردم رسوا شود كودكان عجم بودند در پى او افتاده و مىگفتند : اين چيست اين چيست يعنى آن آلودگيها ؟ او هم چند كلمه به زبان فارسى به هم بافت مناسب با قافيهء چيست و در آخر كلام خود مىگفت :\r\nسميه هم روسپى است يعنى مادر زياد زنى فاحشه است . و اين شعر عربى را هم در اين باب گفت :\r\n يغسل الماء ما فعلت و قولى * راسخ فيك في العظام البوالى \r\nوفات يزيد به سال 69 است و « مفرع » بصيغهء اسم فاعل از باب تفعيل و معنى : « لاذعرت السوام آه » اين است : من نرمانم مرغ سوام را هنگام سپيده دم كه به غارت روم و مرا يزيد نخوانند آن روز كه از روى خوارى بر من ستمى رود و اسباب مرگ در كمين من باشند تا مرا از قصد منحرف كنند . يعنى اگر راضى به ذلّت و خوارى شوم و از مرگ بترسم نام خود را بر مىگردانم و از خانه بيرون نمىآيم .\r\n","page_name":" 62 ","page_number":62},
  {"content":"\r\n\r\n( 1 )\r\n\r\nفصل سوم\r\nمجلسى ( ره ) در بحار الانوار گويد : محمّد بن ابى طالب موسوى گفت : چون نامه‌اى دربارهء كشتن حسين عليه السّلام به وليد رسيد بر وى سخت دشوار آمد و گفت : قسم به خدا كه راضى نيستم من پسر پيغمبر او را بكشم هر چند يزيد همه دنيا و ما فيها را به من دهد و گفت : شبى حسين عليه السّلام از سراى بيرون آمد و سوى قبر جدّ خويش رفت و گفت : السّلام عليك يا رسول اللّه من حسين بن فاطمه عليها السّلام جوجهء تو و فرزند جوجهء تو و دخترزادهء تو هستم كه مرا در ميان امت خليفه گذاشتى پس اى پيغمبر خدا بر ايشان گواه باش كه مرا تنها گذاشتند و رها كردند و نگاهدارى نكردند اين شكايت من است به تو تا تو را ملاقات كنم . پس برخاست و قدم خود را به هم پيوست به ركوع و سجود پرداخت .\r\nوليد سوى خانهء او فرستاد تا بداند از مدينه بيرون رفته است يا نه چون او را در خانه نيافت گفت : سپاس خدا را كه بيرون رفت و من به خون او گرفتار نشدم .\r\n( 2 ) و حسين عليه السّلام صبح به خانه بازگشت و چون شب دوم شد نزديك قبر آمد و چند ركعت نماز بگزارد و چون از نماز فارغ شد گفت : خدايا اين قبر پيغمبر تو محمّد صلّى اللّه عليه و آله و سلّم است و من پسر دختر پيغمبر تو هستم و كارى پيش آمد كه تو مىدانى خدايا من معروف را دوست دارم و منكر را دشمن ، يا ذا الجلال و الاكرام از تو مسئلت مىكنم به حقّ اين قبر و آن كس كه در آن است كه براى من اختيار كنى آنچه رضاى تو و رضاى رسول تو در آن باشد .\r\nآنگاه نزد قبر بگريست تا نزديك صبح سر بر قبر نهاد و خوابى سبك او را بگرفت .\r\nپيغمبر صلّى اللّه عليه و آله و سلّم را ديد مىآيد با گروهى از فرشتگان از چپ و راست و پيش روى او تا حسين عليه السّلام را به سينه چسبانيد و ميان دو چشم او را ببوسيد و گفت : حبيبى يا حسين ! گويا تو را بينم در اين نزديكى به خون آغشته و كشته در زمين كرب و بلا به دست گروهى از امّت من و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nتو تشنه هستى و آبت ندهند و مع ذلك آرزوى شفاعت من دارند خداوند آنها را روز قيامت به شفاعت من نائل نگرداند حبيبى يا حسين ! پدرت و مادرت و برادرت نزد من آمده‌اند و آنها آرزومند تواند و تو را در بهشت درجاتى است كه تا شهيد نشوى به آن درجات نائل نگردى .\r\nحسين عليه السّلام نگاه به جدّ خويش كرد و گفت : يا جدّاه ! مرا حاجت نيست كه به دنيا بر گردم مرا با خود بگير و در قبر داخل كن با خود .\r\n( 1 ) پيغمبر صلّى اللّه عليه و آله و سلّم فرمود : ناچار بايد به دنيا بازگردى تا تو را شهادت روزى گردد و آنچه را خداوند براى تو نوشته است از ثواب عظيم بدان نائل شوى براى آنكه تو و پدرت و برادرت و عمّت و عمّ پدرت روز قيامت در يك زمره محشور شويد تا در بهشت درآييد .\r\nپس حسين عليه السّلام ترسان از خواب برخاست و خواب خود را براى اهل بيت خويش و فرزندان عبد المطّلب بگفت پس آن روز در مشرق و مغرب گروهى غمگينتر و گريانتر از اهل بيت پيغمبر نبود .\r\nو حسين آماده آن شد كه از مدينه بيرون رود و نيمه‌هاى شب سوى قبر مادرش رفت و او را وداع كرد آنگاه سوى قبر برادرش حسن عليه السّلام رفت همچنين و هنگام صبح به خانه بازگشت و برادرش محمّد بن حنفيه نزد او آمد و گفت :\r\nاى برادر تو محبوبترين مردم هستى نزد من و گرامىترين آنها بر من ، نصيحت از هيچ‌كس دريغ ندارم تا به تو چه رسد كه هيچ‌كس سزاوارتر از تو نيست به آن ؛ زيرا كه تو آميخته با من و جان من و روح من هستى و كسى هستى كه طاعت تو بر من لازم است چون كه خداى تعالى تو را بر من شرف داده است و از سادات اهل بهشت قرار داده . تا اينكه گفت : به مكه مىروى اگر در آن منزل آرام توانى گرفت فبها و الّا سوى بلاد يمن روى چون آنها ياران جدّ و پدر تو بودند و مهربانترين و رقيق القلب‌ترين مردمند و بلاد آنها گشاده‌تر است پس اگر در آنجا توانستى بمانى فبها و الّا به ريگستانها و درّه‌هاى كوهستانها ملحق شوى و از جايى به جايى روى تا بنگرى كار مردم به كجا مىانجامد و خداوند ميان ما و اين گروه فاسق حكم فرمايد .\r\n( 2 ) پس حسين عليه السّلام فرمود : اى برادر سوگند به خداى كه اگر در دنيا هيچ پناه و منزلى هم نباشد با يزيد بن معاويه بيعت نمىكنم .\r\nپس محمد بن حنفيّه كلام خويش ببريد و بگريست و حسين عليه السّلام با او ساعتى بگريست آنگاه گفت : اى برادر خدا تو را جزاى خير دهد كه نصيحت كردى و راه صواب نمودى و من آهنگ خروج به مكّه دارم و آماده‌ايم من و برادران و برادرزادگان و شيعيان من و امر آنها امر من و رأى آنها رأى من است امّا تو اى برادر باكى بر تو نيست كه در مدينه بمانى و جاسوس من\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nباشى بر ايشان و از كارهاى آنان چيزى از من پنهان ندارى . ( 1 ) آنگاه حسين عليه السّلام دوات و كاغذ خواست و اين وصيّت را براى برادرش محمّد بنوشت :\r\nبسم اللّه الرحمن الرحيم - اين آن چيزى است كه وصيّت كرد حسين بن على بن ابى طالب عليه السّلام به برادرش محمّد معروف به ابن حنفيّه كه حسين گواهى مىدهد هيچ معبودى نيست جز خداى يگانه كه او را انباز و شريكى نيست و آنكه محمّد صلّى اللّه عليه و آله و سلّم بنده و فرستادهء او است ، دين حق را آورده است از نزد حق و اينكه بهشت و دوزخ حق است و قيامت آمدنى است شكّى در آن نيست و خداوند بر مىانگيزاند كسانى را كه در قبورند و من بيرون نيامدم براى تفريح و اظهار كبر و نه براى فساد و ظلم بلكه خارج شدم براى اصلاح امّت جدّم صلّى اللّه عليه و آله و سلّم و مىخواهم امر به معروف و نهى از منكر و به سيرت جدّ و پدرم على بن ابى طالب رفتار كنم پس هر كس مرا قبول كند خداوند سزاوارتر است به حق و هر كس بر من رد كند صبر مىكنم تا خدا ميان من و اين قوم به حق حكم كند و او بهترين حكم كنندگان است . اين وصيّت من است به تو اى برادر  وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ  [ 1 
  ] .\r\nپس اين نامه را بپيچيد و به خاتم خويش مهر كرد و آن را به برادرش محمّد داد و با او وداع كرد و در تاريكى شب خارج شد .\r\n( 2 ) محمد بن ابى طالب گويد : محمد بن يعقوب كلينى در كتاب وسائل روايت كرده است از محمّد بن يحيى از محمد بن حسين از ايّوب بن نوح از صفوان از مروان بن اسماعيل از حمزة بن حمران از ابى عبد اللّه عليه السّلام گفت : سخن از خروج حسين عليه السّلام و تخلّف ابن حنفيّه مىكرديم .\r\nحضرت ابى عبد اللّه عليه السّلام فرمود : اى حمزه براى تو حديثى بگويم كه ديگر بعد از اين مجلس از مثل آن نپرسى حسين عليه السّلام وقتى از شهر خود جدا شد و آهنگ مكّه كرد كاغذى خواست و در آن نوشت :\r\nبسم اللّه الرحمن الرحيم - از حسين بن على بن ابى طالب به سوى بنى هاشم ؛ امّا بعد هر كس به من ملحق شود شهيد گردد و هر كس تخلّف كند به رستگارى نرسد و السّلام .\r\nمحمّد ابى طالب گفت : شيخنا مفيد به اسناد خود از ابى عبد اللّه صادق عليه السّلام روايت كرده است كه گفت : چون ابو عبد اللّه الحسين عليه السّلام از مدينه بيرون رفت فوجها از فرشتگان مسوّمه ( داغ‌نهنده ) او را ملاقات كردند و بر دست آنها حربها بود و بر شترانى از شتران بهشتى و بر او سلام كردند و گفتند : اى حجّت خدا بر بندگان بعد از جدّ و پدر و برادرش خداى سبحانه جدّ تو را در چند موطن بما مدد كرد و خداى تعالى تو را به ما مدد كرده است .\r\n\r\n\r\n","description":"","footnote":"\r\n[ 1 
  ] سوره هود ، آيه 88 .\r\n","page_name":" 65 ","page_number":65},
  {"content":"\r\n\r\n( 1 ) حسين عليه السّلام به آنها گفت : وعده‌گاه شما محل قبر من و آن زمينى باشد كه در آنجا به شهادت مىرسم و آن كربلاست ، وقتى بدان جا وارد شوم نزد من آييد . گفتند : يا حجة اللّه بفرماى تا ما فرمانبريم و اطاعت كنيم و اگر از دشمنى ترسى كه به آن دچار شوى با تو باشيم . فرمود : آنها راهى بر من ندارند و زيانى به من نرسانند تا وقتى بدان زمين خود برسم .\r\nو گروهها از مسلمانان جن آمدند و گفتند : اى سيد ما ! ما شيعه و ياران توايم بفرماى ما را به هر چه خواهى كه اگر امر كنى هر دشمنى را بكشيم و تو در جاى خود باشى شرّ آنها را كفايت كنيم . حسين عليه السّلام فرمود : خدا جزاى خير دهد شما را آيا كتاب خدا كه بر جدّ من رسول اللّه نازل شده است نخوانده‌ايد كه :  أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ  [ 1 
  ] و قال سبحانه :\r\n لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ  [ 2 
  ] .\r\n( 2 ) و اگر من در جاى خود بمانم اين خلق ننگين به چه آزمايش شود و چه كس در قبر من در كربلا ساكن شود با اينكه خداوند در روز دحو الارض آن را براى من برگزيده است و پناه شيعيان قرار داده تا مأمن آنها باشد در دنيا و در آخرت و ليكن روز شنبه كه روز عاشوراست حاضر شويد و در آخر آن روز كشته مىشوم و پس از من هيچ‌يك از اهل و خويشان و برادران و خاندان من كه مطلوب دشمنان باشد باقى نماند و سر مرا براى يزيد برند لعنه اللّه .\r\nجنّ گفتند : و اللّه يا حبيب اللّه و ابن حبيبه اگر امر تو واجب الاطاعة نبود و مخالفت فرمان تو جايز بود همهء دشمنان تو را مىكشتيم پيش از اينكه به تو رسند . آن حضرت فرمود : قسم به خدا ما قادرتريم بر آنها از شما و ليكن تا هر كس هلاك مىشود و گمراه مىگردد از روى برهان و دليل باشد و هر كس زنده مىگردد و هدايت مىيابد هم از برهان و دليل باشد يعنى پيش از اتمام حجّت به قتل آنان راضى نمىشوم .\r\nآنچه از كتاب محمد بن ابى طالب نقل كرديم به انجام رسيد ( 3 ) و مجلسى گويد : در بعضى كتب يافتم كه چون آن حضرت آهنگ بيرون شدن از مدينه فرمود امّ سلمه نزد او آمد و گفت :\r\nاى فرزند مرا اندوهگين مساز به رفتن سوى عراق براى اينكه از جدّ تو شنيدم مىفرمود :\r\nفرزند من حسين در زمين عراق كشته مىشود موضعى كه آن را كربلا گويند پس آن حضرت با او گفت : اى مادر به خدا سوگند كه من هم آن را مىدانم و من لا محاله كشته مىشوم و گريزى از آن نيست و سوگند به خدا آن روزى را كه كشته مىشوم مىدانم و آن كس كه مرا مىكشد مىشناسم و آن زمينى كه در آن دفن مىشوم و هر كس از اهل بيت و خويشان و شيعيان من كه\r\n\r\n\r\n","description":"","footnote":"\r\n[ 1 
  ] سوره نساء ، آيه 78 .\r\n[ 2 
  ] سوره آل عمران ، آيه 154 .\r\n","page_name":" 66 ","page_number":66},
  {"content":"\r\n\r\nكشته شود همه را مىشناسم و اگر خواهى اى مادر قبر و مضجع خود را به تو بنمايم آنگاه سوى كربلا اشاره فرمود پس زمين پست شد تا آرامگاه و مدفن و جاى سپاه و جاى ايستادن خودش و محلّ شهادت را به او نمود در اين هنگام امّ سلمه سخت بگريست و كار را به خدا گذاشت . و با امّ سلمه فرمود : اى مادر خداى عزّ و جلّ خواسته است كه حرم و كسان و زنان مرا آواره بيند و كودكان مرا سر بريده مظلوم و اسير و در قيد و زنجير بسته بيند كه آنها استغاثه كنند يار و ياورى نيابند .\r\nو در روايت ديگر است كه : « امّ سلمه به من گفت : نزد من تربتى است كه جدّ تو به من داده است و آن در شيشه‌اى است . حسين عليه السّلام فرمود : به خدا قسم كه من كشته شوم هر چند به عراق نروم مرا مىكشند ، آنگاه تربتى بر گرفت و در شيشه نهاده و به امّ سلمه داد و فرمود : آن را با شيشهء جدّم در يكجاى نه ، وقتى خون شدند بدان كه من كشته شده‌ام .\r\nكلام مجلسى در بحار به انجام رسيد .\r\n( 1 ) سيّد بحرانى در مدينة المعاجز از مناقب السعد از جابر بن عبد اللّه كه گفت : « چون حسين بن على عليهما السّلام آهنگ عراق فرمود نزد او آمدم و گفتم : تو فرزند رسول خدايى و يكى از دو سبط وى ، رأى من آن است كه با يزيد صلح كنى چنان كه برادرت صلح كرد چون او بر راه صواب بود . به من فرمود : اى جابر آنچه برادرم كرد به فرمان خداى تعالى و پيغمبرش صلّى اللّه عليه و آله و سلّم بود و آنچه من كنم هم به فرمان خداى و رسول صلّى اللّه عليه و آله و سلّم است آيا مىخواهى كه رسول خدا صلّى اللّه عليه و آله و سلّم و على و برادرم حسن عليهما السّلام را هم اكنون بر اين مطلب شاهد آورم ؟ آنگاه به سوى آسمان نگريست ديد ناگهان در آسمان بگشود و رسول خدا صلّى اللّه عليه و آله و سلّم و على و حسن عليهما السّلام و حمزه و جعفر از آسمان فرود آمدند تا بر زمين آرام گرفتند پس من ترسان و هراسان بر جستم و رسول خدا صلّى اللّه عليه و آله و سلّم با من فرمود : اى جابر آيا پيش از اين به تو نگفتم دربارهء حسن عليه السّلام تو مؤمن نيستى مگر آنكه امر امامان خود را گردن نهى و بر آنها اعتراض نكنى آيا مىخواهى جاى معاويه و جاى حسين و جاى يزيد قاتل او را ببينى ؟ گفتم : بلى يا رسول اللّه پس پاى بر زمين زد شكافته شد دريايى پديد آمد آن نيز شكافته شد زمينى پديد گرديد و آن شكافته شد دريايى و همچنين هفت زمين و هفت دريا شكافته شد و زير همهء اينها آتش بود وليد بن مغيره و ابو جهل و معاويه و يزيد به يك زنجير بسته بودند و شياطين با آنها با هم بسته بودند و اينان از همهء اهل دوزخ عذابشان سخت‌تر بود .\r\n( 2 ) آنگاه رسول خدا صلّى اللّه عليه و آله و سلّم فرمود : سر بردار . سر بلند كردم درهاى آسمان را ديدم گشوده و بهشت بالاى آنها بود آنگاه رسول خدا بالا رفت و كسانى كه با او بودند هم بالا رفتند و چون\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدر فضا بود حسين عليه السّلام را صدا زد كه : اى پسرك من به من ملحق شو . حسين عليه السّلام به او ملحق شد و بالا رفتند تا ديدم ايشان در بهشت در آمدند از بالاى آن آنگاه پيغمبر از آنجا سوى من نگريست و دست حسين عليه السّلام را بگرفت و گفت : اى جابر اين فرزند من است با من امر او را گردن نه و شك مكن تا مؤمن باشى . جابر گفت : چشم من كور باد اگر آنچه از رسول خدا صلّى اللّه عليه و آله و سلّم نقل كردم نديده باشم » .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n( 1 )\r\n\r\nفصل چهارم\r\nدر توجّه حسين عليه السّلام به مكّه و نامه نوشتن مردم كوفه براى او ( كامل ) چون حسين عليه السّلام از مدينه آهنگ مكّه فرمود عبد اللّه بن مطيع وى را ملاقات كرد و گفت : فداى تو شوم خواهان كجايى ؟ فرمود : امّا اكنون مكه و بعد از آن خير خود را از خدا خواهم . گفت : خداوند خير نصيب تو گرداند و ما را فداى تو كند پس اگر به مكه رفتى زنهار نزديك كوفه نشوى كه آن شهر نامبارك است پدرت بدانجا كشته شد و برادرت بىياور ماند و او را به خنجر زدند كه نزديك بود جان در سر آن نهد ملازم حرم باش كه تو بزرگ عربى و اهل حجاز هيچ‌كس را بر تو نگزينند و مردم از هر طرف يكديگر را سوى تو خوانند از حرم جدا مشو عمّ و خال من فداى تو ، به خدا سوگند كه اگر هلاك شوى ما را به بندگى گيرند .\r\n( 2 ) و شيخ مفيد گفت : حسين عليه السّلام سوى مكه شد و مىخواند قوله تعالى :  فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ  . [ 1 
  ] و طريق اعظم را ملازم گشت اهل بيت او گفتند : اى كاش از اين راه منحرف شوى چنان كه ابن زبير منحرف شد تا طلب كنندگان تو را در نيابند .\r\nگفت : نه قسم به خدا از اين راه جدا نشوم تا خدا حكم كند به هر چه خواهد . و چون حسين عليه السّلام به مكه آمد دخول وى در مكه شب جمعه سه روز گذشته از شعبان بود و اين آيه مىخواند :  وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ  [ 2 
  ] .\r\nپس در مكه منزل گزيد و مردم مكه و عمره‌گزاران و مردم بلاد ديگر كه در مكه بودند پيوسته نزد او مىآمدند و ابن زبير هم به مكه بود و ملازم كعبه ايستاده نماز مىگزارد و طواف مىكرد و در ميان ساير مردم او هم نزد حسين عليه السّلام مىرفت گاه دو روز متوالى و گاه دو روز\r\n\r\n\r\n","description":"","footnote":"\r\n[ 1 
  ] سوره قصص ، آيه 21 .\r\n[ 2 
  ] سوره قصص ، آيه 22 .\r\n","page_name":" 69 ","page_number":69},
  {"content":"\r\n\r\nيك بار و بر ابن زبير وجود آن حضرت سخت گران بود چون مىدانست كه تا حسين عليه السّلام در مكه است مردم حجاز با او بيعت نمىكنند و مردم او را مطيعترند و در نظر آنها بزرگتر است .\r\n( 1 ) اما اهل كوفه چون خبر وفات معاويه به آنها رسيد سخن بسيار دربارهء يزيد مىگفتند و دانستند كه حسين عليه السّلام از بيعت يزيد امتناع كرد و خبر ابن زبير و اينكه هر دو به مكه رفته‌اند شنيدند پس شيعه در خانهء سليمان بن صرد خزاعى فراهم شدند و هلاك معاويه را ياد كردند و خداى را سپاس گفتند و ستايش كردند و سليمان گفت : معاويه هلاك شد و حسين عليه السّلام از بيعت سرباز زد و به مكه رفت شما شيعه او و شيعهء پدر او هستيد اگر مىدانيد كه او را يارى مىكنيد و با دشمن او جهاد مىنماييد سوى او بنويسيد و او را بياگاهانيد و اگر بيم آن هست كه سستى بنماييد پس او را فريب ندهيد . همه گفتند : ما او را يارى كنيم و نزد او جهاد كنيم و به كشتن تن در دهيم پيش او . گفت : پس بنويسيد . نوشتند :\r\n( 2 ) بسم اللّه الرحمن الرحيم سوى حسين بن على عليه السّلام از سليمان بن صرد و مسيّب نجبه و رفاعة بن شدّاد و حبيب بن مظاهر و شيعيان وى از مؤمنين و مسلمين اهل كوفه ؛ سلام عليك ، ما سپاسگزاريم سوى تو خدايى را كه معبودى نيست جز او اما بعد الحمد للّه كه دشمن ستمگر و عنيد تو را بكشت و نابود ساخت آنكه بر گردن اين امت جسته و كار را از دست آنها ربود فىء آنها را غصب كرده و بدون رضاى آنها امير آنها گشت آنگاه نيكان آنها را بكشت و اشرار را باقى گذاشت و مال خدا را ميان ظالمان و دولتمندان دست به دست گردانيد پس دور باد او مانند قوم ثمود و بر ما امامى نيست روى به ما آور شايد خداى ما را بر حق جمع كند و نعمان بن بشير در قصر امارت است با او در جمعه حاضر نشويم و در عيد بيرون نرويم و اگر به ما خبر رسيد كه تو سوى ما روى آورده‌اى او را بيرون مىكنيم كه به شام رود ان شاء اللّه .\r\nآنگاه اين نامه را با عبد اللّه بن مسمع همدانى و عبد اللّه بن وال تيمى فرستادند و امر كردند آن دو را به شتاب كردن ، پس آنها شتابان رفتند تا در مكه بر حسين عليه السّلام وارد شدند دو روز گذشته از ماه رمضان و دو روز گذشت و قيس بن مسهر صيداوى و عبد الرحمن بن عبد اللّه بن شدّاد ارحبى و عمارة بن عبد اللّه سلولى را فرستادند و با آنها نزديك صد و پنجاه نامه بود از يك تن و دو تن و سه و چهار تن آنگاه دو روز ديگر هانى بن هانى سبيعى و سعيد بن عبد اللّه را فرستادند و نوشتند :\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n( 1 ) بسم اللّه الرحمن الرحيم سوى حسين بن على عليه السّلام از شيعه او از مؤمنين و مسلمين ، اما بعد بيا كه مردم چشم به راه تو دارند و رأى آنها در غير تو نيست بشتاب بشتاب بشتاب و السّلام عليك .\r\nو شبث بن ربعى و حجار بن ابجر و يزيد بن حارث بن رويم شيبانى و عروة بن قيس احمسى و عمرو بن حجّاج زبيدى و محمد بن عمرو تيمى نوشتند : اما بعد اطراف زمين سبز شده است و ميوه‌ها رسيده اگر خواهى نزد ما آى كه بر سپاهى وارد مىشوى آراسته به فرمان تو و السّلام .\r\nو رسولان نزد آن حضرت به هم رسيدند پس نامه‌ها را بخواندند و رسولان را از كار مردم بپرسيدند .\r\nسيد گويد : در اين هنگام حسين عليه السّلام برخاست و دو ركعت نماز بين ركن و مقام بگذاشت و از خداى تعالى خير خواست آنگاه مسلم بن عقيل ( قدس سره ) را طلب كرد و او را بر اين حال بياگاهانيد و جواب نامه‌هاى آنها را بنوشت .\r\n( 2 ) شيخ مفيد گفته است كه : « آن حضرت با هانى بن هانى و سعد بن عبد اللّه كه آخرين فرستادگان بودند اين نامه را نوشت و فرستاد : بسم اللّه الرحمن الرحيم - از حسين بن على عليه السّلام به گروه مسلمين و مؤمنين اما بعد هانى و سعيد نامه‌هاى شما را آوردند و آنها آخرين فرستادگان شما بودند و دانستم همهء آنچه را كه بيان كرده بوديد و گفتار همهء شما اين است كه امامى نداريم سوى ما بيا شايد خدا به سبب تو ما را بر هدايت و حق جمع كند و من مسلم بن عقيل را برادر و پسر عمّ من كه در خاندان من ثقهء من است سوى شما فرستادم و او را امر كردم كه حال و رأى شما را براى من بنويسد پس اگر براى من نوشت كه رأى خردمندان و اهل فضل و رأى و مشورت شما چنان است كه فرستادگان شما گفتند و در نامه‌هاى شما خواندم به زودى نزد شما مىآئيم ان شاء اللّه . سوگند به جان خودم كه امام نيست مگر آنكه به كتاب خدا حكم كند و عدل و داد بر پاى دارد و دين حق را منقاد باشد و خويشتن را حبس بر رضاى خدا كند و السّلام .\r\nو حسين بن على عليه السّلام مسلم بن عقيل بن ابى طالب - رحمة اللّه و رضوانه عليه - را بخواند و او را با قيس بن مسهّر صيداوى و عمارة بن عبد اللّه ارحبى روانه كرد و او را به ترس از خداى تعالى و پوشيدن كار خود و نرمى و تستّر امر فرمود و اينكه اگر مردم را يك دل و استوار و محكم ديد به زودى او را خبر دهد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n( 1 )\r\n\r\nفصل پنجم\r\nچنان كه مسعودى گويد مسلم بن عقيل در نيمهء رمضان از مكّه بيرون شد ( ارشاد ) پس به مدينه آمد و در مسجد پيغمبر صلّى اللّه عليه و آله و سلّم نماز بگذاشت و با خانوادهء خود هر كه خواست وداع كرد و دو نفر راهنما از قبيله قيس اجير گرفت به هدايت آنها روانه شد و گاهى بيراهه مىرفتند پس راه را گم كردند و سخت تشنه شدند و از رفتن مانده گشتند و آن دو تن راهنما از تشنگى بمردند و پيش از مردن راهى به مسلم ( قدس سره ) نشان دادند پس مسلم بن عقيل - قدس اللّه روحه - از محلى كه « مضيق » نام دارد نامه مصحوب قيس مسهّر بفرستاد اما بعد من از مدينه با دو تن دليل روانه شدم و آنها راه گم كردند و سخت تشنه شديم پس چيزى نگذشت كه آن هر دو بمردند و ما رفتيم تا به آب رسيديم و جانى بدر برديم و اين آب در جايى است كه آن را مضيق خوانند در بطن خبت و من اين راه را به فال بد گرفتم اگر رأى تو باشد مرا معاف دارى و ديگرى را فرستى و السّلام .\r\n( 2 ) پس حسين بن على عليه السّلام سوى او نوشت : اما بعد مىترسم از آنكه باعث تو بر نوشتن نامه سوى من و استعفا از جانبى كه تو را بدان سوى گسيل داشتم ترس باشد و بس ، به همان جانب كه تو را فرستادم بشتاب و السّلام .\r\nو چون مسلم بن عقيل ( ره ) نامه بخواند گفت : بر خود از چيزى نترسم و روانه شد تا بر آبى بگذشت از آن قبيله طىّ و بر آن فرود آمد آنگاه از آنجا بكوچيد مردى ديد بر شكارى تير مىافكند و به دو نگريست تير به آهو افكند وقتى كه آهو سر بلند كرده بود و آهو را بينداخت مسلم گفت : دشمن خود را بكشتيم ان شاء اللّه و باز روانه شد تا به كوفه در آمد .\r\nو چنان كه در مروج الذهب گفته است : پنج روز از شوال گذشته و در خانهء مختار بن ابى عبيده فرود آمد و شيعيان به دو روى آوردند و نزد او مىآمدند و هنگامى كه جماعت شيعه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nنزد او فراهم بودند نامهء حضرت حسين عليه السّلام را بر آنها بخواند و آنها بگريستند .\r\n( 1 ) عابس بن شبيب شاكرى برخاست خداى را سپاس گفت و ستايش كرد و گفت : اما بعد من از مردم چيزى نگويم كه نمىدانم در دل ايشان چيست و تو را به آنها فريب نمىدهم به خدا قسم تو را خبر مىدهم به آنچه خويشتن را بر آن آماده كرده‌ام به خدا سوگند كه وقتى شما را دعوت كردند من اجابت مىكنم و با دشمن شما جهاد مىكنم و با اين شمشير بر آنها مىزنم پيش شما تا خدا را ملاقات كنم و از اين كارها نمىخواهم مگر ثواب الهى را .\r\nپس حبيب بن مظاهر فقعسى برخاست و گفت : خدا تو را رحمت كند آنچه در دل داشتى به گفتارى موجز ادا كردى آنگاه گفت : به آن خدايى كه هيچ معبود نيست غير او من بر همان عقيده هستم كه اين مرد بر آن عقيده است آنگاه سخنى مانند اين بگفت .\r\nحجاج بن على گويد : من با محمد بن بشر گفتم : آيا از تو هم سخنى صادر شد ؟\r\nگفت : من دوست داشتم كه خداوند ياران مرا پيروز گرداند و عزّت دهد و دوست نداشتم خودم كشته شوم و خوش نداشتم دروغ بگويم .\r\n( 2 ) پس هيجده هزار از اهل كوفه با مسلم بيعت كردند و مسلم نامه سوى حسين عليه السّلام نوشت و او را از بيعت اين هيجده هزار تن خبر داد و به آمدن ترغيب كرد ، بيست و هفت روز پيش از كشته شدن مسلم ، و شيعه نزد مسلم بن عقيل آمد و شد مىكردند تا جاى او معلوم گشت و خبر به نعمان بن بشير رسيد كه والى كوفه بود از دست معاويه ، و يزيد او را بر آن عمل بداشته بود پس نعمان بالاى منبر رفت و خداى سبحانه را سپاس گفت و ستايش كرد آنگاه گفت : اما بعد اى بندگان خدا از خداى بترسيد و به سوى فتنه و تفرقه شتاب مكنيد كه در آن مردان هلاك شوند و خونها ريخته شود و مالها به تاراج رود من با كسى كه به مبارزه برنخيزد قتال نمىكنم و كسى كه بر سر من نيايد بر سر او نروم خواب شما را بيدار نمىكنيم و شما را به جان يكديگر نمىاندازم و به تهمت و گمان بد كسى را نمىگيرم و ليكن اگر روى شما بازشود و بيعت خويش را بشكنيد و با امام خود مخالفت كنيد قسم به آن خدائى كه معبودى نيست غير او شما را به اين شمشير خودم البته خواهم زد مادامىكه دستهء او در دست من است اگر چه در ميان شما ياورى نداشته باشم و اميدوارم آن كسانى كه در ميان شما حق را مىشناسند بيشتر از آنها باشند كه از پيروى باطل هلاك شوند .\r\n( 3 ) پس عبد اللّه بن مسلم بن ربيعه حضرمى حليف بنى اميّه برخاست و گفت : اين فتنه كه تو بينى جز با سختگيرى اصلاح نپذيرد و اين روش كه تو با دشمنان دارى رأى مستضعفين است .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو نعمان با او گفت : اگر از مستضعفين باشم در طاعت خدا دوستتر دارم از آنكه غالب و قوى باشم در معصيت خدا . و از منبر فرود آمد .\r\nو عبد اللّه بن مسلم بيرون شد و سوى يزيد بن معاويه نوشت : اما بعد ، مسلم بن عقيل به كوفه آمده است و شيعه به نام حسين بن على عليه السّلام با او بيعت كردند پس اگر در كوفه حاجت دارى مردى فرست نيرومند كه امر تو را تنفيذ كند و مانند تو عمل كند كه نعمان بشير مردى سست است يا خويشتن را ضعيف مىنمايد .\r\n( 1 ) و عمارة بن عقبه مانند همين نامه را نوشت و عمر بن سعد بن ابى وقّاص نيز ، و چون اين نامه‌ها به يزيد رسيد سرجون مولى معاويه را بخواند و گفت : رأى تو چيست كه حسين ، مسلم بن عقيل را به كوفه روانه داشت و بيعت مىگيرد و شنيده‌ام كه نعمان سست است و عقيدهء زشت دارد پس به رأى تو كه را عمل كوفه دهم ؟ و يزيد بر عبيد اللّه زياد خشمگين بود سرجون با او گفت : اگر معاويه زنده شود رأى او را مىپذيرى ؟ گفت : آرى . پس سرجون فرمان ولايت عبيد الله را بر كوفه بيرون آورد و گفت : اين است رأى معاويه كه چون مىمرد به نوشتن اين نامه بفرمود و هر دو شهر بصره و كوفه را با هم به عبيد الله سپرد . يزيد گفت : چنين كنم . فرمان ابن زياد را سوى او فرست . آنگاه مسلم عمرو باهلى پدر قتيبه را بخواند و مصحوب وى نامه‌اى به عبيد الله نوشت اما بعد پيروان من از اهل كوفه به من نوشته‌اند و خبر داده كه فرزند عقيل براى شقّ عصاى مسلمين لشكر فراهم مىكند پس وقتى كه نامهء مرا مىخوانى روانه شو تا به كوفه روى و ابن عقيل را مانند مهره جستجو كن تا بر او دست يا بى و او را بند كنى يا بكشى يا نفى كنى و السّلام .\r\nو آن فرمان ولايت بر كوفه را به دو داد پس مسلم روانه شد تا به بصره بر عبيد الله وارد گرديد و فرمان و نامه به دو رسانيد پس عبيد الله همان هنگام فرمود آماده شوند و فردا سوى كوفه روانه گردند .\r\n( 2 ) مؤلّف گويد : در اين مقام مناسب است به حال نعمان بن بشير اشارت كنيم :\r\nنعمان - به ضم نون - ابن بشير بن سعد بن نصر بن ثعلبه خزرجى انصارى مادرش عمره بنت رواحه خواهر عبد اللّه بن رواحه انصارى است كه در غزوهء موته با جعفر بن ابى طالب عليه السّلام شهيد شد . و گويند : نعمان اول فرزندى است از انصار كه پس از قدوم رسول خدا صلّى اللّه عليه و آله و سلّم به مدينه متولّد گرديد چنان كه عبد اللّه زبير نخستين فرزند از مهاجرين بود و پدرش بشير اول كس است از انصار كه روز سقيفه برخاست و با ابى بكر بيعت كرد و پس از او ديگران از انصار پىدرپى آمدند و بيعت كردند و بشير در روز جنگ عين التّمر با خالد بن وليد كشته شد و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nنعمان و كسان او سلفا و خلفا به شعر معروف بودند و عثمانى بود و اهل كوفه را دشمن داشت كه هوادار على عليه السّلام بودند و با معاويه بود در جنگ صفّين و كسى از انصار در اين جنگ با معاويه نبود و نزد معاويه گرامى بود و مورد مهر او و همچنين نزد فرزندش يزيد بعد از وى و تا خلافت مروان حكم بزيست و ولايت حمص را داشت و چون مردم با مروان بيعت كردند او مردم را به ابن زبير مىخواند و با مروان مخالفت مىكرد و اين پس از كشتن ضحّاك بن قيس بود به مرج راهط .\r\nاما اهل حمص نعمان را اجابت نكردند پس بگريخت و آنها دنبال او رفتند و يافتند و كشتندش در سال 65 .\r\n( 1 ) امّا قول يزيد كه نعمان سستى و عقيدهء زشت دارد شايد اشارت به آن است كه ابن قتيبه در كتاب امامت و سياست روايت كرده است كه : « نعمان بن بشير گفت : پسر دختر پيغمبر خدا محبوبتر است نزد ما از پسر دختر بحدل ، و پسر دختر بحدل يزيد بن معاويه است كه مادرش ميسون بنت بحدل كلبيه است - و بحدل بحا و دال مهمله بر وزن جعفر صحيح است نه به جيم نقطه‌دار - و ابن قتيبه ابو محمد عبد اللّه بن مسلم بن قتيبه بن مسلم بن عمر و باهلى است و اين مسلم همان است كه نام او پيش از اين ذكر شد و فرمان يزيد را براى ابن زياد برد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n( 1 )\r\n\r\nفصل ششم\r\nسيّد در ملهوف گفته است : حسين عليه السّلام نامه نوشت سوى جماعتى از اشراف بصره با يكى از موالى خود سليمان نام كه مكنّى به ابى زرين بود و در آن نامه ايشان را به يارى و اطاعت خويش خوانده بود و از آنها بودند يزيد بن مسعود نهشلى و منذر بن جارود عبدى .\r\nپس يزيد بن مسعود بنى تميم و بنى حنظله و بنى سعد را جمع كرد و چون همه گرد آمدند گفت : اى بنى تميم مقام و حسب مرا در ميان خود چگونه مىبينيد ؟\r\nگفتند : بخّ بخّ قسم به خدا تو مهرهء پشت و رأس فخرى ، در بحبوحهء شرف جاى دارى و در فضل بر ديگران پيشى گرفته‌اى .\r\nگفت : من شما را در اينجا گرد آورده‌ام و مىخواهم در كارى با شما مشورت كنم و از شما اعانت جويم .\r\nگفتند : قسم به خدا نصيحت را دريغ نداريم از تو و آنچه توانيم و دانيم از گفتن مضايقه نكنيم بگوى تا بشنويم .\r\n( 2 ) گفت : معاويه بمرد و از هلاك و فقدان او غمى نيست چون‌كه باب ستم و گناه بشكست و ستونهاى ظلم متزلزل گشت و بيعتى نو آورد و به گمان خود عقدى بست استوار و بعيد مىنمايد آنچه او خواست تحقّق پذيرد كوشش كرد امّا قسم به خدا كه سستى نمود و مشورت كرد و از اصحاب خود رأى خواست امّا او را مخذول گذاشتند و رأى صحيح را با او نگفتند پسرش يزيد شارب الخمر و رأس فجور برخاسته و دعوى خلافت بر مسلمين دارد و بىرضايت آنها فرمانروايى مىكند با قصور عقل و كمى دانش و از حق به قدر جاى پاى خود را نمىشناسد پس سوگند مىخورم به خداى و سوگند من صحيح و مبرور است كه جهاد با يزيد در دين افضل از جهاد با مشركين است و اين حسين بن على عليه السّلام پسر دختر پيغمبر خداست -\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nصلوات اللّه و سلامه عليهم - صاحب شرف اصيل و رأى درست و علمى بىانتها و او به اين امر أولى است براى سابقه و سنّ و تقدّم و خويشى با پيغمبر صلّى اللّه عليه و آله و سلّم بر خردان مهربان و براى پيران دلسوز ، چه بزرگ راعى است رعيّت را و امام است مردم را كه حجّت خداى به سبب او بر مردم تمام گرديده است و موعظهء خدا به واسطهء او تبليغ شده است پس از نور حق كور نشويد و در گودال باطل فرو نيفتيد كه صخر بن قيس روز جمل شما را بدنام كرد پس آن را از خود بشوييد به بيرون شدنتان به سوى پسر پيغمبر صلّى اللّه عليه و آله و سلّم و يارى كردن او ، به خدا كه هيچ‌كس در يارى او كوتاهى نكند مگر خداوند فرزندان او را خوار كند و قبيلهء او را اندك گرداند و اينك من زره حرب پوشيدم هر كس كشته نشود مىميرد و هر كس فرار كند از دست طالب بدر نرود پس پاسخ نيكو دهيد خداوند شما را رحمت كند .\r\n( 1 ) پس بنو حنظله به سخن آمدند و گفتند : اى ابا خالد ما تير تركش توايم و سواران قبيلهء تو اگر ما را سوى دشمن افكنى به هدف مىزنى و اگر با ما به حرب بيرون آيى فاتح مىشوى اگر در آب دريا فرو روى ما نيز فرو مىرويم و اگر به كار دشوارى روبرو شوى ما نيز روبرو شويم با شمشير خويش تو را يارى كنيم و با بدن خود نگاهدارى هر وقت خواستى بكن آنچه خواهى .\r\nو بنو سعد بن يزيد گفتند : اى ابا خالد دشمنترين چيزها نزد ما مخالفت با تو و بيرون شدن از رأى توست . و صخر بن قيس ما را به ترك قتال فرمود كار ما نيك شد كه آن را پسنديديم و عزت ما در ما بماند پس مهلت ده ما را تا مشورت كنيم و رأى خويش را براى تو بگوييم .\r\nو بنو عامر بن تميم گفتند : اى ابا خالد ما فرزندان پدر تو و هم سوگند توايم اگر تو خشم كنى ما خرسندى ننماييم و اگر به راه افتى ما در جاى ننشينيم كار به دست تو است ما را بخوان تا اجابت تو كنيم و بفرماى تا اطاعت نماييم فرمان تو راست هر وقت بخواهى .\r\n( 2 ) پس با بنى سعد گفت : و اللّه اگر آن كار كنيد يعنى ترك قتال با بنى اميّه خداى شمشير را از شما بر ندارد هرگز و شمشير شما پيوسته ميان شما باشد پس سوى حسين عليه السّلام نوشت :\r\nبسم اللّه الرحمن الرحيم امّا بعد ، نامهء تو به من رسيد و دانستم آنچه را كه به آن مرا ترغيب فرمودى و دعوت كردى كه بهرهء خويش را از طاعت تو فراگيرم و به نصيب خويش از يارى تو فائز گردم و خداوند هرگز زمين را خالى نگذاشته است از كسى كه در آن عمل نيك كند و راهنمايى كه راه نجات را به مردم نمايد و شما حجت خداييد بر بندگان و امانت او در زمين ، شاخى هستيد از درخت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nزيتون احمدى صلّى اللّه عليه و آله و سلّم رسته كه او ريشه و بيخ آن است و شما شاخ آن پس نزد ما آى مبارك باد تو را به همايون‌تر فالى ، كه گردن بنى تميم را به فرمان تو در آوردم و در طاعت تو بر يكديگر پيشىگيرنده‌ترند از شتران تشنه كه هنگام سختى عطش براى ورود آب شتاب كنند و بنى سعد را به طاعت تو آوردم و چرك سينه‌هاى آنها را به آب باران شستم بارانى كه از ابر سفيد ببارد هنگام برق زدن .\r\nو چون حسين عليه السّلام آن نامه بخواند فرمود : ديگر چه خواهى خداوند تو را در روز خوف ايمن كند و عزت دهد و روز تشنگى بزرگ تو را سيراب گرداند و چون آماده شد كه سوى حسين عليه السّلام روانه شود به او خبر رسيد كه آن حضرت كشته شده است و به سبب انقطاع از آن حضرت ناشكيبايى و بىتابى مىكرد .\r\n( 1 ) اما منذر بن جارود نامهء حضرت امام حسين عليه السّلام را با رسول او نزد عبيد الله زياد - لعنه اللّه - آورد براى آنكه مىترسيد اين نامه حيلتى باشد از عبيد الله و بحريه دختر او نيز زوجه عبيد الله بود پس عبيد الله رسول را به دار آويخت و بالاى منبر بر آمد و خطبه خواند و اهل بصره را از مخالفت يزيد و نشر اخبار فتنه‌انگيز بترسانيد پس آن شب در بصره بماند و چون روز شد برادر خود عثمان بن زياد را به نيابت خويش آنجا بگذاشت و خود به جانب كوفه شتافت .\r\nطبرى گويد : هشام گفته است ابو مخنف گفت : حديث كرد مرا صعقب بن زهير از ابى عثمان نهدى كه : حسين عليه السّلام نامه نوشت و با مولاى خويش كه او را سليمان مىگفتند به سران سپاه بصره و اشراف آنجا فرستاد به مالك بن مسمع بكرى و احنف بن قيس و منذر بن جارود و مسعود بن عمرو و قيس بن هثيم و عمر بن عبيد الله بن معمر چند نامه همه به يك نسخه به دست همه اشراف رسيد : اما بعد خداى تعالى محمد صلّى اللّه عليه و آله و سلّم را برگزيد بر بندگان خود و به نبوّت گرامى داشت و به رسالت اختيار فرمود آنگاه او را به جوار خويش برد در حالتى كه بندگان را نصيحت كرده بود و آنچه را كه براى تبليغ آن فرستاده شده بود تبليغ فرموده . و ماييم خاندان او و ولى و وصى و وارث او و سزاوارترين مردم به مقام او پس خويشان ما اين مقام را به خويشتن اختصاص دادند و از ما سلب كردند ما نيز رضا داديم كه تفرقه را ناخوش و عافيت را دوست داشتيم و ما خويشتن را سزاوارتر بدان مىدانستيم از كسانى كه متولى آن شدند و من رسول خود را با اين نامه سوى شما فرستادم و شما را به كتاب خدا و سنّت پيغمبرش صلّى اللّه عليه و آله و سلّم مىخوانم براى اينكه سنّت را كشته و بدعت را زنده كرده‌اند و اگر قول مرا بشنويد و فرمان مرا اطاعت كنيد شما را به راه رشاد كه به مقصد رساند هدايت كنم و السّلام عليكم و رحمة اللّه و بركاته .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n( 1 ) پس هر كس اين نامه را بخواند پنهان داشت مگر منذر بن جارود كه به طورى كه خود او مىگفت ترسيد دسيسه‌اى از عبيد الله باشد پس آن رسول را در شبى كه فرداى آن عبيد الله روانه مىشد نزد او آورد و نامه را به دو داد كه بخواند پس رسول را گردن زد و بر منبر بصره بر آمد و خداى را سپاس گفت و ستايش كرد و گفت : اما بعد سوگند به خدا حيوان سركش با من قرين نشود ( يعنى بايد همه رام من باشند ) و صداى مشگ تهى مرا به جست و خيز نياورد ( عرب را عادت بود كه در مشك تهى مىدميدند و ريگ مىافكندند و مىجنبانيدند تا از بانگ آن شتران به جست و خيز آيند ) هر كس با من دشمنى نمايد از او انتقام گيرم و هر كس با من بستيزد زهرم براى او « قد انصف القارة من راماها » . مثلى است در زبان عرب كه مردم عجم به جاى آن گويند هر كس مرد است اين گوى و اين ميدان . و گويند قاره قبيله‌اى بودند تيرانداز و ماهر در تيراندازى و هر كس با آنها دعوى برابرى كند بايد مسابقه كند در تيراندازى ) اى اهل بصره امير المؤمنين مرا والى كوفه گردانيده است و من فردا بدان سوى خواهم رفت و برادرم عثمان را به جاى خود گذاشتم زنهار از مخالفت و فتنه‌انگيزى سوگند به خدايى كه معبودى غير او نيست اگر از يكى از شما خلافى شنوم او را بكشم با آن كدخدايى كه وى در جملهء او است و بزرگتر قومى كه او از آن قوم است و مؤاخذه مىكنم نزديك را به سبب مخالفت دور تا اينكه با من راست باشيد و ميان شما مخالفت نباشد من پسر زيادم در ميان هر كس كه بر ريگ قدم نهاده است به او ماننده ترم و هيچ شباهت به عمّ و خال ندارم .\r\nآنگاه از بصره بيرون شد و برادرش عثمان بن زياد را به جاى خود گذاشت و خود به كوفه رفت .\r\n( 2 ) و روايت شده است از أزدى يعنى ابى مخنف كه ابو المخارق راسبى گفت : مردمى از شيعيان بصره در خانهء زنى از طايفهء عبد القيس چند روز گرد آمده بودند و نام آن زن ماريه بنت سعد يا منقذ بود و او زنى شيعيّه بود و خانهء او محلّ الفت آنان بود و در آنجا براى يكديگر حديث مىگفتند و به پسر زياد خبر رسيد كه حسين عليه السّلام به عراق مىآيد براى عامل خود در بصره نوشت كه ديده‌بان گذارد و راهها را بگيرد پس يزيد بن نبيط آهنگ خروج كرد سوى حسين عليه السّلام و او از عبد القيس بود و ده پسر داشت گفت : كدام يك از شما با من بيرون مىآييد ؟\r\nدو پسر او عبد الله و عبيد الله آماده شدند پس در خانهء آن زن به ياران خود گفت كه : من قصد خروج دارم و رفتنيم . گفتند : ما بر تو مىترسيم از اصحاب ابن زياد . گفت : قسم به خداى كه اگر پاى آن دو در راه گرم شود باكى ندارم از طلب طلب‌كننده پس خارج شد و به شتاب مىراند تا به حسين عليه السّلام رسيد و در ابطح داخل اردوى او شد و خبر به حسين عليه السّلام رسيد كه او مىآيد به\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nطلب او برخاست و آن مرد به اردوى حضرت آمده بود به او گفتند به منزل تو رفته است او نيز برگشت . و امام عليه السّلام وقتى او را در منزلش نيافت آنجا به انتظار او بنشست تا بيامد و آن حضرت را در رحل خود نشسته يافت گفت : بفضل اللّه و برحمته فبذلك فليفرحوا پس بر او سلام كرد و نزد او بنشست و گفت : براى چه كارى آمده‌اى ؟ و آن حضرت او را دعاى خير كرد و اين مرد با آن حضرت آمد تا كربلا و مقاتله كرد و با دو پسرش كشته شدند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n( 1 )\r\n\r\nفصل هفتم\r\n( طبرى ) چون نامه يزيد به عبيد الله رسيد پانصد نفر از مردم بصره برگزيد از جمله عبد الله بن حارث بن نوفل و شريك بن اعور كه از شيعيان على عليه السّلام بود و با مسلم بن عمرو باهلى و حشم و اهل بيت خود راه كوفه پيش گرفت ( ارشاد ) تا به آن شهر در آمد عمامهء سياه بر سر داشت و لثام بسته بود و روى پوشيده و مردم را خبر رسيده بود كه حسين عليه السّلام به كوفه مىآيد چشم به راه او داشتند چون عبيد الله را ديدند گمان بردند آن حضرت است پس بر هيچ گروهى نمىگذشت مگر اينكه بر وى سلام مىكردند و مىگفتند : مرحبا بك يا بن رسول اللّه خوش آمدى . ابن زياد از خرسندى آنها به آمدن امام عليه السّلام بر مىآشفت و چون بسيار شدند مسلم بن عمرو گفت : دور شويد كه اين امير عبيد الله بن زياد است و همان شب رفت تا به قصر رسيد و گروهى گرد او را گرفته بودند به گمان آنكه حسين عليه السّلام است .\r\n( 2 ) نعمان بن بشير در را به روى او و اطرافيان او بست يك تن از همراهان بانگ زد تا در بگشايند نعمان از بالا مشرف بر آنها گشت او هم گمان مىكرد حسين عليه السّلام است گفت : تو را به خدا قسم مىدهم كه دور شوى كه من امانت خود را به تو تسليم نمىكنم و حاجت به جنگ با تو ندارم عبيد الله هيچ نمىگفت تا نزديك آمد و نعمان از بالاى قصر با او سخن مىگفت ؛ عبيد الله گفت : افتح لافتحت در را بگشاى كه هرگز نباشى كه در بگشايى . شب دراز شد مردى از پشت شنيد و به آن كسان از اهل كوفه كه در پى او افتاده بودند گفت : سوگند به آن خدايى كه غير او معبودى نيست اين ابن مرجانه است .\r\nمسعودى گفت : بر او ريگ زدن گرفتند اما از چنگ آنها بدر رفت ( ارشاد ) .\r\n( 3 ) پس نعمان در را براى او بگشود و او داخل شد و در را به روى مردم ديگر زدند و آنها پراكنده شدند و چون بامداد شد منادى ندا كرد نماز به جماعت پس مردم گرد آمدند و ابن زياد\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبيرون آمد و خداى را سپاس گفت و ستايش كرد آنگاه گفت : اما بعد امير المؤمنين شهر و ثغر و وفىء شما را به من واگذاشته است و مرا فرموده كه ستم رسيده شما را داد دهم و محرومان را عطا كنم و بر شنوندهء فرمانبردار احسان كنم و بر نافرمان سخت گيرم و من فرمان او را دربارهء شما انجام دهم و پيمان او را انفاذ كنم و من نيكوكار و فرمانبردار شما را چون پدرى مهربانم و تازيانه و شمشيرم بر سر كسى است كه فرمان مرا ترك كند و از پيمان من درگذرد پس بايد هر كس بر خود بترسد الصّدق ينبئ عنك لا الوعيد ( اين عبارت جارى مجراى مثل است و در فارسى به جاى آن گويند : اگر زنده مانديم به هم مىرسيم يعنى هر چه بگويم فايدهء ندارد تا وقتى كه آنچه و عدم دادم عمل كنم ) .\r\n( 1 ) و در روايت ديگرى است كه گفت : با اين مرد هاشمى بگوييد سخن مرا تا از غضب من بپرهيزد ، و مقصود وى از هاشمى ، مسلم بن عقيل - رضى اللّه عنه - بود ( ارشاد ) پس از منبر فرود آمد و بر عرفا يعنى كدخدايان محلّات سخت گرفت و گفت : نام كدخدايان را براى من بنويسيد و هر كس را كه از تابعان امير المؤمنين ( يعنى يزيد ) است و هم كسانى را كه در شما از حروريّه‌اند ( خوارج ) و اهل ريب كه عقيدهء آنها مخالفت است و همه را بياوريد كه رأى خويش را دربارهء آنها ببينم و هر كدخدا كه نام آنها را براى ما ننويسد بايد ضامن شود كه در حوزهء كدخدايى او هيچ‌كس مخالفت ما نكند و به فتنه‌جويى برنخيزد پس هر كس چنين كند ذمّت ما از وى بيزار است و خون و مال او ما را حلال و هر كدخدايى كه در حوزهء او از ياغيان بريزيد يافت شود و خبر او را به ما نرساند بر در خانه‌اش آويخته شود و عطاء او ملغى گردد ( كامل ) و به جايى در عمّان و الزاره [ 1 
  ] روانه گردد .\r\n( 2 ) و در فصول المهمّه است كه جماعتى از اهل كوفه را بگرفت و در همان ساعت بكشت ( كامل طبرى . مقاتل الطالبيين ) چون مسلم آمدن عبيد الله و سخن او بشنيد از خانهء مختار بيرون شد و به سراى هانى بن عروهء مرادى در آمد و هانى را بخواست هانى بيرون آمد و او را بديد و سخت ناخوش آمدش مسلم با او گفت : آمدم تا مرا پناه دهى و مهمان كنى . هانى گفت :\r\nچيزى فوق طاقت من تكليف كردى و اگر در سراى من داخل نشده بودى و من به ثقه نداشتى دوست داشتم بازگردى الّا اينكه براى دخول تو تكليف بر عهدهء من آمد داخل شو پس او را منزل داد و شيعه نزد او رفت و آمد داشتند پنهان و پوشيده از عبيد الله زياد و يكديگر را به كتمان توصيه مىكردند ( مناقب ) . و مردم با او بيعت مىكردند تا بيست و پنج هزار مرد بيعت\r\n\r\n\r\n","description":"","footnote":"\r\n[ 1 
  ] مانند مثل است چنانچه عوام گويند او را به جايى مىاندازيم كه عرب نى انداخت . عمان - بضمّ عين - در بدى هوا و گرمى مثل است .\r\nو زاره هم نزديك آنجا ناحيتى است شيرناك ، و مرزبان الزاره لقب شير است .\r\n","page_name":" 82 ","page_number":82},
  {"content":"\r\n\r\nكردند و خواست خروج كند هانى با او گفت شتاب مكن .\r\n( 1 ) آنگاه ابن زياد مولاى خويش را كه ( معقل ) نام داشت بخواند و گفت : اين مال را بستان ( كامل ) و سه هزار درهم به دو داد و گفت : در طلب مسلم بن عقيل و ياران او شو و با آنان الفت بگير و اين مال را به آنان ده و بگوى كه تو از آنانى و از اخبار آنها با خبر شو . معقل چنان كرد و در مسجد نزد مسلم بن عوسجهء اسدى آمد و شنيده بود كه مردم مىگويند او به نام حسين عليه السّلام بيعت مىستاند و مسلم نماز مىگزارد و چون از نماز فارغ شد گفت : اى بندهء خدا من مردى از اهل شامم خداوند به دوستى اهل بيت بر من منّت نهاده است و اين سه هزار درهم است و خواهم آن را به حضور آن كس برم كه شنيده‌ام به كوفه آمده است و براى پسر دختر پيغمبر بيعت مىستاند و از چند كس شنيدم كه تو از امر اين خانواده آگاهى و نزد تو آمدم تا اين مال را بستانى و مرا نزد صاحب خود برى تا با او بيعت كنم و اگر خواهى پيش از رفتن به حضور او بيعت از من ستانى .\r\nمسلم گفت : از لقاى تو خرسندم كه مىخواهى به مطلوب خود برسى و خداوند به سبب تو اهل بيت پيغمبر صلّى اللّه عليه و آله و سلّم را يارى كند و ليكن ناخوش دارم كه مردم از اين كار پيش از تمام شدن آن آگاه شوند از ترس اين مرد ستمگر و سطوت او . پس بيعت از او بگرفت با پيمانهاى سخت و مغلّظ در مناصحت و كتمان و چند روز نزد او آمد و رفت تا او را نزد مسلم بن عقيل - رضى اللّه عنه - برد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n( 1 )\r\n\r\nفصل هشتم\r\nپيش از اين دانستى كه چون عبيد الله زياد از بصره آهنگ كوفه كرد شريك بن اعور با او بود اكنون بدان كه اين شريك شيعى بود سخت پاى بسته به تشيّع ( طبرى كامل ) و در جنگ صفّين با امير المؤمنين عليه السّلام بود و كلمات او با معاويه مشهور است و چون شريك از بصره بيرون آمد از مركوب بيفتاد و گروهى گويند عمدا خود را بينداخت و جماعتى هم با او بودند به اميد آنكه عبيد الله منتظر بهبودى آنها شود و حسين عليه السّلام زودتر از عبيد الله به كوفه برسد اما عبيد الله التفاتى به آنها نمىكرد و مىراند به شتاب و چون شريك به كوفه آمد برهانى فرود آمد و وى را بر تقويت مسلم تحريص مىكرد و شريك رنجور شد و ابن زياد وى را گرامى مىداشت و هم امراى ديگر پس عبيد الله به سوى او فرستاد كه : امشب نزد تو آيم شريك به مسلم گفت :\r\nاين مرد فاجر امشب به عيادت من آيد چون بنشست بيرون آى و او را بكش آنگاه در قصر امارت بنشين كه كسى تو را مانع از آن نشود و اگر من از اين بيمارى رهايى يافتم به بصره روم تا كار آنجا را براى تو يكسره كنم ( ابو الفرج ) و چون شام شد ابن زياد براى عيادت شريك بيامد و شريك با مسلم گفت : مبادا اين مرد از چنگ تو بدر رود و هانى برخاست و گفت : من دوست ندارم عبيد الله در خانهء من كشته شود اين كار را زشت شمرد پس عبيد الله بيامد و بنشست و از شريك حال بپرسيد و گفت : بيمارى تو چيست و از كى بيمار شدى ؟ چون سؤال به طول انجاميد و شريك ديد كسى بيرون نيامد و ترسيد مقصود از دست برود اين اشعار را خواندن گرفت :\r\n ما الانتظار بسلمى ان تحيّوها * حيّوا سليمى و حيّوا من يحيّيها\r\nكأس المنيّة بالتّعجيل اسقوها \r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدو بار يا سه بار اين اشعار بخواند و عبيد الله نمىدانست قضيه چيست و گفت : هذيان مىگويد ؟ هانى گفت : آرى اصلحك اللّه از پيش از غروب آفتاب چنين است تاكنون و عبيد الله برخاست و برفت ( طبرى ) .\r\n( 1 ) و گويند : عبيد الله با مولاى خود مهران بيامد و شريك با مسلم گفته بود كه : چون من گفتم مرا آب دهيد بيرون آى و گردن او را بزن پس عبيد الله بر فراش شريك بنشست و مهران بر سر او بايستاد كنيزكى قدح آب بيرون آورد چشمش به مسلم افتاد از جاى بشد شريك گفت : مرا آب دهيد و بار سوم گفت : واى بر شما مرا از آب هم پرهيز مىدهيد به من آب بدهيد اگر چه جان من در سر آن برود مهران متفطّن شد و عبيد الله را بفشرد عبيد الله از جاى برجست شريك گفت : اى امير مىخواهم تو را وصىّ خويش كنم ابن زياد گفت : من نزد تو بازگردم پس مهران او را به شتاب مىبرد و گفت : قسم به خدا مىخواستند تو را بكشند . عبيد الله گفت :\r\nچگونه ؟ با اينكه شريك را اكرام مىكنم آن هم در خانهء هانى كه پدرم انعامها بر او كرده بود ( كامل ) مهران گفت : همين است كه با تو گفتم ( ابو الفرج ) .\r\n( 2 ) پس عبيد الله برخاست و رفت و مسلم بيرون آمد شريك با او گفت : تو را چه مانع شد از كشتن وى ؟ گفت : دو چيز يكى آنكه هانى كراهت داشت عبيد الله در خانهء او كشته شود و ديگر حديثى كه مردم از پيغمبر صلّى اللّه عليه و آله و سلّم روايت كرده‌اند : « الإسلام قيد الفتك فلا يفتك مؤمن » يعنى اسلام از كشتن ناگهانى منع كرده است و مسلمان چنين كشته نشود . شريك با او گفت : اگر وى را كشته بودى فاسق فاجر كافر مكّارى را كشته بودى .\r\nگويند : مهران مولاى زياد عبيد الله را بسيار دوست داشت چنان كه وقتى عبيد الله را كشتند جثه سمين داشت به پيه تن او يك شب تمام چراغ روشن كردند مهران آن بديد قسم خورد هرگز پيه نخورد .\r\nو ابن نما گفت : چون ابن زياد بيرون رفت مسلم نزد شريك آمد شمشير به دست ، شريك گفت : تو را چه مانع آمد از آن كار ؟ گفت : خواستم بيرون آيم زنى به من درآويخت و گفت : تو را به خدا قسم كه ابن زياد را در خانهء ما مكش و بگريست پس شمشير را بينداختم و بنشستم هانى گفت : واى بر آن زن كه هم خود را كشت و هم مرا و آنچه مىترسيد در آن واقع شد انتهى ( كامل ) .\r\nو سه روز ديگر شريك بزيست و در گذشت عبيد الله به روى نماز گزارد و بعد از اينكه دانست شريك مسلم را به قتل وى ترغيب كرده بود گفت : ديگر بر جنازهء عراقى نماز نگزارم و اگر قبر زياد در عراق نبود قبر شريك را نبش مىكردم .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n( 1 ) و بعد از آن مولاى ابن زياد كه با آن مال آمده بود پس از مرگ شريك با مسلم بن عوسجه رفت و آمد مىكرد تا او را نزد مسلم بن عقيل برد و مسلم از او بيعت بستاند و ( ارشاد ) . ابو ثمامهء ( به ثاء سه نقطه و با دو نقطه غلط است ) صائدى را بفرمود تا مال از او بگرفت و او مالها را مىگرفت و هر چه يكديگر را اعانت مىكردند به دست او بود و سلاح مىخريد و مردى بصير و از فارسان عرب و روشناسان شيعه بود ( كامل ) و آن مرد مولاى ابن زياد نزد آنها مىآمد از رازهاى آنها آگاه مىشد و براى ابن زياد خبر مىبرد و هانى از ابن زياد بريده بود و به بهانهء مرض در خانه نشسته پس عبيد الله محمّد اشعث و اسماء خارجه را بخواند - و گويند عمرو بن حجّاج زبيدى را هم و رويحه دختر اين عمر و زن هانى و مادر يحيى بن هانى بود - و از حال هانى بپرسيد عمرو گفت : بيمار است . عبيد الله گفت : شنيده‌ام بهتر شده است و بر در خانه‌اش مىنشيند پس او را ملاقات كنيد و بگوييد آنچه به روى لازم است ترك نكند پس نزد او آمدند و گفتند : امير از تو مىپرسيد و مىگفت : اگر دانستمى كه او بيمار است عيادتش مىكردم و چنان به وى خبر داده‌اند كه بر در خانه مىنشينى و مىگفت : دير شد كه نزد ما نيامد و دورى و جفا را سلطان تحمّل نكند تو را سوگند مىدهيم كه با ما بيايى پس هانى جامهء خود را بخواست و بپوشيد و استر خويش را سوار شد چون نزديك قصر رسيد در دلش افتاد كه شرّى در پيش است به حسّان بن اسماء خارجه گفت : برادرزاده ! من از اين مرد ترسانم تو چه بينى ؟ گفت : من بر تو هيچ ترس ندارم اين گونه انديشه‌ها به خود راه مده و اسماء هيچ از ما جرى آگاه نبود اما محمّد اشعث مىدانست ؛ پس اين جماعت بر ابن زياد داخل شدند و هانى با ايشان ، چون ابن زياد وى را بديد گفت : ( ارشاد ) اتتك بخائن رجلاه يعنى خيانتكار به پاى خود آمد چون نزديك ابن زياد شد شريح نزد او نشسته بود روى به جانب او كرد و گفت :\r\n أريد حباءه و يريد قتلى * عذيرك من خليلك من مراد \r\nاين شعر از عمرو بن معديكرب است يعنى : مىخواهم او را عطايى بخشم و او مىخواهد مرا بكشد بگو بهانهء تو چيست نزد دوست مرادى تو ؟ ( كامل ) ( 2 ) ابن زياد وى را گرامى مىداشت هانى گفت : مگر چه شده است ؟ ابن زياد گفت : اين چه شورى است كه در خانه برپا كرده‌اى براى امير المؤمنين يعنى يزيد و مسلمين ؟ مسلم را آورده‌اى و در خانهء خود جاى داده‌اى براى او مرد و سلاح جمع مىكنى و گمان كردى كه اينها بر من پوشيده است ؟ هانى گفت : چنين كارى نكردم . ابن زياد گفت : چرا ؟\r\nو نزاع ميان آنها طول كشيد پس ابن زياد آن مولاى خود را كه جاسوس بود بخواند و او بيامد و پيش روى هانى بايستاد ابن زياد پرسيد : اين را مىشناسى ؟ گفت : بلى و دانست كه وى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nجاسوس بود بر ايشان پس ساعتى متحيّر بماند آنگاه به خود آمد و گفت : از من بشنو و باور دار به خدا سوگند كه با تو دروغ نمىگويم او را من دعوت نكردم و از كار او هيچ آگاه نبودم تا ديدم در سراى من آمده است و مىخواهد فرود آورمش و من از بازگردانيدن او شرم داشتم و تكليف بر عهدهء من آمد او را به سراى خود درآوردم و مهمان كردم و كار او چنان شد كه خبر آن به تو رسيد پس اگر خواهى اكنون با تو پيمانى استوار بندم و به تو گروگانى دهم كه در دست تو باشد و تعهد كنم كه بروم و او را از خانهء خويش بيرون كنم و سوى تو بازآيم . گفت : نه سوگند به خداى كه از من جدا نشوى تا او را نزد من آورى . گفت : هرگز مهمان خود را نمىآورم كه تو او را بكشى . ( ارشاد ) .\r\n( 1 ) عبيد الله گفت : به خدا سوگند بياور . گفت : به خدا سوگند كه نمىآورم ( ابن نما ) هانى گفت :\r\nو اللّه اگر زير پاهاى من باشد پاى بر ندارم و او را به تو تسليم نكنم ( كامل ) چون سخن ميان آنها دراز شد مسلم بن عمرو باهلى برخاست - و در كوفه نه شامى بود نه بصرى غير او - چون سماجت هانى بديد گفت : بگذار من با او سخن گويم و هانى را به جانبى كشيد و با او خالى كرد و گفت : اى هانى تو را به خدا كه خويش را به كشتن مده و خود را در بلا ميفكن اين مرد يعنى مسلم بن عقيل پسر عمّ اينهاست او را نمىكشند و آسيبى به دو نمىرسانند وى را به آنها سپار كه بر تو ننگى نيست اگر مهمان را به سلطان تسليم كنى .\r\nهانى گفت : چرا و اللّه براى من ننگ و عار است ميهمان خود را نمىدهم در حالتى كه خود تندرستم و بازوى قوى و ياوران بسيار دارم و اللّه اگر يك تن بودم و ياورى نداشتم باز او را تسليم نمىكردم مگر اينكه در پيش او جان بدهم .\r\nابن زياد اين بشنيد گفت : او را نزديك آوريد نزديك آوردند گفت : قسم به خدا يا بايد او را بياورى يا گردنت را مىزنم . گفت : اگر چنين كنى در گرد سراى تو شمشيرهاى فراوان كشيده مىشود پنداشته بود كه عشيرت وى به حمايت برمىخيزند .\r\nابن زياد گفت : آيا مرا به شمشير عشيرت خود مىترسانى ؟ ( ارشاد ) او را نزديك آوريد نزديك آوردند با چوب بر بينى و جبين و گونه‌هاى او بكوفت تا بينى او بشكست و خون بر جامه‌هاى او روان گشت و گوشت جبين و گونه‌هاى او بر ريشش بپراكند و عصا بشكست .\r\n( 2 ) و طبرى گفت : چون ابن زياد اسماء خارجه و محمد اشعث را به طلب هانى بفرستاد آنها گفتند : تا امان ندهى او نيايد گفت : او را با امان چه‌كار كار زشتى نكرده است برويد و اگر بىامان نيامد او را امان دهيد آنها آمدند و او را بخواندند هانى گفت : اگر مرا بگيرد بكشد و آنها اصرار كردند تا بياوردندش روز جمعه بود و عبيد الله در جامع خطبه مىخواند پس در مسجد\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبنشست و گيسوان از دو سوى تافته و آويخته داشت چون عبيد الله نماز بگزاشت هانى را بخواند و هانى در پى او برفت تا به دار الاماره در آمد و سلام كرد عبيد الله گفت : اى هانى به ياد ندارى كه پدرم به اين شهر آمد و يك تن از شيعه را رها نكرد مگر همه را بكشت جز پدر تو و حجر و از حجر آن صادر شد كه ميدانى آنگاه پيوسته رفتارش با تو نيكو بود و به امير كوفه نوشت حاجت من از تو آن است كه هانى را نيكو بدارى ؟\r\n( 1 ) هانى گفت : آرى . عبيد الله گفت : پاداش من اين است كه در خانهء خود مردى را پنهان كنى تا مرا بكشد ؟ هانى گفت : چنين نكردم . عبيد الله آن تميمى را كه بر ايشان جاسوس بود گفت بيرون آوردند چون هانى او را بديد دانست او اين خبر برده است گفت : اى امير اين كه شنيده‌اى واقع شد و من حقّ نعمت تو را ضايع نمىكنم تو و خانواده‌ات ايمن هستيد هر جا كه خواهيد برويد .\r\n( 2 ) و مسعودى گويد : هانى با عبيد الله گفت : پدر تو زياد را بر من نعمت و حقوقى است و من دوست دارم او را مكافات دهم آيا مىخواهى تو را به خيرى دلالت كنم ؟ ابن زياد گفت : آن چيست ؟ گفت : تو و خانواده‌ات اموال خود را برداشته به سلامت جانب شام رويد چون كسى كه از تو و از صاحب تو به اين امر سزاوارتر است آمد . عبيد الله سر به زير انداخت و مهران بر سر او ايستاده در دستش عصايى پيكاندار بود گفت : اين چه خوارى است كه اين بندهء جولا تو را در قلمرو حكومت تو امان مىدهد . عبيد الله گفت : او را بگير . مهران عصا از دست بينداخت و دو گيسوى هانى بگرفت و روى او را بلند نگاهداشت و عبيد الله آن عصا را برگرفت و بر روى هانى زد و پيكان او از شدّت ضربت بيرون آمد به ديوار جست و فرو رفت و آن قدر بر روى هانى زد كه بينى و پيشانى او بشكست .\r\n( 3 ) جزرى گويد : هانى دست به دستهء شمشير شرطى برد و آن را بكشيد شرطى مانع شد عبيد الله گفت : آيا تو حرورئى يعنى از خوارجى خون خود را براى ما حلال كردى و كشتن تو براى ما جائز شد ( ارشاد ) . عبيد الله گفت : او را بكشيد كشيدند و در خانه‌اى از خانه‌هاى قصر برده در به روى او بستند . و گفت : پاسبان به روى گماريد پاسبان گماشتند ( كامل ) . پس اسماء خارجه در روى عبيد الله بايستاد و گفت : اى بىوفاى پيمان‌شكن او را رها كن ما را امر كردى اين مرد را بياوريم چون آورديم روى او را بشكستى و خون روان ساختى و مىگويى تو را مىكشم . عبيد الله بفرمود ( لهزوتعتع ) تا مشت بر سينهء او كوفتند و با لگد و طپانچه آرام از او ببريدند آنگاه رها كردند تا بنشست .\r\n( 4 ) امّا محمد اشعث گفت : رأى امير را بپسنديم چه بسود ما باشد و چه به زيان ما و عمرو بن\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nحجّاج را خبر رسيد كه هانى را كشتند پس با مذحج بيامد و گرداگرد قصر را بگرفتند و بانگ زد من عمرو بن حجّاجم و اينها سواران مذحج و بزرگان آنها از طاعت بيرون نرفته و از جماعت جدا نشده‌ايم شريح قاضى آنجا بود عبيد الله گفت : برو و صاحب اينها را يعنى هانى را ببين و نزد آنها رو و بگوى زنده است ، شريح نزد هانى رفت هانى با او گفت : اى مسلمانان مگر عشيرهء من هلاك شدند دينداران كجايند يارى كنندگان چه شدند آيا دشمن و دشمن زادهء ايشان مرا اينطور تخويف كند ؟ آنگاه ضجه‌اى بشنيد و گفت : اى شريح گمان دارم اينها آواز مذحج است و مسلمانان و پيروان منند اگر ده تن از ايشان اينجا آيند مرا برهانند پس شريح بيرون آمد و با وى جاسوسى بود كه ابن زياد فرستاده بود شريح گويد اگر اين جاسوس نبود سخن هانى را به آنها تبليغ مىكردم و چون شريح بيرون آمد گفت : صاحب شما را ديدم زنده بود و كشته نشده است عمرو به ياران گفت : اكنون كه كشته نشده است الحمد للّه .\r\n( 1 ) و در روايت طبرى است كه چون شريح برهانى در آمد گفت : اى شريح مىبينى با من چه مىكنند ؟ شريح گفت : تو را زنده مىبينم ؟ هانى گفت : آيا با اين حالت كه مىبينى من زنده‌ام قوم مرا آگاه كن كه اگر بازگردند مرا خواهند كشت پس شريح نزد عبيد الله آمد و گفت : او را زنده ديدم اما بر او نشان ستم و شكنجه تو پديدار بود . عبيد الله گفت : آيا چيز زشت و منكرى است كه والى رعيّت خود را عقوبت كند بيرون رو نزد اين قوم و آنها را آگاه كن پس بيرون آمد و عبيد الله آن مرد يعنى مهران را فرمود تا همراه شريح بيرون رفت شريح گفت : اين بانگ و فرياد چيست آن مرد زنده است و امير وى را عتابى كرده و آزرده است چنان كه جان او در خطر نيفتاده بازگرديد و جان خويش و جان صاحب خود را در معرض هلاك نياوريد آنها بازگشتند .\r\n( 2 ) شيخ مفيد و غير او گفته‌اند : عبد اللّه بن حازم گفت : من رسول ابن عقيل ( رض ) بودم در قصر تا بنگرم بر هانى چه مىگذرد چون او را زدند و حبس كردند بر اسب خويش نشستم و زودتر از همه اهل خانه خبر به مسلم بن عقيل دادم و زنانى ديدم از قبيله مراد گرد هم فرياد مىزدند يا عبرتاه يا ثكلاه ! پس بر مسلم در آمدم و خبر بگفتم مرا فرمود تا بروم و در ميان ياران او بانگ بر آورم و آنها خانه‌ها را در گرداگرد او پر كرده بودند من فرياد زدم يا منصور امّت ! و اين شعار ايشان بود [ 1 
  ] پس اهل كوفه يكديگر را خبر كردند و نزد مسلم فراهم شدند ( كامل ) .\r\nپس مسلم براى عبد اللّه بن عزيز كندى رايت [ 2 
  ] بست و او را بر جماعت كنده امير ساخت و\r\n\r\n\r\n","description":"","footnote":"\r\n[ 1 
  ] شعار كلمه‌اى است كه افراد لشكر ميان خود قرار دهند كه بگويند و شناخته شوند كه گوينده از سپاه ايشان است يا سپاه دشمن .\r\n[ 2 
  ] در تاريخ طبرى است كه هارون بن مسلم از على بن صالح از عيسى بن يزيد روايت كرد كه : مختار بن ابى عبيده و عبد اللّه بن حارث بن\r\n","page_name":" 89 ","page_number":89},
  {"content":"\r\n\r\nگفت : پيش روى من رو و براى مسلم بن عوسجه اسدى بر جماعت بنى اسد و مذحج و براى عباس بن جعده جدلى بر ربع مدينه و به جانب قصر روى آورد چون ابن زياد را اين خبر برسيد در قصر تحصّن جست و در ببست مسلم گرد قصر بگرفت و مسجد و بازار از مردم پر شد و پيوسته تا شب جمع گرديدند و كار بر عبيد الله تنگ شد كه با او بيش از سى تن شرطى و بيست تن از اشراف و خانواده و موالى او كس نبود و اشراف مردم از آن در قصر كه به طرف دار الرّوميّين بود نزد ابن زياد مىآمدند و به او مىپيوستند و مردم ابن زياد و پدرش را دشنام مىدادند پس ابن زياد كثير بن شهاب حارثى را بخواند و امر كرد با هر كس فرمانبردار اوست از قبيله مذحج بروند و مردم را از يارى مسلم بن عقيل بازدارند و آنان را تخويف كنند و هم محمد اشعث را گفت با هر كس از كنده و حضرموت كه مطيع اوست رايتى نصب كند كه هر كس زير آن رايت آمد در امان باشد .\r\n( 1 ) و همچنين قعقاع بن شور ذهلى و شبث بن ربعى تميمى و حجار بن ابجر عجلى و شمر بن ذى الجوشن ضبابى را با رايتى بفرستاد و اعيان را نزد خود نگاهداشت تا بدانها استيناس جويد كه با او اندك كس مانده بود و آن گروه رفتند و مردم را از يارى مسلم - رضى اللّه عنه - بازمىداشتند و عبيد الله اشرافى را كه با او بودند امر كرد تا از بالاى قصر بر مردم مشرف شوند و اهل طاعت را به آرزوها فريب دهند و اهل معصيت را تخويف كنند و آنها چنين كردند و مردم چون گفتار رؤسا را شنيدند بپراكندند چنان كه زن نزديك پسر و برادر خود مىآمد و مىگفت بازگرد مردم ديگر كه هستند كفايت مىكنند و مرد مىآمد . و همچنين مىكرد و مردم پراكنده شدند تا مسلم ( رض ) در مسجد با سى نفر بماند چون چنين ديد بيرون آمد و روى به ابواب كنده آورد ( ارشاد ) پس به ابواب كنده رسيد و با او ده تن بود و از آن باب بيرون آمد كس نماند و به اين سوى و آن سوى نظر انداخت كسى نديد كه وى را راهنمايى كند و خانه‌اش را نشان دهد و اگر به دشمنى دچار گردد وى را در دفع او اعانت نمايد پس سرگردان در كوچه‌هاى كوفه مىرفت ( ارشاد ) نمىدانست كجا مىرود تا از خانه‌هاى بنى جبله از كنده بيرون شد و بازرفت تا به در سراى زنى كه او را طوعه مىگفتند رسيد و اين زن امّ ولدى بود نوفل با مسلم خروج كرده بودند مختار با رايتى سبز و عبد اللّه با علم سرخ و مختار بيامد و علم خود را بر در سراى عمرو بن حريث فرو كوفت و گفت : من بيرون آمدم تا عمرو بن حريث را سنگرى باشم و ابن اشعث و قعقاع بن شور و شبث بن ربعى با مسلم كارزار كردند كارزارى سخت و شبث مىگفت : تا شب منتظر باشيد خودشان پراكنده مىشوند قعقاع با او گفت : راه گريز را بر مردم بسته‌اى پس كناره كن تا مردم فرار كنند و عبيد الله به طلب مختار و عبد اللّه فرستاد و براى دستگيرى آنها دستمزدى معيّن كرد پس آنان را آوردند و او به حبس آنها فرمود .\r\nو هم طبرى گويد : مسلم را جراحتى سنگين رسيد و چند تن از ياران او كشته شدند و فرار كردند پس مسلم بيرون آمد و داخل يكى از خانه‌هاى كنده شد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاشعث بن قيس را و او را آزاد كرده بود و اسيد حضرمى به نكاح خود در آورده و پسرى زاده بود نامش بلال و اين پسر از خانه بيرون رفته بود با مردم و زن ايستاده چشم به راه او داشت مسلم بر زن سلام كرد او جواب سلام داد و گفت : يا أمة اللّه مرا آب ده . زن او را آب داد مسلم آب نوشيد و بنشست زن به درون رفت و ظرف آب ببرد باز بيرون آمد و گفت : اى بندهء خدا آب ننوشيدى ؟ گفت : چرا . گفت : پس نزد اهل خود رو ، مسلم خاموش بماند زن سخن اعاده كرد باز مسلم خاموش بود زن بار سيم گفت : سبحان اللّه اى بندهء خدا برخيز خدا تو را عافيت دهد و نزد اهل خود رو كه شايسته نيست تو را بر در سراى من نشينى و اين كار را بر تو حلال نمىكنم .\r\n( 1 ) مسلم ( ره ) برخاست و گفت : يا امة اللّه مرا در اين شهر خانه و عشيرتى نيست آيا مىتوانى كار نيكى كنى و اجرى ببرى شايد من تو را بعد از اين پاداشى دهم . گفت : اى بندهء خدا چكنم ؟\r\nگفت : من مسلم بن عقيلم اين قوم به من دروغ گفتند و مرا فريب دادند و از مأمن خود بيرون آوردند . زن گفت : تو مسلم بن عقيلى ؟ گفت : آرى . گفت : درآى پس مسلم به سراى در آمد در خانه يعنى اطاقى غير اطاق آن زن و زن فرشى براى او گسترد و خوراك شام بر او عرضه كرد مسلم طعام نخواست اما پسر زن زود بيامد مادر را ديد بسيار در آن خانه رفت و آمد مىكند او را گفت : در اين اطاق چه كار دارى و هر چه پرسيد زن او را خبر نداد پسر الحاح كرد زن خبر بگفت و گفت : اين راز پوشيده دار و او را سوگندها داد پسر خاموش شد .\r\n( 2 ) اما ابن زياد چون بانگ و فرياد نشنيد ياران خود را گفت : بنگريد تا كسى مانده است .\r\nنگريستند كسى را نديدند ابن زياد به مسجد آمد پيش از نماز عشا و ياران خويش را بر گرد منبر بنشانيد و فرمود تا ندا در دادند بيزارم از آن عسس و كدخدا و رئيس و لشكرى كه نماز عشا در بيرون مسجد بگزارد پس مسجد پر شد و ابن زياد با آنها نماز عشا بگزارد آنگاه برخاست و سپاس خداى كرد و گفت : امّا بعد مسلم بن عقيل ( ابن زياد بىخرد و نادان كلامى در وصف مسلم گفت كه در خور خود او بود و در ترجمه ذكر آن نكرديم رعايت ادب را ) مخالفت كرد و جدايى افكند از پناه ما بيرون رفته است و بيزاريم از كسى كه مسلم را در خانهء او بيابيم و هر كس او را براى ما بياورد به مقدار ديهء مسلم ( يعنى هزار دينار ) به او جائزه دهيم .\r\nباز مردم را امر كرد به فرمانبردارى ، و حصين بن نمير را گفت سر كوچه‌ها را بگيرد و خانه‌ها را جستجو كند و اين حصين رئيس عسس يعنى پليس بود و از طايفهء بنى تميم . ابو الفرج گويد : بلال فرزند آن پير زال كه مسلم را منزل داده بود بامداد برخاست و نزد عبد الرّحمن بن محمّد اشعث رفت و خبر مسلم با او بگفت كه نزد مادرش پنهان شده است و عبد الرّحمن نزد\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nپدر رفت و او با عبيد الله نشسته بود پس آهسته با پدر سخنى گفت ابن زياد پرسيد : چه مىگويد ؟ محمد گفت : مرا آگاه كرد كه مسلم بن عقيل در يكى از خانه‌هاى ماست ابن زياد عصا بر پهلوى او بزد و گفت : هم اكنون برخيز و او را بياور .\r\n( 1 ) ابو مخنف گفت : قدامة بن سعد بن زائده ثقفى براى من حكايت كرد كه ابن زياد شصت يا هفتاد مرد با پسر اشعث بفرستاد همه از قبيلهء قيس و رئيس آنان عبيد الله بن عباس سلمى .\r\nو در حبيب السير گويد : با ابن اشعث سيصد مرد فرستاد و سوى آن خانه آمدند كه مسلم بن عقيل بدانجا بود .\r\nو در كامل بهايى است كه : چون مسلم شيههء اسبان بشنيد آن دعا كه مىخواند به شتاب تمام كرد آنگاه زره پوشيد و طوعه را گفت : نيكى و احسان خود را به جاى آوردى و بهرهء خويش از شفاعت رسول خدا سيّد انس و جان صلّى اللّه عليه و آله و سلّم دريافتى آنگاه گفت : دوش عمّ خود امير المؤمنين را در خواب ديدم گفت : تو فردا با مايى .\r\nو در بعضى كتب مقاتل است كه چون فجر طالع شد طوعه براى مسلم آب آورد تا وضو سازد و گفت : اى مولاى من ديشب نخفتى ؟ گفت : بدان كه اندكى خفتم در خواب عمّ خود امير المؤمنين را ديدم مىگفت : « الوحا الوحا العجل العجل » زود زود ، بشتاب بشتاب . و گمان دارم امروز روز آخر من باشد .\r\nو در كامل بهايى است كه : در اين وقت لشكر دشمن به در سراى طوعه رسيدند و مسلم ترسيد خانه را بسوزانند بيرون آمد و چهل و دو تن از آنها را بكشت .\r\nسيد و شيخ ابن نما گفته‌اند كه : مسلم زره بپوشيد و بر اسب سوار شد و به شمشير زد ايشان را تا از خانه بيرون كرد .\r\n( 2 ) مؤلّف گويد : ظاهرا سوار شدن بر اسب را تنها سيّد و ابن نما ذكر كرده‌اند و سيّمى براى آنان نيافتم .\r\nو مسعودى در مروج الذهب صريحا گفته است كه : مسلم پيش از ورود به خانه طوعه سوار بود و اسب با او بود گويد از اسب پياده شد و سرگردان در كوچه‌هاى كوفه راه مىرفت و نمىدانست روى به كدام جانب آورد تا به خانهء زنى از موالى يعنى بستگان اشعث قيس رسيد و از او آب خواست او را آب داد و از حال او بپرسيد مسلم سر گذشت خويش بگفت پس زن رقّت كرد و او را منزل داد .\r\nو ابو الفرج گفت : چون آو از سمّ اسبان و صداى مردان بشنيد دانست براى او آمده‌اند پس دست به شمشير بيرون آمد و آنها به خانه در آمدند بر آنها حمله كرد چون اينچنين ديدند\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبر بامها بر آمدند و سنگ باريدن گرفتند و آتش در دسته‌هاى نى زدند و از بامها بر او انداختند .\r\nمسلم چون چنين ديد گفت : اين همه شور براى كشتن پسر عقيل است اى نفس سوى مرگ كه چاره‌اى از آن نيست بيرون رو پس با شمشير آخته به كوچه آمد و با آنها كارزار كرد .\r\n( 1 ) مسعودى گفت : ميان او و بكير بن حمران احمرى دو ضربت ردّ و بدل شد بكير دهان مسلم را به شمشير زد و لب بالاى او را ببريد و به لب زيرين رسيد و مسلم ضربتى منكر بر سر او بزد و ضربتى ديگر بر شانه كه آن را بشكافت و نزديك بود به اندرون شكم او رسد و اين رجز بگفت :\r\n اقسم لا اقتل الّا حرّا * و ان رأيت الموت شيئا مرّا\r\nكلّ امرئ يوما ملاق شرّا * اخاف ان أكذب أو اغرّا \r\nمحمد اشعث پيش آمد و گفت : با تو دروغ نگويند و فريبت ندهند و وى را امان داد مسلم تسليم آنان شد او را بر استرى نشانيدند نزد ابن زياد بردند و ابن اشعث آن هنگام كه او را امان داد تيغ و سلاح از او بستد . و شاعر در اين باره در هجو ابن اشعث گويد :\r\n و تركت عمّك ان تقاتل دونه * و سلبت اسيافا له و دروعا \r\nمؤلف در حاشيه گفته است : اين شاعر عبد اللّه بن زبير اسدى است و ابيات اين است :\r\n أ تركت مسلم لا تقاتل دونه * حذر المنيّة ان تكون صريعا\r\nو قتلت وافد اهل بيت محمّد * فشلا و لو لا أنت كان منيعا\r\nلو كنت من اسد عرفت مكانه * و رجوت احمد في المعاد شفيعا \r\nو تركت عمّك . . . ( 2 ) و اين بيت اشاره به واقعه حجر بن عديّ است كه ذكر آن بيايد محمد بن شهر آشوب گفت : عبيد الله عمرو بن حارث مخزومى و محمد بن اشعث را با هفتاد مرد بفرستاد تا گرد آن خانه بگرفتند و مسلم بر ايشان حمله كرد و مىگفت :\r\n هو الموت فاصنع و يك ما انت صانع * فانت لكأس الموت لا شكّ جارع\r\nفصبرا لامر اللّه جلّ جلاله * فحكم قضاء اللّه في الخلق واقع \r\nپس از آنها چهل و يك نفر بكشت .\r\nمحمد بن ابى طالب گويد : چون مسلم از ايشان گروه بسيار به قتل رسانيد و خبر به عبيد الله رسيد كسى نزد محمد فرستاد پيغام داد كه ما تو را سوى يك تن فرستاديم تا او را بياورى\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nچنين در ياران تو رخنه بزرگ پديد آورد پس اگر تو را سوى غير او فرستيم چه خواهد شد ؟\r\nابن اشعث پاسخ داد كه : اى امير پندارى مرا سوى بقّالى از بقّالان كوفه يا يكى از جرامقه حيره فرستاده‌اى ندانى كه مرا سوى شيرى سهمگين و شمشيرى برنده در دست دلاورى بزرگ فرستاده‌اى از خاندان بهترين مردم ؟ ! پس عبيد الله پيغام داد كه : او را امان ده كه جز بدين گونه بر وى دست نيابى .\r\n( 1 ) و از بعض كتب مناقب نقل است كه : مسلم مانند شير بود و نيروى بازوى او چنان كه مرد را به دست خود مىگرفت و به بام خانه مىانداخت .\r\n( 2 ) و سيد در ملهوف گفته است : مسلم صداى سمّ اسبان را شنيد زره بپوشيد و بر اسب سوار شد و با اصحاب عبيد الله جنگيدن گرفت تا گروهى بكشت پس محمد اشعث بانگ زد و گفت :\r\nاى مسلم تو را امان است . گفت : به امان خيانتكاران فاسق چه اعتبار ؟ و روى بدانها آورده كار زار مىكرد و رجز حمران بن مالك خثعمى را در روز قرن مىخواند : اقسمت لا اقتل الّا حرّا آه ، پس فرياد زدند كسى با تو دروغ نگويد و تو را فريب ندهد اما التفات به آنها نكرد تا جماعت بسيار بر او حمله كردند و زخم بسيار بر پيكر او وارد آوردند و مردى از پشتش نيزه‌اى بر او زد كه بر زمين افتاد و او را اسير كردند .\r\n( 3 ) و در مناقب ابن شهر آشوب است كه : با تير و سنگ چندان بر پيكر او زدند كه مانده و كوفته شد و بر ديوارى تكيه داد و گفت : چون است كه بر من سنگ مىافكنيد مانند كفّار با اينكه من از اهل بيت پيغمبران ابرارم چرا مراعات حقّ رسول خدا را دربارهء ذريّت او نمىكنيد ؟\r\nابن اشعث گفت : خويشتن را به كشتن مده تو در زينهار منى .\r\nمسلم گفت : آيا با اينكه توانايى دارم اسير گردم لا و اللّه چنين نخواهد شد و بر ابن اشعث حمله كرد او بگريخت مسلم گفت : بار خدايا تشنگى مرا مىكشد پس از هر سوى به روى حمله كردند و بكير بن حمران احمرى لب بالاى او را با شمشير بخست و مسلم بر وى شمشيرى بزد كه در اندرون او رفت و او را بكشت و كسى از پشت ، نيزه‌اى بر مسلم فرو برد كه از اسب بيفتاد و دستگير شد .\r\n( 4 ) شيخ مفيد و جزرى و ابو الفرج گفتند : مسلم خستهء زخمها شد و از قتال فرو ماند پس به كنارى جست و پشت به خانهء همسايهء داد محمد اشعث نزديك او شد و گفت : تو را امان است .\r\nمسلم گفت : آيا من ايمنم ؟ همهء آن مردم گفتند : آرى مگر عبيد الله بن عباس سلمى كه گفت :\r\nلا ناقة لى فيها و لا جملى ( اين عبارت مثل است و در فارسى گويند : در اين كار خرم به كل نخوابيده يعنى دخلى در اين كار ندارم ) و به كنارى رفت .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n( 1 ) ابن عقيل گفت : سوگند به خدا كه اگر امان شما نبود دست در دست شما نمىنهادم و استرى آوردند او را بر آن نشانيدند و مردم اطراف او را گرفته شمشير از گردنش برداشتند گويا آن هنگام از زندگانى خود نوميد شد و اشك از چشم او روان گشت و دانست آن مردم وى را مىكشند گفت : اين آغاز خيانت و پيمان‌شكنى است .\r\nابن اشعث گفت : اميدوارم بر تو باكى نباشد .\r\nمسلم گفت : همان اميد است و بس ، امان شما چه شد  إِنَّا لِلَّهِ وَ إِنَّا إِلَيْهِ راجِعُونَ  و بگريست عبيد الله بن عباس سلمى گفت : هر كس خواهان آن چيزى باشد كه تو بودى وقتى به دو آن رسد كه به تو رسيد نبايد گريه كند .\r\nمسلم گفت : به خدا سوگند كه من براى خود گريه نمىكنم و از كشتن خود جزع ندارم اگر چه هرگز مرگ خود را هم دوست نداشته‌ام و ليكن براى خويشان و خاندان خود كه روى به اين جانب دارند و براى حسين عليه السّلام و آل او گريه مىكنم آنگاه مسلم روى به محمد اشعث آورد و گفت : من گمان ندارم كه بتوانى از عهدهء امانى كه به من داده‌اى بيرون آيى و از او درخواست كرد رسولى سوى حسين بن على عليه السّلام بفرستد و او را از واقعه بياگاهاند تا آن حضرت از راه بازگردد .\r\n( 2 ) و در روايت شيخ مفيد است كه : مسلم با محمد اشعث گفت : اى بندهء خدا من چنان بينم كه تو از انجام آن وعدهء امان كه به من داده‌اى فرومانى آيا مىتوانى كار نيكى انجام دهى و از نزد خود مردى را بفرستى تا از زبان من به حسين عليه السّلام پيغام برد چون گمان دارم امروز و فردا خارج مىشود و با اهل بيت بدين سوى آيد به او بگويد كه ابن عقيل مرا فرستاده است و او در دست اين مردم اسير شده است و گمان دارد كه تا شام امروز كشته مىشود مىگويد با اهل بيت خود بازگرد پدر و مادرم فداى تو اهل كوفه تو را نفريبند اينها اصحاب پدر تو هستند كه آرزو داشت از آنها جدا شود به مردن يا كشته شدن و اهل كوفه با تو دروغ گفتند و ليس لمكذوب رأى .\r\nابن اشعث گفت : سوگند به خداى كه اين كار انجام دهم .\r\n( 3 ) ابو مخنف روايت كرده است از جعفر بن حذيفه كه محمد اشعث ، اياس بن عثل طائى را از بنى مالك بن عمرو بن ثمامه بخواند و او مردى شاعر بود و بسيار به زيارت محمد اشعث مىآمد و او را گفت : به ملاقات حسين عليه السّلام بيرون رو و اين نامه به او برسان . و آنچه مسلم بن عقيل گفته بود در آن نامه بنوشت و مالى به او داد و گفت : اين توشهء راه و اين چيزى كه عيال خود را دهى .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاياس گفت : مركوبى خواهم كه شتر من لاغر شده است . گفت : اين هم راحله با پالان سوار شو و برو . آن مرد سوار شد و به استقبال آن حضرت رفت پس از چهار شب در منزل زباله به او رسيد و خبر بگفت و رسالت برسانيد .\r\nحسين عليه السّلام فرمود : آنچه مقدّر است مىرسد از خداى تعالى چشم داريم اجر مصيبت خويش را در فساد امت .\r\n( 1 ) و مسلم وقتى به خانهء هانى بن عروه رفته بود و هيجده هزار كس با او بيعت كرده بودند نامه سوى حسين عليه السّلام فرستاده بود با عابس بن ابى شبيب شاكرى و نوشته بود :\r\nامّا بعد ، آن كس كه به طلب آب مىرود با اهل خود دروغ نمىگويد از اهل كوفه هيجده هزار كس با من بيعت كردند پس در آمدن شتاب فرماى همان وقت كه نامهء مرا مىخوانى كه همهء مردم را دل با تو است و دل به جانب آل معاويه ندارند و السّلام .\r\n( 2 ) و در مثير الاحزان هم به همين مضمون نامه نقل كرده است و گويد آن را با عابس بن ابى شبيب شاكرى و قيس بن مسهّر صيداوى بفرستاد ( كامل ) اما مسلم محمد اشعث او را به قصر عبيد الله برد و محمد تنها نزد عبيد الله رفت و خبر بگفت و اينكه او را امان داده است عبيد الله گفت : تو را با امان چه‌كار تو را نفرستاديم او را امان دهى بلكه فرستاديم او را بياورى و محمد خاموش شد و چون مسلم بر در قصر بنشست كوزه‌اى ديد از آب سرد گفت : از اين آب به من دهيد . مسلم بن عمرو باهلى گفت : اين آب را به اين سردى مىبينى و اللّه از آن يك قطره نچشى تا در دوزخ از حميم بنوشى . ابن عقيل فرمود : تو كيستى ؟ مسلم باهلى گفت : من آن كس هستم كه حق را شناختم و تو آن را بگذاشتى و خير خواه امام خود بودم و تو بدخواهى نمودى و فرمانبردار بودم و تو عصيان كردى من مسلم بن عمرو باهليم .\r\nابن عقيل فرمود : مادرت به سوگ تو نشيند چه درشت و بدخوى و سنگين‌دلى اى پسر [ 1 
  ] باهله تو به حميم و خلود در دوزخ سزاوارترى از من پس عمارة بن عقبه آب سرد خواست .\r\n( 3 ) و در ارشاد گويد : عمرو بن حريث [ 2 
  ] غلام خود را فرستاد تا كوزهء آب آورد بر آن دستمالى بود و قدحى و آب در قدح ريخت و گفت : بنوش . مسلم قدح بگرفت تا آب بنوشد قدح از\r\n\r\n\r\n","description":"","footnote":"\r\n[ 1 
  ] مؤلف در حاشيه گويد : مسلم به اين تعبير تعيير او خواست چون طائفه باهله فرومايه‌ترين و لئيمترين قبائل عرب بودند .\r\nو از امير المؤمنين عليه السّلام روايت شده است كه روزى فرمود : « طايفهء غنى و باهله و طائفه ديگرى را نام برد نزد من بخوانيد تا عطاى خود بستانند سوگند به آن كسى كه دانه را بشكافت و جنين را بيافريد كه آنها را در اسلام نصيبى نيست و در نزديك حوض و مقام محمود گواه باشم كه دشمنان من بودند در دنيا و آخرت » .\r\n[ 2 
  ] عمرو بن حريث مخزومى قرشى و حريث - بحاء مضمومه و راء مفتوحه - كنيهء ابو سعيد است هنگامى كه پيغمبر اكرم صلّى اللّه عليه و آله و سلّم رحلت فرمود دوازده‌ساله بود از دست بنى اميه ولايت كوفه داشت و بنى اميه را به دو اعتماد بود و او نيز هوادار آنان و دشمن امير المؤمنين عليه السّلام بود در سال 85 از دنيا رفت ؛ مؤلف .\r\n","page_name":" 96 ","page_number":96},
  {"content":"\r\n\r\nخون پر شد و نتوانست بنوشد و سه بار همچنين قدح را پرآب كردند بار سوم دندان ثناياى او در قدح افتاد و گفت : اگر اين از روزى مقسوم بود نوشيده بودم پس او را نزد عبيد الله بردند بر او به امارت سلام نكرد پاسبان گفت : به امير سلام نمىكنى ؟ گفت : اگر مرا خواهد كشت چرا سلام كنم و اگر نخواهد كشت فراوان سلام بر او خواهم كرد .\r\n( 1 ) ابن زياد گفت : به جان خودم تو كشته شوى . مسلم فرمود : چنين است ؟ گفت : آرى گفت بگذار تا وصيّت كنم به يكى از خويشان خود . گفت : وصيّت كن . پس مسلم روى به عمر سعد آورده گفت : ميان من و تو خويشى است و حاجتى به تو دارم كه در پنهانى بگويم عمر سعد نپذيرفت ابن زياد گفت : از حاجت پسر عمّت امتناع مكن پس ابن سعد برخاست ( ارشاد ) و با مسلم به جائى نشست كه عبيد الله آنها را مىديد ( كامل ) پس مسلم گفت : در كوفه قرضى دارم هفتصد درهم كه آن را در نفقهء خود صرف كردم آن دين را ادا كن ( ارشاد ) از آن مالى كه در مدينه دارم ( كامل ) و جثّهء مرا از ابن زياد بخواه تا به تو بخشد و آن را به خاك سپارى و كسى سوى حسين عليه السّلام فرست كه او را بازگرداند .\r\n( 2 ) عمر به ابن زياد گفت : [ 1 
  ] مسلم چنين و چنان وصيت كرد . ابن زياد گفت : لا يخون الأمين و قد يؤتمن الخائن امين هرگز خيانت نمىكند و ليكن گاه باشد دغلى را امين پندارند . ( طعن بر عمر سعد زد كه مسلم او را امين پنداشت و او خيانتكار بود ) مال تو از آن تو است هر چه خواهى كن و امّا حسين عليه السّلام اگر آهنگ ما نكند قصد او نكنيم و اگر آهنگ ما كند دست از او بر نداريم و اما جثّهء او شفاعت تو را دربارهء او هرگز نمىپذيريم .\r\nو بعضى گويند : گفت : جثهء او را چون كشتيم باك نداريم با آن هر چه كنند .\r\n( 3 ) آنگاه با مسلم گفت : اى پسر عقيل مردم بر يك كلمه اجتماع داشتند تو آمدى و جدايى افكندى و خلاف انداختى . مسلم فرمود : نه چنين است ، اهل اين شهر گويند پدر تو نيكان آنها را بكشت و خون آنها بريخت و ميان آنها كار كسرى و قيصر كرد ما آمديم تا آنها را به عدل فرماييم و به حكم كتاب و سنت دعوت كنيم . گفت : اى فاسق تو را به اين كارها چه ؟ مگر ميان اين مردم به كتاب و سنت عمل نمىشد وقتى تو در مدينه خمر مىخوردى ؟\r\nمسلم فرمود : آيا من خمر مىخوردم سوگند به خداى كه او خود داند تو دروغ مىگويى و من چنان كه تو گويى نيستم آن كس را خمر خوردن برازنده است كه خون مسلمانان مىخورد\r\n\r\n\r\n","description":"","footnote":"\r\n[ 1 
  ] در عقد الفريد گويد : عمر با ابن زياد گفت ؟ مىدانى با من چه گفت : عبيد الله گفت : سرّ ابن عم خويش را مستور دار . عمر گفت : كار بزرگتر از اين است گفت : چيست ؟ گفت : با من گفت حسين عليه السّلام مىآيد با نود تن زن و مرد تو او را بازگردان و براى او بنويس و خبر ده مرا چه مصيبتى رسيد ابن زياد گفت : اكنون كه تو دليل او شدى كسى با وى مقاتلت نكند غير تو .\r\n","page_name":" 97 ","page_number":97},
  {"content":"\r\n\r\nو مردمى را كه كشتنشان را خداى عزّ و جلّ حرام كرده است مىكشد به كينه و دشمنى و از آن كار زشت خرّم و شادان است گويا هيچ‌كار زشت نكرده است ؟ ! ! ! ابن زياد گفت : خدا مرا بكشد اگر تو را نكشم چنان كشتنى كه در اسلام كسى را آنچنان نكشته باشند .\r\n( 1 ) مسلم فرمود : مناسب با تو همين است كه در اسلام بدعتىگذارى كه پيش از اين در آن نبوده است و كشتن به طرز زشت و مثله كردن و ناپاكى و پست فطرتى را به خود اختصاص دهى چنان كه هيچ‌يك از مردم را اين صفات سزاوار نباشد مانند تو . پس ابن زياد او را دشنام داد و هم حسين و على عليهما السّلام و عقيل را و مسلم ديگر سخن نگفت .\r\nمسعودى گفت : چون كلام ابن زياد به انجام رسيد و مسلم با او در جواب درشتى مىكرد او را گفت بالاى قصر بردند و احمرى را كه مسلم بر وى ضربت زده بود گفت : تو بايد مسلم را بكشى تا قصاص آن ضربت كرده باشى .\r\n( 2 ) و جزرى گويد : مسلم با پسر اشعث گفت : و اللّه اگر زينهار تو نبود من تسليم نمىشدم به شمشير به يارى من برخيز تو كه امانت شكسته نشود . پس مسلم را بالاى قصر بردند و او استغفار مىكرد و تسبيح مىگفت پس وى را بر آن موضع كه مشرف بر بازار كفشگران است گردن زدند و سرش بيفتاد قاتل وى بكير بن حمران است كه مسلم وى را ضربت زده بود آنگاه پيكر او را هم به زير انداختند و چون بكير فرود آمد ابن زياد پرسيد : مسلم را چون بالا مىبردند چه مىگفت ؟ جواب داد : تسبيح مىگفت و استغفار مىكرد و چون خواستم او را بكشم گفتم : نزديك شو سپاس خدا را كه تو را زير دست من ذليل كرد تا قصاص كنم پس ضربتى فرود آوردم كارگر نشد گفت : اى بنده اين خراشى كه كردى قصاص آن ضربت من نشد . ابن زياد گفت : هنگام مرگ هم تفاخر . بكير گفت : ضربت دوّم زدم و او را كشتم . و طبرى گويد : او را بالاى قصر بردند و گردن زدند و پيكر او را به زير افكندند كه مردم بينند و هانى را فرمود به كناسه بردند يعنى جايى كه خاكروبهء شهر را در آنجا ريزند و به دار آويختند .\r\n( 3 ) و مسعودى گفت : بكير احمرى گردن مسلم بزد چنان كه سرش به زمين فرو افتاد و پيكرش را دنبال سرش بيفكندند آنگاه فرمود تا هانى را به بازار بردند و به زارى بكشتند فرياد مىزد :\r\nاى آل مراد او شيخ و سرور آن قبيله بود چون سوار مىشد با او چهار هزار سوار زره پوشيده و هشت هزار پياده بود و اگر هم سوگندان وى از كنده و غير آن به آنها مىپيوستند سى هزار سوار زره‌پوش بودند با اين همه يكتن از آنها را نيافت همه سستى نمودند و به يارى او نيامدند .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n( 1 ) و شيخ مفيد فرموده است كه : محمد بن اشعث برخاست و با عبيد الله دربارهء هانى سخن گفت كه تو منزلت وى را در اين شهر مىشناسى و به خاندان و قبيلهء او معرفت دارى و قوم او دانند كه من و دو تن از يارانم او را نزد تو آورديم پس تو را به خدا سوگند مىدهم او را به من بخشى كه من دشمنى اهل اين شهر را ناخوش دارم .\r\nعبيد الله وعده داد كه انجام دهد اما پشيمان شد و فورا فرمود : هانى را به بازار بريد و گردنش بزنيد پس او را بازو بسته به بازار گوسفندفروشان بردند و او مىگفت : « وا مذحجاه و لا مذحج لى اليوم يا مذحجاه و اين مذحج » چون ديد هيچ‌كس به يارى برنخاست دست خويش بكشيد و از ريسمان خلاص كرد و گفت : عصا يا كارد يا سنگ يا استخوانى نيست كه مردى از خود دفاع كند پاسبانان برجستند و بازوهاى او را محكم بستند و گفتند : گردن بكش گفت : در اين باره سخى نيستم و شما را در قتل خويش اعانت نمىكنم پس يكى از بستگان عبيد الله تركى رشيد نام با شمشير بزد و كارى نساخت هانى گفت : الى اللّه المعاد اللّهم الى رحمتك و رضوانك ؛ يعنى : بازگشت سوى خداست بار خدايا به سوى بخشايش و خوشنودى تو ! آنگاه ضربتى ديگر زد و هانى را بكشت .\r\n( 2 ) و در كامل ابن اثير است كه : عبد الرّحمن بن حصين مرادى اين مرد ترك را در خازر با ابن زياد بديد و او را بكشت و خازر نهرى است ميان اربل و موصل و بدان جاى جنگى بود ميان ابن زياد و ابراهيم بن مالك اشتر و ابن زياد بدانجا كشته شد لعنه اللّه ، و عبد اللّه بن زبير ( بر وزن شريف ) اسدى در مرگ هانى و مسلم ابياتى گفت و بعضى آن را به فرزدق نسبت دهند :\r\n فان كنت لا تدرين ما الموت فانظرى * الى هانئ فى السّوق و ابن عقيل\r\nالى بطل قد هشّم السّيف وجهه * و آخر يهوى من طمار قتيل \r\nو سر اين دو شهيد را سوى يزيد فرستاد يزيد نامه‌اى به سپاسگزارى او فرستاد و نوشت مرا خبر رسيده است كه حسين عليه السّلام آهنگ عراق دارد پس پاسگاهها مرتّب كن و نگهبانان بگمار و بپاى و پاسدار و به تهمت مردم را در بند كن و به گمان بگير اما تا كسى با تو ستيز نكند وى را مكش .\r\nو در ارشاد است كه : به گمان مردم را در زندان كن و به تهمت بكش و هر خبر تازه را سوى من بنويس ان شاء اللّه .\r\n( 3 ) مسعودى گفت : خروج مسلم در كوفه روز سه شنبه هشت روز گذشته از ذى الحجّه سال شصتم است و همان روزى است كه حسين عليه السّلام از مكه سوى كوفه روانه شد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو بعضى گويند : روز چهارشنبه عرفه بوده است . آنگاه ابن زياد امر كرد بدن مسلم را بياويختند و سر او را به دمشق فرستاد و اين اوّل بدنى بود از بنى هاشم كه آويخته گشت و اولين سر از ايشان كه به دمشق فرستاده شد .\r\n( 1 ) و در مناقب است كه : سر آن دو را به همراهى هانى بن حيوه وادعى به دمشق فرستاد و آنها را از دروازهء دمشق بياويختند .\r\nو در مقتل شيخ فخر الدّين است كه : مسلم و هانى را گرفتند و در بازارها مىكشيدند خبر آنها به بنى مذحج رسيد بر اسبان خويش نشستند و با آن قوم كارزار كردند و مسلم و هانى را از آنها گرفتند . غسل دادند و به خاك سپردند رحمة اللّه عليهما و عذّب قاتلهما بالعذاب الشّديد .\r\n( 2 )\r\n\r\nتذييل\r\nبدان كه هانى بن عروه چنان كه در حبيب السير گويد از اشراف كوفه و اعيان شيعه بود و روايت شده بود كه صحبت نبى صلّى اللّه عليه و آله و سلّم دريافت و آن روز كه كشته شد هشتاد و نه‌ساله بود و از سخن او كه با ابن زياد گفت و پيش از اين نقل شد توان دانست جلالت و بلندى مرتبت وى را .\r\nو در كلام مسعودى گذشت كه با او چهار هزار سوار زره‌پوش و هشت هزار پياده بود .\r\nو پس از اين بيايد كه چون خبر كشته شدن مسلم و هانى به حضرت ابى عبد اللّه الحسين عليه السّلام رسيد  إِنَّا لِلَّهِ وَ إِنَّا إِلَيْهِ راجِعُونَ  گفت و چند بار فرمود : رحمة اللّه عليهما . و ايضا نامه بيرون آورد و براى مردم خواند : بسم اللّه الرحمن الرحيم اما بعد خبرى دلخراش به ما رسيد مسلم و هانى بن عروه و عبد اللّه يقطر كشته شدند .\r\n( 3 ) و در مزار محمد بن المشهدى و مصباح الزائر و مزار المفيد و شهيد - قدس اللّه ارواحهم - در سياق اعمال مسجد كوفه به ترتيب معروف گويند : ذكر زيارت هانى بن عروهء مرادى بر قبر او مىايستى و بر رسول خدا صلّى اللّه عليه و آله و سلّم سلام مىفرستى و مىگويى : « سلام اللّه العظيم و صلواته عليك يا هانى بن عروه السّلام عليك ايّها العبد الصّالح النّاصح للّه و لرسوله الى آخر » آنگاه دو ركعت نماز هديه براى او مىگزارى و دعا وداع مىكنى . و هانى - رحمه اللّه - از آنها بود كه جنگ جمل را با امير المؤمنين دريافت . و در مناقب ابن شهر آشوب است كه رجز مىخواند :\r\n يا لك حرب حشّها جمالها * قائدة ينقصها ضلالها\r\nهذا علىّ حوله اقيالها \r\nاين ابيات اشاره به شتر عايشه دارد و اينكه سران سپاه طلحه و زبير جنگ ناآزموده\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو بىتدبيرند به خلاف سپاه امير المؤمنين عليه السّلام و گويد : واى بر تو اى جنگى كه شتران امر آن را تدبير و اصلاح كنند با سردارى مؤنّث كه گمراهى منقصت اوست اما در اين جانب على عليه السّلام است و برگرد وى اميران جنگ‌آزموده .\r\n( 1 ) و از تكملهء سيّد محسن كاظمى نقل شده است كه وى را از ممدوحين شمرد براى بعض ادلّه كه ما نيز ذكر كرديم و پس از آن گويد : از سيّد مهدى ( ره ) معروف است كه به هانى بدگمان بود در نظرهء اولى آنگاه بر اين مناقب كه ما ذكر كرديم و امثال آن اطّلاع يافت و از آن سوء ظنّ توبه كرد و به عذر خواهى قصيده‌اى در رثاى هانى سرود انتهى .\r\n( 2 ) مؤلف گويد : سيّد مذكور يعنى بحر العلوم - رحمه اللّه - در رجال خود در ذكر احوال هانى مبالغه كرده است و سخن دراز آورده آنگاه گفته است : اين اخبار كه در بسيارى چيزها با يكديگر اختلاف دارند در يك امر متّفق‌اند كه هانى بن عروه مسلم را پناه داد و در خانه خويش از او حمايت كرد و در كار او بايستاد و يارى كرد و مردان و ساز و جنگ در خانه‌هاى اطراف خود براى او فراهم ساخت و از تسليم او به ابن زياد به سختى امتناع نمود و كشته شدن را بر تسليم وى اختيار كرد تا او را اهانت كردند و زدند و شكنجه دادند و بازداشتند و به دست آن لعين به زارى كشته شد و اينها در حسن حال و نيكى عاقبت او كافى است و داخل در ياوران حسين عليه السّلام و از شيعيان او است كه در راه او شهيد شد و او را بس است اين كلام او كه با ابن زياد گفت : آمد آن كسى كه از تو و صاحب تو به اين خلافت سزاوارتر است . و اينكه گفت : اگر پاى من بر كودكى از كودكان آل محمد صلّى اللّه عليه و آله و سلّم باشد بر ندارم مگر آنكه بريده شود . و مانند اين از سخنان ديگر وى كه گذشت و دلالت دارد كه هر چه كرد از روى بصيرت و حجت ظاهر بود نه از روى غيرت و حميّت و حفظ عهد و مراعات حقّ ميهمان و جوار .\r\nو مؤكّد و محقّق اين است كلام حسين عليه السّلام ، وقتى خبر قتل او و مسلم برسيد فرمود :\r\nرحمة اللّه عليهما و چند بار مكرّر فرمود : و قول آن حضرت عليه السّلام : « قد اتانا خبر فظيع قتل مسلم بن عقيل و هانى بن عروة و عبد اللّه بن يقطر » .\r\n( 3 ) و آنچه سيّد در ملهوف على قتلى الطّفوف ذكر كرده است كه چون خبر قتل عبد اللّه بن يقطر به آن حضرت رسيد و آن بعد از خبر قتل مسلم و هانى بود اشك در ديده‌اش بگرديد و گريان شد و گفت : « اللّهمّ اجعل لنا و لشيعتنا منزلا كريما و اجمع بيننا و بينهم في مستقرّ رحمتك انّك على كلّ شىء قدير » .\r\nو اصحاب ما براى هانى زيارتى ذكر كرده‌اند كه تاكنون او را به آن نحو زيارت مىكنند صريح در اينكه او از شهداء و نيكبختان بوده است كه نيكخواهى نمودند خداى و رسول را و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nدر راه خدا در گذشته و به بخشايش و خوشنودى او رسيدند و آن زيارت اين است :\r\n« سلام اللّه العظيم الى آخره » .\r\nو پس از آن گفت : بعيد مىنمايد كه اين زيارت نه از نصّى وارد اثرى ثابت باشد و اگر اين زيارت منصوص نباشد در آنچه ذكر كرده‌اند شهادت است به اينكه هانى شهيد گرديده است و از نيكبختان و بزرگان و خاتمت او به خير بوده است .\r\n( 1 ) و شيوخ اصحاب را ديدم مانند مفيد و غير او - رحمهم اللّه - او را به بزرگى ياد كنند و پس از نام او رضى اللّه عنه و رحمه اللّه گويند و هيچ‌يك از علماء را نيافتم بر او طعن زند يا از وى به زشتى ياد كند اما آنچه از اخبار ظاهر مىشود كه چون ابن زياد به كوفه آمد هانى به ديدن او رفت و با ديگر اعيان و اشراف كوفه نزد ابن زياد آمد و شد داشت تا مسلم به وى پناهنده گشت موجب طعن بر وى نيست ؛ چون بناى امر مسلم بر تستّر بود و هانى مردى مشهور و با ابن زياد آشنا بود و دوستى مىنمود و اگر منزوى مىنشست خلاف او محقّق مىگشت و اين با تستّر سازش نداشت از اين جهت وى را لازم بود نزد ابن زياد آمد و شد كند دفع و هم او را و چون مسلم به وى پناه برد از ابن زياد ببريد و خويشتن را رنجور نمود تا او را بهانه باشد . پس چيزى كه گمان نداشت اتّفاق افتاد اما نهى او مسلم را از شتاب كردن در خروج شايد مصلحت را در تأخير مىديد تا مردم بسيار شوند و ساز جنگ كامل گردد و حسين عليه السّلام به كوفه برسد و كار به آسانى مهيّا شود و قتال آنها يكباره و با امام باشد .\r\nو امّا منع او از كشتن ابن زياد در خانه‌اش دانستى كه اخبار مختلف است در بعضى چنان آمده است كه اشارت به قتل عبيد الله او كرد و هم او خويشتن را به بيمارى زد تا ابن زياد به عيادت او آيد و مسلم وى را بكشد و گذشت كه مسلم در مقام عذر مىگفت : زنى به من درآويخت و بگريست و سوگند داد او را نكشم .\r\n( 2 ) و سيّد مرتضى - رحمه اللّه - در تنزيه الانبياء همين يك عذر را ذكر كرده است . اما قول هانى با ابن زياد وقتى از حال مسلم بپرسيد گفت : سوگند به خدا كه او را به خانهء خود نخواندم و از كار او آگاه نبودم تا در خانهء من آمد و خواست فرود آيد من از ردّ او شرم داشتم و حفظ او قهرا به گردن من آمد اين را براى رهايى از چنگ او بگفت . و دور مىنمايد كه مسلم بىوعده و حصول اطمينان نزد او رود و در امان او در آيد ندانسته و نشناخته و آزمايش ناكرده و هم آگاه نبودن هانى از كار مسلم در اين مدّت بعيد مىنمايد با آنكه شيخ آن شهر و بزرگ و از معاريف شيعه بود تا وقتى ناگهان بر وى در آمد و يكباره او را ديدار كرد .\r\n( 3 ) و از اينجا دانسته مىشود آنچه در روضة الصّفا و حبيب السّير مذكور است كه هانى مسلم\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nرا گفت : مرا در رنج و سختى افكندى و اگر در خانهء من در نيامده بودى تو را بازمىگردانيدم ، درست نيست با اينكه اين سخن را تنها در اين دو كتاب ديدم و ديگر كتب معتبره از آن خالى است و ابن ابى الحديد در شرح نهج البلاغه دو روايت دربارهء هانى ذكر كرده است يك روايت دالّ بر مدح او است و ديگر در ذمّ او و سيّد از روايت ذمّ جواب داد كه اين قصّه را ناقل آن بىاسناد ذكر كرد و به كتابى نسبت نداد . [ 1 
  ] و در كتب تواريخ و سير كه مهيّا براى اين امور است چيزى مذكور نگرديده است و در هنگام بيعت گرفتن معاويه براى يزيد هر چه اتّفاق افتاد و هر كس از آن خرسند بود يا ناراضى و هر يك چه گفتند اهل خبر همه را نقل كرده‌اند و اين قصّه را از هانى نياورده‌اند و اگر صحيح بود اولى بود از ديگر خبرها به نقل كردن براى غرابت آن با اينكه حسن عاقبت هانى - رحمه اللّه - كه بيعت يزيد را رد كرد و به يارى حسين عليه السّلام برخاست هر تفريط كه پيش از اين كرده بود از ميان ببرد مانند حرّ - رحمه اللّه - كه توبه كرد و توبهء او پذيرفته گشت بعد از آن كار كه كرد و آن منكرى كه از دست او صادر شد و كار او دشوارتر بود از هانى و از آن هانى ناچيز و به قبول توبه نزديكتر انتهى .\r\n( 1 ) از ابى العباس مبرّد نقل شده است كه گفت : شنيدم معاويه كثير بن شهاب مذحجى را\r\n\r\n\r\n","description":"","footnote":"\r\n[ 1 
  ] ابن ابى الحديد در شرح قول امير المؤمنين « آلة الرّئاسة سعة الصّدر » از كلمات قصار آن حضرت دو حكايت از سعهء صدر معاويه آورده است حكايت اول دربارهء هانى است و مشتمل بر مذمّت او ، سيد بحر العلوم بدان اشارت كرده و جواب داده است و حكايت اين است :\r\nآن هنگام كه معاويه براى پسر خود يزيد بيعت مىستانيد به ولايت عهد ، اهل كوفه به ديدار او به شام رفتند و هانى بن عروه ميان آنها بود و او سرور قوم خود بود روزى در مسجد دمشق با مردم كه بر گرد وى بودند گفت : عجب است كه معاويه ما را به قهر به بيعت يزيد اجبار مىكند و حال يزيد معلوم است اين هرگز به انجام نرسد . در ميان آن مردم جوانى از قريش نشسته بود خبر به معاويه برد معاويه پرسيد : آيا تو شنيدى هانى را چنين مىگويد ؟ گفت : آرى . گفت : باز نزد او برو و در حلقه او نشين چون انبوه مردم سبكتر شد و پراكنده شدند بگو اى شيخ سخن از تو به معاويه رسيد تو در زمان ابى بكر و عمر نيستى و دوست ندارم ديگر از تو اين سخن صادر گردد اينها بنى اميّه‌اند و اينكه جرأت و اقدام آنها به چه پايه است و من اين كلام را جز به خيرخواهى و دلسوزى تو نگفتم پس بنگر تا چه مىگويد و خبر آن را براى من بياور .\r\nپس آن جوان نزد هانى رفت و چون مردم بپراكندند نزديك او شد و آن سخن بازگفت به صورت نصيحت هانى گفت : اى برادرزاده نصيحت تو به آن اندازه‌ها كه من مىشنوم نرسيده است و اين سخن ، سخن معاويه است . آن جوان گفت : مرا به معاويه چه‌كار و اللّه او امر نمىشناسد . هانى گفت : باكى بر تو نيست اگر او را ديدار كردى با او بگوى كه راهى به اين امر نيست و يزيد به خلافت نرسد برخيز اى برادرزاده .\r\nجوان برخاست و نزد معاويه رفت و او را بياگاهانيد معاويه گفت : از خداى استعانت مىكنم بر وى و پس از چند روز زائران را گفت حوائج خويش را بخواهيد و هانى هم در ميان آنها بود نامه بيرون آورد و حوائجش در آن نوشته و بر معاويه عرض كرد معاويه گفت : چيزى نخواستى بر اين بيفزاى هانى برخاست و هر چه به خاطرش گذشت ياد كرد و نامه بر معاويه عرضه داشت معاويه گفت : چنان دانم كه كوتاه كردى مطلب خود را بيفزاى . هانى برخاست و هيچ حاجت براى قوم خود و اهل شهر خود نگذاشت مگر همه را نوشت و نامه بر او عرض كرد گفت : چيزى نخواستى بر اين هم بيفزاى . هانى گفت : اى امير المؤمنين يك حاجت مانده است گفت : آن چيست ؟ گفت : آنكه من متولّى امر بيعت يزيد باشم در عراق . معاويه گفت : چنين كن كه سزاوار اين گونه كارها تويى چون به عراق آمد در كار بيعت بايستاد و به معونت مغيرة بن شعبه والى عراق .\r\n","page_name":" 103 ","page_number":103},
  {"content":"\r\n\r\nولايت خراسان داده و او مال فراوان به دست كرد و بگريخت و نزد هانى بن عروة مرادى پنهان شد خبر به معاويه رسيد خون هانى را هدر فرمود و او ( هانى ) در پناه معاويه بود از كوفه بيرون رفت تا به مجلس معاويه حاضر گشت و معاويه او را نمىشناخت چون مردم برخاستند و رفتند او همچنان در جاى بماند معاويه از كار او پرسيد هانى گفت : اى امير المؤمنين من هانى بن عروه‌ام . معاويه گفت : امروز آن روز نيست كه پدر تو مىگفت .\r\n أرجّل جمّتى و اجرّ ذيلى * و يحمل شكّتى افق كميت\r\nامشّى في سراة بنى عطيف * اذا ما سامنى ضيم ابيت \r\n[ 1 
  ] هانى گفت : من امروز از آن روز هم عزّتم بيش است . معاويه گفت : به چه ؟ گفت : به اسلام يا امير المؤمنين . معاويه گفت : كثير بن شهاب كجاست ؟ گفت : نزد من در سپاه تو . معاويه گفت :\r\nبنگر آن مالى را كه بر گرفته است پاره‌اى از او بستان و باقى گوارا بادش .\r\nو حكايت شده است كه : مردى از ياران حسين عليه السّلام در كربلا دستگير شد او را نزد يزيد حاضر كردند يزيد گفت : آيا پدر تو بود آنكه گفت : أرجّل جمّتى ؟ گفت آرى . يزيد بفرمود او را كشتند ؛ رحمة اللّه عليه .\r\n\r\n\r\n","description":"","footnote":"\r\n[ 1 
  ] يعنى زلف خود را شانه مىزنم و دامن خود را مىكشم و سلاح جنگ مرا اسبى نجيب سرخ‌فام سياه دم بر مىدارد با مهتران قبيلهء بنى عطيف راه مىروم و اگر ستمى به من رو آورد گردن‌كشى مىكنم .\r\n","page_name":" 104 ","page_number":104},
  {"content":"\r\n\r\n( 1 )\r\n\r\nفصل نهم\r\nاز سوانح بزرگ به روزگار قتل مسلم بن عقيل كشتن ميثم تمّار و رشيد هجرى است پس مقتل آنها را ياد كنيم و به مناسبت ، مقتل حجر بن عدىّ و عمرو بن الحمق را هم بياوريم ( رضوان اللّه عليهم اجمعين ) .\r\n( 2 )\r\n\r\nدر ذكر ميثم بن يحيى تمّار ( قدس سره ) :\r\nميثم از مخصوصان اصحاب امير المؤمنين عليه السّلام بود و از برگزيدگان آنها . بلكه او و عمرو بن حمق و محمد بن ابى بكر و اويس قرنى از حواريان آن حضرت بودند و امير المؤمنين عليه السّلام فراخور استعداد او وى را علم آموخته بود و گاه از وى مىتراويد . و ابن عباس كه شاگرد امير المؤمنين بود و تفسير قرآن از او فرا گرفته و به قول محمد حنفيّه ربّانى امّت بود گفت :\r\nيا ابن عباس هر چه خواهى از تفسير قرآن از من بپرس كه تنزيل آن را بر امير المؤمنين قرائت كردم و تأويل آن را هم به من آموخت .\r\nابن عباس گفت : اى كنيزك كاغذ و دوات بياور ، و شروع به نوشتن كرد ، و روايت شده كه چون فرمان به دار آويختن او صادر شد با بانگ بلند فرياد زد : اى مردم هر كس خواهد حديث سرّ از امير المؤمنين عليه السّلام بشنود نزد من آيد پس مردم برگرد او فراهم شدند و او به حديث كردن عجائب شروع كرد و از زهّاد بود چنان كه پوست بر تنش خشك شده بود از عبادت و زهد .\r\n( 3 ) و از كتاب غارات تأليف ابراهيم ثقفى نقل است كه : امير المؤمنين عليه السّلام او را بر علم بسيار و اسرار پنهان از اسرار وصيت آگاه كرده بود و گاه بود كه پاره‌اى از آن علوم را براى مردم مىگفت و گروهى از اهل كوفه به شكّ مىافتادند و على عليه السّلام را نسبت به مخرقه و تدليس مىدادند تا روزى در حضور مردم بسيار از اصحاب خود كه بعضى شاكّ و بعضى مخلص بودند گفت : اى ميثم تو را پس از من دستگير كنند و آويخته مىشوى و چون روز دوّم شود از\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nدهان و بينى تو خون روان شود چنان كه ريش تو را خضاب كند و چون روز سوّم شود حربه بر پيكرت فرو برند و از آن درگذرى پس در انتظار آن باش و آنجاى كه تو در آنجا آويخته شوى بر در خانهء عمرو بن حريث است و تو يكى از ده نفر هستى كه مصلوب گردند و دار تو از آنها كوتاه‌تر و تو به زمين نزديكتر باشى و من آن درخت خرما كه تو را بر آن آويزند به تو بنمايم .\r\nپس از دو روز آن را بنمود و ميثم پيوسته نزديك آن درخت مىآمد نماز مىگزاشت و مىگفت : چه فرخنده نخلى ، من براى تو آفريده شدم و تو براى من روييدى پس از كشته شدن امير المؤمنين عليه السّلام هم پيوسته به ديدار آن خرما مىآمد تا آن را بريدند تنهء آن را مىپاييد و نزد آن مىرفت و مىنگريست و گاه بود عمرو بن حريث را ديدار مىكرد مىگفت : من همسايهء تو شوم حقّ جوار نيكو دار و عمرو نمىدانست چه مىگويد مىپرسيد : خانهء ابن مسعود را خواهى خريد يا خانهء ابن حكيم را ؟\r\n( 1 ) و از كتاب الفضائل منقول است گويند : امير المؤمنين عليه السّلام از جامع كوفه بيرون مىآمد و نزد ميثم تمّار مىنشست و با او به گفتگو مىپرداخت . و گويند روزى با او گفت : اى ميثم تو را مژده ندهم ؟ عرض كرد : به چه يا امير المؤمنين . فرمود : تو مصلوب مىشوى گفت : اى مولاى من آن وقت بر فطرت اسلام باشم . فرمود : آرى .\r\nو از عقيقى روايت است كه : ابو جعفر عليه السّلام او را سخت دوست مىداشت و او مؤمنى بود در رخا شاكر و در بلا صابر .\r\n( 2 ) و در منهج المقال از شيخ كشّى به اسنادش از فضيل بن زبير نقل است كه : ميثم بر اسبى سوار مىگذشت حبيب بن مظاهر اسدى را نزديك مجلس بنى اسد بديد و با هم به حديث پرداختند و گردن اسبان آنها به يكديگر مىخورد حبيب گفت : پيرمردى بينم موى از سر او رفته شكمى بزرگ دارد نزديك باب الرزق خربزه مىفروشد در محبّت خاندان پيغمبر خود به دار آويخته شود و در بالاى دار شكمش را بشكافند . ميثم گفت : من هم مردى سرخ روى مىشناسم كه گيسو دارد براى يارى پسر دختر پيغمبر خود بيرون رود و كشته شود و سرش را در كوفه بگردانند . اين گفتند و از هم جدا شدند .\r\nاهل مجلس گفتند : ما دروغگوتر از اين دو مرد نديده‌ايم هنوز اهل مجلس پراكنده نشده بودند رشيد هجرى آمد در طلب آن دو و از اهل مجلس حال آنها را بپرسيد آنها گفتند : از يكديگر جدا شدند و شنيديم با همچنين و چنان گفتند : رشيد گفت : خدا رحمت كند ميثم را فراموش كرد بگويد كه صد درم بر عطاى آنكه سر او را آورد افزوده شود آنگاه سرش را بگردانند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمردم گفتند : اين از همهء آنها دروغگوتر است .\r\nو بازگفتند : روزگارى نگذشت كه ديديم ميثم را بر در خانهء عمرو بن حريث آويخته و سر حبيب بن مظاهر را آوردند با حسين عليه السّلام كشته شده بود و همهء آنچه گفتند ديديم .\r\n( 1 ) و از ميثم روايت است كه : امير المؤمنين عليه السّلام مرا بخواند و گفت : چگونه‌اى اى ميثم وقتى آن مرد بىپدر كه بنى اميه او را به خود ملحق كردند ( يعنى عبيد الله بن زياد ) تو را بخواند كه از من بيزار گردى ؟ گفتم : يا امير المؤمنين عليه السّلام من هرگز از تو بيزارى نجويم . گفت : در اين هنگام تو را بكشد و بياويزد . گفتم : شكيبايى مىكنم كه اين در راه خدا بسيار نباشد . فرمود : اى ميثم پس با من باشى در درجهء من ( اه ) .\r\n( 2 ) و از صالح بن ميثم روايت شده است كه گفت : ابو خالد تمّار مرا خبر داد و گفت : با ميثم بودم در فرات روز جمعه كه بادى بوزيد و او در كشتى زيبا و نيكويى نشسته بود بيرون آمد و به باد نگريست و گفت : كشتى را استوار بنديد كه بادى سخت مىوزد و در اين ساعت معاويه بمرد چون جمعهء ديگر شد بريدى از شام برسيد من او را ديدار كردم گفتم : اى بندهء خدا خبر چيست ؟ گفت : مردم را حال نيكو است امير المؤمنين در گذشت و مردم با يزيد بيعت كردند .\r\nگفتم : كدام روز در گذشت ؟ گفت : روز جمعه .\r\n( 3 ) شيخ شهيد محمد بن مكّى از ميثم - رضى اللّه عنهم - روايت كرده است كه ميثم گفت :\r\nشبى از شبها امير المؤمنين عليه السّلام مرا به صحرا برد از كوفه بيرون رفت تا به مسجد جوفى رسيد روى به قبله كرد و چهار ركعت نماز بگزاشت چون سلام نماز بگفت و تسبيح كرد خداى را دستها بگشود و گفت : بار خدا چگونه تو را بخوانم كه نافرمانى كرده‌ام و چگونه نخوانم كه تو را بشناخته‌ام و دوستى تو در دل من است دستى پرگناه سوى تو دراز كردم و چشمى پراميد تا آخر دعا . و دعا . را آهسته خواند و به سجده رفت و روى بر خاك سود و صد بار گفت : العفو و برخاست و بيرون رفت و من در پى او رفتم تا جايى در بيابان برگرد من خطى كشيد و گفت :\r\nزنهار از اين خطّ نگذرى و از من دور شد شبى سخت تاريك بود پس با خود گفتم مولاى خويش را با اين دشمنان بسيار رها كردى نزد خدا و رسول عذر تو چيست و اللّه در پى او مىروم تا از حال او آگاه گردم هر چند نافرمانى او كرده باشم پس دنبال او روان شدم و ديدم سر خود را تا نيمهء بدن به چاه فرو برده و با چاه سخن مىگويد و چاه با او پس دريافت كسى با او است و روى بدين جانب بگردانيد و فرمود : كيست ؟ گفتم : ميثم . فرمود : مگر تو را نفرمودم از آن خط بيرون نروى ؟ ! گفتم : اى مولاى من بر تو از دشمنان ترسيدم و صبر نتوانستم . فرمود : از آن چيزها كه گفتم هيچ شنيدى ؟ گفتم : نه يا مولاى . فرمود :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n و في الصّدر لبانات * اذا ضاق لها صدرى\r\nنكتّ الارض بالكفّ * و ابديت لها سرّى\r\nفمهما تنبت الارض * فذاك النّبت من بذرى \r\n( 1 ) شيخ مفيد در ارشاد گويد : ميثم تمّار بندهء زنى از بنى اسد بود امير المؤمنين عليه السّلام او را بخريد و آزاد كرد و به او گفت : نام تو چيست ؟ گفت : سالم . فرمود : پيغمبر صلّى اللّه عليه و آله و سلّم مرا خبر داده است نامى كه پدرت در عجم تو را بدان ناميد ميثم بود . گفت : رسول خدا صلّى اللّه عليه و آله و سلّم و امير المؤمنين عليه السّلام راست گفتند . فرمود : پس به همان نام بازگرد كه رسول خدا بدان نام تو را ياد كرد و سالم را رها كن . پس ميثم بدان نام بازگشت و مكنّى به ابى سالم شد .\r\nروزى على عليه السّلام با او گفت : پس از من تو را بگيرند و به دار بياويزند و حربه‌اى بر پيكرت فرو كنند و چون روز سيّم شود از دو سوراخ بينى و دهانت خون روان شود و ريش تو را رنگين كند پس اين خضاب را منتظر باش و تو را بر در خانهء عمرو بن حريث بر دار آويزند ده نفر باشيد و دار تو از همه كوتاهتر و تو به زمين نزديكتر باشى برو تا آن خرما بنى كه بر تنهء آن آويخته شوى به تو بنمايم پس آن نخله را به دو نشان داد و ميثم نزد آن درخت مىرفت و نماز مىگزارد و مىگفت : چه مبارك نخلى كه من براى تو آفريده شده‌ام و تو براى من پرورش يافتى و پيوسته نزديك آن مىرفت و وارسى و سركشى ميكرد تا آن را بريدند و آنجايى كه در آن مصلوب مىگرديد پيشتر شناخته بود و عمرو بن حريث را ديدار مىكرد و مىگفت : من همسايه تو شوم پس نيكو همسايگى كن عمرو به او مىگفت : خانهء ابن مسعود را خواهى خريد يا خانهء ابن حكيم را ؟ و نمىدانست كه ميثم از اين كلام چه مىخواهد و ميثم در همان سال كه كشته شد حج بگزارد [ 1 
  ] .\r\n( 2 ) بر امّ سلمه داخل شد امّ سلمه پرسيد : كيستى ؟ گفت : ميثم . گفت : بسيار از رسول خدا صلّى اللّه عليه و آله و سلّم مىشنيدم در دل شب تو را ياد مىكرد و ميثم امّ سلمه را از حال حسين عليه السّلام بپرسيد امّ سلمه گفت : در باغى است . گفت : با او بگوى دوست دارم بر او سلام كنم و ان شاء اللّه نزد پروردگار يكديگر را ديدار كنيم . امّ سلمه بوى خوش خواست و ريش ميثم را خوشبو گردانيد و گفت :\r\nبه زودى به خون خضاب شود .\r\nپس به كوفه رفت و او را بگرفتند نزد عبيد الله بردند با او گفتند : اين مرد گرامىترين مردم\r\n\r\n\r\n","description":"","footnote":"\r\n[ 1 
  ] در رجال كشّى گويد : عمره بگزارد و اين صحيح است ؛ چون ممكن نيست حجّ را تمام كرده به كوفه آيد و ده روز پيش از رسيدن حضرت امام به عراق يعنى بيستم ذى الحجّه در كوفه مقتول شود امّا عمره را در هر ماه مىتوان كرد .\r\n","page_name":" 108 ","page_number":108},
  {"content":"\r\n\r\nبود نزد على ، عليه السّلام گفت : واى بر شما اين عجمى ؟ ! گفتند : آرى . عبيد الله با او گفت : اين ربّك يعنى پروردگار تو كجاست ؟ گفت : بالمرصاد يعنى در كمين هر ستمگرى است و تو يكى از ستمگرانى . ابن زياد گفت : با اين عجمى بودن هر چه مىخواهى با بلاغت ادا مىكنى صاحب تو به تو خبر داده است كه من با تو چه خواهم كرد ؟\r\n( 1 ) گفت : خبر داد كه ما ده نفريم به دار مىآويزى و چوب دار من از همه كوتاهتر است و به زمين نزديكترم . گفت : البتّه مخالفت او خواهيم كرد . گفت : چگونه مخالفت كنى قسم به خدا كه آن را از پيغمبر صلّى اللّه عليه و آله و سلّم و او از جبرئيل و او از خداى تعالى شنيده خبر داده‌اند ، تو مخالفت اينها چگونه كنى و آنجايى در كوفه كه آويخته مىشوم مىدانم و من اوّل كسم در اسلام كه بر دهان من لگام نهند . پس او را به زندان بردند و مختار بن ابى عبيدهء ثقفى با او بود ميثم با او گفت : تو از چنگ اين مرد بدر مىروى و به خون خواهى حسين عليه السّلام برمىخيزى و كشندهء ما را مىكشى .\r\n( 2 ) و چون عبيد الله ميثم را بخواند تا به دار آويزد از زندان بيرون آمد مردى با او برخورد و گفت : چه حاجت به اين گونه رنجها كشيدن ؟ ميثم لبخندى زد و گفت : - در حالى كه اشارت بدان نخله مىكرد - من براى آن آفريده شدم و آن براى من پرورش يافته است وقتى او را بردار بستند مردم بر وى مجتمع شده بودند بر در سراى عمرو بن حريث ، عمرو گفت : و اللّه اين مرد مىگفت : من همسايهء تو مىشوم وقتى دار را بر افراشتند كنيزكى را فرمود تا زير دار را بروفت و آب بپاشيد و بخور كرد و ميثم بالاى دار فضائل بنى هاشم گفتن گرفت به ابن زياد خبر بردند كه اين بنده شما را رسوا كرد عبيد الله گفت : او را لگام بنديد پس اوّل كس بود در اسلام كه لگام بر دهان او نهادند و قتل ميثم ده روز پيش از آن بود كه حضرت امام عليه السّلام به عراق آيد و چون روز سيّم شد حربه بر پيكر او فرو بردند او تكبير گفت و در آخر روز خون از دهان و بينى او روان گشت انتهى كلام مفيد [ 1 
  ] .\r\n( 3 ) و روايت است كه : هفت تن از خرمافروشان اجتماع كردند و با يكديگر وعده نهادند تا بدن ميثم را ببرند و به خاك سپارند شبانه آمدند پاسبانان پاس مىدادند و آتش افروخته بودند آتش ميان پاسبانها و خرمافروشان مانع شد كه نديدند و دار را از جاى بركندند با بدن ميثم بردند در محلّهء بنى مراد آبى روان بود و بدانجا به خاك سپردند و او را در خرابه افكندند پاسبانان چون صبح شد سواران فرستادند و او را نيافتند .\r\n\r\n\r\n","description":"","footnote":"\r\n[ 1 
  ] مترجم گويد : بند دار را در آن زمان بر گردن مصلوب نمىانداختند بلكه با ريسمانى محكم بر چوب مىبستند و چوب را بر سر پا مىكردند تا از رنج و گرسنگى و تشنگى بر سر دار جان مىداد و گاه بود كه دو روز و سه روز زنده مىماند .\r\n","page_name":" 109 ","page_number":109},
  {"content":"\r\n\r\n( 1 ) مؤلف گويد : از كسانى كه نسبش به ميثم تمّار منتهى مىشود ابو الحسن على بن اسماعيل بن شعيب بن ميثم تمّار است از متكلّمين اماميه در عصر مأمون و معتصم بود و با ملاحده و مخالفين مناظرات داشت و در عهد وى ابو الهذيل رئيس معتزلهء بصره بود .\r\nشيخ مفيد - رحمه اللّه - حكايت كرده است كه : على بن ميثم از ابو الهذيل پرسيد : آيا تو مىدانى كه ابليس از هر امر خير نهى مىكند و به هر امر شرّى امر مىكند ؟ ابو الهذيل گفت :\r\nبلى . گفت : پس ممكن است به شرّ امر كند نشناخته و از خير نهى كند ندانسته ؟ گفت : نه .\r\nابو الحسن گفت : ثابت شد كه ابليس خير و شرّ همه را مىداند . ابو الهذيل گفت : آرى .\r\nابو الحسن گفت : مرا خبر ده از امام خود بعد از رسول خدا صلّى اللّه عليه و آله و سلّم ايا خير و شرّ همه را مىدانست ؟ گفت : نه . گفت : پس ابليس از امام تو عالمتر است . و ابو الهذيل درماند و منقطع شد .\r\nو بدان كه ميثم در همه جا به كسر ميم است و بعضى ميثم بن على بحرانى شارح نهج البلاغه - رفع اللّه مقامه - را استثنا كرده گفته‌اند آن به فتح ميم است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n( 1 )\r\n\r\nمقتل رشيد هجرى رحمة اللّه عليه\r\nرشيد - به ضمّ راء به صيغه تصغير - و هجرى منسوب به هجر - به دو فتحه - شهر بزرگ بحرين يا تمام آن ناحيت است او را امير المؤمنين عليه السّلام رشيد بلايا ناميد و علم بلايا و منايا وى را آموخته بود او مىگفت : فلان به مرگ چنين و چنان در مىگذرد و فلان به قتل چنين و چنان و همان مىشد كه او گفته بود . و در احوال ميثم گذشت كه از قتل حبيب بن مظاهر خبر داد .\r\nو در تعليقهء وحيد بهبهانى است : چنين در ياد دارم كه كفعمى او را از دربانان ائمهء عليهم السّلام شمرده است .\r\n( 2 ) و از كتاب اختصاص روايت شده است كه : چون زياد پدر عبيد الله در جستجوى رشيد هجرى بود او پنهان شد روزى نزد ابو اراكه آمد و او بر در سراى خود نشسته بود با گروهى از ياران خويش پس رشيد در خانهء وى در آمد ابو اراكه سخت بترسيد و برخاست و در پى وى در خانه شد و گفت : واى بر تو مرا بكشتى و فرزندان مرا يتيم كردى و هلاك ساختى ! رشيد گفت : مگر چه شده است ؟ گفت : اينان در جستجوى تواند و آمدى در خانهء من پنهان شدى و هر كس نزد من بود تو را بديد . رشيد گفت : هيچ‌يك مرا نديدند ، او گفت : مرا هم استهزاء مىكنى و او را بگرفت و بازوهاى او ببست و در خانه محبوس داشت و در را بر او ببست و سوى ياران خويش آمد و گفت : چنان در نظرم آمد كه هم اكنون پيرمردى به خانهء من در آمد گفتند : ما كسى را نديديم . او سؤال را تكرار كرد همه گفتند : نديديم پس خاموش شد و باز ترسيد ديگران ديده باشند به مجلس زياد رفت تا تجسّس كند و بيند سخنى از رشيد در ميان هست و اگر آگاه باشند در خانهء او رفته است وى را به آنها تسليم كند پس بر زياد سلام كرد و نزد او بنشست و آهسته با هم سخن مىگفتند و در اين ميان ديد رشيد بر استرى روى به مجلس زياد مىآيد تا چشمش بر او افتاد روى در هم كشيد و خويشتن را باخت و مرگ را\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمعاينه بديد پس رشيد از استر به زير آمد و بر زياد سلام كرد زياد برخاست او را در آغوش كشيد و ببوسيد و پرسيدن گرفت كه : چگونه آمدى و آن كسان كه در وطن گذاشتى چونند و در راه بر تو چه گذشت ؟ و ريش او بگرفت و آن مرد اندكى آنجا بماند و برخاست و برفت .\r\nابو اراكه با زياد گفت : اصلح اللّه الامير اين پيرمرد كه بود ؟ گفت : يكى از برادران ما از مردم شام است به زيارت ما آمده است پس ابو اراكه برخاست و به سراى بازآمد رشيد را در آن خانه ديد چنان كه گذاشته بودش و گفت : اكنون كه تو را اين علم است كه من بينم هر چه خواهى كن و هرطور كه خواهى نزد ما آى .\r\n( 1 ) مؤلف گويد : ابو اراكهء مذكور از اصحاب امير المؤمنين عليه السّلام است و برقى او را در شمارهء اصحاب او از مردم يمن آورده است مانند اصبغ بن نباته و مالك اشتر و كميل بن زياد و خاندان ابى اراكه در رجال شيعه مشهورند و روات ائمّه در ميان آنها بسيار [ 1 
  ] مانند بشير نبّال و شجره و پسر ميمون بن ابى اراكه و اسحاق بن بشير و على بن شجره و حسن بن شجره و همه از مشاهير و ثقات اماميه و بزرگانند و اينكه ابو اراكه با رشيد كرد از روى استخفاف نبود بلكه بر خويش مىترسيد چون زياد بن أبيه سخت در طلب رشيد و امثال وى بود از شيعهء أمير المؤمنين عليه السّلام براى شكنجه و آزار آنها و هر كس اعانت كند يا ضيافت يا پناه دهد ايشان را .\r\nو از اينجا بزرگوارى و جوانمردى هانى دانسته مىشود كه مسلم بن عقيل - عليه الرّحمة - را به مهمانى پذيرفت و پناه داد و در خانهء خود و جان خويش فداى او كرد طيّب اللّه رمسه و انزله حظيرة و قدسه .\r\n( 2 ) و شيخ كشّى از ابى حيّان بجلى از قنواء دختر رشيد هجرى روايت كرده است ابو حيان گفت :\r\nبا قنوا گفتم : آنچه از پدرت شنيدى مرا بر آن آگاه كن . گفت : از پدرم شنيدم مىگفت : خبر داد مرا امير المؤمنين عليه السّلام و گفت : اى رشيد صبر تو چگونه است وقتى اين حرامزاده كه بنى اميه او را به خود ملحق كرده‌اند تو را بطلبد و دست و پاى و زبان تو ببرد ؟ گفتم : يا امير المؤمنين سرانجام بهشت است فرمود : تو با منى در دنيا و آخرت . دختر رشيد گفت : روزگار بگذشت تا عبيد الله [ 2 
  ] بن زياد وعىّ سوى او فرستاد و او را به بيزارى از امير المؤمنين عليه السّلام بخواند او امتناع كرد ابن زياد گفت : به چه نوع خواهى تو را بكشم ؟ گفت : خليل من خبر داد كه مرا مىخوانى به بيزارى از وى و من بيزارى نمىجويم پس دست و پاى و زبان مرا مىبرى گفت : قسم به خدا قول او را\r\n\r\n\r\n","description":"","footnote":"\r\n[ 1 
  ] حضرت امام حسن عليه السّلام با معاويه صلح كرد تا اين گونه مردم به خلاف برنخيزند به تقيّه عمل كنند و گرنه معاويه همه را مستأصل مىكرد و يك تن مؤمن نمىماند و اين همه شيعه كه بعد از اين از كوفه برخاستند بازماندهء همانهايند كه با ولات بنى اميه مدارا كردند و حسن عليه السّلام فرموده بود : « هذا ابقى لكم » .\r\n[ 2 
  ] عبيد الله سهو راوى است و صحيح همان زياد است .\r\n","page_name":" 112 ","page_number":112},
  {"content":"\r\n\r\nدروغ گردانم و گفت : او را بياوريد و دست و پايش را ببريد و زبان وى را بگذاشت او را برداشتند تا بيرون برند من گفتم : اى پدر اين زخمها دردى در خويش مىيابى ؟ گفت : اى دخترك من دردى نمىيابم مگر به آن اندازه كه كسى در ميان انبوه مردم فشرده شود .\r\nو چون او را از قصر بيرون برديم مردم برگرد وى اجتماع كردند گفت : كاغذ و دوات آوريد تا براى شما بنويسم آنچه تا روز قيامت واقع شود پس حجّام فرستاد تا زبان او هم ببريد و او در همان شب در گذشت .\r\n( 1 ) و از فضيل بن زبير روايت است كه : روزى امير المؤمنين عليه السّلام با اصحاب خود سوى بستان برنىّ رفت وزير خرما بنى بنشست و فرمود تا ميوهء آن چيدند رطب بود آوردند و نزد آنها نهادند رشيد هجرى گفت : يا امير المؤمنين اين رطب چه نيكو است . فرمود : اى رشيد تو بر تنه اين نخله آويخته مىشوى .\r\nرشيد گفت : من پيوسته صبح و شام نزد آن درخت مىرفتم و آب مىدادم و رسيدگى مىكردم حضرت امير المؤمنين عليه السّلام رحلت فرمود يك روز نزديك نخله آمدم ديدم شاخهاى آن را بريده‌اند گفتم : اجل من نزديك شد پس يك روز آمدم عريف يعنى كدخداى محل آمد و گفت : امير را اجابت كن نزد امير رفتم و داخل قصر شدم چوب آن درخت را ديدم آنجا افكنده است ، روزى ديگر آمدم نيمهء ديگر آن درخت را ديدم برد و جانب چاه نصب كرد و چرخ بر آن نهاده آب مىكشند گفتم : دوست من دروغ نگفت پس كدخدا بيامد و گفت : امير را اجابت كن من آمدم و داخل قصر شدم و آن چوب را ديدم افتاده و پايهء چرخ چاه را آنجا ديدم پس نزديك شدم و با پاى بدان زدم و گفتم : براى من پروريده شدى و براى من روييدى .\r\nپس مرا نزد زياد بردند گفت : از دروغهاى صاحب خود بگوى گفتم : سوگند به خداى نه من دروغ گويم و نه او دروغگوى بود مرا خبر داد كه تو دست و پاى و زبان مرا مىبرى . گفت :\r\nو اللّه اكنون سخن او را دروغ مىگردانم دست و پاى او را ببريد و گفت بيرونش بريد چون كسان او او را بيرون بردند روى به مردم آورد و از عجايب سخن مىكرد و مىگفت : « سلونى فانّ للقوم طلبة لمّا يقضوها » . از من بپرسيد كه اين قوم را نزد من وامى است پس مردى نزد زياد رفت و گفت : اين چه كار است كه كردى دست و پاى او بريدى و او با مردم شگفتيها گفتن آغاز كرده است زياد گفت : او را بازگردانيد . به در قصر رسيده بود بازگردانيدند و فرمود تا زبان او را هم ببرند و به دار آويزند .\r\n( 2 ) و شيخ مفيد از زياد بن نصر حارثى روايت كرده است كه گفت : من نزد زياد بودم ناگاه رشيد هجرى را آوردند زياد با او گفت : صاحب تو يعنى على عليه السّلام به تو گفته است كه ما با\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nتو چه خواهيم كرد ؟ گفت : آرى . دست و پاى مرا مىبريد و بردار مىآويزيد . زياد گفت : و اللّه حديث او را دروغ مىگردانم او را رها كنيد برود چون خواست خارج شود زياد گفت :\r\nسوگند به خدا كه چيزى از براى او نمىيابم بدتر از آنكه صاحب او خبر داد و دست و پاى او ببريد و بر دارش آويزيد . رشيد گفت : هيهات هنوز چيز ديگرى مانده است كه امير المؤمنين عليه السّلام مرا خبر داد . زياد گفت : زبان او را هم ببريد . رشيد گفت : اكنون خبر امير المؤمنين عليه السّلام درست آمد و دليل راستى او ظاهر گشت .\r\nمترجم گويد : از تشابه و مجازات آنها عجب نبايد داشت چون در يك عصر مجازاتها نوعا يكى است چنان كه در زمان ما دار است در آن وقت دست و پا بريدن بود .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n( 1 )\r\n\r\nكشته شدن حجر بن عدى و عمرو بن الحمق رضى اللّه عنهما\r\nحجر - به ضمّ حاء بىنقطه و سكون جيم - از اصحاب امير المؤمنين عليه السّلام و از ابدال است و او را حجر الخير مىگفتند ؛ به زهد و بسيارى عبادت و نماز معروف بود .\r\nو حكايت كرده‌اند كه : هر شبانه روز هزار ركعت نماز مىگزاشت و از فضلاى صحابهء رسول صلّى اللّه عليه و آله و سلّم بود و با صغر سنّ از بزرگان آنها به شمار مىرفت در جنگ صفّين امير كنده بود و در روز نهروان رئيس ميسره سپاه امير المؤمنين عليه السّلام و فضل بن شاذان گفت : از بزرگان تابعين و رؤساء زهّاد آنانند . جندب بن زهير قاتل جادو [ 1 
  ] و عبد اللّه بن بديل و حجر بن عدىّ و سليمان بن صرد و مسيّب بن نخبه و علقمه و سعيد بن قيس و مانند آنها بسيارند . جنگ آنها را بر انداخت باز بسيار شدند تا با حسين عليه السّلام به شهادت رسيدند انتهى .\r\n( 2 ) بدان كه مغيرة بن شعبه چون والى كوفه گشت بر منبر مىايستاد و ذمّ امير المؤمنين على بن\r\n\r\n\r\n","description":"","footnote":"\r\n[ 1 
  ] قاتل جادو حديثى دارد در تواريخ و سير مسطور گويند : در زمان خلافت عثمان ، وليد بن عقبه والى كوفه بود همان كه خمر خورد و مست در مسجد آمد و مردم كوفه از خلافت وى به عثمان شكايت كردند روزى شعبده‌گرى نزد وليد بازى ميكرد و چنان مىنمود كه از دهان خر به درون شكم او مىرود و از جانب ديگر بيرون مىآيد يا از آن سوى به درون مىرود و از دهانش خارج مىشود و گاه چنان مىنمود كه سر خويش را بركند و بينداخت آنگاه برجست و آن را بگرفت و به جاى خود نهاد اين مرد قاتل جندب - بضم جيم و فتح دال مهمله - ابن زهير بن حارث بن كثير بن سبع بن مالك ازدى غامدى از اصحاب پيغمبر است و به روايت ابن كلينى آيه  فَمَنْ كانَ يَرْجُوا لِقاءَ رَبِّهِ فَلْيَعْمَلْ  الى آخر » در شأن او نازل شد و از شيعيان امير المؤمنين على - عليه السّلام - بود شمشير برداشت و همچنان كه مرد جادوگر گرم كار خود بود گردن او بزد و به روايتى ديگر شمشير بر ميان او بزد و او را به دونيم كرد و مردم را گفت بگوييد : اكنون خود را زنده كند اصحاب وليد پراكنده شدند و وليد جندب و اصحاب او را به زندان كرد و اين قصه براى عثمان بنوشت عثمان جواب داد او را رها كن رها كرد و به روايت ديگر برادرزادهء جندب سوارى دلير بود بر زندانبان حمله آورد و او را بكشت و جندب را خلاص كرد و اين اشعار بگفت :\r\n انّى مضرب السّحار يسجن جندب * و يقتل اصحاب النبىّ الاوائل\r\nفإن يك ظنّى بابن سلمى و رهطه * هو الحقّ يطلق جندب او نقاتل \r\nو در اين قصيده عثمان را ناسزا گفته است امّا جندب به زمين روم رفت و با اهل شرك جهاد مىكرد تا در گذشت در سال دهم از خلافت معاويه . و گويند : اين مرد جادو ابو بستان نام داشت . و بعضى گويند : قاتل وى جندب بن كعب بود . مترجم .\r\n","page_name":" 115 ","page_number":115},
  {"content":"\r\n\r\nابى طالب عليه السّلام و شيعه او مىگفت و آنان را دشنام مىداد و بر كشندگان عثمان نفرين مىكرد و براى عثمان آمرزش مىخواست از پروردگار و او را به پاكى ياد مىكرد پس حجر برمىخاست و مىگفت :  يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ  [ 1 
  ] و من گواهى مىدهم آن كس كه شما مذمّت او مىكنيد برتر و بهتر است از آنكه مدح او مىگوييد و آن كس را كه به نيكويى ياد مىكنيد به مذمّت سزاوارتر است از آن كس كه عيب او مىگوييد .\r\nمغيره با او مىگفت : اى حجر واى بر تو از اين عمل دست بدار و از خشم سلطان و سطوت وى انديشه كن كه بسيار مانند تو كشته شدند و ديگر متعرّض او نمىگشت .\r\nو همچنين بود تا روزى مغيره بر منبر خطبه مىخواند و آخر ايّام زندگى او بود پس على عليه السّلام را دشنام داد و او و شيعيان او را نفرين كرد حجر برجست و فريادى زد كه همهء اهل مسجد و خارج مسجد شنيدند و گفت : اى مرد نمىدانى چه كس را ناسزا مىگويى و چه حريصى به مذّمت امير المؤمنين عليه السّلام و ستايش نابكاران .\r\n( 1 ) مغيره هلاك شد در سال پنجاهم پس بصره و كوفه هر دو را به زياد سپردند و زياد به كوفه آمد و سوى حجر فرستاد او بيامد و پيش از اين با او دوست بود و گفت : به من خبر رسيده است تو با مغيره چه مىكردى و او بردبارى مىنمود اما من به خدا سوگند كه تحمّل مانند آن را ندارم و تو مرا ديدى و شناختى كه دوست على عليه السّلام بودم [ 2 
  ] و مودّت او داشتم اكنون خداوند آن را از سينهء من بركنده است و مبدّل به دشمنى و كينه كرده است و آنچه دانسته و شناخته بودى از كينه و دشمنى معاويه آن را بگردانيده و مبدّل به دوستى و مودّت كرده است اگر تو راست باشى دنيا و دين تو سالم ماند و اگر به راست و چپ زنى خويشتن را هلاك كرده و خون تو به هدر رود و من دوست ندارم بىمقدّمه شكنجه به تو برسانم و بىجهت بر تو بگيرم بار خدايا گواه باش .\r\n( 2 ) پس حجر گفت : هرگز امير از من نبيند مگر چيزى كه بپسندد و من نصيحت او را بپذيرفتم و از نزد او بيرون آمد و سخت مىترسيد و پرهيز مىكرد و زياد او را نزديك خود مىخواند و مىنواخت و شيعه نزد حجر آمد و شد داشتند و سخن او مىشنيدند و زياد زمستان به بصره\r\n\r\n\r\n","description":"","footnote":"\r\n[ 1 
  ] سوره نساء ، آيه 135 .\r\n[ 2 
  ] ابو عبد اللّه جهشيارى در كتاب الوزراء گويد كه : چون على عليه السّلام به بصره آمد زياد پنهان شد وقتى كه امير المؤمنين عليه السّلام عبد الرحمن بن ابى بكر را ملاقات كرد از او پرسيد : اى كل عمّ تو كجاست ؟ عبد الرحمن گفت : تو را بر او دلالت مىكنم اگر امان دهى او را . گفت : امان دادم و زياد در خانهء مادرش بود آن حضرت را آنجا آورد و على عليه السّلام فرمود : مال خراج كه در دست تو بود كجاست ؟ زياد گفت : همچنان برجاست . امير المؤمنين عليه السّلام فرمود : چون تو مردى بايد امين خزانه شود آنگاه با على آمد و على عليه السّلام با اصحاب خود فرمود كار آمد مردى است وقتى حضرت امير عليه السّلام از بصره بيرون رفت خراج و ديوان به دو سپرد . مترجم .\r\n","page_name":" 116 ","page_number":116},
  {"content":"\r\n\r\nمىگذرانيد و تابستان به كوفه و خليفهء او در بصره سمرة بن جندب بود و در كوفه عمرو بن حريث پس عمارة بن عقبه با زياد گفت : شيعه نزد حجر مىروند و كلام او مىشنوند و بيم آن دارم كه هنگام بيرون رفتن تو شورى بر پاى كند . زياد او را بخواند و بيم داد و سخت بترسانيد و به بصره رفت و عمرو بن حريث را به جانشينى خود در كوفه گذاشت و شيعه نزد حجر مىرفتند و او مىآمد تا در مسجد مىنشست و شيعه با او مىنشستند تا ثلث يا نصف مسجد را مىگرفتند و نظّارگيان بر گرد ايشان چنان كه مسجد را پر مىكردند آنگاه بسيار شدند و بانگ و خروش آنها بسيار شد و به مذّمت معاويه و دشنام وى و ناسزا گفتن به زياد صدا بلند كردند و عمرو بن حريث را اين خبر رسيد به منبر بر آمد و اشراف شهر بر گرد وى فراهم شدند آنها را به فرمانبردارى امر كرد و از مخالفت بترسانيد پس گروهى از اصحاب حجر تكبيرگويان برجستند و دشنام مىدادند تا نزديك عمرو بن حريث رسيدند ريگ بر او باريدند و ناسزا گفتند تا از منبر به زير آمد و به قصر رفت و در بر خود ببست و اين خبر را سوى زياد نوشت ( 1 ) و چون نامه به زياد رسيد به قول كعب بن مالك تمثّل جست :\r\n فلمّا غدوا بالعرض قال سراتنا * على اذا لم نمنع العرض نزرع \r\nيعنى چون مهتران ما بامداد به روستا آمدند گفتند : اگر اين زمين را از غارتگران حفظ نكنيم چگونه در آن تخم بكاريم ؟ آنگاه گفت : من هيچ نيستم اگر كوفه را از زحمت حجر نگاه ندارم و او را عبرت ديگران نگردانم واى بر مادر تو اى حجر كه به پيشباز گرگ مىفرستمت ( لقد سقط بك العشاء على سرحان عبارت مثلى است كه گويند : مردى به طلب طعام شبانگاه بيرون رفت و خود خوراك گرگ شد ) آنگاه به كوفه آمد و داخل قصر شد و بيرون آمد قباى سندس در بر و ردايى از خز سبز رنگ بر دوش و حجر در مسجد نشسته بود و اصحابش گرد وى پس زياد به منبر بر آمد و خطبه خواند و مردم را بيم داد و اشراف اهل كوفه را فرمود كه :\r\nهر يك از شما نزد آن جماعت كه برگرد حجر نشسته‌اند برويد و برادر و پسر و خويشان و هر كس از عشيرت خويش كه توانيد و فرمان شما برند سوى خود بخوانيد تا هر چه مىتوانيد از نزد او برخيزانيد . آنها چنين كردند و اصحاب حجر را برخيزانيدند تا بيشتر پراكنده شدند ( 2 ) و چون زياد ديد انبوه مردم سبكتر شده است شدّاد بن هيثم همدانى امير شرط يعنى رئيس پليس را گفت : حجر را بگير و نزد من آور پس شدّاد نزد او آمد و گفت : امير را اجابت كن .\r\nاصحاب حجر گفتند :\r\nلا و اللّه و لا نعمة عين نه قسم به خدا و نه به چشم ( چنان كه در عجم در مقام اظهار اطاعت\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nگويند به چشم در عربى در مقام اطاعت و هم نافرمانى گويند : ( لا و اللّه و لا نعمة عين ) اجابت نمىكند . ( 1 ) شدّاد همراهان خود را گفت : با پشت شمشير حمله كنيد . آنها شمشير به دست حمله كردند و حجر را فرو گرفتند و مردى كه بكر بن عبيد مىگفتندش با پشت شمشير بر سر عمرو بن حمق كوفت چنان كه بيفتاد و دو تن از قبيله ازد ابو سفيان بن عويمر و عجلان بن ربيعه او را برداشتند و در خانهء مردى ازدى عبيدا اللّه بن موعد نام بردند او در آنجا پنهان بماند تا از كوفه خارج شد اما حجر پس عمير بن زيد كلبى با او گفت و از ياران او بود : مردى كه شمشير با خود داشته باشد با تو نيست جز من و از شمشير من تنها كارى نيايد حجر گفت : در اين امر چه رأى دارى ؟ گفت : از اين جاى برخيز و نزد اهل خود رو تا قوم تو را حفظ كنند پس برخاست و زياد بر منبر بدانها مىنگريست و گفت : قبيلهء همدان و تميم و هوازان و ابناء بغيض و مذحج و اسد و غطفان برخيزند سوى قبرستان كنده و از آنجا سوى حجر روند و او را بياورند و چون حجر به خانه رسيد و قلّت ياران خود را بديد آنان را گفت : بازگرديد كه توانائى مقابله با اين قوم كه بر شما اجتماع كرده‌اند نداريد و من دوست ندارم شما را در معرض هلاك افكنم .\r\n( 2 ) و آنها رفتند تا به منزل‌هاى خود بازگردند و سواران مذحج و همدان به آنها برخوردند و ساعتى زد و خورد كردند قيس بن يزيد اسير شد و ديگران بگريختند پس حجر راه بنى حرب از طايفهء كنده پيش گرفت تا بدر سراى مردى از آنان رسيد نامش سليمان بن يزيد و به سراى او در آمد و آن قوم در طلب او رفتند تا بدر سراى سليمان و سليمان شمشير خويش بگرفت و خواست بيرون آيد دختران او بگريستند و حجر او را مانع شد آنگاه از روزنى از آن سراى بيرون گريخت و به جانب خانه‌هاى بنى العنبر از كنده رفت و به سراى عبد اللّه بن حارث برادر اشتر نخعى در آمد و عبد اللّه براى او فرش انداخت و بساطها بگسترد و با روى باز و خوشى او را بپذيرفت ناگاه كسى نزد او آمد و گفت : شرطه يعنى افراد پليس در محلّهء نخع از تو مىپرسيدند براى آنكه كنيزى سياه اوما نام آنها را ديده بود و گفته كه حجر در طايفهء نخع است به سوى آنها رويد .\r\n( 3 ) پس حجر و عبد اللّه به طورى كه كس آنها را نشناخت سوار شدند و شبانه به سراى ربيعة بن ناجد ازدى فرود آمدند و چون شرطيها در ماندند و بر او دست نيافتند زياد محمد بن اشعث را بخواند و گفت : به خدا قسم يا حجر را بايد بياورى يا هيچ نخله‌اى براى تو نگذارم مگر همه را ببرم و سرايى براى تو نگذارم مگر ويران كنم و با اين همه از دست من جان سالم بدر نبرى مگر تو را ريزه ريزه كنم .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n( 1 ) محمد گفت : مرا مهلت ده تا در جستجوى او شوم . زياد گفت : سه روز تو را مهلت دادم اگر آوردى فبها و گرنه خود را در جملهء مردگان شمار و محمد را به جانب زندان بردند رنگش پريده بود او را به عنف مىكشيدند پس حجر بن يزيد كندى از بنى مرّه با زياد گفت : از او ضامن بگير و رها كن او را زياد گفت : آيا تو ضامن او مىشوى ؟ گفت : آرى . او را رها كرد و حجر بن عدى يك شبانه روز در سراى ربيعه بماند آنگاه غلامى رشيد نام را از اهل اصفهان سوى ابن اشعث فرستاد و پيغام داد كه : به من خبر رسيد اين ستمگر لجوج با تو چه كرد از امر او بيم مدار كه من خود نزد تو آيم و تو با چند تن از عشيرت خويش نزد او رو و بخواه تا مرا زينهار دهد و نزد معاويه فرستد و او رأى خويش دربارهء من بيند .\r\n( 2 ) پس محمد حجر بن يزيد و جرير بن عبد اللّه و عبد اللّه برادر اشتر را برداشت و با يكديگر نزد زياد رفتند و آنچه حجر طلب كرده بود از زياد در خواستند زياد اجابت كرد رسولى سوى حجر فرستادند و او را آگاه گردانيدند او بيامد تا داخل بر زياد شد زياد امر كرد به زندانش بردند و يك برنس بر تن داشت بامداد بود و سرما و زياد در طلب رؤساى اصحاب حجر بود و جدّ بسيار مىنمود و آنها مىگريختند و هر كس را توانست دستگير كرد تا دوازده تن به زندان شدند و رؤساى ارباع ( يعنى چهار بخش شهر ) را بخواند آمدند و گفت : بر حجر شهادت دهيد به هر چه ديديد و آنها عمرو بن حريث و خالد بن عرفطه و قيس بن وليد و ابو برده پسر ابو موسى اشعرى بودند گواهى دادند كه حجر سپاه گرد مىكند و خليفه را آشكارا دشنام داد و زياد را ناسزا گفت و بىگناهى ابو تراب را اظهار كرد و بر وى رحمت فرستاد و از دشمن او بيزارى جست و اينها كه با او هستند از رؤساى ياران او و بر رأى اويند .\r\n( 3 ) پس زياد در شهادت آنها نگريست گفت : نپندارم اين را شهادتى قاطع و دوست دارم شهود بيش از چهار باشند پس ابو برده نوشت :\r\nبسم اللّه الرحمن الرحيم اين شهادتى است كه ابو بردة بن ابى موسى داد براى خدا پروردگار جهانيان ، شهادت داد كه حجر بن عدى از طاعت بيرون رفت و از جماعت جدا شد خليفه را لعن كرد و به جنگ و فتنه مردم را دعوت كرد و سپاه فراهم مىكند و آنها را به شكستن بيعت و خلع امير المؤمنين معاويه مىخواند و كافر شده است به خدا كفرى فاحش و رسوا .\r\n( 4 ) زياد گفت : اينطور شهادت دهيد و من مىكوشم گردن اين خيانتكار بىخرد بريده شود پس رؤساى سه محلّت ديگر به اين شهادت دادند و مردم را بخواند و گفت : بمانند اين شهادت كه رؤساى چهار محل دادند شهادت دهيد پس هفتاد كس شهادت دادند از جمله\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاسحاق و موسى و اسماعيل فرزندان طلحة بن عبيد الله و منذر بن زبير و عمارة بن عقبه و عبد الرحمن بن هبار و عمر بن سعد و وائل بن حجر حضرمى و ضرار بن هبيرة و شدّاد بن منذر معروف به ابن بزيعه و حجار بن ابجر عجلى و عمرو بن حجّاج و لبيد بن عطارد و محمد بن عطارد و محمد بن عمير بن عطارد و اسماء بن خارجه و شمر بن ذى الجوشن و زجر بن قيس جعفى و شبث بن ربعى و سماك بن مخرمه اسدى - صاحب مسجد سماك و اين مسجد از آن چهار مسجد است كه به شكرانهء قتل حسين عليه السّلام در كوفه ساخته شد - و دو تن را هم در ميان گواهان نوشتند اما آنها انكار كردند شريح بن حارث قاضى و شريح بن هانى .\r\n( 1 ) شريح بن حارث گفت : مرا از حال حجر پرسيدند گفتم : او هميشه روزه دارد و شبها به عبادت ايستاده است .\r\nو شريح بن هانى گفت : از من نپرسيده شهادت مرا نوشتند وقتى خبر به من رسيد تكذيب آن كردم آنگاه زياد اين شهادت‌نامه را به كثير بن شهاب و وائل بن حجر سپرد و آنها را با حجر بن عدى و ياران وى فرستاد و فرمود آنها را بيرون برند پس شبانه بيرون رفتند و چهارده مرد بودند و پاسبانان همراه ايشان روانه كرد تا چون به قبرستان عزرم كه مكانى است در كوفه رسيدند قبيصة بن ضبيعه عبسى يكى از اصحاب حجر كه با اسيران بود چشمش به سراى خود افتاد ناگهان ديد دخترانش از بالاى بام مىنگرند با وائل و كثير گفت : مرا نزديك سراى بريد تا وصيّتى كنم .\r\n( 2 ) او را نزديك بردند و چون به دختران خود نزديك شد آنها بگريستند ساعتى خاموش بود آنگاه گفت : ساكت باشيد ساكت شدند گفت : از خداى بترسيد و شكيبايى كنيد كه من از پروردگار خود در اين راه اميد خير دارم يكى از دو چيز نيكو يا كشته مىشوم كه بهترين سعادت است و يا به سلامت نزد شما آيم و آن كس كه روزى شما مىداد و مؤونت شما را كفايت مىكرد خداست تبارك و تعالى و او زنده است كه هرگز نميرد و اميدوارم شما را ضايع نگذارد و مرا براى شما نگاهدارد . پس بازگشت و قوم او دعا مىكردند كه خدا او را به سلامت دارد و رفتند تا مرج عذرا چند ميلى دمشق و در آنجا بازداشتندشان و معاويه سوى وائل و كثير فرستاد و آن دو را به دمشق آورد و نامهء آنها بگشود و بر اهل شام قرائت كرد :\r\n( 3 ) بسم اللّه الرحمن الرحيم سوى معاوية بن ابى سفيان امير المؤمنين از زياد بن ابى سفيان امّا بعد خداوند نعمت را بر امير المؤمنين تمام كرد و دشمن وى را به دست او سپرد و زحمت اهل بغى را كفايت كرد اين گمراه كنندگان شيعيان ابى تراب و ناسزاگويندگان كه از آنهاست حجر بن عدى امير المؤمنين را خلع كردند و از جماعت مسلمانان جدا گشتند و جنگى بر پاى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nخواستند كردن اما خداوند آن را خاموش كرد و ما را بر آنها فيروز گردانيد و نيكان اهل شهر و اشراف و خردمندان و دينداران را بخواندم تا آنچه ديده بودند و دانسته گواهى دادند و آنها را سوى امير المؤمنين فرستادم و شهادت پارسايان و نيكان اهل شهر را در زير اين نامه نوشتم .\r\nچون معاويه اين نامه بخواند با مردم شام گفت : دربارهء اينان چه بينيد ؟ يزيد بن اسد بجلى گفت : چنان بينم كه آنان را در قراى شام پراكنده سازى تا سركشان اهل كتاب شرّ آنها را كفايت كنند .\r\n( 1 ) و حجر سوى معاويه كس فرستاد و گفت : با امير المؤمنين بگوى كه من بر بيعت اويم آن را فسخ نكرده و نخواهم كرد دشمنان و متّهمان بر ما شهادت دادند . چون پيغام حجر به معاويه رسيد گفت : زياد نزد ما راستگوىتر از حجر است پس هدبة بن فيّاض قضاعى اعور را با دو تن ديگر بفرستاد تا حجر و ياران او را شب هنگام نزد معاويه آوردند و هدبه را يك چشم كور بود كريم بن عفيف خثعمى چون او را بديد گفت : نيمى از ما كشته مىشويم و نيمى نجات مىيابيم پس رسول معاويه نزد ايشان آمد و به رها كردن شش تن فرمان داد كه يكى از رؤساى شام از اصحاب سرّ معاويه شفاعت آنها كرده بود و هشت تن ديگر را نگاهداشت .\r\nو فرستادگان معاويه با آنها گفتند : معاويه امر كرده است كه ما بيزارى جستن از على و لعن كردن او را بر شما عرض كنيم اگر قبول كرديد دست از شما بداريم و گرنه شما را بكشيم و امير المؤمنين مىگويد : كشتن شما بر ما حلال است به سبب شهادت اهل شهر شما بر شما ليكن امير المؤمنين ببخشود و در گذشت ، از اين مرد بيزارى نماييد تا شما را رها كند .\r\nگفتند : نكنيم پس فرمان داد بند از آنها بگشودند و كفن آوردند آنها برخاستند و همه شب به نماز ايستادند چون بامداد شد اصحاب معاويه گفتند : دوش شما را ديديم نماز بسيار گزارديد و نيكو دعا كرديد ما را آگاه كنيد كه رأى شما دربارهء عثمان چيست ؟\r\nگفتند : او اوّل كس بود كه در حكم بيداد نمود و به نادرستى رفتار كرد .\r\n( 2 ) گفتند : امير المؤمنين شما را بهتر مىشناسد پس برخاستند و گفتند : آيا از اين مرد بيزارى مىجوييد ؟ گفتند : نه بلكه دوستدار اوييم . پس هر يك از رسولان معاويه يك تن را گرفت تا بكشد حجر با آنها گفت : بگذاريد دو ركعت نماز گزارم سوگند به خداى كه من هرگز وضو نساختم مگر نماز گزاشتم گفتند : نمازگزار ، او نماز گزارد و سلام نماز داد و گفت : هرگز نماز كوتاه‌تر از اين نخوانده‌ام و اگر بيم آن نبود كه پنداريد از مرگ ترسانم دوست داشتم بسيار نماز گزارم پس هدبة بن فيّاض اعور به جانب او رفت با شمشير ، حجر بر خود بلرزيد هدبه گفت :\r\nتو پنداشته بودى از مرگ نمىترسى از صاحب خود بيزارى جو تا تو را رها كنيم گفت : چرا\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nجزع نكنم كه قبرى كنده و كفنى گسترده و شمشيرى كشيده مىبينم قسم به خدا اگر چه جزع مىكنم اما چيزى نمىگويم كه پروردگار را به خشم آورد . پس او را بكشت رضوان اللّه عليه .\r\n( 1 ) مؤلف گويد : در اينجا به خاطرم آمد حديثى كه حجر داخل شد بر امير المؤمنين عليه السّلام بعد از ضربت خوردن آن حضرت پس مقابل او ايستاد و گفت :\r\n فيا اسفى على المولى التّقىّ * ابى الاطهار حيدرة الزّكىّ \r\nتا آخر اشعار . حضرت امير عليه السّلام او را ديد و شعر او شنيد گفت : حال تو چگونه است وقتى تو را به تبرّى از من دعوت كنند و چه خواهى گفت ؟\r\nگفت : اى امير المؤمنين اگر مرا با شمشير پاره پاره كنند و آتش افروزند و مرا در آن اندازند آن را بر تبرّى جستن از تو ترجيح دهم . آن حضرت فرمود : به هر بخير توفيق يا بى و خدا تو را پاداش خير دهد از خاندان پيغمبرت .\r\n( 2 ) اما فرستادگان معاويه اصحاب حجر را يكى بعد از ديگرى مىكشتند تا شش نفر شهيد شد . عبد الرحمن بن حسان عنزى و كريم بن عفيف خثعمى مانده بودند گفتند : ما را نزد امير المؤمنين بريد و ما دربارهء اين مرد مىگوييم هر چه او بفرمايد . آنها را نزد معاويه فرستادند چون خثعمى در آمد بر وى گفت : اللّه اللّه اى معاويه تو از اين سراى فانى به سراى آخرت باقى خواهى رفت و پرسندت كه خون ما را چرا ريختى ؟ معاويه گفت : دربارهء على چه گويى ؟\r\nگفت : قول من قول تو است بيزارى مىجويم از دين على كه خداى را به آن دين پرستش مىكرد و شمر بن عبد اللّه خثعمى برخاست و شفاعت او كرد معاويه وى را ببخشيد به شرط آنكه يك ماه او را به زندان كند و تا معاويه زنده است به كوفه نرود .\r\nآنگاه روى به عبد الرحمن بن حسّان آورد و گفت : اى برادر ربيعه تو دربارهء على چه گويى ؟ گفت : من گواهى مىدهم كه وى از آنها بود كه ياد خدا بسيار كنند و امر به معروف و نهى از منكر ، و از زلّت مردم در گذرند .\r\n( 3 ) معاويه گفت : دربارهء عثمان چه گويى ؟\r\nگفت : او اول كس بود كه باب ستم بگشود و درهاى راستى را ببست . گفت : خود را كشتى .\r\nگفت : بلكه تو را كشتم . پس معاويه وى را سوى زياد فرستاد و نوشت : اين مرد از همهء آنها كه فرستادى بدتر است او را به عقوبتى كه سزاى اوست برسان و به بدترين وجهى بكش پس چون نزد زياد آوردندش او را نزد قيس ناطف فرستاد و زنده در گورش كردند . پس همه آنها كه كشته شدند هفت تن بودند :\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n1 . حجر بن عدىّ 2 . شريك بن شدّاد حضرمى 3 . صيفى بن شبل شيبانى 4 . قبيصة بن ضبيعهء عبسى 5 . محرز بن شهاب منقرى 6 . كدام بن حيّان عنزى 7 . عبد الرحمن بن حسّان عنزى [ 1 
  ] .\r\nمؤلف گويد : كشتن حجر مسلمانان را سخت بزرگ آمد [ 2 
  ] و معاويه را بدين بسيار نكوهش كردند .\r\n( 1 ) ابو الفرج اصفهانى گويد : ابو مخنف گفت : حديث كرد مرا ابن ابى زائده از ابى اسحاق كه گفت : از مردم مىشنيدم مىگفتند : اوّل ذلتّى كه مردم كوفه را رسيد كشتن حجر و الحاق زياد به ابى سفيان و كشتن حسين عليه السّلام بود . و معاويه هنگام مرگ مىگفت : روزى دراز بر من گذرد براى ابن ادبر و مراد وى از ابن ادبر حجر است و عدى پدر حجر را ادبر مىگفتند كه شمشير بر سرين وى جراحتى كرده بود .\r\nو حكايت شده است كه : ربيع بن زياد حارثى والى خراسان بود چون خبر كشتن حجر و ياران او را شنيد آرزوى مرگ كرد و دست به آسمان برداشت و گفت : خدايا اگر مرا در نزد تو خيرى است جان مرا به زودى بستان و بعد از آن بمرد .\r\n( 2 ) ابن اثير در كامل گويد : حسن بصرى گفت : چهار خصلت است در معاويه كه اگر نبود مگر يكى از آنها هلاك او را كافى بود . جهيدن او بر گردن اين امّت به شمشير تا امر خلافت را به دست گرفت بىمشورت با اينكه بازماندگان صحابه و صاحبان فضل در ميان امّت بسيار بود\r\n\r\n\r\n","description":"","footnote":"\r\n[ 1 
  ] قبيصه به فتح قاف و ضبيعه بضمّ ضاد و فتح باء و محرز بكسر ميم و سكون حاء و فتح را و منقر به كسر ميم و سكون نون و فتح قاف و كدام بكسر كاف و عنز به دو فتحه است .\r\n[ 2 
  ] مترجم گويد : ابو عمرو يوسف بن عبد اللّه معروف به ابن عبد البرّ اندلسى قرطبى از علماى بزرگ اهل سنت در كتاب « استيعاب » گفته است : حجر بن عدى بن معاوية بن جبلة بن الادبر ابو عبد الرحمن با صغر سن از بزرگان صحابه رسول - صلّى اللّه عليه و آله - و از فضلاى آنهاست . و گويد : وقتى خبر به عايشه رسيد كه زياد با او چه كرد عبد الرحمن بن حارث بن هشام را سوى معاويه فرستاد تا نگذارد آسيبى به حجر رسد و پيغام داد اللّه اللّه في حجر و اصحابه . عبد الرحمن وقتى به شام رسيد كه حجر و پنج تن از اصحاب او كشته شده بودند گفت : چرا دربارهء حجر بردبارى ننمودى پس از اين عرب تو را حليم و صاحب رأى نداند كه اسيران مسلمان را مىكشى ! و گويد : عبد اللّه پسر عمر بن الخطّاب در بازار نشسته بود خبر كشتن حجر به دو رسيد جامهء احتبا بر پاى و كمر خود پيچيده بود بگشود و از جاى برجست زارى كنان و گريان .\r\nو از حسن بصرى روايت است كه گفت : ويل لمن قتل حجرا و اصحاب حجر » . واى بر آن كس كه حجر و ياران او را كشت .\r\nاحمد گفت : از يحيى بن سليمان پرسيدم تو را اين خبر رسيد كه حجر مستجاب الدعوه بود ؟ گفت : آرى .\r\nو از سعيد مقبرى روايت است : آن سال كه معاويه حج بگذاشت به زيارت مدينهء طيّبه آمد و از عايشه اجابت خواست تا او را ملاقات كند عايشه اذن داد چون به خانهء او در آمد و بنشست عايشه گفت : اى معاويه ايمن هستى از اينكه در خانهء خود كسى را پنهان كرده باشم تا تو را به قصاص محمد بن ابى بكر بكشد .\r\nمعاويه گفت : در خانهء امان داخل شده‌ام . عايشه گفت : از خدا نترسيدى حجر و ياران او را كشتى ؟ معاويه گفت : كسى آنها را كشت كه شهادت بر آنها داد .\r\nو عايشه گفته است : اگر معاويه مىدانست اهل كوفه را قوّتى مانده است يارا نداشت حجر و اصحاب او را از ميان آنها برگيرد و در شام بكشد و لكن ابن آكلة الاكباد مىدانست كه مردم رفتند قسم به خدا كه اهل كوفه در عزّت و قوّت و خردمندى سر آمد عرب بودند .\r\n","page_name":" 123 ","page_number":123},
  {"content":"\r\n\r\nو پسرش يزيد را پس از خود خليفه كرد كه هميشه مست و ميگسار بود و حرير مىپوشيد و طنبور مىنواخت و زياد را به خود ملحق گردانيد [ 1 
  ] و پيغمبر فرمود : « الولد للفراش و للعاهر الحجر » . و حجر و ياران او را بكشت واى بر او از حجر و اصحاب حجر .\r\nگويند : اول خوارى كه داخل كوفه شد مرگ حسن بن على عليهما السّلام و كشتن حجر و دعوت زياد بود و هند دختر زيد انصاريه زنى شيعيه بود و در رثاى حجر گفت :\r\n ترفّع ايّها القمر المنير * تبصّر هل ترى حجرا يسير \r\nمترجم گويد : ابو حنيفه دينورى در اخبار الطّوال گويد : آن وقت كه زياد ، حجر و ياران او را با صد تن سپاهى از كوفه سوى معاويه روانه كرد مادر حجر اين اشعار بگفت :\r\n ترفّع ايّها القمر المنير * ترفّع هل ترى حجرا يسير\r\nالا يا حجر حجر بنى عدىّ * تلقّتك البشارة و السّرور\r\nو ان تهلك فكلّ عميد قوم * من الدّنيا الى هلك يصير \r\nو مضامين اين اشعار مناسب با حديث دينورى است .\r\n( 1 ) مؤلف گويد : دربارهء قتل حجر غير از اين هم گفته‌اند كه زياد روز جمعه خطبه مىخواند و خطبه را طولانى كرد و نماز تأخير افتاد حجرى بن عدىّ گفت : الصلاة . زياد همچنان خطبه\r\n\r\n\r\n","description":"","footnote":"\r\n[ 1 
  ] مترجم گويد : زياد بن أبيه مادرش سميّه نام داشت و اين زن كنيز حارث بن كلده طبيب عرب است و او را شوهر داده بودند به عبيد نامى از بندگان زرخريد بنى ثقيف و ابن عبد البر كه از بزرگان علماى اهل سنت است گويد : زياد مردى بلند بالا و خوبروى بود و پيوسته يك چشم خود را بر هم مىگذاشت پيش از اينكه معاويه او را به خود ملحق كند زياد بن عبيد مىگفتندش تا در سال 44 معاويه او را فرزند ابو سفيان و برادر خود خواند چون ابو سفيان گفته بود : من با سميّه زنا كردم و اين فرزند از نطفهء من متولّد شد .\r\nوقتى ابو بكر و برادر مادرى زياد پسر سميّه قصه معاويه بشنيد سخت گران آمدش و قسم خورد ديگر باز ياد سخن نگويد و گفت : اين مرد مادر خود را به زنا منسوب مىكند و خود مىگويد من پسر پدرم نيستم آيا با خواهر معاويه امّ حبيبه زوجه پيغمبر چه مىكند اگر بخواهد ام حبيبه را ديدن كند و ام حبيبه خود را از او بپوشد و در حجاب رود زياد را رسوا كرده است و اگر حجاب نگيرد زياد او را ببيند مصيبت بزرگى است كه هتك حرمت پيغمبر - صلّى اللّه عليه و آله - كرده است .\r\nو زياد در زمان معاويه حج بگذاشت و به مدينه آمد خواست به ديدن ام حبيبه برود سخن برادرش ابى بكر را به ياد آورد و از آن منصرف شد .\r\nو بعضى گويند : ام حبيبه به او اجازت ديدن نداد .\r\nو بعضى گويند : به زيارت مدينه نرفت براى همين سخن برادرش ، و عبد الرحمن بن حكم برادر مروان گفت :\r\n الا ابلغ معاوية بن صخر * لقد ضاقت بما تأتى اليدان\r\nأ تغضب ان يقال ابوك عفّ * و ترضى ان يقال ابوك زان\r\nفاشهد انّ رحمك من زياد * كرحم الفيل من ولد الاتان\r\nو اشهد انّها حملت زيادا * و صخر من سميّة غير دان \r\nو ديگرى گويد :\r\n زياد لست ادرى من أبوه * و لكنّ الحمار أبو زياد \r\n","page_name":" 124 ","page_number":124},
  {"content":"\r\n\r\nمىخواند و چون حجر ترسيد وقت نماز بگذرد دست زد و مشتى ريگ برداشت و به نماز ايستاد و مردم با او ايستادند زياد چون اين بديد از منبر به زير آمد و با مردم نماز بگزارد و خبر را سوى معاويه نوشت و بسيار از حجر بد گفت . معاويه براى زياد نوشت او را به زنجير بند كند و سوى معاويه فرستد .\r\n( 1 ) و چون زياد خواست او را دستگير كند قوم وى به يارى او به ممانعت برخاستند حجر گفت : چنين نكنيد سمعا و طاعة فرمانبردارم او را در زنجير بستند و سوى معاويه فرستادند و چون بر معاويه وارد شد گفت : السّلام عليك يا امير المؤمنين . معاويه گفت : امير المؤمنين منم به خدا قسم كه تو را عفو نمىكنم و نمىخواهم معذرت خواهى از من او را بيرون بريد و گردنش بزنيد . حجر به آنها گفت : بگذاريد دو ركعت نماز بگزارم . گفتند : نماز بگزار . دو ركعت نماز سبك بگزاشت و گفت : اگر نه آن بود مىپنداشتيد از مرگ مىترسم كه هرگز در انديشهء آن نيستم نماز را طولانى مىكردم ؛ و خويشان خود را كه آنجا بودند گفت : بند و زنجير را از من بر نداريد و خونهاى مرا مشوييد كه من فردا معاويه را بر سر شاهراه ملاقات مىكنم .\r\nو در اسد الغابة گويد : حجر دو هزار و پانصد ( درم ) عطا مىگرفت و كشتن وى در سال 51 است و قبرش در عذرا معروف است و مردى مجاب الدّعوة بود . مؤلف گويد : در آن نامه‌اى كه مولانا ابو عبد اللّه الحسين عليه السّلام به معاويه فرستاد در جمله نوشت : آيا تو نيستى قاتل حجر بن عدى كندى با آن نمازگزاران و عابدان كه ستم را ناپسنديده مىداشتند و بدعت‌ها را بزرگ مىشمردند و در راه خدا از سرزنش كسى نمىترسيدند تو آنها را به ستم و كينه كشتى با آن سوگندهاى مغلّظ و پيمانهاى محكم كه آزارشان نكنى .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n( 1 )\r\n\r\nشرح حال عمرو بن حمق\r\nپيش از اين گفتيم كه عمرو بن الحمق - رضى اللّه عنه - با حجر در مسجد بود و از آنجا بگريخت و در خانهء مردى از ازد كه نام او عبيد الله بن موعد بود پنهان گشت پس با رفاعة بن شدّاد از كوفه به نهان خارج شدند و به مدائن رفتند و از آنجا به موصل و در كوهستانى بدانجا قرار گرفتند عامل روستا مردى بود از قبيلهء همدان نام او عبيد الله بن بلتعه ، خبر اين دو تن به دو رسيد با چند تن سوار و مردم ده به جانب آنها شتافت آن دو بيرون آمدند عمرو شكمش آماس كرده بود به استسقاء و نيرو در تنش نمانده امّا رفاعه جوانى زورمند بود و اسبى تيزرو داشت بر آن نشست و عمرو را گفت : من از تو دفاع مىكنم .\r\nعمرو گفت : كشته شدن تو مرا چه سود دارد خويشتن را نجات ده او بر سواران حمله كرد چنان كه راهى يافت و اسب او را به شتاب از ميان جماعت بيرون برد و سواران در پى او تاختند مردى تيرانداز بود هيچ سوارى به او نزديك نشد مگر تيرى افكند و او را بخست و مجروح كرد يا پى اسب او ببريد بازگشتند و تتمّهء سرگذشت رفاعه بعد از اين بيايد ان شاء اللّه و عمرو بن حمق را اسير كردند پرسيدند : كيستى ؟ گفت : كسى را كه اگر رها كنيد شما را بهتر است از آنكه بكشيد و نام خود را نگفت او را نزد حاكم موصل فرستادند و او عبد الرحمن بن عثمان ثقفى معروف به ابن امّ الحكم خواهرزادهء معاويه بود اين خبر به معاويه نوشت .\r\nمعاويه جواب فرستاد مردى است كه با قرار خود بر پيكر عثمان نه طعنه زده است و نبايد تعدّى كرد همان نه طعنه بر بدن او فرو بر . چنان كردند و عمرو در طعنه اول يا دوّم بمرد و سر او را براى معاويه فرستادند در اسلام اين اول سر است كه از جايى به جايى فرستاده شد .\r\nمؤلف گويد : اينها منقول از اهل سير و تواريخ است و اما احاديث ما ، پس شيخ كشّى روايت كرده است كه : حضرت پيغمبر صلّى اللّه عليه و آله و سلّم سريّتى فرستاد يعنى لشكرى كه خود همراه آنها\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nنبود و فرمود : در فلان ساعت از شب راه گم مىكنيد سوى چپ رويد بر مردى بگذريد چند گوسفند دارد او را از راه بپرسيد به شما راه نشان ندهد مگر از طعام او بخوريد پس قوچى براى شما بكشد و شما را بخوراند آنگاه برخيزد و شما را راه نمايد سلام مرا به او برسانيد و وى را آگاه كنيد كه من در مدينه ظاهر شده‌ام .\r\nآنها رفتند و راه را گم كردند و فراموش كردند به آن مرد سلام پيغمبر صلّى اللّه عليه و آله و سلّم را برسانند و آن مرد عمرو بن حمق خزاعى بود با آنها گفت : آيا نبى صلّى اللّه عليه و آله و سلّم در مدينه ظاهر شده است ؟ گفتند :\r\nآرى پس روانهء مدينه شد و به پيغمبر صلّى اللّه عليه و آله و سلّم پيوست و بماند آن اندازه كه خداى خواست آنگاه پيغمبر صلّى اللّه عليه و آله و سلّم او را فرمود بدان جاى كه بودى بازگرد وقتى امير المؤمنين عليه السّلام به كوفه رفت تو هم نزد او رو پس آن مرد به جاى خود بازشد تا امير المؤمنين عليه السّلام به كوفه آمد به خدمت آن حضرت رسيد و در كوفه بماند .\r\nامير المؤمنين عليه السّلام وقتى با او گفت : در اينجا خانه دارى ؟ گفت : آرى . فرمود : آن را به فروش و در محلّهء ازد سرايى به دست كن كه من فردا از ميان شما مىروم و چون خواهند تو را دستگير كنند قبيلهء ازد مانع شوند تا تو از كوفه به جانب موصل روى بر مردى مقعد بگذرى نزد او نشينى و از او آب خواهى او تو را آب دهد و از كار تو پرسد او را آگاه كن و او را به اسلام بخوان مسلمان شود و به دست خود بر زانوهاى او مسح كن خداوند تعالى درد از او دور كند و برخيزد و با تو روان شود . آنگاه به كورى گذرى در راه نشسته آب خواهى آبت دهد و از كارت پرسد او را خبر ده از كار خويش و به اسلام خوانش اسلام آورد و دست بر چشمانش كش . خداى عزّ و جلّ او را بينا گرداند و پيروى تو كند و اين دو تن پيكر تو را در خاك دفن كنند .\r\nآنگاه سوارانى در پى تو آيند چون در مكانى چنين و چنان نزديك قلعه رسى آن سواران نزديك به تو رسند از اسب فرود آى و به غار اندر شو فاسقان جنّ و انس در كشتن تو شريك گردند .\r\nهمهء آنچه امير المؤمنين عليه السّلام گفته بود بر سر او آمد و او همچنان كرد كه امير المؤمنين فرموده بود چون به آن قلعه رسيد آن دو مرد را گفت بالا رويد بنگريد چيزى مىبينيد آنها رفتند و گفتند : سوارانى روى بما مىآيند از اسب به زير آمد به درون غار رفت و اسب او بگريخت چون داخل غار شد مارى سياه او را بگزيد و آن سواران برسيدند اسب او را ديدند رميده گفتند : اين اسب اوست و او هم در اين نزديكى است پس به جستجوى او شدند و در غارش يافتند هر چه دست به پيكر او فرو بردند گوشت وى از پيكر جدا مىشد سر او برگرفتند و نزد معاويه بردند و آن را بر نيزه نصب كرد و اين اول سر است در اسلام كه بر نيزه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنصب شد .\r\nمؤلف گويد : در ذكر شهادت اصحاب حضرت امام حسين عليه السّلام بيايد كه زاهر مولى عمرو بن حمق كه با آن حضرت شهيد شد همان است كه بدن وى را به خاك سپرد .\r\nدر قمقام گويد : عمرو بن حمق ( بر وزن كتف ) بن كاهن بن حبيب بن عمرو بن قين بن ذراح بن عمرو بن سعد بن كعب بن عمر بن ربيعة الخزاعى بعد از حديبيّه سوى پيغمبر صلّى اللّه عليه و آله و سلّم هجرت كرد .\r\nو بعضى گويند : در سال فتح مكّه اسلام آورد . و قول اوّل اصحّ است . در صحبت آن حضرت بود و از او احاديثى حفظ شده است .\r\nناشره از عمرو بن حمق روايت كند كه : وى پيغمبر صلّى اللّه عليه و آله و سلّم را آب داد آن حضرت دربارهء وى دعا كرد : « اللّهمّ متّعه بشبابه » : خدايا او را از جوانى برخوردار گردان . هشتاد سال بزيست و در ريش او موى سپيد ديده نشد و پس از پيغمبر صلّى اللّه عليه و آله و سلّم از پيروان على عليه السّلام گشت و در همهء مشاهد جمل و صفّين و نهروان با آن حضرت بود و به يارى حجر بن عدىّ برخاست و از اصحاب او بود از ترس زياد از عراق به جانب موصل گريخت و در غارى نزديك موصل پنهان شد عامل موصل سوى او فرستاد تا دستگيرش كنند او را در غار مرده يافتند مار او را گزيده بود بدانجا در گذشت قبر او بيرون شهر موصل معروف است به زيارت آن روند و بر آن قبّه كرده‌اند .\r\nابو عبد اللّه سعيد بن حمدان پسر عمّ سيف الدّوله و ناصر الدّوله در شعبان 336 آغاز عمارت آن كرد و ميان شيعه و اهل سنت به سبب آن عمارت فتنه برخاست .\r\nو در رجال كشّى گويد : او از حواريّين امير المؤمنين عليه السّلام است و از سابقين كه سوى آن حضرت بازگشتند .\r\nو از كتاب اختصاص منقول است كه : در ذكر سابقين و مقرّبين امير المؤمنين عليه السّلام گويد :\r\nحديث كرد ما را جعفر بن حسين از محمد بن جعفر مؤدّب كه چهار ركن شيعه چهار كس‌اند از صحابه : سلمان ، مقداد ، ابو ذر و عمّار . و مقرّبان آن حضرت از تابعين اويس بن انيس قرنى است آنكه خداى تعالى شفاعت او را در قبيلهء ربيعه و مضر مىپذيرد اگر شفاعت كند و عمرو بن حمق . و جعفر بن حسين گفت : منزلت او از امير المؤمنين چنان بود كه سلمان - رضى اللّه عنه - از رسول خدا صلّى اللّه عليه و آله و سلّم رشيد هجرى ، ميثم تمّار ، كميل بن زياد نخعى . قنبر مولى امير المؤمنين عليه السّلام عبد اللّه بن يحيى كه امير المؤمنين عليه السّلام روز جمل با او گفت : اى پسر يحيى مژده دهم تو را و پدرت را كه شما از شرطة الخميس‌ايد خداى تعالى شما را در آسمان بدين\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nنام خواند .\r\nمترجم گويد : شرطة الخميس پاسبان سپاه است كه در زمان ما قلعه‌بان و دژبان گويند . و اين گروه بيش از همهء افراد لشكر نزد سپهسالار امين و ثقه‌اند كه نظم لشكر بدانها سپرده است ( امير المؤمنين عليه السّلام دوستان خالص و امين را شرطة الخميس مىناميد ) جندب بن زهير عامرى و بنو عامر ، شيعهء مخلص على عليه السّلام بودند چنان كه شايد حبيب بن مظاهر اسدى ، حارث بن عبد اللّه اعور همدانى ، مالك بن حارث اشتر ، العلم الازدى ، ابو عبد اللّه جدلى ، جويرية بن مسهّر عبدى .\r\nو از همان كتاب مروى است كه عمرو بن حمق با امير المؤمنين عليه السّلام گفت : به خدا سوگند كه من نزد تو نيامدم براى مال دنيا كه به من دهى يا منصبى كه آوازهء من بدان بلند شود و مشهور گردم مگر براى همين كه تو پسر عمّ رسول خدايى . و اولىترين مردم به آنها و شوهر فاطمه سيدهء زنان عالم و پدر ذريّت رسول خدا صلّى اللّه عليه و آله و سلّم و نصيب تو در اسلام از همه مهاجر و انصار بيش است قسم به خدا كه اگر مرا فرمايى كوههاى بلند را از جاى خود بركنم و به جاى ديگر برم و آب درياهاى بزرگ را بكشم و بيرون ريزم پيوسته در اين كار باشم تا مرگ من فرا رسد و در دست من شمشيرى است كه دشمن تو را بدان سراسيمه و بىآرام سازم و دوست تو را بدان قوّت و نيرو دهم تا خداى تعالى پايهء تو را رفيع گرداند و حجت تو را آشكار سازد باز گمان ندارم آنچه حقّ تو است بر من ادا كرده باشم .\r\nامير المؤمنين عليه السّلام گفت : « اللّهمّ نوّر قلبه و اهده الى صراط مستقيم » يعنى خداوندا دل او را روشن گردان و او را به راه راست هدايت كن اى كاش در شيعهء من صد كس مانند تو بود .\r\nو از همان كتاب در قصهء عمرو بن حمق و ابتداى اسلام آوردن اوست كه : گلّه‌بانى شتران قبيلهء خود مىكرد و ايشان را با رسول خدا صلّى اللّه عليه و آله و سلّم عهد و پيمان بود مردمى از اصحاب آن حضرت بر او بگذشتند و آنها را به جنگى فرموده بود گفتند : يا رسول اللّه توشهء راه نداريم و راه را نشناسيم . فرمود : مردى خوب روى را ديدار كنيد شما را طعام خوراند و سيراب كند و راه نمايد و او اهل بهشت است .\r\nپس وارد شدن اين صحابه را به روى و خوراك دادن او ايشان را از گوشت و نوشانيدن شير و وارد شدن او بر رسول خدا صلّى اللّه عليه و آله و سلّم و بيعت كردن او با آن حضرت و اسلام آوردن او را ياد كرده است تا اينكه گويد چون كار خلافت به معاويه رسيد به شهر زور موصل از مردم كناره جست و معاويه سوى او نوشت :\r\nاما بعد خداى آتش را بنشانيد و فتنه را خاموش كرد و عاقبت را نصيب پرهيزكاران فرمود و\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nتو از همگنان خويش دور تر نيستى و كار تو از آنها زشت‌تر نيست همهء آنان كار بر خويش آسان كردند به فرمان من در آمدند تو سخت دير كردى داخل شو در امرى كه همه داخل شدند تا گناهان گذشتهء تو را پاك گرداند و كارهاى نيك تو كهنه شده است زنده و تازه گردد و شايد من براى تو بدتر نباشم از آن كس كه پيش از من بود اگر بر خويشتن ترحّم كنى و پرهيز و خويشتن‌دارى و نيكوكارى پس نزد ما آى ايمن و در زينهار خداى تعالى و رسول وى محفوظ زنگ حسد از دل زدوده و كينه از سينه دور كرده و كفى باللّه شهيدا .\r\nعمرو بن الحمق نرفت معاويه كسى فرستاد كه او را بكشت و سرش را بياورد آن سر را نزد زوجهء عمرو بردند و در دامن او نهادند گفت : مدّتى دراز او را از من پنهان كرديد اكنون كشتهء او را ارمغان آورده‌ايد اهلا و سهلا كه اين هديه را ناخوش ندارم و آن هم مرا كاره نيست اى فرستاده ! اين كلام را كه من گفتم به معاويه رسان و بگوى كه خداى خون او را طلب كند و به زودى عذاب خود را بر معاويه نازل گرداند كه كارى زشت كرد و مردى پارسا و پرهيزكار را كشت پس اينكه من گفتم با معاويه بازگوى .\r\nرسول ، آن كلام با معاويه بگفت معاويه او را نزد خود خواند و گفت كه : تو آن سخن گفتى ؟\r\nگفت : آرى از سخن خود بازنگردم و معذرت نخواهم . گفت : از بلاد من بيرون رو . گفت : چنين كنم كه اينجا وطن من نيست و به زندان رغبتى ندارم در اين كشور شبها بسيار بيدار ماندم و اشك بسيار ريختم قرض من فراوان شد و چشمم روشن نگشت .\r\nعبد اللّه بن ابى سرح گفت : اين زن منافقه را به شوهر خود ملحق كن زن به دو نگريست و گفت : اى كسى كه همانا ميان آرواره‌هاى خود غوك جاى داده‌اى [ 1 
  ] چرا نمىكشى آن را كه به تو اين خلعتها را بخشيد و اين كساء را بر دوش تو افكند ( يعنى معاويه را ) ؟ آن كس بيرون رفته از دين و منافق است كه سخن ناصواب گفت و بندگان را خداى خود گرفت و كفر او در قرآن نازل گرديد ( يعنى تو خود منافقى ) پس معاويه به دربان خود اشارت كرد كه اين زن را بيرون بر . زن گفت : شگفتا از پسر هند كه با انگشت سوى من اشارت مىكند و به سخنهاى تند و تلخ مرا از گفتار بازمىدارد سوگند به خدا كه به حاضر جوابى با كلامى تيز مانند آهن برّنده دل او را بشكافم مگر من آمنه دختر رشيد نباشم .\r\nدر نامهء حضرت مولانا ابى عبد اللّه الحسين عليه السّلام به معاويه است : آيا تو كشندهء عمرو بن حمق نيستى صاحب رسول خدا صلّى اللّه عليه و آله و سلّم آن بندهء پارسا كه عبادت وى را فرسوده بود و جسم او\r\n\r\n\r\n","description":"","footnote":"\r\n[ 1 
  ] عبارت عربى اين است : « يا من بين لحييه كجثمان الضّفدع » و مقصود وى اين بود كه سخن تو به سخن انسان نمىماند گويا قورباغه در دهان خود گذاشته و اين سخن تو آواز آن حيوان است كه از دهان تو شنيده مىشود نه آواز آدمى .\r\n","page_name":" 130 ","page_number":130},
  {"content":"\r\n\r\nرا نزار كرده و رنگ او را آزرد پس از آنكه او را امان دادى و عهد و پيمانهاى محكم بستى كه اگر مرغ را آنگونه امان دهى از بالاى كوه نزد تو فرود آيد آنگاه او را بكشتى و با پروردگار خود دليرى نمودى و آن پيمان را سبك گرفتى .\r\nمترجم گويد : مناسب است در اينجا ذكر كميل بن زياد نخعى كه از دوستان امير المؤمنين عليه السّلام و شيعيان او بود و امير المؤمنين عليه السّلام كشتن وى را خبر داده بود و همچنان شد كه فرمود و خلاصهء شرح حال او بدين قرار است .\r\n\r\nخلاصهء شرح حال كميل بن زياد نخعى\r\nكميل بن زياد بن نهيك نخعى هيجده‌ساله بود كه پيغمبر صلّى اللّه عليه و آله و سلّم رحلت فرمود و مردى شريف بود علماى اهل سنت او را ثقه و امين شمرند و از رؤساى شيعه است در جنگ صفين در ركاب امير المؤمنين عليه السّلام بود .\r\nاز اعمش روايت شده است كه : هيثم بن اسود روزى نزد حجّاج بن يوسف رفت حجّاج از او پرسيد : كميل در چه كار است ؟ او گفت : پيرى سالخورده و خانه‌نشين است گفت :\r\nكجاست ؟ گفت : پيرى است كلان سال و خرف شده ، او را بخواند و پرسيد : تو با عثمان چه كردى ؟ گفت : عثمان مرا سيلى زده بود خواستم قصاص كنم او تسليم شد اما من او را عفو كردم و قصاص نكردم .\r\nو جرير از مغيره روايت كرده است كه : حجّاج به طلب كميل فرستاد او بگريخت پس قوم او را از عطا محروم ساخت و مشاهرهء آنها را ببريد چون كميل اين بديد با خود گفت : من پيرى سالخورده‌ام و عمر من بسر آمده است شايسته نيست كسان خود را از عطا محروم گردانم پس خود نزد حجّاج آمد چون حجّاج او را بديد گفت : من دوست داشتم تو را نيكوكار بينم .\r\nكميل گفت : از عمر من اندك مانده است هر چه مىخواهى حكم كن كه وعده‌گاه نزد خداى تعالى است و امير المؤمنين عليه السّلام مرا خبر داده است تو مرا مىكشى .\r\nحجّاج گفت : آرى تو از جمله كسانى هستى كه عثمان را كشتند گردن او را بزنيد . او را گردن زدند در سال هشتاد و دو از هجرت و بنابراين او نودساله بود .\r\nقنبر مولاى امير المؤمنين عليه السّلام را هم حجّاج بكشت به جرم دوستى آن حضرت و تفصيل آن در ارشاد مذكور است .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n( 1 )\r\n\r\nفصل دهم / شهادت دو فرزند مسلم بن عقيل رضى اللّه عنه\r\nشيخ صدوق - رحمه اللّه - در امالى روايت كرده است از پدرش از على بن ابراهيم از پدرش از ابراهيم بن رجاء از على بن جابر از عثمان بن داود هاشمى از محمد بن مسلم از حمران بن اعين از ابى محمد نام كه از مشايخ اهل كوفه بود گفت : چون حسين بن على عليهما السّلام شهيد گرديد دو پسر خردسال از اردوى او اسير شدند و آنها را نزد عبيد الله آوردند عبيد الله زندانبان را بخواست و گفت : اين دو پسر را بگير و نگاهدار و از خوراك خوب و آب سرد به آنها نخوران و ننوشان و در زندان بر آنها تنگ گير . و اين دو پسر روز روزه داشتند و چون شب مىشد دو قرص نان جو و كوزهء آب براى آنها مىآورد و چون بسيار ماندند چنان كه سالى بر آمد يكى از آنها به برادر خود گفت : در زندان بسيار مانديم و نزديك است عمر ما بسر آيد و بدن ما بپوسد وقتى اين پيرمرد بيايد با او بگوى ما كيستيم قرابت ما را با محمد صلّى اللّه عليه و آله و سلّم بازنماى ، باشد كه ما را در طعام گشايشى دهد و آشاميدنى ما را بيشتر كند .\r\n( 2 ) چون شب شد پيرمرد آن دو گردهء نان جو و كوزهء آب را بياورد پسر كوچك‌تر گفت : اى شيخ ! محمد صلّى اللّه عليه و آله و سلّم را مىشناسى ؟ گفت : چگونه نشناسم كه او پيغمبر من است . گفت جعفر بن ابى طالب را مىشناسى ؟ گفت : چگونه او را نشناسم كه خداوند او را دو بال داد تا با فرشتگان پرواز كند چنان كه خواهد . گفت : على بن ابى طالب عليه السّلام را مىشناسى ؟ گفت :\r\nچگونه نشناسم على عليه السّلام را كه پسر عم و برادر پيغمبر من است . گفت : اى شيخ ما از خانوادهء پيغمبر تو محمد صلّى اللّه عليه و آله و سلّم و فرزندان مسلم بن عقيل بن ابى طالبيم و در دست تو اسير مانده‌ايم اگر از تو خوراكى نيكو خواهيم به ما نمىدهى و آب سرد نمىنوشانى و در زندان بر ما تنگ گرفته‌اى .\r\nزندانبان بر پاى آنها افتاد و مىگفت : جان من فداى شما و روى من سپر بلاى شما اى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nعترت رسول برگزيدهء حق اين در زندان به روى شما باز است به هر راهى كه خواهيد برويد .\r\nو چون شب شد همان دو گردهء نان و كوزهء آب را بياورد و راه را به آنها نشان داد و گفت : اى دوستان من شب راه رويد و روز آرام گيريد تا خداوند شما را فرج دهد .\r\n( 1 ) آن دو طفل بيرون رفتند شبانه بر در خانهء پيرزالى رسيدند او را گفتند : اى عجوز ما دو طفل خرد و غريب هستيم راه را نمىشناسيم تاريكى شب ما را فرو گرفته است امشب ما را به مهمانى بپذير چون صبح شود روانه شويم .\r\nزن گفت : شما كيستيد اى حبيبان من كه من بوى خوش بسيار شنيده‌ام اما بويى خوشتر از بوى شما استشمام نكرده‌ام .\r\nگفتند : اى پيرزن ما از عترت پيغمبر تو محمد صلّى اللّه عليه و آله و سلّم‌ايم از زندان عبيد الله گريخته‌ايم .\r\nعجوز گفت : اى دوستان من ، مرا دامادى است فاسق در واقعهء كربلا حاضر بوده است و از شيعهء عبيد الله است مىترسم شما را در اينجا بيابد و به قتل برساند .\r\n( 2 ) گفتند : همين امشب تا هوا تاريك است مىمانيم و چون روشن شود به راه مىافتيم .\r\nگفت : براى شما طعامى آورم آورد بخورند و آب بياشاميدند و به رختخواب رفتند برادر كوچك بزرگتر را گفت : اى برادر اميدواريم امشب ايمن باشيم نزديك من آى تا تو را در آغوش بگيرم و تو مرا در آغوش گيرى و من تو را ببويم و تو مرا ببويى پيش از اينكه مرگ ميان ما جدايى افكند همچنين يكديگر را در آغوش گرفتند و خفتند و چون از شب پاسى بگذشت داماد آن پير زال بيامد و در را آهسته بكوفت عجوز گفت : كيست ؟ گفت : من فلانم .\r\nگفت : در اين ساعت شب چرا آمدى كه وقت آمدن تو نيست ؟ گفت : واى بر تو در بگشاى پيش از اينكه عقل از سر من پرواز كند و زهره در اندرون من بشكافد براى اين بلاى صعب كه مرا افتاده است . زن گفت : واى بر تو تو را چه بلايى افتاده است ؟ گفت : دو طفل خرد از زندان عبيد الله گريخته‌اند و او منادى كرده است هر كس سر يك تن آنها را آورد هزار درم جايزه بستاند و هر كس سر هر دو تن را آورد دو هزار درم و من در پى آنها تاخته مانده و كوفته شدم و اسب را مانده كردم چيزى به چنگم نيامد . عجوز گفت ، اى داماد بترس از اينكه محمد صلّى اللّه عليه و آله و سلّم روز قيامت دشمن تو باشد ، گفت : واى بر تو كه دنيا خواستنى است و حرص مردم براى آن است . زن گفت : دنيا را چه مىكنى اگر آخرت با آن نباشد ؟ گفت : سخت حمايت مىكنى از آن دو همانا كه مطلوب امير نزد تو است برخيز كه امير تو را مىخواند . زن گفت : امير را با من چه‌كار كه پيرزنى هستم در اين بيابان . گفت : من طلب مىكنم در را بگشاى تا شب بياسايم و چون صبح شود بينديشم در طلب آنان به كدام راه بايد رفت پس در را بگشود و طعام و آب\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nآورد و بخورد و بياشاميد و بخفت .\r\n( 1 ) نيمه شب صداى آن دو طفل بشنيد برخاست و به سوى آنها آمد مانند شتر مست بر آشفته و بانگى چون گاو بر مىآورد و دست به ديوار مىكشيد تا دستش به پهلوى پسر كوچكتر رسيد پسر گفت : كيستى ؟ او گفت : من صاحب خانه‌ام شما كيستيد ؟ پس آن طفل برادر بزرگتر را بجنبانيد و گفت : اى دوست برخيز قسم به خدا آنچه مىترسيديم در آن واقع شديم مرد به آنها گفت : شما كيستيد ؟ گفتند : اى مرد اگر راست گوئيم ما را امان مىدهى ؟ گفت : آرى . گفت : امان از طرف خدا و رسول صلّى اللّه عليه و آله و سلّم و پناه خدا و رسول صلّى اللّه عليه و آله و سلّم گفت : آرى . گفتند : محمد بن عبد اللّه صلّى اللّه عليه و آله و سلّم گواه باشد ؟ گفت : آرى . گفتند : خداى بر آنچه گوييم وكيل و شاهد باشد ؟ گفت :\r\nآرى گفتند : ما از عترت پيغمبر تو محمديم از زندان عبيد الله گريخته‌ايم از كشته شدن . گفت :\r\nاز مرگ گريخته‌ايد و در مرگ واقع شده‌ايد الحمد للّه كه بر شما دست يافتم پس برخاست و بازوهاى آنها ببست و همچنان دست بسته بودند تا صبح .\r\n( 2 ) و چون فجر طالع شد بندهء سياه را كه نامش فليح بود بخواند و گفت : اين دو پسر را بردار و كنار فرات برو گردن زن و سر آنها را براى من بياور تا نزد عبيد الله برم و دو هزار درم جايزه بستانم آن غلام شمشير برداشت و با آن دو طفل روانه شد و پيشاپيش آنها مىرفت چيزى دور نشده بود كه يكى از آن دو گفت : اى سياه چه شبيه است سياهى تو به سياهى بلال مؤذّن رسول خدا صلّى اللّه عليه و آله و سلّم . سياه گفت : مولاى من مرا به كشتن شما امر كرده است شما كيستيد ؟ گفتند : اى سياه ما عترت محمد صلّى اللّه عليه و آله و سلّم پيغمبر توايم از زندان عبيد الله از كشته شدن گريخته‌ايم و اين پير زال ما را مهمان كرد و مولاى تو كشتن ما را مىخواهد .\r\nسياه بر پاى آنها افتاد مىبوسيد و مىگفت : جان من فداى جان شما و روى من سپر بلاى شما اى عترت پيغمبر برگزيدهء حق قسم به خدا نبايد كارى كنم كه محمد صلّى اللّه عليه و آله و سلّم روز قيامت خصم من باشد پس دويد و شمشير را به كنارى بينداخت و خود را در فرات افكند و شناكنان به جانب ديگر رفت . مولاى او فرياد بر آورد : اى غلام نافرمانى من كردى ؟ گفت : من فرمان تو بردم تا نافرمانى خدا نمىكردى اكنون كه نافرمانى خدا نمودى از تو بيزارم در دنيا و آخرت .\r\nپس پسر خود را بخواند و گفت : اى فرزند من دنيا را از حلال و حرام براى تو جمع مىكنم و دنيا خواستنى است اين دو پسر را بگير و كنار فرات برو گردن آنها را بزن و سر آنها را نزد من آور تا نزد عبيد الله برم و جايزه دو هزار درم بستانم .\r\n( 3 ) پس پسر شمشير برگرفت و پيشاپيش آن دو طفل مىرفت چيزى دور نشده بود كه يكى از آنها به دو گفت : اى جوان چه اندازه مىترسم بر اين جوانى تو از آتش جهنّم . جوان گفت : اى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدوستان شما كيستيد ؟ گفتند : ما از عترت پيغمبر تو محمد صلّى اللّه عليه و آله و سلّم ، پدر تو كشتن ما مىخواهد .\r\nپس آن جوان بر پاى آنها افتاد آنها را مىبوسيد و همان سخن غلام سياه را بگفت و شمشير را انداخت و خود را در فرات افكند و بگذشت به جانب ديگر .\r\n( 1 ) پس پدر او فرياد زد : اى پسر نافرمانى من كردى ؟ گفت : اگر اطاعت خدا كنم و نافرمانى تو بهتر است از آنكه نافرمانى خدا كنم و اطاعت تو . آن مرد گفت : قتل شما را هيچ‌كس به عهده نگيرد جز من و شمشير برداشت و پيش آنها رفت وقتى به كنار فرات رسيد شمشير را از نيام بيرون كشيد چون ديدهء آن دو طفل به شمشير افتاد اشك در چشمشان بگرديد و گفتند : اى پيرمرد ما را به بازار برو به فروش و بهاى ما را برگير و مخواه دشمنى محمد صلّى اللّه عليه و آله و سلّم را فرداى قيامت . گفت : نه و لكن شما را مىكشم و سرتان را براى عبيد الله مىبرم و دو هزار درم جايزه مىگيرم . گفتند : اى پيرمرد خويشى ما را با پيغمبر خدا صلّى اللّه عليه و آله و سلّم مراعات نمىكنى ؟ گفت : شما را با رسول خدا صلّى اللّه عليه و آله و سلّم خويشى نيست . گفتند : اى پيرمرد پس ما را نزد عبيد الله بر تا خود او هر حكم كه خواهد دربارهء ما بكند . گفت : به اين راهى نيست بايد تقرّب جويم نزد او به ريختن خون شما . گفتند : اى پيرمرد به خردى و كوچكى ما دل تو نمىسوزد ؟ گفت : خداى تعالى در دل من رحم قرار نداده است . گفتند : اى پيرمرد اكنون كه ناچار ما را مىكشى بگذار چند ركعت نماز گزاريم . گفت : هر چه خواهيد نماز گزاريد اگر شما را سودى داشته باشد .\r\n( 2 ) پس هر كدام چهار ركعت نماز گزاشتند و چشمان خود را سوى آسمان بلند كردند و گفتند : يا حىّ يا حكيم يا احكم الحاكمين و احكم بيننا و بينه بالحقّ پس آن مرد برخاست و بزرگتر را گردن زد و سرش را برداشت در تو بره نهاد و روى به جانب كوچكتر كرد و آن پسر كوچك خود را در خون برادر مىماليد و مىگفت : پيغمبر صلّى اللّه عليه و آله و سلّم را ملاقات كنم آغشته به خون برادرم . آن مرد گفت : مترس اكنون تو را به برادرت ملحق مىكنم . پس گردن او را بزد و سر او برگرفت و در توبره نهاد و بدن آنها را خون‌چكان در آب انداخت و نزد عبيد الله آمد او بر تخت نشسته بود و چوب خيزران در دست داشت سرها را جلوى او نهاد چون در آنها نگريست سه بار برخاست و بنشست و گفت : كجا بر آنها دست يافتى ؟ گفت : پيرزالى از عشيرت ما مهمانشان كرده بود . عبيد الله گفت : حقّ مهمانى آنها را نشناختى ؟ گفت : نه . گفت : آن هنگام كه مىكشتيشان چه گفتند ؟ گفت : گفتند ما را به بازار برو به فروش و از بهاى ما انتفاع بر و مخواه محمد صلّى اللّه عليه و آله و سلّم روز قيامت دشمن تو باشد . گفت : تو چه گفتى ؟ گفت : گفتم نه و ليكن شما را مىكشم و سر شما را نزد عبيد الله بن زياد مىبرم و دو هزار درهم جايزه مىگيرم . گفت : آنها چه گفتند ؟ گفت : گفتند ما را نزد عبيد الله بر تا او خود حكم كند دربارهء ما . گفت : تو چه گفتى ؟\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nگفت : گفتم راهى به اين كار نيست مگر تقرّب جويم به سوى او به ريختن خون شما . گفت :\r\nچرا زنده آنها را نياوردى تا جائزه تو را دو برابر دهم چهار هزار درم ؟ گفت : راهى به اين كار نيافتم و خواستم به ريختن خون آنها نزد تو مقرّب شوم . گفت : ديگر چه گفتند ؟ گفت : گفتند خويشى ما را با پيغمبر صلّى اللّه عليه و آله و سلّم مراعات كن . گفت : تو چه گفتى ؟ گفت : گفتم شما را با رسول خدا صلّى اللّه عليه و آله و سلّم قرابتى نباشد . گفت : واى بر تو ديگر چه گفتند ؟ گفت : گفتند : بگذار چند ركعت نماز گزاريم من هم گفتم هر چه مىخواهيد نماز بگزاريد اگر نماز شما را سودى دهد پس آن دو پسر چهار ركعت نماز گزاردند . گفت : بعد از نماز چه گفتند ؟ گفت : ديده‌هاى خود به جانب آسمان بلند كردند و گفتند يا حىّ يا حكيم يا احكم الحاكمين احكم بيننا و بينه بالحقّ .\r\n( 1 ) عبيد الله گفت : احكم الحاكمين حكم كرد . ميان شما كيست كه اين فاسق را بكشد ؟ گفت :\r\nپس مردى شامى پيش آمد و گفت : من . عبيد الله گفت : او را بدان جاى بر كه آن دو طفل را كشت و گردن او بزن و مگذار خون آنها با هم آميخته شود و بشتاب سر او را نزد من آور . پس آن مرد چنان كرد و سر او بياورد و بر نيزه نصب كردند كودكان بر آن سنگ زدن و تير انداختن گرفتند و مىگفتند : اين كشندهء ذرّيت پيغمبر است .\r\nمؤلف گويد : اين حكايت را به اعتماد شيخ صدوق نقل كرديم و خود آن را با اين تفصيل و كيفيت بعيد شمرده است .\r\nو مترجم گويد : مظالم آن ستمكاران نسبت به آل محمد صلّى اللّه عليه و آله و سلّم بيش از اينهاست و در اسناد حديث ابراهيم بن رجا ضعيف است و علما گفته‌اند بر روايت او اعتماد نمىتوان كرد و على بن جابر و عثمان بن داود هاشمى هر دو مجهولند ولى از ضعف اسناد علم به كذب روايت حاصل نمىشود تا نقل آن جايز نباشد .\r\nدر بحار از مناقب قديم نقل كرده است مسندا كه : چون حسين بن على عليهما السّلام شهيد شد دو پسر از لشكر عبيد الله بگريختند يكى ابراهيم و ديگرى محمد نام داشت و از فرزندان جعفر طيّار بودند هنگام فرار به زنى رسيدند كه بر سر چاهى آب مىكشيد آن دو پسر را بديد با حسن و جمال پرسيد : شما كيستيد ؟ گفتند : از فرزندان جعفر طيّاريم از لشكر عبيد الله گريخته‌ايم . آن زن گفت : شوهر من در لشكر عبيد الله است و اگر نمىترسيدم كه امشب به خانه بيايد شما را مهمان مىكردم مهمانى نيكو . گفتند : اى زن ما را به خانه بر اميدواريم امشب نيايد . پس آن دو پسر را به منزل برد و طعامى آورد نخوردند و مصلّى خواستند و نماز گزاردند و بخفتند . و تمام قصّه را قريب آنچه صدوق نقل كرده است بياورده و چون اين حكايت به دو طريق با اندكى اختلاف روايت شده است بايد مطمئن بود اصل آن صحيح است و اين دو راوى از يكديگر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنگرفته‌اند هر چند به تعيين نمىدانيم از اولاد عقيل بودند يا جعفر طيّار .\r\nو اين روايت دوّم نزديكتر مىنمايد چون قبر اين دو طفل نزديك مسيّب در پنج فرسخى كربلاست و ممكن است يك روز آن دو طفل اين اندازه راه روند اما از كوفه فاصله بسيار است و فرار كودكان از كربلا به قبول نزديكتر است تا از زندان كوفه و اينكه مؤلف گويد :\r\nشهادت اين دو طفل به اين كيفيّت و تفصيل نزد من مستبعد است دليل آن نمىشود كه وقوع اصل آن را هم مستبعد شمرده است ؛ چون بسيار باشد كه تفاصيل واقعه مشكوك و مستبعد است و اصل آن قابل ترديد نيست مانند ولادت حضرت خاتم الانبياء صلّى اللّه عليه و آله و سلّم كه شكّ در آن نمىتوان كرد اما در روز آن اختلاف است كه دوازدهم يا هفدهم ربيع الاوّل بود . و اصل شهادت حضرت ابو الفضل العباس عليه السّلام مسلّم است اما تفضيل و كيفيت آن غير معلوم است و مختلف فيه . و جنگ بدر و احد و جمل و صفّين اساسا بتواتر معلوم است و تفاصيل و كيفيات آن به طور يقين نيست .\r\nو در نقل وقايع بايد قدر مشترك روايات مختلف را صحيح دانست تا آن اندازه كه احتمال تصحيف و سهو و مبالغه در آن نرود و شايد تضعيف يا استبعاد به سه وجه دفع شود :\r\nاول آنكه : سند حديثى ضعيف باشد و چون ضعف سند دليل كذب آن نيست شايد كسى قرينه بر صحّت آن بيابد كه ما بر آن قرينه مطّلع نشده باشيم .\r\nدوم آنكه : در نقل حديث كلمه‌اى تصحيف شود يا راوى سهوا آن را به كلمهء ديگر تبديل كند و آن سبب استبعاد يا تكذيب حديث گردد و شايد بعد از اين كسى بر آن تصحيف يا سهو متنبّه گردد و رفع استبعاد شود چنان كه در اول كتاب حديثى گذشت كه حمل عيسى عليه السّلام شش ماه بود و مؤلف گفت : اين سهو است و صحيح حمل يحيى است . و در قضيهء ميثم گفتيم كه :\r\nوى در آن سال كه كشته شد عمره گذاشت نه حج و آن روايت كه ذكر حج كرده است مراد عمره است .\r\nسيّم آنكه : مبالغه در حديثى راه يافته و راوى مطلب را بزرگتر از آنچه واقع شده است بنمايد يا كمتر و از اين جهت به نظر مستبعد آيد و چون كسى به دقت در آن نگرد اصل واقعه را از زوايد آن جدا تواند كرد .\r\nاينها كه گفتيم در اخبار ضعيف است و اخبار صحيح را خود تكليف معيّن است و از اينكه عبيد الله قاتل اين دو طفل را بكشت تعجّب نبايد كرد چون وى مردى تيزبين و دورانديش و سخت سياست بود و پس از بذل جوائز به كشندگان امام عليه السّلام مىترسيد مردم به طمع جايزه به اندك تهمتى تيغ در ميان قبائل نهند و بىاذن او مردم را بكشند و سرشان را بياورند و جايزه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخواهند كه اين از هواداران حسين بود . و به روايت مناقب قديم او به كشتن آن دو طفل از پيش امر نكرده بود .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n( 1 )\r\n\r\nفصل يازدهم / در توجّه حضرت امام حسين عليه السّلام از مكّه به عراق\r\n( ارشاد ) خروج مسلم بن عقيل رضى اللّه عنه در كوفه روز سه شنبه هشت روز گذشته از ذى حجّهء سال 60 بود و قتل او روز نهم كه روز عرفه است . و توجّه حضرت امام حسين عليه السّلام از مكه همان روز خروج مسلم است و آن حضرت در مكه بقيه ماه شعبان و رمضان و شوّال و ذى القعده و هشت روز از ذى الحجّه بماند و آن مدّت كه در مكه بود گروهى از مردم حجاز و بصره به وى پيوستند و اهل بيت و موالى آن حضرت با ايشان شدند و چون حضرت آهنگ عراق فرمود طواف خانه كرد و سعى بين صفا و مروه بجاى آورد و از احرام بيرون آمد و اين را عمرهء مفرده قرار داد چون نتوانست حج را تمام بگذارد و مىترسيد او را در مكه دستگير كنند و سوى يزيد لعنه اللّه فرستند ( ملهوف ) . در روايت است كه چون روز ترويه شد عمرو بن سعيد بن عاص [ 1 
  ] با لشكرى انبوه به مكه آمد و يزيد او را فرموده بود كه با امام حسين عليه السّلام دست به مبارزه و كارزار برد و اگر بر وى دست يابد با او مقاتله كند [ 2 
  ] پس حضرت روز ترويه بيرون رفت از مكه .\r\nو از ابن عباس روايت است كه گفت : حسين عليه السّلام را در خواب ديدم بر در خانهء كعبه پيش از آنكه متوجّه به عراق گردد دست جبرئيل در دست او بود و جبرئيل فرياد مىزد : بياييد و با خداى تعالى بيعت كنيد .\r\n\r\n\r\n","description":"","footnote":"\r\n[ 1 
  ] مؤلف كتاب در حاشيه گويد : عمرو بن سعيد بن العاص أموى معروف به اشدق تابعى است از دست معاويه و پسرش يزيد امارت مدينه داشت در سال 70 عبد الملك مروان او را بكشت و آن كس كه گويد وى صحبت رسول را دريافت غلط گفت و وى مردى بود گزاف كار و مسرف در فسق .\r\n[ 2 
  ] و هم مؤلف در حاشيه گويد : در نامه‌اى كه ابن عباس به يزيد نوشت اشارت به اين معنى است گويد : آيا فراموش كردى كه اعوان خود را به حرم خداى فرستادى تا حسين عليه السّلام را بكشند و پيوسته در پى او بودى و او را مىترسانيدى تا به جانب عراق روانه كردى از كينه كه با خداى و رسول و خاندان او دارى كه اذهب اللّه عنهم الرّجس و طهّرهم تطهيرا .\r\n","page_name":" 139 ","page_number":139},
  {"content":"\r\n\r\n( 1 ) و روايت است كه : چون عزم خروج به عراق فرمود بايستاد و خطبه خواند و گفت :\r\n« الحمد للّه ما شاء اللّه و لا قوّة الّا باللّه و صلّى اللّه على رسوله خطّ الموت على ولد آدم مخطّ القلادة على جيد الفتاة و ما اولهنى الى اسلافى اشتياق يعقوب الى يوسف و خيّر لي مصرع انا لاقيه كانّى باوصالى تتقطّعها عسلان الفلوات بين النّواويس و كربلا فيملأن منّى اكراشا جوفا و اجربة سغبا لا محيص عن يوم خطّ بالقلم رضى اللّه رضانا اهل البيت نصبر على بلائه و يوفّينا اجر الصّابرين لن تشذّ عن رسول اللّه لحمتة و هى مجموعة له في حظيرة القدس تقرّبهم عينه و ينجز بهم و عده من كان باذلا فينا مهجته و موطّنا على لقاء اللّه نفسه فليرحل معنا فانّنى راحل مصبحا ان شاء اللّه تعالى .\r\nيعنى سپاس خداوند راست آنچه او خواهد همان شود هيچ‌كس را قوّت بر كارى نيست مگر به اعانت او و درود خداوند بر رسول او باد مرگ بر فرزندان آدم چنان بسته است كه قلاده بر گردن دختر جوان و چه سخت آرزومندم به صحبت اسلاف خود چنان كه يعقوب مشتاق يوسف بود و براى من برگزيده و پسنديده گشت زمينى كه پيكر من در آن افكنده شود بايد بدان زمين برسم و گويى من بينم بند بند مرا گرگان بيابان‌ها از يكديگر جدا مىكنند ميان نواويس و كربلا پس شكمهاى تهى و انبانهاى گرسنهء خود را بدان انباشته و پر مىسازند گريزى نيست از آن روزى كه به قلم قضا نوشته شده است هر چه خداى پسندد پسند ما خاندان رسالت همان است شكيبايى نماييم بر بلاى او كه او مزد صابران را تمام عطا كند .\r\nقرابت رسول صلّى اللّه عليه و آله و سلّم كه به منزلت پود جامه به آن حضرت به هم پيوسته‌اند از وى جدا نمانند بلكه در بهشت براى او فراهم گردند و چشم پيغمبر بدانها روشن شود و خداى وعدهء خود را راست گرداند هر كس خواهد جان خويش را در راه ما در بازد و خود را براى لقاى پروردگار خود آماده بيند با ما بيرون آيد كه من بامدادان روانه شوم ان شاء اللّه تعالى .\r\n( 2 ) مؤلف گويد : شيخ ما محدّث نورى - رحمه اللّه - در كتاب « نفس الرّحمن » گفته است :\r\nنواويس گورستان نصارى است چنان كه در حواشى كفعمى نوشته‌اند و شنيده‌ايم كه اين گورستان در آنجا واقع بوده است كه اكنون مزار حرّ بن يزيد رياحى است در شمال غربى شهر و امّا كربلا معروف نزد مردم آن نواحى زمينى است در كنار نهرى كه از جنوب با روى شهر روان است و بر مزار معروف به ابن حمزه مىگذرد پاره‌اى از آن باغ و قسمتى كشتزار است و شهر ميان اين دو است انتهى .\r\n( ملهوف ) در آن شب كه امام حسين عليه السّلام مىخواست صبح آن از مكه خارج شود محمد بن حنفيّه نزد او آمد و گفت : اى برادر اهل كوفه همانها هستند كه مىشناسى با پدر و برادرت غدر\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nكردند و مىترسم حال تو مانند حال آنها شود اگر رأى تو باشد اقامت كن كه در حرم از همه كس عزيزتر و قويتر باشى .\r\nفرمود : اى برادر مىترسم يزيد بن معاويه مرا ناگهان در حرم بكشد و به سبب من حرمت اين خانه شكسته شود .\r\n( 1 ) محمد بن حنفيّه گفت : اگر از اين بيم دارى سوى يمن شو يا ناحيتى از بيابان كه در آنجا قويترين مردم هستى و كسى بر تو دست نتواند يافت .\r\nفرمود : در اين كه گفتى تأمّلى كنم چون سحر شد حسين عليه السّلام به راه افتاد و خبر به محمد رسيد نزد او آمد و زمام ناقهء او بگرفت و گفت : اى برادر با من وعده دادى در آنچه از تو در خواست كردم تأمّل فرمايى چه باعث شد كه به اين شتاب خارج شوى .\r\nفرمود : پس از آنكه تو جدا گشتى رسول خدا صلّى اللّه عليه و آله و سلّم به خواب من آمد و گفت : اى حسين بيرون رو كه خدا خواست تو را كشته بيند .\r\nابن حنفيّه گفت :  إِنَّا لِلَّهِ وَ إِنَّا إِلَيْهِ راجِعُونَ .  پس مقصود از بردن اين زنان چيست و چون است كه تو با اين حال آنها را با خود مىبرى ؟ فرمود كه : پيغمبر به من فرمود خداوند مىخواهد آنها را اسير بيند با او وداع كرد و بگذشت .\r\nمترجم گويد : سخن محمد بن حنفيّه با آن حضرت در وقت خروج از مدينه به وجهى ديگر بگذشت .\r\nو از حضرت ابى عبد اللّه صادق عليه السّلام روايت است كه : چون حسين بن على عليهما السّلام خواست به عراق رود كتب و وصيت خود را به امّ سلمه سپرد و چون على بن الحسين عليهما السّلام بازگشت امّ سلمه آنها را به وى داد .\r\nو مسعودى در اثبات الوصيّة مكالمهء حضرت سيّد الشهدا را با امّ سلمه آورده است نظير آنچه در حديث بيست و چهارم و بيست و نهم از چهل حديث اوّل كتاب . و در ضمن گزارش خروج آن حضرت از مدينه بگذشت و براى احتراز از تطويل به تكرار نپرداختيم .\r\n( 2 ) و مسعودى در مروج الذّهب گويد : چون حسين عليه السّلام آهنگ رفتن به عراق فرمود ابن عبّاس نزد او آمد و گفت : اى پسر عمّ مرا خبر رسيده است كه به عراق خواهى رفت با آنكه آنان خيانتكارند تو را تنها براى جنگ دعوت كرده‌اند و بس . شتاب مفرماى و اگر خواهى حتما با اين جبّار يعنى يزيد كار زار كنى و ماندن در مكه را ناخوش دارى سوى يمن شو كه آن كشورى است در كنار افتاده و تو را بدانجا ياران و اعوان است در آنجا بمان و دعاة خويش را در بلاد پراكنده ساز و به اهل كوفه و ياران خود در عراق بنويس امير خود را از خود برانند اگر\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتوانستند و امير خود را راندند و دور كردند چنان كه كسى در آنجا نبود تا با تو در آويزد نزد آنها رو و من از خيانت آنها ايمن نيستم و اگر اين كار نكردند در جاى خود باش تا خداى چه پيش آورد چون در كشور يمن قلعه‌ها و درّهاست .\r\nامام حسين عليه السّلام فرمود : من مىدانم تو خير خواه و مهربانى با من و ليكن مسلم بن عقيل سوى من نامه نوشته است كه اهل شهر بر بيعت و يارى كردن من اجتماع كرده‌اند و عازم رفتن شده‌ام .\r\n( 1 ) ابن عبّاس گفت : « انّهم من جرّبت و جرّبت » يعنى اعتماد بر قول آنها نيست همانها هستند كه پيش از اين با پدر و برادر تو بودند و فردا كشندگان تواند با امير خود اگر تو خارج شوى و اين خبر به ابن زياد برسد آنها را به جنگ تو خواهد فرستاد و همانها كه نامه براى تو نوشتند از دشمن تو بر تو سختتر باشند و اگر قول مرا نپذيرى و خواهى حتما سوى كوفه روى پس زنان و فرزندان را با خود مبر سوگند به خدا مىترسم كشته شوى چنان كه عثمان كشته شد و زنان و فرزندان به او نگاه مىكردند . [ 1 
  ]\r\nسخنى كه امام در جواب ابن عبّاس گفت اين بود كه : به خدا سوگند اگر من در چنان مكان كشته شوم دوست‌تر دارم از اين كه حرمت مكه به من شكسته شود . پس ابن عبّاس از او نااميد شد و از نزد او بيرون رفت و بر ابن زبير گذشت و گفت : چشم تو روشن اى ابن زبير و اين اشعار خواند : [ 2 
  ]\r\n يا لك من قبّرة بمعمر * خلالك الجوّ فبيضى و اصفرى\r\nو نقرّى ما شئت ان تنقّرى \r\n( 2 ) اينك حسين عليه السّلام سوى عراق رود و حجاز را با تو گذارد . و چون ابن زبير شنيد آن حضرت\r\n\r\n\r\n","description":"","footnote":"\r\n[ 1 
  ] مؤلف گويد : در تذكرهء سبط پس از نقل اين كلام گويد : اين است معنى كلام على امير المؤمنين عليه السّلام كه فرمود : « للّه درّ ابن عبّاس فانّه ينظر من ستر رقيق » ابن عباس خدا بركت دهدش كه از پشت پردهء نازك چيزها مىبيند و هم ابن عبّاس چون ديد امام عليه السّلام بر رفتن اصرار دارد ميان دو چشم او ببوسيد و گفت : « استودعك اللّه من قتيل . من تو را به خدا مىسپارم تو كه كشته مىشوى .\r\nمترجم گويد : ابو حنيفهء دينورى سخن ابن عبّاس را بدين نحو آورده است كه : آيا تو سوى گروهى مىروى كه امير خود را رانده‌اند و مملكت را در تصرّف خود درآورده اگر چنين است برو و اگر تو را دعوت مىكنند و امير آنها بر آنها تسلّط دارد و عمّال او خراج مىستانند براى او پس بدان كه تو را سوى جنگ دعوت مىكنند و ايمن نيستم از اينكه تو را رها كنند چنان كه پدر و برادر تو را .\r\n[ 2 
  ] نخستين كسى كه اين ابيات گفت طرفة بن عبد بود و قصّه‌اش اين است كه با عمّ خويش مىرفتند در سفرى و او كودك بود بر آبى فرو آمدند چند قبّره كه به فارسى چكاوك گويند بدانجا بود طرفه دامى كوچك نهاد تا از آن مرغان شكار كند و همه روز بنشست چيزى بدام نيفتاد دام را برچيد و نزد عم خود آمد چون از آنجا كوچ كردند آن مرغان را ديد دانه بر مىچينند آن ابيات گفت كه ذكر شد و بعد از آنها اين است :\r\n و رفع الفخّ فما ذا تحذرى * لا بدّ من صيدك يوما فاصبرى \r\nيعنى : اى چكاوك كه در معمر هستى جاى خالى شد براى تو پس تخم بگذار و بانگ كن و منقار بر زمين زن هر چه مىخواهى بر چين كه دام برداشته شد ديگر از چه مىترسى و ناچار روزى بايد تو را شكار كرد صبر كن . و معمر نام آن آب است .\r\n","page_name":" 142 ","page_number":142},
  {"content":"\r\n\r\nبه كوفه خواهد رفت و بودن آن حضرت بر وى گران مىآمد و از آن دلتنگ بود و مردم او را با حسين عليه السّلام برابر نمىداشتند براى او چيزى بهتر نبود از آنكه امام عليه السّلام از مكه بيرون رود . پس گفت : يا ابا عبد اللّه نيك كردى كه از خداى تعالى بترسيدى و با اين قوم جهاد كردن خواستى براى ستم ايشان و اينكه بندگان نيك خدا را خوار كردند .\r\nحسين عليه السّلام فرمود : قصد كردم به كوفه روم .\r\nابن زبير گفت : خدا تو را توفيق دهد اگر من در آنجا يارانى داشتم مانند تو از آن عدول نمىكردم آنگاه ترسيد امام او را متّهم دارد گفت : اگر در حجاز بمانى و ما را با مردم حجاز دعوت كنى به يارى خود تو را اجابت كنيم و سوى تو بشتابيم و تو به اين امر سزاوارترى از يزيد و پدر يزيد .\r\n( 1 ) ابو بكر بن حارث بن هشام [ 1 
  ] بر حسين عليه السّلام در آمد و گفت : اى پسر عم خويشى سبب مىشود كه من با تو مهربان و غمخوار باشم و نمىدانم در نيكخواهى مرا چگونه دانى ؟ فرمود :\r\nاى ابو بكر تو كسى نيستى كه بتوان تو را متّهم داشت . ابو بكر گفت : رعب و مهابت پدر تو در دل مردم بيشتر بود و به دو اميدوارتر بودند از تو و از او شنواتر بودند و بيشتر پيرامون او اجتماع كرده بودند پس به جانب معاويه رفت و همهء مردم با او بودند مگر اهل شام و او قوىتر بود از معاويه با اين حال او را رها كردند و گرانى نمودند براى حرص دنيا و بخل به آن دل او خون كردند و مخالفت نمودند تا سوى كرامت و رضوان الهى خراميد و پس از وى با برادرت آن كردند كه كردند و همهء آنها را حاضر بودى و ديدى باز مىخواهى سوى آنان روى كه با پدرت و برادرت آن آزارها و ستمها كردند و به اعانت آنها مقاتله كنى با اهل شام و عراق و كسى كه از تو ساخته‌تر و آماده‌تر و استعدادش بيشتر و زورمندتر است و مردم از او بيمناكتر و به فيروزى او اميدوارترند و اگر به آنها خبر رسد تو بدانجا روانه شده‌اى مردم را به مال دنيا برانگيزند و همهء آنها بندهء دنيااند پس همان كس كه وعدهء يارى داده است با تو به ستيزه و جنگ برخيزد و همان كس كه تو را بيشتر دوست دارد تو را بىياور گذارد و يارى آنها كند پس خداى را ياد كن و خويشتن را بپاى .\r\nحسين عليه السّلام فرمود : خدا تو را جزاى خير دهد اى پسر عم كه رأى خويش را درست گفتى مخلصانه و هر چه خدا مقدّر فرموده است همان شود .\r\n\r\n\r\n","description":"","footnote":"\r\n[ 1 
  ] مترجم گويد : به نظر چنان مىرسد كه اين مرد ابو بكر بن عبد الرحمن بن حارث بن هشام باشد و نام عبد الرحمن سقط شده باشد ؛ حارث بن هشام برادر ابو جهل است و دعوى نسب براى آن است كه وى از بنى مخزوم است و امام عليه السّلام از بنى عبد مناف و هر دو قرشى هستند و اين ابو بكر از فقهاى سبعه است كه پيش از چهار مذهب اهل سنت مرجع فتوى بودند وفات او در سال 94 بود . و ابن خلكان ذكر او كرده است و بدين نام و نسب ديگرى را جز او نيافتم .\r\n","page_name":" 143 ","page_number":143},
  {"content":"\r\n\r\nابو بكر گفت : اجر مصيبت تو را از خداى چشم داريم .\r\n( 1 ) و شيخ ابن قولويه از حضرت ابى جعفر عليه السّلام روايت كرده است كه : حسين عليه السّلام يك روز پيش از ترويه از مكه بيرون رفت و ابن زبير از او مشايعت كرد و گفت : يا ابا عبد اللّه حج فرا رسيد و تو آن را رها مىكنى و سوى عراق مىروى ؟ گفت : اى پسر زبير اگر در كنار فرات به خاك سپرده شوم دوستتر دارم كه در پيرامون كعبه .\r\n( 2 ) و در تاريخ طبرى است كه ابو مخنف گفت : از ابى جناب يحيى بن ابى حيّه از عدىّ بن حرملهء اسدى از عبد اللّه بن سليم و ندرى بن مشمعلّ كه هر دو از بنى اسد بودند ( شنيدم ) كه گفتند : از كوفه سوى حج رفتيم تا روز ترويه به مكه در آمديم حسين عليه السّلام و عبد اللّه بن زبير را چاشتگاه ايستاده ديديم ميان حجر الاسود و در خانهء كعبه نزديك آنها شديم شنيديم ابن زبير با حسين عليه السّلام مىگويد : اگر خواهى در همين جاى اقامت كن و ما تو را يارى مىكنيم و غم تو مىخوريم و با تو دست بيعت مىدهيم .\r\nحسين عليه السّلام فرمود : پدر من حكايت كرد كه در مكّه قوچى است كه به سبب او حرمت مكه شكسته مىشود و دوست ندارم من آن قوچ باشم .\r\nابن زبير گفت : اگر خواهى بمان و كار را به من سپار و من تو را فرمانبرم و از رأى تو در نمىگذرم .\r\nفرمود : اين را هم نمىخواهم آنگاه سخن پوشيده از ما گفتند و پيوسته با هم نجوى كردند تا شنيديم بانگ مردم را هنگام ظهر كه به منى مىرفتند گفتند : پس حسين عليه السّلام طواف خانه بگذارد و سعى بين صفا و مروه بجاى آورد و موى بچيد و از احرام عمره بيرون آمد و روى به كوفه آورد و ما با مردم به منى رفتيم .\r\n( 3 ) و در تذكرهء سبط است كه : چون محمد بن حنفيّه را خبر رسيد كه آن حضرت روانه گرديد وضو مىساخت و طشتى پيش او نهاده بود گريست چنان كه طشت را از اشك پر كرد و در مكه هيچ كس نماند مگر از رفتن آن حضرت اندوهگين بود چون بسيار سخن گفتند در منع آن حضرت از رفتن اشعار اين مرد اوسى بخواند :\r\n سأمضي فما في الموت عار على الفتى * اذا مانوى خيرا و جاهد مغرما\r\nو آسى الرّجال الصّالحين بنفسه * و فارق مثبورا و خالف مجرما\r\nو ان عشت لم اذمم و ان متّ لم الم * كفى بك ذلا ان تعيش و ترغما \r\n\r\n","description":"","footnote":"","page_name":" 144 ","page_number":144},
  {"content":"\r\n\r\nآنگاه اين آيت بخواند :  وَ كانَ أَمْرُ اللَّهِ قَدَراً مَقْدُوراً .  [ 1 
  ]\r\nو معنى اشعار در حكايت قصهء ملاقات حرّ بيايد .\r\nچنان كه خوانديم و ديديم همهء مردم حضرت امام حسين عليه السّلام را از رفتن به كوفه منع مىكردند و مىگفتند اگر بدانجا روى كشته گردى و كوفيان به عهد و بيعت وفا نكنند و قدرت و مال بنى اميّه نگذارد بيعت بسربرند و آن حضرت هم مىدانست و آنچه ابن عبّاس و ابن زبير و محمد بن حنفيّه و فرزدق و ديگران را معلوم باشد از آن حضرت پوشيده نبود و او بنى اميه را بهتر مىشناخت و پيش‌بينى او دربارهء ابن زبير درست آمد و گمان ابن عباس با آن فطانت و ابن زبير با آن دها و زيركى خطا شد كه مىگفتند : مكه حرم خدا و جاى امن است و بنى اميه حرمت كعبه را نگاه نداشتند و ابن زبير را در مسجد الحرام كشتند و كعبه را با منجنيق ويران كردند . به هر حال انبيا و اوصيا را سنّت و سيرتى است به خلاف ساير مردم بلكه بزرگان فلاسفه الهى و آنها كه دون مرتبهء اوصيااند و مرامى را پسنديده‌اند و رواج آن را خواهند نظر به همان مرام و مقصد دوخته حفظ جان و مال خويش نخواهند بلكه رواج مرام خود را خواهند هر چند جان در سر آن نهند . نشنيدى كه سقراط حكيم مردم را به خدا و معاد دعوت مىكرد يونانيان بت‌پرست بودند او را بگرفتند و به زندان كردند و بكشتند او توبه نمىكرد كه سهل است در همان زندان هم سخنان خود را تكرار مىكرد و عقايد خود را مىگفت و از كشتن باك نداشت . وقتى آنها چنين بودند اوصيا و انبيا بر چسان باشند .\r\nآرى اگر مصلحت در خاموشى بينند مانند امير المؤمنين عليه السّلام در زمان خلفا و حضرت امام حسن و امام حسين عليهما السّلام در زمان معاويه در خانه بنشينند و بيعت كنند و به خلاف برنخيزند و اگر صلاح وقت را در نهى از منكر دانند صريحا بگويند از هيچ چيز باك ندارند . و اگر حسين عليه السّلام حفظ جان خود مىخواست چرا در يمن رود و به كوهها و دره‌ها و ريگستانها پناه برد در شهر و وطن خود مدينه مىنشست و با يزيد بيعت مىكرد و آسوده مىزيست چنان كه ده سال در زمان معاويه چنين كرد . مخالفت با خليفه و سلطان و فرار به بيابانها و كوهها كار قطّاع الطريق است نه كار اوصيا و انبيا كه از آن فسادها خيزد و خونهاى ناحق ريخته شود و مالها به يغما رود . و چنان كه ديديم آن حضرت راضى نشد از بيراهه به مكه رود چگونه راضى مىشد كار راهزنان كند .\r\nو نيز اگر حفظ جان خود مىخواست پس از آنكه دانست عبيد الله زياد به كوفه آمده است و مسلم بن عقيل را كشتند و اميدى به يارى اهل كوفه نيست مىتوانست در صحراى عربستان\r\n\r\n\r\n","description":"","footnote":"\r\n[ 1 
  ] سوره احزاب ، آيه 38 .\r\n","page_name":" 145 ","page_number":145},
  {"content":"\r\n\r\nمتوارى شود تا با حرّ ملاقات نكرده بود بلكه پس از ملاقات حرّ نيز مىتوانست قهرا فرار كند و ليكن مقصود وى كه خدا و رسول او را بدان مأمور كرده بودند انجام نمىگرفت خواست مردم را دعوت به متابعت دين كند و زيان دنياپرستى و شهوت‌رانى را باز نمايد تا بدانند دين خدا براى آن نيامد كه بنى اميّه آن را وسيلهء سلطنت و قدرت و خوش‌گذرانى خود كنند اگر مردم يارى او كردند فهو المطلوب و اگر نپذيرفتند و به شهادت نائل آمد باز مردم بدانند كه دين آن نيست كه دنيا طلبان بنى اميه دارند و پسر پيغمبر كه صاحب اين دين است آن اعمال را بر خلاف دين دانست كه در اين راه كشته شد و آن نفرت كه در دل مردم از رفتار بنى اميه بود موجب نفرت از دين نگردد با مصالح بسيار ديگر كه از ما پوشيده است .\r\nو اگر امام تصديق اعمال آنها را مىكرد مردم تازه مسلمان مىگفتند : اين دين كه ظلم و اسراف و فسق و خوشگذرانى بنى اميه را تجويز كند باطل است . اما اينكه آن حضرت عراق را اختيار فرمود براى اين بود كه شيعهء آنجا برگزيدهء مسلمانان و خردمندتر و دين‌دارتر بودند و سالها زير منبر امير المؤمنين عليه السّلام نشسته و آن حضرت تخم علوم و معارف در دل آنها كشته بود و آنها سرّ مجاهدت پسر پيغمبر را بهتر ادراك مىكردند .\r\nعراق عروس مشرق است و مهد تمدّن بود در قديم و بعد از آن هم همهء علوم اسلامى از اين كشور سرچشمه گرفت نحويّين يا كوفى بودند يا بصرى كه امير المؤمنين عليه السّلام به آنها نحو آموخته بود . و هم فقها و متكلّمين و اهل حديث و قرّاء و مفسرين از عامّه و خاصّه كوفى يا بصرى بودند و پس از آنكه بغداد عاصمهء كشور اسلام شد باز همان مردم كوفه و بصره در آنجا فراهم آمدند و آن مدارس و كتب و علما كه در بغداد جمع آمد در هيچ زمان نبود كه هنوز آثار آن علوم باقى و همهء روى زمين از آن معارف بهره مىگيرند حتى بت‌پرستان هندوچين و ترسايان فرنگ مأخذ آنها معارف و علوم عربى است و اصل آن بغداد بود و آن از كوفه و شاگردان امير المؤمنين عليه السّلام و هنوز هم نجف مركز علوم شيعه است و چون امام حسين عليه السّلام مىدانست كشور عراق و عاصمهء آن كوفه در آيندهء عالم اسلام اين مقام دارد دعوت خود را در آنجا اظهار كرد و قبر خود را در آنجا برگزيد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n( 1 )\r\n\r\nفصل دوازدهم\r\nحضرت سيد الشهداء عليه السّلام روز ترويه از مكه آهنگ عراق فرمود با اهل و فرزندان و جماعتى از شيعه كه به ايشان پيوسته بودند و در « مطالب السؤال » و غير آن مذكور است كه مردان آنان هشتاد و دو تن بودند و هنوز خبر كشته شدن مسلم بن عقيل - رحمه اللّه - به آن حضرت نرسيده بود چون همان روز كه مسلم خروج كرد همان روز امام از مكه بيرون آمد .\r\n( 2 ) و در كتاب « المخزون في تسلية المحزون » آورده است كه : امام همراهان خود را بخواند و هر يك را ده دينار داد با شترى كه بار و توشهء آنها را بردارد و روز سه شنبه يوم التروية از مكه بيرون آمد و با او هشتاد و دو تن بود از شيعيان و دوستان و بستگان و اهل بيت او انتهى ( ارشاد ) از فرزدق شاعر روايت است كه گفت : در سنهء شصتم با مادرم به حج رفتيم داخل حرم شدم و شتر مادرم را مىراندم كاروانى را ديدم با سلاح تمام ساخته از مكه بيرون آمده است پرسيدم :\r\nاين قطار از آن كيست ؟ گفتند : از آن حسين بن على عليهما السّلام نزديك او رفتم و سلام كردم و گفتم :\r\nخداوند مسئول تو را عطا فرمايد و به اميد و آرزوهايت برساند هر چه خواهى و دوست دارى اى پسر پيغمبر پدر و مادرم فداى تو از چه با اين شتاب روى از حج بتافتى ؟ گفت : اگر شتاب نكنم در رفتن مرا دستگير كنند .\r\nآنگاه پرسيد : تو كيستى ؟ گفتم : مردى از عرب و تو را به خدا كه بيش از اين مپرس . گفت : از آن مردم كه بازگذاشته چه خبر دارى ؟ گفتم : از مرد آگاهى سؤال كردى دل مردم با تو است و شمشيرهاى آنان بر تو و قضا از آسمان فرود آيد و هر چه خدا خواهد همان شود . و فرمود :\r\nراست گفتى كارها همه با خداست و هر روز او در كارى است اگر قضاى او بر وفق مراد باشد او را شكر گذاريم و در اداى شكر هم توفيق از او خواهيم و اگر قضا ميان ما و آرزو حائل شود كارى منكر نكرده‌ايم و هر كه نيت او حق است و سريرت او تقوى اگر به مقصود نرسد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nملامتش نكنند . گفتم : آرى چنين است خداوند اميد تو را سهل گرداند و از هر چه مىترسى تو را نگاهدارد . پس از مسائلى پرسيدم از نذر و مناسك جواب داد و راحله برانگيخت و گفت :\r\nالسّلام عليك و از يكديگر جدا شديم .\r\nپس از آنكه امام عليه السّلام از مكه خارج شد والى مكه عمرو بن سعيد برادر خود يحيى را با چند كس بفرستاد و پيغام داد كه بازگردد آن حضرت اعتنا نكرده بگذشت و كسان يحيى با اتباع آن حضرت به ستيز افتادند و در هم آويختند و تازيانه بر هم نواختند و آن حضرت سخت امتناع فرمود .\r\n( 1 ) و در عقد الفريد گويد كه : چون خبر خروج حسين عليه السّلام از مكه به عمرو بن سعيد والى آنجا رسيد گفت : به هر وسيلتى كه ممكن باشد متوسّل شويد و او را بازگردانيد مردم در طلب او رفتند و به او نرسيدند بازگشتند ( ارشاد ) آن حضرت رفت تا به تنعيم رسيد در دو فرسخى مكه كاروانى از يمن مىآمد كه بحير بن ريسان عامل يمن براى يزيد بن معاويه فرستاده بود و بار آن اسپرك [ 1 
  ] بود و حله‌هاى يمانى حسين عليه السّلام آن مالها ضبط فرمود و ساربانان را گفت هر كه خواهد با ما به عراق آيد كرايهء او تمام دهيم و با او نيكى و احسان كنيم و هر كه خواهد بازگردد كرايه تا اين مكان به او بدهيم پس جماعتى حقّ خود گرفتند و بازگشتند و هر كس به عراق آمد كرايهء او تمام بداد و كسوتى بيفزود .\r\n( كامل ) آنگاه رفت تا به صفاح رسيد و فرزدق را ديدار كرد و حكايت فرزدق را قريب آنچه گذشت بياورد و صفاح مكانى است ميان حنين و آنجا كه نشانه‌هاى حرم را نصب كرده‌اند .\r\nمترجم گويد : منافات بين اين روايت و روايت گذشته نيست چون ممكن است صفاح پيش از تنعيم باشد .\r\n( 2 ) ( كامل ) عبد اللّه بن جعفر نامه‌اى براى حسين عليه السّلام فرستاد با دو فرزندش عون و محمد و نوشته بود اما بعد تو را به خدا سوگند كه چون نامهء مرا بخوانى بازگرد مىترسم در اين راه اتّفاقى افتد كه موجب هلاك تو و استيصال خاندان تو گردد و اگر تو هلاك شوى نور زمين خاموش گردد كه امروز تو علم و هادى راه يافتگان و اميد مؤمنانى در رفتن شتاب مفرماى كه من در اثر نامه برسم ان شاء اللّه تعالى .\r\n( طبرى ) عبد اللّه جعفر نزد عمرو بن سعيد بن عاص رفت و با او گفت : نامه‌اى سوى\r\n\r\n\r\n","description":"","footnote":"\r\n[ 1 
  ] اسپرك را به عربى ورس گويند از تحف يمن است و در همانجا رويد رشته‌ها دارد چون زعفران و تخم آن مانند كنجد است و رنگى زرد و زيبا دارد .\r\n","page_name":" 148 ","page_number":148},
  {"content":"\r\n\r\nحسين عليه السّلام فرست و او را امان ده و به احسان وصلت اميدوار ساز و در نامه پيمان محكم كن و به جدّ بخواه تا بازگردد و دلش بدان آرام گيرد . عمرو بن سعيد گفت : تو خود هر چه خواهى بنويس و نزد من آر تا مهر كنم . و عبد اللّه بنوشت و بياورد و گفت : آن را با برادرت يحيى بن سعيد بفرست كه اطمينان او بيشتر شود و يقين بداند از جانب تو است ؛ و عمرو بن سعيد عامل يزيد بن معاويه بود بر مكه .\r\nطبرى گفت : يحيى و عبد اللّه بن جعفر به آن حضرت رسيدند و نامه را تسليم كردند و خواند چون بازگشتند گفتند : نامه را به نظر او رسانيديم الحاح كرديم شايد بازگردد عذر آورد كه من در خواب رسول خدا صلّى اللّه عليه و آله و سلّم را ديدم و به كارى مرا فرمود كه ناچار بايد به انجام رسانم چه زيان بينم و چه سود . گفتند : اين خواب چيست ؟ فرمود : با هيچ‌كس نگفته‌ام و باز با كسى نخواهم گفت تا به لقاى پروردگار فائز گردم .\r\n( 1 ) و در روايت ارشاد است كه : چون عبد اللّه جعفر از او نوميد گشت پسران خود عون و محمد را فرمود ملازم او گردند و با او بروند و نزد او جهاد كنند و يحيى بن سعيد به مكه بازگشت .\r\nطبرى گفت : نامهء عمرو بن سعيد به حسين عليه السّلام اين است :\r\nبسم اللّه الرحمن الرحيم از عمرو بن سعيد سوى حسين بن على عليه السّلام اما بعد از خداى خواهانم كه تو را بازدارد از چيزى كه موجب هلاك تو باشد و راه نمايد تو را به راه صواب شنيده‌ام كه روى به عراق دارى و من تو را به خدا پناه مىدهم از مخالفت و مىترسم كه تو بدين جهت هلاك شوى و عبد اللّه بن جعفر و يحيى بن سعيد را سوى تو فرستادم و با آنها نزد من آى كه تو را امان دهم و نيكويى كنم وصلت دهم و در پناه و زينهار ما نيكى بينى و خدا بر آنچه نوشتم بر من گواه باشد و پايندان و كفيل .\r\nو حسين عليه السّلام به او نوشت : اما بعد آن كس كه سوى خدا خواند و عمل نيكو كند با خدا و رسول مخالفت نكرده است و تو مرا به امان و برّ وصلت خواندى بهترين امانها امان خداست و او در آخرت كسى را امان ندهد كه در دنيا از او نترسيده باشد از خدا خواهيم كه در دنيا از او مخافتى داشته باشيم كه موجب ايمنى باشد در روز قيامت و اگر قصد تو از اين نامه صلت و احسان با من بوده است خدا تو را جزاى خير دهد در دنيا و آخرت .\r\n( 2 ) ( ارشاد ) و حضرت امام حسين عليه السّلام روى به جانب عراق داشت و به شتاب مىراند و به هيچ چيز عنان نمىگردانيد تا به « ذات عرق » فرود آمد ( و ذات عرق جائى است كه حاجيان عراقى از آنجا احرام بندند ) .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n( 1 ) مؤلف گويد : سرّ كلام امير المؤمنين عليه السّلام در آن وقت ظاهر شد كه در امالى طوسى روايت كرده است از عمارهء دهنى گفت : شنيدم ابا الطفيل را مىگفت مسيّب بن نجبه نزد امير المؤمنين عليه السّلام آمد و گريبان عبد اللّه بن سبا را گرفته كشان‌كشان مىآورد امير المؤمنين عليه السّلام با او گفت : چه شده است ؟ گفت : اين مرد بر خدا و رسول دروغ مىبندد . فرمود : چه مىگويد ؟\r\nمن ديگر گفتار مسيّب را نشنيدم ، اما شنيدم امير المؤمنين عليه السّلام مىفرمود : « هيهات هيهات الغضب لكن يأتيكم راكب الذّعلبة يشدّ حقوها بوضينها لم يقض تفثا من حجّ و لا عمرة فيقتلونه » ؛ و لكن نزد شما آيد سوار ناقهء تندرو كه تهيگاه آن را با تنگ بربسته تقصير حج و عمره نكرده است او را مىكشند . و مقصود او از اين كلام حسين بن على عليهما السّلام است .\r\nو چون آن حضرت به ذات عرق رسيد ( ملهوف ) بشر بن غالب را ديدار كرد از عراق مىآمد و از مردم عراق بپرسيد گفت : مردم را ديدم دلهايشان با تو و شمشيرشان با بنى اميه . آن حضرت عليه السّلام فرمود : برادر بنى اسد راست گفت هر چه خداى خواهد همان شود و هر چه اراده فرمايد به همان حكم كند .\r\n( 2 ) ( ارشاد ) چون به عبيد الله خبر رسيد كه حسين عليه السّلام از مكه روى به جانب كوفه دارد حصين بن تميم صاحب شرط يعنى رئيس پليس خود را به قادسيه فرستاد و ميان قادسيه و خفّان از يك سوى و قطقطانيّه از جانب ديگر سواران بگذاشت و پاسگاه مرتّب كرد و با مردم گفت :\r\nاينك حسين عليه السّلام به عراق خواهد آمد و محمد بن ابى طالب موسوى گفت : خبر به وليد بن عتبه امير مدينه رسيد كه حسين عليه السّلام رو سوى عراق دارد به ابن زياد نوشت : اما بعد حسين عليه السّلام به جانب عراق مىآيد او پسر فاطمه و فاطمه دختر رسول خداست مبادا آسيبى به دو رسانى و شورى بر پاى كنى بر سر خود و خويشاوندانت كه خاصّ و عامّ هرگز آن را فراموش نكنند و تا دنيا باقى است به هيچ چيز دفع آن نتوان كرد . ابن زياد التفاتى ننمود .\r\n( 3 ) و از ريّاشى نقل شده است به اسنادش از مردى گفت : حج بگذاردم و از همسفران خويش جدا گشتم تنها روانه شدم و بيراهه مىرفتم در بين راه نظرم به خيمه و خرگاهى افتاد بدان جانب شتافتم تا به نزديكترين خيمه رسيدم پرسيدم : اين خيمه‌ها از كيست ؟ گفتند : از آن حسين عليه السّلام گفتم : پسر على و فاطمه عليهما السّلام گفتند : آرى . گفتم : او خود در كدام خيمه است ؟\r\nگفتند : در فلان خيمه . نزد او رفتم ديدم بر در خيمه تكيه داده است و نامه پيش روى او است مىخواند ، سلام كردم و جواب داد گفتم : يا بن رسول اللّه پدر و مادرم فداى تو چرا در اين بيابان قفر فرود آمدى كه نه در آن گياهى است براى چراى چهار پايان و نه سنگرى جان پناه ؟\r\nفرمود : اينها مرا بترسانيدند و اين نامه‌هاى اهل كوفه است و همانها مرا مىكشند وقتى چنين\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nكردند و هيچ حرمتى را فروگزار نكردند مگر همه را بشكستند خداوند بر آنها كسى را گمارد كه آنها را بكشد و ذليل‌تر گردند از قوم امه .\r\n( 1 ) مترجم گويد : مراد قوم سبا است كه زير دست بلقيس ذليل بودند .\r\nمؤلف گويد : احتمال قوى دارد قوم امّة مصحف فرام امه باشد چنان كه از آن حضرت روايت شده است كه مىفرمود : قسم به خدا مرا رها نكنند تا خون مرا بريزند وقتى چنين كردند خداوند بر آنها گمارد كسى را كه ايشان را خوارتر كند از فرام امه . و فرام بر وزن كتاب خرقه است كه زن در ايّام معلوم به كار برد ( ارشاد ) چون حسين عليه السّلام به حاجر رسيد [ 1 
  ] از بطن الرّمة قيس بن مسهّر صيداوى را به كوفه روانه كرد .\r\nو بعضى گويند : برادر رضاعى [ 2 
  ] خود عبد اللّه بن بقطر را ، و هنوز خبر مسلم بن عقيل به او نرسيده بود و با آنها اين نامه فرستاد .\r\n( 2 ) بسم اللّه الرحمن الرحيم از حسين بن على عليهما السّلام به سوى برادرانش از مؤمنين و مسلمين ؛ سلام عليكم ، من براى شما سپاس مىگويم خدائى را كه معبودى نيست جز او اما بعد نامهء مسلم بن عقيل به من رسيد و خبر داد مرا از نيكى رأى و اجتماع اشراف و اهل مشورت شما بر يارى كردن و طلب حقّ ما از خداى عزّ و جلّ مسئلت مىكنم با ما احسان فرمايد و شما را اجر بزرگ دهد و من روز سه شنبه هشت روز گذشته از ذى حجّهء روز ترويه از مكه بيرون شدم وقتى فرستادهء من نزد شما رسد در كار خود شتاب كنيد و جدّ نماييد كه در اين روزها برسم ان شاء اللّه و السّلام عليكم و رحمة اللّه و بركاته [ 3 
  ] .\r\n( 3 ) و مسلم بيست و هفت روز پيش از كشته شدن نامه نوشته بود اما بعد آن كس كه به طلب\r\n\r\n\r\n","description":"","footnote":"\r\n[ 1 
  ] مؤلف گويد : جابر - به جيم مكسوره ميان حاء و راء هر دو مهمله - منزلى است حاج را در باديه و بطن الرّمة - بضمّ راء و تشديد ميم و گاهى به تخفيف آن - رودى است معروف در عاليهء نجد كه جادهء بصره و كوفه سوى مدينه در آنجا به هم پيوندند .\r\n[ 2 
  ] بقطر - بباء موحّدهء مضمومه بر وزن برثن صحيح است نه يقطر بصيغهء مضارع - و اگر كسى گويد حضرت امام حسين عليه السّلام شير از پستان نخورد چگونه برادر رضاعى داشت ؟ جواب گوييم : مراد آن نيست كه هيچ شير زن نخورد بلكه غالبا انگشت پيغمبر صلّى اللّه عليه و آله و سلّم را مىمكيد و گاه بود كه شير زن هم مىخورد نظير آنكه گوييم فلانى هيچ غذا نمىخورد يعنى اندك مىخورد . با اينكه حديث ضعيف است و در كافى مرسل روايت شده و آنكه مكرّر در حديث آمده است و شكّى در صحّت آن نيست آن است كه : پيغمبر صلّى اللّه عليه و آله و سلّم بسيار انگشت در دهان حسين مىگذاشت و از بعض احاديث معلوم مىشود كه اين براى بهانه شكستن نبود بلكه چيزى از انگشت آن حضرت مىتراويد .\r\nو با اين حال بعيد نيست دايه هم گرفته باشند براى آنكه هنگام ولادت حسين عليه السّلام هنوز حسن عليه السّلام شيرخوار بود . و شير حضرت زهرا عليها السّلام براى هر دو كافى نبوده است به هر حال ميان دو حديث مخالفت نيست .\r\n[ 3 
  ] مشهور ميان علماى ما آن است كه سيد الشهدا عليه السّلام مىدانست كشته مىشود و همين صحيح است سيد مرتضى ( ره ) را عقيده اين بود كه امام عليه السّلام اميد فيروزى داشت كوشش و استعانت كردن در روز عاشورا و دفاع كردن و اين نامه نوشتن را نمىتوان دليل اميدوارى آن حضرت به فتح دانست چنان كه سيد مرتضى - عليه الرحمة - اختيار فرموده است ؛ چون انسان با علم به عدم فيروزى در هر حال دست از وظيفه بر نمىدارد و دفاع از شرّ به هر طورى كه ممكن شود مىكند .\r\n","page_name":" 151 ","page_number":151},
  {"content":"\r\n\r\nآب رود با عشيرت خود دروغ نگويد از مردم كوفه هيجده هزار كس با من بيعت كردند پس آن هنگام كه نامهء من به تو رسد شتاب فرماى در آمدن .\r\nو اهل كوفه نوشتند : صد هزار شمشير به يارى تو آماده است تأخير مكن . و قيس بن مسهّر صيداوى با نامهء آن حضرت سوى كوفه روان شد تا به قادسيه رسيد حصين بن تميم او را بگرفت و سوى عبيد الله فرستاد عبيد الله گفت : به منبر بالا رو و كذّاب بن كذّاب را ناسزاگوى .\r\n( 1 ) ( ملهوف ) و در روايت ديگر است كه : چون نزديك كوفه رسيد حصين بن تميم مأمور عبيد الله راه بر او بگرفت تا تفتيش كند قيس نامه را بيرون آورد و بدريد حصين او را نزد عبيد الله فرستاد چون در جلو او بايستاد گفت : تو كيستى ؟ گفت : مردىام از شيعيان امير المؤمنين على بن ابى طالب عليه السّلام و پسرش عليهما السّلام گفت : چرا كتاب را بدريدى ؟ گفت : براى آنكه تو ندانى در آن چه نوشته است . گفت : از جانب كه بود و سوى كه نوشته ؟ گفت : از جانب حسين بن على عليهما السّلام سوى جماعتى از مردم كوفه كه نام ايشان را ندانم .\r\nابن زياد خشمگين شد و گفت : به خدا از من جدا نشوى تا نام آنان را با من بگويى يا بالاى منبر روى و حسين بن على و پدرش و برادرش عليهم السّلام را لعن كنى و گرنه تو را پاره پاره كنم .\r\nقيس گفت : اما آن قوم نامشان را نگويم اما لعن را بكنم پس به منبر بالا رفت و خداى را سپاس گفت و ستايش كرد و درود بر پيغمبر فرستاد و على و حسن و حسين عليهم السّلام را فراوان بستود و رحمت فرستاد و عبيد الله بن زياد و پدرش و ستمكاران بنى اميه را از اول تا آخر لعن و نفرين كرد آنگاه گفت : أيها الناس من فرستادهء حسينم سوى شما و او را در فلان موضع بگذاشتم اجابت او كنيد .\r\nابن زياد را خبر دادند كه او چه گفت : بفرمود او را از بالاى قصر به زمين انداختند و بمرد .\r\n( 2 ) ( ارشاد ) روايت شده است كه : او را دست بسته به زمين افكندند استخوانهايش بشكست و هنوز رمقى مانده بود كه مردى بيامد لخمى عبد الملك بن عمير نام ، سر او ببريد . گفتند : چرا چنين كردى و نكوهش كردند گفت : خواستم آسوده‌اش كنم .\r\nآنگاه حسين عليه السّلام از حاجر روانه شد به آبى رسيد از آبهاى عرب و عبد اللّه بن مطيع عدوى [ 1 
  ]\r\n\r\n\r\n","description":"","footnote":"\r\n[ 1 
  ] مؤلف گويد : عبد اللّه بن مطيع بن اسود بن حارثه قرشى در عهد نبى صلّى اللّه عليه و آله و سلّم بزاد آن هنگام كه اهل مدينه بنى اميه را بيرون كردند در ايّام يزيد بن معاويه او رئيس قريش بود و عبد اللّه بن حنظله رئيس انصار وقتى اهل شام بر مردم مدينه پيروز شدند روز حرّه عبد اللّه بن مطيع بگريخت و در مكه به عبد اللّه زبير پيوست و از ياران او بود با ابن زبير كشته شد او هم با او كشته شد و در دلاورى و چالاكى در ميان قريش سر آمد همه بود .\r\nو مترجم گويد : سابقا در اول فصل چهارم ملاقات عبد اللّه مطيع با امام بگذشت با اندكى اختلاف و به نظر من اين گونه روايات در كمال اعتبار است و اصل واقعهء منقوله قطعا صحيح ؛ چون به دو طريق دو راوى با اختلاف در خصوصيات را ممكن نيست از يكديگر گرفته باشند و اختلاف آنها محمول بر آن است كه خصوصيّت را فراموش كرده‌اند مثلا عبد اللّه مطيع پيش از خروج از مدينه امام عليه السّلام را ملاقات\r\n","page_name":" 152 ","page_number":152},
  {"content":"\r\n\r\nبدانجا فرود آمده بود چون حسين عليه السّلام را ديد گفت : پدر و مادرم فداى تو يا بن رسول اللّه براى چه آمدى و او را فرود آورد و پذيرايى كرد . حسين عليه السّلام فرمود : معاويه بمرد چنان كه خبر آن به تو رسيد اهل عراق سوى من نامه نوشتند و مرا بخواندند . عبد اللّه گفت : تو را به خدا يا بن رسول اللّه مگذار حرمت اسلام شكسته شود تو را سوگند مىدهم كه پاس حرمت قريش و حرمت عرب را بدار و اللّه اگر اين ملك كه در دست بنى اميه است طلب كنى تو را مىكشند و اگر تو را بكشند پس از تو از هيچ كس بيم ندارند و اللّه اين حرمت اسلام است كه شكسته مىشود و حرمت قريش و حرمت عرب ، چنين مكن و به كوفه مرو و خويشتن را در دسترس بنى اميه مگذار .\r\nحسين عليه السّلام ابا فرمود مگر از رفتن و به فرمان عبيد الله راهها را ميان واقصه تا راه بصره و راه شام بسته و گرفته بودند نمىگذاشتند كسى از آن خطّ بگذرد و بيرون رود يا به درون آيد و حسين عليه السّلام مىآمد خبر از عراق نداشت تا باديه‌نشينان را ديد خبر بپرسيد گفتند : ما هيچ نمىدانيم مگر اينكه نمىتوانيم درون برويم يا بيرون آييم پس آن حضرت همچنان بيامد .\r\n( 1 ) ( ملهوف ) و روايت شده است كه : چون به خزيميّه فرود آمد يك شبانه روز آنجا بماند چون بامداد شد خواهرش زينب - عليها سلام - روى به دو كرد و گفت : آيا به تو خبر دهم كه دوش چه شنيدم ؟ حسين عليه السّلام فرمود : چه شنيدى ؟ گفت : در نيمه‌هاى شب براى حاجتى بيرون رفتم شنيدم هاتفى مىگفت :\r\n الا يا عين فاحتفلى بجهد * و من يبكى على الشّهداء بعدى\r\nعلى قوم تسوقهم المنايا * به مقدار الى انجاز وعد \r\n[ 1 
  ] حسين عليه السّلام فرمود : اى خواهر هر چه خداى مقدّر فرمود همان مىشود پس از آن حسين عليه السّلام آمد تا نزديكى آبى بالاى زرود .\r\n( 2 ) و ابو مخنف گفت : حديث كرد مرا سدّى از مردى فزارى گفت : به عهد حجّاج بن يوسف در سراى حارث بن ابى ربيعه بوديم و اين خانه در محلّ خرمافروشان بود و بعد از زهير بن القين بجلى از بنى عمرو بن يشكر از بجيله منتزع شده بود و اهل شام بدانجا نمىآمدند ما در آن سراى پنهان بوديم سدّى گفت : من با آن مرد فزارى گفتم : مرا خبر ده از آمدن خودت با حسين\r\n\r\n\r\n","description":"","footnote":"\r\nكرد يا در بين راه مكه و كوفه اصل ملاقات چون دو شاهد دارد مسلّم است اما اگر روايتى را دو راوى به يك لفظ نقل كنند به احتمال غالب يكى از ديگرى اخذ كرده است و آن به منزلت يك راوى است .\r\n[ 1 
  ] يعنى اى چشم بكوش و از اشك پر شو . كيست بعد از من بر اين شهيدان بگريد جماعتى كه مرگ آنها را مىكشاند . چنان كه خدا مقدار كرده است تا وعدهء او راست گردد .\r\n","page_name":" 153 ","page_number":153},
  {"content":"\r\n\r\nبن على عليه السّلام گفت : با زهير بن قين بجلى از مكه بيرون آمديم و در راه با حسين بن على عليهما السّلام با هم بوديم بر ما هيچ چيز ناخوشتر نبود از اينكه در يك منزل با آن حضرت فرود آييم هر وقت حسين عليه السّلام به راه مىافتاد زهير در جاى مىماند و هر وقت حسين عليه السّلام فرود مىآمد زهير پيشتر روانه مىشد تا روزى در منزلى فرود آمديم كه چاره نداشتيم جز اينكه با هم در آنجا منزل كنيم پس حسين عليه السّلام در جانبى فرود آمد و ما در جانبى نشسته بوديم و طعامى كه داشتيم مىخورديم رسول حسين عليه السّلام بيامد و سلام كرد و در آمد و گفت : اى زهير ابو عبد اللّه الحسين مرا سوى تو فرستاد تا نزد او برمت . هر يك از ما آنچه در دست داشت بينداخت مانند اينكه مرغ بر سر ما نشسته باشد [ 1 
  ] .\r\n( 1 ) ابو مخنف گفت : دلهم بنت عمر و زوجهء زهير براى من حكايت كرد كه : من با زهير گفتم :\r\nپسر پيغمبر سوى تو مىفرستد نزد او نمىروى سبحان اللّه برخيز و برو سخن او را بشنو و بازگرد .\r\nزن گفت : زهير بن قين برفت و ديرى نگذشت شادان و خرّم بازگشت و فرمود : تا چادر و باروبنهء او را برداشتند و سوى حسين عليه السّلام بردند و به زوجه‌اش گفت : انت طالق به خاندان خويش ملحق شو كه من نمىخواهم از ناحيت من به تو جز خوبى رسد ( ملهوف ) و من قصد صحبت حسين عليه السّلام كردم تا خويش را فداى او كنم و جان خود را وقايه او سازم پس مال زن را به او داد و به يكى از بنى اعمامش سپرد تا او را به اهلش برساند زن برخاست و بگريست و وداع كرد با شوهر خود و گفت : خدا يار و ياور تو باشد و خير پيش تو آورد از تو همين خواهم كه مرا روز قيامت نزد جدّ حسين - صلوات اللّه عليهما - ياد كنى .\r\n( 2 ) ( طبرى ) آنگاه زهير با اصحاب خود گفت : هر كس دوست دارد با من آيد و گرنه اين آخر عهد من است با او و اين قصّه براى شما بگويم كه ما غزو بلنجر كرديم خداوند فتح نصيب ما فرمود و غنيمت‌ها به چنگ آورديم پس سلمان باهلى با ما گفت : ( در بعضى روايات سلمان فارسى رضى اللّه عنه است ) آيا شاد شديد از اين فتح كه نصيب شما شد و غنيمتها كه بدان رسيديد ؟ گفتيم : آرى . گفت : وقتى سيّد جوانان آل محمد صلّى اللّه عليه و آله و سلّم را در يابيد به قتال با او بيشتر شاد شويد از اين غنائم كه شما را رسيد امّا من شما را به خدا مىسپارم .\r\nزهير گفت : سلمان پيوسته پيشاپيش آن مردم بود تا شهيد شد رضوان اللّه عليه .\r\n\r\n\r\n","description":"","footnote":"\r\n[ 1 
  ] عبارت از سكوت و آرامش است چنان كه ما در فارسى گوييم : مانند نقش ديوار . و گويند : شتران را چون كنه بر سر بسيار شود و آرام از آنها ببرد بعضى مرغان بر سر آنها نشينند و آن كنه‌ها را به منقار برگيرند و شتر در آن حال هيچ جنبش نكند تا مرغ نرمد و آن كنه‌ها را تمام برچيند .\r\n","page_name":" 154 ","page_number":154},
  {"content":"\r\n\r\nو در قمقام گويد : ( به نقل از معجم البلدان ) بلنجر بر وزن سفر جل شهرى است در بلاد خزر پشت باب الابواب .\r\n( در بند قفقاز ) گويند : عبد الرّحمن بن ربيعه آن را بگشود .\r\n( 1 ) و بلادرى گويد : سلمان بن ربيعهء باهلى و از آنجا هم گذشت تا پشت بلنجر با خاقان و لشكريانش دچار گشت و سلمان و اصحاب او كه چهار هزار مرد بودند همه كشته شدند در آغاز كار تركان از آنها ترسيده بودند و مىگفتند اينها فرشته‌اند سلاح بر تن آنها كارگر نيست و اتّفاقا تركى در جنگلى پنهان شد و بر مسلمانى تير افكند و او را بكشت در ميان قوم خود فرياد بزد كه اينها هم مىميريد چنان كه شما مىميريد از چه مىترسيد پس حمله كردند و در هم آويختند تا عبد الرّحمن كشته شد و سلمان علم برداشت و پيوسته جنگ مىكرد تا توانست برادر خود را در نواحى بلنجر به خاك سپارد و خود با بقاياى مسلمانان از راه گيلان بازگشت ( عبد الرّحمن بن جمانه بابلى گفته است :\r\n و انّ لنا قبرين قبر بلنجر * و قبر بصينستان يا لك من قبر\r\nفهذا الّذى بالصّين عمّت فتوحه * و هذا الّذى يسقى به سبل القطر \r\nو مراد از بيت اخير آن است كه تركان چون عبد الرّحمن بن ربيعه و بعضى گويند ) سلمان ربيعه [ 1 
  ] و اصحاب او را كشتند در هر شب نورى بر مصارع آنها مشاهده مىگرديد و سلمان بن\r\n\r\n\r\n","description":"","footnote":"\r\n[ 1 
  ] مترجم گويد : عبارت بين الهلالين در نسخهء نفس المهموم سقط شده است ما از معجم البلدان نقل كرديم و قمقام هم از آن كتاب نقل كرده است و براى سقط چند سطر و تصحيف كلمهء قبل به قتل معنى متناقض و مغشوش گرديده است .\r\nو ياقوت گويد : مراد از قبر چين قبر قتيبة بن مسلم باهلى است و شرح فتوح وى در مشرق و سفير فرستادن او براى امپراطور چين بعد از اين بيايد ان شاء اللّه ابن عبد البرّ گويد : عبد الرحمن بن ربيعهء باهلى معروف به ذى النور برادر سلمان بن ربيعه است و از او كلانتر بود به سال و عمر بن الخطّاب او را عمل باب الابواب داده و قتال تركان را به دو گذاشت و او در بلنجر در زمان خلافت عثمان هشت سال گذشته از خلافت او كشته شد انتهى ملخصا .\r\nو ابن حجر گويد : چون بر تركان هجوم برد و گفتند : اينها جرأت نكردند بر ما هجوم آورند مگر براى اينكه فرشتگان با آنها هستند و عبد الرّحمن در آن بلاد مدفون شد و تاكنون مردم به قبر او براى طلب باران توسّل مىجويند و از اينها معلوم مىشود سالها وى والى قفقاز و خزر بوده است او را پيش از كشته شدن هم ذى النور مىگفتند و قبر او هم در بلنجر است نه آنكه صندوقى نهند و به گرگان برند .\r\nو دربارهء سلمان برادر عبد الرحمن گويند : وى را عمر قضاى كوفه داد پيش از شريح .\r\nو از ابى وائل روايت كرده‌اند كه گفت : چهل روز نزد او رفتم وقتى قاضى كوفه بود نزد او خصمى نديدم . و از اينجا توان دانست صلاح و امانت مردم آن عصر را . و گويند : عمر اسبان را به وى سپرده بود او را سلمان الخيل مىگفتند و او در غزوه بلنجر امير لشكر بود .\r\nابو وائل گفت : در آن غزا با او بودم ما را از بار گذاشتن بر چهار پايان غنيمت منع كرد اما اجازت داد غربال و الك و ريسمان را به كار بريم .\r\nابن عبد البر گويد : سلمان در بلنجر در بلاد ارمنيّه در سال 28 يا 29 در زمان خلافت عثمان كشته شد و عمر او را فرستاده بود پس معلوم گرديد سلمان و برادرش هر دو در آن غزا كشته شدند .\r\nو بعضى اصحاب فتوح گفته‌اند : سلمان زنده از آن غزوه بازگشت و جسد برادر خود را همراه آورد تا جرجان . و از سخنان عبد الرحمن است\r\n","page_name":" 155 ","page_number":155},
  {"content":"\r\n\r\nربيعه را در صندوقى گذاشتند هر وقت خشكسالى مىشد به وسيلهء او طلب باران مىكردند .\r\n( 1 ) و در تذكرهء سبط است كه : زهير بن قين با حسين عليه السّلام كشته شد و زن او با غلامى كه داشت گفت : برو مولاى خود را به خاك سپار . آن غلام برفت و ديد حسين عليه السّلام برهنه است . گفت :\r\nمولاى خود را كفن كنم و حسين عليه السّلام را بگذارم نه به خدا ، پس حسين عليه السّلام را كفن كرد و زهير را كفنى ديگر پوشيد .\r\n( 2 ) ( ارشاد ) عبد اللّه بن سليمان و منذر بن مشمعلّ اسديّين روايت كردند كه : ما حج گذارديم و همهء همت ما آن بود كه پس از حج در راه به حسين عليه السّلام ملحق شويم تا ببينيم كار او به كجا مىانجامد پس ناقه‌ها را به شتاب مىرانديم تا در زرود به آن حضرت نزديك گشتيم ناگاه مردى از اهل كوفه پديدار گشت هنگامى كه حسين عليه السّلام را ديد از راه كناره كرد آن حضرت اندكى بايستاد گويا ديدار او مىخواست اما مثل اينكه پشيمان شد او را بگذاشت و بگذشت و ما هم بگذشتيم .\r\n( 3 ) باز يكى از ما به ديگرى گفت : نزد آن مرد شويم و او را از خبر كوفه بپرسيم كه از آن آگاه است پس رفتيم تا به او رسيديم و گفتيم : السّلام عليك . گفت : عليكما السّلام . گفتيم : از كدام قبيله‌اى ؟ گفت : اسدى . گفتيم : ما نيز اسدى هستيم نام تو چيست ؟ گفت : بكر بن فلان . ما هم نام و نسب گفتيم و پرسيديم از خبر مردم در كوفه گفت : آرى خبر دارم از كوفه بيرون نيامدم مگر مسلم بن عقيل و هانى بن عروه را كشته بودند و ديدم پاى آنها را گرفته در بازار مىكشيدند پس روى به حسين عليه السّلام آورديم و به دو رسيديم و با هم مىرفتيم تا شب در منزل ثعلبيّه فرود آمد ما نزديك او شديم و سلام كرديم جواب سلام داد گفتيم : يرحمك اللّه ما خبرى داريم اگر خواهى آشكارا بگوييم و اگر خواهى پنهان پس سوى ما و سوى اصحاب خود نگريست و گفت : من از اينها چيزى پنهان ندارم . گفتيم : آن سوار كه ديشب رو به سوى ما مىآمد ديدى ؟\r\nفرمود : آرى خواستم از او چيزى پرسم ، گفتيم : ما خبر آن دو را براى تو آورديم و آن سؤال كه خواستى كرديم مردى است از قبيلهء ما صاحب رأى و راستگو و خردمند مىگفت : از كوفه بيرون نيامدم تا مسلم بن عقيل و هانى بن عروه را كشته بودند و ديدم پاهايشان را گرفته در بازار مىكشيدند .\r\n\r\n\r\n","description":"","footnote":"\r\nوقتى شهريار حاكم باب الابواب ( در بند ) با او گفت : ما راضى هستيم كه تركان به ما زحمتى ندهند و ما هم متعرض آنها نشويم . عبد الرحمن گفت : و ليكن ما راضى نيستيم مگر اينكه در مملكت آنها درآييم و با آنها جنگ كنيم و اللّه با ما گروهى هستند كه اگر امير ما فرمان دهد پيش رويم تا داخل مملكت روم . شهريار پرسيد : اينها چه كسانند ؟ گفت : گروهى كه صحبت رسول خدا - صلّى اللّه عليه و آله - را دريافتند و با نيّت در اسلام در آمدند و كار هميشه در دست آنهاست و فيروزى با آنها تا كسى بر آنها غالب گردد و خوى آنها را بگرداند و از اين حال كه دارند اعراض كنند .\r\n","page_name":" 156 ","page_number":156},
  {"content":"\r\n\r\n( 1 ) حضرت فرمود :  إِنَّا لِلَّهِ وَ إِنَّا إِلَيْهِ راجِعُونَ  رحمة اللّه عليهما و چند بار اين كلام را تكرار فرمود پس به او گفتيم : تو را به خدا با اهل بيت از همين جاى بازگرد كه در كوفه يار و ياور و شيعه ندارى مىترسيم مردم كوفه به دشمنى تو برخيزند .\r\nآن حضرت سوى اولاد عقيل نگريست و فرمود : رأى شما چيست كه مسلم كشته شده است ؟ گفتند : سوگند به خدا كه بازنمىگرديم مگر آنكه خون او را بخواهيم يا همان كه او چشيد ما نيز بچشيم . پس حسين عليه السّلام روى به جانب ما كرد و فرمود : زندگى بعد از اينها گوارا نيست دانستيم كه عزم رفتن دارد گفتيم : خداى تعالى تو را خير پيش آورد . گفت : رحمكما اللّه .\r\nياران گفتند : سوگند به خدا كه تو چون مسلم بن عقيل نيستى اگر به كوفه روى مردم سوى تو بيشتر شتابند ؛ آن حضرت خاموش بماند آنگاه منتظر بود تا وقت سحر با غلامان و خادمان فرمود آب بيشتر برگيرند و كوچ كنند .\r\n( 2 ) ( ملهوف ) و روايت شده است كه : چون صبح شد مردى از اهل كوفه مكنّى به ابى هرّه ازدى را ديدند آمد بر او سلام كرد و گفت : يا بن رسول اللّه چه باعث شد كه از حرم خدا و جدّت صلّى اللّه عليه و آله و سلّم بيرون آمدى ؟ حسين عليه السّلام فرمود : ويحك يا ابا هرّة بنى اميه مال مرا گرفتند صبر كردم و مرا ناسزا گفتند صبر كردم خواستند خون مرا بريزند بگريختم قسم به خدا كه اين گروه ستمكار مرا مىكشند و خداى تعالى بر آنها جامهء مذلّت پوشاند و شمشيرى تيز بر سر آنها گمارد و مسلّط كند بر آنها كسى را كه زير دست او ذليل‌تر باشند از قوم سبا كه زنى مالك آنها شد و در مال و خون آنها حكم مىكرد .\r\n( 3 ) و شيخ اجلّ ابو جعفر كلينى روايت كرده است از حكم بن عتيبه گفت : مردى حسين بن على عليه السّلام را در ثعلبيه ديد و نزد او آمد و سلام كرد حسين عليه السّلام فرمود : از كدام شهرى ؟ گفت : از مردم كوفه . گفت : قسم به خدا اى برادر كوفى اگر در مدينه تو را ديده بودم اثر جبرئيل را در سراى خود وقت نزول وحى بر جدّمان به تو مىنمودم اى برادر كوفى آيا سرچشمهء علم مردم از پيش ما باشد و آنها بدانند و ما ندانيم چنين نخواهد شد ؟ . ( حكم بن عتيبه كندى قاضى كوفه بود و به سال 115 در گذشت و نزد اهل سنت مقامى بلند دارد ) .\r\nباز آن حضرت رفت تا منزل زباله و خبر كشته شدن عبد اللّه بن بقطر به دو رسيد .\r\n( ملهوف ) و در روايتى خبر مسلم به دو رسيد .\r\n( 4 ) ( ارشاد ) و نوشته‌اى بيرون آورد و براى مردم بخواند : بسم اللّه الرحمن الرحيم اما بعد ما را خبرى رسيد جانسوز و دلخراش كه مسلم بن عقيل و هانى بن عروه و عبد اللّه بن بقطر كشته شدند و شيعيان ما را بىياور گذاشتند هر كس از شما خواهد بازگردد بر او حرجى نيست و\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nتهدّى ندارد پس مردم پراكنده شدند و از راست و چپ راه بيابان پيش گرفتند تنها همانها كه از مدينه آمدند و اندكى از مردم ديگر كه در راه بدانها پيوسته بودند بماندند اين كار براى آن كرد كه گروهى از اعراب مىپنداشتند به شهرى مىروند كار آن راست شده و مردم آن شهر به فرمان او در آمده و نخواست با او همراه باشند مگر آنان كه بدانند كه چه در پيش دارند .\r\n( 1 ) مؤلف گويد : شايد براى همين بود كه بسيار ياد مىكرد يحيى بن زكريا را اشاره به اينكه كشته مىشود و سرش را هديه مىبرند چنان كه سر يحيى را .\r\n( 2 ) و در مناقب از على بن الحسين عليه السّلام روايت كرده است كه گفت : با حسين عليه السّلام خارج شديم و در هيچ منزل فرود نيامد و كوچ نكرد مگر از يحيى بن زكريا ياد فرمود و روزى گفت : از پستى دنيا نزد خداست كه سر يحيى را نزد زنا كارى از زناكاران بنى اسرائيل هديه بردند .\r\nدر حبيب السير مسطور است كه : چون حضرت به منزل زباله رسيد قاصد عمر بن سعد بن ابى وقّاص به شرف خدمت اختصاص يافته مكتوب او را رسانيد و قصّهء شهادت مسلم و ابن عروه و واقعه قيس مسهّر به تحقيق انجاميد .\r\nو ابو حنيفهء دينورى گويد : چون آن حضرت به زباله رسيد قاصد فرستاده محمد اشعث و عمر بن سعد وى را دريافت و آن نامه كه مسلم ( رض ) از ايشان خواسته بود بنويسند بياورد كه كار مسلم به كجا رسيد و اهل كوفه بعد از بيعت او را رها كردند و مسلم اين در خواست را از محمد بن اشعث كرده بود و چون نامه بخواند و صحّت خبر آشكار گرديد قتل مسلم و هانى بر او سخت ناگوار آمد و آن فرستاده قتل قيس بن مسهّر را هم بگفت و آن حضرت قيس را از بطن الرّمة فرستاده بود و گروهى مردم در منازل بين راه همراه شده بودند به گمان اينكه آن حضرت يار و معينى دارد و در كوفه وقتى خبر مسلم شنيدند پراكنده شدند و با او نماند مگر خواصّ اصحاب .\r\n( 3 ) ( ارشاد ) چون سحر شد اصحاب خود را فرمود : آب بسيار برداريد . و به راه افتاد تا از بطن العقبه بگذشت فرود آمد پيرمردى از بنى عكرمه را ديد نامش عمرو بن لوذان از آن حضرت پرسيد : آهنگ كجا دارى ؟ حسين عليه السّلام جواب داد : كوفه . پيرمرد گفت : تو را به خدا سوگند بازگرد كه جز سر نيزه و دم شمشير چيزى در پيش ندارى اين مردم كه سوى تو فرستادند اگر رنج قتال را از تو كفايت كرده بودند و كارها را آماده ساخته نزد آنها مىرفتى صواب بود اما با اين حال كه عرض كردم رأى من اين نيست كه بدان جانب روى .\r\nحسين عليه السّلام فرمود : يا عبد اللّه رأى صواب بر من پوشيده نيست و لكن فرمان الهى چنان است كه هيچ‌كس با او بر نيايد . آنگاه فرمود : قسم به خدا مرا رها نكنند تا خون مرا بريزند و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nچون چنين كردند خداوند بر آنها كسى را برگمارد كه از همهء فرقه‌هاى مردم خوارتر گردند .\r\nو شيخ ابو القاسم جعفر بن محمد بن قولويه قمى - عطّر اللّه مرقده - روايت كرده است از ابى عبد اللّه جعفر بن محمد صادق عليه السّلام كه : چون حضرت حسين بن على عليه السّلام بر عقبه بطن بالا رفت اصحاب خود را گفت : من خود را كشته بينم . گفتند : چگونه يا ابا عبد اللّه ؟ فرمود : خوابى ديدم . گفتند : چه بود ؟ فرمود : ديدم سگانى مرا مىدريدند و در آن ميانه سگى بود دو رنگ .\r\nآنگاه آن حضرت رفت تا منزل شراف .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n( 1 )\r\n\r\nفصل سيزدهم / در ذكر ديدار حرّ بن يزيد رياحى حضرت سيد الشهداء عليه السّلام را و بازداشتن آن حضرت از رفتن به كوفه\r\n( ارشاد ) آنگاه امام عليه السّلام تا نيمهء روز راه رفتند در آن هنگام يك تن از ياران تكبير گفت حسين عليه السّلام فرمود : اللّه اكبر براى چه تكبير گفتى ؟ گفت : درختهاى خرما بينم .\r\nگروهى از اصحاب عرضه داشتند : به خدا سوگند كه در اينجا ما هرگز نخل نديده‌ايم .\r\nحسين عليه السّلام فرمود : چه مىپنداريد و آن چيست ؟ گفتند : گمان داريم گوش اسبان است .\r\nحسين عليه السّلام فرمود : من همچنين بينم ؛ آنگاه پرسيد : در اين زمين پناهگاهى هست كه آن را در پس پشت قرار دهيم و با اين مردم از يك جانب روبرو شويم ؟ گفتند : آرى در اين جانب ذو حسم است و آن كوهى است ( حسم به ضمّ حاء مهمله و فتح سين يا بضمّ هر دو در بعضى نسخ حسمى بر وزن ذكرى ) از سوى چپ سير فرماى كه اگر زودتر بدان رسيدى مراد حاصل است .\r\n( 2 ) پس امام عليه السّلام به جانب چپ گراييد و ما هم به سوى چپ روانه شديم به اندك مدّتى گردن اسبان نمايان گشت و ما تشخيص داديم و چون ديدند ما راه بگردانيده‌ايم آنها هم سوى ما بگرديدند نوك نيزهء آنها مانند مگس عسل و پرچمها مانند بال مرغان بود و به جانب ذو حسم شتافتيم ما پيشتر رسيديم از ايشان و امام فرمود خيمه و خرگاه بر افراشتند و آن مردم كه نزديك هزار سوار بودند با حرّ بن يزيد تميمى مىآمدند تا در مقابل ما بايستادند در گرماى نيمروز حسين عليه السّلام و اصحاب او عمامه بر سر بسته و شمشير حمايل كرده بودند امام به ياران فرمود : اين جماعت را آب دهيد مردان را سيراب كنيد و اسبان را اندكى تشنگى بنشانيد چنين كردند كاسه و طشت مىآوردند و از آب پر مىكردند و نزديك اسبان مىبردند چون اسبى سه يا چهار يا پنج جرعه مىنوشيد از آن اسب دور كرده نزديك اسب ديگر مىبردند تا همهء اسبان را آب دادند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n( 1 ) على بن طعان محاربى گفت : آن روز با حرّ بودم و آخر همه آمدم چون حسين عليه السّلام تشنگى من و اسب مرا ديد فرمود : راويه را بخوابان . من مراد آن حضرت را ندانستم چون راويه به زبان ما مشگ را گويند و به زبان مردم حجاز آن شتر كه مشگ آب را بر او بار كنند و مشگ خواباندنى نيست چون امام توجّه كرد كه من نفهميدم فرمود : برادرزاده شتر را بخوابان من شتر را خوابانيدم و فرمود : بنوش و من هر چه مىخواستم بنوشم آب بيرون مىريخت حسين عليه السّلام فرمود : اخنث السّقاء يعنى مشگ را بگردان من ندانستم چه كنم خود برخاست و مشگ را بگردانيد و من آب نوشيدم و اسب را سيراب كردم .\r\n( 2 ) حرّ بن يزيد از قادسيه آمده بود و عبيد الله بن زياد حصين بن تميم [ 1 
  ] را فرستاده بود و در قادسيه نشانيده و حرّ بن زيد را گفته بود با هزار سوار در مقدمه به استقبال امام عليه السّلام فرستند و حرّ همچنان در پيش آن حضرت ايستاده بود تا هنگام نماز ظهر شد امام عليه السّلام حجّاج بن مسروق را فرمود اذان بگويد اذان بگفت و هنگام اقامه حسين عليه السّلام بيرون آمد با ازار و ردا و نعلين خداى را سپاس گفت و ستايش كرد آنگاه فرمود : اى مردم من نزد شما نيامدم تا وقتى كه نامه‌هاى شما به من رسيد و فرستادگان شما آمدند كه نزد ما آى ما امامى نداريم شايد به سبب تو خداوند ما را بر صواب و حق جمع كند اگر بر همان عهد و پيمان استوار هستيد بازنماييد كه مايهء اطمينان من باشد و اگر نه بر آن عهديد كه بوديد و آمدن مرا ناخوش داريد از همين جاى بازمىگردم و بدان جايى كه بودم مىروم هيچ‌يك كلمه‌اى در جواب نگفت .\r\nپس مؤذّن را فرمود : اقامه گوى او اقامهء نماز گفت پس به حرّ فرمود : مىخواهى با اصحاب خود نماز گزارى ؟ گفت : نه بلكه تو نمازگزار و ما همه با تو نماز گزاريم . پس حسين عليه السّلام نماز گزارد و آنان اقتدا كردند .\r\n( 3 ) آنگاه به خيمه در آمد و اصحاب گرد او بگرفتند و حرّ به جاى خود بازگشت و داخل خيمه\r\n\r\n\r\n","description":"","footnote":"\r\n[ 1 
  ] مترجم گويد : حصين - به صيغهء تصغير بن نمير - بر وزن زبير - در كتب شيعه به همين ضبط معروف است و در بعضى روايات تميم به جاى نمير آمده است .\r\nو ابن حجر در اصابه از هشام بن كلبى نسب او را چنين آورده است حصين بن نمير بن فاتك بن لبيد بن جعفر بن حارث بن سلمة بن سكانه .\r\nو در بسيارى از مواضع كتاب هم تميم مرقوم است و مردى در زمان پيغمبر صلّى اللّه عليه و آله و سلّم به نام حصين بن نمير معروف است و در نام پدر او شبهه نيست و او همان است كه از تمر صدقه بدزديد و مردى ديگر به همين نام و نسب امير قتال مكه بود از جانب يزيد و شك در اين است كه رئيس شرطه عبيد الله زياد كه در كربلا حاضر بود همين مرد است كه از جانب يزيد امير قتال مكه بود يا ديگرى است اگر اوست نامش حصين بن نمير است و اگر غير اوست حصين بن تميم ( رجوع به صفحه 25 سطر 9 شود ) آنچه به نظر ما مىرسد آن است كه مرد صحابى ابن نمير است و نسب او معلوم نيست و در زمان يزيد بن معاويه دو نفر حصين نام بودند يكى حصين بن نمير سكونى امير جنگ مكه كه نسب او را ابن كلبى نقل كرديم و ابن عساكر گفته است و اين همان حصين بن نمير صحابى است . دوم حصين بن تميم ابن اسامة بن زهير بن وريد تميمى كه رئيس شرطه ابن زياد و در كربلا حاضر بود .\r\n","page_name":" 161 ","page_number":161},
  {"content":"\r\n\r\nشد كه براى او برافراشته بودند و گروهى از ياران گرد وى فراهم شدند و باقى به صفهاى خود بازگشتند و هر يك لگام اسب خود بگرفت و در سايه‌اش بنشست باز مؤذّن براى نماز عصر اذان گفت و اقامه و حسين عليه السّلام را پيش داشتند و با همه نماز بگزارد . آنگاه روى بدانها نمود و خداى را سپاس گفت و ستايش كرد پس از آن فرمود : اما بعد اى مردم اگر از خداى بترسيد و حق را براى اهلش بشناسيد خداى تعالى بيشتر از شما راضى گردد و ما اهل بيت محمّد صلّى اللّه عليه و آله و سلّم اولى تريم به تصدّى امر خلافت از اين مدّعيان مقامى كه از آن آنها نيست و ميان شما به ستم و زور رفتار مىكنند و اگر از حق ابا داريد و ما را نمىپسنديد و حق ما را نمىشناسيد و رأى شما اكنون غير از آن است كه در نامه‌ها فرستاده بوديد و فرستادگان شما گفتند از نزد شما بر مىگردم .\r\n( 1 ) حرّ گفت : سوگند به خدا كه من از اين نامه‌ها و فرستادگان كه مىگويى چيزى نمىدانم .\r\nحسين عليه السّلام به يك نفر از همراهان گفت : اى عقبة بن سمعان آن خرجين را كه نامه‌هاى ايشان در آن است حاضر كن . او خرجين را انباشته از نامه‌ها بياورد و نزد او ريخت حرّ گفت : ما از اينها كه نامه نوشته‌اند نيستيم ما را فرموده‌اند چون تو را ديديم از تو جدا نشويم تا تو را نزد عبيد الله زياد به كوفه بريم .\r\nحسين عليه السّلام فرمود : مرگ به تو نزديكتر است از اين ، آنگاه اصحاب خود را فرمود : سوار شويد سوار شدند و بايستاد تا زنان هم سوار گشتند و اصحاب را گفت : بازگرديد چون خواستند بازگردند آن مردم بر او راه بگرفتند حسين عليه السّلام فرمود : اى حرّ مادرت به عزاى تو نشيند چه مىخواهى ؟ حرّ گفت : اگر ديگرى از عرب اين كلمه را با من گفته بود در مثل اين حالت نام مادر او را مىبردم هر كه باشد و ليكن نام مادر تو نتوان برد مگر به بهترين وجه .\r\nحسين عليه السّلام فرمود : چه مىخواهى ؟\r\nحرّ گفت : مىخواهم تو را نزد عبيد الله برم .\r\nامام فرمود : به خدا قسم با تو نيايم .\r\n( 2 ) حرّ گفت : به خدا قسم تو را رها نكنم . سه بار سخن تكرار كردند چون گفتگو دراز شد حرّ گفت : مرا به قتال امر نكردند همين اندازه مأمورم از تو جدا نشوم تا به كوفه‌ات برم اكنون كه از كوفه آمدن ابا دارى راهى برگزين كه نه به كوفه روى و نه به مدينه بازگردى و اين راه طريق عدالت است ميان من و تو تا من به امير نامه نويسم و تو نيز نامه به يزيد يا عبيد الله فرستى شايد خداوند امرى پيش آورد كه من بىگزند بر هم و مبتلا به كار تو نشوم . پس از اين راه سير كن .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nآن حضرت از راه عذيب و قادسيه به جانب چپ عنان تافت و حرّ با همراهان با وى مىرفتند .\r\n( 1 ) طبرى گويد : ابو مخنف از ابى الغيرار نقل كرد كه : حسين عليه السّلام در بيضه براى اصحاب خود و همراهان حرّ خطبه خواند خداى را سپاس گفت و ستايش كرد آنگاه گفت : اى مردم ! پيغمبر فرمود : هر كس ببيند سلطان جائرى را كه محرّمات الهى را حلال شمارد و عهد خداى را بشكند و مخالفت سنت رسول خدا صلّى اللّه عليه و آله و سلّم كند و رفتار وى با بندگان خدا با ستم و گناه باشد هر كس انكار نكند بر او به گفتار و كردار بر خداوند لازم است كه آن ظالم را به هر جا مىبرد او را هم بدان جاى برد و اين گروه بنى اميّه فرمان شيطان را پيروى كرده‌اند و اطاعت خداى را بگذاشته و فساد نمودند حدود خدا را معطّل گذاشتند فيء را منحصر به خود ساختند ، حرام خدا را حلال و حلال خدا را حرام كردند و من اولىترين مردمم به نهى كردن و بازداشتن آنها و شما نامه‌ها به من نوشتيد و فرستادگان شما نزد من آمدند و گفتند كه شما با من بيعت كرده‌ايد و مرا تسليم نمىكنيد و تنها نمىگذاريد اكنون اگر بر بيعت و پيمان خود پايداريد راه صواب همين است كه من حسينم پسر على و فاطمه دختر رسول خدا - صلوات اللّه عليهم - « نفسى مع انفسكم و اهلى مع اهليكم فلكم فيّ اسوة » : من خود با شمايم و يكى از شما ، و خاندان من با خاندانهاى شماست و من سر مشق و پيشواى شما در زندگانى ، يعنى ما فىء را به خود اختصاص نمىدهيم و صرف خاندان خود نمىكنيم بلكه مانند يكى از شما زندگى مىكنيم تا شما به ما تأسّى كنيد در ترك اسراف و تجمّل و اگر چنين نكنيد و بر عهد خود استوار نباشيد و آن را بشكنيد و بيعت از خود برداريد به جان خودم قسم كه از شما عجيب نيست با پدر و برادر و پسر عمّم مسلم همين كرديد هر كس فريب شما را خورد ناآزموده مردى است . شما از بخت خود روى گردان شديد و بهرهء خود را از دست داديد هر كس پيمان شكند زيان پيمان‌شكنى هم بر خود او است و خداوند به زودى مرا بىنياز گرداند از شما و السّلام عليكم و رحمة اللّه و بركاته .\r\n( 2 ) ( طبرى ) عقبة بن ابى الغيرار گفت : حسين عليه السّلام در ذى حسم برخاست و سپاس خداى بگفت و او را ستايش كرد آنگاه گفت :\r\n« امّا بعد انّه قد نزل من الامر ما قد ترون و انّ الدّنيا قد تنكّرت و أدبر معروفها و استمرّت حذّاء فلم يبق منها الّا صبابة كصبابة الاناء و خسيس عيش كالمرعى الوبيل الا ترون انّ الحقّ لا يعمل به و انّ الباطل لا يتناهى عنه ليرغب المؤمن في لقاء اللّه محقّا فانّى لا ارى الموت الّا شهادة و لا الحيوة مع الظّالمين الّا برما » .\r\nاز غايت فصاحت اين كلام دريغ آمدم عين آن را اينجا نياوردن و به ترجمه قناعت كردن .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nيعنى : « كارى پيش آمد كه مىبينيد و دنيا دگرگون شد آنچه نيكو بود از آن پشت نمود و شتابان بگذشت نماند از آن مگر ته‌مانده‌اى مانند آن آب كه در بن ظرفى بماند و دور ريزند و زندگى پست و ناچيزى مانند چراگاه ناگوار ، نمىبينيد به حق عمل نمىشود و از باطل اجتناب نمىگردد ؟ ! مؤمن را بايد حق جوى و راغب لقاى پروردگار بود و مرگ را من جز سعادت شهادت نبينم و زندگانى با ستمكاران را غير ستوده و رنجش دل ندانم » .\r\n( 1 ) راوى گفت : زهير بن قين بجلى بر خاست و به همراهان خود گفت : شما سخن مىگوييد يا من ؟ گفتند : تو سخن گوى . پس خداى را سپاس گفت و ستايش كرد و گفت : يا بن رسول اللّه خدايت راهنما باد بخير ، گفتار تو را شنيديم به خدا سوگند كه اگر دنيا جاويدان بماندى و ما جاويدان در آن بمانديمى و تنها براى يارى و مواسات تو از جهان مفارقت كرديديمى باز بيرون شدن از دنيا را با تو بر ماندن در دنيا بىتو ترجيح مىداديم .\r\nپس حسين عليه السّلام او را دعا كرد و پاسخى نيكو داد .\r\n( 2 ) ( ملهوف ) و در روايت ديگر است كه : هلال بن نافع بجلى برجست و گفت : به خدا سوگند كه ما لقاى پروردگار را ناخوش نداريم و بر نيت و بصيرت خود دوست داريم هر كه تو را دوست دارد و دشمنيم با هر كه دشمن تو باشد .\r\nو برير بن خضير برخاست و گفت : قسم به خدا يا بن رسول اللّه خداوند منّت گذاشت به وجود تو بر ما كه پيش تو كار زار كنيم و اعضاى ما را پاره پاره كنند آنگاه جدّ تو شفيع ما باشد در روز قيامت .\r\n( كامل ) و حرّ پيوسته همراه حسين عليه السّلام مىرفت و با او مىگفت : از براى خدا جان خويش را پاس دار كه من يقين دارم اگر قتال كنى كشته مىشوى .\r\nحسين عليه السّلام به او گفت : آيا مرا از مرگ مىترسانى و آيا اگر مرا بكشيد ديگر مرگ از شما مىگذرد ؟ ! او من همان را مىگويم كه آن مرد اوسى با پسر عمّ خود گفت وقتى مىخواست يارى پيغمبر كند و پسر عمّش او را مىترسانيد و مىگفت : كجا مىروى كه كشته شوى گفت :\r\n سأمضي و ما بالموت عار على الفتى * اذا ما نوى حقّا و جاهد مسلما\r\nو آسى الرّجال الصّالحين بنفسه * و فارق مثبورا و خالف مجرما\r\nفان عشت لم اندم و ان متّ لم الم * كفى بك ذلا ان تعيش و ترغما \r\nيعنى : من مىروم و جوانمرد را مرگ ننگ نيست اگر نيّت او حق باشد و مخلصانه بكوشد و يا مردان نيكوكار به جان مواسات نمايد ؛ چون از جهان بيرون رود مردم بر مرگ او اندوه\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nخورند و با نابكاران مخالفت كند . پس اگر زنده ماندم پشيمان نيستم و اگر بميرم مرا ملامت نكنند اين ذلّت تو را بس كه زنده باشى و خوار گردى و ناكام .\r\nو چون حرّ اين بشنيد از او دور تر شد و با همراهان خود از يك سوى مىرفت و حسين عليه السّلام در ناحيتى ديگر .\r\n( 1 ) ( طبرى و كامل ) تا به عذيب الهجانات رسيدند و آن جايى است كه اسبان نعمان بن منذر بدانجا مىچريد آن را نسبت به هجانات دادند ( و هجان اسب بىاصل و شتر اصيل است و گويند آنجا سر حدّ عراق است و پاسگاه و مرزداران فرس بدانجا بودند چهار ميل است تا قادسيه ) ناگهان چهار مرد سوار نمودار شدند و آنها نافع بن هلال و مجمع بن عبد اللّه و عمرو بن خالد و طرمّاح بودند و اسب هلال بن نافع را يدك كرده بودند و آن اسب كامل نام داشت و راهنماى آنان طرمّاح بن عدىّ بود تا به حسين عليه السّلام رسيدند .\r\nو در بعضى مقاتل است كه چون نظر طرمّاح به حسين عليه السّلام افتاد اين رجز خواندن گرفت :\r\n يا ناقتى لا تذعرى من زجرى * و امضى بنا قبل طلوع الفجر\r\nبخير ركبان و خير سفر * حتّى تحلّى بالكريم النّحر\r\nالماجد الحرّ رحيب الصّدر * اتى به اللّه لخير امر\r\nثمّة ابقاه بقاء الدّهر * آل رسول اللّه آل الفخر\r\nالسّادة البيض الوجوه الزّهر * الطّاعنين بالرّماح السّمر\r\nالضّاربين بالسّيوف البتر * يا مالك النّفع معا و الضرّ\r\nايّد حسينا سيّدى بالنّصر * على الطّغاة من بقايا الكفر\r\nعلى اللّعينين سليلى صخر * يزيد لا زال حليف الخمر\r\nو ابن زياد عهر بن العهر \r\n( 2 ) يعنى : اى شتر من از راندن من مترس و پيش از سپيده دم ما را برسان همراهان من كه بهترين سواران و نيكوترين مسافرانند تا فرود آئى نزد جوانمردى بصير بزرگوار آزادهء گشاده سينه كه خداوند او را براى بهترين كارها آورده است تا روزگار باقى است خداوند او را نگهدارد . خاندان پيغمبر صلّى اللّه عليه و آله و سلّم خاندان فخر ، مهتران سفيد و درخشنده ، روى نيزه‌گذاران به نيزه‌هاى گندمى رنگ ، تيغ زنان با تيغهاى برّنده . اى خداوند سود و زيان با هم ! سالار من حسين عليه السّلام را به فيروزى نيروده بر گمراهان بازماندگان كفر بر دو ملعون فرزند ابى سفيان\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nيزيد كه پيوسته حليف خمر است و ابن زياد حرامزاده .\r\nو در بحار به وجهى ديگر نقل كرده است كه : حسين عليه السّلام روى به اصحاب كرد و گفت :\r\nكسى از شما راه را بر غير جادّه شناسد ؟ طرمّاح گفت : آرى يا بن رسول اللّه صلّى اللّه عليه و آله و سلّم من از راه آگاهم . حسين عليه السّلام فرمود : پيش رو . پس طرمّاح پيش افتاد و آن حضرت با اصحاب در پى او رفتند و اين رجز بخواند و آن ابيات را آورده است .\r\nو در مناقب ابن شهر آشوب است كه : امام عليه السّلام از راه بر غير جادّه پرسيد و دليل خواست طرمّاح بن عدىّ طايى گفت : من راه دانم و آن رجزها خواندن گرفت .\r\nو از كامل الزياره است مسندا از ابى الحسن الرضا عليه السّلام در حالتى كه امام عليه السّلام شبانه سير مىفرمود وقتى روى به عراق داشت مردى رجز مىخواند و مىگفت : يا ناقتى آه .\r\nو در مقتل ابن نما گويد : آنگاه حرّ پيش روى حسين عليه السّلام مىرفت و مىگفت : يا ناقتى و ابيات را ذكر كرده است تا قوله : اتى به اللّه لخير امر .\r\nمترجم گويد : مضامين ابيات با روايت اول كه از طبرى و كامل نقل شد انسب است ؛ چون حضرت امام عليه السّلام سوى بهتر از خود نمىرفت اما همراهان طرمّاح نزد بهتر از خويش مىآمدند اين بيت حتّى تحلّى بالكريم النّحر دليل بر آن است كه همراهان وى قصد مردى كريم دارند و از كوفه به عزم تشرّف خدمت امام آمده‌اند .\r\n( 1 ) ( طبرى و ابن اثير ) تا وقتى به حسين عليه السّلام رسيدند حرّ روى بدانها نمود و گفت كه : اين چند تن از مردم كوفه‌اند و من آنها را بازداشت مىكنم يا به كوفه بر مىگردانم .\r\nحسين عليه السّلام فرمود : من نمىگذارم و از هر گزندى كه خويش را حفظ كنم آنان را نيز حفظ كنم كه اينها ياران منند و به منزلت آن كسان كه با من از مدينه آمده‌اند . پس اگر بر آن عهد كه با من بستى ثابتى دست از آنها بدار و گرنه با تو حرب خواهم كرد . و حرّ دست بازداشت حسين عليه السّلام با آنها فرمود : مرا خبر دهيد از حال مردم در كوفه ( شايد از روى تعجّب و تعنيف كه زود پيمان شكستند ) مجمع بن عبد اللّه عايذى كه يك تن از آن جماعت بود گفت : اشراف مردم را رشوتهاى گزاف دادند و چشم آنها را پر كردند به مال تا دل آنها به بنى اميّه گراييد و يكسره مايل آنان شدند و يكدل و يك جهت دشمن تو گشتند اما ساير مردم دلشان به سوى تو است و فردا شمشيرشان به روى تو كشيده مىشود .\r\n( 2 ) آنگاه از رسول خود قيس بن مسهّر صيداوى پرسيد گفتند : بلى حصين بن تميم او را بگرفت و نزد ابن زياد فرستاد . ابن زياد بفرمود تا برود و تو را و پدر تو را لعن كند قيس رفت و بر تو و پدرت درود فرستاد و ابن زياد و پدرش را لعن كرد و مردم را به يارى تو بخواند و از\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nآمدن تو خبر داد پس ابن زياد بفرمود او را از طمار قصر به زير انداختند .\r\nاشك در چشم حسين عليه السّلام بگرديد و آن را نگاهداشتن نتوانست و اين آيت قرائت كرد :\r\n فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  [ 1 
  ] .\r\nو گفت : « اللّهمّ اجعل لنا و لهم الجنّة نزلا و اجمع بيننا و بينهم في مستقرّ رحمتك و غائب مذخور ثوابك » .\r\n( 1 ) آنگاه طرمّاح بن عدىّ نزديك آمد و گفت : با تو اندك مردم بينم و همين اصحاب حرّ در جنگ بر تو غالب آيند و من يك روز پيش از بيرون آمدن از كوفه انبوهى ديدم بيرون شهر پرسيدم گفتند : لشكرى است سان مىبينند كه به حرب حسين عليه السّلام فرستند و تاكنون انبوهى بدان كثرت نديده‌ام . تو را به خدا سوگند كه اگر توانى يك شبر ( وجب ) نزديك آنان مرو و اگر خواهى در مأمنى فرود آى كه سنگر تو باشد و در پناه آنجا بنشينى تا رأى خويش بينى و تو را راه چاره معلوم گردد و بدان كار فرمايى پس بيا تا تو را در كوه اجاء فرود آورم به خدا سوگند كه اين كوه سنگر ما بود و ما را از پادشاهان غسّان و حمير و نعمان بن منذر و از سرخ و سفيد حفظ كرد و به خدا سوگند هيچ‌گاه ذليل نگشتيم پس با من بيا تا بدانجا فرود آورمت و سوى مردان قبيلهء طىّ در كوه اجا و سلمى بفرست ده روز نگذرد كه قبيلهء طىّ سواره و پياده نزد تو آيند و تا هر زمان خواهى نزد ما باش و اگر خداى ناكرده اتّفاقى رخ دهد من با تو پيمان كنم كه ده هزار مرد طائى پيش روى تو شمشير زنند و تا زنده‌اند نگذارند دست هيچ‌كس به تو برسد .\r\nامام عليه السّلام فرمود : خداوند تو را جزاى نيكو دهد ما و اين گروه يعنى اصحاب حرّ پيمانى بستيم كه نمىتوانيم بازگرديم و نمىدانيم عاقبت كار ما و آنها به كجا مىانجامد .\r\n( 2 ) ابو مخنف گفت : جميل بن مرثد براى من حكايت كرد از طرمّاح بن عدىّ كه گفت : آن حضرت را وداع كردم و با او گفتم : خداى شرّ جنّ و انس را از تو دور كند من براى كسان خويش از كوفه آذوقه آورده‌ام و نفقهء آنها نزد من است بروم و آذوقهء آنها را برسانم آنگاه سوى تو بازآيم ان شاء اللّه و اگر به تو رسم البتّه تو را يارى كنم .\r\nفرمود : اگر قصد يارى من دارى بشتاب خداى بر تو بخشايد دانستم به مردان محتاج است نزد اهل خويش رفتم و كار آنها راست كردم و وصيت بجاى آوردم از عجلهء من تعجّب كردند مقصود خود گفتم و از راه بنى ثعل روانه شدم تا به عذيب الهجانات رسيدم سماعة بن بدر را ديدم خبر كشته شدن آن حضرت را به من داد بازگشتم .\r\n( 3 ) « مؤلف گويد : از اين روايت كه ابو جعفر طبرى از ابى مخنف نقل كرد معلوم گرديد كه\r\n\r\n\r\n","description":"","footnote":"\r\n[ 1 
  ] سوره احزاب ، آيه 23 .\r\n","page_name":" 167 ","page_number":167},
  {"content":"\r\n\r\nطرمّاح بن عدىّ در وقعهء طفّ و در ميان شهدا نبود بلكه چون خبر شهادت امام عليه السّلام را بشنيد بجاى خود بازگشت و در اين مقتل معروف كه به ابى مخنف منسوب است از قول طرمّاح چنين آورده است كه گفت : در ميان كشتگان بودم و جراحاتى به من رسيده بود و اگر قسم بخورم راست گفته‌ام كه خواب نبودم بيست سوار ديدم آمدند الى آخر [ 1 
  ] چيزى نيست كه بدان اعتماد توان كرد .\r\n\r\n\r\n","description":"","footnote":"\r\n[ 1 
  ] تمام قصّهء منقول از مقتل معروف : بيست سوار ديدم آمدند و بر آنها جامه‌هاى سفيد بود كه بوى مشگ و عنبر از آن شنيده مىشد پيش خود گفتم اين عبيد الله زياد است لعنه اللّه آمده است تا پيكر حسين - عليه السّلام - را مثله كند پس بيامدند و نزديك بدن ابى عبد اللّه رسيدند يكتن از آنان او را بنشانيد و با دست اشاره به كوفه كرد سر را آورد و به بدن پيوست چنان كه بود به قدرت خداى تعالى و مىگفت : اى فرزند من تو را كشتند آيا تو را نمىشناختند و از آب منع كردند ؟ ! چه دليرند بر خداى تعالى آنگاه روى به همراهان خود كرد و گفت : اى پدرم آدم و اى پدرم ابراهيم و اى پدرم اسماعيل و اى برادرم موسى و اى برادرم عيسى ، نمىبينيد اين گمراهان با فرزند من چه كردند خداى تعالى آنها را به شفاعت من نائل نگرداند . پس نيك نگريستم او پيغمبر - صلّى اللّه عليه و آله - بود انتهى .\r\nاين حديث را نقل كردم چون حديثى كه كذب آن به يقين معلوم نباشد نقل آن جايز است گرچه عمل به آن جايز نيست . شايد طرمّاح با ديگرى اشتباه شده و قصّه‌اى كه براى ديگرى اتّفاق افتاده است راوى سهوا به طرمّاح نسبت داده باشد و اين گونه سهو در نقل قصص براى مردم اتّفاق افتد و دليل بر كذب اصل آن نيست و هم براى مردم مجروح در آن حالت ديدن اين گونه امور بعيد نمىنمايد مانند ديدن ائمّه و پيغمبران در خواب .\r\n","page_name":" 168 ","page_number":168},
  {"content":"\r\n\r\n( 1 )\r\n\r\nفصل چهاردهم\r\nآنگاه آن حضرت رفت تا قصر بنى مقاتل و بدانجا فرود آمد خيمه‌اى بر افراشته ديد فرمود : اين خيمه از آن كيست ؟ گفتند : از عبيد الله بن حرّ جعفى است . فرمود : او را نزد من بخوانيد . چون فرستادهء امام حجّاج بن مسروق جعفى نزد او آمد گفت : اينك حسين بن على عليه السّلام تو را مىخواند . گفت :  إِنَّا لِلَّهِ وَ إِنَّا إِلَيْهِ راجِعُونَ  من از كوفه بيرون نيامدم مگر از ترس اينكه حسين عليه السّلام به كوفه آيد و من آنجا باشم سوگند به خدا كه نمىخواهم او را ببينم يا او مرا ببيند پس فرستاده نزد حسين عليه السّلام بازگشت و سخن او بگفت ؛ امام خود برخاست و نزد او رفت و سلام كرد و بنشست و او را به يارى خود خواند و عبيد الله همان گفتار نخستين را تكرار كرد و از آن دعوت عذر خواست حسين عليه السّلام فرمود : اكنون كه يارى ما نمىكنى از خداى بترس و با ما مقاتله مكن كه هر كس بانگ و فرياد ما را بشنود و يارى ما نكند البته هلاك شود . عبيد الله گفت : هرگز چنين امرى نخواهد بود ان شاء اللّه آنگاه حسين عليه السّلام از نزد او برخاست و به خرگاه خويش آمد .\r\nو در كتاب « مخزون في تسلية المحزون » است كه : حسين عليه السّلام رفت تا در قصر ابن مقاتل فرود آمد خيمه‌اى بر سر پا و نيزه‌اى برافراشته و اسبى ايستاده ديد پرسيد : اين خيمه از آن كيست ؟ گفتند : از عبيد الله بن حرّ جعفى . آن حضرت مردى از ياران خود كه حجّاج بن مسروق جعفى نام داشت سوى او بفرستاد او رفت و سلام كرد عبيد الله جواب سلام بداد و پرسيد : چه خبر ؟ گفت : خداوند تو را كرامتى روزى كرده است اگر قابل باشى . گفت : چه كرامت ؟ گفت : اينك حسين بن على عليه السّلام تو را به يارى خود مىخواند اگر پيش او كار زار كنى مأجور گردى و اگر كشته شوى شهيد باشى . عبيد الله گفت : اى حجّاج و اللّه من از كوفه بيرون نيامدم مگر از ترس اينكه حسين عليه السّلام بدانجا آيد و من آنجا باشم و يارى او نكنم براى اينكه در\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكوفه شيعه و ياورى نيست مگر همه به دنيا رغبت كردند اندكى از آنان را خداى نگاهداشت بازگرد و اين سخن با او بگوى .\r\nاو بيامد و بگفت پس حسين عليه السّلام خود برخاست و نعلين بپوشيد و بيامد با گروهى از اصحاب و برادران و اهل بيت خود چون در خيمه در آمد و سلام كرد عبيد الله از صدر مجلس برجست و خدمت كرد ( و قبّل بين يديه و رجليه ) و حسين عليه السّلام بنشست و خداى را سپاس گفت و ستايش كرد آنگاه گفت : اى پسر حرّ اهل شهر شما سوى من نامه نوشتند كه بر نصرت من همرأى و متّفقند و مرا خواستند بدانجا روم اكنون آمدم و مىبينم كه حقيقت كار چنان نيست و من تو را به نصرت خاندان پيغمبر صلّى اللّه عليه و آله و سلّم مىخوانم اگر حق خويش بازيافتيم خداى را سپاسگزاريم و اگر حق ما را ندادند و ستم كردند بر ما تو از ياران ما باشى در طلب حق .\r\nعبيد الله گفت : يا بن رسول اللّه اگر تو را در كوفه ياران و شيعيان بود و به يارى آنها اميدى بود من از همهء آنها مجاهدت بيشتر مىكردم و لكن شيعهء تو در كوفه نماندند و از ترس شمشير بنى اميه از منازل خود بيرون رفتند .\r\nو ابو حنيفهء دينورى گويد : عبيد اللّه گفت : و اللّه من از كوفه بيرون نيامدم مگر براى اينكه ديدم بسيار مردم براى محاربهء او بيرون رفتند و شيعيان وى را بىيار و تنها گذاشتند و دانستم البتّه كشته مىشود و من قادر بر يارى او نيستم پس دوست ندارم او را ببينم و او مرا ببيند .\r\n( 1 ) مؤلف گويد : مناسب است در اين مقام اشارت به شرح حال عبيد الله بن حرّ جعفى ، و گوييم :\r\nميرزا محمد استرآبادى در رجال كبير خود از نجاشى روايت كرده است كه عبيد الله بن حرّ جعفى سوار دلير و شاعر نسختى دارد كه از امير المؤمنين عليه السّلام روايت مىكند آنگاه مسندا از او روايت كرده است كه از حسين عليه السّلام پرسيد از خضاب وى فرمود : آن نيست كه شما مىپنداريد حنّاء است و وسمه انتهى كلام ميرزا ( يعنى اين سياهى در محاسن من چنان كه مىپنداريد رنگ طبيعى نيست بلكه به حنّا و رنگ سياه شده است ) .\r\n( 2 ) ( قمقام ) و حكايت شده است كه : عبيد الله مذكور از دوستان عثمان بود و از دلاوران و سواران عرب ، در وقعهء صفين در لشكر معاويه بود براى محبّتى كه با عثمان داشت وقتى امير المؤمنين عليه السّلام كشته شد به كوفه آمد و بدانجا بود تا مقدّمات كشته شدن حسين عليه السّلام فراهم شد پس تعمّدا از كوفه بيرون آمد تا مقتل حسين عليه السّلام را نبيند .\r\n( 3 ) طبرى از ابى مخنف از عبد الرحمن بن جندب ازدى روايت كرده است كه : عبيد الله بن زياد پس از كشته شدن حسين بن على عليه السّلام در جستجوى اشراف كوفه بود ، عبيد الله بن حرّ جعفى را نديد پس از چند روز بيامد و نزد عبيد الله زياد رفت از او پرسيد : اى پسر حرّ كجا\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبودى ؟ گفت : بيمار بودم . گفت : دلت بيمار بود يا تنت ؟ گفت : امّا دلم هرگز بيمار نبوده است و اما تنم خداوند بر من منّت نهاد و عافيت داد . ابن زياد گفت : دروغ گفت : مىگويى با دشمن ما بودى .\r\nگفت : اگر با دشمن تو بودم بودن من مشهود بود و مكان چون منى پوشيده نمىماند .\r\n( 1 ) راوى گفت : ابن زياد از او غافل گشت ناگهان ابن حرّ از نزد او بيرون شد و بر اسب خويش بنشست بارى ابن زياد متوجّه شد گفت : پسر حرّ كجاست ؟ گفتند ؟ همين ساعت بيرون شد .\r\nگفت : او را بياوريد . شرطىها نزد او حاضر گشتند و گفتند : امير را اجابت كن اسب خويش را برانگيخت و گفت : با او گوييد و اللّه به اختيار خود هرگز پيش او نيايم و خارج شد تا در خانهء احمر بن زياد طائى فرود آمد و اصحاب وى در آنجا گرد آمدند و رفتند تا به كربلا رسيدند و مصارع قوم را نگريستند و او و اصحابش بر ايشان رحمت فرستادند و بخشايش از خداى خواستند و باز برفت تا در مدائن فرود آمد و در اين باره گفت :\r\n يقول امير غادر حقّ غادر * لا كنت قاتلت الشّهيد ابن فاطمة\r\nفيا ندمى ان لا اكون نصرته * الا كلّ نفس لا تسدّد نادمة \r\nتمام ابيات را مؤلف در اشعار مراثى آورده است .\r\nمعنى ابيات اين است : امير بىوفا راستى بىوفا مىگويد ، چرا با حسين پسر فاطمه جنگ نكردى ، و من پشيمانم از اينكه يارى او نكردم هر كس درستكار نباشد پشيمان شود .\r\n( 2 ) و هم حكايت شده است كه از اسف دستها را به يكديگر مىزد و مىگفت : با خود چه كردم و اين شعرها بگفت :\r\n فيا لك حسرة ما دمت حيّا * تردّد بين صدرى و التّراقى\r\nحسين حين يطلب نصر مثلى * على اهل الضّلالة و النّفاق\r\nغداة يقول لى بالقصر قولا * أ تتركنا و تزمع بالفراق\r\nو لو انّى اواسيه بنفسى * لنلت كرامة يوم التّلاق\r\nمع ابن المصطفى نفسى فداه * تولّى ثمّ ودّع بانطلاق\r\nفلو فلق التّلهف قلب حىّ * لهمّ اليوم قلبى بانفلاق\r\nفقد فاز الاولى نصروا حسينا * و خاب الآخرون ذوو النّفاق \r\nيعنى : اى دريغ و افسوس و تا زنده‌ام دريغ ميان سينه و چنبر گردن من در گردش است هنگامى كه حسين عليه السّلام از چون منى يارى طلبيد بر گمراهان و منافقان آن روز كه در قصر ابن\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمقاتل با من مىگفت : آيا ما را رها مىكنى و مىخواهى جدا شوى از ما و اگر من به جان با او مساوات كردمى روز لقاى پروردگار به كرامت نائل گرديدمى ، با پسر مصطفى جانم به فداى او ، پشت كرد و وداع گفت و برفت ، اگر دريغ و افسوس دل زنده‌اى را شكافتى ، دل من مىخواست بشكافد به حقيقت رستگار شدند آنها كه حسين عليه السّلام را يارى كردند و نوميد گشتند آن ديگران صاحبان نفاق .\r\n( 1 ) سيّد اجلّ بحر العلوم - عطّر اللّه مرقده - در رجال خود گويد : شيخ نجاشى در كتاب خويش گروهى را نام برده است كه از سلف صالح يعنى نيكمردان گذشتهء ما بودند و از جملهء آنها عبيد الله بن حرّ جعفى را شمرده است و اين مرد همان است كه حسين عليه السّلام پس از ديدار حرّ بن يزيد بر وى بگذشت و طلب يارى كرد از او و او اجابت نكرد .\r\nصدوق در امالى از حضرت امام صادق عليه السّلام روايت كرده است كه : حسين عليه السّلام چون در قطقطانيه فرود آمد خيمه‌اى برافراشته ديد پرسيد : اين خيمه از آن كيست ؟ گفتند : از آن عبد اللّه بن حرّ جعفى ( و صحيح عبيد الله به تصغير است ) پس حسين عليه السّلام سوى او فرستاد و گفت : اى مرد تو خطا بسيار كردى و خداى عزّ و جلّ تو را مؤاخذه كند به آنچه كرده‌اى اگر در اين ساعت سوى او بازنگردى و مرا يارى نكنى تا جدّ من روز قيامت پيش خدا شفيع تو باشد .\r\nگفت : يا بن رسول اللّه اگر به يارى تو آيم همان اول پيش روى تو كشته شوم و ليكن اين اسب من برگير به خدا قسم كه هرگز سوار آن در طلب چيزى نرفتم مگر به آن رسيدم و هيچ‌كس در طلب من نيامد مگر نجات يافتم اين اسب من ، آن را برگير .\r\nپس حسين عليه السّلام روى از او بگردانيد و گفت : نه حاجت به تو دارم و نه به اسب تو و گمراهان را به يارى خويش نطلبم و لكن از اينجا بگريز نه با ما باش و نه بر ما چون اگر كسى بانگ ما را بشنود و اجابت ما نكند خدا او را به روى در آتش افكند .\r\n( 2 ) و مفيد در ارشاد گفت . . . و سيّد بحر العلوم كلام مفيد را موافق آنچه ما اول ذكر كرديم نقل فرمود پس از آن گويد : شيخ جعفر بن محمد بن نما در رساله شرح الثّار در احوال مختار گويد :\r\nعبيد الله بن حرّ بن مجمع بن خزيم جعفى از اشراف كوفه بود و حسين عليه السّلام نزد او آمد و به خروج با خود دعوت فرمود او اجابت نكرد و پشيمان شد چنان كه نزديك بود از غايت اندوه جانش از تن به در رود و اين اشعار گفت : فيا لك حسرة الى آخر الابيات و باز اين ابيات را آورده است :\r\n يبيت النّشاوى من اميّة نوّما * و بالطّفّ قتلى ما ينام حميمها\r\nو ما ضيّع الاسلام الّا قبيلة * تأمّر نوكاها و دام نعيمها \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n واضحت قناة الدّين في كفّ ظالم * اذا اعوّج منها جانب لا يقيمها\r\nفاقسمت لا تنفكّ نفسى حزينة * و عينى تبكى لا تجفّ جومها\r\nحياتى او تلقى اميّة خزية * يذلّ لها حتّى الممات قرومها \r\n( 1 ) پس از آن گويد : عبيد الله بن حرّ از ياران مختار شد و با ابراهيم اشتر به حرب عبيد الله زياد رفت و ابن اشتر خروج او را با خود ناخوش داشت و با مختار مىگفت : مىترسم وقت حاجت با من غدر كند . مختار گفت : با او نيكى نماى و چشم او را پر كن به مال . و ابراهيم با عبيد اللّه بن حرّ بيرون رفت تا در تكريت فرود آمد و بفرمود خراج آن ناحيت بگرفتند و ميان همراهان قسمت كرد و براى عبيد الله بن حرّ پنج هزار درم فرستاد او برآشفت و گفت : ابراهيم اشتر خود ده هزار درم برگرفته است و حرّ پدرم كمتر نبود از مالك اشتر پدر او پس ابراهيم سوگند ياد كرد كه بيش از او برنداشته‌ام همان مال را كه براى خود برداشته بود براى او فرستاد باز راضى نشد و بر مختار خروج كرد و عهد او بشكست و قراى اطراف كوفه را غارت كرد و عمّال مختار را بكشت و اموال آنجا را برگرفت و به بصره نزد مصعب بن زبير رفت و مختار فرستاد خانه او را ويران ساختند .\r\n( 2 ) پس از آن عبيد الله همچنان دريغ مىخورد كه چرا از اصحاب حسين عليه السّلام نشد و او را يارى نكرد و بعد از آن چرا از پيروى مختار سرباز زد و در اين باره گويد : [ 1 
  ]\r\n و لمّا دعى المختار للثّار اقبلت * كتائب من اشياع آل محمّد\r\nو قد لبسوا فوق الدّروع قلوبهم * و خاضوا بحار الموت في كلّ مشهد\r\nهم نصروا سبط النّبىّ و رهطه * و دانوا باخذ الثّار من كلّ ملحد\r\nففازوا بجنّات النّعيم و طيبها * و ذلك خير من لجين و عسجد\r\nو لو انّنى يوم الهياج لدى الوغى * لاعملت حدّ المشرفىّ المهنّد\r\nفوا أسفا ان لم اكن من حماته * فاقتل فيهم كلّ باغ و معتد [ 2 
  ] \r\nو بعد از نقل اينها سيّد بحر العلوم - رحمه اللّه - فرمايد كه : اين مرد صحيح العقيده و\r\n\r\n\r\n","description":"","footnote":"\r\n[ 1 
  ] مؤلف در حاشيه كتاب گويد : اين ابيات انشاى خود ابن نماست ، در رسالهء اخذ الثار گويد : و در اين معنى ابيات گفته‌ام .\r\n[ 2 
  ] معنى اين است : چون مختار براى خون خواهى دعوت كرد لشكرهايى از پيروان آل محمد صلّى اللّه عليه و آله و سلّم به دو روى آوردند كه دلهاى خود را روى زره پوشيده بودند و در درياهاى مرگ در هر جنگ فرو مىرفتند ايشان يارى كردند پسر دختر پيغمبر و كسان او را و دينشان اين بود كه از هر ملحدى خون او را بخواهند پس فائز شدند به بهشت نعيم و خوشى آن و آن بهتر است از سيم و زر اى كاش من هم روز جنگ و كارزار دم شمشير هندى خود را به كار مىبردم اى دريغا كه از حاميان او نبودم كه هر ستمكار متجاوز را بكشم .\r\n","page_name":" 173 ","page_number":173},
  {"content":"\r\n\r\nبدعمل بود چون حسين عليه السّلام را يارى نكرد چنان كه شنيدى و گفت آنچه گفت و با مختار آن كرد كه كرد پس از آن دريغ و افسوس مىخورد و نعوذ باللّه من الخذلان . و عجب از نجاشى است كه وى را از سلف صالح شمرده است و به او اعتنا كرده است و نام او را در صدر كتاب خود آورده و من اميدوارم از مهربانى حسين عليه السّلام و عاطفهء او كه فرمود به او فرار كن تا فرياد ما را نشنوى و خدا تو را در آتش نيندازد اين كه روز قيامت شفيع او باشد با آن همه دريغ و افسوس كه مىخورد و پشيمانى كه از گذشته داشت و آن كرامت كه از دست او بدر رفت و اللّه اعلم بحقيقة الحال كلام علّامهء بحر العلوم به انجام رسيد .\r\nمترجم اين كتاب گويد : بر شيخ نجاشى كه بزرگترين و موثّق‌ترين علماى رجال است اعتراض نتوان كرد كه چرا نام او را در كتاب خود آورده چون علماى رجال را با باطن مردم كارى نيست و از اينكه كسى در آخرت بهشتى است يا دوزخى و خداوند او را ببخشد و يا عذاب كند بحث نمىكنند بلكه مقصود آنها تحقيق روايت است و بسا نيكمردان درست اعتقاد كه در آخرت بهشتى باشند رواياتشان مردود باشد براى كثرت سهو و تخليط و ليّن بودن در قبول هر حديثى يا غلوّى كه به حدّ كفر نرسد مانند معلّى و مفضّل و محمد بن سنان .\r\nو گفته‌اند : نرجو شفاعة من لا تقبل شهادته . و شايد كسى همهء عمر به سلامت و ضبط گذراند و در آخر عمر منحرف شود حديث او را قبول كنند هر چند او را ملعون و دوزخى دانند مانند على بن ابى حمزهء بطائنى كه حضرت رضا عليه السّلام او را لعنت كرد با اين حال غالبا او را موثّق شمرند كه از او دروغ نشنيدند .\r\nو گاه باشد كه مردى همهء عمر به فساد بگذراند و دروغ بسيار گويد و آخر توبه كند و بهشتى شود احاديث او را نپذيرند .\r\nاما عبيد الله بن حرّ جعفى چنان كه نجاشى گويد نسختى داشت از امير المؤمنين روايت مىكرد و روات شيعه هم آن را روايت كردند . البته نجاشى كه فهرست كتب شيعه را نوشته است بايد كتاب او را هم در ضمن كتب ذكر كند و نبايد گفت چون عبيد الله حسين عليه السّلام را يارى نكرد آن كتاب را ننوشته و روايت نكرده است و سلف صالح محمول بر غالب است .\r\n( 1 ) مؤلف گويد : خاندان بنى الحرّ جعفى از خانواده‌هاى شيعه‌اند و از آنهاست اديم و ايّوب و زكريا از اصحاب امام جعفر صادق عليه السّلام كه نجاشى نام آنها را ذكر كرده است و گويد : اديم و ايّوب موثّق بودند و اصلى داشتند و زكريا كتابى داشت ( و اصل در اصطلاح رجال آن كتاب معتبر است كه بدان اعتماد بيشتر باشد ) .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n( 1 )\r\n\r\nفصل پانزدهم\r\n( ثواب الاعمال ) شيخ صدوق به اسناد خود روايت كرده است از عمرو بن قيس مشرقى كه گفت : داخل شدم بر حسين عليه السّلام من و پسر عمّم و آن حضرت در قصر بنى مقاتل بود بر او سلام كرديم و پسر عمّم با او گفت : اين سياهى كه در محاسن تو بينم از خضاب است يا موى تو خود بدين رنگ است ؟\r\nفرمود : خضاب است موى ما بنى هاشم زود سپيد مىشود . آنگاه پرسيد : آيا به يارى من آمديد ؟\r\nمن گفتم : مردى هستم بسيار عيال و مال مردم بسيار نزد من است نمىدانم كار به كجا انجامد و خوش ندارم امانت مردم را ضايع بگذارم و پسر عمّ من هم مانند اين گفت .\r\nفرمود : پس از اينجا برويد كه هر كس فرياد ما را بشنود و شبح ما را ببيند و اجابت ما نكند و به فرياد ما نرسد بر خداست كه او را به بينى در آتش اندازد .\r\n( 2 ) چون آخر شب شد حسين عليه السّلام فرمود آب برگيرند و كوچ فرمود و از قصر بنى مقاتل روانه شدند عقبة بن سمعان گفت : ساعتى رفتيم آن حضرت را همچنان كه بر اسب نشسته بود خوابى سبك بگرفت لحظه‌اى بغنود ( خوابيد ) و بيدار شد و گفت :  إِنَّا لِلَّهِ وَ إِنَّا إِلَيْهِ راجِعُونَ  و  الْحَمْدُ لِلَّهِ رَبِّ الْعالَمِينَ  » اين سخن راى دو سه بار تكرار كرد .\r\nپس فرزندش على بن الحسين عليه السّلام كه هم بر اسبى سوار بود روى به دو كرد و گفت : چرا حمد خداى كردى و  إِنَّا لِلَّهِ وَ إِنَّا إِلَيْهِ راجِعُونَ  گفتى ؟\r\nفرمود : اى فرزند ! اكنون خواب مرا در ربود اسب سوارى پيش روى من نمودار شد مىگفت : اين قوم مىروند و مرگ آنها را مىبرد دانستم كه خبر مرگ ما را به ما مىدهند .\r\nپسر گفت : اى پدر آيا ما بر حق نيستيم ؟\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nفرمود : چرا سوگند به آن خدا كه بازگشت بندگان سوى اوست .\r\nگفت : اكنون باك نداريم و محق باشيم و درگذريم .\r\nحسين عليه السّلام فرمود : خدا تو را جزاى خير دهد بهترين جزايى كه فرزندى را باشد از پدرى .\r\n( 1 ) ( ارشاد و كامل ) چون بامداد شد امام حسين عليه السّلام فرود آمد و نماز صبح بگزاشت و زود سوار شد و با اصحاب خود راه دست چپ گرفت هر چه حسين عليه السّلام مىخواست اصحاب را پراكنده سازد حرّ مىآمد و نمىگذاشت و هر چه حرّ مىخواست آنها را به جانب كوفه برد و اصرار مىكرد آنها امتناع مىكردند تا از محاذى كوفه گذشتند و بالا رفتند يعنى به سمت شمال تا به نينوى رسيدند آنجا كه حسين عليه السّلام فرود آمد ناگهان شتر سوارى تمام سلاح كمان بر دوش از كوفه آمد همه ايستاده او را مىنگريستند چون برسيد بر حرّ و همراهان او سلام كرد امّا بر حسين عليه السّلام و اصحاب او سلام نكرد نامه‌اى به دست حرّ داد از عبيد الله زياد و در آن نامه نوشته بود : « امّا بعد فجعجع بالحسين حين يأتيك كتابى و يقدم عليك رسولى و لا تنزله الّا بالعراء في غير حصن و على غير ماء و قد امرت رسولى ان يلزمك فلا يفارقك حتّى يأتينى بانفاذك امرى و السّلام » .\r\nيعنى : همان هنگام كه نامهء من به تو رسد و رسول من نزد تو آيد حسين را نگاهدار و تنگ گير بر او و او را فرود مياور مگر در بيابان بىسنگر و پناه و بىآب و فرستادهء خود را فرمودم از تو جدا نشود تا خبر انجام دادن فرمان مرا بياورد و السّلام .\r\nحرّ چون نامه بخواند با اصحاب امام عليه السّلام گفت : اين نامهء عبيد الله است مرا فرموده است در هر جا نامهء او به دست من رسد شما را بازدارم و اين رسول اوست از من جدا نمىشود تا فرمان او را دربارهء شما به انجام رسانم .\r\n( 2 ) ( طبرى ) پس يزيد بن زياد بن مهاجر ابو الشّعشاء كندى ثمّ النّهدى سوى آن فرستاده نگريست به نظرش آشنا آمد گفت : آيا مالك بن نسير ( بتصغير ) بدّى توئى ؟ گفت : آرى و او هم از كنده بود ( و بد - بفتح باء و تشديد دال - بطنى از قبيلهء كنده است ) .\r\nيزيد بن زياد گفت : مادر به عزاى تو بگريد چه آورده‌اى ؟ گفت : چه آورده‌ام امام خود را فرمان بردم و به بيعت خود وفادار ماندم .\r\nابو الشعشاء گفت : نافرمانى پروردگار كردى و امام خود را اطاعت كردى به چيزى كه موجب هلاك خود توست و هم ننگ نصيب تو شد هم آتش و امام تو هم بد امامى است خداى عزّ و جلّ فرمايد :  وَ جَعَلْناهُمْ أَئِمَّةً يَدْعُونَ إِلَى النَّارِ وَ يَوْمَ الْقِيامَةِ لا يُنْصَرُونَ  [ 1 
  ] امام تو از اينان است .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n( 1 ) ( ارشاد ) حرّ امام عليه السّلام و اصحاب او را سخت گرفته بود كه فرود آيند در همان مكان بىآب و آبادى . حسين عليه السّلام فرمود : واى بر تو بگذار در اين ده يعنى نينوى و غاضريّه يا آن ده يعنى شفيّه فرود آييم .\r\nحرّ گفت : نه قسم به خدا نمىتوانم ، اين مرد را بر من جاسوس كرده‌اند زهير بن قين ( ره ) گفت : قسم به خدا چنان مىبينم كار پس از اين سخت‌تر شود يا بن رسول اللّه قتال با اين جماعت در اين ساعت ما را آسانتر است از جنگ با آنها كه بعد از اين آيند به جان من قسم كه بعد از ايشان آيند كسانى كه ما طاقت مبارزهء با آنها نداريم .\r\nحسين عليه السّلام فرمود : من ابتدا به قتال با آنها نكنم و همانجا فرود آمد و روز پنجشنبه دوم محرّم الحرام سال شصت و يكم بود .\r\nسيّد گويد : پس حسين عليه السّلام برخاست و در ميان همراهان خود خطبه خواند خداى را سپاس گفت و ستايش كرد و نام جدّ خويش برد و بر او درود فرستاد و گفت : « انّه قد نزل من الامر ما ترون » و خطبه را به نحوى كه ما در وقت ملاقات حرّ ذكر كرديم بياورده است .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n( 1 )\r\n\r\nفصل شانزدهم / در نزول حضرت سيّد الشهداء عليه السّلام به زمين كربلا و ورود عمر بن سعد و آنچه ميان آن حضرت و ابن سعد رخ داد\r\nچون حسين عليه السّلام در زمين كربلا فرود آمد ( كامل ) گفت : اين زمين چه نام دارد ؟ گفتند : عقر .\r\nحسين عليه السّلام گفت : « اللّهمّ انّى اعوذ بك من العقر » ( عقر به فتح عين شكاف و خلل باشد ) .\r\nو در تذكرهء سبط است كه : باز حسين عليه السّلام پرسيد : اين زمين چه نام دارد ؟ گفتند : كربلا و آن را زمين نينوى هم گويند كه دهى است بدانجا . پس آن حضرت بگريست و گفت : كرب و بلا ، امّ سلمه مرا خبر داد كه جبرئيل نزد رسول خدا صلّى اللّه عليه و آله و سلّم آمد و تو با من بودى بگريستى رسول خدا صلّى اللّه عليه و آله و سلّم فرمود : پسر مرا رها كن من او را رها كردم پيغمبر صلّى اللّه عليه و آله و سلّم تو را بگرفت و در دامن نشانيد جبرئيل عليه السّلام گفت : آيا او را دوست مىدارى ؟ گفت : آرى . گفت : امّت تو او را مىكشند و اگر خواهى خاك آن زمين را كه بدانجا كشته مىشود به تو بنمايم ؟ فرمود : آرى . پس جبرئيل بال خود را بالاى زمين كربلا بگشود و آن زمين را به پيغمبر صلّى اللّه عليه و آله و سلّم نمود .\r\nوقتى حسين عليه السّلام را گفتند اين زمين كربلاست آن خاك را ببوييد و گفت : و اللّه اين همان خاك است كه جبرئيل رسول خدا صلّى اللّه عليه و آله و سلّم را به آن خبر داد و من در همين زمين كشته مىشوم .\r\n( 2 ) و پس از آن سبط از شعبى روايت كرده است كه : چون على عليه السّلام به صفين مىرفت محاذى نينوا رسيد كه دهى است بر شطّ فرات آنجا بايستاد و صاحب مطهّرهء خود را گفت : اين زمين را چه گويند ؟ گفت : كربلا . آن حضرت چندان بگريست كه اشك او به زمين رسيد آنگاه گفت :\r\nبر رسول خدا در آمدم او را گريان يافتم گفتم : يا رسول اللّه صلّى اللّه عليه و آله و سلّم از چه گريه مىكنى ؟ گفت :\r\nجبرئيل همين وقت نزد من بود و مرا خبر داد كه فرزندم حسين عليه السّلام كنار شطّ فرات كشته مىشود در جائى كه آن را كربلا گويند ؛ آنگاه جبرئيل مشتى خاك برداشت و به من بويانيد و نتوانستم چشم خود را نگاهدارم از اين جهت اشك من روان گرديد .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n( 1 ) در بحار از خرائج نقل كرده است كه : حضرت امام محمد باقر عليه السّلام فرمود : على عليه السّلام با مردم بيرون آمد تا يكى دو ميل به كربلا مانده پيشاپيش آنان مىرفت به جايى رسيد كه آن را مقذفان گويند در آنجا گردش كرد و گفت : دويست پيغمبر و دويست سبط پيغمبر در اين زمين شهيد شدند جاى خوابيدن شتران ايشان و بر زمين افتادن عشّاق و شهداء است آنها كه پيش از آنان بودند برترى نداشتند بر ايشان و آنها كه پس از ايشان آيند در فضل به آنها نرسند .\r\nمترجم گويد : بخت نصر اسباط بنى اسرائيل را به اسارت آورد و در ميان آنها پيغمبران بودند و بسيارى از آنها را كشتند پايتخت وى بابل بود نزديك شهرى كه امروز ذى الكفل گويند و قبور انبياى بنى اسرائيل هنوز بدانجا مزار است و اين بنده به زيارت آنجا توفيق يافتم چنان مقدّر بود كه مصرع حضرت ابى عبد اللّه عليه السّلام نزديك مصارع انبيا و كنار شطّ فرات باشد .\r\n( 2 ) ( ملهوف ) چون حسين عليه السّلام به آن زمين رسيد پرسيد : نام اين زمين چيست ؟ گفتند : كربلا .\r\nفرمود : « اللّهمّ انّى اعوذ بك من الكرب و البلاء » آنگاه فرمود : اين جاى اندوه و رنج است همين جا فرود آييد بارهاى ما اينجا بر زمين گذاشته شود و خون ما اينجا ريخته گردد و قبور ما اينجا باشد جدّ من رسول خدا صلّى اللّه عليه و آله و سلّم با من چنين حديث كرد . پس همه فرود آمدند و حرّ و همراهان او در ناحيتى ديگر .\r\n( 3 ) ( كشف الغمّة ) همه فرود آمدند و بارها را بر زمين نهادند و حرّ خود و همراهانش مقابل حسين عليه السّلام فرود آمدند آنگاه نامه به عبيد الله فرستاد كه حسين عليه السّلام در كربلا بار بگشود و رحل بيفكند .\r\n( 4 ) و در مروج الذهب است كه : آن حضرت سوى كربلا گراييد و با او پانصد سوار و قريب صد پياده بود از اهل بيت و اصحاب .\r\n( 5 ) و در بحار از مناقب قديم نقل كرده است كه : ( پيش از رسيدن به كربلا ) زهير گفت : برويم تا كربلا و بدانجا فرود آييم كه كنار فرات است و آنجا باشيم و اگر با ما دست به كار زار برند از خداى تعالى استعانت جوييم بر دفع آنها . پس اشك از چشم حسين عليه السّلام روان شد و گفت :\r\n« اللّهمّ انّى اعوذ بك من الكرب و البلاء » و حسين عليه السّلام در آنجا فرود آمد و حرّ بن يزيد رياحى در مقابل او با هزار سوار . و حسين عليه السّلام دوات و كاغذ خواست و به اشراف كوفه نوشت آنها كه مىدانست بر رأى او استوار مانده‌اند :\r\nبسم اللّه الرحمن الرحيم از حسين بن على سوى سليمان بن صرد و مسيّب بن نجبه ( بفتح نون و جيم و باى يك نقطه ) و رفاعة بن شدّاد و عبد اللّه بن وال و گروه مؤمنين ؛ اما بعد شما دانيد كه رسول خدا صلّى اللّه عليه و آله و سلّم در حيات خود فرمود : هر كس بيند سلطان جائرى تا آخر آنچه ذكر شد\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاز خطبه آن حضرت هنگام ملاقات حرّ ، آنگاه كتاب را در نور ديد و مهر كرد و به قيس بن مسهّر صيداوى داد و حديث را به نحوى كه سابقا ذكر شد آورده است .\r\nو پس از آن گويد : چون به حسين عليه السّلام خبر كشته شدن قيس رسيد گريه در گلوى او بپيچيد و اشكش روان شد و گفت : « اللّهمّ اجعل لنا و لشيعتنا عندك منزلا كريما و اجمع بيننا و بينهم في مستقرّ رحمتك انّك على كلّ شىء قدير » .\r\n( 1 ) و گويد : مردى از شيعيان حسين عليه السّلام برجست و او را هلال بن نافع بجلى مىگفتند گفت :\r\nيا بن رسول اللّه تو مىدانى كه جدّ تو رسول خدا صلّى اللّه عليه و آله و سلّم نتوانست محبّت خود را در دلهاى همه جاى دهد و چنان كه مىخواست همه از بن گوش فرمان او برند باز در ميان آنان منافق بود كه نويد يارى مىدادند و در دل نيّت بىوفايى داشتند در پيش روى او از انگبين شيرين‌تر بودند و پشت سر از حنظل تلختر تا خداى عزّ و جلّ او را به جوار رحمت خود برد . و پدرت على - صلوات اللّه عليه - همچنين بود گروهى بر يارى او متّفق شدند و با ناكثين پيمان‌شكن و قاسطين جفا كار و مارقين كج رفتار كارزار كردند تا مدت او به سر آمد و سوى رحمت و خوشنودى پروردگار شتافت و تو امروز در ميان ما بر همان حالى ، هر كس پيمان بشكست و بيعت از گردن خود برداشت خود زيان كرده است و خدا تو را از او بىنياز گرداند .\r\nپس با ما به هر سوى كه خواهى بىپروا روانه شو كه راه راست همان است كه تو روى ، خواه سوى مشرق و خواه سوى مغرب به خدا سوگند ما از قضاى الهى نمىترسيم و لقاى پروردگار را ناخوش نداريم و از روى نيّت و بصيرت دوست داريم هر كه را با تو دوستى ورزد و دشمن داريم هر كه را با تو دشمنى كند [ 1 
  ] .\r\n\r\n\r\n","description":"","footnote":"\r\n[ 1 
  ] مؤلف در حاشيه گويد : گمان دارم اين مرد نافع بن هلال بن نافع نام دارد و يك كلمه نافع را تكرار دانسته و حذف كرده‌اند چنان كه در زيارت شهداء مأثوره از ناحيهء مقدّسه و در كتاب منهج المقال چنين ضبط شده است و اين كلام وى بسيار شباهت دارد به كلام مقداد بن اسود كندى ( قدس سره ) با رسول خدا صلّى اللّه عليه و آله و سلّم . در تفسير على بن ابراهيم آورده است : چون رسول خدا با اصحاب به غزوهء بدر بيرون رفتند نزديك ماء الصفراء فرود آمدند خواست اصحاب را كه به دو نويد يارى داده بودند بيازمايد آنها را خبر داد كه قطار اشتران قرش كه در آن بضاعت و اموال بود بگذشت و قريش خود آمدند تا دست شما را از آن قطار بازدارند و خدا مرا به قتال آنها فرموده است پس اصحاب رسول خدا صلّى اللّه عليه و آله و سلّم بىتابى نمودند و سخت بترسيدند رسول خدا صلّى اللّه عليه و آله و سلّم فرمود : رأى خويش بگوييد ابو بكر برخاست و گفت : اين قبيلهء قريش است با اين ناز و تكبّر تا كافر شده است ايمان نياورده است و بعد از عزت خوار نگشته است و ما با ساز جنگ بيرون نيامده‌ايم و خويش را آماده نساخته .\r\nرسول خدا صلّى اللّه عليه و آله و سلّم فرمود : بنشين . نشست و باز فرمود : رأى خويش بگوييد و عمر برخاست و مانند گفتار ابو بكر بگفت . رسول خدا صلّى اللّه عليه و آله و سلّم فرمود : بنشين نشست .\r\nمقداد برخاست و گفت : يا رسول اللّه اينها قريشند با آن كبر و ناز و ما به تو ايمان آورديم و تصديق تو كرديم و گواهى داديم كه هر چه تو آورده‌اى حق است از نزد خدا و اگر بفرمايى در آتش هيزم طاق فرو رويم يا در ميان درخت پرخار هراس ( درختى است شبيه كنار ) با تو مىآييم و مانند بنى اسرائيل نمىگوييم كه تو و پروردگارت برويد و حرب كنيد ما اينجا نشسته‌ايم بلكه مىگوييم تو و پروردگارت پيش برويد و ما هم با شماييم كارزار مىكنيم پس رسول خدا صلّى اللّه عليه و آله و سلّم فرمود : خدا تو را جزاى خير دهد او بنشست . بازگفت : رأى خويش بگوييد پس\r\n","page_name":" 180 ","page_number":180},
  {"content":"\r\n\r\n( 1 ) آنگاه برير بن خضير همدانى برخاست و گفت : و اللّه يا بن رسول اللّه خداوند به وجود تو بر ما منّت نهاد كه پيش روى تو جنگ كنيم و در راه تو اندامهاى ما پاره پاره شود و جدّ تو شفيع ما باشد روز قيامت ؛ رستگار مباد آن گروهى كه پسر پيغمبر خود را فروگذاشتند ، واى بر آنها از آنچه بدان رسند فردا و در آتش دوزخ بانگ ويل و واى بر آورند .\r\nپس حسين عليه السّلام فرزندان و برادران و خويشان را گرد كرد و بدانها نگريست و ساعتى بگريست آنگاه گفت : « اللّهمّ انّا عترة نبيّك محمّد صلّى اللّه عليه و آله و سلّم » خدايا ما عترت پيغمبر تو محمديم صلّى اللّه عليه و آله و سلّم ما را بيرون كردند و براندند و از حرم جدّمان آواره ساختند و بنى اميه بر ما جور كردند خدايا حقّ ما را بستان و ما را بر قوم ستمكار فيروزى ده .\r\n( 2 ) پس از آنجا بكوچيد تا روز چهارشنبه يا پنجشنبه در كربلا فرود آمد دوّم محرّم سال 61 و ( ابو حنيفهء دينورى گويد : آن حضرت روز چهارشنبه اول محرّم سال 61 در كربلا فرود آمد و يك روز پس از وى عمر سعد ) آنگاه روى به اصحاب كرد و فرمود :\r\n« النّاس عبيد الدّنيا و الدّين لعوق على ألسنتهم يحوطونه ما درّت معايشهم فاذا محصوا للبلاء قلّ الدّيّانون » .\r\nيعنى : « مردم بندگان دنيايند و دين ليسيدنى است روى زبان ايشان نهاده تا مزه از آن مىتراود آن را نگاهدارند وقتى بناى آزمايش شود دينداران اندك باشند » .\r\nباز فرمود : آيا كربلا اينجاست ؟ گفتند : آرى يا بن رسول اللّه . فرمود : اينجا محلّ اندوه و بلاست در اينجا شترها را بايد خوابانيد و بارها را بر زمين نهاد و اين جاى كشته شدن مردان و محلّ ريختن خون ماست .\r\nپس همه فرود آمدند و حرّ با هزار تن در مقابل حسين عليه السّلام فرود آمد و به ابن زياد نامه نوشت كه حسين عليه السّلام در كربلا رحل انداخت .\r\nو ابن زياد نامه سوى حسين عليه السّلام فرستاد به اين مضمون : « امّا بعد يا حسين فقد بلغنى نزولك بكربلا و قد كتب الىّ امير المؤمنين يزيد ان لا توسّد الوثير و لا اشبع من الخمير او الحقك باللّطيف الخبير او ترجع الى حكمى و حكم يزيد بن معاوية و السّلام » .\r\n\r\n\r\n","description":"","footnote":"\r\nسعد معاذ برخاست و گفت : اى رسول خدا پدر و مادرم فداى تو گويا رأى ما را مىخواهى ؟ فرمود : آرى . او گفت : پدر و مادرم فداى تو گويا براى كارى بيرون آمدى و به غير آن مأمور شدى ؟ فرمود : آرى . گفت : پدر و مادرم فداى تو يا رسول اللّه صلّى اللّه عليه و آله و سلّم ما به تو ايمان آورديم و تصديق تو كرديم و شهادت داديم كه آنچه آورده‌اى از جانب خداست پس هر چه مىخواهى بفرماى و هر چه مىخواهى از مال ما برگير و هر چه مىخواهى براى ما بگذار و آنچه از ما بگيرى پيش ما محبوبتر است از آنكه بگذارى ، به خدا قسم كه اگر بفرمايى با تو در اين دريا فرو مىرويم .\r\nرسول خدا صلّى اللّه عليه و آله و سلّم فرمود : خدا تو را جزاى خير دهد .\r\n","page_name":" 181 ","page_number":181},
  {"content":"\r\n\r\n« به من خبر رسيد كه در كربلا فرود آمدى و امير المؤمنين يزيد به من نوشته است كه سر بر بالش ننهم و نان سير نخورم تا تو را به خداوند لطيف و خبير برسانم يا به حكم من و حكم يزيد بن معاويه بازآيى و السّلام » .\r\n( 1 ) چون نامهء او به حسين عليه السّلام رسيد و آن را بخواند از دست بينداخت و فرمود : رستگار نشوند آن قوم كه خوشنودى مخلوق را به خشم خالق خريدند ، رسول گفت : اى ابا عبد اللّه جواب نامه ؟\r\nفرمود : « ما له عندي جواب لانّه حقّت عليه كلمة العذاب » .\r\nيعنى : « اين نامه را نزد من جواب نيست براى اينكه ثابت و لازم گرديده است بر عبيد الله كلمهء عذاب ( حضرت امام عليه السّلام سوى كسى نامه نويسد كه اميد به هدايت و ارشاد بود ) » چون رسول سوى ابن زياد بازگشت و خبر بگفت آن دشمن خدا سخت برآشفت و سوى عمر بن سعد نگريست و او را به جنگ حسين عليه السّلام بفرمود و عمر را پيش از اين ولايت رى داده بود عمر از قتال با آن حضرت استعفا كرد عبيد الله گفت : پس آن فرمان ما را باز ده . عمر مهلت طلبيد و پس از يك روز بپذيرفت از ترس آنكه از ولايت رى معزول شود .\r\n( 2 ) مؤلف گويد : اين حكايت نزد من بعيد است ( يعنى فرستادن عمر سعد را پس از نامه نوشتن عبيد الله و بازگشتن رسول ، بلكه حقّ آن است كه وى پيش از اين نامزد شده بود ) ؛ چون ارباب سير و تواريخ معتبره اتّفاقا گفته‌اند عمر بن سعد يك روز پس از حسين عليه السّلام به كربلا آمد و آن روز سيّم محرّم بود .\r\n( 3 ) و شيخ مفيد و ابن اثير و ديگران گفته‌اند : چون فردا شد عمر بن سعد بن ابى وقّاص [ 1 
  ] با چهار هزار سوار بيامد و ابن اثير گفت : سبب رفتن عمر سعد آن بود كه عبيد الله بن زياد او را با چهار هزار سوار به دشتبى مأمور كرده بود كه ديلمان بر آنجا دست يافته و تصرف كرده بودند و فرمان ولايت رى هم به دو داده بود و در حمّام اعين اردو زده بود ؛ چون كار حسين عليه السّلام بدينجا رسيد عمر سعد را بخواند و گفت : سوى حسين عليه السّلام روانه شو چون از اين كار فراغ حاصل شد سوى كار خود رو . عمر استعفا كرد ابن زياد گفت : آرى به شرط آنكه فرمان ما را\r\n\r\n\r\n","description":"","footnote":"\r\n[ 1 
  ] عمر بن سعد بن ابى وقّاص بن مالك بن اهيب زهرى قرشى پدرش سعد را اهل سنّت از عشرهء مبشّره دانند و گويند هفتم كس بود كه ايمان آورد و زمان بعثت پيغمبر نوزده‌ساله بود و شهر كوفه را او بنا كرد و فتح عجم به دست او شد ، دولت ساسانيان را منقرض كرد و شهر مدائن را بگشود و دين اسلام را در ممالك ايران آورد ؛ اعمال نيك او براى اسلام بسيار است اما حبّ دنيا بر او غالب شد و با امير المؤمنين على عليه السّلام بيعت نكرد هرچند متابعت معاويه هم نكرد كه خويشتن را از او اليق مىدانست به خلافت و اعمال نيكو هر چند از كسى صادر شود چون مقارن با اخلاص نباشد و حبّ جاه و مال غلبه كند سود عمل او عايد ديگران شود و او در حرمان بماند « و انّ اللّه يؤيّد هذا الدّين باقوام لاخلاق لهم ( مترجم ) .\r\n","page_name":" 182 ","page_number":182},
  {"content":"\r\n\r\nبازدهى . چون عبيد الله اين بگفت عمر سعد پاسخ داد : امروز مرا مهلت ده تا بنگرم . پس با نيكخواهان مشورت كرد همه نهى كردند و حمزة بن مغيرة بن شعبه خواهرزاده‌اش نزد او آمد و گفت : تو را به خدا قسم اى خال كه سوى حسين عليه السّلام نروى كه هم گناهكار شوى و هم قطع رحم كرده باشى قسم به خدا اگر از دنيا و از مال خود و از ملك روى زمين بالفرض كه تو را باشد دست بردارى و چشم بپوشى بهتر از آن است كه به لقاى خداى عزّ و جلّ رسى و خون آن حضرت در گردن تو باشد . گفت : چنين كنم . چنين كنم . و شب را همه در انديشهء اين كار بود و شنيدند كه مىگفت :\r\n أ أترك ملك الرّى و الرّى رغبة * ام ارجع مذموما بقتل حسين\r\nو في قتله النّار الّتى ليس دونها * حجاب و ملك الرّى قرّة عين \r\n( 1 ) پس نزد ابن زياد آمد و گفت : تو اين عمل به من سپردى و همه شنيدند و من در دهان مردم افتادم اگر رأى تو باشد مرا به همان عمل فرست و ديگرى از اشراف كوفه سوى حسين عليه السّلام گسيل‌دار كسانى كه من آزموده‌تر از آنان نيستم در جنگ و چند كس را نام برد .\r\nابن زياد گفت : كسى كه خواهم بفرستم درباره او با تو مشورت نمىكنم و از تو رأى نمىخواهم اگر با اين لشكر ما سوى كربلا مىروى فهو و اگر نه فرمان ما را باز ده .\r\nعمر گفت : مىروم . پس با آن سپاه روانه شد تا بر حسين عليه السّلام فرود آمد .\r\n( 2 ) مؤلف گويد : از اينجا آن خبر كه امير المؤمنين عليه السّلام پيش از اين داده بود درست آمد .\r\nدر تذكرهء سبط است كه : محمد بن سيرين گفت : كرامت على بن ابى طالب عليه السّلام در اينجا آشكار گرديد كه روزى عمر سعد را ديد و او جوان بود گفت : واى بر تو اى ابن سعد چون باشى وقتى در جايى بايستى مخيّر ميان بهشت و دوزخ و آتش را اختيار كنى انتهى .\r\nو چون عمر سعد به كربلا رسيد ( ارشاد ) عروة بن قيس اخمسى را سوى آن حضرت فرستاد و گفت : نزد او رو و بپرس براى چه اينجا آمدى و چه خواهى ؟ و عروه از آن كسان بود كه نامه نوشته بود شرم داشت از رفتن پس ابن سعد از ديگر رؤساى لشكر همين خواست آنها نيز نامه نوشته بودند و همه تن زدند و كراهت نمودند كثير بن عبد اللّه شعبى برخاست و او سوارى دلير بود كه از هيچ امر خطير روى گردان نبود گفت : من مىروم و اگر خواهى او را به غيله بكشم .\r\nعمر گفت : كشتن او را نمىخواهم و ليكن نزد او رو و بپرس براى چه آمده است ؟ كثير برفت چون ابو ثمامه صائدى او را نگريست گفت : يا ابا عبد اللّه اصلحك اللّه بدترين مردم زمين\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nو بيباكتر در خونريزى و قتل غيله بيامد و خود برخاست و پيش او بازرفت و گفت : شمشير خود را بگذار . گفت : نمىگذارم كه من رسولى بيش نيستم اگر از من مىشنويد پيغام بگذارم و اگر نخواهيد بازگردم .\r\n( 1 ) ابو ثمامه گفت : من دست خود بر دستهء شمشير تو گذارم و تو هر چه خواهى بگوى . گفت :\r\nنه قسم به خدا كه دست تو به آن نرسد . گفت : پس هر چه خواهى با من بگوى و من پيغام تو را به حضرت امام عليه السّلام برسانم و تو را نمىگذارم نزديك او شوى چون تو نابكار مردى . و يكديگر را دشنام دادند .\r\nكثير نزد عمر سعد بازگشت و خبر بگفت عمر قرّة بن قيس حنظلى را بخواست و گفت :\r\nويحك اى قرّة ! حسين عليه السّلام را ديدار كن و بگوى براى چه آمده است و چه خواهد .\r\nقرّة بيامد چون حسين عليه السّلام او را بديد گفت : اين مرد را مىشناسيد ؟ حبيب بن مظاهر گفت :\r\nآرى مردى از حنظلة ابن تميم است خواهرزادهء ما و او را نيكو رأى مىشناختم و نمىپنداشتم در اين مشهد حاضر گردد . پس بيامد و بر حسين عليه السّلام سلام كرد و پيغام بگذارد ، حسين عليه السّلام فرمود : مردم شهر شما براى من نامه نوشتند و مرا خواستند بيايم و اكنون اگر مرا ناخوش داريد بازمىگردم .\r\n( 2 ) حبيب بن مظاهر گفت : اى قرّه واى بر تو كجا مىروى ؟ سوى اين قوم ستمكار ؟ اين مرد را يارى كن كه خداوند به پدران وى تو را كرامت داد . قرّه گفت : بازگردم و جواب پيغام او برسانم تا ببينم چه شود . و نزد عمر رفت و خبر بگفت عمر گفت : اميدوارم كه خدا مرا از جنگ و كارزار با او نگاهدارد و سوى عبيد الله بن زياد نوشت : بسم اللّه الرحمن الرحيم اما بعد من چون نزد حسين عليه السّلام فرود آمدم رسولى فرستادم و پرسيدم براى چه آمد و چه مىخواهد گفت : مردم اين بلاد به من نامه نوشتند و رسولان فرستادند كه من نزد آنها آيم آمدم و اگر اكنون آمدن مرا ناخوش دارند و از آنچه رسولان از ايشان پيغام آوردند پشيمان شدند من بازمىگردم .\r\n( 3 ) حسّان بن فائد عبسى گفت : نزد عبيد الله بودم كه اين نامه آمد گفت : « الان و قد علقت مخالبنا به يرجوا النّجاة ولات حين مناص » : اكنون كه چنگال ما به دو درآويخت اميد رهايى دارد و راه گريز نيست .\r\nو نامه سوى عمر سعد نوشت : اما بعد نامهء تو به من رسيد و آنچه در آن نوشتى دانستم پيشنهاد كن او و همراهان وى را كه با يزيد بيعت كنند اگر كردند رأى خويش ببينم و السّلام .\r\nچون جواب به عمر سعد رسيد گفت : من خود انديشيده بودم كه عبيد الله عافيت جوى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنيست اكنون گمان من درست آمد . محمد بن ابى طالب گفت : ابن سعد آن پيغام را پيشنهاد نكرد چون مىدانست حسين عليه السّلام هرگز بيعت نكند .\r\n( 1 ) ( ارشاد ) باز ابن زياد به گرد آوردن مردم فرمود در جامع كوفه و خود بيرون آمد و به منبر رفت و گفت : اى مردم شما آل ابى سفيان را آزموده‌ايد و دانسته كه آنها چنانند كه شما مىخواهيد اين امير المؤمنين يزيد است مىشناسيدش نيكو سيرت و ستوده كردار ، با رعيّت محسن ، عطا را در جاى خود نهد ، راه‌ها در عهد او امن شده [ 1 
  ] ، معاويه در عهد خودش بندگان خدا را مىنواخت و به مال بىنياز مىگردانيد و يزيد هم پس از او صد در صد بر جيره و حقوق شما افزوده است و مرا فرموده كه باز بيشتر گردانم و از شما خواهد به جنگ دشمن او حسين عليه السّلام بيرون رويد پس بشنويد و فرمان بريد .\r\nو از منبر فرود آمد و مردم را عطاى فراوان داد و امر كرد به جنگ با حسين عليه السّلام و يارى ابن سعد و پيوسته عساكر مىفرستاد . ( ملهوف ) تا نزد عمر شش شب گذشته از محرّم بيست هزار سوار فراهم شدند ( محمد بن ابى طالب ) پس ابن زياد سوى شبث بن ربعى فرستاد ( شبث بر وزن فرس با باى يك نقطه و ربعى به كسر راء و سكون باء ) كه نزد ما آى تا تو را به جنگ حسين فرستيم .\r\n( 2 ) شبث خويش را به بيمارى زد شايد ابن زياد دست از وى بدارد و ابن زياد نامه سوى او فرستاد : اما بعد فرستادهء من خبر آورد كه تو خود را رنجور نموده‌اى و مىترسم از آن كسان باشى كه خداوند در قرآن فرمايد :  إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ  [ 2 
  ] اگر در فرمان مايى بشتاب نزد ما آى . پس شبث بعد از نماز عشا بيامد كه ابن زياد روى او را نبيند كه نشانهء بيمارى در آن نبود چون در آمد مرحبا گفت و در نزديك خودش نشانيد و گفت : مىخواهم به قتال اين مرد بيرون روى و يارى ابن سعد كنى . گفت : چنين كنم و با هزار سوار بيامد [ 3 
  ] .\r\n\r\n\r\n","description":"","footnote":"\r\n[ 1 
  ] مردم در زمان خلفاى اربعه متوجّه فتوحات بودند و اكثر ممالك را بگشودند و هنگام جنگ ناچار راهها امن نيست و ارتفاع اندك است و خراج كمتر به دست والى مىرسد و آنچه مىرسد صرف جهاد مىشود و به تجمّل و تنعّم نمىرسد امّا زمان معاويه فتوحات متوقّف شده بود و جنگها كمتر گشته و به نواحى دور منتقل شده و كشور آرام گرفته ارتفاع و خراج بيشتر مىرسيد و تنعّم امرا بيشتر بود و اينكه نتيجه مرور زمان بود ابن زياد از محاسن افعال معاويه مىشمرد و به تأثير او مىدانست .\r\n[ 2 
  ] سوره بقره ، آيه 14 .\r\n[ 3 
  ] در مناقب ابن شهر آشوب گويد : ابن زياد 25 هزار تن فرستاد حرّ را با هزار تن از قادسيه ، كعب بن طلحه را با سه هزار ، عمر بن سعد را با چهار هزار ، شمر بن ذى الجوش سلوكى با چهار هزار شامى ، يزيد بن كاب كلبى با دو هزار ، حصين بن نمير سلونى با چهار هزار ، مضائر بن رهينه مازنى با سه هزار ، نصر بن عرشه با دو هزار ، شبث بن ربعى رياحى با هزار ، حجار بن ابجر با هزار ، و همه ياوران حسين عليه السّلام هشتاد و دو تن بودند سى و دو سوار و باقى پياده و سلاح جنگ جز شمشير و نيزه نداشتند از روضة الصفا منقول است كه ، مردم كوفه حرب حضرت\r\n","page_name":" 185 ","page_number":185},
  {"content":"\r\n\r\n( 1 ) ( طبرى ) ابن زياد سوى عمر بن سعد نوشت : « امّا بعد فحل بين الحسين عليه السّلام و بين الماء فلا يذوقوا منه قطرة ( حنوة ) كما صنع بالتّقى النّقى عثمان بن عفّان » ( عفان بفتح عين و تشديد فاء است ) يعنى : حسين عليه السّلام و اصحاب او را مانع شو كه از آب هيچ نچشند چنان كه با عثمان بن عفّان همين كار كردند .\r\nپس عمر بن سعد در همان وقت عمرو بن حجّاج را با پانصد سوار به شريعه فرستاد و ميان حسين عليه السّلام و اصحابش و ميان آب فرات حائل شدند و نگذاشتند قطره‌اى آب بردارند و اين سه روز پيش از قتل آن حضرت بود .\r\n( 2 ) ( طبرى ) عبيد الله بن حصين ازدى كه وى را در قبيله بجيله مىشمردند بانگى بلند بر آورد و گفت : ( ارشاد ) اى حسين عليه السّلام اين آب را نبينى همرنگ آسمان و اللّه از آن قطره‌اى نچشى تا از تشنگى درگذرى .\r\nحسين عليه السّلام گفت : خدايا او را از تشنگى بكش و هرگز او را نيامرز .\r\nحميد بن مسلم گفت : به خدا سوگند كه پس از اين به ديدار او رفتم و بيمار بود سوگند به آن خدايى كه معبودى غير او نيست ديدم آب مىآشاميد تا شكمش بالا مىآمد و آن را قى مىكرد و باز فرياد مىزد العطش العطش باز آب مىخورد تا شكمش آماس مىكرد و سيراب نمىشد كار او همين بود تا جان بداد .\r\n( 3 ) در بحار گويد كه : ابن زياد پيوسته سپاه براى ابن سعد مىفرستاد تا به شش هزار تن سوار و پياده رسيدند آنگاه ابن زياد به او نوشت : من چيزى فروگذار نكردم و براى تو بسيار سواره و پياده فرستادم پس بنگر كه هر بامداد و شام خبر تو به من رسد . و ابن زياد از ششم محرّم ابن سعد را به جنگ بر مىانگيخت .\r\nحبيب بن مظاهر با حسين عليه السّلام گفت : يا بن رسول اللّه در اين نزديكى طايفه‌اى از بنى اسد منزل دارند اگر رخصت فرمايى نزد آنها روم و ايشان را سوى تو بخوانم شايد خداوند شرّ اين جماعت را از تو به سبب ايشان دفع كند .\r\n( 4 ) امام اجازت داد پس حبيب ناشناس در دل شب بيرون شد تا نزد ايشان فرود آمد دانستند وى از بنى اسد است و از حاجت او پرسيدند گفت : بهترين ارمغان و تحفه كه وافدى براى قومى آورد براى شما آورده‌ام آمدم تا شما را به يارى پسر دختر پيغمبر خوانم او در ميان\r\n\r\n\r\n","description":"","footnote":"\r\nابى عبد الله الحسين عليه السّلام را مكروه مىداشتند چه هر كس را به جنگ حضرت سيد الشهداء روانه مىنمود بازمىگشت عبيد الله سعد بن عبد الرحمن را گفت تا تفحص كند و از متخلفان هر كس بيند نزد او برد سعد يك نفر شامى را كه به مهمّى از لشكرگاه به كوفه آمده بود گرفته نزد عبيد الله برد گفت تا او را گردن زدند ديگر كسى را جرأت تخلف نماند . قريب همين را ابو حنيفه دينورى نقل كرده و گفته است مهم آن مرد شامى طلب ميراث بود .\r\n","page_name":" 186 ","page_number":186},
  {"content":"\r\n\r\nجماعتى است هر يكتن آنها به از هزار مرد ، هرگز او را تنها نگذارند و تسليم نكنند و اين عمر سعد گرد او را فرو گرفته است و شما قوم و عشيرت منيد شما را به اين خير دلالت كنم امروز فرمان من بريد و او را يارى كنيد تا شرف دنيا و آخرت اندوزيد من به خداى سوگند ياد مىكنم كه يكى از شما در راه خدا با پسر دختر پيغمبر او كشته نشود كه شكيبايى كند و ثواب خدا را چشم دارد مگر رفيق محمد صلّى اللّه عليه و آله و سلّم باشد در علييّن .\r\nپس مردى از بنى اسد كه او را عبد الله بن بشير مىگفتند گفت : من اول كس باشم كه اين دعوت را اجابت كنم و اين رجز خواندن گرفت :\r\n قد علم القوم اذا تواكلوا * و احجم الفرسان اذ تثاقلوا\r\nانّى شجاع بطل مقاتل * كانّنى ليث عرين باسل \r\n( 1 ) آنگاه مردان قبيله برجستند تا نود مرد فراهم شد و به آهنگ يارى حسين عليه السّلام بيرون آمدند مردى همان دم نزد عمر سعد شد و او را بياگاهانيد ابن سعد مردى از همراهان خويش را كه ازرق مىگفتند با چهارصد سوار سوى آن طايفه فرستاد كه به آهنگ لشكرگاه حسين عليه السّلام بيرون رفته بودند در دل شب سواران ابن سعد در كنار فرات جلوى آنها بگرفتند و ميان آنها و حسين عليه السّلام اندك مسافت مانده بود پس با هم درآويختند و كارزارى سخت شد حبيب بر ارزق بانگ زد كه واى بر تو با ما چه‌كارت ، بگذار ديگرى غير تو بدبخت گردد ؟ ! ارزق ابا كرد و بازنگرديد و بنى اسد دانستند تاب مقاومت با آن گروه ندارند منهزم شدند و سوى قبيلهء خويش بازگشتند و آن قبيله همان شب از جاى خود كوچ كردند مبادا ابن سعد شبانه بر سر آنها آيد و حبيب بن مظاهر سوى حسين عليه السّلام بازگشت و خبر بگفت حسين عليه السّلام فرمود : « لا حول و لا قوّة الّا باللّه » و سواران ابن سعد هم بازگشتند بر كنار آب فرات و ميان حسين عليه السّلام و اصحاب او و آب فرات مانع گشتند و حسين عليه السّلام و اصحاب او را تشنگى سخت آزرده كرد پس آن حضرت كلنگى برداشت و پشت خيام زنان به فاصلهء نه يا ده گام به طرف جنوب زمين را بكند آبى گوارا بيرون آمد آن حضرت و همراهان همه آب آشاميدند و مشگها پر كردند و بعد آن آب ناپديد شد و نشانه‌اى از آن ديده نشد . و در مدينة المعاجز اين قضيه را در سياق معجزات آن حضرت شمرده است .\r\n( 2 ) خبر به ابن زياد رسيد سوى عمر سعد فرستاد كه : به من خبر رسيده است كه حسين چاه مىكند و آب به دست مىآورد و خود و يارانش آب مىنوشند وقتى نامهء من به تو رسد نيك بنگر كه آنها را از كندن چاه تا توانى بازدارى و بر آنها تنگ گير و نگذار آب نوشند و با آنها آن\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nكار كن با عثمان كردند .\r\n( 1 ) در اين هنگام ابن سعد بر آنها تنگ گرفت محمد بن طلحه و على بن عيسى اربلى گفتند :\r\nتشنگى بر ايشان سخت شد . يكى از اصحاب كه برير بن خضير همدانى نام داشت و زاهد بود با حسين عليه السّلام گفت : يا بن رسول اللّه مرا دستورى ده نزد ابن سعد روم و با او سخنى گويم دربارهء آب شايد پشيمان شود .\r\nامام عليه السّلام فرمود : اختيار تو را است . پس آن مرد همدانى سوى عمر سعد شد و بر او در آمد و سلام نكرد ابن سعد گفت : اى مرد همدانى تو را چه بازداشت از سلام كردن مگر من مسلمان نيستم و خدا و رسول او را نمىشناسم ؟\r\n( 2 ) همدانى گفت : اگر مسلمان بودى به جنگ عترت رسول خداى صلّى اللّه عليه و آله و سلّم بيرون نمىآمدى تا آنها را بكشى و نيز اين آب فرات كه سگان و خوكان رساتيق از آن مىنوشند تو ميان حسين بن على عليه السّلام و برادران و زنان و خاندان وى مانع گشتى و نمىگذارى از آن بنوشند و آنها از تشنگى جان مىدهند و مىپندارى خداى و رسول او را مىشناسى .\r\nعمر بن سعد سر به زير انداخت آنگاه گفت : به خدا سوگند اى همدانى من مىدانم آزار كردن او حرام است و ليكن :\r\n دعانى عبيد الله من دون قومه * الى خطّة فيها خرجت لحينى\r\nفو اللّه لا ادرى و انّى لواقف * على خطر لا ارتضيه و مين\r\nأ أترك ملك الرّىّ و الرّىّ رغبة * ام ارجع مطلوبا بقتل حسين عليه السّلام\r\nو في قتله النّار الّتى ليس دونها * حجاب و ملك الرّىّ قرّة عين [ 1 
  ] \r\n( 3 ) اى مرد همدانى در خود نمىبينم كه بتوانم ملك رى را به ديگرى گذارم .\r\nپس يزيد بن حصين همدانى بازگشت و با حسين عليه السّلام گفت : عمر سعد راضى شد كه تو را به ولايت رى بفروشد .\r\n\r\n\r\n","description":"","footnote":"\r\n[ 1 
  ] و اين ابيات هم به عمر منسوب است :\r\n حسين بن عمّى و الحوادث جمّة * لعمرى ولى في الرّىّ قرّة عين\r\nلعلّ إله العرش يغفر زلّتى * و لو كنت فيها اظلم الثّقلين\r\nالا انّما الدّنيا لبرّ معجّل * و ما عاقل باع الوجود بدين\r\nيقولون انّ اللّه خالق جنّة * و نار و تعذيب و غلّ بدين\r\nفان صدقوا فيما يقولون انّنى * اتوب الى الرّحمن من سنتين\r\nو ان كذّبوا فزنا برىّ عظيمة * و ملك عظيم دائم الحجلين\r\nو انّى ساختار الّتى ليس دونها * حجاب و تعذيب و غلّ يدين \r\n","page_name":" 188 ","page_number":188},
  {"content":"\r\n\r\n( 1 ) ابو جعفر طبرى و ابو الفرج اصفهانى گفتند كه : چون تشنگى بر حسين عليه السّلام و اصحاب او سخت شد عبّاس بن على بن ابى طالب عليهما السّلام برادرش را بخواند و او را با سى سوار و بيست نفر پياده و بيست مشگ بفرستاد تا شبانه نزديك آب آمدند و پيشاپيش ايشان نافع بن هلال بجلى بود با رايت عمرو بن حجّاج زبيدى گفت : كيست ؟ نافع بن هلال نام خود بگفت ابن حجّاج گفت : اى برادر خوش آمدى براى چه آمدى ؟ گفت : آمدم از اين آب كه ما را منع كرده‌ايد بنوشم . گفت : بنوش گوارا بادت . گفت : به خدا سوگند با اينكه حسين عليه السّلام و اين اصحاب او كه مىبينى تشنه‌اند من تنها آب ننوشم . همراهان عمرو بن حجّاج متوجّه بدانها شدند و عمرو گفت : راهى بدين كار نيست و ما را اينجا گذاشتند تا آنان را از آب مانع شويم چون همراهان عمرو نزديك‌تر آمدند عبّاس عليه السّلام و نافع بن هلال با پيادگان خود گفتند : مشگ‌ها را پر كنيد پيادگان رفتند و مشگها پر كردند عمرو بن حجّاج و همراهان او خواستند از آب بردن ممانعت كنند عبّاس بن على عليه السّلام و نافع بن هلال بر آنها حمله كردند و آنها را نگاهداشتند تا پيادگان دور شدند و سواران سوى پيادگان بازگشتند پيادگان گفتند : شما برويد و جلوى سپاه عمرو بن حجّاج بايستيد تا ما آب را به منزل برسانيم ؛ آنها رفتند و عمرو با اصحاب خود بر سواران تاختند و اندكى براندندشان و مردى از صدا [ 1 
  ] از ياران عمرو بن حجّاج را نافع بن هلال بجلى نيزه زده بود آن را به چيزى نگرفت و سهل پنداشت اما بعد از اين آن زخم گشوده شد و از همان بمرد و اصحاب امام عليه السّلام آن مشگها را بياوردند .\r\n( 2 ) ( طبرى ) حسين عليه السّلام سوى عمر سعد فرستاد و پيغام داد كه امشب ميان دو سپاه بديدار من آى عمر با قريب بيست سوار بيامد و حسين عليه السّلام هم با همين اندازه ، چون به يكديگر رسيدند حسين عليه السّلام اصحاب خود را بفرمود دور تر روند و ابن سعد همچنين ، پس آن دو گروه جدا گشتند چنان كه سخن اينها را نمىشنيدند و بسيار سخن گفتند تا پاسى از شب بگذشت آنگاه هر كدام سوى لشكرگاه خود بازگشتند و مردم بر حسب گمان خود دربارهء گفتگوى آنان مىگفتند .\r\nحسين با عمر سعد گفت : بيا با من نزد يزيد بن معاويه رويم و اين دو لشكر را رها كنيم ، عمر گفت : خانهء من ويران مىشود حسين عليه السّلام گفت : من باز آن را براى تو مىسازم . گفت :\r\nاملاك مرا از من مىگيرند . گفت : من بهتر از اين از مال خود در حجاز به تو مىدهم . عمر آن را هم نپذيرفت .\r\nطبرى گويد : در زبان مردم اين سخن شايع بود بىآنكه چيزى شنيده و دانسته باشند .\r\n\r\n\r\n","description":"","footnote":"\r\n[ 1 
  ] بر وزن غراب نام قبيله‌اى است .\r\n","page_name":" 189 ","page_number":189},
  {"content":"\r\n\r\n( 1 ) شيخ مفيد گويد : حسين عليه السّلام نزد عمر سعد فرستاد كه من مىخواهم تو را ديدار كنم پس شبانه يكديگر را ملاقات كردند و بسيار سخن گفتند پوشيده آنگاه عمر سعد به جاى خود بازگشت و سوى عبيد الله نامه كرد : اما بعد خداى تعالى آتش را بنشانيد و مردم را بر يك سخن و رأى جمع كرد و كار امّت يكسره شد حسين عليه السّلام به من پيمان سپرد كه به همان مكان كه از آنجا آمد بازگردد يا به يكى از مرزهاى كشور اسلام رود و چون يكى از مسلمانان باشد در سود و زيان با آنها شريك يا نزد امير المؤمنين يزيد رود و دست در دست او نهد و خود امير المؤمنين هر چه بيند دربارهء او بكند و خوشنودى خدا و صلاح امّت در همين است .\r\nو در روايت ابى الفرج است كه : عمر رسولى سوى عبيد الله فرستاد : شرح اين گفتگو به دو برسانيد و گفت : اگر يكى از مردم ديلم اين مطالب را از تو خواهد و تو نپذيرى دربارهء او ستم كرده‌اى .\r\n( 2 ) طبرى و ابن اثير و غير ايشان از عقبة بن سمعان روايت كرده‌اند كه گفت : همراه حسين عليه السّلام بودم از مدينه تا مكه و از مكه تا عراق و از او جدا نگشتم تا كشته شد و هيچ كلام از مخاطبت او با مردم مدينه يا مكه و يا در راه يا در عراق و يا در لشكرگاه تا روز قتل آن حضرت نماند مگر همه را شنيدم به خدا سوگند اينكه بر زبان مردم شايع است و مىپندارند آن حضرت پذيرفت برود و دست در دست يزيد بن معاويه نهد يا به يكى از مرزهاى كشور اسلام رود هرگز چنين تعهّد نكرد و لكن گفت : مرا رها كنيد در اين زمين پهناور جايى بروم تا بنگرم كار مردم به كجا مىرسد [ 1 
  ] .\r\n\r\n\r\n","description":"","footnote":"\r\n[ 1 
  ] در بعضى روايات است كه : حسين عليه السّلام فرمود اصحاب او دور تر شدند و با او برادرش عبّاس و فرزندش على اكبر بماند و عمر سعد گفت اصحاب خود را دور شوند و با او پسرش حفص و غلامى بماند ، پس حسين عليه السّلام با او گفت : واى بر تو اى ابن سعد آيا نمىترسى از خدايى كه بازگشت تو به دو است ؟ آيا با من جنگ خواهى كرد و من پسر آن كسم كه مىدانى نه اين گروه بنى اميه با من باش كه رضاى خدا در اين است .\r\nعمر سعد گفت : مىترسم خانهء من ويران شود . حسين عليه السّلام فرمود : من آن را براى تو بنا مىكنم . عمر سعد گفت : از آن ترسم كه ضيعت من بستانند . حسين عليه السّلام فرمود : من به از آن از مال خود در حجاز عوض به تو مىدهم . گفت : بر عيال خود مىترسم . حضرت عليه السّلام چيزى نگفت و بازگشت و مىگفت : خداى كسى را برانگيزد كه به زودى تو را در رختخواب ذبح كند و روز رستاخيز تو را نيامرزد و من اميدوارم از گندم عراق نخورى مگر اندك ، ابن سعد به طنز گفت : جو كفايت است .\r\nمترجم گويد : حق همان است كه طبرى گفت و از گفتگوى آنها كسى آگاه نشد و اينها كه گويند به گمان و تخمين گويند و هيچ كلامى كه دالّ بر ذلّت و لا به باشد از امام عليه السّلام صادر نگشت .\r\n","page_name":" 190 ","page_number":190},
  {"content":"\r\n\r\n( 1 )\r\n\r\nفصل هفدهم / در ورود شمر به كربلا و وقايع تاسوعا\r\nچون نامهء عمر سعد به عبيد الله رسيد و بخواند گفت : ( ارشاد ) صاحب اين نامه براى خويش خود چاره‌جويى و دلسوزى مىكند . شمر برخاست و گفت : آيا اين را مىپذيرى از وى كه در خاك تو فرود آمده و در بر تو است اگر از خاك تو بيرون رود دست در دست تو ننهد نيرومندتر گردد و تو زبون و عاجز باشى پس اين را از وى مپذير كه شكست تو است و ليكن او و اصحاب او فرمان تو را گردن نهند اگر به سزايشان رسانى تو دانى و اگر ببخشايى و درگذرى تو دانى .\r\nابن زياد گفت : نيكو انديشيده‌اى رأى همين است كه تو گفتى اين نامهء مرا براى عمر سعد ببر تا بر حسين عليه السّلام و اصحاب وى پيشنهاد كند كه حكم مرا گردن نهند اگر پذيرفتند نزد من فرستدشان و اگر سرباززنند با آنها كارزار كند اگر عمر سعد پذيرفت تو سخن او بشنو و فرمان او بر و اگر ابا كند امير لشكر تو باش و گردن ابن سعد بزن و سر او نزد من فرست .\r\n( 2 ) و نامه به عمر سعد نوشت كه : من تو را سوى حسين نفرستادم تا دفع شرّ از او كنى و كار را دراز كشانى و او را اميد سلامت و بقا دهى و عذر او خواهى يا شفيع او باشى نزد من بنگر اگر حسين و ياران او سر به حكم من فرود آوردند و فرمان مرا گردن نهادند آنان را نزد من فرست و اگر تن زدند و نپذيرفتند سپاه به جانب آنان كش تا آنها را بكشى و اعضاى آنها را جدا كنى كه مستحقّ اينند و اگر حسين را بكشتى سينه و پشت او را زير سم اسبان بسپار كه وى آزارندهء قوم خويش و قاطع رحم و ستمكار است و نپندارم كه پس از مرگ ، اين عمل زيانى دارد و ليكن سخنى بر زبان من رفته است كه چون او را كشتم اين عمل با پيكر او كنم اگر فرمان من ببرى تو را پاداش دهم بر اطاعت و اگر ابا كنى از رايت و لشكر ما جدا شو و آن را به شمر گذار كه فرمان خويش را به او فرموده‌ايم و السّلام .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n( 1 ) و در روايت ابو الفرج است كه : ابن زياد سوى او فرستاد : اى ابن سعد كاهلى نمودى و به راحتى دل خوش كردى و آسوده نشستى با آن مرد كار يكسره كن و به قتال پرداز و از او قبول مكن مگر آنكه حكم مرا گردن نهد .\r\n( 2 ) در تاريخ طبرى است از ابى مخنف كه گفت : حارث بن حصيرة از عبد الله بن شريك عامرى روايت كرده است : چون شمر بن ذى الجوشن آن نامه بگرفت او با عبد الله بن ابى المحل ( بفتح ميم و سكون حاء مهمله بر وزن فلس ) برخاستند و ام البنين دختر خرام بن خالد زوجهء امير المؤمنين على بن ابى طالب عليه السّلام عمّهء اين عبد الله بود و براى امير المؤمنين عليه السّلام چهار فرزند آورد و عبّاس و عبد الله و جعفر و عثمان پس عبد الله بن ابى المحل بن خرام بن خالد بن ربيعة بن الوحيد بن كعب بن عامر بن كلاب گفت : اصلح اللّه الامير خواهرزادگان ما با حسين عليه السّلام‌اند اگر بينى نامهء امانى نويس .\r\nابن زياد گفت : آرى به چشم . و كاتب را فرمود امانى نوشت و عبد الله بن ابى المحل آن نامه با مولاى ( يكى از بستگان ) خود كه كرمان نام داشت به كربلا بفرستاد چون كرمان آمد و آن برادران را بخواند و گفت : اين نامهء امانى است كه خالوى شما فرستاده است آن جوانان گفتند :\r\nبه خالوى ما سلام رسان و با او بگوى كه به اين امان حاجتى نداريم امان خدا بهتر از امان ابن سميّه است .\r\nو شمر نامهء عبيد الله را براى عمر سعد بياورد و او نامه بخواند و گفت : واى بر تو اى خانه خراب چه زشت پيغامى آوردى قسم به خدا گمان مىكنم كه او را از قبول آنچه نوشته بودم تو بازداشتى و كار را فاسد كردى كه ما اميدوار بوديم به صلح و صلاح اصلاح شود حسين عليه السّلام البته تسليم نمىگردد روح پدرش ميان پهلوهاى او است .\r\nو دينورى گويد : عمر بن سعد نامه را براى حسين عليه السّلام فرستاد و حسين عليه السّلام رسول را گفت :\r\nمن هرگز ابن زياد را اجابت نمىكنم . غير مرگ چيز ديگرى نيست آن هم خوش آيد .\r\nشمر گفت : مرا آگاه كن آيا فرمان امير خود را انجام مىدهى و با دشمن او جنگ مىكنى يا نه ؟ اگر نمىكنى اين سپاه و لشكر را به من گذار . گفت : به تو نمىگذارم و تو را اين كرامت نباشد من خود اين كار كنم و تو امير پيادگان باش . و عمر سعد شام روز پنجشنبهء نهم محرّم به جانب حسين عليه السّلام تاخت .\r\nو شمر آمد تا نزديك اصحاب حسين عليه السّلام بايستاد و گفت : خواهرزادگان ما كجايند ؟\r\nپس عبّاس و عبد الله و جعفر و عثمان فرزندان على عليه السّلام بيرون آمدند و گفتند : چه مىخواهى ؟ گفت : اى خواهرزادگان من شما در امانيد . آن جوانان گفتند : لعنت بر تو و بر امان\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nتو آيا ما را امان دهى و فرزند پيغمبر را امان نباشد ؟\r\n( 1 ) ( ملهوف ) و در روايت ديگر است كه : عباس بن على عليه السّلام بانگ زد دستت بريده باد چه بدامانى است اينكه آوردى اى دشمن خدا آيا مىگويى برادر و سرور خود حسين عليه السّلام بن فاطمه عليه السّلام را رها كنيم و در فرمان لعينان و لعين‌زادگان درآييم ؟ ! و مناسب است دربارهء ايشان اين ابيات :\r\n نفوس ابت الّا تراث أبيهم * فهم بين موتور لذاك و واتر\r\nلقد الفت ارواحهم حومة الوغى * كما آنست اقدامهم بالمنابر \r\nراوى گفت : پس شمر - لعنة اللّه - خشمناك به لشكر خود بازگشت آنگاه عمر سعد فرياد زد : يا خيل اللّه اركبى و بالجنّة ابشرى : يعنى : اى لشكر خدا سوار شويد و شادمان باشيد كه به بهشت مىرويد پس مردم سوار شدند و بعد از نماز عصر عازم جنگ گرديدند .\r\n( 2 ) ( كامل ) و در حديث مروى از حضرت صادق عليه السّلام است كه : تاسوعا روزى است كه حسين عليه السّلام را با اصحاب او - رضى اللّه عنهم - محاصره كردند و لشكر اهل شام گرد او بگرفتند شترهاى خود را آنجا خوابانيدند و پسر مرجانه و عمر بن سعد به بسيارى لشكر مسرور شدند و حسين عليه السّلام را ضعيف ديدند و به يقين دانستند ياورى براى او نمىآيد و اهل عراق او را مدد نمىكنند بابى المستضعف الغريب .\r\nو چون عمر سعد بانگ زد اصحاب او سوار شدند و نزديك سراپرده‌هاى حسين عليه السّلام آمدند ( ارشاد . كامل . طبرى ) حسين عليه السّلام جلوى خيمهء خويش نشسته به شمشير تكيه داده و سر بر زانو نهاده بود خواهرش زينب ضجّه‌اى بشنيد و نزديك برادر آمد و گفت : اين بانگ و فرياد را نمىشنوى كه پيوسته بما نزديك مىشود ؟ حسين عليه السّلام سر از زانو برداشت و گفت : در اين ساعت رسول خدا را در خواب ديدم با من گفت : تو در اين زودى نزد ما آيى . پس خواهرش سيلى بر روى زد و شيون كرد و بانگ و وا ويلاه بر آورد . حسين عليه السّلام با او فرمود : هنگام شيون نيست اى خواهر خاموش باش خدا تو را رحمت كند .\r\n( 3 ) ( ارشاد . طبرى ) و عبّاس بن على عليه السّلام با او گفت : برادر اين گروه آمدند . حسين عليه السّلام برخاست و گفت با عبّاس : جانم بفداى تو سوار شو و آنان را ملاقات كن و بپرس چه تازه اتّفاق افتاده است و براى چه آمده‌اند .\r\nعبّاس با بيست سوار بيامد و زهير بن قين و حبيب بن مظاهر با آنها بودند و عبّاس گفت :\r\nمقصود شما چيست و چه مىخواهيد گفتند : فرمان امير آمده است كه با شما بگوييم يا به حكم\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاو سر فرود آريد يا با شما كار زار كنيم . گفت ، شتاب مكنيد تا نزد ابى عبد الله روم و آنچه گفتيد بر او عرضه دارم . بايستادند و گفتند : نزد او رو و او را بياگاهان و هر چه گفت براى ما پيام‌آور .\r\nپس عبّاس عليه السّلام دوان سوى حسين عليه السّلام بازگشت و خبر بگفت و اصحاب او بايستادند و با آن قوم سخن گفتند .\r\n( 1 ) ( طبرى ) حبيب بن مظاهر با زهير بن قين گفت : اگر خواهى تو سخن گوى و اگر خواهى من گويم . زهير گفت : تو آغاز كردى هم تو سخن گوى . پس حبيب بن مظاهر گفت : سوگند به خدا بد مردمند آنها كه چون فردا نزد خدا روند فرزند پيغمبر او را كشته باشند با عترت و خاندان او و خداپرستان اين شهر كه در هر سحرگاه به بندگى ايستاده‌اند و ذكر خدا بسيار كنند .\r\nعزرة بن قيس گفت : تو هر چه خواهى و توانى خودستايى كن .\r\nزهير گفت : اى عزرة خداى عزّ و جلّ آنها را پاك كرده و راه نموده است پس از خداى بترس كه من نيكخواه توأم تو را به خدا از آنها مباش كه يارى گمراهان كنند و به خاطر آنها نفوس طاهره را بكشند .\r\nعزرة گفت : تو از شيعيان اين خاندان نبودى و عثمانى بودى .\r\nزهير گفت : از بودن من در اينجا راه نبردى كه من از آنانم سوگند به خدا نامه سوى او ننوشتم و رسولى نفرستادم و نويد يارى به او ندادم و ليكن در راه او را ديدار كردم رسول خداى را به ياد آوردم و آن مكانت كه او را بود با رسول خدا و دانستم بر سر او از دشمن چه آيد پس رأى من آن شد كه يارى او كنم و در حزب او باشم و جان خود را فداى او كنم تا حق خدا و رسول را كه شما ضايع گذاشتيد حفظ كرده باشم .\r\n( 2 ) امّا عباس بن على عليه السّلام رفت و آنچه قوم گفته بودند خبر داد امام عليه السّلام فرمود : نزد آنها بازگرد و اگر توانى كار را به فردا انداز و امشب بازگردانشان شايد براى پروردگار نماز گزاريم و او را بخوانيم و استغفار كنيم خدا داند كه من نماز و تلاوت قرآن و دعا و استغفار را دوست دارم .\r\nپس عباس نزد آن قوم آمد و پيغام امام بگذاشت آنها پذيرفتند و عباس ( رض ) بازگشت و رسولى از جانب عمر سعد با او آمد در جايى كه آواز رس بود بايستاد ( ارشاد ) گفت : ما تا فردا شما را مهلت دهيم اگر تسليم شويد شما را نزد امير عبيد الله زياد مىفرستيم اگر سرباز زنيد شما را رها نكنيم ، و بازگشت .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n( 1 )\r\n\r\nفصل هيجدهم / در ذكر وقايع شب عاشورا\r\n( ارشاد ) پس حسين عليه السّلام اصحاب خود را نزديك غروب جمع كرد على بن الحسين عليه السّلام گفت : نزديك او شدم تا گفتار او بشنوم در آن وقت بيمار بودم شنيدم با اصحاب خود مىگفت : خداى را ستايش مىكنم بهترين ستايش و او را سپاس مىگويم بر خوشى و بر سختى بار خدايا تو را شپاس‌گزارم كه به نبوّت ما را بنواختى و قرآن را به ما آموختى و در دين بينا گردانيدى و ما را چشم و گوش و دل دادى پس ما را از سپاسگزاران شمار .\r\nاما بعد من اصحابى ندانم باوفاتر و بهتر از اصحاب خود و نه خانواده‌اى فرمانبردارتر و به صلت رحم پاى بسته‌تر از خاندان خود پس خدا شما را جزاى نيكو دهد از من و من گمان دارم با اينان كار به جنگ و ستيز كشد و همهء شما را اذن دادم برويد و عقد بيعت از شما بگسستم و تعهّد برداشتم اكنون شب است و تاريكى شما را فرو گرفته است آن را شتر سوارى خود انگاريد و هر يك دست يكتن از اهل بيت مرا بگيريد و در دهها و شهرها پراكنده شويد تا خداوند فرج دهد براى آنكه اين مردم مرا مىخواهند و چون بر من دست يافتند از طلب ديگران مشغول شوند .\r\n( 2 ) پس برادران و پسران و برادرزادگان و دو پسر عبد الله جعفر گفتند : اين كار براى چه كنيم براى اينكه پس از تو زنده مانيم خدا نكند كه هرگز چنين شود .\r\nو عبّاس بن على عليه السّلام آغاز سخن كرده بود و آن جماعت پيروى او كردند و مثل او يا نزديك به گفتار او سخن گفتند پس حسين عليه السّلام با بنى عقيل فرمود : كشته شدن مسلم شما را كفايت كرد پس شما برويد اذن دادمتان .\r\nگفتند : سبحان اللّه مردم چه مىگويند مىگويند بزرگ و سالار خود و عموزادگان خود را كه بهترين اعمام بودند رها كرديم و با آنها تيرى نيفكنديم و نيزه و شمشيرى به كار نبرديم\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو ندانيم چه كردند . نه قسم به خدا چنين نكنيم و ليكن به مال و جان و اهل مواسات كنيم و اينها را در راه تو دربازيم و كار زار كنيم و هر جاى تو روى ما با تو رويم زشت باد زندگى پس از تو .\r\n( 1 ) و مسلم بن عوسجه ( رض ) برخاست و گفت : آيا ما دست از تو برداريم نزد خداوند در اداى حق تو بهانهء ما چه باشد به خدا سوگند اين نيزه را در سينهء آنها فرو برم و به اين شمشير تا دستهء آن در دست من است بر آنها بزنم و اگر سلاح نداشته باشم سنگ بر آنها افكنم قسم به خدا ما تو را رها نمىكنيم تا خدا بداند پاس حرمت رسول را در غيبت او داشتيم دربارهء تو و اللّه اگر من دانستم كه كشته مىشوم باز زنده مىشوم باز سوخته مىشوم باز زنده مىشوم باز كوبيده و پراكنده مىشود و هفتاد بار با من اين كار كنند باز از تو جدا نمىشدم تا نزد تو مرگ را دريابم پس چگونه اين كار را نكنم كه كشتن يك بار است پس از آن كرامتى كه هرگز به پايان نرسد .\r\nو زهير بن القين برخاست و گفت : دوست دارم كشته شوم باز زنده شوم باز كشته شوم و همچنين هزار بار و خداوند كشتن را از تو و اين جوانان اهل بيت تو بازگرداند .\r\nو جماعتى از اصحاب سخن گفتند همه در يك معنى و مانند يكديگر . ( طبرى ) گفتند :\r\nسوگند به خداى كه از تو جدا نمىشويم و ليكن جان ما فداى جان تو است با گلوگاه و پيشانى و دست تو را نگاهدارى مىكنيم وقتى ما كشته شديم آنچه بر ما بوده است وفا كرده‌ايم و انجام داده .\r\n( 2 ) مؤلف گويد : زبان حال آنها اين است كه شاعر فارسى گفت :\r\n شاها من اربه عرش رسانم سرير فضل * مملوك اين جنابم و محتاج اين درم\r\nگر بر كنم دل از تو و بردارم از تو مهر * اين مهر بر كه افكنم اين دل كجا برم \r\nپس حسين عليه السّلام گفت : خدا شما را جزاى خير دهد ، و به جاى خود بازگشت .\r\n للّه درّهم من فتية صبروا * ما ان رأيت لهم في النّاس امثالا\r\nتلك المكارم لا قعبان من لبن * شيبا بماء فعادا بعد ابو الا \r\nسيّد - رحمه اللّه - گفت : در آن حال محمد بن بشير حضرمى را گفتند : پسرت در ثغر رى اسير شد . گفت : ثواب مصيبت او و خود را از خداى چشم دارم دوست ندارم او اسير شود و من زنده باشم .\r\nحسين عليه السّلام سخن او بشنيد و گفت : رحمك اللّه من بيعت از تو برداشتم و در رهايى پسر\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nخويش بكوش . گفت : درندگان زنده زنده مرا بخورند اگر از تو جدا شوم . فرمود : پس اين جامه‌هاى برد را به اين پسرت ده تا در فداى برادرش بدانها استعانت جويد و پنج جامه به وى بخشيد كه بهاى آن هزار دينار بود .\r\n( 1 ) و حسين بن حمدان حضينى روايت كرده است باسنادش از ابى حمزهء ثمالى و سيّد بحرانى مرسلا از وى كه گفت : على بن الحسين زين العابدين عليه السّلام را شنيدم مىگفت : آن روز كه پدرم به شهادت فائز مىشد اهل و اصحاب خود را شب آن روز جمع فرمود و گفت : اى اهل و اصحاب من اين شب را شتر خود گيريد و خويش را برهانيد كه تنها مرا خواهند و اگر مرا بكشند انديشه شما ندارند خداوند شما را رحمت كند و من آن بيعت و عهد كه با من كرديد از شما برداشتم . پس برادران و خويشان و ياران او يك زبان گفتند : به خدا سوگند اى سرور ما اى ابا عبد الله هرگز تو را تنها نگذاريم تا مردم بگويند كه امام و بزرگ و سالار خود را تنها گذاشتند تا كشته شد و ميان خود و خدا بهانه‌تراشى كنيم ما تو را نمىگذاريم كشته شوى مگر آنكه نزد تو كشته شويم .\r\nامام عليه السّلام با آنها فرمود : اى مردم من فردا كشته شوم و همه با من كشته شويد و از شما يكتن نماند . گفتند : الحمد للّه كه ما را به يارى كردن تو بنواخت و به كشته شدن با تو گرامى داشت يا بن رسول اللّه آيا نمىپسندى كه با تو باشيم در درجهء تو ؟ فرمود : جزاكم الله خيرا خدا شما را جزاى نيكو دهد و دعاى خير گفت .\r\n( 2 ) پس قاسم بن حسن عليه السّلام با امام گفت : آيا من هم در كشته‌شدگانم دل حسين عليه السّلام بر او بسوخت و گفت : اى پسرك من مرگ نزد تو چگونه است ؟ گفت : اى عمّ از انگبين شيرين‌تر .\r\nگفت : آرى به خدا سوگند عمّ تو فداى تو باد تو يكى از آن مردانى كه با من كشته شوند بعد از آنكه شما را بلاى عظيم رسد و پسرم عبد الله هم كشته شود . قاسم پرسيد : اى عمّ به زنان هم رسند تا عبد الله شير خوار كشته شود ؟\r\nفرمود : عمّ به فداى تو عبد الله كشته شود وقتى دهان من از تشنگى خشك شود و به سرا پرده آيم و آب يا شير طلبم و هيچ نيابم و گويم آن فرزند مرا آوريد تا از لعاب دهان او نوشم آن را آورند و بر دست من نهند و آن را بردارم تا به دهان خود نزديك برم پس فاسقى از آنان تيرى بر گلوى او افكند و او بگريد و خونش در دست من روان گردد پس دست به جانب آسمان بلند كنم و بگويم : « اللّهمّ صبرا و احتسابا » خدايا شكيبايى كنم و ثواب تو را چشم دارم پس نيزه‌ها مرا به سوى آنان كشانند و آتش در خندق پشت خيام زبانه كشد پس من بر آنها حمله كنم و آن وقت تلخترين اوقات دنيا باشد و آنچه خدا خواهد واقع شود . پس او\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبگريست و ما بگريستيم و بانگ گريه و شيون و گريه از ذرارى رسول خدا صلّى اللّه عليه و آله و سلّم در خيمه‌ها بلند شد .\r\n( 1 ) قطب راوندى ( قدس سره ) از ثمالى روايت كرده است كه على بن الحسين عليه السّلام گفت : با پدرم بودم آن شب كه فرداى آن كشته مىشد پس با اصحاب خود گفت : اين شب را سپر خود گيريد كه اين مردم تنها مرا خواهند و اگر مرا كشتند به شما ننگرند و بيعت از شما برداشتم .\r\nگفتند : به خدا سوگند كه هرگز چنين نخواهد شد . گفت : همهء شما فردا كشته مىشويد يكتن هم جان بدر نمىبرد . گفتند : سپاس خدا را كه ما را گرامى داشت به كشته شدن با تو . پس دعا كرد و با آنها گفت كه سربلند كنيد ، سر بلند كردند و جاى و منزل خود را نگريستند و آن حضرت مىفرمود : اى فلان اين منزل تو است و هر مردى به سينه و روى به پيش نيزه و شمشير باز مىشد تا به منزل خود در بهشت رسد .\r\n( 2 ) در امالى صدوق از حضرت صادق عليه السّلام پس از نقل گفتگوى حسين عليه السّلام با ياران خود روايت كرده است كه : آن حضرت بفرمود بر گرد لشكر خود گودالى مانند خندق كندند و بفرمود تا از هيمه بيا كندند و على فرزند خود را بفرستاد با سى سوار و بيست پياده تا آب آوردند و سخت ترسان بودند و حسين عليه السّلام اين ابيات مىگفت :\r\nيا دهر افّ لك من خليل ( الابيات ) .\r\nآنگاه با اصحاب فرمود : برخيزيد و آب بنوشيد كه آخرين توشهء شماست و وضو بسازيد و غسل كنيد و جامه‌هاى خود را بشوييد تا كفن شما باشد .\r\nو ابو حنيفهء دينورى گويد : حسين عليه السّلام اصحاب را بفرمود تا سراپرده‌ها را نزديك هم بزنند و خود در جلو خيمه‌هاى زنان باشند و در پشت گودالى كندند و هيزم و نى فراوان آوردند و آتش زدند تا لشكر از پشت به خيمه نتازند .\r\nمترجم گويد : در تاريخ طبرى از عمارهء دهنى از حضرت باقر عليه السّلام روايت كرده است در حديثى طويل كه : « عدل الى كربلا فاسند ظهره الى قضباء و حلاء كيلا يقابل الّا من وجه واحد » سوى كربلا گراييد و پشت به نيزار و باطلاقى داد كه از يك سوى با دشمن روبرو شود . هر كس آنگونه زمين را در نزديكى كربلا ديده است داند كه عبور و حمله از آن ميسّر نيست . ( ارشاد ) ( 3 ) على بن الحسين عليه السّلام گفت : آن شب كه پدرم فرداى آن كشته شد نشسته بودم و عمّه‌ام زينب پرستارى من مىكرد ناگاه پدرم برخاست و در خيمهء ديگر رفت و حوىّ [ 1 
  ] ( به فتح حاء مهمله\r\n\r\n\r\n","description":"","footnote":"\r\n[ 1 
  ] در تاريخ طبرى ، ابن اثير و كامل بهائى مسطور است كه : وى در اصلاح شمشير و آلات حرب بصيرت داشت .\r\nو در مقاتل الطالبيين از على بن الحسين عليه السّلام روايت است كه : من با پدرم آن شب نشسته بودم و بيمار بودم و پدرم تيرها را اصلاح مىكرد و چون مولاى ابى ذكر غفّارى پيش روى او بود .\r\n","page_name":" 198 ","page_number":198},
  {"content":"\r\n\r\nو ياء مشدّده بر وزن سرى بضبط مؤلف و بضمّ حاء و فتح واو بضبط تاريخ طبرى ) مولاى ابى ذر غفّارى نزد او بود و شمشير او را اصلاح مىكرد و پدر من مىگفت :\r\n يا دهر افّ لك من خليل * كم لك بالاشراق و الأصيل\r\nمن صاحب و طالب قتيل * و الدّهر لا يقنع بالبديل\r\nو انّما الامر الى الجليل * و كلّ حىّ سالك سبيلى \r\nيعنى : اى روزگار افّ بر تو باد كه بد دوستى ، چه بسيار در بامداد و شام يار خود و طالب حق را كشته‌اى روزگار به دل قبول نمىكند ، كار واگذارده به خداوند بزرگ است و هر زنده بر اين راه كه من روم رفتنى است .\r\n( 1 ) دو بار يا سه بار اين ابيات را تكرار كرد تا من مقصود وى را دريافتم پس گريه گلوى مرا بگرفت و بازگردانيدم و سكوت كردم و دانستم بلا فرود آمد و اما عمّه‌ام زينب آنچه من شنيدم بشنيد و رقّت قلب و زارى كردن شأن زنان است خوددارى نتوانست برجست با سر برهنه و دامن‌كشان رفت تا نزد پدرم و گفت :\r\n« وا ثكلاه ليت الموت اعدمنى الحيوة اليوم ماتت امّى فاطمة و ابى علىّ و اخى الحسن عليهم السّلام يا خليفة الماضين و ثمال الباقين » .\r\nيعنى : واى از اين مصيبت كاش مرگ آمده و زندگانى مرا نابود كرده بود امروز مادرم فاطمه و پدرم على و برادرم حسن - عليهم السّلام - از دنيا رفتند اى جانشين گذشتگان و پناه بازماندگان .\r\nپس حسين عليه السّلام سوى او نگريست و گفت : يا أخيّة لا يذهبنّ حلمك الشّيطان » : اى خواهرك من بردبارى تو را شيطان نبرد . و اشك در دو چشمش بگرديد و گفت : « لو ترك القطا لنام » : اگر مرغ سنگخوار را به حال خود بگذارند مىخوابد ( قطا مرغى است كه نام او به فارسى اسفرود است و به تركى با قرقره و معروف به سنگ خوار است براى آنكه در سنگستانها بسيار مىباشد نه آنكه راستى سنگ خورد ) .\r\nپس عمّه‌ام گفت : « يا ويلتاه أ فتغتصب نفسك اغتصابا فذاك اقرح لقلبى و اشدّ على نفسى » .\r\nيعنى : آيا تو را به ستم مىگيرند و اين دل مرا بيشتر خسته و آزرده كند و بر جان من سخت دشوار و گران است .\r\n( 2 ) آنگاه سيلى بر روى خود زد و گريبان چاك كرد و بيهوش بيفتاد . حسين عليه السّلام برخاست و آب\r\n\r\n\r\n","description":"","footnote":"\r\nو چون مولاى ابى ذر غفارى پيش روى او بود .\r\n","page_name":" 199 ","page_number":199},
  {"content":"\r\n\r\nبر روى او ريخت ( تا به هوش بازآمد ) و با او گفت : « يا اختاه اتّقى اللّه و تعزّى بعزاء اللّه و اعلمى انّ اهل الارض يموتون و انّ اهل السّماء لا يبقون و انّ كلّ شىء هالك الّا وجه اللّه الّذى خلق الخلق بقدرته و يبعث الخلق و يعودون و هو فزد وحده ( جدّى خير منّى خ ) ابى خير منّى و امّى خير منّى و اخى خير منّى ( ولى خ ) و لكلّ مسلم برسول اللّه صلّى اللّه عليه و آله اسوة » ( 1 ) يعنى : اى خواهر از خداى بترس و به شكيبايى از جانب خداى تسلّى جوى و بدان كه اهل زمين مىميرند و اهل آسمانها نمىمانند و هر چيز فانى شود مگر وجه اللّه ، همان خدايى كه خلق را به قدرت خود آفريد و باز آنها را برانگيزاند و بازگرداند و خدا خود تنهاست ، جدّ من به از من بود و پدرم به از من و مادرم و برادرم بهتر از من بودند و من و هر مسلمانى را بايد به رسول خدا صلّى اللّه عليه و آله و سلّم تأسّى جستن و به امثال اين سخنان او را تسليت داد و با او گفت :\r\n« يا أخيّة انّى اقسمت عليك فابرّى قسمى لا تشقّى علىّ حبيبا و لا تخمشى علىّ وجها و لا تدعى علىّ بالويل و الثّبور اذا انا هلكت » .\r\nاى خواهرك من تو را سوگند مىدهم سوگند مرا راست گردان گريبان بر من مدر و روى نخراش و چون من هلاك شوم زارى و شيون بر من بلند مكن .\r\nمترجم گويد : اين مكالمات را عينا به زبان عربى آوردم و به ترجمه قناعت نكردم از غايت بلاغت كه در اين سخنان بود شايد خواننده در آن نكته‌اى بيند كه ما در نيافته باشيم و همهء نكات سخنان بليغ را در ترجمه نتوان آورد .\r\nآنگاه زينب را نزد من آورد و بنشانيد و نزد اصحاب رفت و بفرمود تا خيمه‌ها را نزديك يكديگر زدند و ريسمانها در هم افكند و فرمود كه خود در ميان چادرها باشند و از يك سوى با دشمن روبرو شوند و خيمه‌ها در پشت سر و بر جانب دست راست و دست چپ آنان باشد و از هر سوى سراپرده‌هاى آنان را در ميان گرفته باشد مگر از همان جانب كه دشمن روى بديشان دارد .\r\nو امام عليه السّلام به جاى خود بازگشت و همه شب به نماز و استغفار و دعا و تضرّع بايستاد و اصحاب همچنان بيدار بودند نماز مىگزاشتند و دعا و استغفار مىكردند انتهى كلام المفيد .\r\n( 2 ) و مؤلف گويد : و شب تا صبح مانند زنبور عسل در زمزمه بودند و در ركوع و سجود ايستاده بودند و نشسته و دأب حسين عليه السّلام همين بود بسيار نماز و در صفات خود تمام و كامل و آن حضرت چنان بود كه فرزند وى امام مهدى - صلوات اللّه عليه - گفت :\r\n« كان للقرآن سندا و للامّة عضدا و في الطّاعة مجتهدا حافظا للعهد و الميثاق ناكبا عن سبل الفسّاق باذلا للمجهود طويل الرّكوع و السّجود زاهدا في الدّنيا زهد الرّاحل عنها ناظرا اليها به عين\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nالمستوحشين منها » .\r\n( 1 ) ابو عمر احمد بن محمد بن محمد قرطبى [ 1 
  ] مردانى در كتاب العقد الفريد آورده است كه :\r\nعلى بن الحسين عليه السّلام را گفتند : فرزندان پدرت بسيار اندكند .\r\nگفت : عجب بايد داشت كه چگونه وى را فرزند بود در هر شبانه روز هزار ركعت نماز مىگزاشت كى به زنان مىرسيد ! ( مناقب ) روايت است كه : چون سحر شد حسين عليه السّلام را خوابى سبك بگرفت و بيدار شد و فرمود : مىدانيد اكنون در خواب چه ديدم ؟ گفتند : يا بن رسول اللّه چه ديدى ؟ فرمود : ديدم سگانى به من روى آورده‌اند تا مرا بدرند و در ميان آنها سگى دو رنگ ديدم كه از همه سخت‌تر بود بر من و گمان دارم آنكه مرا مىكشد از ميان اين مردم مردى پيس باشد .\r\nو باز جدّ خود رسول خدا صلّى اللّه عليه و آله و سلّم را ديدم و با و گروهى از اصحاب بودند مىفرمود : اى پسرك من تو شهيد آل محمدى و اهل آسمانها و صفيح اعلى از آمدن تو شادى مىنمايند امشب افطار تو نزد من باشد و تأخير مكن اين فرشته‌اى است از آسمان فرود آمده تا خون تو را بگيرد در شيشهء سبزى نگاهدارد . اين خوابى است كه ديدم اجل نزديك است و بىشك هنگام كوچيدن از اين جهان فراز آمده است .\r\n( 2 ) طبرى از ابى مخنف از عبد الله بن عاصم از ضحّاك بن عبد الله مشرقى روايت كرده است كه گفت : چون شام شد حسين عليه السّلام و اصحابش همه شب بايستادند به نماز و استغفار و دعا و تضرّع ؛ و گفت : سوارانى كه شبانه پاس مىدادند بر ما بگذشتند و حسين عليه السّلام تلاوت مىفرمود :\r\n  وَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَ لَهُمْ عَذابٌ مُهِينٌ ما كانَ اللَّهُ لِيَذَرَ الْمُؤْمِنِينَ عَلى ما أَنْتُمْ عَلَيْهِ حَتَّى يَمِيزَ الْخَبِيثَ مِنَ الطَّيِّبِ   [ 2 
  ] .\r\n\r\n\r\n","description":"","footnote":"\r\n[ 1 
  ] منسوب به قرطبه از شهرهاى اندلس است و امروز جزو مملكت اسپانياست و مردم آن همه ترسايانند و مساجد آنجا را كليسا كرده‌اند و مسلمانان را برانده‌اند . به عهد ابن خلدون مورّخ تمامت آن نواحى مسلمان بودند .\r\nو در مقدمهء تاريخ خود گويد : مسلمانان اندلس زىّ نصارى گرفته‌اند و لباس آنان پوشيده و مانند آنها زندگانى كنند و به اين جهت ناچار روزى زير فرمان آنان درآيند و چنان شد كه اين مرد از پيش ديده بود امراى مسلمانان به عيش و نوش پرداختند و با نصارى بساختند تا وقتى نصارى نيرو گرفتند آن امرا را برانداختند و با رعاياى مسلمانان در آغاز كار به نيكى رفتار كردند و مذاهب را آزاد گذاشتند و عدل كردند و مساجد را محترم شمردند تا چون مسلمانان آرام شدند و فريفته گشتند و قوّت از دست بدادند يكباره حمله كردند و همه را براندند .\r\nتفصيل اين وقايع در كتاب نفح الطيب تصنيف احمد مقرّى بازنموده آمده است و خواندن اين تاريخ مسلمانان را لازم است تا عبرت گيرند و به حمد اللّه در عصر ما ممالك اسلامى يكى پس از ديگرى مستقل مىشوند و از حمايت نصارى بيرون مىروند و اين استقلال هر چه باشد قدر آن را بيايد دانست و غنيمت شمرد .\r\n[ 2 
  ] سوره آل عمران ، آيه 178 و 179 .\r\n","page_name":" 201 ","page_number":201},
  {"content":"\r\n\r\n( 1 ) مردى از آن سواران كه پاسبان ما بودند اين آيت بشنيد گفت : به پروردگار كعبه سوگند كه ما پاكيزگانيم و از شما جدا گرديده . ضحّاك گفت : او را شناختم و با برير بن خضير گفتم : اين مرد را مىشناسى ؟ گفت : نه . گفتم : ابو حرب سبيعى عبد الله بن شهر نام دارد مردى ظريف و خوش‌خوى ولوده و هم شريف و دلاور است و چند بار سعيد بن قيس وى را به جنايت ، در زندان كرد .\r\nبرير بن خضير گفت : اى فاسق تو پندارى كه خداى در پاكيزگانت قرار داده است ؟ او گفت : تو كيستى ؟ گفت : برير بن خضير . او گفت : انّا للّه بر من سخت گران است كه تو هلاك شوى و اللّه هلاك شوى .\r\nبرير گفت : اى ابا حرب آيا توانى از آن گناهان بزرگ سوى خدا بازگردى و توبه كنى به خدا قسم كه ماييم پاكيزگان و شما همه پليديد . او گفت : من هم بر صدق سخن تو گواهى دهم .\r\nمن گفتم : آيا اين معرفت به حال تو سودى ندارد ؟ گفت : قربانت بروم پس چه كسى نديم يزيد بن عذره عنزى باشد از عنز بن وائل و او اكنون با من است ؟ برير گفت : خدا رأى تو را زشت گرداند كه به هر حال مردى سفيهى .\r\nضحّاك گفت : آن مرد بازگشت و پاسبان ما آن شب عزرة بن قيس احمسى بود و سواران وى را سپرده بود . از اين روايت كه در كمال اعتبار است معلوم شد كه ضحّاك از اصحاب امام عليه السّلام بود امّا در جنگ كشته نشد و تفصيل آن بيايد ان شاء اللّه ) .\r\nسيّد ( ره ) گفته است : در آن شب سى و دو تن از لشكر عمر سعد به اصحاب آن حضرت پيوستند .\r\n( 2 ) و در كتاب العقد الفريد آن قول امام عليه السّلام را با عمر سعد كه فرمود : از سه كار يكى را از من بپذير آورده است و پس از آن گويد : سى تن كوفى از آنها كه با عمر سعد بودند گفتند : عجبا پسر دختر پيغمبر سه چيز از شما خواست و هيچ‌يك را نپذيرفتيد و سوى آن حضرت شتافتند و به جنگ با عبيد الله پرداختند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n( 1 )\r\n\r\nفصل نوزدهم / ذكر وقايع عاشورا و صف‌آرايى لشكر از دو جانب و احتجاج امام عليه السّلام بر اهل كوفه\r\nبامداد امام عليه السّلام با اصحاب نماز بگزاشت و براى خطبه برخاست و بايستاد و خداى را سپاس گفت و ستايش كرد و اصحاب خود را گفت : خداى عزّ و جلّ خواست شما و من كشته شويم بر شما باد صبر كردن .\r\nو اين روايت را مسعودى در اثبات الوصيّة آورده است . [ 1 
  ]\r\n\r\n\r\n","description":"","footnote":"\r\n[ 1 
  ] جدّ من مرحوم آخوند ملّا غلامحسين - رحمه اللّه - از قول امام عليه السّلام خطاب به اصحاب گويد :\r\n بياران سراييد پس شهريار * كه اى شير مردان اژدر شكار\r\nسيه‌جوشن خويش بر تن كشيد * بگردم حصارى ز آهن كشيد\r\nبه چنگ اندر آريد روئينه گرز * به خفتان بپوشيد خود يال و برز\r\nبه آهن گسل تيغ دست آوريد * سر خصم در خاك پست آوريد\r\nدليران به فرمان فرخنده شاه * بتارك نهادند ترك سپاه\r\nهمه داده مر جنگ را ساز و برگ * بر آراسته پيكر از چرم كرگ\r\nدر آن دشت كين گرد تا گرد شاه * يلان پره زن همچو هاله به ماه\r\nمهين پور فرّخ محمد صلّى اللّه عليه و آله و سلّم كه مهر * بتابش ز عكس رخش بر سپهر\r\nگل باغ دين غنچه ناشكفت * پى پاسخ خار بستان بگفت\r\nبگردون دين ماه تابان منم * به چرخ هنر مهر رخشان منم\r\nمرا شير يزدان همايون پدر * بهين مادرم دخت خير البشر\r\nسحر دم كه دوشيزگان سپهر * زرينه برفع نهفتند چهر\r\nشما هر يكى را زبرنا و پير * ببايد كمند و كمان تيغ و تير\r\nميانها پى كين ببنديد تنگ * بپولاد يا زيد روئينه چنگ\r\nپى كينه پاينده داريد پى * مخواهيد رنج جهاندار كى\r\nبفرمان فرمانده خويشتن * به خفتان آهن نهفتند تن\r\nسراسر نهنگان روشن روان * سراپا بدرياى آهن نهان\r\nروان شد جهاندار و گردان ز پى * همه گام زن جانب گام وى \r\n","page_name":" 203 ","page_number":203},
  {"content":"\r\n\r\n( ملهوف ) آنگاه اسب رسول خدا را كه مرتجز نام داشت بخواست و بر آن نشست و صفوف اصحاب را براى رزم آماده ساخت و بياراست .\r\n( ارشاد ) با او سى و دو سوار بود و چهل پياده .\r\nو از مولانا الباقر عليه السّلام روايت شده است كه : چهل و پنج سوار بودند و صد پياده . و غير اين هم روايت شده است .\r\nو مترجم گويد : اين روايت عمارهء دهنى است و ابو جعفر طبرى آن را بطولها در تاريخ خود آورده است و در آغاز آن گويد : عمارهء دهنى با امام باقر عليه السّلام عرض كرد كه : داستان قتل حسين عليه السّلام براى من بيان فرماى چنان كه گويا آنجا بوده‌ام . و امام عليه السّلام بيان فرمود و چنان مىنمايد كه اين 145 تن مردم همه كشته نشدند بلكه بعضى قبل از عاشورا يا در وسط جنگ بگريختند .\r\n( 1 ) ( اثبات الوصيّة ) و روايت شده است كه عدّه آنان در آن روز شصت و يكتن بود و خداى عزّ و جلّ از اوّل دهر تا آخر آن به هزار مرد دين خود را يارى داد و غالب گردانيد و امام را از تفضيل آن پرسيدند ، گفت : سيصد و سيزده تن اصحاب طالوت بودند و سيصد و سيزده تن اصحاب بدر و سيصد و سيزده تن اصحاب قائم عليه السّلام و شصت و يكتن بماند كه آنها با حسين عليه السّلام كشته شدند روز طفّ انتهى .\r\n( ارشاد ) پس زهير بن القين را بر ميمنه امير فرمود و حبيب بن مظاهر را بر ميسره و رايت را به عباس سپرد و سراپرده را در پس پشت قرار دادند و بفرمود كه هيمه و نى از پشت خيمه‌ها فراهم كردند و در خندقى افكندند ، ( كامل ) كه مانند جوى شبانه آنجا كنده بودند و آتش زدند تا دشمن از پشت خيام تاختن نتواند و سخت سودمند افتاد و عمر سعد برخاست و با مردم خود بيرون آمد .\r\n( 2 ) ( كامل - طبرى ) و بر جماعت كنده عبد الله بن زهير ازدى را بگماشت و بر مردم ربيعه و كنده قيس بن اشعث بن قيس را و بر مردم مذحج و اسد عبد الرحمن ابى سبرهء حنفى و بر تميم و همدان حرّ بن يزيد رياحى و همه اين سرهنگان در مقتل او حاضر بودند مگر حرّ بن يزيد رياحى كه توبه كرد و سوى حسين عليه السّلام بازآمد و با او كشته شد و عمر عمرو بن حجّاج زبيدى\r\n\r\n\r\n","description":"","footnote":"\r\n همايون حسين عليه السّلام آنكه كروبيان * پى خدمتش تنگ بسته ميان\r\nبه شكر بيالوده بادام مغز * فرو ريخت از پسته بس نقل نغز\r\nمنم پور فرخنده بخت نبى * سزاوار ديهيم و تخت نبى\r\nمنم پور آن كش بلند آسمان * بود حلقه‌اى بر در آستان\r\nشهان را نه شايسته در هيچ كيش * كه بوسند دست غلامان خويش \r\n","page_name":" 204 ","page_number":204},
  {"content":"\r\n\r\nرا بر ميمنه و شمر بن ذى الجوشن بن شرحبيل بن اعور بن عمر بن معاويه را از ضباب بنى كلاب بر ميسره و عروة بن قيس احمسى را بر سواران و شبث بن ربعى يربوعى تميمى را بر پيادگان گماشت و رايت را به مولاى خود دريد سپرد .\r\n( 1 ) ابو مخنف گفت : حديث كرد مرا عمرو بن مرّة الجملى از ابى صالح الحنفى از غلام عبد الرحمن بن عبد ربه انصارى كه گفت : با مولاى خود بودم وقتى سپاه ابن سعد ساخته سوى ما تاختند امام عليه السّلام بفرمود خيمه بر سر پا كردند و مشگ بسيار آوردند در كاسهء بزرگ در آب بسودند آنگاه حسين عليه السّلام به درون خيمه رفت مولاى من عبد الرحمن و برير بن خضير بر در خيمه ايستاده بودند و مزاحمت هم مىكردند و دوشها به هم مىفشردند تا پس از امام عليه السّلام زودتر به درون خيمه روند براى دارو كشيدن و موى ستردن .\r\nمترجم گويد : شرط است در جنگ و در نظر دشمن همه جا با تجمّل و وقار و معطّر و پاك بودن و خضاب لباس فاخر داشتن حتّى حرير پوشيدن براى مردان جايز است تا در نظر دشمن مهيب نمايد و حضرت پيغمبر براى سفارت روم دحيهء كلبى را كه مردى بلند بالا و تمام خلقت و نيكو روى بود مىفرستاد و در اين گونه مواقع ژنده‌پوشى زهد نيست اما براى امراء مانند امير المؤمنين و پيغمبر صلّى اللّه عليه و آله و سلّم كه رتبت امارت ظاهرى خود موجب وقار است جامهء بىتكلف پوشيدن شرط است ) برير با عبد الرّحمن مطايبت مىكرد عبد الرّحمن مىگفت : دست از من بدار كه اين ساعت لهو و شوخى نيست .\r\n( 2 ) برير گفت : به خدا سوگند همهء عشيرت من دانند نه در جوانى و نه در كهولت هرزه و ياوه‌گو نبوده و ليكن از آنچه در پيش داريم خرّم و خندانم مانعى ميان ما و حور العين نيست مگر اين جماعت با شمشير بر سر ما آيند و من دوست دارم هم اكنون بيايند .\r\nراوى گفت : ما هم درون خيمه رفتيم و موى سترديم و حسين عليه السّلام بر اسب سوار شد و مصحفى خواست و پيش روى گذاشت و اصحاب او رزمى سخت پيوستند من ( يعنى غلام عبد الرحمن ) چون افتادن آنها را بديدم بگريختم و ايشان را به جاى گذاشتم .\r\n( 3 ) ابو مخنف ازدى از ابى خالد كابلى روايت كرده است و شيخ مفيد از مولانا على بن الحسين عليهما السّلام كه فرمود : چون بامدادان لشكريان كوفه بر حسين عليه السّلام تاختند دست‌ها برداشت و گفت :\r\n« اللّهمّ انت ثقتى في كلّ كرب و رجائى في كلّ شدّة و انت لى في كلّ امر نزل بىثقة و عدّة كم من همّ يضعف فيه الفؤاد و تقلّ فيه الحيلة و يخذل فيه الصّديق و يشمت فيه العدوّ انزلته بك و شكوته اليك رغبة منّى اليك عمّن سواك ففرّجته ( عنّى خ ) و كشفته ( و كفيته خ ) فانت ولىّ كلّ نعمة و صاحب\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nكلّ حسنة و منتهى كلّ رغبة » .\r\nو آن قوم آمدند بر گرد سراپرده‌هاى حسين عليه السّلام بگشتند .\r\n( 1 ) و ازدى گفت : عبد الله بن عاصم براى من حكايت كرد از عبد الله بن ضحّاك مشرقى كه گفت : چون سوى ما روى نهادند و آن آتش را نگريستند كه در هيمه و نىها زبانه مىزد و در پشت خيام افروخته بوديم از آنجا بر ما نتازند ناگهان مردى از ايشان دوان و تازان بيامد و بر اسبى تمام ساخته سوار بود هيچ نگفت تا بر سراپرده‌هاى ما بگذشت هيمه ديد و آتش فروزان در وى بازگشت و به بانگ بلند فرياد زد : « يا حسين استعجلت النّار في الدّنيا قبل يوم القيمة » « شتاب كردى سوى آتش در دنيا پيش از روز قيامت ؟ » حسين عليه السّلام فرمود : كيست گويا شمر بن ذى الجوشن است ؟ گفتند : آرى اصلحك اللّه اوست . فرمود : « يا بن راعية المغرى انت اولى بها صليّا » : « اى پسر زن بزچران تو به سوختن در آتش اولى ترى » و مسلم بن عوسجه خواست بر وى تيرى افكند حسين عليه السّلام وى را بازداشت مسلم گفت : بگذار بر او تير افكنم كه او مردى نابكار و از ستمگران بزرگ است و خداى ما را بر وى قدرت داده است .\r\nحسين عليه السّلام فرمود : ناخوش دارم آغاز كارزار از من باشد .\r\n( 2 ) ( طبرى ) حسين عليه السّلام را اسبى بود نام آن لاحق و پسرش على بن الحسين را بر آن سوارى فرموده بود و چون مردم به وى نزديك گرديدند راحلهء خود بخواست و بر آن نشست ( شتر اختيار فرمود تا بلندتر باشد و مردم او را نيك بنگرند و خطبهء او بهتر بشنوند مانند خطيب كه بر منبر بر آيد ) و به بانگ بلند فرياد زد چنان كه معظم مردم بشنيدند فرمود :\r\n« ايّها النّاس اسمعوا قولى و لا تعجلونى حتّى اعظكم بما يحقّ لكم علىّ و حتّى اعذر اليكم من مقدمى عليكم فان قبلتم عذرى و صدقتم قولى و اعطيتمونى النّصف ( بكسر نون و سكون صاد ) كنتم بذلك اسعد و لم يكن لكم علىّ سبيل و ان لم تقبلوا منّى العذر و لم تعطوا النّصف ( كامل و طبرى ) فاجمعوا امركم و شركاءكم ثمّ لا يكن امركم عليكم غمّة ثمّ اقضوا الىّ و لا تنظرون انّ وليى اللّه الّذى نزّل الكتاب و هو يتولّى الصّالحين » .\r\nيعنى : « اى مردم گفتار مرا بشنويد و شتاب منماييد تا آنچه حقّ شماست بر من از موعظه ادا كنم و عذر خود را در آمدن نزد شما بازنمايم اگر عذر مرا بپذيريد و قول مرا باور داريد و داد دهيد نيك بخت باشيد و براى شما راهى نماند به قتال من و اگر نپذيريد و داد ندهيد پس شما و شريكانتان در كار خود استوار گرديد و كار بر شما مشتبه و پوشيده نماند آنگاه به من پردازيد و مرا مهلت ندهيد ولىّ من خداست خدا يار من است كه قرآن را بفرستاد و او ولىّ نيكوكاران\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاست » .\r\n( 1 ) چون خواهران و دختران وى اين كلام بشنيدند فرياد زدند و بگريستند بانگ و شيون بر آوردند پس عباس و فرزندش على را بفرستاد تا آنان را خاموش گردانند و گفت : به جان من سوگند كه بعد از اين بسيار بگريند و چون آرام گرفتند ( ارشاد ) خداى را سپاس گفت و ستايش كرد و چنان كه سزاوار بود او را ياد كرد و درود بر نبى صلّى اللّه عليه و آله و سلّم و فرشتگان و پيغمبران او فرستاد كه از هيچ سخنگوى هرگز منطقى بدان بلاغت شنيده نشد نه پيش از وى و نه پس از او ، آنگاه گفت :\r\nاما بعد نسب مرا به ياد آوريد ببينيد كيستيم و به خود آييد و خويش را ملامت كنيد و باز نيكو بنگريد كه آيا رواست كشتن من و شكستن حرمت من ؟ مگر من پسر دختر پيغمبر شما و فرزند وصىّ و پسر عمّ او نيستم آنكه اول او ايمان آورد و رسول خداى صلّى اللّه عليه و آله و سلّم را تصديق كرد در هر چه از جانب خداى آورده بود آيا حمزه سيّد الشهداء عمّ من نيست ؟ آيا جعفر طيّار كه خداى در بهشت دو بال به دو داد عمّ من نيست ؟ آيا به شما اين خبر نرسيد كه پيغمبر دربارهء من و برادرم حسن عليه السّلام فرمود : اين دو سيد جوانان اهل بهشتند ؟ اگر سخن مرا باور داريد ( دست از قتل من بداريد و بدانيد ) كه من راست گويم به خدا سوگند از آن وقت كه دانستم خداوند دروغگوى را دشمن دارد دروغ نگفته‌ام و اگر مرا باور نداريد در ميان شما كسى هست كه اگر از وى پرسيد شما را خبر دهد . جابر بن عبد الله انصارى ، ابو سعيد خدرى ، سهل بن سعد ساعدى ، زيد بن ارقم ، انس بن مالك شما را خبر دهند كه اين كلام از رسول خدا صلّى اللّه عليه و آله و سلّم شنيدند [ 1 
  ] .\r\n( 2 ) پس شمر بن ذى الجوشن گفت : خداى را بىآرامش دل و عقيدهء راسخ عبادت كنم اگر بدانم تو چه مىگويى .\r\nحبيب بن مظاهر گفت : به خدا سوگند تو را بينم خدا را بر هفتاد گونه تزلزل و شك پرستش مىكنى و من گواهى مىدهم كه تو راست گويى و نمىدانى امام عليه السّلام چه مىگويد : « طبع اللّه على قلبك » خداى بر دل تو مهر نهاده است .\r\nحسين عليه السّلام فرمود : اگر در اين شك داريد آيا در اين هم شك داريد كه من پسر دختر پيغمبر شمايم ؟ ! و اللّه ميان مشرق و مغرب ديگرى غير من پسر دختر پيغمبر نيست نه در ميان شما\r\n\r\n\r\n","description":"","footnote":"\r\n[ 1 
  ] طبرى كه موثّقترين مورّخان است در كتاب منتخب از ابى هريره روايت كرده است و عامه بر روايات ابى هريره اعتماد بسيار دارند بيش از ديگر روات كه امام حسين عليه السّلام با جماعتى به تشييع جنازه رفته بودند هنگام بازگشتن بر بلندى گذشتند كه امام عليه السّلام خسته و مانده شد و ابو هريره با جامهء خويش خاك از پاى آن حضرت مىسترد و پاك مىكرد امام فرمود : اى ابا هريره تو اين كار مىكنى ؟ ابو هريره گفت : مرا بگذار پاى تو پاك كنم كه اگر مردم مىدانستند آنچه من مىدانم تو را بر دوش بر مىداشتند .\r\n","page_name":" 207 ","page_number":207},
  {"content":"\r\n\r\nو نه در ميان غير شما واى بر شما آيا كسى را از شما كشته‌ام كه خون او خواهيد يا مالى تباه ساختم يا قصاص جراحتى از من خواهيد ؟ ! ( 1 ) آنها هيچ نگفتند پس بانگ زد : اى شبث ! اى يزيد بن حارث ! آيا به من نامه ننوشتيد كه ميوه‌ها رسيده است و اطراف زمين سبز شده است و اگر بيايى سپاهى آراسته در فرمان تو است روى بما آور .\r\nگفتند : ما چنين ننوشتيم .\r\nگفت : سبحان اللّه قسم به خدا نوشتيد . آنگاه فرمود : اى مردم اكنون كه آمدن مرا ناخوش داريد بگذاريد به جاى خود بازگردم .\r\nقيس بن اشعث گفت : نمىدانم چه مىگويى به فرمان بنى اعمام خود سر فرود آر كه از جانب ايشان نيكى بينى يا چيزى كه دوست داشته باشى .\r\nمترجم گويد : اين مردم نظرشان به دنيا بود و نظر امام عليه السّلام بدين بود اينان مىگفتند : نيكى بينى يعنى اگر بيعت كنى يزيد تو را اكرام كند و بنوازد و مال دهد تو نيز بر كارهاى او اعتراض مكن . امام حسين عليه السّلام مىدانست دين اسلام هنوز رسوخ نكرده است و احكام و قواعد آن آشكار نشده و سنّت نبويّه و تفسير قرآن مدوّن نگشته مردم به عادت سابق سيرت خلفا را از دين شمرند چنان كه عمر و ابى بكر حكمها جعل يا نسخ كردند اگر امام عليه السّلام تصديق اعمال بنى اميّه مىكرد و مخالفت آنان را با دين ظاهر نمىساخت و دشمنى آنها را با پيغمبر صلّى اللّه عليه و آله و سلّم آشكار نمىنمود مردم مىپنداشتند مظالم بنى اميّه هم از دين است و اسلام از ميان مىرفت حسين عليه السّلام فرمود : نه قسم به خدا چون ذليلان دست در دست شما ننهم و مانند بندگان نگريزم . ( 2 ) آنگاه فرياد زد :\r\n« يا عباد اللّه انّى عذت بربّى و ربّكم ان ترجمون انّى اعوذ بربّى و ربّكم من كلّ متكبّر لا يؤمن بيوم الحساب » .\r\nآنگاه ستور را بخوابانيد و عقبة بن سمعان را فرمود پاى آن را به عقال بست و مردم به سوى او تاختند .\r\nازدى گويد : على بن اسعد شامى براى من حديث كرد از مردى شامى كه در واقعه حاضر بود و او را كثير بن عبد الله شعبى مىگفتند گفت : وقتى بر حسين عليه السّلام تاختيم زهير بن قين سوى ما بيرون آمد بر اسبى درازدم بسيار موى سوار بود غرق در اسلحه و گفت : يا اهل الكوفة نذار لكم من عذاب اللّه نذار انّ حقّا على المسلم نصيحة اخيه المسلم » بترسيد بترسيد از عذاب خدا ، مسلمان را بايد نيكخواه برادر مسلمان خود بودن و ما\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاكنون برادريم بر يك دين و شريعت تا ميان ما و شما شمشير به كار نرفته است سزاواريد به نصيحت و نيكخواهى ما ، امّا وقتى شمشير در كار آمد پيوند ما گسيخته شود و ما امّت ديگر باشيم و شما امّت ديگر ، خداوند تبارك و تعالى ما را بيازمود به ذرّيت پيغمبرش صلّى اللّه عليه و آله و سلّم تا بداند ما و شما چه مىكنيم و ما شما را به يارى ايشان مىخوانيم و ترك اين گمراه گمراه زاده عبيد الله بن زياد كه از آنها جز بدى نديديد و نبينيد چشمان شما را بيرون آورند و دست و پاى شما را ببرند و اعضاى شما را از پيكر جدا سازند و بر درختان خرما آويزند و نيكان و قرّائان شما را بكشند مانند حجر بن عدىّ و هانى بن عروه و امثال ايشان .\r\nراوى گفت : او را دشنام دادند و ابن زياد را ستايش كردند و گفتند : و اللّه از اينجا نرويم تا صاحب تو را با همراهان وى بكشيم و يا تسليم شده و فرمانبردار نزد عبيد الله فرستيم .\r\n( 1 ) پس زهير گفت : اى بندگان خدا فرزندان فاطمه - سلام اللّه عليها - را دوست داشتن و يارى كردن اولىتر است از فرزند سميّه اگر آنان را يارى نمىكنيد شما را به خدا پناه مىدهم از كشتن ايشان و او را با پسر عمّش يزيد بن معاويه گذاريد به جان خودم سوگند كه يزيد از شما راضى شود بىكشتن حسين عليه السّلام .\r\nپس شمر تيرى به جانب او رها كرد و گفت : خاموش باش خدا بانگ و غريو تو را فرو نشاند به بسيارى گفتار خود ما را ستوه كردى .\r\nو زهير - رحمه اللّه - با شمر گفت : اى پسر مردى كه پيوسته بر پاشنه‌هاى پاى خود مىشاشيد [ 1 
  ] تو چهار پاى زبان بسته نپندارم دو آيت از كتاب خدا را درست در ياد گرفته باشى مژده باد تو را به رسوايى روز قيامت و عذابى دردناك .\r\nشمر گفت : خدا تو و صاحبت را پس از ساعتى خواهد كشت .\r\n( 2 ) زهير گفت : آيا به مرگ مرا مىترسانى به خدا قسم كه مرگ نزد من از جاويدان بودن با شما بهتر است . آنگاه روى به مردم ديگر كرد و به بانگ بلند گفت : اى بندگان خدا اين مرد درشت بدخوى و اشباه وى شما را فريب ندهند به خدا قسم كه به شفاعت محمد صلّى اللّه عليه و آله و سلّم نمىرسند آنها كه خون ذرّيه و اهل بيت او را بريزند و ياوران و مدافعان حريم آل محمد را بكشند .\r\nپس مردى از عقب بانگ زد بر وى كه : ابو عبد الله عليه السّلام مىگويد به جان من بازگرد همچنان كه مؤمن آل فرعون قوم خود را نصيحت كرد تو نيز كردى و در خواندن ايشان به حق مبالغت نمودى اگر سود بخشد .\r\n( 3 ) و در بحار از محمد بن ابى طالب روايت كرده است كه : همراهان عمر سعد سوار شدند\r\n\r\n\r\n","description":"","footnote":"\r\n[ 1 
  ] كنايه از اعرابى بودن است چون صحرانشينان را پاشنه پا مىشكافت و بول كردن را علاج آن مىدانستند .\r\n","page_name":" 209 ","page_number":209},
  {"content":"\r\n\r\nو اسب آوردند آن حضرت هم سوار شد و با چند تن از اصحاب نزد آنان رفت و برير بن خضير پيش او بود امام عليه السّلام فرمود : با اين قوم تكلّم كن .\r\nبرير پيشتر رفت و گفت : اى مردم از خداى بترسيد اين ثقل و حشم محمد صلّى اللّه عليه و آله و سلّم است و اينان ذريّت و عترت و دختران و حرم اويند بگوييد مقصود شما چيست و با آنها چه خواهيد كرد ؟\r\nگفتند : مىخواهيم فرمان عبيد الله را گردن نهند و بپذيرند تا هر چه او دربارهء ايشان بيند مجرى دارد .\r\n( 1 ) برير گفت : آيا قبول نمىكنيد كه به همانجاى بازگردد كه از آنجا آمده است واى بر شما اى مردم كوفه آيا آن همه نامه‌ها كه نوشتيد و پيمانها كه بستيد و خداى را گواه گرفتيد فراموش كرديد واى بر شما كه خاندان پيغمبر خود را خوانديد كه در راه آنها جانبازى كنيد وقتى آمدند آنها را به ابن زياد سپرديد و از آب فرات منع كرديد چه بد پاس حرمت پيغمبر را داشتيد دربارهء فرزندان وى ، چه مردمى هستيد خداوند روز قيامت شما را سيراب نگرداند كه بد مردميد .\r\nپس چند تن از آنان گفتند : ما نمىدانيم تو چه مىگويى .\r\nبرير گفت : سپاس خدا را كه به بصيرت من دربارهء شما بيفزود ، خدايا من سوى تو بيزارى مىجويم از كار اين مردم . خدايا ترس در ايشان افكن تا چون به لقاى تو رسند بر ايشان خشمناك باشى .\r\n( 2 ) پس آن مردم بخنديدند و تير انداختن گرفتند و برير به عقب بازگشت و حسين عليه السّلام پيش آمد تا برابر ايشان بايستاد و صفوف آنان را چون سيل نگريست و ابن سعد را ديد با اشراف كوفه ايستاده پس فرمود : خداى را سپاس كه اين جهان را بيافريد رفتنى و نابود شدنى كه اهل خود را از حالى به حالى بگرداند بىخرد مرد آنكه فريب دنيا خورد و بدبخت آنكه فتنهء دنيا شود مبادا شما را فريب دهد كه اميد هر كس را كه بدان گرايد ببرد و طمع آنكه در او دل بندد به نوميدى مبدّل كند . و شما را بينم به كارى پرداختيد كه خداى را به خشم آورد و روى از شما برتابد و عقاب بر شما نازل كند و از رحمت خويش دور دارد . نيكو پروردگارى است پروردگار ما و بد بندگانيد شما كه به طاعت او اقرار كرديد و به رسول او محمد صلّى اللّه عليه و آله و سلّم ايمان آورديد آنگاه بر ذريت و عترت وى تاختيد و كشتن آنها را خواهيد ، شيطان شما را بىراه كرد و خداى بزرگ را از ياد شما ببرد ، هلاك باد شما را و آنچه را خواهيد ؛  إِنَّا لِلَّهِ وَ إِنَّا إِلَيْهِ راجِعُونَ  اين گروه پس از ايمان كافر گشتند پس دورى باد اين قوم ستمكار را .\r\n( 3 ) پس عمر گفت : با او سخن گوييد اين پسر همان پدر است اگر يك روز ديگر همچنين\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبايستد از گفتار در نماند و عاجز نشود پس شمر پيش آمد و گفت : اى حسين عليه السّلام اين چه سخن است كه مىگويى به ما بفهمان تا بفهميم .\r\nفرمود : مىگويم از خداى بترسيد و مرا مكشيد كه كشتن من و بىحرمتى كردن با من جايز نيست من پسر دختر پيغمبر شمايم و جدّه من خديجه زوجهء پيغمبر شماست و شايد اين سخن پيغمبر به شما رسيده است . « الحسن و الحسين سيّدا شباب اهل الجنّة » الى آخر آنچه از ارشاد نقل كرديم .\r\n( 1 ) و در بحار الانوار نيز از مناقب روايت كرده است به اسناده از عبد الله بن محمد بن سليمان بن عبد الله بن حسن از پدرش از جدّش از عبد الله كه گفت : چون عمر سعد اصحاب خود را براى محاربهء با حسين عليه السّلام آماده كرد و هر يك را در جاى خود مرتّب داشت و رايت‌ها در جاى معيّن برافراشت و ميمنه و ميسره را ساخته كرد با قلب لشكر گفت : در جاى خود پاى داريد ، و از همه جانب حسين عليه السّلام را احاطه كرد و مانند حلقه او را در ميان گرفتند آن حضرت بيرون آمد نزديك آن مردم و از آنها خواست خاموش شوند و گوش به سخن وى فرا دهند خاموش نشدند فرمود : واى بر شما شما را چه زيان دارد كه گوش فرا دهيد و سخن مرا بشنويد من شما را بر راه راست مىخوانم هر كس فرمان من برد بر راه صواب باشد و هر كه نافرمانى كند هلاك شود و شما همه فرمان مرا عصيان مىكنيد و به گفتار من گوش نمىدهيد كه شكمهاى شما از حرام انباشته و بر دلهاى شما مهر نهاده است واى بر شما آيا خاموش نمىشويد و گوش نمىدهيد .\r\nپس اصحاب عمر سعد يكديگر را ملامت كردند و گفتند : گوش دهيد .\r\nحسين عليه السّلام بايستاد و گفت : هلاك باد شما را الى آخره كه از ملهوف روايت كنيم ان شاء اللّه تعالى .\r\n( 2 ) آنگاه فرمود : عمر كجاست عمر را نزد من خوانيد . عمر را خواندند او ديدار حسين عليه السّلام را ناخوش داشت امام فرمود : اى عمر آيا مرا مىكشى به گمان آنكه آن دعىّ بن دعىّ تو را ولايت رى و گرگان دهد و اللّه كه اين ولايت تو را ناگوار باشد عهدى است معهود هر چه خواهى بكن كه پس از من نه به دنيا شاد گردى و نه به آخرت و گويى مىبينم سر تو را برنى در كوفه نصب كرده‌اند و كودكان بر آن سنگ مىافكنند و آن را آماج خود كرده‌اند .\r\nپس عمر خشمگين شد و روى بگردانيد و اصحاب خود را گفت : چه انتظار داريد همه يكباره بتازيد كه اينها يك لقمه بيش نيستند انتهى .\r\n( 3 ) امّا خطبه به روايت سيّد بن طاوس - رضى اللّه عنه - در ملهوف اين است پس از حمد و ثنا\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو درود بر خاتم انبيا و ملائكه و رسل گفت :\r\n« تبّا لكم ايّتها الجماعة و ترحا حين استصرختمونا والهين فاصرخناكم موجفين سللتم علينا سيفا لنا في ايمانكم و حششتم علينا نارا اقتد حناها على عدوّنا و عدوّكم فاصبحتم ألبا لاعدائكم على اوليائكم به غير عدل افشوه فيكم و لا امل اصبح لكم فيهم فهلّا لكم الويلات تركتمونا و السّيف مشيم و الجاش طامن و الرّاى لمّا يستحصف و لكن اسرعتم اليها كطيرة الذّباب و تداعيتم اليها كتهافت الفراش فسحقا لكم يا عبيد الامة و شذاذ الاحزاب و نبذة الكتاب و محرّفى الكلم و عصبة الآثام و نفثة الشّيطان و مطفئ السّنن أ هؤلاء تعضدون و عنّا تتخاذلون اجل و اللّه غدر فيكم قديم و شجت عليه اصولكم و تأزّرت فروعكم فكنتم اخبث ثمر شجى للنّاظر و اكلة للغاصب الا و انّ الدّعىّ بن الدّعى قد ركز بين اثنتين بين السّلّة و الذّلّة و هيهات منّا الذّلّة يأبى اللّه ذلك لنا و رسوله و المؤمنون و حجور طابت و طهرت و انوف حميّة و نفوس ابيّة من ان تؤثر طاعة اللّئام على مصارع الكرام الا و انّى زاحف بهذه الاسرة مع قلّة العدد و خذلة النّاصر » .\r\n« اى مردم ! هلاك و اندوه بر شما باد كه به آن شور و وله ما را خوانديد تا به فرياد شما رسيم و ما شتابان آمديم پس شمشير ما را كه خود در دست شما نهاده بوديم بر سر ما آختيد [ 1 
  ] و آتشى كه خود ما بر دشمن ما و شما افروخته بوديم بر ما افروختيد يار دشمن [ 2 
  ] خود شديد در پيكار با دوستانتان با اينكه نه به عدل ميان شما رفتار كردند و نه اميد خيرى از آنها داريد واى بر شما چرا آنگاه كه شمشيرها در نيام بود و دلها آرام و فكرها خام ، ما را رها نكرديد [ 3 
  ] ليكن مانند مگس سوى فتنه پريديد و مانند پروانه در هم افتاديد پس هلاك باد شما را اى بندگان كنيز [ 4 
  ] و بازماندگان احزاب [ 5 
  ] و ترك كنندگان كتاب و تحريف كنندگان كه كلمات را از معانى برگردانيد\r\n\r\n\r\n","description":"","footnote":"\r\n[ 1 
  ] مقصود اين است كه عرب را پيش از اسلام ملكى نبود مستقل و اين ملك را پيغمبر صلّى اللّه عليه و آله و سلّم آورد و بنى اميه را مالك روى زمين گردانيد كه قدرت يافتند آنگاه همين قدرت و مكنت را براى كشتن اولاد رسول و تباهى دين كه مبناى دولت خودشان است به كار بردند و همه كس داند كه حجاز سنگلاخى خشك و بىزرع و مدد است و مردم آن محروم و گرسنه گرداگرد آن بيابانهاى دور و بىآب و آبادى كه بر حسب اسباب عادى تشكيل دولتى در آن ملك و لشكركشى از آنجا به نواحى ديگر و مسخّر كردن مردم آنجا ممالك ديگر را محال است و پيغمبر اكرم صلّى اللّه عليه و آله و سلّم به حشمت نبوّت و نيروى الهى ، جهان را بگرفت نه به آلت و عدّت جسمانى ، و از اينرو امام عليه السّلام اهل كوفه را سرزنش مىكند اين شمشير ماست در دست شما و بنى اميه گرفته‌اند و به دست شما داده‌اند .\r\n[ 2 
  ] بنى اميّه دشمن اهل كوفه بودند براى آنكه ميان آنها خداشناس و مؤمن بسيار بود و هميشه عاملين بنى اميه مردم كوفه را عذاب مىكردند مانند زياد و پسرش و حجّاج بن يوسف ، امام عليه السّلام مىفرمود : شما چرا دشمن خودتان را يارى مىكنيد ؟\r\n[ 3 
  ] يعنى آن هنگام كه شما جنبش نكرده بوديد و با مسلم بن عقيل عقد بيعت نبسته بنى اميّه هنوز آماده نشده بودند اما پس از نامه نوشتن و بيعت كردن شما با مسلم آنها بيدار شدند و ساخته گشتند براى دفاع از خود .\r\n[ 4 
  ] كنايه از ذلّت است و شايد اشارت بدان است كه اهل يمن رعيّت بلقيس ملكهء سبا بودند و حكم زن را گردن مىنهادند و از فروتنى و خوارى ننگ نداشتند چون غالب اهل كوفه از قبايل يمن بودند .\r\n[ 5 
  ] احزاب آن قبايل كافر بودند كه در غزوه خندق با قريش هم پيمان شدند و به مدينه آمدند تا مسلمانان را از ميان بردارند و شكست يافتند و به هزيمت شدند اما هر گروهى كه مغلوب گردد تا چندى كوشش مىكند شايد بار ديگر غالب شود و بقاياى احزاب هم مىكوشيدند\r\n","page_name":" 212 ","page_number":212},
  {"content":"\r\n\r\nو گناهكاران كه دم شيطان خورده‌ايد و خاموش كنندگان سنت‌ها آيا يارى آنان مىكنيد و ما را تنها مىگذاريد ؟\r\nآرى به خدا سوگند بىوفايى و پيمان‌شكنى عادت ديرينهء شماست ريشهء شما با غدر هم پيوسته و آميخته است و شاخهاى شما بر آن پروريده شما پليدترين ميوه‌ايد گلوگير در كام صاحب و گوارا براى غاصب ، اينك دعىّ بن دعىّ يعنى اين مرد بىپدر كه بنى اميه او را به خود ملحق كردند و زادهء آن بىپدر ميان دو چيز استوار پاى فشرده و بايستاده است يا شمشير كشيدن يا خوارى كشيدن و هيهات كه ما به ذلّت تن ندهيم خداوند و رسول او صلّى اللّه عليه و آله و سلّم و مؤمنان براى ما زبونى نپسندند و نه دامنهاى پاك ( كه ما را پروريده‌اند ) و سرهاى پرحميّت و جانهايى كه هرگز طاعت فرومايگان را بر كشته شدن مردانه ترجيح ندهند و من با اين جماعت اندك با شما كار زار كنم هر چند ياوران مرا تنها گذاشتند » .\r\n( 1 ) ابن ابى الحديد گويد : سرور مردان غيرتمند كه مردمان را حميّت آموخت و مرگ زير سايهء شمشير را بر خوارى كشيدن برگزيد ابو عبد الله الحسين عليه السّلام بود كه بر وى و اصحابش امان عرض كردند سرباز زد و ذلّت نخواست آنگاه اين كلام او را « الا و انّ الدّعىّ بن الدّعىّ » نقل كرده است و گويد : از نقيب ابى زيد يحيى بن زيد علوى بصرى شنيدم مىگفت : گويى اين ابيات ابى تمّام كه دربارهء محمد بن حميد طائى گفته است جز حسين عليه السّلام را سزاوار نيست :\r\n و قد كان فوت الموت سهلا فرّه * اليه الحفاظ المرّ و الخلق الوعر\r\nو نفس تعاف الضّيم حتّى كانّه * هو الكفر يوم الرّوع او دونه الكفر\r\nفاثبت في مستنقع الموت رجله * و قال لها من تحت اخمصك الحشر\r\nتردّى ثياب الموت حمرا فما اتى * لها اللّيل الّا و هى من سندس خضر \r\n( 2 ) و سبط بن جوزى گويد : جدّ من در كتاب تبصره گفت كه : حسين عليه السّلام سوى آنها شتافت براى آنكه ديد شريعت كهنه شده است كوشش كرد تا پايهء آن را استوار سازد و چون گرد او را فرو گرفتند و گفتند بر حكم ابن زياد فرود آى گفت : نمىكنم و قتل را بر ذلّت اختيار كرد . و نفوس با حميّت همچنين‌اند و اشعارى مناسب نقل كرده است .\r\nبه بقيهء خطبه بازگرديم : پس كلام خويش را با شعار فروة بن مسيك ( به تصغير ) مرادى\r\n\r\n\r\n","description":"","footnote":"\r\nتا با كفر ديرينه را كه از ترس اسلام پنهان داشتند آشكار سازند ؛ پس قريش گرد معاويه فراهم شدند و كفّار ساير قبايل نيز به يارى آنها برخاستند تا كينه پيغمبر صلّى اللّه عليه و آله و سلّم بخواهند و هرگز معاويه دشمنى اهل مدينه را فراموش نمىكرد و يزيد هم به كينه احزاب آن شهر مبارك را قتل عام كرد در حرّه واقم پس كشتن حسين عليه السّلام دنبالهء همان جنگهاى پيغمبر است . نه آنكه همهء مردم كوفه كافر بودند بلكه رؤسا و كارگردانان كافر بودند و عامه را فريب مىدادند و آلت كرده بودند و امام مىفرمايد : چرا فريب آنان خورديد و يارى دشمنان كرديد ؟ !\r\n","page_name":" 213 ","page_number":213},
  {"content":"\r\n\r\nپيوست :\r\n فان نهزم فهزّامون قدما * و ان نغلب فغير مغلّبينا\r\nو ما ان طبّنا جبن و لكن * منايانا و دولة آخرينا\r\nاذا ما الموت رفّع عن اناس * كلاكله اناخ بآخرينا\r\nفافنى ذلكم سروات قومى * كما افنى القرون الاوّلينا\r\nو لو خلد الملوك اذا خلدنا * و لو بقى الكرام اذا بقينا\r\nفقل للشّامتين بنا افيقوا * سيلقى الشّامتون كما لقينا \r\nيعنى : « اگر فيروز شويم ديرى است كه فيروز بوده‌ايم و اگر مغلوب شويم بازهم مغلوب نشده‌ايم عادت ما ترس نيست و ليكن ( كوشش براى زنده ماندن خود مىكنيم و كشتن دشمن ) براى آنكه كشتن ما با دولت ديگران قرين است اگر مرگ سينه از يك دسته مردم بدارد روى دستهء ديگر مىخوابد همين مرگ مهتران قوم مرا نابود كرد چنان كه پيشينيان را . اگر پادشاهان جاودان بودندى ما هم جاودان بوديمى و اگر بزرگان بماندندى ما نيز بمانديمى پس با آنها كه از غم ما شاد مىشوند بگوى كه بيدار شويد كه ايشان هم بدانچه ما رسيديم خواهند رسيد » .\r\n« ثمّ ايم اللّه لا تلبثون بعدها الّا كريث ما يركب الفرس حتّى تدور بكم دور الرّحى و تقلق بكم قلق المحور عهد عهده الىّ ابى عن جدّى فاجمعوا امركم و شركاءكم ثمّ لا يكن امركم عليكم غمّة ثمّ اقضوا الىّ و لا تنظرون انّى توكّلت على اللّه ربّى و ربّكم ما من دابّة الّا هو آخذ بناصيتها انّ ربّى على صراط مستقيم اللّهمّ احبس عنهم قطر السّماء و ابعث عليهم سنين كسنى يوسف و سلّط عليهم غلام ثقيف يسومهم كأسا مصبرة فانّهم كذّبونا و خذلونا و انت ربّنا عليك توكّلنا و اليك انبنا و اليك المصير » .\r\nترجمهء اين قسمت از خطبه را از كتاب فيض الدّموع تأليف مرحوم ميرزا محمد ابراهيم نوّاب بدايع‌نگار طهرانى تغمّده اللّه في رحمته كه جدّ مادرى من است نقل كرديم تا خوانندگان از آن مرحوم ياد كنند و به طلب مغفرت روح او را شاد فرمايند خداوند گذشتگان ما و شما را بيامرزد به محمّد و آله . و همهء خطبه را از آنجا نقل نكردم براى آنكه بيشتر توجّه آن مرحوم - غفر اللّه له - به جزالت بود و نظر ما به سهالت است و او را مراعات لطايف استعارات اهمّ و ما را سادگى عبارت الزم مىنمود چنان كه در اول كتاب ياد كرديم .\r\n( 1 ) ( ترجمه ) : « و شما مردم پس از من البتّه نپاييد و آنچه بدان خيال بسته‌ايد هرآينه صورت نبندد كه روزگار چون آسيا سنگ بر شما بگردد و چون محور شما را در قلق و اضطراب آرد ؛ و اين عهد را پدر من با من كرد و از نياى خويش شنيدم رأى خويش جمع آريد و بر قوّت كار\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبنديد تا روزگار بر شما غم و اندوه نخواهد و هرآينه من كار خويش با خداى گذاشتم و نجنبد چيزى بر زمين مگر آنكه به دست قدرت او پايبند بود و خداى سبحانه بر راه راست و طريق صواب باشد .\r\nبار خدايا باران آسمان را بر اين قوم فرو بند و عيش ايشان تلخ دار و در ايشان تنگى و قحط پديد آر و آن جوان ثقيف [ 1 
  ] را بر ايشان بگمار تا زهر به جام بديشان چشاند كه ما را دروغگوى خواندند و خوار گذاشتند : « انت ربّنا و اليك انبنا و عليك توكّلنا و اليك المصير » انتهى . »\r\nو نوّاب مرحوم را اعتماد السّلطنه در كتاب المآثر و الآثار مختصر شرح حالى ذكر كرده است و از كتب اوست فيض الدموع و ترجمهء عهد امير المؤمنين عليه السّلام به مالك اشتر و اشعارى كه در متن و حواشى مخزن الانشاء به خط كلهر به طبع رسيده است و شرح نهج البلاغه ابن ابى الحديد را تصحيح كرده به طبع رسانيده است و در حواشى آن فوايدى افزوده حشره اللّه مع احبّته .\r\nپس از اين خطبهء امام عليه السّلام از راحله فرود آمد و اسب رسول خدا را كه « مرتجز » نام داشت بخواست و بر آن نشست و صفوف اصحاب را مرتّب فرمود .\r\n( 1 ) ( ملهوف ) راوى گفت : پس عمر سعد پيش آمد و تيرى به جانب عسكر امام عليه السّلام افكند و گفت : نزد امير گواه باشيد كه نخستين تير را من افكندم و تير از آن قوم مانند باران بيامد امام ياران را فرمود : خداى بر شما ببخشايد به سوى مرگ كه ناچار آمدنى است بشتابيد كه اين تيرها فرستادگان اين مردم است به سوى شما . پس ساعتى كار زار كردند و حمله پىدرپى آوردند تا جماعتى از اصحاب به شهادت رسيدند .\r\n جادوا بانفسهم في حبّ سيّدهم * و الجود بالنّفس اقصى غاية الجود \r\nيعنى : « جانها را در راه دوستى سالار خود باختند و بخشيدن جان منتها بخشش است » .\r\nراوى گفت : در اين وقت امام عليه السّلام دست بر محاسن كشيد و گفت : خداى بر يهود آن وقت خشم گرفت كه براى او فرزند ثابت كردند و بر نصارى آن هنگام كه او را يكى از سه خداى خود دانستند و بر مجوس وقتى كه بندگى ماه و خورشيد كردند و خشم او سخت گرديد بر اين قوم كه بر كشتن پسر دختر پيغمبر خود يك قول شدند ، به خدا قسم آنچه از من مىخواهند\r\n\r\n\r\n","description":"","footnote":"\r\n[ 1 
  ] مقصود از غلام ثقيف حجّاج بن يوسف ثقفى است عامل عبد الملك كه ظلم و بيداد وى در كوفه به غايت رسيد و دير بماند اگر آن مردم حسين عليه السّلام را نمىكشتند و يارى او كرده بودند مبتلا به دولت بنى اميّه و حكومت حجّاج نمىگشتند . و امير المؤمنين عليه السّلام هم از حجّاج خبر داد و شايد مقصود مختار بن ابى عبيده باشد .\r\n","page_name":" 215 ","page_number":215},
  {"content":"\r\n\r\nاجابت نمىكنم تا آغشته به خون به لقاى پروردگار رسم .\r\n( 1 ) و از مولانا الصادق عليه السّلام روايت است كه گفت : « از پدرم شنيدم مىگفت : چون حسين عليه السّلام و عمر سعد - لعنه اللّه - به هم رسيدند و جنگ بر پاى شد خداوند پيروزى را بفرستاد تا بر سر حسين عليه السّلام بال بگسترد و او را مخيّر گرداند ميان فيروزى بر دشمن و لقاى خداوند او لقاى خدا را اختيار كرد » .\r\nو از كتاب جلا تأليف سيّد اجل صاحب تصانيف بسيار عبد الله شبّر حسينى كاظمى نقل شده است كه : طايفه‌اى از جنّ براى يارى او حاضر گشتند و از او دستورى خواستند اذن نفرمود و شهادت را با سربلندى بر اين زندگى دون برگزيد ، صلوات اللّه عليه .\r\nمترجم گويد : از فيروزى امام بر حسب اسباب ظاهرى نيز عجيب نبايد داشت چون مردم كوفه غالبا جنگ با آن حضرت را كاره بودند چنان كه فرزدق گفت : « قلوبهم معك و سيوفهم عليك » .\r\nو بسيارى از آنان را عبيد الله فريب داده بود كه ثغر رى آشفته است و شما را بدان جاى خواهيم فرستاد و چون لشكر گرد شدند آنها را با عمر سعد به كربلا روانه كرد و بسيارى هم باور نمىكردند كار به جنگ و كشتار رسد مانند حرّ و سى نفر ديگر كه شبانه از سپاه ابن سعد جدا شدند و به امام عليه السّلام پيوستند .\r\nو بعضى ديگر مىگفتند : نمىدانستيم حرّ به يارى امام مىرود و گرنه ما هم با او مىرفتيم .\r\nو بعضى تصوّر مىكردند كه امام عليه السّلام وقتى انبوهى لشكر را ببيند مانند امام حسن عليه السّلام صلح مىكند و اگر خدا مىخواست ممكن بود در ميان سران سپاه پس از تصميم عمر سعد خلاف افتاد و ليكن قضاى الهى طور ديگر بود تا دشمنى آل ابى سفيان با پيغمبر معلوم شود و منفور مردم گردند و چون منفور شدند دخل و تأثير در عقايد مردم نتوانند كه اگر ملحدى معاند زمام امور را به دست گيرد و محبوب مردم باشد فساد و زيان او بسيار است و همچنان مردم از آل ابى سفيان پس از قتل امام نفور شدند كه در اندك مدّتى ملك از ايشان زائل شد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n( 1 )\r\n\r\nفصل بيستم / در چگونگى جنگ اصحاب امام حسين عليه السّلام و كشته شدن آنان\r\nابو الحسن سعيد بن هبة اللّه معروف به قطب راوندى از علماى شيعه كه مزار وى در صحن جديد قم معروف است وفات او را بر لوح قبرش در 548 نگاشته‌اند اما بحار الانوار از مجموعهء شهيد نقل كرده است كه هنگام چاشت روز چهارشنبه 14 شوّال سال 573 وفات كرد او روايت كرده است به اسناده از ابى جعفر عليه السّلام كه گفت : حسين عليه السّلام پيش از كشته شدن با اصحاب گفت كه : رسول خداى فرمود : اى فرزند تو را بر رفتن عراق مجبور سازند و آن زمينى است كه انبياء و اوصياء يكديگر را ديدار كردند و در جايى كه « عمورا » نام دارد شهيد گردى با گروهى از ياران كه از زخم آهن در خويش الم نيابند آنگاه اين آيت تلاوت فرمود :\r\n قُلْنا يا نارُ كُونِي بَرْداً وَ سَلاماً عَلى إِبْراهِيمَ  [ 1 
  ] و جنگ بر تو سرد و سلام باشد پس شادان باشيد كه اگر ما را بكشند ما نزد پيغمبر رويم .\r\n( 2 ) و ثمالى از على بن الحسين عليهما السّلام روايت كرده است كه : با پدرم بودم آن شب كه فرداى آن شهيد شد و ياران خويش را فرمود : اين شب را سپر خود گيريد كه اين مردم مرا خواهند و اگر مرا بكشند سوى شما ننگرند من عقد بيعت از شما بگسستم .\r\nگفتند : هرگز چنين نكنيم . فرمود : فردا همه كشته شويد و هيچ‌كس رهايى نيابد . گفتند :\r\nسپاس خداى را كه ما را به كشته شدن با تو گرامى داشت . آنگاه دعا كرد و گفت : سر برداريد و بنگريد پس جاى و منزل خويش را در بهشت بديدند . و امام مىفرمود : اى فلان اين منزل تو است و اى فلان اين خانه تو است پس هر كدام به سينه و روى با نيزه‌ها و شمشيرها روبرو مىشدند تا زودتر به منزل خويش در بهشت رسند .\r\n\r\n\r\n","description":"","footnote":"\r\n[ 1 
  ] سوره انبياء ، آيه 69 .\r\n","page_name":" 217 ","page_number":217},
  {"content":"\r\n\r\n( 1 ) شيخ صدوق ( ره ) از سالم بن ابى جعده روايت كرده است گفت : از كعب الاحبار شنيدم كه مىگفت : در كتاب ما نوشته است كه مردى از فرزندان محمد رسول اللّه صلّى اللّه عليه و آله و سلّم كشته مىشود و عرق چهارپايان آنها خشك نشده داخل بهشت گردند و حور عين را در آغوش گيرند پس حسن عليه السّلام بگذشت گفتيم اين است ؟ گفت : نه . و حسين عليه السّلام بگذشت . گفتيم : اين است ؟ گفت :\r\nآرى .\r\nو نيز روايت كرد كه امام صادق عليه السّلام را گفتند : ما را خبر ده از اصحاب حسين عليه السّلام كه چگونه بىمبالات خويشتن را در آن هنگامه به آب و آتش مىزدند . فرمود : پرده از پيش چشم آنها برداشته شد تا منازل خويش را در بهشت ديدند پس هر يك سوى كشتن مىشتافت تا حورى اى در آغوش كشد و به جاى خويش در بهشت نائل گردد .\r\nمؤلف گفت : در آن زيارت ناحيهء شريفه كه مشتمل بر اسامى شهداست گويد : « لقد كشف اللّه لكم الغطاء و مهّد لكم الوطاء و اجزل لكم العطاء » .\r\nيعنى : « خداى از پيش چشم شما پرده برداشت و زير پاى شما را نرم كرد و براى شما بخشش بزرگ فرمود » .\r\n( 2 ) و از معانى الاخبار مسندا از امام محمد تقى از پدرانش عليهم السّلام روايت كرده است كه علىّ بن الحسين عليه السّلام فرمود : چون كار بر امام حسين عليه السّلام سخت شد اصحاب وى ديدند او بر خلاف ايشان است هر چه كار دشوارتر مىشود رنگ آنان برگشته و پريده و دلهايشان لرزان و ترسان است اما آن حضرت و بعضى از خواصّ ياران وى رنگشان برافروخته‌تر و جوارحشان آرام و قلبشان مطمئن‌تر گردد پس با يكديگر مىگفتند : نمىبينى چگونه در روى مرگ مىخندد از مرگ بيم ندارد . حسين عليه السّلام فرمود : « صبرا بني الكرام فما الموت الّا قنطرة تعبر بكم عن البأس و الضّراء الى الجنان الواسعة و النّعيم الدّائمة فأيّكم يكره ان ينتقل من سجن الى قصر و ما هو لأعدائكم الّا كمن ينتقل من قصر الى سجن و عذاب » .\r\nيعنى : « شكيبايى كنيد اى بزرگ‌زادگان كه مرگ نيست مگر پلى كه شما را از رنج و سختى به باغهاى گشاده فراخ و نعيم جاودانى مىبرد پس كيست از شما كه نخواهد از زندان بكوشك منتقل گردد ؟ ! او مرگ براى دشمنان شما چنان است كه كسى از كاخى به زندان و عذاب رود . و من از پدرم شنيدم از رسول خدا صلّى اللّه عليه و آله و سلّم روايت كرد : « الدّنيا سجن المؤمن و جنّة الكافر و الموت جسر هؤلاء الى جنانهم و جسر هؤلاء الى جحيمهم ما كذبت و لا كذبت » .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n( 1 )\r\n\r\nپيوستن حرّ بن يزيد به امام عليه السّلام\r\nچون حرّ بن يزيد مردم را ديد مصمّم بر قتل امام عليه السّلام شدند و فرياد آن حضرت بشنيد كه مىفرمود : « اما من مغيث يغيثنا بوجه اللّه اما من ذابّ يذبّ عن حرم رسول اللّه صلّى اللّه عليه و آله و سلّم آيا فريادرسى هست كه در راه خدا به فرياد ما رسد ؟ آيا مدافعى هست كه شرّ اين مردم را از حرم پيغمبر صلّى اللّه عليه و آله و سلّم بگرداند » .\r\nحرّ چون اين بديد با عمر سعد گفت : اى عمر راستى با اين مرد كار زار خواهى كرد ؟ گفت :\r\nو اللّه جنگى كنم كه افتادن سرها و بريدن دست‌ها در آن آسانترين كارها باشد .\r\nحرّ گفت : اين پيشنهاد كه كرد ( يعنى بگذاريد بازگردد ) قبول نمىكنيد ؟ عمر گفت : اگر كار به دست من بود مىپذيرفتم و ليكن امير تو راضى نشد .\r\nپس حرّ بيامد و دور از مردم به كنارى ايستاد و يكتن از عشيرت او با وى بود با قرة بن قيس گفت : امروز اسب خويش را آب دادى قرّة گفت : و اللّه به خاطرم گذشت و انديشه كردم كه مىخواهد از جنگ كناره جويد و در كارزار حاضر نگردد و دوست ندارد من ببينم . گفتم : آب نداده‌ام اكنون مىروم و آن را آب مىدهم . پس از آنجاى كه بود دور تر شد و قسم به خدا كه اگر مرا بر كار خود آگاه كرده بود من هم با او رفته بودم به امام عليه السّلام مىپيوستم پس اندك اندك با حسين عليه السّلام نزديك شد مهاجر بن اوس گفت : چه انديشه دارى مىخواهى بر وى حمله كنى ؟\r\nحرّ جواب نداد و اندام او را لرزه گرفته بود مهاجر با او گفت : در كار تو سخت حيرانم به خدا سوگند كه از تو چنين موقفى نديدم و اگر مرا از دليرترين اهل كوفه پرسيدندى از تو در نمىگذشتم حرّ گفت : و اللّه خود را ميان دوزخ و بهشت مخيّر مىبينم و بر بهشت چيزى نمىگزينم هر چند مرا پاره پاره كنند و بسوزانند آنگاه اسب بر انگيخت .\r\n( 2 ) ( ملهوف ) و آهنگ خدمت حسين عليه السّلام كرد دست بر سر نهاد مىگفت : « اللّهمّ اليك انبت و فتب علىّ فقد ارعبت قلوب اوليائك و اولاد بنت نبيّك » .\r\nيعنى : « بار خدايا سوى تو بازگشتم توبهء من بپذير كه هول و رعب در دل دوستان تو و فرزندان رسول تو افكندم » .\r\n( ارشاد و كامل ) پس به حسين عليه السّلام بپيوست و با او گفت فداى تو شوم يا بن رسول اللّه منم كه راه بازگشتن بر تو بستم و همراه تو شدم و در اينجاى بر تو تنگ گرفتم و نمىپنداشتم اين مردم پيشنهاد تو را نپذيرند و كار را بدينجا كشانند و به خدا سوگند كه اگر دانستمى چنين شود كه اكنون مىبينم هرگز راه بر تو نگرفتمى و اينك پشيمانم و به خدا از كار خويش توبه كنم آيا تو براى من توبه‌اى بينى ؟\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nحسين عليه السّلام فرمود : آرى خدا توبهء تو را بپذيرد فرود آى . گفت : اگر سوار باشم براى تو بهترم از پياده و بر اين اسب ساعتى پيكار كنم و آخر كار من به نزول كشد .\r\n( ملهوف ) و گفت : چون من نخست به جنگ تو آمدم خواهم پيش از همه نزد تو كشته شوم شايد دست در دست جدّ تو زنم روز قيامت . و سيّد فرمود : مقصود حرّ اول قتيل پس از توبهء او بود براى آنكه گروهى پيش از وى كشته شدند . پس حسين عليه السّلام او را اذن جهاد داد .\r\n( 1 ) ( ارشاد و كامل ) پس حسين عليه السّلام فرمود : خدا بر تو ببخشايد هر چه انديشه دارى بجاى آور او جلوى حسين عليه السّلام بايستاد و گفت : اى اهل كوفه لامّكم الهبل و الغير اين بندهء صالح خدا را خوانديد وقتى آمد او را رها كرديد و گفتيد در راه تو جانبازيم آنگاه شمشير بر او كشيديد او را نگاهداشته‌ايد و گلوگير او شده‌ايد و از همه جانب او را در ميان گرفته نمىگذاريد در اين زمين پهناور خدا به سويى رود و مانند اسير در دست شما مانده است بر سود و زيان خويش قدرت ندارد او را و زنان و دختران و خويشان او را از اين آب فرات مانع شديد كه يهود و نصارى و مجوس از آن مىنوشند و خوك و سگ اين دشت در آن مىغلطند و اينها از تشنگى به جان آمده‌اند پاس حرمت محمد صلّى اللّه عليه و آله و سلّم را در ذريّت او نداشتيد خدا روز تشنگى شما را سيراب نگرداند . پس گروهى با تير به دو حمله كردند او پيش آمد و مقابل حسين عليه السّلام ايستاد .\r\n روان شد سوى جيش رحمت حق * به حق پيوست و با حق گشت ملحق\r\nبگفت اى شه منم آن عبد گمراه * كه بگرفتم سر راهت به اكراه\r\nدل دلدادگان عشق يزدان * شكستم من به نادانى و طغيان\r\nندانستم كه اين قوم ستمكار * بود مقصودشان پيكار دادار\r\nخطايم بخش اى شاه عدوبند * گنه از بنده و عفو از خداوند\r\nيم عفو ازل شد در تلاطم * گنه گرديد از آن نامور گم\r\nچو بخشيدش خطا شاه خطابخش * روان شد سوى ميدان فارس خش\r\nبگفت اى قوم بدكيش زنازاد * همان حرّم و ليكن گشتم آزاد\r\nاميرى برگزيدم در دو عالم * كه باشد بهترين فرزند آدم\r\nبود حق آشكارا از خميرش * نبى پيدا ز سيماى منيرش\r\nرجز خواند و نصيحت كرد و تهديد * بر آن آهن دلان سودى نبخشيد \r\n( 2 ) سبط در تذكره گويد : حسين عليه السّلام بانگ زد شبث بن ربعى و حجاز و قيس بن اشعث و زيد بن الحارث را كه : مگر شما سوى من نامه نفرستاديد ؟ آنان گفتند : ما نمىدانيم تو چه\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمىگويى ؟ حرّ بن يزيد يربوعى از مهتران آن قوم بود گفت : چرا به خدا نامه نوشتيم و ماييم كه تو را بدينجا كشانديم خدا باطل و اهل باطل را دور گرداند من دنيا را بر آخرت اختيار نمىكنم آنگاه اسب خويش را برانگيخت و به سپاه حسين عليه السّلام پيوست و حسين عليه السّلام با او گفت : و اللّه تو آزادى در دنيا و آخرت .\r\n( 1 ) ( ابن نما ) روايت شده است كه حرّ با حسين عليه السّلام گفت : چون عبيد الله مرا سوى تو روانه كرد از كوشك او بدر آمدم و از پشت سر آوازى شنيدم كه اى حرّ شاد باش كه بخيرى رو دارى من سر به پشت گردانيدم و نگريستم كسى را نديدم و گفتم : اين چه بشارتى است كه من به پيكار حسين عليه السّلام مىروم و با خود انديشه نمىكردم كه پيروى تو كنم امام عليه السّلام فرمود : بخير بازرسيدى .\r\nو عمر سعد بانگ زد : اى دريد رايت را نزديك آور او نزديك آورد آنگاه تير را در شكم كمان نهاد و گشاد داد و گفت : گواه باشيد تير اول را من افكندم . و پس از وى آن سپاه تير انداختن گرفتند و در هم آويختند .\r\n( 2 ) ( ملهوف ) ابو مخنف روايت كرده است از ابى جناب كلبى گفت : مردى از ما از بنى عليم ( به تصغير ) كه عبد الله بن عمير نام داشت در كوفه فرود آمده بود و سرايى نزديك بئر جعد همدان گرفته و جفت او از قبيلهء نمر بن قاسط با او بود نامش امّ وهب بنت عبد و اين مرد در نخيله ديد سپاهى را عرض مىكردند تا به جنگ حسين عليه السّلام فرستند از مقصد آنها بپرسيد و بدانست گفت : به خدا قسم كه من بر جهاد با مشركان حريص بودم و اكنون چنان بينم كه جهاد با اين مردم كه تيغ بر رخ پسر پيغمبر كشيده‌اند ثوابش بيشتر و رسيدن به آن آسانتر است از ثواب جهاد با مشركين پس نزد زوجهء خود رفت و آنچه شنيده بود و عزم كرده بود با او بگفت زن گفت :\r\nدرست انديشيده‌اى خداوند تو را به راست‌ترين راى دلالت كند همين كار كن و مرا هم با خود ببر .\r\nپس شبانه بيرون آمد تا به حسين عليه السّلام رسيد و با او بود تا روز عاشورا صبح عمر بن سعد پيش آمد و تير افكند و مردم تير افكندند يسار نام از بستگان زياد بن ابى سفيان و سالم مولاى عبيد الله بن زياد از ميان لشكر بيرون آمدند و مبارز خواستند حبيب بن مظاهر و برير بن خضير برجستند حسين عليه السّلام فرمود : بنشينيد .\r\n( 3 ) پس عبد الله بن عمير كلبى برخاست و گفت : يا ابا عبد الله رحمك اللّه مرا اذن ده كه به جهاد آنان بروم . حسين عليه السّلام ديد مردى گندم‌گون بلند بالا سخت بازو ميان دو منكب گشاده فرمود :\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nگمان دارم وى را كشندهء حريفان خود اگر خواهى به جانب آنان رو .\r\nپس بيرون آمد گفتند ، كيستى ؟ نسب خود بگفت . گفتند : تو را نمىشناسيم زهير بن قين يا حبيب بن مظاهر يا برير بن خضير بيرون آيند و يسار پيشتر از سالم ايستاده بود كلبى گفت :\r\nيا بن الزانيه از جنگ با مردم ننگ دارى هر كس به جنگ تو آيد به از تو است و بر او بتاخت و تيغى بر او نواخت كه در جاى سرد شد و همچنان كه با تيغ بر او مىزد سالم بر عبد الله حمله كرد اصحاب امام عليه السّلام بانگ برآوردند كه آن بنده تو را دريافت عبد الله اهتمامى به دو نكرد تا رسيد و ضربتى فرود آورد كلبى دست چپ را وقايه كرد انگشتانش بپريد اما برگشت و شمشير بر وى زد و او را بكشت و رجزگويان بيامد :\r\n ان تنكرونى فانا ابن الكلب * حسبى ببيتي في عليم حسبى\r\nانّى امرؤ ذو مرّة و عصب [ 1 
  ] * و لست بالخوّار عند النكب\r\nانّى زعيم لك امّ وهب * بالطّعن فيه ( فيهم ظ ) مقدما و الضّرب\r\nضرب غلام مؤمن بالرّبّ \r\n( 1 ) پس امّ وهب زنش عمودى برگرفت و نزد شوهر آمد و مىگفت : پيش اين پاكان ذرّيت محمّد صلّى اللّه عليه و آله و سلّم كار زار كن پس شوهرش او را كشان سوى زنان مىبرد و زن جامهء شوهر را سخت چسبيده بود و سوى ديگر مىكشيد و مىگفت : تو را رها نمىكنم تا با تو كشته شوم .\r\nحسين عليه السّلام زن را آواز داد و گفت : خداى شما خاندان را جزاى خير دهد سوى زنان بازگرد خدا تو را رحمت كند و با آنها بنشين كه جنگ بر زنان نيست سوى زنان بازگشت .\r\n( 2 ) ( ارشاد . طبرى . كامل ) عمرو بن حجّاج بر ميمنهء اصحاب حسين عليه السّلام تاخت با آن كوفيان كه همراه وى بودند و چون نزديك حسين عليه السّلام رسيد اصحاب بر سر زانو نشسته نيزه‌ها را رو به اسبان افراشتند اسبان پيش نيامدند و سواران بازگشتند هنگام بازگشتن اصحاب امام عليه السّلام بر آنها تير باريدند و چند مرد بر زمين افكندند و گروهى را خستند .\r\n( طبرى . كامل ) پس مردى تميمى كه او را عبد الله بن حوزه مىگفتند آمد تا پيش روى حسين عليه السّلام بايستاد و گفت : يا حسين يا حسين ؟ امام فرمود : چه مىخواهى ؟ آن ( گول بىادب ) گفت : ابشر بالنّار . حسين عليه السّلام فرمود : هرگز ، من نزد پروردگار مهربان و شفيع مطاع روم . اين\r\n\r\n\r\n","description":"","footnote":"\r\n[ 1 
  ] عصب ( بفتح عين و سكون صاد مهمله ) برگزيدهء قوم است ؛ گويند : هو من عصب القوم . معناى شعر اين است : اگر مرا نمىشناسيد من فرزند كلبم مرا اين سرافرازى بس كه خاندان در قبيلهء عليم دارم من مردى هستم با نيرو برگزيده ، هنگام مصيبت و سختى لابه نكنم اى امّ وهب من با تو قول مىدهم كه نيزه و تيغ در ايشان نهم دليرانه زدن جوانى مؤمن به پروردگار . وهب همه جا به سكون هاء است و بفتح آن غلط است .\r\n","page_name":" 222 ","page_number":222},
  {"content":"\r\n\r\nمرد كيست ؟ اصحاب گفتند : ابن حوزه . امام به مناسبت نام او گفت : ربّ حزه الى النّار ؛ او را در آتش مقام ده . پس اسب تكانى خورد و او را بجنبانيد چنان كه در جويى افكندش و پاى چپش در ركاب بماند و آويخته شد و پاى راستش را بلند كرد مسلم بن عوسجه بر وى تاخت و شمشير بر پاى راست او زد كه آن را بپرانيد و اسب همچنان مىدويد و سر او را بر سنگ و درخت مىكوفت تا بمرد و به زودى جانش به دوزخ رسيد .\r\nو مسعودى در اثبات الوصيّة گويد امام گفت : اللّهمّ جره الى النّار ؛ او را سوى آتش بكش .\r\nپس چهار پاى او برميد و او را ناگهان به سر بر زمين انداخت و بكشت آنگاه حيوان بر او بگرديد و با سمّ او را بكوفت و پاره پاره كرد چنان كه از او چيزى نماند مگر دو پايش .\r\n( 1 ) ( طبرى ) ابو مخنف از عطاء بن سائب از عبد الجبّار بن وائل حضرمى از برادرش مسروق روايت كرده است كه گفت : من در آن لشكرى بودم كه به جنگ حسين عليه السّلام آمدند و با خود مىگفتم در جلوى لشكر باشم شايد سر حسين عليه السّلام به دست من آيد و نزد عبيد الله منزلتى حاصل كنم چون نزديك امام عليه السّلام رسيدم مردى كه او را ابن حوزه مىگفتند پيش رفت و گفت : آيا حسين عليه السّلام با شما است ؟ امام عليه السّلام هيچ نفرمود و بار دوّم پرسيد و امام چيزى نگفت بار سوّم فرمود : بگوييد آرى اين حسين عليه السّلام است حاجت تو چيست ؟ آن بىشرم كه گويى پوست سگ بر روى كشيده بود و آب در چشم نداشت بىادبانه گفت : ابشر بالنّار .\r\nامام عليه السّلام فرمود : دروغ گفتى من نزد پروردگار مهربان و شفيع مطاع مىروم تو كيستى ؟\r\nگفت ، ابن حوزه . پس امام دست برداشت چنان كه سفيدى زير بغل او را از روى جامه ديديم و گفت : اللّهمّ حزه الى النار پس ابن حوزه خشمناك شد و خواست اسب را به جانب امام عليه السّلام بجهاند و در ميان جوئى بود پايش در ركاب بياويخت و اسب او را بجنبانيد كه بيفتاد و پايش در مفاصل قدم و ساق و ران از جاى بدر رفت و جانب ديگر آويخته در ركاب بماند پس مسروق كه شاهد واقعه بود بازگشت و سپاه را بگذاشت برادرش گفت : از علّت آن پرسيدم گفت : از اين خانواده چيزى ديدم كه هرگز با آنها كار زار نكنم ( اين معجزه به طرق مختلف نقل شده است شكّى در وقوع آن نيست و چون دشمن نقل كرده است در نهايت صحّت و اعتبار است و احتمال داده نمىشود در نظر مسروق به واسطهء حسن عقيدت امر عادى خارق العاده نموده باشد ) .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n( 1 )\r\n\r\nمقتل برير بن خضير رضى اللّه عنه\r\n[ 1 
  ] ( طبرى ) ابو مخنف گفت : حديث كرد مرا يوسف بن زيد از عفيف بن زهير بن ابى الاخنس كه در آن واقعه حاضر بود گفت : يزيد بن معقل از بنى عميرة ( كسفينه ) بن ربيعه حليف بنى سليمه از بنى عبد القيس بيرون آمد و گفت : اى برير بن خضير كار خدا را با خود چگونه بينى ؟ گفت : به خدا سوگند كه او با من نيكى كرد و كار تو بد است .\r\nگفت : دروغ گفتى و پيش از اين دروغگو نبودى آيا به ياد دارى كه وقتى در محلّت بنى لوذان با هم مىرفتيم تو مىگفتى : عثمان بر خويش ستم كرد و معاويه گمراه و گمراه‌كننده است و امام هادى و بر حقّ على بن ابى طالب عليه السّلام است ؟\r\nبرير گفت : گواهى مىدهم كه عقيده و قول من همين است .\r\n( 2 ) يزيد بن معقل گفت : من گواهى بر گمراهى تو مىدهم . پس برير گفت : مىخواهى با تو مباهله كنم و از خداى خواهيم لعنت خود را بر دروغگو فرستد و آنكه محقّ است مبطل را بكشد ؟ ( يزيد قبول كرد ) و در يكديگر آويختند و دو ضربت ردّ و بدل شد يزيد بن معقل ضربتى سبك بر برير زد و او را زيانى نداشت و برير بر او تيغى زد كه خود او را بشكافت و به مغز سر او رسيد و بغلطيد گويى از اوج هوا به زير افتاد و شمشير ابن خضير در سرش فرو رفته بود و مىجنبانيد كه بيرون كشد پس رضىّ بن منقد عبدى بر برير تاخت و با او گلاويز شد و ساعتى با يكديگر كشتى گرفتند آنگاه برير او را بينداخت و بر سينه‌اش نشست رضى گفت : كجايند مردان ميدان نبرد كه مرا از چنگ اين دشمن برهانند ؟\r\nكعب بن جابر بن عمرو ازدى نيزه به دست پيش آمد كه حمله كند من با او گفتم : اين\r\n\r\n\r\n","description":"","footnote":"\r\n[ 1 
  ] برير بر وزن امير و خضير به صيغهء تصغير است .\r\n","page_name":" 224 ","page_number":224},
  {"content":"\r\n\r\nبرير بن خضير قارى است كه در مسجد مىنشست و ما را قرآن مىآموخت التفاتى نكرد و نيزه بر پشت او نهاد چون برير تيزى نيزه را بر پشت خويش احساس كرد به روى رضى افتاد و روى او را بدندان گرفت و طرف بينى او بركند . كعب بن جابر با نيزه قوّت كرد او را از سينهء رضى به يكسو انداخت و پيكان نيزه در پشت برير فرو رفته بود پس با شمشير او را بزد و بكشت - رضوان اللّه عليه - .\r\n( 1 ) عفيف گويد : گويا مىنگرم آن مرد عبدى برخاست و خاك از قبا مىافشاند و مىگفت : اى برادر ازدى بر من انعامى كردى كه هرگز فراموش نكنم .\r\nراوى حديث يوسف بن يزيد گويد : با عفيف گفتم تو اين سرگذشت به چشم ديدى ( كه برير در مباهله غالب شد و بر حق بودن امير المؤمنين عليه السّلام مسلّم گشت ) ؟ گفت : آرى به چشم ديدم و به گوش شنيدم .\r\nوقتى كعب بن جابر به منزل خود بازگشت زنش و خواهرش نوار بنت جابر با او گفتند : تو دشمن پسر فاطمه عليه السّلام را يارى كردى و سيّد قاريان را كشتى به خدا قسم ديگر با تو سخن نگوييم و كعب بن جابر ابياتى گفت كه اول آن اين است :\r\n سلى تخبرى عنّى و انت ذميمة * غداة حسين و الرّماح شوارع \r\n( 2 )\r\n\r\nمقتل عمرو بن قرظهء [ 1 
  ] انصارى\r\nعمرو بن قرظهء انصارى بيرون آمد و پيش روى امام حسين عليه السّلام نبرد كرد و مىگفت :\r\n قد علمت كتبة الانصار * انّى سأحمي حوزة الذّمار\r\nضرب غلام غير نكس شارى * دون حسين مهجتى و دارى \r\nيعنى : « سپاه انصار دانسته‌اند كه من نگاهبانى مىكنم آن را كه حفظ آن بر من است ، زدن من زدن جوانى است كه نمىگريزد و خود را پيشتر از همه در جنگ مىافكند . جان من و سراى من فداى حسين عليه السّلام .\r\n( 3 ) مؤلف گويد : به اين كلام تعريض بر ابن سعد كند كه چون حسين عليه السّلام با او سخن گفت دربارهء صلح عمر گفت خانه‌ام را ويران مىكنند .\r\nسيّد ( ره ) پس از ذكر قتل مسلم بن عوسجه گويد : عمرو بن قرظه بيرون آمد و اذن خواست\r\n\r\n\r\n","description":"","footnote":"\r\n[ 1 
  ] قرظه به فتح قاف و راء و طاء معجمه .\r\n","page_name":" 225 ","page_number":225},
  {"content":"\r\n\r\nحسين عليه السّلام او را اذن داد او كار زار كرد كارزار مشتاقان و در خدمت پادشاه آسمان سخت بكوشيد تا گروهى بسيار از سپاه ابن زياد بكشت و جلوى دشمن را گرفته بود و جهاد مىكرد هيچ تير به جانب حسين عليه السّلام نمىآمد مگر دست را سپر آن مىكرد . و هيچ شمشير نمىآمد مگر جان خود در پيش مىداشت پس حسين عليه السّلام را آسيبى نرسيد تا آن مرد را زخمهاى سنگين رسيد پس روى به امام عليه السّلام كرد و گفت : آيا وفا كردم ؟\r\nگفت : آرى تو زودتر از من به بهشت روى ، سلام مرا به رسول خدا صلّى اللّه عليه و آله و سلّم برسان و با او بگوى من هم در دنبالم پس كارزار كرد تا كشته شد .\r\n( 1 ) ( طبرى - كامل ) و روايت شده است كه : برادرش علىّ بن قرظه در سپاه عمر سعد بود فرياد زد : يا حسين عليه السّلام يا كذّاب بن الكذّاب برادر مرا بىراه كردى و فريب دادى تا بكشتى . فرمود :\r\nخداى عزّ و جلّ برادر تو را گمراه نكرد او را راه نمود و تو گمراه شدى . گفت : خدا مرا بكشد اگر تو را نكشم يا در پيش تو كشته نشوم ؛ و بتاخت . نافع بن هلال مرادى راه بر او بگرفت و نيزه بر او فرو برد و بيفكندش پس ياران او آمدند و او را نجات دادند و پس از آن علاج كردند تا زخمش به شد .\r\n( 2 ) ( طبرى ) ازدى گفت : نضر بن صالح ابو زهير عبسى براى من حكايت كرد : كه : حرّ بن يزيد چون به حسين عليه السّلام پيوست مردى از بنى تميم از بنى شقره كه از فرزندان حارث بن تميمند و نام او يزيد بن سفيان بود بسيار به خود مىنازيد و بادى در سر داشت مىگفت : قسم به خدا اگر حرّ بن يزيد را وقتى مىرفت ديده بودم اين نيزه را بر پيكر او فرو مىبردم .\r\nراوى گفت : در بين اينكه مردم گرم كار زار بودند و حرّ بن يزيد بر آن قوم مىتاخت و به اين شعر عنتره تمثّل مىجست :\r\n ما زلت ارميهم بثغرة نحره * و لبانه حتّى تسربل بالدّم \r\n[ 1 
  ] گوش و ابروى اسب او زخم خورده و خون از آن زخمها روان بود حصين بن تميم با يزيد بن سفيان گفت : اينك حرّ كه با آن همه باد و دم آرزوى ديدار او داشتى ( و اين حصين رئيس شرطهء عبيد الله بود او را با عمر سعد فرستاده بود و عمر مخفّفه [ 2 
  ] را با شرطه به دو سپرده بود ) .\r\n\r\n\r\n","description":"","footnote":"\r\n[ 1 
  ] مؤلف گويد : اين رجز هم از حرّ منقول است :\r\n انّى انا الحرّ و مأوى الضّيف * اضرب في اعناقكم بالسّيف\r\nعن خير من حلّ بارض الخيف * اضربكم و لا ارى من حيف \r\n[ 2 
  ] در لغاتى كه به آن دسترسى داشتم اين كلمه را نيافتم گويا مقصود از آن دسته از سپاه خارج از صف باشد كه امروز چريك گويند و مقصود از شرطه آن است كه امروز دژبان گويند .\r\n","page_name":" 226 ","page_number":226},
  {"content":"\r\n\r\nيزيد بن سفيان چون سخن او بشنيد گفت : خوب آمد پس روى به حرّ آورد و گفت : اى حرّ مىخواهى با من مبارزت كنى ؟ گفت ، آرى .\r\nراوى گفت : حصين بن تميم را شنيدم مىگفت : قسم به خدا گويا جانش در كف حرّ بود و پيمانهء عمرش به دست وى پر شده حرّ مهلتش نداد حمله آوردن همان بود و كشتن همان .\r\nهشام بن محمد از ابى مخنف روايت كرده است كه گفت : يحيى بن هانى بن عروه براى من حكايت كرد كه : نافع بن هلال در آن روز نبرد مىكرد و مىگفت :\r\n انا ابن هلال الجملى * انا على دين علىّ \r\n( 1 ) پس مردى كه مزاحم بن حريث مىگفتندش بيرون آمد و گفت :\r\nانا على دين عثمان . نافع گفت : انت على دين شيطان و بر او تاخت و بكشتش .\r\nپس عمرو بن حجّاج بانگ بر آورد كه : اى بىخردان مىدانيد كه با كه قتال مىكنيد با پهلوانان اين شهر گروهى تن به مرگ داده آستين بر جهان افشانده دست از جان شسته هرگز به جنگ تن به تن راضى نشويد كه گروهى اندكند آفتاب عمرشان به ديوار آمده كار پس گوش مىافكنيد و اگر به سنگ انداختن هم باشد آنها را توانيد كشت .\r\nعمر سعد گفت : راست گفتى راى رأى تو است . و سوى مردم پيغام فرستاد كه هيچ‌كس به جنگ تن به تن حاضر نشود .\r\nو روايت شده است كه : چون عمر بن حجّاج نزديك اصحاب حسين عليه السّلام رسيد مىگفت :\r\nاى اهل كوفه از فرمان امير بيرون نرويد و از جماعت جدا نگرديد و در كشتن آنكه از دين بيرون رفت و به خلافت سلطان برخاست شك به خود راه مدهيد .\r\nحسين عليه السّلام گفت : اى عمرو بن حجّاج مردم را به قتال من تحريص مىكنى آيا ما از دين بيرون رفته‌ايم و شما ثابت مانده‌ايد به خدا قسم وقتى كه جان شما گرفته شد و با اين اعمال در گذشتيد خواهيد دانست كدام يك ما از دين بيرون رفته و به سوختن در آتش سزاوارتر است .\r\n( 2 )\r\n\r\nمقتل مسلم بن عوسجه ( ره )\r\nمسلم بن عوسجه از بندگان نيك خدا و پارسا و بسيار نماز بود ابو حنيفهء دينورى در اخبار طوال در ضمن قصّهء مسلم بن عقيل گويد كه : معقل جاسوس عبيد الله در جستجوى مسلم بن عقيل بيرون آمد و به مسجد اعظم رفت نمىدانست چه كند مردى را ديد پشت ستون مسجد بسيار نماز مىگزارد و با خود گفت : اين گروه شيعه بسيار نمازند و گمان دارم اين مرد از آنها\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nباشد و او مسلم بن عوسجه بود .\r\n( طبرى ) آنگاه عمرو بن حجّاج كه بر ميمنهء عمر سعد بود بر حسين عليه السّلام بتاخت در كنار فرات و ساعتى نبرد كردند و مسلم بن عوسجه نخستين كس از اصحاب حسين عليه السّلام كشته شد و عمرو بن حجّاج بازگشت .\r\n( 1 ) مؤلّف گويد : مسلم بن عوسجه - رحمه اللّه - وكيل مسلم بن عقيل بود در گرفتن اموال و خريد سلاح و گرفتن بيعت و او در كربلا كار زارى سخت كرد و اين رجز را مىخواند :\r\n ان تسألوا عنّى فانّى ذو لبد * من فرع قوم من ذرى بنى اسد\r\nفمن بغانا حامد عن الرّشد * و كافر بدين جبّار صمد \r\n[ 1 
  ] پس سخت در نبرد بكوشيد و بر بلا شكيبايى نمود تا بر زمين افتاد .\r\n( طبرى ) وقتى گرد و غبار فرو نشست ناگهان مسلم را بر خاك افتاده ديدند و حسين عليه السّلام سوى او آمد هنوز رمقى داشت و فرمود : اى مسلم خداى بر تو ببخشايد :\r\n فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  [ 2 
  ] و حبيب بن مظاهر نزديك او شد و گفت : افتادن تو مرا سخت دشوار آيد اى مسلم دلت به بهشت خوش باد .\r\nمسلم آهسته گفت : خدا دل تو را خوش كند به نيكى .\r\n( 2 ) حبيب گفت : اگر نه آن بود كه من در پى تو بودمى و پس از ساعتى به تو پيوستمى دوست داشتم كه مهمّ خويش را با من گويى و وصيت كنى تا به جاى آرم و پاس حرمت هم دينى و خويشى كه سزاى تو است نگاهدارم .\r\nمسلم اشارت به حسين عليه السّلام كرد و گفت : رحمك اللّه ، تو را به اين مرد وصيت مىكنم يارى وى كن تا پيش روى او كشته شوى .\r\nگفت : به پروردگار كعبه كه چنين كنم و چيزى نگذشت كه در حضور حسين عليه السّلام و ياران جان داد . گويا حافظ دربارهء او گفت :\r\n شب رحلت هم از بستر روم تا قصر حورالعين * اگر در وقت جان دادن تو باشى شمع بالينم \r\n( 3 ) كنيزكى داشت بانگ زد : يا بن عوسجتاه يا سيّداه ! و اصحاب عمرو بن حجّاج فرياد زدند\r\n\r\n\r\n","description":"","footnote":"\r\n[ 1 
  ] يعنى اگر از من پرسيد من نره شيرم از شاخه قومى از مهتران بنى اسد ، هر كس بر ما ستم كند از راه راست روى تافته و كافر است بدين خداى جبّار معبود بىنياز .\r\n[ 2 
  ] سوره احزاب ، آيه 23 .\r\n","page_name":" 228 ","page_number":228},
  {"content":"\r\n\r\nمسلم بن عوسجهء اسدى را كشتيم پس شبث با چند تن از آنها كه گرد او بودند گفت : مادرتان داغ شما بيند و به سوگتان نشيند خودى را به دست خود مىكشيد و زير دست غير خود زبون مىشويد ؟ از كشتن مانند مسلم بن عوسجه شادمانى مىنماييد قسم به خدايى كه بدين او گرويده‌ام در ميان مسلمانان از او موقفهاى بزرگ ديدم روز جنگ سلق در آذربايجان ديدمش پيش از آنكه مسلمانان صف‌آرايى كنند ؛ شش مشرك بكشت آيا چون او مردى كشته مىشود و شما شادى مىكنيد ؟ ! ( از اينجا معلوم مىشود كه شبث مسلمان بود و تعصّب اسلام داشت و براى طلب دنيا پيروى عبيد الله كرده بود بر خلاف بسيارى از سركردگان كه بقاياى احزاب بودند ) .\r\nراوى گفت : آنكه مسلم بن عوسجه را كشت مسلم بن عبد اللّه جنابى و عبد الرحمن بن ابى خشكارهء بجلى بودند .\r\n( 1 ) و شمر بن ذى الجوشن در ميسره بر اهل ميسره تركتازى كرد و اصحاب ابى عبد اللّه پايدارى نمودند و با نيزه به هم آويختند پس عبد اللّه بن عمير كلبى - رحمه اللّه - كار زارى سخت كرد و دو مرد ديگر غير آنكه اول كشته بود بكشت هانى بن ثبيت حضرمى و بكير بن حىّ تيمى از تيم اللّه بن ثعلبه بر وى تاختند و كار او بساختند و اين مرد دوم قتيل از ياران حسين عليه السّلام است .\r\nو اصحاب پس از او كار زارى سخت كردند و سواران ايشان سى و دو تن بودند و بهر سوى از سواران اهل كوفه مىتاختند صفوف آنها مىدريدند و مىشكافتند چون عزرة بن قيس امير سواران اهل كوفه بديد در صف سواران از هر سوى خلل مىافتد عبد الرّحمن بن حصين را نزد عمر سعد فرستاد و گفت : مىبينى سپاه مرا از اين اندك مردم چه رسد ؟ مردان و تيراندازان بفرست .\r\nپس عمر با شبث بن ربعى گفت : تو مىروى ؟\r\nشبث گفت : سبحان اللّه من پيرمرد شهر و سرور همهء اين مردمم مرا با تيراندازان مىفرستى ديگرى را غير من نيافتى كه كفايت اين كار كند و هميشه در شبث كراهت از اين جنگ مشاهده مىشد .\r\n( 2 ) ابو زهير عبسى گفت : من از شبث در عهد امارت مصعب شنيدم مىگفت : خداى مردم اين شهر را خير ندهد و به راه راست ندارد از كار ما عجب بايد داشت كه پنج سال با امير المؤمنين عليه السّلام بوديم و سر بر خطّ فرمان او داشتيم و پس از وى با حسن عليه السّلام بوديم و با آل ابى سفيان حرب كرديم آنگاه بر فرزندش حسين عليه السّلام تاختيم كه بهترين مردم روى زمين بود و به يارى آل معاويه و آل سميّه زانيه برخاستيم و با او كار زار كرديم گمراهى است چه گمراهى .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو عمر بن سعد حصين بن تميم را بخواند و با پانصد تيرانداز و مجففه بفرستاد آنها نزديك حسين عليه السّلام و اصحاب او رسيدند تير باريدند چنان كه همهء اسبان را پى ببريدند همه پياده ماندند .\r\n( 1 ) ابو مخنف گويد : نمير بن وعله براى من حكايت كرد كه ايّوب بن مشرح خيوانى مىگفت :\r\nمن پى اسب حرّ بن يزيد را ببريدم تيرى بر وى زدم و بىدرنگ اسب بلرزيد و جنبشى كرد و از رفتن بماند پس حرّ تيغ در دست مانند شير از اسب به زمين جست و گفت :\r\n ان تعقرونى فانا بن الحرّ * اشجع من ذى لبد هزبر \r\nو من كسى را به تردستى و چالاكى او نديدم پس پيران قبيله با ايّوب گفتند : تو او را كشتى ؟\r\nگفت : نه به خدا ديگرى كشت و دوست هم نداشتم كشندهء او باشم . ابو الوداك پرسيد : چرا ؟\r\nگفت : براى اينكه مردم او را از صالحان مىشمردند و اگر در حضور خدا گناهكار بايد بود همان حضور من در آن جايگاه و پى كردن اسب حرّ بس است ديگر چرا به گناه كشتن يكى از آنان گرفتار آيم .\r\n( 2 ) ابو الوداك گفت : چنان بينم كه تو پيش خداوند به گناه كشتن همهء آنان گرفتار باشى نبينى كه چون تير افكندى و آن اسب را پى بريدى و باز تير انداختى و در آنجا بايستادى و يا تاختى و ياران خود را به تاختن واداشتى و مردم بسيار گرد خود فراهم آوردى يا اصحاب حسين عليه السّلام بر تو تاختند و تو را از گريختن ننگ آمد و ديگرى از ياران تو مانند تو كرد و ديگرى همچنين كردند به سبب اين كارها بود كه حسين عليه السّلام و اصحابش كشته شدند و شما هم در خونشان شريك شديد [ 1 
  ] .\r\nايّوب گفت : اى ابو الوداك ما را از رحمت خدا نوميد مىكنى اگر حساب ما را روز قيامت به تو واگذارند خدا تو را نيامرزد اگر ما را بيامرزى . ابو الوداك گفت : همين است كه گفتم :\r\n أ ترجو امّة قتلت حسينا * شفاعة جدّه يوم الحساب\r\nفلا و اللّه ليس لهم شفيع * و هم يوم القيمة في العذاب \r\n( 3 ) راوى گفت : تا نيمروز سخت بجنگيدند و سپاه ابن سعد حمله نمىتوانستند كرد مگر از يك جهت براى آنكه اصحاب امام سراپرده‌ها نزديك يكديگر زده بودند ( و از بين خيمه‌ها راه عبور نبود و همهء مردان در يك طرف بودند ) چون عمر ابن سعد اين بديد مردانى چند بفرستاد\r\n\r\n\r\n","description":"","footnote":"\r\n[ 1 
  ] در اين حديث جوابى قاطع است اخبارييّن را كه گويند تمسّك به دليل عقل بدعت است در عصر اوّل معهود نبود چون اين مرد استحقاق عقاب را براى اصحاب عمر به عقل ثابت كرد نه به دليل نقلى .\r\n","page_name":" 230 ","page_number":230},
  {"content":"\r\n\r\nتا آن خيام را از راست و چپ بر كنند و از همه طرف بر مردان احاطه كنند .\r\n( 1 ) پس اصحاب حسين عليه السّلام سه تن و چهار تن در ميان هر دو خيمه ايستادند و چون يكى از سپاهيان ابن سعد مىآمد و به كندن خيمه و غارت كردن مشغول مىشد بر وى حمله مىكردند و او را مىكشتند يا از نزديك تير مىانداختند و پى اسبش مىبريدند و عمر سعد گفت : آتش در خيمه‌ها زنيد و داخل خيمه‌ها نشويد و آنها را از جاى نكنيد . پس آتش بياوردند و آتش زدن گرفتند حسين عليه السّلام فرمود : بگذاريد بسوزانند وقتى آتش گرفت نمىتوانند از آن بگذرند و سوى شما آيند و همچنان شد كه فرموده بود .\r\n( طبرى ) زن عبد اللّه كلبى از خيمه بيرون آمد و نزديك شوهر خود رفت و بالاى سر او نشست خاك از روى او پاك مىكرد و مىگفت : بهشت تو را گوارا باد پس شمر بن ذى الجوشن با غلام خود رستم نام گفت گرز بر سر او زد و بشكست و زن در جاى خود در گذشت - رحمة اللّه عليها - و شمر بن ذى الجوشن بتاخت و نيزه بر خرگاه حسينى عليه السّلام فرو برد و فرياد زد آتش بياوريد تا اين خيمه‌ها را با اهلش بسوزانيم . زنان شيون كنان بيرون دويدند و حسين عليه السّلام بانگ بر او زد : اى پسر ذى الجوشن آتش مىخواهى تا سراپردهء مرا با اهلش بسوزانى خدا تو را به آتش بسوزاند .\r\n( 2 ) ابو مخنف ازدى گفت : سليمان بن ابى راشد براى من حديث كرد از حميد بن مسلم گفت :\r\nبا شمر بن ذى الجوشن گفتم : اين كار شايسته نيست مىخواهى دو كار بسيار زشت با هم مرتكب شوى به آتش بسوزانى و عذاب به آتش خاصّ خداست و ديگر آنكه زنان و كودكان را بكشى با آنكه امير به كشتن مردان تنها از تو خوشنود گردد .\r\nحميد گفت : شمر از من پرسيد : كيستى ؟ گفتم : نام خود را با تو نگويم و ترسيدم اگر مرا بشناسد نزد سلطان سعايتى كند و مرا آسيبى رساند .\r\nپس مردى ديگر آمد كه شمر وى را مطيع‌تر بود از من نامش شبث بن ربعى و گفت : سخنى زشت‌تر از سخن تو نشنيدم و موقفى زشت‌تر از موقف تو نديدم آيا زنها را بيم و هراس مىدهى ؟ حميد گفت : ديدم حيا كرد و خواست بازگردد زهير بن قين با ده كس از اصحاب خود بر او بتاختند و آنها را از خيمه‌ها دور كردند و ابا غرهء ضبابى را بيفكندند و بكشتند و او از همراهان شمر بود اهل كوفه چون اين بديدند بسيار به يارى شمر آمدند و پيوسته از اصحاب حسين عليه السّلام كشته مىشد و چون يك تن يا دو تن از آنها به شهادت مىرسيد پديدار بود و سپاه عمر سعد بسيار بودند و هر چه از آنها كشته مىشد به نظر نمىآمد .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n( 1 )\r\n\r\nيادآورى ابى ثمامهء صائدى نماز را و كشته شدن حبيب بن مظاهر\r\n( طبرى ) ابو ثمامهء صائدى عمرو بن عبد اللّه چون اين بديد ( يعنى گم شدن اصحاب ) حسين عليه السّلام را گفت : يا ابا عبد اللّه جانم فداى تو باد اين مردم را بينم با تو نزديك شدند و تو كشته نشوى تا من پيش تو كشته شوم و دوست دارم كه اين نماز پيشين كه وقت آن نزديك است گزارده به لقاى پروردگار رسم .\r\nپس حسين عليه السّلام سر برداشت و گفت : نماز را به ياد آوردى خداى تو را از نمازگزاران و ذاكران محسوب گرداند آرى اينك اول وقت نماز است آنگاه گفت : از اين مردم بخواهيد دست از ما بدارند تا نماز گزاريم .\r\nحصين بن تميم گفت : نماز شما مقبول نيست .\r\n( 2 ) حبيب بن مظاهر گفت : اى خر گمان برى كه نماز آل رسول اللّه صلّى اللّه عليه و آله و سلّم مقبول نيست و نماز تو مقبول است پس حصين بر آنها تاخت و حبيب بن مظاهر به مقابلت او بيرون شد و روى اسب او را به شمشير بزد و بخست و حصين را بر زمين انداخت اصحاب او آمدند و او را رها كردند و حبيب اين ابيات گفتن گرفت :\r\n اقسم لو كنّا لكم اعدادا * أو شطركم ولّيتم الاكتادا\r\nيا شرّ قوم حسبا و آدا \r\n[ 1 
  ] و هم در آن روز اين رجز مىخواند :\r\n انا حبيب و ابى مظهّر [ 2 
  ] * فارس هيجاء و حرب تسعر\r\nانتم اعدّ عدّة و اكثر * و نحن اوفى منكم و اصبر\r\nو نحن اعلى حجّة و اظهر * حقّا و اتقى منكم و اعذر \r\nو نبردى سخت كرد .\r\n\r\nمقتل محمد بن ابى طالب موسوى\r\nحكايت شده است كه : شصت و دو مرد را هلاك ساخت [ 3 
  ] .\r\n\r\n\r\n","description":"","footnote":"\r\n[ 1 
  ] يعنى : اگر ما به شمارهء شما بوديم يا نيمهء شما بوديم شما پشت مىكرديد اى بدگوهرترين و بىنيروترين مردم . و مقصود از كلمهء اخير اين است كه از خود اراده نداريد و آلت دست اين و آن شويد .\r\n[ 2 
  ] در تاريخ طبرى « مظاهر » است .\r\n[ 3 
  ] در تاريخ طبرى ذكر اين عدّه نيست و نوعا اين اعداد را مناقب ابن شهر آشوب روايت مىكند و عجب نبايد داشت و نظير اين در قصّهء جنگ مسلم ( ره ) نيز بگذشت كه چهل و دو تن را بكشت و عجب‌تر از همه مقاومت آن اندك مردم است از صبح تا عصر با آنكه بايد يك\r\n","page_name":" 232 ","page_number":232},
  {"content":"\r\n\r\n( 1 ) ( طبرى ) پس مردى از بنى تميم از بنى عقفان كه او را بديل ( بر وزن شريف ) بن صريم ( به تصغير ) مىگفتند شمشير بر فرق او زد و او را بكشت . - رحمه اللّه - و مردى ديگر تميمى بر پيكر او نيزه فرو برد حبيب بر زمين افتاد و خواست برخيزد حصين بن تميم بر سر او باز شمشيرى زد بيفتاد و آن مرد تميمى فرود آمد و سر او جدا كرد پس حصين بن تميم گفت : من در كشتن حبيب با تو شريك بودم او گفت : و اللّه غير من كسى او را نكشت حصين گفت : آن سر را به من ده بر گردن اسب خود بياويزم تا مردم ببينند و بدانند من در كشتن او شريك بودم پس از آن تو بگير و نزد عبيد الله بر كه من حاجتى به آن انعام كه تو را دهد ندارم او نپذيرفت پس از مشاجرات خويشان در ميان افتادند و بر همين اصلاح كردند ؛ پس سر حبيب را به دو داد و بر گردن اسب بياويخت و در لشكر بگرديد و باز به اوّلى داد و چون به كوفه آمدند سر را بر گردن اسب آويخت و روى به قصر ابن زياد آورد پسرش قاسم بن حبيب او را بديد و آن وقت كودكى مراهق بود با آن سوار بيامد چون سوار داخل قصر مىشد او هم داخل مىشد و چون بيرون مىآمد او هم بيرون مىآمد مرد به دو بدگمان شد و گفت : اى پسرك من چرا در پى من افتاده ؟ گفت : هيچ .\r\n( 2 ) گفت : البته بىموجبى نيست با من بگوى . گفت ، اين سر كه با تو است سر پدر من است آيا به من مىدهى تا به خاك سپارم ؟ گفت : اى پسرك امير راضى نمىشود و من مىخواهم به ساعت جنگ تمام شده باشد و ليكن علّت آن است كه وقتى دشمن تنها از يك نقطه حمله كند و از جاى ديگر نتواند بسيارى عدد آنها را فايده ندارد مانند اينكه چند نفر معدود بر تنگناى كوهى راه بر سپاه عظيمى مىبندند و مدتها نگاه مىدارند مسلم بن عقيل هم بر در خانه بود در كوچهء تنگى كه نمىتوانستند از اطراف او را فراگيرند گرد سراپرده‌هاى امام عليه السّلام از همه طرف خندق كنده و آتش افروخته بود .\r\nو در تاريخ طبرى گويد : در ابتدا حسين عليه السّلام مكانى را براى سراپرده برگزيد كه در پشت آن با تلاق و نيزار بود و هر كس كربلا و آن زمينها را ديده باشد داند عبور از آن چگونه است تنها از راه باريكى مىتوانستند حمله كنند و آن راه را اصحاب حسين عليه السّلام بسته بودند كه سپاه عمر سعد از آنجا نگذرد « و الشىء بالشىء يذكر » .\r\nو من بنده ، مترجم اين كتاب را با ملحدى اتّفاق بحثى افتاد كه ذكر آن فايدت بسيار دارد گفت : در قرآن است كه « عليها تسعة عشر » نوزده نگاهبان بر جهنم گماشته‌اند اين عدد براى چيست ؟ گفتم : عدد را گاه براى مبالغه آورند و غرض به خصوص آن عدد نيست چنان كه فرمود : « ان تستغفر لهم سبعين مرّة فلن يغفر اللّه لهم » اگر هفتاد بار استغفار كنى براى ايشان خدا آنان را نيامرزد . و در محاورت گوييم : ده بار تو را دعوت كردم به خانهء من نيامدى صد بار تو را نصيحت كردم نشنيدى .\r\nگفت : نوزده عدد اندك است و مبالغه را نشايد ؟ گفتم : مبالغت در هر جا به تناسب محل است بر در زندان دو پاسبان بس است هر چند هزار كس بدرون باشند پس نوزده در اينجا مبالغه را كافى است گفت : گيرم كه چنين است نوزده چرا اختيار افتاد ده چرا نگفت ؟ گفتم ، بزرگتر عددى كه ممكن بود در سياق آيتها آورده شود آورد زيادتى مبالغت را كه فواصل همه راه است : « انّه فكّر و قدّر فقتل كيف قدّر ثمّ قتل كيف قدّر ثمّ نظر ثمّ عبس و بسر و همچنين تا لوّاحة للبشر عليها تسعة عشر » و در اينجا از عشر تسعة عشر هر يك را مىفرمود مناسب بود و تسعة عشر بزرگتر عدد مناسب بود آن اختيار افتاد . چون اين بشنيد سخت شگفت آمدش و گفت : بسيار در آيات قرآن تفكر مىكنيد ؟ گفتم : قرآن براى همين آمد كه تفكّر كنند در آن قوله تعالى :  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  . سوره محمد ، آيه 24 .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nكشتن آن مرا پاداش نيكو دهد . آن پسر گفت : خدا تو را پاداش ندهد مگر بدترين عذاب به خدا قسم آن را كه كشتى به از تو بود و بگريست .\r\nآنگاه آن پسر صبر كرد تا بالغ شد و همّى نداشت غير آنكه در پى قاتل پدرش رود تا غفلتى از او بيند و به قصاص پدرش بكشد ؛ چون زمان مصعب بن زبير شد و مصعب به غزاى باجميرا رفت ( باجميرا بضمّ جيم و فتح ميم و سكون يا جايى است نزديك تكريت ) قاسم بن حبيب در سپاه رفت قاتل پدر را در چادرى ديد پاس او مىداشت تا كى غافل باشد نيمروزى او را خفته يافت به چادر او رفت و با تيغ بزدش تا در جاى سرد شد .\r\n( 1 ) ابو مخنف ازدى گفت : حديث كرد مرا محمد بن قيس كه چون حبيب بن مظاهر كشته شد حسين عليه السّلام را سخت دشوار آمد و دلش بشكست و گفت : از خداى چشم دارم بر خود و ياران خود كه مرا حمايت كردند .\r\nو در بعض مقاتل است كه آن حضرت گفت : للّه درّك يا حبيب خدا بركتت داد چه برگزيده مردى بودى يك شب ختم قرآن مىكردى .\r\n( 2 )\r\n\r\nكشته شدن حرّ بن يزيد ( ره )\r\n( طبرى ) پس حرّ رجز خواندن گرفت و مىگفت :\r\n آليت لا اقتل حتّى اقتلا * و لن اصاب اليوم الّا مقبلا\r\nاضربهم بالسّيف ضربا مقصلا * لانا كلا عنهم و لا مهلّلا \r\nو هم مىگفت :\r\n انّى انا الحرّ و مأوى الضّيف * اضرب في اعناقكم بالسّيف\r\nعن خير من حلّ منى و الخيف * اضربكم و لا ارى من حيف \r\nپس او و زهير بن قين كار زارى صعب كردند اگر يكى حمله مىكرد و گرفتار مىشد ديگرى مىتاخت و او را مىرهانيد و ساعتى چنين كردند آنگاه پيادگان بر حرّ حمله كردند و او را كشتند [ 1 
  ] عبيد الله بن عمرو بدائى از بنى البدار بطنى از كنده گفت :\r\n سعيد بن عبد اللّه لا تنسينّه * و لا الحرّ اذ واسى زهيرا على قسر \r\nقتال نيشابورى در روضة الواعظين آورده است كه حسين عليه السّلام پس از كشته شدن حرّ\r\n\r\n\r\n","description":"","footnote":"\r\n[ 1 
  ] اين عبارت را در نسخهء طبرى نيافتم .\r\n","page_name":" 234 ","page_number":234},
  {"content":"\r\n\r\nنزديك او آمد و خون از او جارى بود گفت : به‌به اى حرّ تو حرّى ، ( . . . ) يعنى آزاد مردى ( . . . ) يعنى آزاد مردى ( . . . ) در دنيا و آخرت چنان كه ناميدندت . آنگاه اين اشعار خواند :\r\n لنعم الحرّ حرّ بنى رياح * صبور عند مختلف الرّماح\r\nو نعم الحرّ اذ واسى حسينا * فجاد بنفسه عند الصّفاح \r\nو مانند اين شيخ صدوق از امام صادق عليه السّلام روايت كرد كه شيخ ابو على در منتهى المقال گويد : حر بن يزيد بن ناجية بن سعيد از بنى يربوع سين ( يعنى از اصحاب حسين عليه السّلام . )\r\n( 1 ) سيد نعمة اللّه جزايرى در انوار النّعمانيه گفته است : جماعتى از ثقات براى من حكايت كردند كه چون شاه اسماعيل بغداد را بگرفت به كربلا آمد و از بعض مردم شنيد بر حرّ طعن مىزدند نزديك قبر او رفت و به شكافتن آن فرمود بشكافتند او را مانند مردى خفته يافتند به آن هيأت كه كشته شده بود و دستمالى بر سرش بسته چون دستمال بگشودند خون روان شد هر چند خواستند به تدبيرى خون را بند آورند به دستمال ديگر ميسر نگشت پس حسن حال او ايشان را معلوم شد و بر قبر او بنايى فرمود كردن و خادمى معيّن انتهى .\r\nمترجم گويد : در حديث پنجم از چهل حديث اول كتاب چيزى مناسب اين قصه بگذشت .\r\n( 2 ) و مؤلف گويد : نسب شيخ حرّ عاملى صاحب وسائل به حر بن يزيد رياحى مىپيوندد به طورى كه برادرش شيخ على در درّ المسلوك گفته است .\r\n( طبرى ) ابو ثمامهء صائدى پسر عمّى داشت دشمن وى بود در لشكر عمر سعد او را بكشت آنگاه نماز ظهر را بگزاشتند نماز خوف .\r\n( ملهوف ) روايت شده است كه : امام عليه السّلام زهير بن قين و سعيد بن عبد اللّه را فرمود جلو ايستيد تا من نماز پيشين گزارم ، آنها جلو ايستادند و با يك نيمه از اصحاب نماز خوف گزاشت .\r\n( 3 ) و روايت شده است كه : سعيد بن عبد اللّه حنفى پيش حسين عليه السّلام ايستاد و خويشتن را هدف تيرها كرد هرگاه تير از جانب راست يا چپ مىآمد پيش آن مىايستاد ، و پيوسته بر او تير افكندند تا بر زمين افتاد و مىگفت : خدايا اين مردم را لعنت فرست چنان كه عاد و ثمود را فرستادى . خدايا سلام مرا به رسول خود برسان و آنچه مرا رسيد از رنج اين زخمها بگوى كه من در يارى فرزندان رسول پاداش از تو خواهم و در گذشت رحمه اللّه و سيزده زخم تير بر وى يافتند سواى زخم شمشير و نيزه . ابن نما گويد : بعضى گفته‌اند كه : آن حضرت نماز\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nفرادى كرد به ايماء .\r\n( 1 ) ( طبرى ) و ابن اثير و غير آنان گفته‌اند : بعد از ظهر قتال كردند سخت و نزديك حسين عليه السّلام رسيدند امام ، سعيد بن عبد اللّه حنفى را پيش خود خواند او خويشتن را هدف تير آنان كرد از راست و چپ بر او تير مىافكندند تا بر زمين افتاد .\r\nمؤلف گويد : در زيارت ناحيهء مقدّسه كه مشتمل بر اسماء شهد است اين عبارت آمده است :\r\nالسلام على سعيد بن عبد الله الحنفى القائل للحسين عليه السّلام و قد اذن له في الانصراف لا و اللّه لا نخلّيك تا آنكه گويد : فقد لاقيت حمامك و واسيت امامك و لقيت من اللّه الكرامة في دار المقامة حشرنا اللّه معكم في المستشهدين و رزقنا مرافقتكم فى اعلى علّيين .\r\nابن نما ( ره ) شهادت اين حنفى را مطابق روايت طبرى و ابن اثير ذكر كرده است آنگاه گويد : عمر بن سعد عمرو بن حجّاج را با گروهى كماندار بفرستاد تا هر كس از اصحاب حسين عليه السّلام را كه مانده بود تير باران كردند و اسبان آنها را پى بريدند كه ديگر سوار با او نماند و به زبان حال مىگفت :\r\n أ تمسي المذاكى [ 1 
  ] تحت غير لوأئنا * و نحن على اربابها امراء\r\nو اىّ عظيم رام اهل بلادنا * فانا على تغييره قدراء\r\nو ما سار في عرض السّماوة بارق * و ليس له من قومنا خفراء \r\n( 2 )\r\n\r\nشهادت زهير بن قين ( رض )\r\n( طبرى ) زهير بن قين - رحمه اللّه - قتال كرد قتالى سخت و اين رجز خواندن گرفت :\r\n انا زهير و انا ابن القين * اذودكم بالسّيف عن حسين\r\n( بحار ) انّ حسينا احد السّبطين * من عترة البرّ التّقى الزّين\r\nذاك رسول اللّه غير المين * اضربكم و لا ارى من شين \r\n( طبرى ) و دست بر دوش حسين عليه السّلام مىزند و مىگفت :\r\n اقدم هديت هاديا مهديّا * فاليوم تلقى جدّك النّبيّا \r\n\r\n\r\n","description":"","footnote":"\r\n[ 1 
  ] مذاكى جمع مذكّى به صيغهء اسم فاعل از باب تفعيل اسب نيكو است ؛ يعنى : آيا اسبان زير پرچم ديگران باشند با آنكه ما فرمان فرماى صاحبان آنها هستيم و هر چيز دشوارى كه به مردم كشور ما روى آورد ما مىتوانيم آن را بازگردانيم در دشت سماوه ابرى نگذشت كه از قوم ما چند تن او را در پناه خود نگرفته باشند ( ابر را در پناه گرفتن كنايه از غايت قدرت است ) .\r\n","page_name":" 236 ","page_number":236},
  {"content":"\r\n\r\n و حسنا و المرتضى عليّا * و ذا الجناحين الفتى الكميّا\r\nو اسد اللّه الشّهيد الحيّا \r\nمحمد بن ابى طالب گويد : كار زار كرد و صد و بيست مرد بكشت .\r\n( طبرى و كامل ) پس كثير بن عبد اللّه شعبى و مهاجرين اوس تميمى تاختند و او را كشتند و محمد بن ابى طالب گفت : حسين عليه السّلام پس از كشته شدن زهير فرمود : خدا تو را از رحمت خود دور نگرداند و قاتل تو را لعنت كند چنان كه لعن فرستاد بر آنها كه به صورت بوزينه و خوك مسخ شدند .\r\nدر بحار اين رجز را به حجّاج مسروق نسبت داده است .\r\n( 1 )\r\n\r\nشهادت نافع بن هلال ( ره )\r\n( طبرى ) نافع بن هلال جملى نام خود را بر سوفار تيرهايش نوشته بود و تيرهايش زهرآگين بود ( بحار ) مىگفت :\r\n ارمى بها معلمة افواقها * و النّفس لا ينفعها اشفاقها\r\nمسمومة يجرى بها اخفاقها * ليملأنّ ارضها ارشاقها \r\nيعنى : مىاندازم اين تيرها را كه سوفارش نشاندار است ، ترس براى نفس سودى ندارد تيرها زهرآگين است و پرّان مىرود و زمين را پر مىكند انداختن آن تيرها . پيوسته تير مىافكند تا وقتى ديگر تير به تركش نداشت دست به تيغ برد و از نيام بيرون كشيد و اين رجز خواندن گرفت :\r\n انا الغلام اليمنىّ البجلى * دينى على دين حسين و علىّ\r\nان اقتل اليوم فهذا املى * فذاك رأيى و الاقي عملى \r\n( 2 ) طبرى و جزرى گفتند : دوازده تن از اصحاب عمر سعد را بكشت غير آنها كه خسته كرد پس او را چندان زدند كه بازوانش بشكست و از پاى در آمد و او را اسير گرفتند .\r\nراوى گفت : او را شمر [ 1 
  ] بن ذى الجوشن بگرفت به يارى همراهان خود او را كشان‌كشان بردند تا نزديك عمر سعد ، عمر سعد با او گفت : اى نافع واى بر تو تو را چه بر آن داشت كه\r\n\r\n\r\n","description":"","footnote":"\r\n[ 1 
  ] شمر بر وزن كتف صحيح است نه شمر بر وزن حبر كه معروف است و غالبا قاموس مسمّين به شمر را چنين ضبط كرده است .\r\n","page_name":" 237 ","page_number":237},
  {"content":"\r\n\r\nبا جان خود چنين كنى ؟ گفت : خدا مىداند كه من چه مىخواستم و خون بر ريش او روان بود و مىگفت : من دوازده كس از شما بكشتم غير از مجروحان و خويشتن را بر اين جهاد ملامت نمىكنم و اگر ساعد و بازو داشتم مرا دستگير نمىكرديد . پس شمر با عمر گفت : او را بكش اصلحك اللّه . عمر گفت : تو او را آوردى اگر خواهى هم تو او را بكش پس شمشير بكشيد نافع با او گفت : اگر مسلمان بودى بر تو بزرگ مىآمد كه خون ما در گردن تو باشد و به لقاى پروردگار روى پس سپاس خداى را كه مرگ ما را به دست نابكاران خلق خود مقرّر فرمود پس او را بكشت آنگاه شمر بر آنها مىتاخت و مىگفت :\r\n خلّوا عداة اللّه خلّوا عن شمر * يضربكم بسيفه و لا يفرّ\r\nو هو لكم صاب [ 1 
  ] و سمّ و مقرّ \r\n( 1 )\r\n\r\nمقتل عبد اللّه غفارى و عبد الرّحمن غفارى\r\n( طبرى ) چون همراهان حسين عليه السّلام فزونى دشمن را بر خويش بديدند و دانستند كه دفع شرّ از حسين عليه السّلام و از خود نمىتوانند در كشته شدن پيش روى آن حضرت بر يكديگر پيشى مىجستند پس عبد اللّه بن عرزهء غفارى و برادرش عبد الرحمن نزد او آمدند و گفتند : يا ابا عبد اللّه عليك السّلام دشمن ما را فرو گرفت و به تو نزديك شد ما دوست داريم پيش روى تو كشته شويم جان پناه تو باشيم و شرّ از تو دور كنيم : فرمود : مرحبا بكما نزديك من آييد نزديك او شد و نبرد مىكردند يكى از آن دو مىگفت :\r\n قد علمت حقّا بنو غفار * و خندف بعد بنى نزار\r\nلنضر بن معشر الفجّار * بكلّ عضب صارم بتّار\r\nيا قوم ذودوا عن بنى الاحرار * بالمشرفىّ و القنا الخطّار \r\nو مؤلف در حاشيه گويد : اين مرد عبد الرحمن بود و گويد كه : جنگ كرد تا كشته شد .\r\nو طبرى گويد : دو جوان جابرى كه پسر عمّ يكديگر بودند و برادران مادرى يكى سيف بن حارث بن سريع ( به تصغير ) و ديگرى مالك بن عبد بن سريع گريان نزد حسين عليه السّلام آمدند با آنها فرمود : اى برادرزادگان از چه گريانيد اميدوارم پس از ساعتى چشم شما روشن شود .\r\nگفتند : فداى تو شويم براى خويش گريه نمىكنيم بر تو مىگرييم كه مىبينيم دشمنان گرد تو\r\n\r\n\r\n","description":"","footnote":"\r\n[ 1 
  ] صاب درختى است تلخ ، و مقرّ درخت صبر يا زهرى است .\r\n","page_name":" 238 ","page_number":238},
  {"content":"\r\n\r\nرا گرفته‌اند و نمىتوانيم از تو دورشان سازيم . فرمود : اى برادرزادگان خداوند شما را جزاى خير دهد بر اين اسف و اندوه و مواسات شما با من بهترين جزا كه پرهيزگاران را باشد .\r\nمؤلف گويد : پس پيش رفتند و گفتند : عليك السلام يا بن رسول اللّه صلّى اللّه عليه و آله و سلّم امام فرمود :\r\nو عليكما السلام آنگاه كار زار كردند تا كشته شدند .\r\n( 1 )\r\n\r\nكشته شدن حنظلة بن اسعد الشّبامى\r\n( طبرى . كامل ) حنظلة بن اسعد شبامى بيامد و پيش حسين عليه السّلام بايستاد . ( ملهوف ) روى و گلو را سپر تيرها و نيزه‌ها و شمشيرها كرده بود ( طبرى و كامل ) و فرياد مىزد :\r\n« يا قوم انّى اخاف عليكم مثل يوم الاحزاب مثل دأب قوم نوح و عاد و ثمود و الّذين من بعدهم و ما اللّه يريد ظلما للعباد يا قوم انّى اخاف عليكم يوم التّناد يوم تولّون مدبرين مالكم من اللّه من عاصم و من يضلل اللّه فماله من هاد » .\r\nاى قوم حسين عليه السّلام را نكشيد كه خداى به عذابى شما را هلاك كند و هر كس دروغ بندد و افترا گويد زيان كرده است .\r\n( طبرى ) پس حسين عليه السّلام با او گفت : يا بن اسعد خداى بر تو ببخشايد ( پند دادن اين سيه‌دلان آب در هاون سودن است و آهن سرد كوفتن ) .\r\nاين قوم پيش از اين مستحقّ عذاب شدند آن وقت كه آنها را به سوى حق خواندى و ردّ تو كردند و به خونريزى تو و يارانت برخاستند تا چه رسد بدين هنگام كه برادران نيكوكار تو را كشتند .\r\nحنظله گفت : درست گفتى فداى تو شوم آيا به جانب آخرت نرويم و به برادران نپيونديم ؟ گفت : بلى . ( ملهوف و طبرى ) سوى چيزى رو كه براى تو بهتر است از دنيا و ما فيها پادشاهى كه زوال نپذيرد .\r\nپس گفت : السلام عليك يا ابا عبد اللّه خداى تعالى بر تو و بر خاندان تو درود فرستد و ميان ما و تو در بهشت آشنايى قرار دهد . آن حضرت گفت : آمين آمين پس پيش رفت و قتال كرد تا كشته شد . پس آن دو جوان جابرى پيش آمدند سوى حسين عليه السّلام نگريستند و گفتند : السلام عليك يا بن رسول اللّه . فرمود : عليكم السّلام و رحمة اللّه پس جنگ كردند و كشته شدند - رضوان اللّه عليهما - .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n( 1 )\r\n\r\nكشته شدن شوذب و عابس ( رض )\r\n( طبرى ) عابس بن ابى شبيب شاكرى آمد و شوذب با وى بود از بستگان بنى شاكر و عابس با او گفت : اى شوذب چه در دل دارى و چه خواهى كرد ؟ گفت : چه كنم ؟ نزد پسر دختر پيغمبر صلّى اللّه عليه و آله و سلّم كار زار مىكنم تا كشته شوم .\r\nعابس گفت : من هم به تو همين گمان دارم پس نزد ابى عبد اللّه عليه السّلام رو تا تو را هم در شمار ياوران خويش بيند چنان كه غير تو را ديد و من نيز به سبب تو آزمايش بينم و پاداش الهى در مصيبت تو از خداى چشم دارم و اگر با من اكنون كسى بود نزديكتر از تو باز خوش داشتم او را پيش از خود فرستم تا در مصيبت او اجر يابم كه امروز روزى است كه ما را بايد تا بتوانيم در تحصيل ثواب بكوشيم كه فردا روز عمل نيست بلكه روز حساب است و بس .\r\nپس شوذب پيش رفت و بر حسين عليه السّلام سلام كرد و به ميدان آمد و نبرد كرد .\r\n( 2 ) مؤلف گويد : شاكر قبيله‌اى است در يمن از همدان و نسب آنها به شاكر بن ربيعة بن مالك مىرسد و عابس خود از اين قبيله بود امّا شوذب بسته با آنها بود [ 1 
  ] .\r\nيعنى در آنها فرود آمد و ميان آن قبيله منزل داشت يا هم سوگند بود با آنان نه آنكه بندهء عابس يا آزادشدهء او بود چنان كه بعضى پنداشتند .\r\nبلكه شيخ ما محدّث نورى صاحب مستدرك - عليه الرحمة - گفت : شايد مقام او از عابس برتر بود كه درباره‌اش گفتند : شوذب متقدّم بود شيعه . و اين عبارت را از كتاب حدايق النّدية تأليف يكى از علماى زيديّه اقتباس كرده است .\r\n( طبرى ) راوى گفت : عابس بن ابى شبيب شاكرى با ابى عبد اللّه عليه السّلام گفت : به خدا قسم روى زمين خويش يا بيگانه نزد من گرامىتر و محبوبتر از تو نيست و اگر مىتوانستم كشته شدن را از تو دفع كنم به چيزى عزيزتر و محبوب‌تر از جان خودم دفع مىكردم السّلام عليك يا ابا عبد اللّه خدا را گواه مىگيرم كه من بر راه تو و پدرت مىروم پس با شمشير آخته به جانب آنان تاخت و نشان زخمى بر پيشانى داشت .\r\n( 3 ) ازدى گويد : نمير بن وحله براى من حديث كرد از مردى از بنى عبد از همدان كه او را ربيع\r\n\r\n\r\n","description":"","footnote":"\r\n[ 1 
  ] مولى را در اين كتاب ما ببسته ترجمه مىكنيم و موالى جمع مولى را به بستگان و از تتبّع و تاريخ و سير معلوم مىشود كه هر كس اصلا عربى بود او را نسبت به قبيلهء خود مىدادند مانند تميمى و هاشمى و اموى و قرشى و اگر اصلا عرب نبوده با آن قبيله آميزش داشت از آنها منسوب مىشد و بدانها منسوب مىگشت مثلا مىگفتند : تميمى بالولاء يا هاشمى مولى لهم . و اين بستگى به دو چيز است : يا در جنگها اسير شده بودند و بنده گشته و صاحبشان آنها را آزاد كرده بود يا نه از همان قبيلهء صاحبشان محسوب مىشدند . دوم آنكه شخصى از غير عرب داخل طايفهء آنها مىشد و با يكى از آنها پيمان مىبست و آن طايفه ملزم مىشدند او را حفظ كنند و ميراث او برند و اگر جنايتى كند ديهء جنايت او را بدهند . و بدين جهت دربارهء هر كس گويند مولى يا موالى حتما از غير عرب بوده است . و در فقه اين دو معنى را عتق و ضمان جريره گويند .\r\n","page_name":" 240 ","page_number":240},
  {"content":"\r\n\r\nبن تميم مىگفتند و آن روز در كربلا حاضر بود گفت : من عابس را ديده بودم دلاورترين مردم بود .\r\nگفتم : اى مردم اين شير سياه است پسر ابى شبيب كسى به مبارزهء او نرود و او فرياد مىزد :\r\nالا رجل الا رجل : آيا مردى هست ؟ عمر سعد گفت : از هر طرف سنگ ريزان كنيد . چون چنين ديد زره و خود بيفكند آنگاه حمله كرد به خدا سوگند ديدم بيش از دويست مرد را پيش كرده بود اما آنها بر وى احاطه كردند و او را كشتند و سر او را در دست چند تن مردم ديدم هر يك مىگفت : من او را كشتم تا نزد عمر سعد آمدند او گفت : مخاصمه نكنيد كه يك نفر او را نكشت و به اين سخن فصل نزاع كرد و اين اشعار مناسب حال اوست :\r\n يلقى الرّماح الشّاجرات بنحره * و يقيم هامته مقام المغفر\r\nما ان يريد اذ الرّماح شجرنه * درعا سوى سربال طيب العنصر \r\n جوشن زبر گرفت كه ما هم نه ماهيم * مغفر ز سر فكند كه بازم نيم خروس \r\nنيزه‌هاى برّان و تيز را ملاقات مىكند به گلوى خويش و سر خود را به جاى خود به كار مىبرد هنگامى كه نيزه‌ها بر پيكرش فرو مىروند هيچ زره نمىخواهد همان گوهر پاك پوشش و حافظ اوست .\r\nو در قصهء مسلم بن عقيل كلام عابس در نصرت آن حضرت بگذشت .\r\n( 1 )\r\n\r\nكشته شدن ابى الشعثاء كندى ( رض )\r\n( طبرى ) ابو مخنف گفت : حديث كرد براى من فضيل بن خديج كندى كه يزيد بن زياد مكنّى به ابى الشعثاء از بنى بهدله بر سر زانو نشست پيش روى امام عليه السّلام صد تير افكند همه به هدف رسيد مگر پنج تير و او تيراندازى ماهر بود و هر تير كه افكند مىگفت : انا ابن بهدله - فرسان العرجلة .\r\nيعنى : من پسر بهدله هستم آنها سوارند و ديگر مردم پياده .\r\nحسين عليه السّلام دعا مىكرد : « اللّهمّ سدّد رميته و اجعل ثوابه الجنّة » خدايا تيرهاى وى را به آماج رسان و پاداش او را بهشت گردان . و چون تيرها را بيفكند برخاست و گفت : از اين تيرها تنها پنج تن بر زمين افتاد و مرا محقّق آيد كه پنج تن بكشتم . و از كسانى بود كه اوّل كشته شد و رجز او اين بود :\r\n انا يزيد و ابى مهاجر * اشجع من ليث بغيل خادر \r\n\r\n","description":"","footnote":"","page_name":" 241 ","page_number":241},
  {"content":"\r\n\r\n يا ربّ انّى للحسين ناصر * و لابن سعد تارك و هاجر \r\nو اين يزيد بن زياد بن مهاجر از آنها بود كه با عمر سعد آمده بود و چون شروط حسين عليه السّلام را ردّ كردند به جانب او شتافت و كارزار كرد تا كشته شد .\r\n( 1 )\r\n\r\nشهادت جمعى از اصحاب حسين عليه السّلام\r\n( طبرى ) عمرو بن خالد صيداوى و جابر بن حارث سلمانى و سعد مولاى عمر بن خالد و مجمع بن عبد اللّه عائذى در آغاز جنگ كارزار كردند و با شمشير بر دشمن تاختند چنان كه از همراهان و ياوران دور شدند و در سپاه دشمن پيش رفتند دشمن گرد آنها بگرفت و از ساير اصحاب جدا كرد پس عبّاس بن على عليهما السّلام بر دشمن تاخت چون آنها پشت يافتند دشمن پهلو تهى كرد و عباس عليه السّلام آنها را از چنگ دشمن برهانيد خسته و نالان آمدند و چون باز دشمن نزديك شد با شمشير تاختند و كار زار كردند تا يك جا به شهادت رسيدند .\r\n( 2 )\r\n\r\nسويد بن عمرو بن ابى المطاع\r\nابو مخنف ازدى گفت : حديث كرد مرا زهير بن عبد الرحمن بن زهير خثعمى گفت :\r\nآخر كس از اصحاب حسين عليه السّلام سويد بن عمرو بن ابى المطاع خثعمى بود زخم سنگين وى را رسيده و افتاده بود بيهوش وقتى به هوش آمد كه شنيد مىگفتند : حسين كشته شد شمشير از او گرفته بودند كاردى همراه داشت و با آن حرب كرد و كشته شد . عروة بن بطار تغلبى و زيد بن رقاد جنبى او را بكشتند و او آخر قتيل بود . در وصف او سيّد گفته است : مردى شريف و بسيار نماز بود مانند شير خشمگين جنگ كرد و بر مصيبت بزرگ شكيب نمود تا ميان كشتگان بيفتاد .\r\n( 3 ) مؤلف گويد : كلمات مورّخين و اهل حديث و ارباب مقاتل در ترتيب شهادت و رجز و عدد اصحاب مختلف است يكى را مورّخى مقدّم ذكر كرده است و مورّخ ديگر مؤخّر و بعضى به ذكر نام و رجز آنها اكتفا كرده‌اند و بعضى چند تن را نام برده و از باقى ساكت مانده‌اند و من تا اينجا متابعت قدماء و مورّخين معتبر كردم و ليكن نام جماعتى از آنها برده نشد كه بايد به ذكر آنان تبرّك جست .\r\nپس به ترتيبى كه شيخ رشيد الدين محمد بن على بن شهر آشوب در مناقب آورده است شهادت آنها را ذكر مىكنم و گويم : اول حرّ به مبارزه آمد الخ آنگاه برير بن خضير و ذكر اين دو\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاز پيش بگذشت آنگاه وهب بن عبد اللّه بن حباب كلبى و مادرش با وى بود گفت : اى پسرك من برخيز و پسر دختر پيغمبر را يارى كن . گفت : در اين كار كوتاهى نكنم ؛ و بيرون آمد و اين رجز مىخواند :\r\n ان تنكرونى فانا ابن الكلب * سوف ترونى و ترون ضربى\r\nو حملتى و صولتى في الحرب * ادرك ثارى بعد ثار صحبى\r\nو ادفع الكرب امام الكرب * ليس جهادى في الوغى باللّعب \r\nو حمله كرد و بكوشيد تا چند تن بكشت و نزد مادر و زنش آمد و بايستاد و گفت : اى مادر آيا راضى شدى ؟ گفت : راضى نمىشوم مگر اينكه پيش روى حسين عليه السّلام كشته شوى . زنش گفت : دل مرا ريش مكن به مرگ خود . مادرش گفت : اى فرزند قول او را مشنو و بازگرد نزد پسر دختر پيغمبر كارزار كن كه فردا شفيع تو باشد نزد خداى تعالى . پس بازگشت و مىگفت :\r\n انّى زعيم لك امّ وهب * بالطّعن فيهم تارة و الضّرب\r\nضرب غلام مؤمن بالرّبّ * حتّى يذيق القوم مرّ الحرب\r\nانّى امرؤ ذو مرّة و عصب * و لست بالخوّار عند النّكب\r\nحسبى ببيتى من عليم حسبى \r\n( 1 ) و پيوسته جنگ مىكرد تا نوزده سوار و دوازده پياده را بكشت و دستهايش ببريدند مادرش عمودى برگرفت و نزد او آمد و گفت : پدر و مادرم فداى تو در پيش اين پاكان حرم پيغمبر صلّى اللّه عليه و آله و سلّم كارزار كن پسر خواست او را نزد زنان برگرداند مادر نيز جامهء پسر را گرفت و گفت : هرگز بازنمىگردم تا با تو كشته شوم . حسين عليه السّلام فرمود : خدا شما را از اهل بيت من [ 1 
  ]\r\n\r\n\r\n","description":"","footnote":"\r\n[ 1 
  ] مترجم گويد : نظير اين نسبت به عبد اللّه بن عمير كلبى گذشت و تكرار اين روايت نسبت به دو شخص دليل قطعى بر وقوع اصل اين واقعه است . و بايد از اينجا دانست شدّت حال زنان اهل بيت و مصيبت آنان را كه چون اين زن حال آنها را بديد به اندازه‌اى اندوه و اسف او را بگرفت كه راضى به كشتن فرزند خود شد .\r\nو نيز بايد دانست كه اختلاف مورخين در تقديم و تأخير شهداء دليل بر آن است كه از تقديم واقعه را نخواسته‌اند و اگر يكى را پيشتر ذكر كرده‌اند دليل آن نيست كه او پيشتر به شهادت رسيد .\r\nو نيز مستبعد مىنمايد كه در يك روز هفتاد نفر بلكه چهل و سى نفر هم يكى يكى به ميدان روند و هر يك تنها جنگ كند و هر يك پنج يا ده يا بيست تا شصت و هفتاد نفر را چنان كه نقل كرده‌اند بكشد تا خود كشته شود ؛ چون نبرد كردن با كسى كه مهيّاى دفاع باشد تا يكى از آنها بر زمين افتد و كشته شود و ديگرى غالب گردد و مدتى وقت مىگذرد و روز ميزان بيشتر از دوازده ساعت نيست . و اقرب به ذهن آن است كه تا آتش در خندق اطراف سراپرده افروخته بود چند تن از اصحاب نزديك همان راهى كه گذاشته بودند از هجوم دشمن جلوگيرى مىكردند و پس از آنكه آتش خاموش شد لشكر ابن سعد از همه طرف آمدند و اسب‌ها را پى كردند و جنگ در ميان خيمه‌ها هم بود و در يك وقت چند تن از اصحاب به جنگ مىپرداختند و تعيين مقدّم و مؤخّر آنها در شهادت بىاندازه مشكل است .\r\n","page_name":" 243 ","page_number":243},
  {"content":"\r\n\r\nجزاى نيكو دهد سوى زنان بازگشت و وهب نبرد مىكرد تا كشته شد ( رض ) . پس زنش رفت تا خون از روى شوهر پاك كند شمر او را بديد و غلام خويش را گفت : با عمودى بر سر زن كوفت و آن را بكشت و اين اوّل زن بود كه در لشكر حسين عليه السّلام به قتل رسيد .\r\n( 1 ) و در روضة الواعظين و امالى صدوق است كه : وهب بن وهب بيرون آمد و او نصرانى بود و به دست حسين عليه السّلام مسلمانى گرفته بود او و مادرش و در پى او به كربلا آمدند پس وهب بر اسبى سوار شد و تيرك خيمه را به دست گرفت و كارزار كرد و هفت يا هشت نفر بكشت پس اسير گشت و او را نزد عمر سعد آوردند به گردن زدن او فرمود .\r\nو علّامه مجلسى گويد : در حديث ديدم كه : اين وهب نصرانى بود ، او و مادرش به دست حسين عليه السّلام مسلمان شدند و در نبرد بيست و چهار پياده و دوازده سوار بكشت و او را دستگير كردند و نزد عمر بردند عمر گفت : چه سخت تا زنده سوارى و فرمود تا گردنش بزدند و سر او را سوى سپاه حسين عليه السّلام پرتاب كردند مادرش آن را برداشت و ببوسيد و باز سوى عسكر عمر بينداخت و به مردى رسيد او را بكشت آنگاه با ديرك خيمه حمله كرد و دو مرد را بكشت حسين عليه السّلام فرمود : اى امّ وهب بازگرد تو و پسرت نزد رسول خداييد و جهاد از زنان برداشته شده است ؛ پس زن بازگشت و مىگفت : خدايا مرا نوميد مكن . حسين عليه السّلام فرمود : خدا تو را نوميد نمىگرداند .\r\n( 2 ) پس از وى عمرو بن خالد ازدى صيداوى بيرون آمد و سيّد ( ره ) گويد : با حسين عليه السّلام گفت :\r\nيا ابا عبد اللّه فداى تو شوم مىخواهم به اصحاب تو پيوندم و دوست ندارم از تو كناره گيرم و تو را تنها و كشته بينم . حسين عليه السّلام فرمود : پيش رو كه ما نيز بعد از ساعتى به تو ملحق شويم .\r\nاو رفت و اين رجز مىگفت :\r\n اليك يا نفس من الرّحمن * فابشرى بالرّوح و الرّيحان\r\nاليوم تجزين على الاحسان * قد كان منك غابر الزّمان\r\nما حطّ في اللّوح لدى الدّيّان * لا تجزعى فكلّ حىّ فان\r\nو الصّبر احظى لك بالامان * يا معشر الازد بنى قحطان \r\nپس كارزار كرد تا كشته شد .\r\n( 3 ) و در مناقب است كه : پس از وى خالد فرزندش بيرون آمد به جنگ و مىگفت :\r\n صبرا على الموت بنى قحطان * فيما تكونوا في رضى الرّحمن\r\nذى المجد و العزّة و البرهان * و ذى العلى و الطّول و الاحسان \r\n\r\n","description":"","footnote":"","page_name":" 244 ","page_number":244},
  {"content":"\r\n\r\n يا أبتا قد صرت في الجنان * فى قصر درّ حسن البنيان \r\nو پيش رفت و جنگ كرد تا كشته شد .\r\n( 1 ) آنگاه سعد بن حنظله تميمى بيرون آمد و او از اعيان سپاه بود و مىگفت :\r\n صبرا على الاسياف و الاسنّة * صبرا عليها لدخول الجنّة\r\nو حور عين ناعمات هنّة * لمن يريد الفوز لا بالظنة\r\nيا نفس للرّاحة فاجهدنّه * و في طلاب الخير فارغبنّه \r\nو بتاخت و جنگى سخت پيوست و كشته شد .\r\n( 2 ) و پس از وى عمير بن عبد اللّه مذحجى ( رض ) بيرون آمد و رجز مىخواند :\r\n قد علمت سعد و حىّ مذحج * انّى لدى الهيجاء ليث محرج\r\nاعلو بسيفى هامة المذحّج * و اترك القرن لدىّ التعرّج\r\nفريسة الضّبع الازلّ الاعرج \r\nو قتال پيوست تا مسلم ضبابى و عبد اللّه بجلى او را بكشتند و پس از وى مسلم بن عوسجه بيرون آمد و ذكر او برفت .\r\n( 3 ) و پس از وى عبد الرحمن بن عبد اللّه يزنى و مىگفت :\r\n انا ابن عبد اللّه من آل يزن * دينى على دين حسين و حسن\r\nاضربكم ضرب فتى من اليمن * ارجو بذاك الفوز عند المؤتمن \r\n( 4 ) و پس از وى يحيى بن سليم ما زنى بيرون آمد و مىگفت :\r\n لاضربنّ القوم ضربا فيصلا * ضربا شديدا في العدا معجّلا\r\nلا عاجزا فيها و لا مولولا * و لا اخاف اليوم موتا مقبلا \r\n( 5 ) و پس از وى قرّة بن ابى قرّهء غفارى و مىگفت :\r\n قد علمت حقّا بنو غفار * و خندف بعد بنى نزار\r\nبانّنى اللّيث لدى الغبار * لاضربنّ معشر الفجّار\r\nضربا وجيعا عن بنى الاخيار \r\n\r\n","description":"","footnote":"","page_name":" 245 ","page_number":245},
  {"content":"\r\n\r\nپس شصت و هشت مرد بكشت .\r\nبعد از او انس بن حارث كاهلى و ذكر او بگذشت .\r\nآنگاه مالك بن انس كاهلى بيرون آمد و گفت :\r\n آل عليّ شيعة الرّحمن * و آل حرب شيعة الشيطان \r\nپس چهارده مرد بكشت . و بعضى گويند : هيجده تن و كشته شد .\r\n( 1 ) مؤلف گويد : احتمال قوى مىدهم كه اين مالك بن انس كاهلى انس بن حارث كاهلى صحابى باشد .\r\nابن اثير در كتاب اسد الغابه در حارث بن نبيه گويد : از اصحاب نبى صلّى اللّه عليه و آله و سلّم از اهل صفّه بود .\r\nو دربارهء پسرش انس بن حارث گويد : وى از اهل كوفه بشمار است . و حديث وى را اشعث بن سليم از پدرش سليم از وى روايت كرده است كه پيغمبر فرمود كه : اين فرزند من در زمينى از زمينهاى عراق كشته مىشود هر كس او را دريافت بايد يارى او كند و او با حسين عليه السّلام كشته شد .\r\n( 2 ) شيخ ابن نما در كتاب مثير الاحزان گويد : پس از وى انس بن حارث كاهلى خروج كرد و مىگفت :\r\n قد علمت كاهلنا و ذودان * و الخندفيّون و قيس عيلان\r\nبانّ قومى آفة للاقران * يا قوم كونوا كاسود خفّان\r\nو استقبلوا القوم بضرب الآن * آل على شيعة للرّحمن\r\nو آل حرب شيعة للشيطان \r\nيعنى : قبيلهء ما كاهل دانستند و همچنين قبيلهء ذودان و اولاد خندف و طايفهء قيس عيلان كه قوم من آفت جان هم‌آوردان و حريفان خويشند اى قوم من مانند شير خفان باشيد ( خفّان بفتح خاء و تشديد فاء ناحيتى است شيرناك نزديك كوفه ) و هم اكنون با اين قوم روبرو شويد بزدن . آل على عليه السّلام حزب خدايند و آل حرب يعنى ابو سفيان شيعهء شيطان . ( وقتى عثمان كشته شد مسلمانان دو فرقه شدند شيعه على عليه السّلام و طرفداران بنى اميه و در جنگ صفين فرقهء خوارج بر آنها افزود و همهء مسلمانان سه فرقه شدند شيعه يعنى دوستان على عليه السّلام و نواصب دوستان عثمان و معاويه كه امير المؤمنين را سبّ مىكردند و خوارج كه دشمن هر دو بودند و اين مذهب اهل سنّت كه هم عثمان و معاويه را دوست دارند و هم على عليه السّلام و حسن و حسين عليه السّلام را در صدر اسلام نبود و در زمان بنى العباس حادث گرديد و آنان سران هر دو\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nفرقه را احترام مىكردند تا دل همه را به دست آرند ) پس از وى عمرو بن مطاع جعفى بيرون آمد و گفت :\r\n اليوم قد طاب لنا القراع * دون حسين الضّرب و السّطاع\r\nنرجو بذاك الفوز و الدّفاع * من حرّ نار حين لا امتناع \r\n( 1 ) آنگاه جون بن ابى مالك مولى ابى ذرّ الغفارى بيرون آمد و در مناقب گويد : او بندهء سياه بود حسين عليه السّلام با او گفت : تو را مرخّص كردم كه در پى ما آمدى عافيت جوى مبادا در اين راه آسيبى به تو رسد . جون گفت : يا بن رسول اللّه من در فراخى كاسه ليس شما باشم و در سختى شما را تنها گذارم ؟ ! ( يعنى نمك خوردن و نمكدان شكستن كار بىوفايان است ) به خدا قسم كه بوى من ناخوش است و حسب من پست و رنگم سياه ، بهشت را براى من دريغ دارى تا بويم خوش شود و جسمم شريف و رويم سفيد گردد نه به خدا سوگند از شما جدا نگردم تا خون سياه من با خون شما آميخته گردد [ 1 
  ] .\r\nو محمد بن ابى طالب گفت او اين رجز مىخواند :\r\n كيف ترى الكفّار ضرب الاسود * بالسّيف ضربا عن بنى محمّد\r\nاذبّ عنهم باللّسان و اليد * أرجو به الجنّة يوم المورد \r\nو قتال كرد ؛ سيد گويد : بيست و پنج مرد را بكشت و كشته شد .\r\n( 2 ) و محمد بن ابى طالب گفت : حسين عليه السّلام بر سر او بايستاد و گفت : خدايا روى او را سفيد گردان و بوى او را خوش كن و حشر او با نيكان قرار ده و او را با محمّد و آل محمّد صلّى اللّه عليه و آله و سلّم آشنا و معاشر گردان .\r\n\r\n\r\n","description":"","footnote":"\r\n[ 1 
  ]\r\n شهش فرمود كاى عبد وفادار * تو آزادى از اين ميدان پيكار\r\nتو تابع آمدى ما را به راحت * نيفكن خويش را در رنج و زحمت\r\nغمين شد جان جون سخت پيمان * به شه گفت اين سخن با چشم گريان\r\nبپروردم بسى بىرنج و زحمت * ز باقىماندهء آن خوان نعمت\r\nنمك نشناسى اى شه از بليسى است * فدا گشتن جزاى كاسه‌ليسى است\r\nنسب باشد لئيم و چهره‌ام ما * تنم بىقدر و بويم همچو مردار\r\nبه من منّت نه اى داراى گردون * كه گردد رشك مشگ نافه‌ام خون\r\nبشير عشق دادش اين بشارت * كه خوش باد آن مقام كامكارت\r\nاجازت يافت جون با سعادت * روان شد سوى ميدان شهادت \r\n","page_name":" 247 ","page_number":247},
  {"content":"\r\n\r\n( 1 ) و از امام باقر عليه السّلام روايت است كه : مردم در آن ميدان مىآمدند و كشتگان را به خاك مىسپردند جون را پس از ده روز ديدند بوى مشگ از او شنيده مىشد .\r\nپس از وى انيس ( به تصغير ) بن معقل اصبحى به ميدان آمد و مىگفت :\r\n انا انيس و انا ابن معقل * و في يمينى نصل سيف مصقل\r\nاعلو بها الهامات وسط القسطل * عن الحسين الماجد المفضّل\r\nابن رسول اللّه خير مرسل \r\nو بيست و چند تن كشت تا كشته شد .\r\nپس از وى يزيد بن مهاجر بيرون آمد و ذكر او بگذشت .\r\nآنگاه حجّاج بن مسروق مؤذّن حسين عليه السّلام به ميدان آمد و مىگفت :\r\n اقدم حسين هاديا مهديّا * فاليوم تلقّى جدّك النّبيّا\r\nثمّ اباك ذا النّدى عليّا * ذاك الّذى نعرفه وصيّا \r\nبيست و پنج مرد بكشت و كشته شد - رضوان اللّه عليه - .\r\n( 2 ) پس از وى سعيد بن عبد اللّه حنفى و حبيب بن مظاهر اسدى و زهير بن قين بجلى و نافع بن هلال جملى شهيد شدند و ذكر آنان بگذشت .\r\nآنگاه جنادة بن حارث انصارى بيرون آمد و مىگفت :\r\n انا جناد و انا ابن الحارث * لست بخوّار و لا بناكث\r\nعن بيعتى حتّى يرثنى وارثى * اليوم شلوى في الصّعيد ماكث \r\nو شانزده تن را بكشت .\r\n( 3 ) و پس از وى پسرش عمرو بن جناده به ميدان رفت و مىگفت :\r\n اضق الخناق من ابن هند و ارمه * من عامه بفوارس الانصار\r\nو مهاجرين مخضّبين رماحهم * تحت العجاجة من دم الكفّار\r\nخضبت على عهد النبىّ محمد * فاليوم تخضب من دم الفجّار\r\nفاليوم تخضب من دماء اراذل * رفضوا القرآن لنصرة الاشرار\r\nطلبوا بثارهم ببدر اذ أتوا * بالمرهفات و بالقنا الخطّار\r\nو اللّه ربّى لا ازال مضاربا * فى الفاسقين بمرهف بتّار\r\nهذا على الازدىّ حقّ واجب * فى كلّ يوم تعانق و كرار \r\n\r\n","description":"","footnote":"","page_name":" 248 ","page_number":248},
  {"content":"\r\n\r\nپس جهاد كرد تا كشته شد .\r\nمترجم گويد : به گمان من اين اشعار را يكى از اصحاب امير المؤمنين عليه السّلام از طايفهء ازد پيش از جنگ صفين خطاب به آن حضرت در تحريض به قتال معاويه گفته است و معنى اشعار اين است :\r\nگلوى پسر هند يعنى معاويه را بفشار و به جانب او روانه كن همين امسال سواران انصار و مهاجرين را كه نيزه‌هاشان زير گرد و غبار از خون كافران در زمان پيغمبر محمد صلّى اللّه عليه و آله و سلّم رنگين مىبود امروز هم از خون فاجران رنگين مىشود .\r\nامروز رنگين مىشود از خون مردم فرومايه كه در راه يارى بدكاران قرآن را رها كردند در طلب آن خونها برخاستند كه در بدر ريخته شد و آمدند با شمشير تيز و نيزهء جنبنده ، به خدا سوگند كه پيوسته مىزنم در اين قوم بد عمل شمشير باريك و برّان را ، اين كار بر هر مرد ازدى واجب است در روز نبرد و تاخت‌وتاز ، انتهى الترجمة .\r\nو چنان كه از بيت اخير معلوم مىشود شاعر ازدى بوده است و ازد از قبايل يمن است نه انصارى و اينكه در بيت اول گويد : همين امسال بفرست دليل آن است كه هنوز لشكر به جنگ بيرون نرفته بودند .\r\nو به هر حال جنگ صفين و كربلا دنبالهء همان غزوات رسول صلّى اللّه عليه و آله و سلّم و جنگ ميان اسلام و كفر است چنان كه اين شاعر معاصر با آن زمان فهميده و گفته است « طلبوا بثارهم ببدر اذ أتوا » و به سياق كتاب بازگرديم .\r\n( 1 ) پس از او جوانى بيرون آمد كه پدرش در هنگامه كشته شده بود مادرش ( زنى مردانه بود ) با او گفته بود : اى پسرك من بيرون رو و پيش روى پسر پيغمبر صلّى اللّه عليه و آله و سلّم جهاد كن .\r\nحسين عليه السّلام فرمود : پدر اين جوان كشته شده است و شايد مادرش از خروج وى راضى نباشد .\r\nآن جوان گفت : مادر مرا به خروج فرمود پس به جنگ آمد و مىگفت :\r\n اميرى حسين و نعم الامير * سرور فؤاد البشير النّذير\r\nعلىّ و فاطمة والداه * فهل تعلمون له من نظير\r\nله طلعة مثل شمس الضّحى * له غرّة مثل بدر منير \r\nو جنگ پيوست تا كشته شد و سرش را جدا كردند و سوى عسكر حسين عليه السّلام انداختند مادرش آن سر را برداشت و گفت : اى پسرك من نيكوكارى كردى اى مايه خرمى دل و روشنى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nچشم من آنگاه سر پسر را به جانب مردى پرتاب كرد و او را بكشت و ديرك چادر برگرفت و بر آنها تاخت و مىگفت :\r\n انا عجوز سيّدى ضعيفه * خاوية بالية نحيفه\r\nاضربكم بضربة عنيفة * دون بنى فاطمة الشّريفه \r\nو دو مرد را با آن عمود بزد و بكشت و حسين عليه السّلام او را فرمود بازگردانند و دعا كرد .\r\n( 1 ) مؤلف گويد : احتمال مىدهم كه اين جوان پسر مسلم بن عوسجه بود ؛ چون نزديك به اين حكايت را در روضة الاحباب و روضة الشهداء از پسر مسلم بن عوسجه روايت كرده است .\r\nآنگاه غلامى ترك از آن حسين عليه السّلام بيرون آمد و او قارى قرآن بود نبرد كرد و گفت :\r\n البحر من طعنى و ضربى يصطلى * و الجوّ من نبلى و سهمى يمتلى\r\nاذا حسامى في يمينى ينجلى * ينشقّ قلب الحاسد المبجّل \r\nو جماعتى را بكشت و گويند هفتاد تن را و بيفتاد پس حسين عليه السّلام گريان به كنار او آمد و روى بر روى او نهاد غلام چشم بگشود و لبخندى زد و جان تسليم كرد .\r\n گر دست دهد هزار جانم * در پاى مباركت فشانم \r\n( 2 ) پس از وى مالك بن ذودان بيرون شد و گفت :\r\n اليكم من مالك الضّرغام * ضرب فتى يحمى عن الكرام\r\nيرجو ثواب اللّه ذى الانعام \r\nآنگاه ابو ثمامه صائدى بيرون آمد و گفت :\r\n عزاء لآل المصطفى و بناته * على حبس خير النّاس سبط محمّد\r\nعزاء لزهراء النبىّ و زوجها * خزانة علم اللّه من بعد احمد\r\nعزاء لاهل الشّرق و الغرب كلّهم * و حزنا على جيش الحسين المسدّد\r\nفمن مبلغ عنّى النّبىّ و بنته * بانّ ابنكم في مجهد اىّ مجهد \r\n( 3 ) پس از وى ابراهيم بن حصين اسدى به مبارزت آمد و رجز مىخواند :\r\n اضرب منكم مفصلا و ساقا * ليهرق القوم دمى اهراقا\r\nو يرزق الموت ابو اسحاقا * اعنى بنى فاجرة الفسّاقا \r\nو هشتاد و چهار تن بكشت ؛ ابو اسحاق كنيت اين مرد است .\r\nپس از وى عمرو بن قرظه بيرون آمد و ذكر او گذشت .\r\nآنگاه احمد بن محمد هاشمى به مبارزت برخاست و گفت :\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n اليوم ابلو حسبى و دينى * بصارم تحمله يمينى\r\nاحمى به يوم الوغى عن دينى \r\n( 1 ) در مناقب گويد : كشتگان در حملهء اولى از اصحاب حسين عليه السّلام اينانند : 1 - نعيم بن عجلان 2 - عمران بن كعب بن حارث اشجعى 3 - حنظلة بن عمر شيبانى 4 - قاسط بن زهير 5 - كنانة بن عتيق 6 - عمرو بن شيعه 7 - ضرغامة بن مالك 8 - عامر بن مسلم 9 - سيف بن مالك نميرى 10 - عبد الرحمن ارحبى 11 - مجمع عائذى 12 - حباب بن حارث 13 - عمرو الجندعى 14 - حلاس بن عمرو راسبى 15 - سوار بن ابى عمير فهمى 16 - عمّار بن ابى سلامة الدالانى 17 - نعمان بن عمرو راسبى 18 - زاهر مولى عمرو بن الحمق 19 - جبلّة بن على 20 - مسعود بن حجّاج 21 - عبد اللّه بن عروه غفارى 22 - زهير بن بشر خثعمى 23 - عماد بن حسان 24 - عبد اللّه بن عمير 25 - مسلم بن كثير 26 - زهير بن سليم 27 و 28 - عبد اللّه و عبيد الله پسران زيد بصرى .\r\nده تن از موالى يعنى بستگان حسين عليه السّلام و دو تن مولاى امير المؤمنين عليه السّلام .\r\n( و ما معنى مولى و بسته را پيش از اين بازنموديم ) و جمله اينها چهل تنند .\r\nو در كتاب مناقب زاهر بن عمرو مولى بن الحمق مسطور است كه مؤلف زاهر مولى عمرو بن الحمق را بر آن ترجيح داده است چنان كه در زيارت ناحيهء مشتمله بر اسماء شهداء و زيارت رجبيّه منقول از مصباح الزائر بدين گونه نقل شده است .\r\n( 2 ) مؤلف گويد : در اين مقام مناسب است اشارت به حال زاهر مولى عمرو بن الحمق و گوييم كه حبر خبير قاضى نعمان مصرى [ 1 
  ] در كتاب شرح الاخبار آورده است و ما آن را به توسّط\r\n\r\n\r\n","description":"","footnote":"\r\n[ 1 
  ] مترجم گويد : نعمان بن محمد بن منصور بن احمد بن حيون ( حيوان در مستدرك الوسائل غلط طبع است ) مكنّى به ابى حنيفه بوده در ابتداى دولت فاطميين به آنها پيوست و مردم مغرب همه مذهب مالك دارند و نعمان از علماى مالكى بود چون دولت فاطميان اوج گرفت قاضى نعمان از جملهء آنان شد و تا دولت فاطمى در مغرب برپا بود او و فرزندانش قاضى القضاتى داشتند و آنها به مذهب اسماعيليه بودند و خلفاى فاطمى خود از فرزندان محمد بن اسماعيل بن جعفر بن صادق عليه السّلام‌اند .\r\nابن خلّكان ترجمهء قاضى را آورده است گويد : از مذهب مالك منتقل به مذهب اماميه شده و اماميه را بر اسماعيليه اطلاق مىكند چنان كه در شرح حال صلاح الدين ايّوبى گويد : او دولت اماميه را از مصر بر انداخت يعنى اسماعيليه را .\r\nصاحب مستدرك - رحمه اللّه - گويد : وى اثنى عشرى بود و تقيه مىكرد و در اين عقيده متابعت از مجلسى - رحمه اللّه - كرده است اما دليلى بر اين دعوى نيست و همهء مردم دانند فاطميان مصر اسماعيلى بودند او هم قاضى دولت آنها بلكه مؤسّس فقه آنها بود و پيش از وى فقه نداشتند تا او مذهبى آميخته از مذهب مالك و مذهب اماميه براى آنها ساخت اگر دليلى بر اثنى عشرى بودن او داشتيم مانند قاضى نور اللّه منصب وى را در دولت مخالفين حمل بر تقيه مىكرديم اما اينكه در مستدرك گويد : اسماعيليه ملاحده بودند و منكر شريعت كليا صحيح نيست ؛ زيرا كه به تواتر و ضرورت ثابت است كه خلفاى فاطمى مصر مانند ملاحده الموت بىدين نبودند و سياست آن ممالك بزرگ بىشريعت و فقه ممكن نيست و در آن زمان قانون مملكتى غير از فقه نبود و نيز آنها در مصر مساجد و معابد داشتند و جامع از هزار\r\n","page_name":" 251 ","page_number":251},
  {"content":"\r\n\r\nاستاد خود صاحب مستدرك الوسائل نقل مىكنيم :\r\n( 1 ) عمرو بن حمق يكى از اصحاب رسول خدا صلّى اللّه عليه و آله و سلّم است از مهاجران عرب و تابعين كه رسول خدا بهشت را بر ايشان واجب كرد و نام آنها صريح بگفت و او با على عليه السّلام بود پس از آن حضرت هم بماند و معاويه در طلب وى بود تا سوى جزيره‌اى بگريخت و يكى ديگر از اصحاب على عليه السّلام با او بود نامش زاهر و در وادىاى فرود آمد در دل شب مارى او را بگزيد و آماس كرد گفت : اى زاهر از من اندكى دور شو كه حبيب من رسول اللّه صلّى اللّه عليه و آله و سلّم مرا خبر داده است كه در خون من جن و انس با هم شريك مىشوند و ناچار من كشته شوم در اين ميان پيشانى اسبان نمودار شد و سوارانى كه در طلب او بودند بيامدند گفت : اى زاهر پنهان شو و چون من كشته شوم اينان سر مرا از بدن جدا كنند و بروند تو بيرون آى و پيكر مرا به خاك سپار .\r\n( 2 ) زاهر گفت : چنين نكنم بلكه هر چه تير دارم بر آنها افكنم و چون ديگر تير نماند مرا هم با تو بكشند . گفت : نه بلكه همان كار كه از تو خواستم همان كن خدا تو را بدان نفع رساند .\r\nپس زاهر پنهان شد و آن مردم آمدند و عمرو را بكشتند و سر او جدا كردند و به شام بردند اين اول سر است در اسلام كه از شهرى به شهرى بردند و در منظر مردم نصب كردند و چون آنها بازگشتند زاهر بيرون آمد و پيكر او را به خاك سپرد و زاهر بماند تا با حسين عليه السّلام كشته شد .\r\nاز اينجا معلوم گشت كه زاهر از اصحاب امير المؤمنين عليه السّلام بود و مخصوص به متابعت عمرو بن حمق خزاعى گشت از صحابهء رسول خدا صلّى اللّه عليه و آله و سلّم و حوارى امير المؤمنين عليه السّلام آن بندهء صالح كه عبادت او را فرسوده بود و چشم او نزار و رنگش زرد شد و زاهر مصاحبت وى كرد تا او را به خاك سپارد و جثه‌اش پنهان كند و نيكبختى او را بدانجا كشانيد كه در يارى حسين عليه السّلام به شهادت رسيد و از اخلاف اوست ابو جعفر زاهرى محمد بن سنان از اصحاب حضرت كاظم و حضرت رضا و حضرت جواد - سلام اللّه عليهم - .\r\nمترجم گويد : شرح شهادت عمرو بن حمق پيش از اين بگذشت و او در قتل عثمان شركت داشت و معاويه فرستاد او را كشتند امّا اينكه مار او را گزيد محتمل است از مكايد معاويه باشد چنين شهرت داد تا به كشتن پيرمردى صالح از اصحاب پيغمبر صلّى اللّه عليه و آله و سلّم بدنام نگردد و معاويه از\r\n\r\n\r\n","description":"","footnote":"\r\nمأثر آنان هنوز باقى است و عزادارى حضرت ابى عبد اللّه عليه السّلام را در مصر رواج دادند .\r\nو سيد رضى در شعرى اظهار اشتياق بدانها نموده است :\r\n البس الذلّ في ديار الاعادى * و بمصر الخليفة العلوى \r\nاما ملاحده در هر عصر هستند و هر وقت دولت نوى روى كار آيد يا مرامى تازه ظاهر گردد بدان مىچسبند گاهى قرمطى گاهى اسماعيلى گاهى آزادى طالب و گاهى ضد آزادى و گاهى طرفدارى فقرا و غيره در آن زمان هم خود را به اسماعيليه بسته بودند .\r\n","page_name":" 252 ","page_number":252},
  {"content":"\r\n\r\nاين گونه مكيدت‌ها بسيار داشت و در بودن امثال عمرو بن حمق از صحابهء رسول صلّى اللّه عليه و آله و سلّم در قاتلين عثمان شيعيان را حجّتى قوى است بر اهل سنت كه از رسول خدا صلّى اللّه عليه و آله و سلّم روايت كردند :\r\nاصحاب من به منزلت ستارگانند به هر يك اقتدا كنيد هدايت يابيد .\r\nو گوييم در تبرّى از عثمان به عمرو بن حمق كميل بن زياد و امثال آنان از صحابهء رسول صلّى اللّه عليه و آله و سلّم اقتدا كرديم باز بر سر سخن رويم .\r\n( 1 ) بدان كه مورّخان جماعتى را نام بردند كه در وقعهء طفّ حاضر بودند و جان بدر بردند يكى از آنان غلام عبد الرحمن بن عبد ربّه انصارى بود و ذكر او بگذشت گفت : چون ديدم اصحاب كشته مىشدند و بر زمين مىافتادند آنها را بگذاشتم و گريختم و ديگر مرقع بن ثمامهء اسدى است .\r\nطبرى و جزرى گفتند : بر سر زانو نشست و هر چه تير در تركش داشت بينداخت چند تن از كسان وى نزديك او آمدند و امانش دادند و بردندش و با عمر سعد نزد عبيد الله زياد رفت و قصهء او بگفت عبيد الله او را به زاره نفى كرد .\r\nمترجم گويد : زاره جايى است در بحرين بگرمى و بدى هوا معروف بود و آن وقت از اعمال عمّان بود و عمّان هم به بدى هوا معروف است .\r\n( 2 ) و فيروزآبادى گفته : زاره نيزار است و روستايى است در صعيد و دهى است نزديك طرابلس غرب و دهى است در بحرين انتهى .\r\nابو حنيفه در اخبار الطّوال گفت كه : ابن زياد او را به ربذه روانه كرد و او بدانجا بود تا يزيد بمرد و عبيد الله به شام گريخت مرقع به كوفه بازگشت .\r\nديگر از نجات يافتگان عقبة بن سمعان است ( عقبه بضمّ عين و سكون قاف ) طبرى و جزرى گفته‌اند : او مولاى رباب دختر امرؤ القيس كلبى زوجهء ابى عبد اللّه الحسين عليه السّلام است كه مادر سكينه عليه السّلام بود چون او را دستگير كردند عمر سعد با او گفت : تو كيستى و اينجا به چه كارى ؟ گفت : من بندهء مملوكم دست از او بداشت و رها كردش .\r\n( 3 ) ديگر ضحّاك بن عبد اللّه مشرقى [ 1 
  ] است و ذكر قصه او در اينجا مناسب آمد لوط بن يحيى ازدى يعنى ابى مخنف از عبد اللّه عاصم فائشى روايت كرده است ( و فائش بطنى است از همدان ) از ضحاك بن عبد اللّه مشرقى گفت : با مالك بن نضر ارحبى نزد حسين عليه السّلام رفتيم و بر او سلام كرديم و بنشستيم جواب سلام ما بداد و مرحبا گفت و از سبب آمدن ما بپرسيد گفتيم : آمديم بر تو سلام كنيم و براى تو از خداى تعالى عافيت طلبيم و عهدى نو كنيم و خبر\r\n\r\n\r\n","description":"","footnote":"\r\n[ 1 
  ] مشرق به كسر ميم و فتح راء .\r\n","page_name":" 253 ","page_number":253},
  {"content":"\r\n\r\nمردم را با تو بازگوييم و اينكه بر حرب تو متّفق گشتند تا رأى خويش بينى .\r\n( 1 ) حسين عليه السّلام گفت : خدا مرا بس است و او نيكو وكيلى است . پس ما دلتنگى نموديم از مردم و از روزگار و بر او سلام و وداع و خداحافظى كرديم و دعا كرديم فرمود : شما را چه بازمىدارد از يارى من ؟ ! مالك بن نضر ارحبى گفت : بدهكارم و عيال‌مند . من گفتم : من هم وام دارم و عيال و ليكن اگر رخصت فرمايى تا كسى از ياران تو باقى باشد و توانم خدمتى مفيد به تقديم رسانم و دفع شرّى كنم به يارى تو در مقاتلت بكوشيم و اگر مقاتلى نماند بازگردم .\r\nگفت : رخصت دادم پس با آن حضرت بودم و اين مرد بعض وقايع شب و روز عاشورا را روايت كرده است .\r\n( طبرى ) ضحّاك گفت : چون ديدم اصحاب حسين عليه السّلام همه كشته شدند و لشكر يكسره به آن حضرت و اهل بيت او روى آوردند و هيچ‌كس نماند مگر سويد بن عمرو بن ابى المطاع خثعمى و بشير ( به تصغير ) بن عمرو حضرمى ، گفتم : يا بن رسول اللّه ياد دارى آن پيمان كه با تو كردم و گفتم تا مقاتلى باشد من هم از تو دفاع كنم و چون هوادارى نبينم دستورى دهى مرا كه بازگردم گفتى چنين باشد .\r\nامام فرمود : راست گفتى اما چگونه توانى رست از دست اين مردم اگر توانى تو را آزاد كردم .\r\n( 2 ) ضحّاك گفت : وقتى سپاه عمر سعد اسبهاى ما را پى [ 1 
  ] مىبريدند من اسب خود را در يكى از خيمه‌هاى اصحاب در وسط سراپرده‌ها پنهان كرده بودم و پياده جنگ مىكردم و در آن روز پيش آن حضرت دو مرد را بكشتم و دست يكى را بينداختم و چند بار حسين عليه السّلام با من گفت :\r\nدستت خشك مباد و خداى دست تو را مبرد و از اهل بيت پيغمبر تو را جزاى نيكو دهاد و چون مرا رخصت داد اسب را از خيمه بيرون آوردم و بر پشت آن نشستم ( حتّى اذا قامت على السنابك رميت بها عرض القوم ) و اسب را بمهميز برانگيزيدم تا پاى بجست و خيز گرم كرد به ميان لشكر زدم و راه گريز براى من بازشد تا از صفوف بيرون شدم و پانزده مرد در پى من افتادند تا به شفيّه رسيديم دهى نزديك فرات و چون به من رسيدند روى به سوى آنها بگردانيدم كثير بن عبد اللّه شعبى و ايّوب بن مشرح خيوانى [ 2 
  ] و قيس بن عبد اللّه صائدى مرا شناختند و گفتند : اين پسر عمّ ما ضحّاك بن عبد اللّه مشرقى است شما را به خدا قسم كه دست\r\n\r\n\r\n","description":"","footnote":"\r\n[ 1 
  ] رگ پشت ران اسب .\r\n[ 2 
  ] مشرح به كسر ميم و فتح راء و خيوان بفتح خاء معجمه است .\r\n","page_name":" 254 ","page_number":254},
  {"content":"\r\n\r\nاز او بداريد سه تن از بنى تميم با آنها بودند گفتند : برادران خويش را اجابت مىكنيم و آن حاجت كه خواستند بر مىآوريم و دست از صاحب ايشان بازمىداريم . اينها كه چنين گفتند :\r\nديگران هم پذيرفتند و خدا مرا برهانيد .\r\n( 1 ) شيخ ثقة جليل محمد بن حسن صفّار قمى متوفّى در سنهء 290 در قم در كتاب بصائر الدرجات باسناده از حذيفة بن اسيد غفارى صحابى روايت كرده است ( و اين حذيفه از آنهاست كه با پيغمبر تحت شجره ، بيعت كرد و سال 42 در كوفه در گذشت و كشّى او را از حواريّون حسن عليه السّلام شمرده است ) گفت : چون حسن عليه السّلام با معاويه صلح كرد و به مدينه بازگشت من همراه او بودم در پيش روى او شترى با بار مىراندند كه آن حضرت به هر جاى رو مىكرد آن شتر را از او جدا نمىكردند ، روزى با او گفتم : جعلت فداك يا ابا محمّد بار اين شتر چيست كه از خود جدا نمىكنى هر جا كه روى ؟ گفت : اى حذيفه نمىدانى چيست ؟ گفتم : نه .\r\nگفت : ديوان است . گفتم : چه ديوان ؟ گفت : ديوان شيعيان ما و نام ايشان در آن نوشته است .\r\nگفتم : فداى تو شوم نام مرا به من بنماى . گفت فردا بامداد نزد من آى .\r\n( 2 ) من بامداد نزد او رفتم و برادرزادهء خويش را با خود بردم او خط خواندن مىدانست و من نمىدانستم امام عليه السّلام فرمود : براى چه آمدى ؟ گفتم : آن حاجت كه ديروز وعده دادى . گفت : اين جوان همراه تو كيست ؟ گفتم : برادرزاده‌ام كه خواندن مىتواند و من نمىتوانم . گفت : بنشين ، نشستم فرمود : آن ديوان اوسط را بياوريد آوردند پس آن جوان نگريست نامها در آن آشكار بود ناگاه گفت : اى عمّ اينك نام من . گفتم : داغت بدل مادرت ( تلطّف است نه نفرين ) ببين نام من كجاست . گفت : لختى بجست آنگاه گفت : اينك نام تو پس خرسند شديم و آن جوان با حسين عليه السّلام كشته شد .\r\nمترجم گويد : ديوان در اصطلاح آن زمان دفترى بود كه نام عمّال و لشكريان و وظيفه خواران و اندازهء عطاى هر يك را در آن مىنوشتند و در ايام ما آن را ليست حقوق گويند .\r\nو چون حضرت امام حسن عليه السّلام مدتى خلافت كرد ديوانها و اسناد خلافت و عهود و سواد عزل و نصب ولاة و امثال آن در زمان خود آن حضرت و زمان پدرش امير المؤمنين عليه السّلام در خدمت او بود و اين مكاتيب براى سلاطين و امراء و خلفاء بسيار مهم است از اين جهت حضرت امام حسن عليه السّلام چون به مدينه رفت آن دفاتر و مكاتيب را با خود ببرد و در راه هم هرگز آنها را از خود جدا نمىكرد . و نيز آن حضرت براى شيعه و بازماندگان شهداى صفّين و جمل و نهروان وظيفه مقرّر داشته بود و پنج مليون درهم از بيت المال كوفه و خراج دارا بگرد را هر سال در ضمن عقد صلح از معاويه گرفته بود و تقسيم اين مال متوقّف بر ديوان و حساب\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nو نوشتن اسامى و تفاصيل احوال شيعه است و چون امام نام كسى را در زمرهء شيعيان خويش نويسد و آنها از سهو و خطا معصومند موجب خرسندى آن شيعى گردد ؛ چون يقين داند كه بر امام حالت كسى مشتبه نمىگردد هر چند از وظيفه‌گيران نباشد . و شايد در آن ديوانها نام همهء شيعيان خالص الى آخر الدّهر يا تا زمانى معيّن نوشته بوده است از جانب خداى تعالى و آن از اسرار امامت باشد محفوظ عند اهله و اللّه العالم . و در تأييد اين احتمال احاديثى وارد است بدون ذكر دفتر محسوس [ 1 
  ] .\r\nمؤلف گويد : ابن عباس را بر ترك يارى حسين عليه السّلام ملامت كردند گفت : اصحاب حسين عليه السّلام مردمى بودند معيّن كاسته و افزون نگردند و ما آنها را پيش از مشاهده به نام مىشناختيم .\r\nو محمد بن حنفيه گفت : نام اصحاب امام حسين عليه السّلام نزد ما نوشته شده است با نام پدرانشان پدر و مادرم فداى آنها كاش با آنها بودم و به رستگارى بزرگ فائز مىشدم .\r\nمن مىگويم : اگر ابن عباس مقصّر بود اين سخن عذر تقصير او نمىشود ؛ چون خداوند نام همهء كافران و فاسقان را از پيش مىداند و علم او تخلّف نپذيرد و اين همان شبهت اهل جبر است كه گفتند :\r\n مى خوردن من حق ز ازل مىدانست * گر مى نخورم علم خدا جهل بود \r\nو جواب آن در كتب كلام به تفصيل مذكور است كه علم خدا موجب اجبار بندگان نيست و چون من دربارهء ابن عباس متوقّفم از جانب وى جوابى نمىگويم .\r\nامّا محمد بن حنفيه ارجح در عذر وى همان است كه در اول كتاب گذشت كه او به دستور امام عليه السّلام بماند و جاسوس آن حضرت بود در مدينه . و همچنين هر يك از بنى هاشم و غير آنها كه عدالت ايشان ثابت باشد تخلّف ايشان به اجازت و رخصت خود آن حضرت بود تا يكباره اين سلسله منقرض نشود و شيعه بر نيفتند ؛ چون مقدّر بود هر كس با آن حضرت برود كشته شود .\r\nامّا نجات امثال ضحّاك بن عبد اللّه و آن گروهى كه امام عليه السّلام آنها را مرخّص فرمود و رفتند به جهت كمى معرفت و ضعف ايمان اميد از عاطفه و مهر حسينى است كه در آخرت بر آنها ببخشايد چنان كه در اين جهان بر آنها ببخشود و مرخّص كرد .\r\n\r\n\r\n","description":"","footnote":"\r\n[ 1 
  ] على بن احمد واحدى نيشابورى كه از بزرگان مفسرين اهل سنت است در كتاب اسباب النزول در آيه  ما كانَ اللَّهُ لِيَذَرَ الْمُؤْمِنِينَ عَلى ما أَنْتُمْ عَلَيْهِ  گويد : سدّى گفت : پيغمبر صلّى اللّه عليه و آله و سلّم فرمود : امت مرا در صورتهاى خودشان بر من نمودند چنان كه بر آدم و مرا بياگاهانيدند كه به من كه ايمان مىآورد و كه كافر مىشود و اين قصه به منافقين رسيد استهزا و افسوس كردند و گفتند : محمد گمان دارد كه هر كس را به دو ايمان آورده مىشناسد و هر كس را كافر باشد نيز با آنكه ما با اوييم و ما را نمىشناسد خداوند اين آيت بفرستاد .\r\n","page_name":" 256 ","page_number":256},
  {"content":"\r\n\r\nو در ضمن حكايت حرّ كه راه بر آن حضرت گرفته بود گذشت كه امام عليه السّلام مىخواست مردمى كه همراه او بودند پراكنده سازد و متفرّق كند حرّ پيش مىآمد و نمىگذاشت و سخت مىگرفت و اين از غايت رأفت بود كه به مردم داشت و نمىخواست آنها بىسببى كشته شوند .\r\nو اگر كسى را به يارى خود مىطلبيد مىخواست از روى معرفت باشد و دانسته . پس از لطف وى بعيد نيست كه در قيامت هم از آنها كه مرخّص فرمود شفاعت كند و رحمت او شامل حال آنان شود كه رحمت حسينى را كوچك نبايد شمرد رزقنا اللّه التوفيق و العصمة .\r\n( 1 ) باز بر سر سخن رويم ارباب مقاتل گويند : اصحاب در پى يكديگر مىآمدند وداع مىكردند و مىگفتند : السلام عليك يا ابن رسول اللّه صلّى اللّه عليه و آله و سلّم و آن حضرت جواب مىداد عليك السلام ما در اثر شما مىرسيم و اين آيت تلاوت مىفرمود :  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  [ 1 
  ] . تا همه كشته شدند - رضوان اللّه عليهم - .\r\n اديرت كؤس للمنايا عليهم * فاغفوا عن الدّنيا كاغفاء ذى سكر\r\nفاجسامهم في الارض قتلى بحبّه * و ارواحهم في الحجب نحو العلى تسرى\r\nفما عرسوا الّا بقرب حبيبهم * و ما عرجوا من مسّ بؤس و لا ضرّ \r\nيعنى : « جامهاى مرگ بر آنها پيموده شد و چشم از دنيا پوشيدند مانند چشم پوشيدن مست ، پيكرهاى ايشان روى زمين در دوستى او كشته شده و جانهاى ايشان در حجابها سوى عالم بالا مىرود . پس منزل نكردند مگر نزديك دوست خود و به سختى و رنج از رفتن راه فرو نماندند » .\r\n( 2 ) سيّد ( ره ) گويد : اصحاب حسين عليه السّلام سوى كشته شدن بر يكديگر پيشى مىگرفتند و چنان بودند كه گويى دربارهء ايشان گفته شد :\r\n قوم اذا نودوا لدفع ملمّة * و الخيل بين مدعّس و مكردس\r\nلبسوا القلوب على الدّروع كانّهم * يتهافتون على ذهاب الانفس \r\nگروهى كه چون براى دفع بلا و سختى خوانده شوند و سپاهيان بعضى به نيزه زدن سرگرم باشند و بعضى به گرد آوردن دليران دلها را روى زره مىپوشيدند مثل اينكه به رفتن جان سبقت مىجويند . در وصف اصحاب ابى عبد اللّه بالاتر از آن نمىشود گفت كه او خود فرمود :\r\nنديدم اصحابى باوفاتر از اصحاب خود . جدّ من مرحوم آخوند ملا غلام حسين اعلى اللّه مقامه گويد :\r\n\r\n\r\n","description":"","footnote":"\r\n[ 1 
  ] سوره احزاب ، آيه 23 .\r\n","page_name":" 257 ","page_number":257},
  {"content":"\r\n\r\n پنجه شيران او آشوب هر پولاد حصن * مشته گردان او آسيب هر روئين حصار\r\nروز ميدان چون عقاب چرخ‌پوشان پرگشاى * گاه جولان چون سمند بادپاشان بىسپار\r\nزال گردون لنگ‌لنگان همچو پير بىعصا * مهر رخشان‌پوى پويان همچو طفل نى سوار \r\n( 1 ) ابن ابى الحديد در شرح نهج البلاغة گويد : مردى را كه در طفّ با عمر سعد بود گفتند : واى بر تو چگونه ذريّه پيغمبر خدا صلّى اللّه عليه و آله و سلّم را كشتيد ؟ ! گفت : سنگ زير دندان تو باد اگر تو هم با ما بودى و آنچه ديديم مىديدى همان كار كه ما كرديم تو نيز مىكردى ، گروهى بر سر ما ريختند دست به دستهء شمشير مانند شير درنده ، سواران را از چپ و راست به هم مىماليدند و خويشتن را به خود در مرگ مىافكندند ، امان مىداديم نمىپذيرفتند و به مال رغبت نداشتند مىخواستند يا از آبشخور مرگ بنوشند يا بر مرگ مستولى گردند و اگر ما دست از آنها بازداشته بوديم جان همهء افراد سپاه را گرفته بودند اى مادر مرده اگر آن كار نمىكرديم چه مىكرديم ؟ ! و شيخ ابو عمرو كشّى گويد : حبيب از آن هفتاد تن است كه يارى امام حسين عليه السّلام كردند به پيشباز آهن رفتند و سينه‌ها جلوى نيزه و روىها را دم شمشير دادند امان مىدادندشان نمىپذيرفتند و مال بر آنها عرضه مىداشتند سرباز مىزدند و مىگفتند : اگر حسين عليه السّلام كشته شود و چشمى از ما در كاسه بگردد بهانهء ما پيش رسول خدا صلّى اللّه عليه و آله و سلّم چه باشد ؟ ! چنين كردند تا كشته شدند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n( 1 )\r\n\r\nفصل بيست و يكم / به ميدان رفتن اهل بيت امام حسين عليه السّلام و كشته شدن آنها در ذكر ابو الحسن على بن الحسين عليه السّلام\r\nچون ياران امام عليه السّلام كشته شدند و غير اهل بيت او كس نماند و ايشان فرزندان على عليه السّلام و جعفر طيّار و عقيل و اولاد امام حسن عليه السّلام و اولاد خود آن حضرت عليه السّلام بودند گرد هم آمدند و يكديگر را وداع كردن گرفتند و دل بر مرگ نهادند . و مناسب حال ايشان است اين ابيات :\r\n قوم اذا اقتحموا العجاج رايتهم * شمسا دخلت وجوههم اقمارا\r\nلا يعدلون برفدهم عن سائل * عدل الزّمان عليهم اوجارا\r\nو اذا الصّريخ دعاهم لملمّة * بذلوا النّفوس و فارقوا الاعمارا\r\nآييد تا بگرييم چون ابر در بهاران * كز سنگ گريه خيزد وقت وداع ياران\r\nلو كنت ساعة بيننا ما بيننا * و شهدت كيف نكرّر التوديعا\r\nالقيت انّ من الدّموع محدّثا * و علمت انّ من الحديث دموعا \r\n( 2 ) و كعب بن مالك گفت :\r\n قوم علا بنيانهم من هاشم * فرع اشمّ و سؤدد و ما ينقل\r\nقوم بهم نظر الاله لخلقه * و بجدّهم نصر النبىّ المرسل\r\nبيض الوجوه ترى وجوه اكفّهم * تندى اذا اعتذر الزّمان الممحل \r\nو شيخ فاضل المعى على بن عيسى اربلى از كتاب معالم العترة از عوام بن حوشب روايت كرده است گفت : اين حديث به من رسيده است كه : رسول خدا صلّى اللّه عليه و آله و سلّم به چند تن از جوانان قريش نگريست رويها مانند شمشير پرداخته و صيقل زده درخشان و در روى آن حضرت\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنشانهء اندوه پديدار گشت چنان كه همه دانستند و گفتند : يا رسول اللّه تو را چه شد ؟ گفت : ما آن خاندانيم كه خداوند آخرت را براى ما بر دنيا برگزيد . به ياد آوردم آنچه را از امّت من به خاندان من مىرسد از كشتن و از وطن دور كردن و آواره ساختن .\r\n( ارشاد ) پس على اكبر ابن الحسين عليهما السّلام پيش رفت و مادرش ليلى بنت ابى مرّة بن عروة بن مسعود ثقفى است .\r\n( 1 ) و مؤلف گويد : عروة بن مسعود يكى از چهار تن است كه در اسلام آنان را مهتر عرب مىشمردند و يكى از آن دو مرد است كه كفار قريش پنداشتند اگر خدا كسى را به رسالت خواهد برگزيد آنها سزاوارند بدان قال تعالى :  وَ قالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  [ 1 
  ] و همو است كه قريش او را در صلح حديبيه فرستادند و كافر بود و با رسول خدا صلّى اللّه عليه و آله و سلّم صلح كرد و در سال نهم ( هشتم ) هجرت كه پيغمبر صلّى اللّه عليه و آله و سلّم از حصار طائف بازگشت مسلمانى گرفت و از آن حضرت دستورى يافت كه به منزل خود بازگردد و قوم خويش را به اسلام خواند هنگامى كه اذان نماز مىگفت يكى او را تيرى افكند و از آن درگذشت .\r\nرسول خدا صلّى اللّه عليه و آله و سلّم چون بشنيد گفت : مثل عروه مثل آن رسول است كه خداوند در سورهء ياسين [ 2 
  ] ياد كرده است قوم خويش را سوى خدا خواند و او را بكشتند .\r\n\r\n\r\n","description":"","footnote":"\r\n[ 1 
  ] سوره زخرف ، آيه 31 .\r\n[ 2 
  ] در اين حديث نبوى كه سوره ياسين را نام مىبرد و همچنين احاديث متواترهء بسيار كه نام سوره‌ها در آن برده شد دليل قطعى است كه اين سور در زمان پيغمبر صلّى اللّه عليه و آله و سلّم مرتب شده و آيات در جاى خود قرار گرفته بود و مردم آنها را مىشناختند و در حافظه يا مكتوب داشتند كه تا پيغمبر صلّى اللّه عليه و آله و سلّم مىفرمود سورهء بقره يا احزاب يا ياسين مردم ملتفت مىشدند كدام سوره را مىفرمايد .\r\nو از اينكه سوره برائت بسم اللّه ندارد به خوبى معلوم مىشود كه در ترتيب آيات و تركيب سور ذوق و سليقهء مردم به كار نرفته و محض متابعت نصّ رسول صلّى اللّه عليه و آله و سلّم كرده‌اند و اخبار آحادى كه مخالف اين ادلّه قطعيه است قابل اعتماد نيست .\r\nو نيز در خود قرآن كريم است  فَأْتُوا بِسُورَةٍ مِنْ مِثْلِهِ   فَأْتُوا بِعَشْرِ سُوَرٍ مِثْلِهِ مُفْتَرَياتٍ  از آنها معلوم مىشود اين سوره‌ها و اينكه كدام آيه در كدام سوره باشد در عهد رسول خدا صلّى اللّه عليه و آله و سلّم و به دستور او بود و هم مىبينيم در اول سورهء المر است و در سورهء ديگر الر در چند سوره حمّ است در يك سوره حمعسق در سوره طمس در سورهء طسم و به همين ترتيب با عنايت خاص به حروف اين سوره‌ها را تنظيم كردند در عهد خود پيغمبر و سليقه به كار نبردند .\r\nو نيز معلوم است كه وقتى سوره‌اى وحى مىشد نويسندگان وحى مىنوشتند و از روى آن نسخه‌هاى بسيار برداشته مىشد و هزاران مردم از حفظ مىكردند و در تمام عربستان منتشر مىشد و هر سوره را هزاران نفر از برداشتند و نوشته بودند و لو اينكه يك نفر همه سوره‌ها را يك جا از بر نداشت يا ننوشته بود نمىدانيم چرا بعضى مردم به راويان حديث نسبت سهو نمىدهند كه غالبا يك نفرند و به راويان قرآن كه هزاران نفر بودند نسبت سهو و غلط مىدهند ؟ ! و شيخ صدوق در اعتقادات خود گويد : اعتقاد ما آن است قرآن كه خداوند بر پيغمبرش صلّى اللّه عليه و آله و سلّم فرستاد همين است كه در دست مردم است بيش از اين نيست و شماره سوره‌هاى آن صد و چهارده است تا اينكه گويد : و هركس به ما نسبت دهد كه ما مىگوييم بيش از اين است دروغ گويد .\r\nو مانند همين سيد مرتضى - رحمه اللّه - و شيخ طبرسى در مجمع البيان گفته است و بالاتر از همه علّامهء حلّى ( ره ) در تذكره گويد كه : اين\r\n","page_name":" 260 ","page_number":260},
  {"content":"\r\n\r\n( 1 ) اين حكايت را در شرح شمائل محمديه در شرح قول رسول خدا صلّى اللّه عليه و آله و سلّم كه گفت : عيسى بن مريم را مشاهده كردم و از همه كس كه ديده‌ام عروة بن مسعود به دو ماننده‌تر است نقل كرده است . و جزرى در أسد الغابه از ابن عباس روايت كرده است كه رسول خدا صلّى اللّه عليه و آله و سلّم گفت :\r\nچهار كس در اسلام مهترانند : بشر بن هلال عبدى ، عدىّ بن حاتم طائى ، سراقة بن مالك مدلجى و عروة بن مسعود ثقفى .\r\n( ملهوف ) و آن حضرت ( يعنى : على بن الحسين عليه السّلام ) از نيكو صورت و زيباخلقت‌ترين مردم بود از پدر خويش دستورى خواست كه به حرب رود او را دستورى داد آنگاه با نوميدى به دو نگريست و چشم به زير انداخت و بگريست .\r\nو از امالى صدوق و روضة الواعظين مستفاد مىگردد كه ، على اكبر پس از عبد اللّه بن مسلم بن عقيل به مبارزت بيرون رفت پس حسين عليه السّلام بگريست و گفت : « اللهمّ كن انت الشّهيد عليهم فقد برز اليهم ابن رسولك و اشبه النّاس وجها و سمتا به » .\r\nيعنى : « خدايا گواه باش كه به مبارزت آنها رفت فرزند پيغمبر تو و شبيه‌ترين مردم به او در روى و خوى » .\r\n( 2 ) و محمد بن ابى طالب گويد كه : آن حضرت انگشت سبّابه سوى آسمان بلند كرد و در نسخهء محاسن روى دست گرفت چنان كه شاعر گويد :\r\n شه عشّاق خلاق محاسن * به كف بگرفت آن نيكو محاسن\r\nبه آه و ناله گفت اى داور من * سوى ميدان كين شد اكبر من\r\nبخلق و خلق آن رفتار و كردار * بد اين نور سته همچون شاه مختار \r\nو گفت : « اللّهمّ اشهد على هؤلاء القوم فقد برز اليهم غلام اشبه النّاس خلقا و خلقا و منطقا برسولك كنّا اذا اشتقنا الى نبيّك نظرنا الى وجهه اللّهمّ امنعهم بركات الارض و فرّقهم تفريقا و مزّقهم تمزيقا و اجعلهم طرائق قددا و لا ترض الولاة عنهم ابدا فانّهم دعونا لينصرونا ثمّ عدوا علينا يقاتلوننا » .\r\nيعنى : « خدايا گواه باش بر اين قوم كه جوانى به مبارزت آنان بيرون رفت شبيه‌ترين مردم\r\n\r\n\r\n","description":"","footnote":"\r\nقرآن امروزى ما همان مصحفى است كه امير المؤمنين على بن ابى طالب عليه السّلام داشت و همان است كه صحابه پيغمبر قبول كردند و عثمان قرآنهاى ديگر را سوزانيد .\r\nو نيز گوييم كه : اختلاف در قرائت از زمان پيغمبر تاكنون بود و پيغمبر خود نوع اين اختلاف را جايز دانسته بود و عثمان خطا كرد كه خواست اختلاف در قرائت را براندازد چنان كه سيد مرتضى در شافى فرموده است . و اگر عثمان آنها را نسوزانيده بود مردم مىديدند كه اختلاف قرائت در آن مصاحف مهم نيست .\r\nو نيز گوييم سوره فاتحه را چند مليون مسلمان روزى ده مرتبه به همين طور مىخواندند . و اگر كسى گويد : آن يك نفر سهو نكرد كه سورة حمد را طور ديگر نقل كرد همهء سهو كردند سخت بىخرد و بسيار سفيه است و بايد گفت اين يك نفر سهو كرد نه ميليونها نفوس .\r\n","page_name":" 261 ","page_number":261},
  {"content":"\r\n\r\nدر خلقت و خوى و گفتار به رسول تو كه هرگاه مشتاق ديدار رسول صلّى اللّه عليه و آله و سلّم تو مىشديم نگاه به روى او مىكرديم خدايا بركات زمين را از ايشان بازدار و آنها را پراكنده ساز و جدايى افكن ميان آنها هر يك را براهى ديگر دار و واليان را هرگز از ايشان راضى مكن [ 1 
  ] كه ما را خواندند تا يارى ما كنند اكنون بر ما تاختند و به كار زار پرداختند .\r\n( 1 ) آنگاه آن حضرت بانگ بر عمر سعد زد كه خدا رحم تو را قطع كند [ 2 
  ] و هيچ‌گاه بر تو مبارك نگرداند و بر تو گمارد كسى كه بعد از من در بستر سرت را ببرد همچنان كه رحم مرا بريدى و پاس قرابت مرا با رسول خدا عليه السّلام نداشتى . آنگاه به آواز بلند اين آيت تلاوت كرد :\r\n  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ   [ 3 
  ] .\r\nآنگاه على بن الحسين عليهما السّلام بر آن سپاه تاخت و اين رجز مىخواند ( ارشاد ) :\r\n انا علىّ بن الحسين بن علىّ * نحن و بيت اللّه اولى بالنّبىّ\r\nمن شبث و شمر [ 4 
  ] ذاك الدّنىّ * اضربكم بالسّيف حتّى أنثني\r\nضرب غلام هاشمىّ علوىّ * و لا ازال اليوم احمى عن ابى\r\nتاللّه لا يحكم فينا ابن الدّعى \r\nيعنى : « من على پسر حسين پسر على عليه السّلام هستم ، سوگند به خانهء خدا ما به نبى صلّى اللّه عليه و آله و سلّم اولىتريم از شبث و شمر دون ، آن قدر به شمشير بر شما مىزنم تا شمشير بپيچد و بتابد ، زدن جوان هاشمى علوى ، امروز از پدرم حمايت مىكنم ، قسم به خدا كه نبايد پسر زياد دعى دربارهء ما حكم كند . و چند بار بر سپاه تاخت و بسيارى بكشت .\r\nدر روضة الصفا گويد : دوازده بار . ( محمد بن ابى طالب ) تا مردم از بسيارى كشتگان به خروش آمدند .\r\n\r\n\r\n","description":"","footnote":"\r\n[ 1 
  ] دعاى امام عليه السّلام دربارهء اهل كوفه مستجاب شد و هميشه ولات آنان را ياغى مىشمردند و آزار مىكردند تا وقتى شهر بغداد ساخته شد كوفه به تدريج از ميان رفت .\r\n[ 2 
  ] عمر بن سعد بن ابى وقّاص از قريش بود از بنى زهرة بن كلاب و امام عليه السّلام از اولاد عبد مناف بن قصىّ بن كلاب ، پس عمر سعد خويش بود با امام عليه السّلام اما پاس قرابت نداشت و قطع رحم كرد امام عليه السّلام نيز او را نفرين كرد به قطع رحم ، يعنى قصاص و تلافى آن كه خدا او را به مجازات آن برساند نظير « من اعتدى عليكم فاعتدوا عليه به مثل ما اعتدى عليكم » و گرنه خداوند قطع رحم نمىكند چون با كسى خويشى ندارد . و گاهى در عربى نام چيزى را بر ثمره و نتيجهء آن اطلاق مىكنند چنان كه باران را بر گياه ؛ در اينجا نيز خدا رحمت را قطع كند يعنى به جزاى قطع رحم تو را عذاب كند .\r\n[ 3 
  ] سوره آل عمران ، آيه 34 و 33 .\r\n[ 4 
  ] بر وزن كتف .\r\n","page_name":" 262 ","page_number":262},
  {"content":"\r\n\r\nو روايت شده است كه : با تشنگى صد و بيست مرد بكشت .\r\n( 1 ) ( مناقب ) هفتاد مبارز بينداخت و نزد پدر بازگشت زخمهاى بسيار به دو رسيده .\r\n( ملهوف و محمد بن ابى طالب ) گفت : اى پدر تشنگى مرا كشت و سنگينى آهن تاب از من ببرد آيا شربت آبى هست ( محمد بن ابى طالب ) تا بر دفاع دشمن قوّت يابم ؟ ! [ 1 
  ] ( ملهوف ) حسين عليه السّلام بگريست و گفت : وا غوثاه يا بنىّ اى پسرك من اندكى جنگ كن به زودى جدّ خويش را ديدار كنى و او جامى پر به تو نوشاند كه ديگر تشنه نشوى . ( محمد بن ابى طالب ) روايت شده است كه : حسين عليه السّلام گفت : اى فرزند زبان خود را نزديك آور پس زبان او را در دهان گرفت و بمكيد و انگشترى به دو داد كه نگين در دهان نه و گفت : به جنگ دشمن بازگرد كه اميدوارم پيش از شام جدّ تو جامى پر به تو بنوشاند كه ديگر تشنه نشوى ، او بازمىگشت و مىگفت :\r\n الحرب قد بانت لها الحقايق * و ظهرت من بعدها مصادق\r\nو اللّه ربّ العرش لا نفارق * جموعكم او تغمد البوارق \r\nجنگ است كه گوهر مردان را آشكار مىكند و درستى دعاوى پس از جنگ روشن مىگردد ، به خداى پروردگار عرش كه از اين دسته‌هاى سپاه جدا نمىشويم مگر تيغها در نيام برود . و همچنان كار زار مىكرد تا كشتگان او به دويست تن رسيد .\r\n( ارشاد ) و اهل كوفه از كشتن وى پرهيز مىكردند .\r\n( ارشاد و طبرى ) پس مرّة بن منقذ بن نعمان العبدى اللّيثى او را بديد و گفت : گناه همهء عرب بر گردن من اگر اين جوان بر من گذرد و همين كار كند و من پدرش را به داغ او ننشانم پس بر او بگذشت و با شمشير مىتاخت ، مرّه را بر او بگرفت و بر او نيزه زد و او را بينداخت مردم گرد او بگرفتند و با شمشير او را پاره پاره كردند .\r\n( مناقب ) مرّة بن منقذ ناگهان نيزه بر پشت او فرو برد و مردم با شمشير بر او ريختند .\r\n( 2 ) ابو الفرج گويد : پىدرپى حمله مىكرد تا تيرى افكندند و در گلوى او آمد و بشكافت و على در خون خود بغلطيد و فرياد زد : يا أبتاه عليك السلام اى پدر خدا حافظ اين جدّ من رسول خدا صلّى اللّه عليه و آله و سلّم است تو را سلام مىرساند و مىگويد : بشتاب نزد ما آى ؛ و نعره كشيد و از دنيا\r\n\r\n\r\n","description":"","footnote":"\r\n[ 1 
  ] مؤلف : براى دفع استعجاب از آب خواستن على اكبر با آنكه مىدانست آب در آنجا موجود نيست از مدينة المعاجز حديثى نقل كرده است از ابى جعفر طبرى از عبيد اللّه بن الحرّ كه گفت : حسين بن على عليه السّلام را ديدم كه فرزندش على اكبر در غير موسم از او انگور خواست حسين عليه السّلام دست بر ستون مسجد زد و انگور و موز بيرون آورد و گفت : آنچه نزد خداست براى دوستانش بيش از اين است .\r\n","page_name":" 263 ","page_number":263},
  {"content":"\r\n\r\nرفت . و در بعضى مقاتل است كه منقذ بن مرّه عبدى ضربتى بر سر او زد كه بيفتاد و مردم با شمشير مىزدند پس دست در گردن اسب آورد و اسب او را سوى لشكر دشمن برد و آنها با شمشير او را ريزريز كردند وقتى روح به حنجر او رسيد به بانگ بلند گفت : اى پدر اين جدّ من پيغمبر صلّى اللّه عليه و آله و سلّم است كه جامى پر به من نوشانيد كه ديگر تشنه نشوم و مىگفت : العجل العجل : بشتاب بشتاب كه تو را جامى آماده است و اين ساعت آن را بنوشى .\r\n( 1 ) سيّد ( ره ) گفت : پس حسين عليه السّلام بيامد و بر سر او بايستاد روى بر روى او نهاد .\r\n( طبرى ) حميد بن مسلم گفت : آن روز اين سخن از حسين عليه السّلام شنيدم كه مىگفت : « قتل اللّه قوما قتلوك يا بنىّ ما اجرأهم على الرّحمن و على انتهاك حرمة الرّسول » : خدا بكشد آن گروهى را كه تو را كشتند چه دليرند بر خداوند رحمان و بر شكستن حرمت پيغمبر صلّى اللّه عليه و آله و سلّم .\r\n( ارشاد ) و اشك از ديدگانش روان گشت و گفت : « على الدّنيا بعدك العفا » : پس از تو خاك بر سر دنيا .\r\n( 2 ) و در روضة الصفا گويد : صداى آن حضرت به گريه بلند شد و كسى تا آن زمان صداى گريهء او را نشنيده بود .\r\nو در اين مقام جدّ من گويد :\r\n گلى كه جلوه‌گر از رخ هزار مينويش * زباد حادثه بنگر به خاك ره رويش\r\nز شاخسار امامت سپهر چيد گلى * كه بود باغ رسالت معطّر از بويش\r\nفكند چرخ به خاك سيه‌مهى كه مدام * صد آفتاب دميدى ز شام گيسويش\r\nز تيشهء ستم از پا در آمد آن سروى * كه جويبار دل مصطفى بدى خويش\r\nجمال وى چو به ميزان عدل سنجيدند * بجز رسول نديدند همترازويش\r\nفشاند خاك به فرق جهان و اهل جهان * به خاك و خون چو شه آغشته ديد گيسويش\r\nنه جز غبار گرفته تنى در آغوشش * نه غير تير نشسته كسى به پهلويش\r\nچو ديد چشم زره خونفشان به پيكر وى * هزار چشمهء خون شد روان زهر مويش\r\nسياه گشت چو شب روز روشنش در چشم * به خاك تيره چو ديد آفتاب سان رويش\r\nبه صد خروش چو چوگان عقاب در ميدان * كزان ميانه ربايد ز خصم چون گويش\r\nولى چه سود كه ابر بلا خدنگ جفا * همىفشاند چو باران بسر زهر سويش \r\nو در معراج المحبّة است :\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n سوى لشكرگه دشمن شدى تفت * ندانم كه كرا برد و كجا رفت\r\nهمىدانم كه چشم جان جانان * مقطّع گشت چون آيات قرآن\r\nچو رفت از دست شاه عشق دلبند * دوان شد از پى گم گشته فرزند\r\nصف دشمن دريدى از چپ و راست * نواى الحذر از نينوا خاست\r\nعقابى ديد ناگه پر شكسته * على افتاده زين از هم گسسته\r\nسرى بىافسر و فرقى دريده * به جانان بسته جان از خود بريده\r\nفرود آمد ز زين آن با جلالت * چو پيغمبر ز معراج رسالت\r\nبگفت با آن چكيده جان عشقش * پس از تو خاك بر دنيا و عيشش \r\n( 1 ) در آن زيارت كه از حضرت صادق عليه السّلام مروى است گويد : « بابى انت و امّى من مذبوح و مقتول من غير جرم دبابى انت و امّى من دمك المرتقى الى حبيب اللّه و بابى انت و امّى من مقدّم بين يدىّ ابيك يحتسبك و يبكى عليك محترقا عليك قلبه يرفع دمك بكفّه الى عنان السّماء لا يرجع منه قطرة و لا تسكن عليك من ابيك زفرة » .\r\nو شيخ مفيد گفت : زينب خواهر سيد الشهداء عليه السّلام شتابان بيرون آمد و فرياد مىزد : يا اخيّاه و يا بن اخيّاه و آمد تا خويش را بر او افكند حسين او را بگرفت و به خيمه بازگردانيد و جوانان را فرمود : برادر خويش را برداريد و ببريد .\r\n( طبرى و ابو الفرج ) پس او را از مصرع برداشتند و نزديك خيمه‌اى كه جلوى آن كارزار مىكردند نهادند .\r\nو جدّ من آخوند ملّا غلامحسين گويد :\r\n چو آفتاب بر آمد ز خيمه خورشيدى * كه آفتاب نمىديد هيچ‌گه رويش\r\nز داغ سرو قدى موكنان و مويه كنان * بسان فاخته هر سو خروش كوكويش \r\n( 2 ) مؤلف گويد : كلام علماء در اوّل شهيد از اهل بيت مختلف است كه على اكبر بود يا عبد اللّه بن مسلم بن عقيل و آنچه ما ذكر كرديم و اول على را گفتيم اصحّ است . و ابو جعفر طبرى و ابن اثير و ابو الفرج اصفهانى و ابو حنيفهء دينورى و شيخ مفيد و سيد بن طاوس و ديگران همين قول را برگزيدند و در آن زيارت مشتمل بر اسامى شهدا وارد است : « السّلام عليك يا اوّل قتيل من نسل خير سليل » .\r\nو مترجم گويد : پيغمبر صلّى اللّه عليه و آله و سلّم در غزوات هر كس را اخصّ به او بود پيشتر به جنگ\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمىفرستاد چنان كه امير المؤمنين در نهج البلاغه فرموده است : براى رفع تهمت و تأسّى ديگران در جان باختن ؛ و اين بر خلاف روش ملوك ديگر است كه نزديكان خويش را از معركه دور مىدارند ، در كربلا نيز امام عليه السّلام فرزند بزرگتر خود را كه اعزّ مردم بود بر وى ، در راه خدا داد و جهاد فرمود تا شهادت بر ديگران ناگوار نباشد .\r\n( 1 ) و مؤلف گويد : قول شيخ اجلّ نجم الدين جعفر بن نما كه گويد : چون كسى با او نماند مگر اقل از اهل بيت او على بن الحسين عليه السّلام بيرون آمد ، ضعيف است . و شايد مقصود وى همان است كه ديگران گفته‌اند هر چند سياق كلام وى را بر آن حمل نتوان كرد و در سنّ او نيز اختلافى عظيم است .\r\nمحمد بن شهر آشوب و محمد بن ابى طالب موسوى گفتند : هيجده‌ساله بود . و شيخ مفيد گفت : نوزده سال داشت و بنابراين ، از برادرش امام زين العابدين عليه السّلام بسال خردتر بود .\r\nو بعضى گويند : بيست و پنج سال و غير آن هم گفته‌اند و او بزرگتر بود از امام زين العابدين عليه السّلام و اين اشهر است .\r\nو ابو الفرج سنّ او را ذكر نكرده است و همين گويد : به عهد خلافت عثمان متولّد گشت .\r\nو اينكه علّامه مجلسى گويد : ابو الفرج و محمد بن ابى طالب سنّ او را هيجده سال گفته‌اند او خود بهتر داند و ما در مقاتل الطالبيين ابو الفرج نيافتيم .\r\n( 2 ) شيخ بزرگوار فقيه محمد بن ادريس حلّى در سرائر در آخر كتاب حجّ گويد كه : اگر زيارت ابى عبد اللّه عليه السّلام باشد بايد فرزندش على اكبر هم زيارت شود . و مادرش ليلى بنت ابى مرّة بن عروة بن مسعود ثقفى است اول قتيل آل ابى طالب در جنگ يوم الطفّ و او در امارت عثمان متولّد شد و از جدّش على بن ابى طالب عليه السّلام روايت كرد و شعرا او را مدح گفته‌اند .\r\nاز ابى عبيده و خلف احمر روايت است كه اين ابيات را در مدح على اكبر بن الحسين عليه السّلام گفته‌اند آنكه در كربلا به شهادت رسيد :\r\n لم تر عين نظرت مثله * من محتف يمشى و لا ناعل\r\nيغلى بنيّ [ 1 
  ] اللّحم حتّى اذا * انضج لم يغل على الآكل \r\n\r\n\r\n","description":"","footnote":"\r\n[ 1 
  ] بنىّ بكسر باء و فتح نون و تشديد ياء مكسور در آخر آن همزه تسهيل شده و نىء بر وزن سيّد به معنى نيم‌پز است باء حرف جرّ بر آن در آمده و معنى اشعار اين است : هيچ ديدهء بينا مانند او نديده است نه كسى كه پاى برهنه راه رود و نه كفش پوشيده . گوشت نيم‌پز را مىجوشاند تا وقتى كه نيك پخته شود در حضور خورنده نجوشد ( اين وصف جود و بخشش اوست كه پيش از آمدن مهمان خوراك او را پخته و آماده مىكند تا چون بيايد به انتظار پختن ننشيند و به خاييدن ناپخته از خوردن نماند ) چنان بود كه چون آتش او براى طبخ افروخته شود آن را كريمانه بر ملا برافروزد كه بيچاره فقير آتش را ببيند و هم آن مرد تنها و بىكس در ميان قبيله ، مقصودم پسر ليلى است خداوند روزى و بخشش پسر زنى پاك گوهر گرانمايه ( يعنى مادرش بانويى بزرگ زاده و شريف است ) دنيا را بر دين نمىگزيند و حق را به باطل نمىفروشد .\r\n","page_name":" 266 ","page_number":266},
  {"content":"\r\n\r\n كان اذا شبّت له ناره * يوقدها بالشّرف الكامل\r\nكيما يراها بائس مرسل * او فرد حىّ ليس بالآهل\r\nاعنى ابن ليلى ذا السّدى و النّدى * اعنى ابن بنت الحسب الفاضل\r\nلا يؤثر الدّنيا على دينه * و لا يبيع الحقّ بالباطل \r\n( 1 ) و شيخ مفيد ( ره ) در كتاب ارشاد گويد : آن على كه در يوم الطّف شهيد شد اصغر بود از امام زين العابدين و امام عليه السّلام بزرگتر بود از وى و مادرش امّ ولد بود مسمّاة بشاه زنان دختر كسرى يزد گرد .\r\nمحمد بن ادريس گويد : در اين باب رجوع به اهل اين فن كه علماى نسب و سير و تواريخ و اخبارند مانند زبير بن بكّار اولى است . و جماعتى از آنان را نام برده است و گويد : اينها همه اتّفاق كرده‌اند كه على اكبر در كربلا شهيد شد و ايشان در اين فنّ بيناترند . كلام ابن ادريس به انجام رسيد و در اين ميدان سوارى چون او بايد كه اين راز را آشكار كند و حقيقت را شكفته بگويد .\r\nمترجم گويد : آنها كه ابن ادريس در كتاب سرائر نام برده است و گفته‌اند على شهيد بزرگتر از امام زين العابدين عليه السّلام بود اينانند : زبير بن بكّار در كتاب انساب قريش و ابو الفرج اصفهانى و بلادرى و مزنى صاحب كتاب لباب اخبار الخلفاء و عمرى نسّابه در كتاب مجدى و صاحب كتاب زواجر و مواعظ و ابن قتيبه در معارف و ابن جرير طبرى و ابن ابى الازهر در تاريخ خود و ابو حنيفهء دينورى در اخبار الطوّال و صاحب كتاب فاخر از اماميّه و ابو على بن همّام در كتاب انوار در تاريخ اهل بيت و ده تن از اينها از غير اماميه و از اهل سنّتند . و از اين كلام واضح مىشود كه اگر كسى در فنّ خود بصير و ماهر و موثّق باشد هر چند از اهل سنّت بود ابن ادريس قول او را بر قول عالم شيعى كه بدان مرتبه بصيرت و مهارت نباشد مرجّح مىشمارد و چنان كه بعض جهّال مىپندارند مطلقا روايات اهل سنت در تواريخ و سير مردود نيست .\r\nو اكثر مطالب مقاتل را علماى شيعه مانند مفيد و ابن طاووس و ابن شهر آشوب و ديگران از كتب اهل سنت روايت كرده‌اند مانند زبير بن بكّار و مدائنى و طبرى و دينورى و غير آنها و آنها هم بسيار از شيعه نقل كرده‌اند مانند كلبى و ابى مخنف و نصر بن مزاحم . و نيز محمد بن ادريس را در كتاب سرائر در اين باب كلامى است كه مؤلف نقل نكرده است ذكر آن خالى از فائدت نيست .\r\nابن ادريس گويد : « اىّ غضاضة تلحقنا و اىّ نقص يدخل على مذهبنا اذا كان المقتول عليّا الاكبر\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nو كان علىّ الاصغر الامام المعصوم بعد أبيه الحسين عليه السّلام فانّه كان لزين العابدين عليه السّلام يوم الطّفّ ثلاث و عشرون سنة و محمّد ولده الباقر حىّ له ثلاث سنين و اشهر ثمّ بعد ذلك كلّه فسيّدنا و مولانا علىّ بن أبي طالب كان أصغر ولد أبيه سنّا و لم ينقصه ذلك » .\r\nيعنى : « ما را چه زيان دارد و بر دين ما چه نقصى آرد اگر مقتول در كربلا على اكبر باشد و آن امام معصوم پس از پدرش على اصغر چون زين العابدين در يوم الطفّ بيست و سه‌ساله بود و امام محمد باقر سه سال و چند ماه داشت . و نيز سيد و مولاى ما على بن ابى طالب عليه السّلام خردترين فرزندان پدرش بود و از او چيزى نكاست » .\r\nمترجم گويد : آنچه به عقل ثابت است و در علم كلام محقّق و از ضروريات مذهب ماست و آن است كه در هر زمان حجّتى بايد عالم به احكام الهى معصوم از معاصى و سهو و خطا اما بزرگتر بودن در سنّ از برادران عقلا شرط نيست و به نقل متواتر ثابت نشده است و اخبار آحاد در اصول دين حجّت نيست . و نيز گوييم عبد اللّه افطح سنّا بزرگتر بود از امام موسى بن جعفر عليه السّلام .\r\nو هم مؤيّد اكبر بودن على شهيد است آن ابيات كه در مدح او آورديم ؛ چون دور مىنمايد كه شاعر عرب با قلّت معرفت دربارهء ولايت ائمّه عليهم السّلام آن مدايح را دربارهء كودكى هيجده‌ساله بگويد .\r\n( 1 ) و هم ابو الفرج از مغيره روايت كرده است كه معاويه از ندماى خود پرسيد : شايسته‌ترين مردم براى خلافت كيست ؟ گفتند : تو . گفت : نه على بن الحسين بن على عليه السّلام به اين امر اولى است كه جدّ او رسول خدا صلّى اللّه عليه و آله و سلّم است و در او است شجاعت بنى هاشم و سخاى بنى اميّه و ناز و زيبايى ثقيف و اين كلام را معاويه دربارهء كودك هيجده‌ساله نگويد .\r\nو باز از بعض روايات آشكار مىگردد كه على اكبر را اهل و فرزند بود از شيخ كلينى از على بن ابراهيم قمى از پدرش از احمد بن محمد بن ابى نصر بزنطى ( رض ) از حضرت رضا عليه السّلام روايت شده است كه گفت : پرسيدم آن حضرت را از اين مسأله كه مردى زنى را به عقد خود آورد و امّ پدر آن زن را نيز عقد كند فرمود : باكى نيست گفتم : به ما حديثى رسيده است از پدرت عليه السّلام كه على بن الحسين عليهما السّلام ( يعنى امام زين العابدين ) دختر حسن بن على عليهما السّلام را عقد كرد با امّ ولد حسن عليه السّلام با هم و مردى از اصحاب ما از من خواست از تو بپرسم . آن حضرت فرمود : چنين نيست امام زين العابدين دختر امام حسن عليه السّلام را عقد كرد با امّ ولد على بن الحسين مقتول كه قبر او نزديك شماست .\r\nو حميرى به اسناد صحيح مانند اين روايت كرده است و در زيارت طولانى كه از ثمالى از\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nحضرت صادق عليه السّلام روايت شده است در زيارت على بن الحسين مقتول در طفّ گفته است :\r\nصلى اللّه عليك و على عترتك و اهل بيتك و آبائك و ابنائك .\r\nاما اينكه مادر او در كربلا بود يا نبود در اين باب چيزى نيافتم .\r\nمترجم گويد : ابو جعفر طبرى در منتخب ذيل المذيّل در تاريخ صحابه و تابعين گويد : مادر على آمنه بنت ابى مرّة بن عروة بن مسعود است و مادر آمنه دختر ابو سفيان . و حسّان بن ثابت در مديح مادر على اكبر گفته است :\r\n طافت بنا شمس النّهار و من راى * من النّاس شمسا بالعشاء تطوف\r\nابو امّها اوفى قريش بذمّة * و اعمامها امّا سألت ثقيف \r\nو بعضى اين دو بيت را به عمر بن ربيعه نسبت دهند و به جاى شمس النّهار شمس عشاء روايت كنند و هم او گفته است كه : على بن الحسين اكبر عقب نداشت .\r\nسنايى از على الاصغر امام زين العابدين عليه السّلام را خواست در حديقه كه گويد و صحيح گويد :\r\n على الاصغر ايستاده بپاى * و آن سگان ظلم را بداده رضاى \r\n( 1 )\r\n\r\nديگر از شهداى اهل بيت عليهم السّلام عبد اللّه بن مسلم بن عقيل ( رض ) است\r\nمحمّد بن ابى طالب گفت : اول كسى كه از اهل بيت سيد الشهداء عليه السّلام به مبارزت بيرون آمد عبد اللّه بن مسلم بن عقيل است و رجز مىخواند :\r\n اليوم القى مسلما و هو ابى * و فتية بادوا على دين النبىّ\r\nليسوا بقوم عرفوا بالكذب * لكن خيار و كرام النّسب \r\nپس كارزار كرد تا نود و هشت تن را در سه حمله بكشت . و عمرو بن صبيح صيداوى و اسد بن مالك در شهيد كردن او شريك شدند .\r\nو ابو الفرج گويد : مادرش رقيه دختر على بن ابى طالب است .\r\n( 2 ) شيخ مفيد و طبرى گفتند : مردى از همراهان عمر سعد كه او را عمرو بن صبيح مىگفتند بر عبد اللّه بن مسلم تيرى افكند و عبد اللّه دست بر پيشانى نهاد كه سپر تير شود پس تير دست او را سوراخ كرد و بر پيشانى بدوخت چنان كه نتوانست آن را جدا كند . پس مردى ديگر با نيزه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nآهنگ او كرد و سنان در دل او فرو برد و او را شهيد كرد - قدّس اللّه روحه - .\r\nابن اثير گويد : مختار سوى زيد بن رقاد حبانى فرستاد و اين زيد گفته بود من بر جوانى تيرى افكندم كه دست بر پيشانى نهاده بود و اين جوان عبد اللّه فرزند مسلم بن عقيل بود و چون من تير بر او افكندم گفت : بار خدايا اينان ما را اندك يافتند و خوار كردند آنان را بكش چنان كه ما را بكشتند ، آنگاه تيرى ديگر سوى آن جوان افكندم و زيد مىگفت : نزديك او رفتم وى را يافتم در گذشته پس آن تير كه بر شكم او زده بودم بيرون آوردم و آن تير ديگر را بجنبانيدم تا از پيشانى او بيرون آورم امّا پيكان آن در پيشانى بماند و چون اصحاب مختار آمدند تا او را دستگير كنند تيغ به دست بيرون آمد ابن كامل گفت : او را با شمشير و نيزه مزنيد و ليكن تير و سنگ بر او افكنيد چنان كردند از پاى در آمد و زنده بود گرفتند و همچنان زنده سوختندش .\r\n( 1 )\r\n\r\nديگر از شهداى اهل بيت عون بن عبد اللّه بن جعفر ( رض ) است\r\n( طبرى ) مردم از همه سوى آنها را فرو گرفتند و عبد اللّه بن قطبه طائى به نهانى بر عون بن عبد اللّه بن جعفر بن ابى طالب تاخت و او را شهيد كرد .\r\nو در مناقب است كه بيرون آمد و مىگفت :\r\n ان تنكرونى فانا ابن جعفر * شهيد صدق في الجنان ازهر\r\nيطير فيها بجناح اخضر * كفى بهذا شرفا في المحشر \r\nپس سه سوار و هيجده پياده را بكشت و عبد اللّه بن قطبهء طائى او را شهيد كرد .\r\nابو الفرج گفت : مادرش زينب عقيله [ 1 
  ] دختر على بن ابى طالب عليه السّلام و مادرش فاطمه - سلام اللّه عليها - دختر رسول خدا صلّى اللّه عليه و آله و سلّم است و سليمان بن قته در اين ابيات او را خواسته است :\r\n و اندبى ان بكيت عونا اخاه * ليس فيما ينوبهم بخذول\r\nفلعمرى لقد اصيب ذو و القربى * فبكّى على المصاب الطّويل \r\n( 2 ) مؤلف گويد : عبد اللّه بن جعفر دو پسر داشت عون نام يكى عون اكبر و ديگرى عون اصغر\r\n\r\n\r\n","description":"","footnote":"\r\n[ 1 
  ] عقيله در هر طايفه آن زن محترمه را گويند كه همه وى را به بزرگى و كرامت شناخته باشند و نزد او كوچكى كنند و زينب را عقيله بنى هاشم مىگفتند و من غالبا عقيله را مهين بانو ترجمه مىكنم .\r\n","page_name":" 270 ","page_number":270},
  {"content":"\r\n\r\nو يكى مادرش زينب عليها السّلام است و ديگرى جماعه ( جمانه ) دختر مسيّب بن نجبه فزارى و مورّخان را خلاف است در آنكه با حسين عليه السّلام كشته شد كدام است و چنان مىنمايد كه مقتول در طفّ عون اكبر فرزند زينب - سلام اللّه عليها - است و عون اصغر در حرّهء واقم كشته شد و او را مسرف بن عقبهء ملعون بكشت و اين را ابو الفرج گفته است .\r\n( 1 )\r\n\r\nديگر از شهداى اهل بيت محمّد بن عبد اللّه بن جعفر ( رض ) است\r\n( طبرى ) و عامر بن نهشل تيمى بر محمد بن عبد اللّه بن جعفر بن ابى طالب عليه السّلام تاخت و او را بكشت .\r\n( ابو الفرج ) مادرش خوصاء بنت حفص از بنى بكر بن وائل است و سليمان بن قته در اين اشعار او را خواست :\r\n و سمىّ النبىّ غودر فيهم * قد علوه بصارم مصقول\r\nفاذا ما بكيت عينى فجودى * بدموع تسيل كلّ مسيل \r\nو در مناقب است كه او بيرون آمد به جنگ و مىخواند :\r\n اشكوا الى اللّه من العدوان * فعال قوم في الرّدى عميان\r\nقد بدّلوا معالم القرآن * و محكم التّنزيل و التّبيان\r\nو اظهروا الكفر مع الطّغيان \r\nپس ده نفر را بكشت و عامر بن نهشل تيمى او را شهيد كرد . و ابو الفرج گفته است كه : پس از او برادر پدر و مادرى او عبيد الله بن جعفر شهيد شد و روايت شده است كه : عبيد الله مذكور را بشر بن حويطر قانصى شهيد كرد .\r\n( 2 )\r\n\r\nديگر عبد الرحمن بن عقيل است\r\n( طبرى و كامل ) عثمان بن خالد بن جهنى و بشر بن سوط همدانى قانصى بر عبد الرحمن بن عقيل بن ابى طالب تاختند و او را شهيد ساختند .\r\nو در مناقب است كه او رجز مىخواند :\r\n ابى عقيل فاعرفوا مكانى * من هاشم و هاشم اخوانى\r\nكهول صدق سادة الاقران * هذا حسين شامخ البنيان \r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو سيّد الشّيب مع الشّبّان پس هفده سوار را به خاك انداخت و عثمان بن خالد جهنى او را بكشت .\r\nو از تاريخ طبرى نقل است كه : مختار دو تن را دستگير كرد كه در خون عبد الرّحمن بن عقيل بن ابى طالب و ربودن جامه‌هاى او شريك بودند و اين دو در جبّانه كوفه بودند ، يعنى ميدان يا قبرستان و گردن آنها را بزد و جثه‌شان را به آتش بسوخت - لعنة اللّه عليهما -\r\n( 1 )\r\n\r\nديگر جعفر بن عقيل ( رض )\r\nمادر او ام الثّغر بنت عامر از بنى كلاب است و بعضى گويند : مادرش خوصاء بنت عمر بن عامر كلابى است به جنگ بيرون شد و مىگفت :\r\n انا الغلام الابطحىّ الطّالبي * من معشر في هاشم من غالب\r\nو نحن حقا سادة النّوائب * هذا حسين اطيب الأطايب \r\n( طبرى ابو الفرج و كامل ) پس عبد اللّه بن عزرة خثعمى تيرى بر او افكند و او را بكشت ( مناقب ) و او دو تن بكشت و به قول ديگر پانزده سوار و بشر بن سوط همدانى او را شهيد كرد .\r\n( 2 )\r\n\r\nو عبد اللّه اكبر ابن عقيل\r\nمادرش امّ ولد است و قاتل وى چنان كه از مدائنى نقل شده عثمان بن خالد بن اشيم جهنى و مردى از همدان بود .\r\n\r\nو ديگر محمد بن مسلم بن عقيل\r\n( 3 ) مادرش امّ ولد بود و قاتل او ابو مرهم ازدى و لقيط بن اياس جهنى است به روايت ابى الفرج از ابى جعفر محمد بن على باقر عليهما السّلام .\r\n( 4 )\r\n\r\nديگر محمد بن ابى سعيد بن عقيل\r\nابو الفرج گفت : مادر او امّ ولد و به روايت مدائنى از ابى مخنف از سليمان بن ابى راشد از حميد بن مسلم قاتل او لقيط بن ياسر جهنى بود به تيرى كه بيفكند بر وى . و محمد بن على بن حمزه گفت كه : جعفر بن محمّد بن عقيل با وى كشته شد و هم گفت : شنيدم از مردى كه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمىگفت : وى در روز حرّه شهيد گشت .\r\n( 1 ) و ابو الفرج گفت : در كتاب انساب نديدم محمد بن عقيل را فرزندى جعفر نام . و نيز محمد بن على بن حمزه از عقيل بن عبد اللّه بن عقيل بن محمد بن عبد اللّه بن محمد بن عقيل بن ابى طالب روايت كرده است كه : على بن عقيل مادرش امّ ولد بود و در آن روز كشته شد پس همهء آنها كه روز طف از فرزندان ابى طالب كشته شدند بيست و دو تن بودند غير از آنها كه دربارهء آنها اختلاف است انتهى كلام ابى الفرج .\r\nو از كتاب معارف ابن قتيبه است كه : از فرزندان عقيل نه تن با حسين عليه السّلام بودند و كشته شدند و مسلم از همه دليرتر بود انتهى .\r\nمؤلف در حاشيه گويد : ابو سعيد بن عقيل كه فرزندش در كربلا شهيد شد همان است كه در مجلس معاويه با عبد اللّه بن زبير گفتگو كرد و او را مفحم ساخت . و چگونگى اين داستان را ابن ابى الحديد از ابى عثمان روايت كرده است گويد : حسن بن على عليه السّلام بر معاويه در آمد و عبد اللّه بن زبير نزد او بود و معاويه دوست داشت ميان مردان قريش خصومت افكند و مجادلت آنها را با هم بنگرد پس با امام حسن گفت : اى ابا محمد ! على عليه السّلام بزرگتر بود به سال يا زبير ؟\r\nحسن عليه السّلام فرمود : سال آنان به يكديگر نزديك بود و على عليه السّلام اندكى بزرگتر بود از زبير - رحم اللّه عليا - . ابن زبير گفت : رحم اللّه زبيرا ابو سعيد بن عقيل آنجا بود گفت : اى عبد اللّه آيا از اينكه كسى بر پدرش رحمت فرستد آشفته و دلتنگ مىشوى ؟ ابن زبير گفت : من هم بر پدرم رحمت فرستادم . ابو سعيد گفت : آيا پندارى كه على عليه السّلام همانند و هم شأن زبير بود ؟ گفت :\r\nآنچه به عقل ما مىرسد و مىفهميم آن است كه هر دو از قريش بودند و هر دو مردم را سوى خويش خواندند و مدّعى خلافت شدند و مقصود ايشان انجام نگرفت . ابو سعيد گفت : اين سخن را بگذار و ديگر مانند اين كلام مگوى راست است كه على عليه السّلام و زبير از قريش بودند آيا منزلت على عليه السّلام در قريش و نزد رسول خدا صلّى اللّه عليه و آله و سلّم چنان است كه تو دانى و وقتى على عليه السّلام مردم را به خود خواند همه او را پيرو شدند خود صاحب امر بود اما زبير بكارى خواند كه صاحب آن زنى بود چون دو لشكر روبرو شدند بگريخت و پيش از آنكه حق غالب گردد و باطل از پاى در آيد پشت به رزم داد پس مردى او را دريافت در شأن كوچكتر از عضوى از اندام وى ، و گردن او ببريد و پوشش و جامهء او را برداشت و سر او را بياورد و على عليه السّلام با همان حشمت كه در زمان پسر عمش رسول خدا صلّى اللّه عليه و آله و سلّم وى را بود در كار خويش پاى استوار داشت .\r\nعبد اللّه بن زبير گفت : ابا سعيد اگر غير تو اين سخن گفتى دانستى كه من در جواب وى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nعاجز نمىمانم .\r\nابو سعيد گفت : « انّ الّذى تعرض به يرغب عنك » : آن كسى را كه پيش مىكشى از تو بيزار است ( مقصود وى اين است كه مىخواهى بگويى معاويه بر على عليه السّلام غالب آمد و ملك بستد و به وجود معاويه فخر كنى اما معاويه از تو بيزار است و غلبهء معاويه فخر زبير نمىشود ) .\r\nپس معاويه ابو سعيد را از گفتار بازداشت و آنها خاموش شدند و عايشه را خبر گفتگوى آنان برسيد وقتى ابو سعيد از نزديك سراى عايشه مىگذشت عايشه وى را آواز داد : يا ابا سعيد تو با خواهرزادهء من چنين و چنان گفتى ؟ ابو سعيد بدين سوى و آن سوى نگريست كسى را نديد گفت : شيطان تو را بيند اما تو او را نبينى عايشه بخنديد و گفت : « للّه ابو ك ما اذلق لسانك » چه تيززبانى !\r\n( 1 )\r\n\r\nشهادت قاسم بن الحسن بن على عليهم السّلام\r\nمادرش امّ ولد بود محمد بن ابى طالب گويد : چنين آمده است كه چون حسين عليه السّلام او را ديد به جنگ بيرون آمده در آغوشش گرفت و با هم گريستند چندان كه بيهوش شدند و پس از آن كه به هوش آمد از حسين عليه السّلام دستور جهاد خواست آن حضرت اذن نداد پس آن جوان بر دست و پاى عمّ افتاد و بوسه مىداد تا اذن گرفت و به جنگ بيرون آمد و اشك بر گونه‌هايش روان بود و مىگفت :\r\n ان تنكرونى فانا ابن الحسن * سبط النّبىّ المصطفى المؤتمن\r\nهذا حسين كالاسير المرتهن * بين اناس لاسقوا صوب المزن \r\nپس جنگى سخت پيوست چنان كه با خردى سى و پنج مرد بكشت . و در مناقب است كه اين رجز مىگفت :\r\n انّى انا القاسم من نسل علىّ * نحن و بيت اللّه اولى بالنّبىّ\r\nمن شمر ذى الجوشن او ابن الدّعىّ \r\nو در امالى صدوق است كه پس از او يعنى پس از على اكبر ، قاسم بن حسن به جنگ بيرون شد و مىگفت :\r\n لا تجزعى نفسى فكلّ فان * اليوم تلقين ذوى الجنان \r\nو سه تن از آنها بكشت آنگاه او را از اسب بيفكندند - رضوان اللّه عليه - و فتّال نيشابورى\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمانند اين گفته است .\r\n( 1 ) ( ابو الفرج ، ارشاد و طبرى ) از ابى مخنف از سليمان بن ابى راشد از حميد بن مسلم روايت كرده‌اند كه گفت : پسرى به جنگ ما بيرون آمد گويى رويش پارهء ماه بود شمشيرى در دست پيراهن و ازارى در بر و نعلين در پاى داشت كه بند يكى گسيخته بود فراموش نمىكنم كه آن نعل پاى چپ بود پس عمرو بن سعد بن نفيل ازدى - لعنه اللّه - گفت : به خدا سوگند كه بر او حمله كنم .\r\nمن گفتم : سبحان اللّه اين چه كار است كه تو خواهى كرد آن گروهى كه بر گرد وىاند وى را كفايت كنند . گفت : و اللّه بر وى حمله كنم پس حمله كرد و بتاخت ناگهان با شمشير بر آن جوان زد كه به روى افتاد و گفت : يا عمّاه . حميد بن مسلم گفت : پس حسين عليه السّلام سر برداشت و به دو تيز تيز نگريست [ 1 
  ] چنان كه باز سر بر مىدارد و تيز مىنگرد آنگاه مانند شير خشمگين حمله كرد و عمرو را با شمشير بزد عمرو دست را سپر كرد و حسين عليه السّلام دست او را از مرفق جدا ساخت .\r\n( ارشاد ) پس فريادى زد كه سپاهيان شنيدند و حسين عليه السّلام كنارى رفت [ 2 
  ] سواران اهل كوفه تاختند تا عمرو را از دست حسين عليه السّلام برهانند .\r\n( 2 ) ( ابو الفرج ) و چون سواران تاختند سينهء اسبان با عمرو برخورد و او بيفتاد و اسبان عمرو را لگدكوب كردند چيزى نگذشت [ 3 
  ] كه جان بداد لعنة اللّه و اخزاه . گرد فرو نشست حسين عليه السّلام را ديديم بر سر آن پسر ايستاده و او پاى بر زمين مىسود و حسين عليه السّلام مىگفت : دور باشند از رحمت اين قوم كه تو را كشتند و جدّ تو دشمن ايشان باد روز قيامت . آنگاه گفت : به خدا سوگند بر عمّ تو سخت گران آيد كه تو او را بخوانى و اجابت تو نكند يا اجابت او تو را سودى ندهد .\r\n\r\n\r\n","description":"","footnote":"\r\n[ 1 
  ] « جلى الحسين كما يجلى الصّقر » تجليه سر برداشتن و نگريستن است . مؤلف در منتهى الامال گويد : تعجيل كرد مانند عقابى كه از بلندى به زير آيد و ليكن تجليه به اين معنى نيامده است .\r\n[ 2 
  ] و عبارت ابى مخنف در تاريخ طبرى چنين است : « فضرب عمرا بالسّيف فاتّقاه بالسّاعد فاطنّها من لدن المرفق فصاح ثمّ تنحّى عنه » و بايد اين عبارت را چنين ترجمه كرد كه : حسين عليه السّلام شمشير بر عمرو زد و عمرو ساعد را سپر قرار داد پس ساعد او را از مرفق جدا كرد و عمرو فريادى زد و از امام عليه السّلام يا از قاسم دور شد . و از آنچه در متن گفتيم معلوم شد عمرو بن سعد پامال سمّ ستوران شد .\r\nامّا در جلاء العيون در ترجمهء اين داستان گفته است : آن طفل معصوم در زير سم اسبان مخالفان كوفته شد . و اين سهوى است از آن مرحوم در ترجمهء عبارت و معصوم از سهو نيست مگر پيغمبران و ائمّه عليهم السّلام و البته مترجم اين كتاب را هم سهو بسيار است كه از خوانندگان تقاضاى اصلاح دارم و بايد دانست كه نام اين مرد عمرو به فتح عين و سكون ميم است نه به ضمّ عين و فتح ميم و براى رفع اشتباه در حال رفع و جرّ آن را و او نويسند و در حال نصب بىواو براى اينكه عمر بضمّ عين غير منصرف است و بفتح عين منصرف و نوشتن يا ننوشتن الف تنوين خود رفع اشتباه مىكند .\r\n[ 3 
  ] « فلم يرم حتّى مات » گويند « ما رمت بالمكان » به كسر راء يعنى ما زلت به .\r\n","page_name":" 275 ","page_number":275},
  {"content":"\r\n\r\n( ملهوف ) امروز كينه جوى بسيار است و ياور اندك . پس او را برداشت بر سينهء خود و گويى اكنون مىنگرم دو پاى آن پسر بر زمين كشيده مىشد .\r\n( طبرى ) و حسين عليه السّلام سينهء او را بر سينهء خود نهاده بود حميد گفت : من با خود گفتم : آيا مىخواهد چه كند ؟ پس او را آورد و نزديك پسرش على بن الحسين عليه السّلام نهاد با كشتگان ديگر از اهل بيت خود كه برگرد او بودند پرسيدم اين پسر كيست ؟ گفتند : قاسم بن حسن بن على بن ابى طالب عليه السّلام .\r\n( 1 ) و روايت شده است كه : حسين عليه السّلام گفت : خدايا شمارهء اينها را برگير و آنها را پراكنده ساز و بكش و هيچ از آنها باقى نگذار و هرگز آنها را نيامرز . اى عموزادگان من شكيبايى نماييد اى اهل بيت من صبر كنيد كه بعد از امروز ذلّت و خوارى نبينيد هرگز .\r\nدر آن زيارت طويله كه سيد مرتضى علم الهدى - رضى اللّه عنه - خواند گفت : « السّلام على القاسم بن الحسن بن علىّ و رحمة اللّه و بركاته السّلام عليك يا بن حبيب اللّه السّلام عليك يا بن ريحانة رسول اللّه السّلام عليك من حبيب لم يقض من الدّنيا وطرا و لم يشف من اعداء اللّه صدرا حتّى عاجله الاجل وفاته الامل فهنيئا لك يا حبيب رسول اللّه ما اسعد جدّك و افخر مجدك و احسن منقلبك » .\r\nمترجم گويد : ظاهرا اين زيارت انشاى خود سيد مرتضى ( ره ) است و خواندن ادعيه و زيارات كه از ائمّه عليهم السّلام وارد نيست جايز است مشروط به اينكه به نيّت ورود و خصوصيّت نباشد ؛ يعنى خواننده بداند از ائمّه عليهم السّلام وارد نيست و با همين قصد قرائت كند چنان كه صدوق ( ره ) در كتاب من لا يحضره الفقيه زيارتى براى حضرت فاطمهء زهرا عليها السّلام نقل كرده است و گويد : اين انشاى خود من است و زيارت مأثور براى آن حضرت نيافتم و هر محدّثى كه زيارت يا دعايى غير مأثور در كتاب خود نقل كند بايد صريحا بگويد از امام نيست تا تدليس نشود و تدليس از گناهان كبيره است كه موجب اضلال مىگردد و اگر صريح گفت اضلال نيست .\r\nو بايد دانست حسن بن حسن عليه السّلام معروف به حسن مثنى نيز در كربلا بود شيخ مفيد در ارشاد گويد : حسن بن حسن عليه السّلام با عمّش حسين عليه السّلام در طفّ بود و چون حسين عليه السّلام به شهادت رسيد و اهل بيت او اسير شدند اسماء بن خارجه او را از ميان اسرا بر بود و گفت : به خدا قسم دست كسى به پسر خوله نمىرسد ( و خوله بنت منظور مادر او فزارى بود و با اسماء بن خارجه فزارى از يك قبيله بودند و اينكه بعضى گويند : اسماء خال حسن مثنى بود به معنى حقيقى كلمه صحيح نيست . )\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nعمر بن سعد گفت : خواهرزاده ابى حسّان را به خود واگذاريد . و بعضى گويند : حسن ، زخمى خطرناك داشت ( قد اشفى منه بمعنى خطرناك است نه شفا يافتن ) .\r\nو روايت شده است كه : حسن بن حسن از عمّ خويش يكى از دو دختر او سكينه و فاطمه را خواستگارى كرد ، حسين عليه السّلام فرمود : هر يك را كه بيشتر دوست دارى اختيار كن . حسن شرم كرد و جواب نداد . حسين عليه السّلام فرمود : من براى تو فاطمه را اختيار كردم كه به مادرم فاطمهء بنت رسول اللّه صلّى اللّه عليه و آله و سلّم شبيه‌تر است انتهى كلام المفيد .\r\nمترجم گويد : تزويج يا زفاف حسن مثنى و فاطمه در همان ايام خروج امام عليه السّلام از مدينه يا در راه ميان مدينه و كربلا بوده است و فاطمه در كربلا نو عروس بود براى آنكه همان اوقات بالغه گرديده و نه سالش تمام شده بود چون مادرش امّ اسحاق بنت طلحه زوجهء امام حسن عليه السّلام بود و امام حسن عليه السّلام در ماه صفر سال پنجاهم به شهادت رسيد و امّ اسحاق پس از گذشتن عدّه به عقد امام حسين عليه السّلام در آمد . البته تولّد فاطمه پيش از ربيع الثانى سال 51 نبوده است .\r\nپس وجود فاطمهء نو عروس در كربلا قابل شك و ترديد نيست و اگر زوجهء قاسم نبود زوجهء حسن مثنّى بود و اگر تزويج قاسم به طورى كه مشهور است صحيح باشد بايد يكى از دو احتمال را قبول كرد اول اينكه حضرت سيد الشهداء عليه السّلام دخترى ديگر داشت فاطمه نام غير از آنكه به عقد حسن مثنّى در آورده بود چون مسلّم نيست كه دختر آن حضرت منحصر به سكينه و فاطمه بوده است .\r\nو در كشف الغمّه گويد : چهار دختر داشت سكينه و فاطمه و زينب و چهارمى را نام نبرده است .\r\nو ابن شهر آشوب گويد : سه دختر داشت .\r\nدوم آنكه دخترى كه به قاسم تزويج كرد نام ديگر داشت و به غلط و اشتباه بعضى روات فاطمه گفته‌اند .\r\nو اگر تزويج حضرت قاسم را صحيح ندانيم بايد بگوييم همان تزويج حسن مثنّى با قاسم اشتباه شده است مثلا يكى از روات در كتابى قصّهء فاطمهء نو عروس را با تازه داماد كه پسر امام حسن عليه السّلام بود خوانده است و در ذهن خود پسر امام حسن عليه السّلام را منطبق با قاسم دانسته همانطور نقل كرده است .\r\nبه نظر ما هيچ علّتى ندارد كه تزويج قاسم را انكار كنيم ؛ چون ملّا حسين كاشفى در روضة الشهداء نقل كرده است و او مردى جامع و عالم و متبحّر بود در شهر هرات مىزيست معاصر با صاحب روضة الصفا و امير على شير وزير علم دوست و آن قدر كتب ادب و تواريخ و وسائل\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nكه آن وقت در هرات بود در هيچ زمان در هيچ شهر فراهم نشد از غايت حرص و ولهى كه وزير مزبور به علوم مخصوصا به تواريخ داشت و به همين موجب روضة الصفا را براى او نوشتند . و اينكه گويند : تزويج در آن گير و دار بعيد مىنمايد صحيح نيست ؛ چون مصالح اعمال ائمّه معصومين براى ما معلوم نيست .\r\nو اگر كسى گويد : كاشفى سنّى بوده است گوييم : اولا سنّى بودن او معلوم نيست . و ثانيا همهء علماى ما از سنّيان روايت كنند چنان كه شيخ مفيد از مدائنى و زبير بن بكّار و طبرى و غير ايشان روايت كرد و ابن شهر آشوب از روايات غالب اهل سنّت در مناقب آورده است . و همچنين ابو مخنف و هشام بن محمد كلبى كه در عهد ائمّه عليه السّلام بودند از سنّيان بلكه از افراد لشكر عبيد الله روايت كردند . و اگر روايت از اهل سنّت جائز نبود اين همه علما در غير مورد احتجاج اين همه اخبار روايت نمىكردند . باز به سياقت كتاب بازگرديم .\r\nدر بحار است كه : پس از كشته شدن قاسم بن الحسن عبيد الله به جنگ بيرون آمد و مىگفت :\r\n ان تنكرونى فانا ابن حيدره * ضرغام آجام و ليث قسوره\r\nعلى الأعادى مثل ريح صرصرة \r\nپس چهارده مرد بكشت و او را هانى بن ثبيت خضرمى به شهادت رسانيد و رويش سياه شد .\r\nو ابو الفرج گويد : ابو جعفر باقر عليه السّلام مىگفت : حرملة بن كاهل اسدى او را بكشت .\r\nمؤلف گويد : داستان شهادت او را در ضمن شهادت امام عليه السّلام بياوريم .\r\n( 1 )\r\n\r\nديگر از شهداء ابو بكر بن حسن بن على بن ابى طالب عليه السّلام است\r\nمادرش امّ ولد بود و او برادر ابوينى قاسم بن حسن عليه السّلام است .\r\nابو الفرج به اسناد خود از مدائنى از ابى مخنف از سليمان بن ابى راشد روايت كرده است كه :\r\nعبد اللّه بن عقبه غنوى او را بكشت و سليمان بن قته او را خواست در اين بيت :\r\n و عند غنّى قطرة من دمائنا * و في اسد اخرى تعدّ و تذكر \r\nو ابو الفرج گويد : ابو بكر پيش از برادرش قاسم به شهادت رسيد . و ليكن طبرى و جزرى و شيخ مفيد پس از قاسم ذكر او كرده‌اند .\r\nو مترجم گويد : مورّخين قديم - چنان كه سابقا گذشت - نظرى به ترتيب و مقدّم و مؤخّر\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nنداشتند و تقديم و تأخير فقط در ذكر است .\r\n( 1 )\r\n\r\nشهادت اولاد امير المؤمنين عليه السّلام\r\n( ارشاد ) چون عبّاس بن على عليه السّلام بسيارى كشتگان اهل بيت بديد با برادران مادرى خود عبد اللّه و جعفر و عثمان گفت : اى فرزندان مادر من پيش رويد تا من اخلاص شما را در راه خدا و رسول صلّى اللّه عليه و آله و سلّم ببينم شما را فرزند نيست ( تا غم فرزند خوريد ) پس عبد اللّه پيشتر رفت و كارزارى صعب كرد او و هانى بن شبيث حضرمى دو ضربت ردّ و بدل كردند و هانى او را بكشت . و در مناقب اين رجز براى او ذكر شده است :\r\n انا ابن ذى النّجدة و الافضال * ذاك علىّ الخير ذو الفعال\r\nسيف رسول اللّه ذو النّكال * فى كلّ يوم ظاهر الاحوال \r\nو ابو الفرج روايت كرد كه : او آن روز بيست و پنج‌ساله بود پس از وى جعفر بن على پيش سپاه رفت . و در مناقب گويد : اين رجز مىخواند :\r\n انّى انا جعفر ذو المعالى * ابن علىّ الخير ذى النّوال\r\nذاك الوصىّ ذو السّنا و الوالى * حسبى لعمّى شرفا و خالى\r\nاحمى حسينا ذا النّدى المفضال \r\n( 2 ) ( ارشاد . طبرى . ابو الفرج ) هانى بن شبيث به روى تاخت و او را بكشت . و ابو الفرج از ابى جعفر محمد بن على عليه السّلام روايت كرده است كه : خولى بن يزيد اصبحى جعفر بن على عليه السّلام را شهيد كرد .\r\nو ابن شهر آشوب گويد كه : خولى بن يزيد اصبحى تير بر شقيقه يا چشم او افكند . ( مترجم گويد : خولى به ضمّ خاء غلط است و صحيح آن به فتح خاء و فتح واو و تشديد ياء است بر وزن جدلىّ ) .\r\nو عثمان بن على عليه السّلام به مبارزت بيرون آمد و مىگفت :\r\n انّى انا عثمان ذو المفاخر * شيخى علىّ ذو الفعال الظّاهر\r\nهذا حسين سيّد الاخاير * و سيّد الصّغار و الاكابر \r\nو بيست و يك‌ساله بود و راهى را كه دو برادر برفتند او نيز برفت .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nو ابو الفرج روايت كرده است كه : خولى بن يزيد بر او تيرى افكند و از پاى در انداختش .\r\nو در مناقب گويد كه : تيرى بر پهلوى او نشست و از اسب بيفتاد پس مردى از بنى ابان بن دارم بر او تاخت و او را شهيد ساخت و سر او برگرفت .\r\nمؤلف گويد : از على عليه السّلام روايت شده است كه فرمود : من او را به نام برادرم عثمان بن مظعون ناميدم .\r\nمترجم گويد : اين حديث دلالت بر آن ندارد كه ناميدن ائمه عليهم السّلام اولاد خود را به نام خلفاء جايز نيست ؛ چون امير المؤمنين عليه السّلام هم ابو بكر داشت و هم عمرو هم عثمان .\r\n( 1 )\r\n\r\nديگر از شهداء محمد اصغر بن على عليه السّلام است\r\nمادرش ام ولد بود و مردى از بنى ابان بن دارم تيرى بر او افكند و او را بكشت و سرش را برداشت .\r\n( 2 )\r\n\r\nديگر ابو بكر بن على بن ابى طالب عليه السّلام است\r\nمادرش ليلى بنت مسعود بن خالد است و مردى از همدان او را شهيد كرد .\r\nو از مداينى روايت شده است كه : او را در جويى كشته يافتند و معلوم نشد قاتل او كه بوده است .\r\nو در مناقب گويد : ابو بكر بن على عليه السّلام به مبارزت آمد و مىگفت :\r\n شيخى علىّ ذو الفخار الاطول * من هاشم الخير الكريم المفضل\r\nهذا حسين ابن النّبىّ المرسل * عنه نحامى بالحسام المصقل\r\nتفديه نفسى منى اخ مبجّل \r\nو جنگ پيوست تا رجز بن بدر جحفى ( كذا ) و گويند : عقبه غنوى او را شهيد كرد .\r\nو در مناقب است كه : پس از وى عمر بن على عليه السّلام به مبارزت آمد و اين رجز مىخواند :\r\n خلّوا عداة اللّه خلّوا عن عمر * خلّوا عن اللّيث الحصور المكفهرّ\r\nيضربكم بسيفه و لا يفرّ * يا زجر يا زجر تدان من عمر \r\nو زجر قاتل برادر خود را بكشت آنگاه داخل هنگامهء جنگ شد .\r\nمؤلف گويد : مشهور بين اهل تاريخ اين است كه عمر با برادرش به كربلا نيامد .\r\nو مترجم گويد : اين رجز را به اندكى اختلاف طبرى از شمر بن ذى الجوشن نقل كرده است\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nو مصرع اول اين است :\r\nخلّوا عداة اللّه خلّوا عن شمر ( 1 ) صاحب عمدة الطّالب گويد : عمر بن على عليه السّلام با برادرش به كوفه نرفت و آن روايت كه وى در كربلا حاضر بود صحيح نيست بلكه در نسع در گذشت هفتاد و پنج يا هفتاد و هفت‌ساله .\r\nابو الفرج گفت : محمد بن على بن حمزه گفته است كه : ابراهيم بن على بن ابى طالب عليه السّلام آن روز به شهادت رسيد و من در هيچ‌يك از كتب انساب نام ابراهيم را نيافتم .\r\nسيّد ( ره ) گفت : مصنّف كتاب مصابيح روايت كرده است كه : حسن بن حسن عليه السّلام معروف به مثنّى در آن روز پيش عمّش جنگ كرد و هفده تن بكشت و هيجده زخم به دو رسيد و بيفتاد پس خالوى او اسماء بن خارجه او را برداشت و به كوفه برد و علاج كرد تا بهتر شد آنگاه او را به مدينه روانه كرد .\r\nو در بحار است و هم از مقتل خوارزمى روايت شده است كه : پسرى از سراپرده بيرون آمد ترسان و دو گوشوار مرواريد در گوش داشت به راست و چپ مىنگريست و دو گوشواره او لرزان بودند پس هانى بن بعيث بر او حمله كرد و او را بكشت شهربانو به دو مىنگريست و از غايت دهشت چيزى گفتن نمىتوانست و زبانش بند آمده بود .\r\nو مؤلّف در حاشيه گفته است : اين شهر بانويه مادر امام زين العابدين نيست ؛ چون او در ايّام ولادت فرزندش از دنيا رفت و در آخر كتاب به اين اشارتى خواهم كرد .\r\n( 2 ) ( طبرى ) از هشام كلبى از ابو الهذيل سكونى از هانى بن ثبيت حضرمى روايت كرده است كه ابو الهذيل گفت : هانى را در مجلس حضر ميان نشسته ديدم در زمان خالد بن عبد اللّه پيرى سالخورده بود مىگفت : من از آنها بودم كه در مقتل حسين عليه السّلام حاضر بودند ده مرد بوديم همه اسب سوار ناگاه پسرى از آل حسين عليه السّلام بيرون آمد چوبى از ستون‌هاى خيمه در دست داشت ازار و پيراهنى در بر ، ترسان بود به راست و چپ مىنگريست گويى اكنون مىبينم كه چون سر خويش مىگردانيد مرواريدهاى گوشواره‌اش مىلرزيد ناگاه مردى تازان بيامد تا نزديك او شد از روى اسب سوى او بگرديد و آن پسر را با شمشير دو نيمه كرد .\r\nهشام گفت سكونى گفت : كشندهء آن پسر خود هانى بود و نام خود را صريح نگفت و پوشيده داشت . و مؤلف به اين شعر تمثّل كرد :\r\n فلم تر عينى كالصّغار مصابهم * يقلّب اكباد الكبار على الجمر \r\nيعنى : ديدهء من نديد مانند كودكان كه مصيبتشان جگر بزرگان را به روى آتش مىگرداند\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو كباب مىكند .\r\nابو حنيفهء دينورى گفت گويند كه : چون عبّاس كثرت كشتگان بديد با برادران خود عبد اللّه و جعفر و عثمان گفت ( و اين برادران مادرشان امّ البنين عامريّه بود از آل وحيد ) : جانم فداى شما پيش رويد و از سالار خويش حمايت كنيد تا پيش روى آن جان دهيد ؛ پس همه با هم پيش رفتند و جلوى حسين عليه السّلام بايستادند به روى و گلو و سينه او را از دشمن حفظ مىكردند پس هانى بن ثويب حضرمى بر عبد اللّه بن على حمله كرد و او را بكشت آنگاه بر برادرش جعفر تاخت و او را نيز بكشت و يزيد اصبحى تيرى بر عثمان افكند و او را بكشت و سر او را جدا كرد و آن را نزد عمر سعد برد و گفت : انعام و پاداش مرا بده . گفت : انعام از امر خود طلب ، ( يعنى عبيد الله ) كه او پاداش تو را بدهد . اما عباس بن على عليه السّلام پيش روى حسين عليه السّلام ايستاده بود و نزديك او جهاد مىكرد و حسين عليه السّلام به هر سو مىگرديد با او بود تا كشته شد - رحمه اللّه - .\r\n( 1 )\r\n\r\nشهادت مولانا العبّاس بن امير المؤمنين عليه السّلام\r\nشيخ مفيد در ارشاد و طبرسى در اعلام الورى گويند : آن گروه بر حسين عليه السّلام بتاختند و بر سپاه او غالب گشتند و تشنگى بر حضرتش مستولى شد بر بند آب [ 1 
  ] بالا رفت و آهنگ فرات فرمود و برادرش عباس پيشاپيش او مىرفت ( غرض نهرى است كه از فرات جدا كرده بودند براى مزارع و گرنه از كربلا تا شطّ مسافت بسيار است ) پس سواران ابن سعد راه بر ايشان بگرفتند مردى از بنى دارم با آنها بود گفت : واى بر شما ميان او و فرات حايل شويد و مگذاريد بر آب دست يابد . حسين عليه السّلام گفت : خدايا او را تشنه گردان . دارمى خشمگين شد و تيرى افكند كه بر زير زنخ آن حضرت نشست و دست زير حنك بگرفت چنان كه هر دو دست از خون پر شد و آن را بريخت و گفت : خدايا سوى تو شكايت مىكنم از آنچه با پسر دختر پيغمبرت مىكنند پس به جاى خود بازگشت و تشنگى بر او سخت شده بود و مردم گرد عباس را بگرفتند و او را از حسين عليه السّلام جدا كردند پس تنها جنگ پيوست تا زخمهاى سنگين\r\n\r\n\r\n","description":"","footnote":"\r\n[ 1 
  ] در عبارت عربى به جاى بند آب ، مسناة است و ركب المسناة يعنى بر آن خاك توده كه براى جلوگيرى از آب بود بالا رفت .\r\nو از بعض كتب مانند ناسخ التواريخ معلوم مىشود كه : مسناة نام اسبى است اما اگر مدرك آن همين عبارت عربى باشد دلالت بر آن ندارد كه مسناة نام اسب است و اگر مدرك ديگر دارد ما نيافتيم .\r\nو در ناسخ التواريخ گويد : اسبى به نام ذو الجناح در كتب معتبره نيافتيم براى حضرت سيد الشهداء عليه السّلام همان مرتجز و مسناة مذكور است .\r\nو اين بنده مترجم گويد : معقول نيست كه اسبان اردوى امام عليه السّلام منحصر به دو اسب باشد البته اسبها بسيار داشتند . و ملّا حسين كاشفى كه نام اسب ذو الجناح را در روضة الشهداء آورده است كتاب تواريخ بسيار در دسترس خود داشت كه اكنون براى مادر اين زمان ميسر نيست چنان كه سابقا مرقوم آمد .\r\n","page_name":" 282 ","page_number":282},
  {"content":"\r\n\r\nوى را رسيد و از حركت فرو ماند و به شهادت فائز گشت و قاتل او زيد بن ورقاء حنفى ( رقاد جنبى ظ ) و حكيم بن طفيل سنبسى بود .\r\nو سيد قريب همين روايت آورده است .\r\nو حسن بن على طبرسى روايت كرده است كه : مردى بر حسين عليه السّلام تيرى افكند و آن در پيشانى او بنشست عباس آن را بيرون آورد . و آنكه ذكر كرديم كه در زير زنخ آن حضرت بنشست مشهورتر است .\r\n( 1 ) طبرى از هشام از پدرش محمد بن سائب از قاسم بن اصبغ بن نباته ( بضمّ نون ) روايت كرده است از مردى كه حسين عليه السّلام را در عسكرش ديده بود و او براى قاسم حكايت كرد كه :\r\nچون سپاه حضرت ابى عبد اللّه عليه السّلام مغلوب شدند او خود بر بند آب بر آمد تا به فرات رود مردى از سپاه ابن سعد از بنى ابان بن دارم بر كسان خود بانگ زد : واى بر شما ميان حسين عليه السّلام و آب حائل شويد كه شيعه بر وى اجتماع نكنند . و خود اسب برانگيخت و مردم در پى او رفتند تا ميان او و آب فرات حائل شدند .\r\nحسين عليه السّلام گفت : خدايا او را تشنه گردان و آن مرد ابانى تيرى افكند كه زير زنخ حسين عليه السّلام بنشست آن حضرت تير بركند و دو دست زير آن گرفت تا از خون پر شد و گفت :\r\nخدايا سوى تو شكايت مىكنم از آنچه با پسر دختر پيغمبر تو مىكنند .\r\nراوى گفت : به خدا قسم ديرى نكشيد كه خداوند تشنگى بر وى مسلّط كرد و او هرگز سيراب نمىشد . قاسم بن اصبغ گفت : گاهى من خود از آنها بودم كه وى را پرستارى مىكرديم و رنج او سبك مىگردانيديم آب سرد برايش مىآوردند آميخته با شكر و طاسهاى پرشير و كوزه‌ها از آب و او مىگفت : آبم دهيد كه تشنگى مرا بكشت پس كوزه يا طاسى به او مىدادند كه يكى از آنها خانواده‌اى را سيراب مىكرد او مىآشاميد و چون از لب خود بر مىداشت اندكى بر پهلو مىافتاد بازمىگفت : واى بر شما مرا آب دهيد كه تشنگى مرا بكشت . به خدا قسم كه نگذشت مگر اندكى و شكمش مانند شكم شتر بر آمد و آماس كرد .\r\n( 2 ) مؤلف گويد : از كلام ابن نما معلوم مىشود كه نام اين مرد زرعه ( بضمّ زاء ) بن ابان بن دارم بود . گفت : روايت مىكنم به اسناد متّصل از قاسم بن اصبغ بن نباته گفت : حديث كرد براى من كسى كه حسين عليه السّلام را مشاهده كرده بود راه مسناة گرفته آهنگ فرات فرموده و عباس - قدّس اللّه روحه - پيش روى او بود و عبيد الله زياد به عمر بن سعد نوشته بود ميان حسين و ياران وى و آب فرات حايل شود كه از آن قطره‌اى نچشد پس عمرو بن حجّاج را با پانصد سوار بر شريعه فرستاد و حسين عليه السّلام را از آب بازداشت و عبد اللّه بن حصين ازدى بانگ زد : اى حسين نمىبينى\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nآب را مانند جگر آسمان ( يعنى كبود به رنگ ميان آسمان ) به خدا سوگند كه از آن نچشى تا تو و اصحابت تشنه جان دهيد .\r\nپس زرعة بن ابان بن دارم گفت : ميان او و آب مانع شويد و تيرى افكند زير زنخ امام عليه السّلام جاى گرفت آن حضرت گفت : خدايا او را از تشنگى بكش و هرگز وى را نيامرز . و براى آن حضرت شربتى آب آوردند خون از نوشيدن آب مانع آمد پس امام عليه السّلام خون را مىگرفت ( و يقول هكذا الى السّماء ) روى به آسمان همان كلام مىگفت :\r\n( خدايا او را از تشنگى بكش آه . و بعضى ترجمه كرده‌اند كه : خون را به آسمان مىپاشيد ) .\r\nو روايت مىكنم از شيخ عبد الصّمد از ابى الفرج عبد الرّحمن بن جوزى كه آن مرد ابانى پس از آن فرياد مىزد از گرمى و سوزش شكم و سردى پشت تا آخر آنچه از طبرى نقل كرديم .\r\n( 1 ) به داستان شهادت حضرت عباس ( قدس سره ) بن على عليه السّلام بازگرديم صاحب عمدة الطالب پس از ذكر فرزندان عباس ( قدس سره ) گويد : كنيت وى ابو الفضل بود و او را سقّا گفتند چون روز طف براى برادرش حسين عليه السّلام به طلب آب رفت و پيش از آنكه آب به دو رساند كشته شد و قبر او نزديك شريعه است همانجاى كه كشته شد و او بدان روز علمدار حسين عليه السّلام بود .\r\nو شيخ ابو نصر بخارى از مفضّل بن عمر روايت كرده است از امام صادق جعفر بن محمد عليهما السّلام كه : عمّ ما عباس با بصيرت و ثابت ايمان بود با ابى عبد اللّه عليه السّلام جهاد كرد و نيكو كفايت نمود تا كشته شد و خون عباس در قبيلهء بنى حنيفه است آنگاه كه كشته شد سى و چهار سال داشت و مادر او و عثمان و جعفر و عبد اللّه امّ البنين است بنت حزام بن خالد بن ربيعه .\r\nتا اينكه گويد : روايت كرده‌اند : عقيل نسّابه بود و به انساب و اخبار عرب دانا ، و امير المؤمنين عليه السّلام گفت : با وى در ميان قبايل عرب زنى جوى براى من زادهء دليران تا تزويج كنم و از او پسرى دلاور به وجود آيد . عقيل گفت : امّ البنين كلابيه را تزويج كن كه در همهء عرب دلاورتر از پدران وى نيست .\r\nپس امير المؤمنين عليه السّلام او را تزويج كرد و روز طف شمر بن ذى الجوشن كلابى عبّاس و برادران وى را خواست و گفت : خواهرزادگان من كجايند ؟ آنان پاسخ ندادند حسين عليه السّلام فرمود : او را اجابت كنيد اگر چه فاسق است امّا از خالوهاى شماست آمدند و گفتند : چه مىخواهى ؟ گفت : شما در امانيد به من پيونديد و خويش را به كشتن مدهيد . او را دشنام دادند\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو گفتند : چه زشتى تو و چه زشت است آن امان كه آورده‌اى آيا سرور و برادر خويش را رها كنيم به زينهار تو درآييم ؟ ! و او با هر سه برادرش در آن روز كشته شدند .\r\n( 1 ) و صدوق روايت كرده است در امالى از على بن الحسين عليهما السّلام در ضمن حديثى كه فرمود :\r\nخداى رحمت كند عباس را برادر خويش را برگزيد و كفايت فرانمود و جان خويش را فداى برادر كرد تا هر دو دست او جدا گشت و خداوند به جاى دستها دو بال وى را عطا فرمود كه با فرشتگان در بهشت پرواز كند چنان كه جعفر بن ابى طالب را و عبّاس را منزلتى است نزد خداى تعالى روز قيامت كه شهدا دريغ آن خورند .\r\nابو الفرج گفت : عباس بن على بن ابى طالب عليه السّلام كنيت او ابو الفضل بود و مادرش امّ البنين و او بزرگتر فرزند ام البنين بود و پس از برادران ابوينى خويش شهيد شد چون عباس فرزند داشت و آنها نداشتند آنها را پيش فرستاد تا كشته شدند وارث آنان به دو رسيد آنگاه خود كشته شد پس وارث همهء آنها عبيد الله بن عباس گشت و عمر بن على با او در ارث برادران خصومت كرد و به چيزى صلح كردند [ 1 
  ] .\r\n( 2 ) و جرمى بن ابى العلا گفت : از زبير شنيدم از عمّش حكايت مىكرد كه : فرزندان عباس او را سقّا مىناميدند و به ابو قربه مكنّى كرده بودند اما من ، ( يعنى جرمى بن ابى العلا ) گويم كه : از فرزندان عبّاس نديدم كسى كه وى را بدين لقب و كنيت خواند و نه از گذشتگان اولاد وى شنيدم كسى نقل كند همين زبير از عمّش حكايت كرده است .\r\nمترجم گويد : جرمى بن ابى العلا نامش احمد بن محمد بن اسحاق ابو عبد اللّه است و ابن نديم وى را در نحوييّن نام برده است و زبير مذكور ، زبير بن بكّار نسّابه و مورّخ معروف است قاضى مكه متوفّى 256 به سنّ 84 و عمّ او مصعب بن عبد اللّه نام داشت ، ابو الفرج گفت : و دربارهء عباس شاعر گفت :\r\n احقّ النّاس ان يبكى عليه * فتى ابكى الحسين بكربلاء\r\nاخوه و ابن والده علىّ * ابو الفضل المضرّح بالدّماء\r\nو من واساه لا يثنيه شىء * و جادله على عطش بماء \r\nو كميت دربارهء او گويد :\r\n\r\n\r\n","description":"","footnote":"\r\n[ 1 
  ] مترجم گويد : اگر كسى فرزند نداشته باشد ميراث او به برادر ابوينى مىرسد و برادر ابى محروم است مگر ابوينى موجود نباشد .\r\nابو الفرج و هر كس ديگر كه گفت : عباس براى ارث بردن فرزندان خود از برادرانش آنها را پيش فرستاد از گمان خود گفت و از راز دل او آگاه نبود .\r\n","page_name":" 285 ","page_number":285},
  {"content":"\r\n\r\n و أبو الفضل انّ ذكرهم الحلو * شفاء النّفوس من اسقام\r\nقتل الادعياء اذ قتلوه * اكرم الشّاربين صوب الغمام \r\n( 1 ) و عباس مردى زيبا و نيكو روى بود بر اسب بلند سوار مىشد پاى او بر زمين مىكشيد و او را قمر بنى هاشم مىگفتند و علمدار حسين عليه السّلام بود .\r\nآنگاه ابو الفرج به اسناده از جعفر بن محمد عليه السّلام روايت كرد كه : حسين بن على عليهما السّلام اصحاب خويش را آماده حرب ساخت و رايت را به عباس سپرد .\r\nو از ابى جعفر عليه السّلام روايت كرد كه : زيد بن رقاء جهنى [ 1 
  ] و حكيم بن طفيل طائى عباس را شهيد كردند .\r\nو مسندا از معاوية بن عمّار از امام جعفر صادق عليه السّلام روايت كرده است كه : ام البنين مادر اين چهار برادر به بقيع مىرفت و بر پسران خويش شيون مىكرد و زبان مىگرفت غم‌انگيزتر و سوزناكترين شيونى و مردم بر گرد او جمع مىشدند و شيون او مىشنيدند مروان هم مىآمد با مردم ديگر و زارى او مىشنيد و مىگريست .\r\nابن شهر آشوب در مناقب گويد : عبّاس سقّاى ماه بنى هاشم علمدار حسين عليه السّلام بود و از برادران مادرى خويش بزرگتر بود به طلب آب رفت بر او حمله كردند و او هم بر آنها تاخت و مىگفت :\r\n لا ارهب الموت اذ الموت زقا * حتّى أوارى في المصاليت لقا\r\nنفسى لنفس المصطفى الطّهر وقا * انّى انا العبّاس اغدو بالسّقا\r\nو لا اخاف الشرّ يوم الملتقى \r\nزقا ( به زاى نقطه دار ) : بانگ كرد . يعنى : از مرگ نمىترسم هنگامى كه بانگ زند ، تا وقتى كه ميان مردان كارآزموده افتاده و به خاك پوشيده شوم جان من وقايهء جان پاك مصطفى است من عبّاس هستم با مشگ مىآيم و روز نبرد از شرّ نمىترسم پس آنها را پراكنده ساخت و زيد بن ورقا جهنى از پشت خرما بنى كمين كرد و حكيم بن طفيل سنبسى ياور او گشت و شمشير به دست راست عباس زد و عباس تيغ به دست چپ گرفت و حمله كرد و رجز مىخواند :\r\n\r\n\r\n","description":"","footnote":"\r\n[ 1 
  ] در نسخى كه به صحّت آن اعتماد بيشتر است رقاد است چنان كه در بعض موارد همين كتاب گذشت و به جاى جهنى در بعض نسخ حنفى و در بعضى حنانى يا جعفى يا جحفى و غير آن است و در بعضى جنبى به جيم و نون و باء بر وزن فلس است و در چنين موارد آنكه غير مشهور است يعنى جنب ترجيح دارد ؛ زيرا كه غالبا ناسخ لفظ غير مأنوس‌تر تبديل مىكند و به همين جهت بسيار از علما در تراجيح خلاف اصل را ترجيح مىدهند نظير عبد اللّه ابن بقطر بباء يك نقطه كه غالبا به يقطر تصحيف مىكنند .\r\n","page_name":" 286 ","page_number":286},
  {"content":"\r\n\r\n و اللّه ان قطعتم يمينى * انّى احامى ابدا عن دينى\r\nو عن امام صادق اليقين * نجل النّبىّ الطّاهر الامين \r\n( 1 ) و كار زار كرد تا ضعف بر او مستولى گشت پس حكيم بن طفيل طائى از پشت درخت خرما كمين ساخت و بر دست چپ او زد عباس گفت :\r\n يا نفس لا تخشى من الكفّار * و ابشرى برحمة الجبّار\r\nمع النّبىّ السّيّد المختار * قد قطعوا ببغيهم يسارى\r\nفأصلهم يا ربّ حرّ النّار \r\nمعنى مصرع اخير اين است كه : اى پروردگار آنها را به گرمى آتش بسوزان . و صلا آتش است و اصلاء در آتش سوزانيدن .\r\nپس آن ملعون با گرز آهنين بر سر او كوفت و چون حسين او را بر كنار فرات بر زمين افتاده ديد بگريست و گفت :\r\n تعدّيتم يا شرّ قوم بفعلكم * و خالفتم قول النّبىّ محمّد\r\nاما كان خير الرّسل وصّاكم بنا * اما نحن من نسل النّبىّ المسدّد\r\nاما كانت الزّهراء امّى دونكم * اما كان من خير البريّة احمد\r\nلعنتم و اخزيتم بما قد جنيتم * فسوف تلاقوا حرّ نار توقد \r\n( 2 ) در بحار از بعض تأليفات اصحاب نقل كرده است كه عباس - رضى اللّه عنه - چون تنهايى خويش ديد نزد برادر آمد و گفت : اى برادر آيا رخصت هست به جهاد روم ؟ حسين عليه السّلام سخت بگريست و گفت : اى برادر تو علمدار منى و اگر بر وى لشكر من پراكنده شود .\r\nعباس گفت : سينه‌ام تنگ شد و از زندگى بيزار شدم و مىخواهم از اين منافقين خونخواهى كنم . حسين عليه السّلام فرمود : پس براى اين كودكان اندكى آب به دست آور پس عباس برفت و وعظ گفت و تحذير كرد سودى نبخشيد سوى برادر آمد و خبر بازگفت و شنيد كودكان فرياد مىزنند : العطش العطش ! پس بر اسب خويش نشست و نيزه و مشگ برداشت و آهنگ فرات كرد پس چهار هزار نفر گرد او بگرفتند و تير انداختند عباس آنها را متفرّق ساخت .\r\nو چنان كه در روايت آمده است هشتاد تن بكشت تا وارد نهر آب شد چون خواست كفى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nآب بنوشد يادى از تشنگى حسين عليه السّلام و اهل بيت او كرد و آب را بريخت و مشگ پر كرد و بر دوش راست گرفت و روى به جانب خيمه كرد راه بر او بگرفتند و از هر طرف بر وى احاطه كردند عباس با آنها كارزار كرد تا نوفل ارزق تيغى بر دست راست او زد و آن را ببريد پس مشگ به دوش چپ گرفت و نوفل ضربتى زد كه دست چپ آن حضرت نيز از مچ جدا گشت پس مشگ به دندان گرفت و تيرى بيامد و بر مشگ رسيد و آب آن را بريخت و تيرى ديگر آمد و به سينهء آن حضرت رسيد و از اسب بگرديد و فريادى زد و برادرش حسين عليه السّلام را بطلبيد چون حسين عليه السّلام بيامد ديد بر زمين افتاده است بگريست .\r\n( 1 ) مؤلف گويد : طريحى در كيفيت قتل آن حضرت - سلام اللّه عليه - گويد : مردى بر او حمله كرد و بگرزى آهنين بر فرق سر او زد كه سر او بشكافت و بر زمين افتاد فرياد مىزد : يا ابا عبد اللّه عليك منّى السّلام .\r\nمترجم گويد : اينكه از قول حضرت سيد الشهداء روايت كرده است : اگر تو بر وى لشكر من پراكنده مىشود دلالت دارد كه به ميدان رفتن حضرت ابى الفضل وقتى بود كه اغلب اصحاب كشته نشده بودند و اين بر خلاف روايت همه اهل سير و اخبار است و حق اين است كه وقتى عباس رفت و كشته شد لشكرى باقى نمانده بود ؛ و قاتل او را در اين روايت نوفل ازرق گفته است با آنكه موافق روايات صحيحه حكيم بن طفيل و زيد بن رقاد است و اين روايت از جهتى مانند دامادى حضرت قاسم است براى اينكه در كتب تواريخ معتبره كه در دست ماست هيچ‌يك از اين دو قصه مذكور نيست جز اينكه دامادى حضرت قاسم را ملّا حسين كاشفى ذكر كرده است و او مردى عالم و متتبّع بود و روايت آب آوردن حضرت عباس را مجلسى از يكى از تأليفات اصحاب كه نمىشناسيم نقل فرموده است .\r\nفرق بين دو قصّه اين است كه : مورّخين معتبر چيزى مخالف و مضادّ با دامادى او نقل نكرده‌اند غايت اينكه ساكت مانده‌اند امّا مطالب مخالف با اين حكايت حضرت عبّاس عليه السّلام بسيار نقل كرده‌اند چنان كه گذشت از شيخ مفيد و ابو الفرج و ابو مخنف و طبرى و ابو حنيفهء دينورى گويد : از حسين عليه السّلام جدا نمىشد و تا آخر با او بود جهاد مىكرد تا لشكر اعداء قهرا او را جدا كردند .\r\nچنان كه جمع بين روايات معتبره مورّخين و اين روايت نهايت تكلّف دارد مگر اينكه بگوييم چون كاشفى سنّى بوده است بايد روايت او مردود باشد و اين مرد مجهول شيعى بوده است و او صحيح گفته است و ما پيش از اين گفتيم همهء علماء در مقتل از اهل سنت روايت كرده‌اند و اين اخبار كه در ارشاد و ملهوف و مناقب ابن شهر آشوب و غير آن مىبينيم همه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمنقول از مداينى و زبير بن بكّار و طبرى و ابن اثير و امثال آنهاست و اگر از ابى مخنف و هشام بن محمد بن سائب كه شيعى بودند چيزى نقل كنند باز غالبا اينها از اهل سنّت بلكه از لشكريان ابن سعد كه در كربلا بودند نقل كرده‌اند و اگر بايد روايات اهل سنّت را ترك كرد بايد اكثر اخبار مقاتل را ترك كرد بلكه بايد تواريخ و تفاسير و غزوات و سير را دور انداخت حتّى تفسير مجمع البيان و تبيان را كه غالبا منقول از اهل سنّت است . و اگر مىتوان آنها را نقل كرد دامادى حضرت قاسم را كه ملّا حسين كاشفى نقل كرده است نيز مىتوان نقل كرد و حق آن است كه علماى ما در غير فقه و احكام اخبار اهل سنت را نيز روايت مىكردند و بر آنها اعتماد مىنمودند بلكه در فقه نيز گاهى به قرائن روايت اهل سنت را ترجيح مىدادند .\r\n( 1 ) ابن نما گويد كه : حكيم بن طفيل سنبسى جامه و سلاح عباس را برداشت او تير بر آن حضرت افكنده بود .\r\nدر بحار است گويند كه : چون عباس كشته شد حسين عليه السّلام فرمود : « الان انكسر ظهرى و قلّت حيلتى » اكنون پشت من شكست و چارهء من كم شد .\r\nدر معراج المحبّة اين ابيات در ذكر شهادت عباس نيكو گفته است :\r\n صف دشمن دريدى همچو كرباس * رسيد آنگاه بر بالين عباس\r\nبدامان برگرفت آنگه سرش را * همىبوييد خونين پيكرش را\r\nبر آورد از دل تفتيده آهى * كه سوزانيد از مه تا به ماهى\r\nبگفتش كاى سپهدار قبيله * ز مرگت مر مرا كم گشت حيله\r\nشكستى پشتم اى شمشاد قامت * نمىبايد درستى تا قيامت\r\nدريغ از بازوى زورآزمايت * دريغ از پنجهء خيبرگشايت\r\nدريغ از اهل بيت بىپناهم * دريغ از ياور و مير سپاهم \r\nمؤلف به مناسبت مواسات حضرت عباس عليه السّلام كلامى در وصف حضرت امير المؤمنين عليه السّلام و مواسات او با رسول خدا صلّى اللّه عليه و آله و سلّم از ابن ابى الحديد نقل كرده است .\r\n( 2 ) جاحظ در كتاب عثمانيه گفت : ابو بكر از آنها بود كه آزار مىكشيدند و شكنجه مىديدند در مكه پيش از هجرت و على بن ابى طالب عليه السّلام آسوده بود نه كسى در طلب او بود و نه او در طلب كسى .\r\nابو جعفر اسكافى در رد اين كلام گفت كه : ما به اخبار صحيح و حديث مسند معلوم كرده‌ايم كه على عليه السّلام آن روز كه به پيغمبر ايمان آورد بالغ بود و كامل به دل و زبان با مشركان\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nقريش مخاصمت مىكرد و بر آنها وجود او گران بود در حصار شعب او بود نه ابو بكر و در آن خلوات و تاريكيها ملازم رسول بود آن تلخيها را از ابى لهب و ابى جهل نوش مىكرد و در آتش مكاره مىسوخت و در هر رنج با پيغمبر خويش شريك بود بار سنگين بر دوش او بود و كار دشوار در عهدهء او .\r\nكيست كه شبانه پنهان و پوشيده از شعب بيرون مىآمد سوى بزرگان قريش مانند مطعم بن عدىّ و غير او هر كس كه ابو طالب مىفرستاد مىرفت و براى بنى هاشم بارهاى آرد و گندم را به پشت خود مىآورد با آن بيم كه از دشمنان چون ابى جهل و غير او داشت كه اگر بر وى دست مىيافتند خون او مىريختند آيا على عليه السّلام اين كار مىكرد يا ابو بكر ؟ حال خويش را على عليه السّلام در خطبهء مشهوره بازنموده است :\r\n« فتعاقدوا الّا يعاملونا و لا يناكحونا و اوقدت الحرب علينا نيرانها و اضطرّونا الى جبل و غير مؤمننا يرجو الثواب و كافرنا يحامى عن الاصل و لقد كانت القبائل كلّها اجتمعت عليهم و قطعوا عنهم المارة و الميرة فكانوا يتوقّعون الموت جوعا صباحا و مساء لا يرون وجها و لا فرجا قد اضمحلّ عزمهم و انقطع رجاءهم » .\r\nيعنى : « قريش با يكديگر پيمان بستند كه با معامله نكنند و زن بما ندهند و نگيرند و جنگ بر ما آتش افروخت و ما را به كوه و سنگلاخى ملجأ كردند مؤمن ما اميد ثواب الهى داشت و كافر ما پاس خويشى و نسب قبائل ديگر با آنان بودند خوار بار و فروشندگان آن را از كسان ما ببريدند بامداد و شام منتظر مرگ بودند نه اميد راهى و نه رويى به جايى عزم ايشان پريشان و اميدشان بريده » .\r\n( 1 ) ابو جعفر اسكافى گفت : شك نيست كه ابا عثمان جاحظ را و هم باطل از راه برده و گمان خطاء وى را از ثبات بر حق مانع آمده است و خذلان الهى موجب حيرت او شده و ندانسته و نسنجيده آن سخن گفت و پنداشت على عليه السّلام آزار نديد و سختى نكشيد تا روز بدر و از آن وقت زحمتهاى وى آغاز شد و حصار شعب را فراموش كرد كه ابو بكر آسوده بود هر چه مىخواست مىخورد و با هر كه مىخواست مىنشست آزاد و خوش با دل آرام و آسوده و على عليه السّلام سختيها را هموار مىكرد و رنجها مىكشيد گرسنه و تشنه بود و بامداد و شام منتظر كشته شدن براى اينكه او چاره‌انديش و كارگذار بود شايد اندك قوتى از شيوخ قريش و خردمندانشان پنهان براى بنى هاشم فراهم كند نيمه جانى از بنى هاشم كه در حصار بودند و پيغمبر صلّى اللّه عليه و آله و سلّم را محفوظ دارد و هيچ‌وقت از هجوم ناگهانى دشمن مانند ابو جهل بن هشام و\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nعقبة بن ابى معيط و وليد بن مغيره و عتبة بن ربيعه و غير ايشان از فراعنه و جبّاران قريش ايمن نبود و آن حضرت خويش را گرسنه مىداشت و رسول خدا صلّى اللّه عليه و آله و سلّم را سير مىكرد و خود تشنه مىماند و آب را به رسول خدا صلّى اللّه عليه و آله و سلّم مىنوشانيد و اگر بيمار مىشد او پرستار بود و چون تنها بود مايهء انس او بود . و ابو بكر از اينها دور بود از اين دردها چيزى نصيب او نمىشد و آسيبى به وى نمىرسيد و از اخبار آنان مجملى مىشنيد و مفصّل نمىدانست . سه سال چنين بودند معاملت و مناكحت با آنها ممنوع و با ايشان نشستن حرام ، گرفتار و محصور بودند و از بيرون آمدن از شعب و از هر كار ممنوع ، چگونه جاحظ اين فضيلت بىنظير را مهمل گذاشت و فراموش كرد انتهى .\r\nو شيخ ازرى در اين باره گفت :\r\n هذه من علاه احدى المعالى * و على هذه فقس ما سواها\r\nمن غدا منجدا له في حصار الشّعب * اذ جدّ من قريش جفاها\r\nيوم لم يرع للنّبىّ ذمام * و تواصت بقطعه قرباها\r\nفئة احدثت احاديث بغى * عجّل اللّه في حدوث بلاها\r\nففدا نفس احمد منه بالنّفس * و من هول كلّ بؤس وقاها\r\nكيف تنفكّ في الملمّات عنه * عصمة كان في القديم اخاها \r\n( 1 ) و در تأييد قول ابى جعفر اسكافى كه گفت : چون بيمار مىشد او پرستار بود ، ابن ابى الحديد از سلمان فارسى ( رض ) روايت كرده است كه : بامداد بر رسول خدا در آمدم يك روز پيش از اينكه رحلت كرد با من گفت : نمىپرسى كه دوش چه كشيدم از درد و بيدارى من و على عليه السّلام ؟ گفتم : يا رسول اللّه امشب من به جاى او با تو بيدار باشم . فرمود : نه او سزاوارتر است از تو به اين كار . بابى انت و امّى يا امير المؤمنين .\r\nصفىّ الدين حلّى گويد :\r\n انت سرّ النّبىّ و الصّنو و ابن العمّ * و الصّهر و الاخ المستجاد\r\nلو رأى مثلك النّبىّ لآخاه * و الّا فاخطأ الانتقاد\r\nبكم باهل النّبىّ و لم يكف * لكم خامسا سواه يزاد\r\nكنت نفسا له و عرسك و ابنا * ك لديه النّساء و الاولاد\r\nجلّ معناك ان يحيط به الشّعر * و يحصى صفاته النّقاد \r\n\r\n","description":"","footnote":"","page_name":" 291 ","page_number":291},
  {"content":"\r\n\r\nو اول قصيده اين است :\r\n جمعت في صفاتك الاضداد * فلهذا عزّت لك الانداد\r\nزاهد حاكم حليم شجاع * فاتك ناسك فقير جواد\r\nخلق تخجل النّسيم من اللّطف * و باس يذوب منه الجماد \r\nو مناسب اين مقام جد من مرحوم آخوند ملّا غلامحسين گويد : براى ذكر آن مرحوم و طلب مغفرت ثبت افتاد .\r\nدر استقبال قصيدهء سنائى گويد :\r\n خوش بود زين خاكدان تيره دل برداشتن * چشم جان روشن ز خاك كوى دلبر داشتن\r\nخاكدانى بيش نبود اين سراى شش درى * روبه‌آسا چند جا در كاخ شش در داشتن\r\nزين خراب آباد دل بگسل كه بايد مر تو را * روى دل زين شهر سوى شهر ديگر داشتن \r\nتا اينكه گويد :\r\n دين داور مهر حيدر مهر حيدر دين وى * دين داور كى توان بىمهر حيدر داشتن\r\nابلهى بنگر خران چند را در روزگار * ديده پوشى از مسيحا چشم بر خر داشتن\r\nبرتر از اين ابلهى چه بود بر داناى راز * مصطفى بگذاشتن بوجهل ابتر داشتن\r\nغول وانشناختن از خضر و ابليس از سروش * آدم و ابليس را همسنگ و همسر داشتن\r\nابلهى باشد حباب سست پى را در شنا * هم ترازو با نهنگ كوه پيكر داشتن\r\nآن خران را اين خران شايستهء مهرند و بس * مر خران را بايد از خر مهره زيور داشتن\r\nكو مگس را پرّ طوطى پشّه را فرّ هماى * يا خراطين را چو روح القدس شهپر داشتن \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n مهر حيدر را دل سلمان و بوذر هست جاى * كيست غير از گوهرى شايان گوهر داشتن \r\n( 1 )\r\n\r\nتذييل\r\nمؤلف فصلى در تعريف شجاعت آورده است نيكو و گويد : شجاعت دلاورى است و آن صفتى است نفسانى كه با چشم ديده نمىشود مگر آثار آن ، پس اگر كسى خواهد دلاورى مردى را بيازمايد بنگرد چون دشمن وى را فرو گرفت و مرگ از همه سوى روى آورد و چاره مسدود شد اگر بىتابى نمود و جزع كرد و گريختن خواست و ننگ گريز را بر جنگ و ستيز برگزيد از شجاعت بسى دور است و اگر پاى فشرد و بايستاد و شكيبايى نمود قعقعهء سلاح را زمزمهء مزامير ، و بانگ يلان را نغمهء طنابير انگاشت مرگ را به هيچ در نگرفت و اجل را در آغوش كشيد دلاور است چنان كه شاعر گفت :\r\n يلقى الرّماح بنحره فكأنّما * فى قلبه عود من الرّيحان\r\nو يرى السّيوف و صوت وقع حديدها * عرسا تجلّيها عليه غوان \r\nيعنى : به گلو پيش نيزه بازرود كه گويى شاخهء ريحان است و شمشير و بانگ آن در نظر وى عروسى است كه رامشگران براى او آورند .\r\nچون اين را دانستى تو را معلوم گرديد كه همهء ياران ابى عبد اللّه در شجاعت طاق بودند اما عباس بن على عليه السّلام يگانهء آفاق بود كه در ايمان استوارتر و بصيرت وى بيشتر بود و منزلتى داشت نزد خداى تعالى كه همهء شهدا غبطه خورند .\r\n( 2 ) مسعودى در مروج الذّهب گفته است كه : اصحاب بر ميمنه و ميسرهء لشكر امير المؤمنين عليه السّلام تاختند و آنان را از جاى كندند يكى از فرزندان عقيل نزديك آن حضرت آمد ديد سر بر قربوس زين نهاده و در خواب است گفت : يا عمّ ميمنه و ميسره در هم ريخت و شما همچنان در خوابيد . گفت : اى برادرزاده روز اجل عمّت معيّن است و از آن در نمىگذرد به خدا سوگند كه عمّت باك ندارد او به اختيار بر مرگ افتاد يا مرگ بر او بىاختيار .\r\nآنگاه سوى محمد حنفيّه فرستاد و او علمدار بود كه بر اين قوم بتاز ، محمد درنگ كرد و كندى نمود چون پيش روى او تيراندازان بود مىخواست تيرهاى آنها به آخر رسد و چون تير نماند بر آنها تازد پس على عليه السّلام نزديك او شد و گفت : چرا حمله نكردى ؟ جواب داد : چنين\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبينم كه هر كس پيش رود در پيش تير و نيزه رود اندكى درنگ مىكنم تا تير در تركش آنان نماند آنگاه بر آنها تازم . على عليه السّلام فرمود : در ميان نيزه‌ها بتاز كه بر تو سپرى است از مرگ .\r\n لا تحذرنّ فما يقيك حذار * ان كان حتفك ساقة المقدار\r\nو ارى الضّنين على الحمام بنفسه * لا بدّ ان يفنى و يبقى العار\r\nللضّيم في حسب الابىّ جراحة * هيهات يبلغ قعرها المسبار\r\nفاقذف بنفسك في المهالك انّما * خوف المنيّة ذلّة و صغار\r\nو الموت حيث تقصّفت سمر القنا * فوق المطهّم عزّة و فخار \r\n[ 1 
  ] ( 1 ) پس محمد حنفيّه بتاخت و ميان تير و نيزه‌ها بايستاد على عليه السّلام نزديك او آمد و با دستهء شمشير بر او بزد و گفت : رگى از مادر تو را دريافت و علم از او بگرفت و حمله كرد مردم هم با آن حضرت حمله كردند دشمنان مانند خاكستر كه باد سخت بر آن وزد پراكنده گشتند اين محمد بن حنفيّه پسر امير المؤمنين است كه خردمندتر و دلاورتر مردم بود به قول زهرى و جاحظ گفت كه : محمد بن حنفيّه همهء مردم آينده و رونده و شهرى و چادرنشين اعتراف دارند كه او يگانهء آن روزگار و مردان عصر بود كاملترين مردم بود و دلاورى او از نوشته‌هاى مورّخين و داستانها كه در جنگ جمل و صفّين روايت كرده‌اند آشكارا مىگردد [ 2 
  ] و همين او را كافى است كه علمدار امير المؤمنين بود اما با اين دلاورى و بزرگى در تاختن كندى نمود تا براى دشمن تير نماند و ليكن پدر و مادرم فداى عباس علمدار حسين عليه السّلام و پهلوان لشكر او .\r\n شاه جهان فضل ابو الفضل نامدار * تابنده آفتاب بلند آسمان عشق\r\nماهى چنان نتافت زاوج سپهر فضل * شاهى چنين نديد كس اندر جهان عشق\r\nبر باد شد ز غيرت او دودمان عقل * آباد كرد همّت او خاندان عشق \r\n( 2 ) يلى كه چون آهنگ فرات كرد چهار هزار تن موكّلان آب بر وى تاختند و بر او تير باريدند\r\n\r\n\r\n","description":"","footnote":"\r\n[ 1 
  ] يعنى : نترس كه ترس نگاهدار تو نيست اگر مرگ تو مقدّر شده باشد مىبينم آن را كه از بذل جان دريغ مىكند البته نابود مىشود و ننگ براى او مىماند گوهر مردان غيرتمند را خوارى كشيدن زخمى است عميق كه ميل جرّاحان به ته آن زخم نمىرسد . پس خويشتن را در خطرها بيفكن كه ترس از مرگ ذلّت و زبونى است اما مرگ زير نيزه‌هاى شكسته و بر اسب فربه مايهء ناز و فخر است .\r\n[ 2 
  ] روايت است كه : روزى محمد حنفيّه در صفّين بين صفّين آمد و به اهل شام اشارت كرد و گفت : « اخسئوا يا ذربة النّفاق و حشو النار و حصب جهنّم عن البدر الزّاهر و القمر الباهر و النّجم الثّاقب و السّنان النّافذ و الشّهاب المنير و الصّراط المستقيم و البحر الخضيم العليم من قبل ان نطمسو وجوها فردّها على ادبارها و تلعنهم كما لعنّا السّبت ؟ و كان امر اللّه مفعولا » الى آخر آنچه در فضائل پدر خويش گفت چنان كه فريقين اعتراف به فضل او كردند .\r\nو من بندهء مترجم چون ديد لطف و فصاحت آن در عين عبارت عربى است آن را بعينه آوردم .\r\n","page_name":" 294 ","page_number":294},
  {"content":"\r\n\r\nمانند كوه در برابر باد استوار بايستاد و مىگفت :\r\nلا ارهب الموت اذ الموت زقا\r\n مرگ اگر مرد است گو پيش من آى * تا در آغوشش بگيرم تنگ تنگ\r\nمن از آن عمرى ستانم جاودان * آن زمن دلقى ستاند رنگ رنگ \r\n( 1 ) و پيش از اين بگذشت كه : اصحاب حسين عليه السّلام هرگاه دشمن بر ايشان احاطه مىكرد عباس مىتاخت و آنان را مىرهانيد و دانستى كه خويش را سپر برادر كرد هر جا برادرش بود . بابى انت و امّى يا ابا الفضل .\r\n كم من كمىّ في الهياج تركته * يهوى لفيه مجدّلا مقتولا\r\nجلّلت مفرق رأسه ذا رونق * عضب المهزّة صارما مصقولا \r\nچه بسيار پهلوان را كه روز نبرد كشته و به خاك و خون آغشته گذاشتى به دهن بر زمين افكنده از تارك او نيام ساختى براى تيغ جوهر دار تيز گذار برّان پرداخته و درخشان خود .\r\nو اين ابيات معروف را از قصيدهء ازريه در رثاى او بياوريم :\r\n اللّه اكبر اىّ بدر خرّ عن * افق الهداية فاستشاط ظلامها\r\nفمن المعزىّ السّبط سبط محمّد * بفتى له الاشراف طأطأ هامها\r\nو اخ كريم لم يخنه بمشهد * حيث السّراة كبابها اقدامها\r\nتاللّه لا انسى ابن فاطم اذ جلا * عنه العجاجة يسبكّر قتامها\r\nمن بعد ان حطم الوشيج و ثلّمت * بيض الصّفاح و نكّست اعلامها\r\nحتّى اذا حمّ البلاء و انّما * ابرى القضاء جرت به اقلامها\r\nوافى به نحو المخيّم حاملا * من شاهقى علياء عزّ مرامها\r\nو هوى عليه ما هنالك قائلا * اليوم بان عن اليمين حسامها\r\nاليوم سار عن الكتائب كبشها * اليوم غاب عن الصّلاة امامها\r\nاليوم آل الى التّفرّق جمعنا * اليوم حلّ على البنود نظامها\r\nاليوم نامت اعين بك لم تنم * و تسهّدت اخرى فعزّ منامها\r\nأ شقيق روحى هل تراك علمت إذ * غودرت و انثالت عليك لئامها\r\nان خلت طبّقت السّماء على الثّرى * او دكدكت فوق الرّبى اعلامها\r\nلكن اهان الخطب عندك انّنى * بك لاحق امر مضى علّامها \r\n\r\n","description":"","footnote":"","page_name":" 295 ","page_number":295},
  {"content":"\r\n\r\nبراى سهولت ترجمه هر بيت را با شمارهء آن آورديم تا هر كس ترجمهء هر بيت را خواهد آسان بيابد :\r\n( 1 ) 1 . اللّه اكبر چه ماه تمامى از افق هدايت فرو افتاد و تاريكى غالب گشت .\r\n2 . كيست كه دلدارى دهد نوادهء محمد را در مرگ جوان مردى كه همه سروران را پيش او سر فرود آمد .\r\n3 . برادر بزرگوارى كه در هيچ ميدان آوردگاه بىوفايى ننمود آنجايى كه قدم بزرگان آنها را بلغزاند .\r\n4 . به خدا سوگند كه فراموش نمىكنم فرزند فاطمه را وقتى كه گرد و غبار فرو بنشست گردى كه برانگيخته شده بود .\r\n5 . بعد از اينكه نيزه بشكست و تيغهاى درخشان خرد گرديد و علمها سرنگون شد .\r\n6 . تا وقتى بلا نازل گرديد و آنچه قضا بدان رفته بود قلم آن را جارى كرد ( و عباس شهيد شد ) .\r\n7 . او را روى به خرگاه آورد از بلندى جايى كه رسيدن و آهنگ آن دشوار بود .\r\n8 . خود را به روى افكند و گفت : امروز شمشير از دست من جدا شد .\r\n9 . امروز پهلوان لشكر دور شد از آن و امام نماز به نماز حاضر نگشت .\r\n10 . امروز جمعيّت ما به پريشانى گراييد و امروز نظام فوجها گسيخته شد .\r\n11 . امروز خوابيد چشمهايى كه از ترس تو نمىخوابيد و چشمهاى ديگرى بيدار ماند و خواب براى آنها دشوار گشت .\r\n12 . اى پيوند جان من هيچ دانستى كه وقتى افتادى و فرومايگان و دونان بر تو ريختند .\r\n13 . من پنداشتم آسمان بر زمين افتاد و كوههاى روى زمين از هم ريخت .\r\n14 . ليكن كار دشوار را آسان مىگرداند اينكه من به زودى به تو خواهم پيوست حكم پروردگار دانا اين است .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n( 1 )\r\n\r\nفصل بيست و دوم\r\nدر شهادت سيّدنا ابى عبد اللّه الحسين المظلوم عليه السّلام و طفل شيرخوار و عبد اللّه بن الحسن عليه السّلام اين فصلى است كه سرشك از ديدگان مىبارد و اندوه را تازه مىكند آتش غم را در دل مؤمن افروخته مىگرداند والى اللّه المشتكى و هو المستعان .\r\nدر بعض مقاتل روايت شده است كه : حسين عليه السّلام چون هفتاد و دو تن از خاندان و كسان خويش را كشته ديد روى به جانب خيمه كرد و گفت : « يا سكينه يا فاطمه يا زينب يا امّ كلثوم عليكنّ منّى السّلام » . پس سكينه فرياد زد : « يا ابة استسلمت للموت ؟ » آيا تن به مرگ دادى و دل بر رحيل نهادى ؟ فرمود : چگونه تن به مرگ ندهد كسى كه يار و ياورى ندارد . گفت : « ردّنا الى حرم جدّنا » : ما را به حرم جدّمان بازگردان . گفت : « هيهات لو ترك القطا لنام » : اگر مرغ قطا را به حال خود گذارند مىخوابد ( مثل است و قطا مرغى است فارسى آن اسفرود و در تركى به باغرىقره معروف است يعنى آغوش سياه ) پس زنان آواز در هم انداختند و حسين عليه السّلام آنها را خاموش گردانيد .\r\n( 2 ) و در همان مقتل است كه روى به امّ كلثوم كرد و گفت : اى خواهر « اوصيك بنفسك خيرا » يعنى : وصيت مىكنم كه خويشتن را نيكو بدارى و من به جنگ اين لشكر مىروم . پس سكينه فرياد كنان نزد او آمد و امام حسين عليه السّلام سكينه را بسيار دوست داشت او را به سينه چسبانيد و اشك او پاك كرد و گفت :\r\n سيطول بعدى يا سكينه فاعلمى * منك البكاء اذ الحمام دهانى\r\nلا تحرقى قلبى بدمعك حسرة * مادام منّى الرّوح في جثمانى\r\nفاذا قتلت فانت اولى بالّذى * تاتينه يا خيرة النّسوان \r\n\r\n","description":"","footnote":"","page_name":" 297 ","page_number":297},
  {"content":"\r\n\r\nيعنى : اى سكينه بدان كه گريهء تو پس از آنكه مرگ من برسد بسيار خواهد كشيد . دل مرا به سرشك خويش مسوزان به افسوس تا جان در تن من است و چون كشته شوم تو اولى هستى به بدن من كه البتّه نزد آن آيى اى برگزيدهء زنان ( اين شعر اعمّ از اينكه از زبان خود امام يا ديگرى از زبان امام عليه السّلام گفته باشد مصداق دارد چون سكينه عمر طولانى يافت و دير بماند و برگزيده زنان بود در كمال شرف و ادب و بزرگى مانند او نيامد خانه‌اش مجمع اهل فضل و شعر بود و همه از وى توقّع انعام وصلت داشتند و براى زيارت او از شهرهاى دور سفر مىكردند ) .\r\n( 1 ) از ابى جعفر باقر عليه السّلام روايت است كه : چون وقت شهادت حضرت حسين بن على عليهما السّلام برسيد دختر بزرگ خود فاطمه را بخواند و نامهء پيچيده‌اى به او داد و وصيّتى زبانى هم با او فرمود و على بن الحسين عليه السّلام مبطون بود لا يرون الّا انّه لما به معتقد بودند او در گرو همان رنجورى است كه دارد يعنى اميد بهبودى او نداشتند پس فاطمه آن نوشته را به على بن الحسين عليه السّلام تسليم كرد و پس از آن به ما رسيد .\r\nمترجم گويد : مردم اميد بهبودى او نداشتند بدين جهت بصيغهء جمع آورد و گرنه خود امام عليه السّلام مىدانست كه وصىّ او على بن الحسين است و اسامى ائمّهء اثنى عشر - سلام اللّه عليهم - از پيش براى آنان معلوم بود .\r\nو در دو كتاب حديث اهل سنّت صحيح بخارى و صحيح مسلم به روايات مختلف از پيغمبر اكرم عليه السّلام روايت كرده‌اند كه فرمود : دوازده امام پس از آن حضرت خواهد بود و اين دوازده امام خلفاى اهل سنّت نيستند ؛ زيرا كه خلفاى آنها بيش از دوازده بودند .\r\nو اين حديث روايت شيعه نيست و از احاديث ضعيف نيست و بخارى و مسلم هر دو پيش از ولادت امام دوازدهم از دنيا رفتند و به هر حال دوازده امام از پيش معلوم بود و سيّد الشهداء عليه السّلام احتمال رحلت على عليه السّلام را نمىداد .\r\nو در اثبات الوصيّة مسعودى است كه : على بن الحسين عليهما السّلام را حاضر كرد و او بيمار بود و اسم اعظم [ 1 
  ] و مواريث پيغمبران را به او موهبت كرد و گفت كه علوم و صحف و مصاحف و\r\n\r\n\r\n","description":"","footnote":"\r\n[ 1 
  ] اسم اعظم لفظ نيست بلكه ساير اسما نيز و آنچه ما بر زبان مىآوريم اسم الاسم است به روايت كافى و دعوت خداوند به اسم اعظم يا اسم ديگر به آن است كه داعى در آن اسم فانى شود و چون فانى در آن شد خاصيت اسم در او ظاهر گردد و دعا مستجاب گردد .\r\nو در دعاى سمات است : « باسمك الّذى اذا دعيت به على مغالق ابو اب السّماء للفتح بالرّحمة انفتحت » الى غير ذلك . و اسم اعظم داراى خاصيّت همه اسماء است كه ائمّه عليهم السّلام وقتى بدان اسم خدا را مىخواند و بدان متحقّق مىشدند هر معجزه اظهار مىكردند از مرده زنده كردن و شفا دادن بيماران و خرق قواعد طبيعت و همان مىشد كه مىخواستند و آن از اسرار امامت بود كه كيفيت آن بر ما مجهول است و اصليّت آن معلوم زيرا كه ما نسبت به حقيقت ولايت چنانيم كه عامى نسبت به معنى اجتهاد و همچنان كه تعريف اجتهاد براى عوام ممكن نيست ولايت براى ما همچنان است .\r\n","page_name":" 298 ","page_number":298},
  {"content":"\r\n\r\nسلاح نزد امّ سلمه - رضى اللّه عنها - است و امّ سلمه را فرموده است كه آن امانت را به اهلش بازگرداند .\r\nو در همان كتاب است از خديجه دختر امام محمد تقى عليه السّلام كه در ظاهر خواهر خويش زينب را وصىّ گردانيد براى آنكه امامت على بن الحسين عليه السّلام پوشيده باشد براى تقيّه و حفظ وى .\r\n( 1 ) و قطب راوندى در كتاب دعوات از زين العابدين عليه السّلام روايت كرده است كه : پدرم در آن روز خونين كه كشته شد مرا به سينه چسبانيد و مىگفت : اى فرزند از من اين دعا فراگير كه فاطمه به من آموخت و او از رسول خدا و او از جبرئيل - صلوات اللّه عليهم - فرا گرفته بود در هر حاجت و مهم و مصائب كه پيش آيد و امر عظيم دشوار بگوى :\r\n« بحقّ يس و القرآن الحكيم و بحقّ طه و القرآن العظيم يا من يقدر على حوائج السّائلين يا من يعلم ما في الضّمير يا منفّسا عن المكروبين يا مفرّجا عن المغمومين يا راحم الشّيخ الكبير يا رازق الطّفل الصّغير يا من لا يحتاج الى التّفسير صلّ على محمّد و آل محمّد و افعل بى كذا و كذا » .\r\nمؤلف گويد : دعاى ديگر از آن حضرت نقل كرديم در ضمن نقل وقايع صبح عاشورا و دعاى سيّمى نيز از آن حضرت در اين روز روايت شده است و آن را شيخ طوسى در مصباح المتهجّدين در اعمال روز سيّم شعبان نقل كرده است كه گويد : پس از آن دعاى حسين عليه السّلام را بخوان و آن دعايى است كه آن حضرت روز عاشورا خواند .\r\n( 2 ) و در روايت كفعمى اين آخر دعاى او است در روز طفّ : اللّهمّ انت متعالى المكان الخ ، و در بحار شهادت آن پسرى كه از خيمه بيرون آمد نقل كرد پس از آن گفت : آنگاه حسين عليه السّلام به جانب راست نگريست كس نديد و روى به جانب چپ كرد كس نديد پس على بن الحسين عليهما السّلام بيرون آمد بيمار بود شمشير برداشتن نمىتوانست و امّ كلثوم از پشت فرياد مىزد : اى فرزند بازگرد . گفت : عمّه بگذار پيش روى فرزند پيغمبر جهاد كنم . حسين عليه السّلام فرمود : اى امّ كلثوم او را بگير تا زمين خالى از نسل آل محمد نماند .\r\nمترجم گويد : اين حديث از كتب معتبره نقل نشده است و موافق اصول مذهب ما صحيح نيست ؛ چون كه ائمّه - عليهم السلام - را از اوّل بلوغ تا آخر عمر حتّى از قصد امرى كه خلاف رضاى خدا باشد معصوم مىدانيم و لو سهوا و غفلتا مگر آنكه بگوييم امام زين العابدين قصد تعارف داشت نه كشته شدن و آن نيز با عصمت منافات دارد . و به هر حال نسبت سهو و غلط به راوى اولى است از نسبت غفلت به امام .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n( 1 )\r\n\r\nدر شهادت طفل شيرخوار\r\nو مادرش رباب دختر امرؤ القيس و مادر رباب هند الهنود است [ 1 
  ] .\r\n( ملهوف ) چون امام حسين عليه السّلام جوانان و دوستان خويش را كشته ديد آهنگ جنگ كرد به نفس خويش و فرياد زد : « هل من ذاب يذبّ عن حرم رسول الله هل من موحّد يخاف اللّه فينا هل من مغيث يرجوا اللّه باغاثتنا هل من معين يرجو ما عند اللّه في اغاثتنا » . « آيا كسى هست كه دشمن را از حرم پيغمبر براند و دور كند ؟ آيا خداپرستى هست كه از خدا بترسد و ما را اعانت كند ؟\r\nآيا فريادرسى هست كه براى ثواب ما را يارى كند ؟\r\nپس صداى زنان به شيون بلند شد و امام عليه السّلام نزديك خيمه آمد و با زينب گفت : آن فرزند صغير را به من ده تا او را وداع كنم پس او را بگرفت و خواست ببوسد حرملة بن كاهل اسدى - لعنة اللّه عليه - تيرى بيفكند كه در گلوى طفل آمد و او را ذبح كرد و اين شاعر نيكو گفته است :\r\n و منعطف اهوى لتقبيل طفله * فقبّل منه قبله السّهم منحرا \r\nيعنى : براى بوسيدن طفل خود خم شد اما تير پيش از وى بر گلوگاه او بوسه داد .\r\nپس آن طفل را به زينب داد و گفت : او را نگاه دار ، خود دو دست زير گلوى او گرفت و چون پر شد به طرف آسمان پاشيد و گفت : « هوّن علىّ ما نزل بى انّه به عين اللّه » يعنى : « چون چشم خدا مىبيند آنچه بر من آمد سهل باشد » .\r\n( 2 ) و شيخ مفيد در مقتل اين طفل گفت كه : حسين عليه السّلام جلوى چادر بنشست و عبد اللّه بن\r\n\r\n\r\n","description":"","footnote":"\r\n[ 1 
  ] ابو جعفر طبرى در كتاب منتخب گويد : امّ اسحاق دختر طلحه زوجهء امام حسن عليه السّلام پس از آن حضرت به وصيت او به عقد حسين عليه السّلام در آمد و براى او فاطمه و عبد اللّه را بياورد و عبد اللّه با پدرش كشته شد .\r\nو بايد دانست كه اين امرؤ القيس نه آن امرؤ القيس بن حجر كندى شاعر معروف است كه هشتاد سال پيش از بعثت پيغمبر اكرم از دنيا رفت بلكه او امرؤ القيس بن عدىّ بن اوس بن جابر كلبى است .\r\nابن حجّر عسقلانى در اصابه از ابن الكلبى نسّابه كه از بزرگان اماميه و معاصر امام جعفر صادق عليه السّلام بود نقل مىكند كه : عمر بن الخطّاب او را امارت داد بر جمعى از قبيله قضاعه در شام كه مسلمان شده بودند و امير المؤمنين عليه السّلام از او دخترش را خواستگارى كرد و دو فرزندش حسن و حسين عليهما السّلام با او بودند و او دختران خود را به آنها تزويج كرد .\r\nو داستان آن را مفصّلتر از امالى ثعلب روايت مىكند به اسناده از عوف بن خارجه كه گفت : نزد عمر بودم به عهد خلافتش مردى كم موى گام بر گردن مردمان مىنهاد وى آمد تا پيش عمر بايستاد و به خلافت تحيّت گفت : عمر پرسيد : كيستى ؟ گفت : مردى نصرانى نامم امرؤ القيس بن عدى كلبى . عمر او را نشناخت مردى گفت : همان است كه در جاهليت بكر بن وائل را غارت كرد . عمر پرسيد : چه خواهى ؟\r\nگفت : مىخواهم مسلمان شوم عرض اسلام كرد بر وى و او مسلمان شد پس عمر نيزه طلبيد و او را بر آن بست او را امير مسلمانان قصاعه فرمود پيرمرد برخاست و آن پرچم بالاى سر وى . عوف گفت : نديدم كسى را نماز نخوانده امير مسلمانان كرده باشند مگر او .\r\nپس على عليه السّلام با دو پسرش برخاستند و او را دريافتند على عليه السّلام با او گفت : من على بن ابى طالبم پير عمّم پيغمبر صلّى اللّه عليه و آله و سلّم و اين دو فرزند من از دختر آن حضرت و رغبت به مصاهرت تو داريم . امرؤ القيس گفت : يا على عليه السّلام محياة دخترم را به تو تزويج كردم و اى حسن عليه السّلام سلمى را به تو دادم و اى حسين عليه السّلام رباب را به تو دادم .\r\n","page_name":" 300 ","page_number":300},
  {"content":"\r\n\r\nالحسين فرزند او را آوردند طفل بود او را بر دامن نشانيد مردى از بنى اسد تيرى افكند و او را ذبح كرد .\r\n( 1 ) ابو مخنف گفت : عقبة بن بشير اسدى گفت كه : ابو جعفر محمد بن على بن الحسين - عليهم السلام - با من فرمود : اى بنى اسد ما از شما خونى طلب داريم . گفتم : گناه من چيست رحمك اللّه يا ابا جعفر آن چه خون است ؟ فرمود : پسركى از آن حسين عليه السّلام را نزد او آوردند در دامنش بود كه يكى از شما تير افكند و او را ذبح كرد پس حسين عليه السّلام دست از خون او پر كرد و بر زمين ريخت و گفت : اى پروردگار اگر نصرت را از آسمان بر ما بسته‌اى پس بهتر از آن نصيب ما كن و از اين ستمكاران انتقام ما را بگير .\r\n( 2 ) و سبط در تذكره از هشام بن محمد كلبى حكايت كرد كه : چون حسين عليه السّلام آنها را ديد بر كشتن وى متّفق ، مصحف را بگرفت و بگشود و بر سر نهاد و فرياد زد : ميان من و شما اين كتاب خدا و جدّم محمد رسول او ، اى مردم به چه سبب خون مرا حلال مىداريد ؟ ! و كلبى نظير آنكه در اول صبح عاشورا گذشت آورده است تا گويد : آنگاه حسين عليه السّلام روى بگردانيد طفلى از آن خويش را شنيد از تشنگى مىگريد دست او را بگرفت و فرمود : اى مردم اگر بر من رحم نمىكنيد بر اين طفل ترحّم كنيد . پس مردى از آنها تيرى افكند و آن طفل را ذبح كرد و حسين عليه السّلام بگريست و مىگفت : خدايا حكم كن ميان ما و اين مردمى كه ما را خواندند تا يارى كنند ، آنگاه ما را كشتند . پس ندايى از آسمان رسيد : اى حسين او را رها كن كه وى را در بهشت دايه‌اى معيّن است .\r\nو بعد از آن گويد : حصين بن تميم تيرى افكند كه در لب آن حضرت جاى گرفت و خون از دو لبش روان گشت و مىگريست و مىگفت : خدايا سوى تو شكايت مىكنم از آنچه با من و برادران و فرزندان و خويشان من مىكنند .\r\nو ابن نما گويد : آن طفل را با كشتگان اهل بيت بنهاد .\r\n( 3 ) و محمد بن طلحه در مطالب السّؤل از كتاب الفتوح نقل كرده است كه : امام عليه السّلام فرزند صغيرى داشت تيرى آمد و او را بكشت پس او را به خون آغشته كرد و با شمشير زمين را بكند و نماز بگزاشت بر وى و به خاك سپرد و اين ابيات گفت : كفر القوم و قدما رغبوا .\r\nو در احتجاج است كه : چون تنها بماند و كسى با او نبود مگر على بن الحسين عليه السّلام و پسرى ديگر شيرخوار نامش عبد اللّه آن پسر را روى دست بگرفت تا وداع كند ناگهان تيرى بيامد و بر بالاى سينهء او نشست و او را ذبح كرد پس امام عليه السّلام از اسب به زير آمد و با غلاف شمشير قبرى كند و او را به خون بياغشت و دفن كرد آنگاه برخاست و مىگفت همان ابيات را .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n( 1 ) ارباب مقاتل گويند كه : چون حسين عليه السّلام بر اسب خويش سوار شد و آهنگ قتال كرد مىگفت :\r\n كفر القوم و قدما رغبوا * عن ثواب اللّه ربّ الثّقلين\r\nقتلوا القرم عليّا و ابنه * حسن الخير كريم الابوين\r\nحنقا منهم و قالوا اجمعوا * احشروا النّاس الى حرب الحسين\r\nيا لقوم من اناس رذّل * جمعوا الجمع لاهل الحرمين\r\nثمّ صاروا و تواصوا كلهم * باجتياحى [ 1 
  ] لرضاء الملحدين\r\nلم يخافوا اللّه في سفك دمى * لعبيد اللّه نسل الكافرين\r\nو ابن سعد قد رمانى عنوة * بجنود كوكوف [ 2 
  ] الهاطلين\r\nلا لشىء كان منّى قبل ذا * غير فخرى بضياء الفرقدين\r\nبعلىّ الخير من بعد النّبىّ * و النّبىّ القرشىّ الوالدين\r\nخيرة اللّه من الخلق ابى * ثمّ امّى فانا ابن الخيرتين\r\nفضّة قد خلصت من ذهب * فانا الفضّة و ابن الذّهبين\r\nمن له جدّ كجدّى في الورى * او كشيخى فانا بن العلمين\r\nفاطم الزّهراء امّى و ابى * قاصم الكفر ببدر و حنين\r\nعبد اللّه غلاما يافعا * و قريش يعبدون الوثنين\r\nيعبدون اللّات و العزّى معا * و علىّ كان صلّى القبلتين\r\nفابى شمس و امّى قمر * فانا الكوكب و ابن القمرين\r\nو له في يوم احد وقعة * شفت الغلّ بفضّ العسكرين\r\nثمّ في الاحزاب و الفتح معا * كان فيها حتف اهل الفيلقين\r\nفى سبيل اللّه ما ذا صنعت * امّة السّوء معا بالعترتين\r\nعترة البرّ النّبىّ المصطفى * و علىّ الورد [ 3 
  ] يوم الجحفلين \r\n( 2 ) آنگاه مقابل مردم بايستاد شمشير برهنه در دست ، نوميد از زندگى ، آمادهء مرگ و مىگفت :\r\n انا ابن علىّ الطّهر من آل هاشم * كفانى بهذا مفخرا حين افخر \r\n\r\n\r\n","description":"","footnote":"\r\n[ 1 
  ] از بيخ كندن .\r\n[ 2 
  ] و كوف : ريزش سخت و هاطل باران پيوسته .\r\n[ 3 
  ] ورد مرد دلير است .\r\n","page_name":" 302 ","page_number":302},
  {"content":"\r\n\r\n و جدّى رسول اللّه اكرم من مشى * و نحن سراج اللّه في الخلق يزهر\r\nو فاطم امّى من سلالة احمد * و عمّى يدعى ذا الجناحين جعفر\r\nو فينا كتاب اللّه أنزل صادقا * و فينا الهدى و الوحى بالخير يذكر\r\nو نحن امان اللّه للنّاس كلّهم * نسرّ بهذا في الانام و نجهر\r\nو نحن ولاة الحوض تسقى ولاتنا * بكأس رسول اللّه ما ليس ينكر\r\nو شيعتنا في النّاس اكرم شيعة * و مبغضنا يوم القيمة يخسر \r\n( 1 ) محمد بن ابى طالب گفت كه : ابو على سلامى در تاريخ خود ياد كرده است كه اين ابيات را حسين عليه السّلام خود انشاء كرد و كسى را مانند اين نيست :\r\n فان تكن الدّنيا تعدّ نفيسة * فانّ ثواب اللّه اعلى و انبل\r\nو ان يكن الابدان للموت انشئت * فقتل امرئ بالسّيف في اللّه افضل\r\nو ان يكن الارزاق قسما مقدّرا * فقلّة سعى المرء في الكسب اجمل\r\nو ان تكن الاموال للتّرك جمعها * فما بال متروك به المرء يبخل \r\n( و از عبارت فوق معلوم مىشود كه محتمل است ساير ابيات را ديگران از زبان آن حضرت ساخته باشند چون ساختن زبان حال در اين موارد معهود است . )\r\nآنگاه مردم را به مبارزت خواست و هر كس نزديك او مىشد مىكشت تا كشتارى بزرگ از آنها كرد .\r\nپس به ميمنه حمله كرد و گفت :\r\n الموت خير من ركوب العار * و العار اولى من دخول النّار \r\nبعد از آن به ميسره حمله كرد و مىگفت :\r\n انا الحسين بن علىّ * آليت ان لا انثنى\r\nاحمى عيالات ابى * امضى على دين النّبىّ \r\n( 2 ) يكى از روات گفت : نديدم كسى كه دشمن بسيار بر او بتازد و فرزندان و اهل بيت و يارانش كشته شده باشند دلدارتر از وى ، چنان كه مردان بر او مىتاختند او با شمشير حمله مىكرد و آنان را مانند گلّه بز كه گرگ در آن افتد پراكنده مىساخت وقتى امام حمله مىكرد و آنان سى هزار بودند منهزم مىشدند و مانند ملخ پراكنده و آن حضرت به جاى خويش بازمىگشت و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىگفت : « لا حول و لا قوّة الّا باللّه العلى العظيم » .\r\nو در قصيدهء ازريّه معروف گويد :\r\n من ترى مثله اذا دارت الحرب * و دارت على الكماة رحاها\r\nلم يخض في الهياج الّا و ابدى * عزمة يتّقى الرّدى ايّاها\r\nصاحب الهمّة الّتى لو ارادت * وطأت عاتق السّهى قدماها\r\nملأ الارض بالزّلازل حتّى * زاد من ارؤس الكماة رباها\r\nلا تخل سيفه سوى نفخة الصّور * تسلّ الارواح من اشلاها\r\nفكأن الانفاس قد عاهدته * فى جفاء النّفوس مهما جفاها\r\nفابان الاعناق عن مركز الابدان * حتّى كانّ ناف نفاها\r\nلا تقس بأسه ببأس سواه * انّما افضل الظّبى امضاها \r\n( 1 ) كه را بينى مانند او كه چون آسياى عرب بگردد و پهلوانان را خرد كند در جنگ فرو نرود مگر با عزمى كه مرگ از آن بترسد و پرهيز كند ، صاحب همّتى كه اگر خواهد گام بر شانهء ستارهء سها گذارد ، زلزله در همهء زمين افكند ؛ چنان كه بلنديها و كوههاى زمين از انباشته شدن سرهاى پهلوانان بيفزايد . مپندار شمشير او را مگر دميدن صور كه جانها را از كالبد بيرون مىكشد گويى جانهاى مردم او را هميشه دشمن خود ديدند از بس جان‌ستانى كرد پس جدا كرد گردنها را از جاى اتّصال به بدن گويا نابود كنندهء آن را بر انداخت دليرى او را با ديگران مسنج بهترين شمشير آن است كه تيزتر باشد .\r\nجدّ من مرحوم آخوند ملّا غلامحسين مناسب اين مقام در ضمن قصيده گويد :\r\n روز وغا چون ببر كند جوشن * گاه وغا چون بسر نهد مغفر\r\nجان دليران قرين گرم آتش * چون به كف آرد بخشم سرد آذر\r\nدشت ستيز و خروش رستاخيز * عرصهء ناورد و شورش محشر\r\nكه به ستوه از سران غوغا جوى * دشت به رنج از يلان كندآور\r\nكوه به كاهش ز نعل رويين سمّ * چرخ به كاوش ز رمح آهن سر\r\nدست دليران به تيغ خاره گسل * شست حريفان به تير خارا در\r\nپيكر شيران و كوه كاه آتش * جان دليران و چرخ‌سوز اخگر\r\nزهر بريزند از دو دم هندى * مار ببارند از دو سر اژدر\r\nحاصل دوران و آتش سوزان * خرمن گردون و فتنهء صرصر \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n كوهه بگردون زند چه بىسر تن * سر به فلك آورد چه بىتن سر\r\nمور پرنگش به آهنين پنجه * روح قدس را فروهلد شهپر\r\nچرخ برين را نهد به گردن بند * كوه گران را به پاى آرد سر\r\nپيل‌تنان را ازو بسر كوپال * شير دلان را ازو به دل خنجر \r\nچند جاى از او نام برديم تا خوانندگان طلب مغفرت كنند و آن مرحوم با مقام علم و تقوا فضلى وافر داشت و جامع فنون بسيار بود مجوّد الخط و مجيد الشّعر ، خوش طبع و بذله گوى و از همهء فضائل برتر از مخلصين حضرت ابى عبد اللّه الحسين عليه السّلام بود و به نام خود تفأّل مىزد و افتخار مىكرد :\r\n من غلام شاه فردوسم به دوزخ چون روم * شاه را بايد همى ديرين غلام اندر ركاب\r\nآسمان از پايهء ايوان من قائم مقام * آفتاب از سايهء ديوار من نايب مناب\r\nآسمان را گو منه در راه من دام از نجوم * كارتن را گو متن در كاخ من تار از لعاب \r\nو تمام اين قصيده را به خطّ خود آن مرحوم در يادداشت‌هاى مرحوم عبرت ديدم وفاتش به سال 1313 قمرى و در نجف مدفون گشت اعتماد السّلطنه در مآثر و الآثار ذكر او كرده است و خود او قطعه‌اى از اشعار عربى در آخر تحفة الناصريه نوشته است [ 1 
  ] .\r\n( 1 ) در اثبات الوصيّة است كه : به روايتى او هزار و هشتصد مرد جنگى را بكشت .\r\nو در بحار است كه ابن شهر آشوب و محمد بن ابى طالب گويند : پيوسته جنگ كرد تا هزار و نهصد و پنجاه مرد بكشت غير از مجروحان . عمر سعد قوم خود را گفت : واى بر شما آيا مىدانيد با كه كارزار مىكنيد اين پسر الانزع البطين است پسر كشندهء عرب است از هر سوى بر او تازيد و چهار هزار كماندار تير باريدند بر وى و ميان او و سراپرده حائل شدند .\r\nدر دو كتاب فوق و ملهوف است كه : آن حضرت بانگ زد : واى بر شما اى پيروان آل ابى سفيان اگر دين نداريد و از معاد نمىترسيد پس در دنيا آزاده مرد باشيد و اگر از عربيد به\r\n\r\n\r\n","description":"","footnote":"\r\n[ 1 
  ] آن مرحوم را تحقيقاتى است در ترجيح قراءات سبع بعضى بر بعضى از جهت قوّت سند يا جهات ادبى تناسب لفظى و معنوى و علمى نظير الحجّه‌هاى مجمع ، افسوس مبيضّه نشده و ناتمام است و غالبا عاصم را مرجّح داند و نادرا قرائت غير او را مثلا كفوا بهمزه را ترجيح مىداد براى آنكه اكثر قرّاء به همزه خواندند . و ديگر براى اين قول معروف كه گفتند : اگر قرآن به همزه نازل نشده بود همزه در كلام نمىآورديم دلالت دارد كه تسهيل همزه در قرآن بر خلاف اصل است و كمتر تسهيل در آن روا دارند . و خاتم النّبيين بكسر تا ارجح است به متابعت اكثر قرّاء و بىتكلّف بودن معنى به تفصيلى كه ذكر كرده است و گفت : معنى تواتر در قراءات سبع يا عشر آن است كه علم داريم لفظ منزل در اينها منحصر است و خارج از اينها شاذّ است يعنى به تواتر از طرف علم اجمالى خارجند نظير جهت در قبله كه گويند : محصّل عين نيست و خارج از آن هم قبله نيست . و نظير ولادت خاتم انبيا كه در ماه ربيع الاوّل است به تواتر ، مردّدا بين بعض ايّامه .\r\n","page_name":" 305 ","page_number":305},
  {"content":"\r\n\r\nگوهر خود بازگرديد . شمر فرياد زد : اى پسر فاطمه چه مىگويى ؟ گفت : من و شما با هم كارزار مىكنيم و بر زنان گناهى نيست تا من زنده‌ام ( عتات ) آن سركشان خود را از حرم من بازداريد .\r\nشمر گفت : حق دارى و درست گفتى . آنگاه فرياد زد : از حرم اين مرد دور شويد و آهنگ خود او كنيد كه حريفى جوانمرد و بزرگوار است . پس مردم روى به دو آوردند يك شربت آب مىخواست و هر وقت رو به سوى شريعه مىكرد همه يكباره حمله مىكردند و او را از آب دور مىساختند .\r\n( 1 ) ابن شهر آشوب گويد : ابو مخنف از جلودى روايت كرد كه : حسين عليه السّلام بر اعور سلمى و عمرو بن حجّاج تاخت و اينها با چهار هزار مرد بر شريعه بودند و اسب در آب راند چون اسب سر در آب كرد كه بنوشد حسين عليه السّلام فرمود : تو تشنه‌اى و من هم تشنه‌ام و اللّه من آب نمىخورم تا تو آب بنوشى . چون اسب آواز امام بشنيد سر بلند كرد گويى كلام آن حضرت را فهميد پس حسين عليه السّلام فرمود : من آب مىنوشم تو هم بنوش پس دست دراز كرد مشتى آب برداشت سوارى گفت : يا ابا عبد اللّه تو از خوردن آب لذّت مىبرى و حريم تو را غارت كردند پس آب را بريخت و بر آن قوم بتاخت و آنها را دور ساخت ديد سراپرده سالم است .\r\nمترجم گويد : اين گونه غفلت و فريب شايستهء مقام امامت نيست هر چند جلودى از مشاهير اخباريّين است . و امير المؤمنين فرمود : لا استغفل عن مكيدة و اگر از امامت هم قطع نظر كنيم فطانت آنان قابل انكار نيست .\r\nو خواجه طوسى در سياق شرايط نبوّت در تجريد فرمايد : « و كمال العقل و الذّكاء و الفطنة و قوّة الرّأى و عدم السّهو » .\r\nو علّامهء حلّى در شرح آن فرموده است : « لانّ ذلك من اعظم المنفّرات عنه » و كسى را كه اين گونه فريب دهند و او فريب خورد مردم به او مىخندند و افسوس و مسخره مىكنند و پيغمبر و امام از اين منفّرات منزّهند تا حجت بر مردم تمام شود و نگويند امامى كه فريب مىخورد و رأى كامل نداشت چگونه ادّعا مىكرد كه فعل و قولش حجّت است و اسب با او سخن مىگفت .\r\n( 2 ) مجلسى در جلا گويد : بار ديگر با اهل بيت وداع كرد و به صبر و شكيبايى فرمود و نويد ثواب و اجر داد و فرمود : ازارها بپوشيد و آمادهء بلا باشيد و بدانيد كه حافظ و حامى شما خداست و از شرّ دشمنان شما را نجات دهد و عاقبت امر شما را نيكو گرداند و دشمنان شما را به انواع بلا عذاب كند و در عوض اين بليّت به انواع نعمتها و كرامات برساند پس شكايت\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nننماييد و چيزى كه از قدر شما بكاهد به زبان نگوييد .\r\n( 1 ) در بحار گويد : ابو الفرج گفت : حسين عليه السّلام آب مىخواست و شمر بىشرم جوابى بىادبانه مىگفت ، به هر حال جهنّم جاى شمر و امثال او از دنياپرستان است كه براى حفظ دنياى خويش دين را زير پا مىگذارند . مردى گفت : اى حسين آيا نمىبينى آب فرات مانند شكم ماهى مىدرخشد به خدا سوگند از آن نچشى تا از تشنگى جان دهى . حسين عليه السّلام گفت : « اللّهمّ امته عطشا » به خدا قسم اين مرد پيوسته مىگفت : مرا آب دهيد آب مىآوردند و مىآشاميد تا از دهانش بيرون مىآمد بازمىگفت : تشنگى مرا كشت مرا آب دهيد . و همچنين بود تا بمرد .\r\nو گويند : مردى كه ابو الحتوف نام داشت از لشكر عبيد الله تيرى افكند و آن تير بر پيشانى امام عليه السّلام نشست آن را بركند و خون بر روى و محاسن آن حضرت روان گشت و گفت : « اللّهمّ انّك ترى ما انا فيه من عبادك هؤلاء العصاة اللّهمّ أحصهم عددا و اقتلهم بددا و لا تذر على وجه الارض منهم احدا و لا تغفر لهم ابدا » . ( ترجمهء عبارتى قريب به اين بگذشت ) . آنگاه مانند شير خشمگين بر آنها تاخت و به هر كس مىرسيد به شمشير او را مىزد و مىكشت و تير از همه جانب بر آن حضرت مىباريدند و بر گلو و سينه آن حضرت مىنشست و مىگفت : اى امّت نابكار حرمت پيغمبر خود محمد را دربارهء اولاد او نگاه نداشتيد پس از من از كشتن هيچ‌يك از بندگان خدا هراسى نداريد و كشتن همه كس بر شما آسان است به خدا سوگند كه من اميدوارم مرا به عوض خوار كردن شما كرامت عطا فرمايد و از شما انتقام بكشد از جايى كه ندانيد .\r\n( 2 ) حصين بن مالك سكونى گفت : يا بن فاطمه خدا از ما چگونه انتقام كشد ؟ فرمود : جنگ در ميان شما افكند و خون شما را بريزد آنگاه عذابى دردناك فرستد بر شما . و آن حضرت قتال مىكرد تا زخمهاى سنگين به بدن مباركش آمد .\r\nصاحب مناقب و سيّد - رحمه اللّه - گفتند : هفتاد و دو زخم بر آن حضرت آمد .\r\nو ابن شهر آشوب گفت : ابو مخنف از حضرت امام جعفر صادق عليه السّلام روايت كرد كه :\r\nبر حسين عليه السّلام سى و سه زخم نيزه و سى و چهار زخم شمشير يافتيم . و امام باقر عليه السّلام فرمود :\r\nچون حسين عليه السّلام شهيد شد بر او سيصد و بيست و چند زخم يافتند از نيزه و شمشير و تير .\r\nو در روايتى وارد است كه : سيصد و شصت زخم . و در روايت ديگر : سى و سه ضربه غير از زخم تير .\r\nو بعضى گويند : يك هزار و نهصد زخم ديدند و تير بر تن آن مظلوم مانند خار بود بر تن خار پشت .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n( 1 ) و روايت شده است كه : آن همه تير بر پيش تن آن حضرت بود . و گويند : ايستاد تا ساعتى بياسايد از خستگى جنگ و همچنان كه ايستاده بود سنگى بيامد و بر پيشانى او رسيد پس جامه برداشت [ 1 
  ] كه خون را از روى بسترد و پاك كند تيرى تيز سه شاخه و زهرآلوده بيامد و بر سينهء آن حضرت نشست . و به روايتى بر دل آن حضرت . جدّ من گويد :\r\n تيرى كه عقل ديد رها از كمان عشق * بدريد ناف و كرد دل شه نشان عشق \r\nو گفت : بسم اللّه و باللّه و على ملّة رسول اللّه و سر به سوى آسمان بلند كرد و گفت : خدايا تو مىدانى مردى را مىكشند كه روى زمين پسر پيغمبرى غير او نيست . آنگاه آن تير را بگرفت و از پشت بيرون آورد و خون مانند ناودان بر جست پس دست بر آن زخم گذاشت چون پر شد سوى آسمان پاشيد و يك قطره از آن برنگشت و سرخى در آسمان ديده نشده بود تا آنگاه حسين عليه السّلام آن خون را به آسمان پاشيد . و بار دوم دست بر آن نهاد و روى و محاسن را بدان آغشته كرد و فرمود : جدّ خويش رسول خدا صلّى اللّه عليه و آله و سلّم را چنين خضاب شده ديدار كنم و گويم :\r\nيا رسول اللّه فلان و فلان مرا كشتند .\r\n( مترجم گويد : مراد از سرخى آسمان سرخى غير شفق مشرق و مغرب است . و به روايت كامل ابن اثير در آن وقت سرخى زائد بر عادت در آسمان پديد آمد چند ماه بود و زائل شد و اين سرخى شفق كه اكنون هست از پيش در آسمان بود و حضرت پيغمبر آن را علامت نماز مغرب قرار داد ) .\r\nو در معراج المحبّة اين قضيه را نيكو به نظم آورده است :\r\n به مركز بازشد سلطان ابرار * كه آسايد دمى از رزم و پيكار\r\nفلك سنگى فكند از دست دشمن * به پيشانى وجه اللّه احسن\r\nچو زد از كينه آن سنگ جفا را * شكست آئينهء ايزد نما را\r\nكه گلگون گشت روى عشق سرمد * چو در روز احد روى محمّد صلّى اللّه عليه و آله و سلّم\r\nبه دامان كرامت خواست آن شاه * كه خون از چهره بزدايد بناگاه\r\nدل روشنتر از خورشيد روشن * نمايان شد ز زير ابر جوشن\r\nيكى الماس‌وش تيرى ز لشكر * گرفت اندر دل شه جاى تا پر \r\n\r\n\r\n","description":"","footnote":"\r\n[ 1 
  ] ثوب در عربى و جامه در فارسى هر چيز به ريسمان بافته است هر چند نبريده و ندوخته و نپوشيده باشد مرادف با آنكه ما امروز قماش گوييم و مخصوص جامهء تن نيست كه پوشيده باشد شايد امام دستمال پارچه برداشت تا خون پاك كند نه آنكه بند زره بگشايد و دامن پيراهن را بالا آورد و بدنش برهنه شود چون در جنگ اين كار معقول نيست و دليلى هم بر آن نداريم و تير انداختن دشمن و كارگر شدن تير توقّف بر برهنه بودن تن ندارد و تير چنان مىافكندند كه حلقه‌هاى زره را مىدريد و مىگذشت اما همه كس نمىتوانست و امام عليه السّلام دستش مشغول پاك كردن پيشانى بود و نمىتوانست سپر جلوى تير بدارد كه تير آمد .\r\n","page_name":" 308 ","page_number":308},
  {"content":"\r\n\r\n كه از پشت پناه اهل ايمان * عيان گرديد زهرآلوده پيكان\r\nمقام خالق يكتاى بيچون * ز زهرآلوده پيكان گشت پرخون\r\nسنان زد نيزه بر پهلو چنانش * كه جنب اللّه بدريد از سنانش\r\nبه ديدار دلارا رايت افراشت * سمند عشق بار عشق بگذاشت\r\nبه شكر وصل فخر نسل آدم * به رو افتاد و مىگفت اندر آن دم\r\nتركت الخلق طرّا في هواكا * و ايّمت العيال لكى اراكا\r\nفلو قطّعتنى في الحبّ اربا * لما حنّ الفؤاد الى سواكا \r\n( 1 ) شيخ مفيد - رحمه اللّه - پس از اينكه رفتن حسين عليه السّلام به جانب بند آب و كشته شدن برادرش عباس عليه السّلام را ذكر كرده است گويد : چون حسين عليه السّلام به سراپرده بازگشت شمر بن ذى الجوشن با جماعتى از همراهان خود بر وى تاختند و او را فرو گرفتند مردى از ايشان كه مالك بن نسر كندى مىگفتند شتابان آمد و حسين عليه السّلام را دشنام داد و شمشير بر سر آن حضرت زد و قلنسوه بر سر داشت آن را بدريد و به سر مبارك رسيد خون روان گشت و قلنسوه از خون پر شد حسين عليه السّلام فرمود : به دست راست خود نخورى و نياشامى و خداى حشر تو را با ستمكاران كند و آن كلاه بينداخت و دستمالى خواست و زخم سر ببست كلاهى ديگر خواست بر سر نهاد و عمامه بر بست .\r\nو طبرى همچنين آورده است مگر آنكه به جاى قلنسوه برنس ذكر كرده .\r\nمترجم گويد : هر دو يكى است .\r\nو پس از آن گويد : مانده شده بود پس آن مرد كندى بيامد و آن كلاه اول را برداشت خز بود چون نزد جفت خويش برد و او امّ عبد اللّه بنت حرّ خواهر حسين بن حرّ بدىّ بود و آن را مىشست از خون . زنش گفت : آيا جامهء پسر دختر پيغمبر را كه ربوده‌اى در خانهء من آوردى بيرون بر .\r\nو دوستان وى مىگفتند : اين مرد هميشه درويش و بيچاره بود تا بمرد .\r\n( 2 ) طبرى گفت : ابو مخنف در حديث خويش آورده است كه : شمر بن ذى الجوشن با قريب ده نفر از پيادگان كوفى سوى آن منزل آمدند كه با روبنه و عيال او بدانجا بودند و ميان او و آن منزل حايل گشتند حسين عليه السّلام فرمود : واى بر شما اگر دين نداريد و از روز رستاخيز نمىترسيد در دنيا آزاد مرد باشيد و اصل و گوهر داشته باشيد ، رحل و عيال مرا از اين سركشان و بىخردان خود حفظ كنيد .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nشمر گفت : ذلك لك يا بن فاطمة يعنى اين كار كنيم و تو حق دارى و با پيادگان نزديك او شدند و در ميان آنها بود ابو الجنوب كه عبد الرحمن جعفى نام داشت و ديگر قشعم بن عمرو بن يزيد جعفى و صالح بن وهب يزنى و سنان بن انس نخعى و خولى بن يزيد اصبحى و شمر آنها را تحريص مىكرد و بر ابى الجنوب گذشت .\r\nمترجم گويد : همين ابى الجنوب است كه گاهى به تصحيف ابو الحتوف و ابو الخنوق مىخوانند .\r\nو او تمام ساخته بود به آلات حرب و گفت : پيش رو ابو الجنوب گفت : تو را چه مانع مىشود ؟ شمر گفت : با من چنين گستاخى مىكنى ؟ او هم گفت : تو با من گستاخى مىكنى ؟\r\nو يكديگر را دشنام دادن گرفتند ابو الجنوب پهلوانى پردل بود با شمر گفت : اينك اين نيزه را در چشم تو مىسپوزم شمر بازگشت و گفت : به خدا سوگند اگر دست رسى يافتم تو را به سزا خواهم رسانيد .\r\nآنگاه شمر با پيادگان نزديك حسين عليه السّلام رسيد حسين عليه السّلام بر ايشان مىتاخت و آنها را مىراند باز او را در ميان گرفتند و پسرى خردسال از خاندان او بيرون آمد زينب دختر امير المؤمنين او را گرفت شايد نگاه داردش و حسين عليه السّلام فرمود : او را نگاهدار . و آن پسر خود را از دست عمّه رها ساخت و سوى حسين مىدويد تا كنار او بايستاد .\r\n( 1 ) و شيخ مفيد گفت : عبد اللّه بن حسن عليه السّلام از نزد زنان دوان دوان بيرون آمد و او پسرى بود به بلوغ نرسيده تا كنار حسين عليه السّلام بايستاد و زينب دختر امير المؤمنين خويش را به دو رسانيد كه نگذاردش و حسين عليه السّلام فرمود : اى خواهر او را نگاهدار آن پسر سخت امتناع نمود و گفت : نه به خدا سوگند از عمّ خويش جدا نگردم .\r\n( طبرى ) بحر بن كعب شمشير به قصد حسين عليه السّلام فرود آورد آن پسر گفت : اى فرزند زن زشت كار عمّ مرا خواهى كشت ؟ ! ابحر [ 1 
  ] شمشير زد آن پسر دست را سپر كرد و شمشير دست او را جدا ساخت چنان كه به پوست آويخته ماند پسر فرياد زد : يا أبتاه . پس حسين عليه السّلام او را بگرفت و به خويش چسبانيد و گفت : اى برادرزاده بر اينكه بر تو نازل شد شكيبايى كن و خير از خداى تعالى چشم دار كه او تو را به پدران صالح تو ملحق گرداند . پس حسين عليه السّلام دست برداشت و گفت : خدايا اگر مقدّر فرموده‌اى كه تا مدّتى اينان را برخوردارى دهى پس جدايى\r\n\r\n\r\n","description":"","footnote":"\r\n[ 1 
  ] در بعض كتب مقاتل ابحر به صيغه تفضيل به حاء مهمله است و در بعضى به همان صيغه به جيم و گويا اصحّ بحر بىهمزه است چنان كه در تاريخ طبرى است و اين غير ابجر پدر حجار بن ابجر است كه نام او مكرّر در مقاتل مذكور است ؛ چون ابجر نصرانى بود و در روز شهادت امير المؤمنين عليه السّلام بر همان دين مرد و در تاريخ طبرى مذكور است .\r\n","page_name":" 310 ","page_number":310},
  {"content":"\r\n\r\nدر ايشان افكن و هر يك را به راهى ديگر بدار و ولات را از ايشان خوشنود مگردان هرگز كه ايشان ما را خواندند كه يارى كنند اما بر ما تاختند و ما را كشتند .\r\nو سيّد گفت : حرملة بن كاهل تيرى افكند و او را ذبح كرد در دامان عمّش حسين عليه السّلام .\r\n( 1 ) ابن عبد ربّه در عقد الفريد گويد :\r\nمردى از اهل شام عبد اللّه بن حسن بن على را ديد زيباروىترين مردم و گفت : اين جوان را مىكشم . مردى به او گفت : تو را به اين چه‌كار او را واگذار . نپذيرفت و به روى حمله كرد و او را به شمشير زد و بكشت چون ضربت به وى رسيد فرياد زد : يا عمّاه ، عمش گفت : لبّيك اين فريادى است كه ياور اندك دارد و كينه خواه بسيار و حسين عليه السّلام بر كشندهء او تاخت و دست او را جدا كرد و ضربت ديگر زد و او را بكشت پس جنگ پيوستند .\r\nمؤلف گويد : ظاهرا ابن عبد ربّه را عبد اللّه بن حسن عليه السّلام به قاسم مشتبه شده است .\r\nطبرى گويد : حسين عليه السّلام با پيادگان رزم كرد تا آنها را بپراكند و از او دور شدند .\r\n( 2 ) و مفيد گفت : پيادگان از راست و چپ بر آن همراهان حسين عليه السّلام كه مانده بودند بتاختند و آنها را كشتند تا سه يا چهار نفر بماند .\r\nطبرى و ابن اثير گفتند : چون نماند با حسين عليه السّلام مگر سه يا چهار تن سراويلى خواست محكم بافته از بافته‌هاى يمن كه چشم در آن خيره مىشد و آن را چند جاى بدريد و بشكافت تا از تن او بيرون نياورند يكى از اصحاب گفت : كاش زير آن تبّانى پوشى . فرمود : آن جامهء مذلّت است و پوشيدن آن مرا شايسته نيست .\r\nراوى گفت : چون آن حضرت شهيد شد ابحر بن كعب ( در تاريخ طبرى بحر است بىهمزهء اول ) آن جامه را هم بيرون آورد .\r\nمترجم گويد : سراويل زير جامهء گشاده است و فراخ و تبان خرد است و تنگ كه امروز ما تنكه گوييم ، و ملّاحان و شناگران مىپوشيدند .\r\nازدى يعنى ابو مخنف گفت : حديث كرد براى من عمرو بن شعيب از محمد بن عبد الرحمن كه از دو دست بحر بن كعب در زمستان آب چرك مىتراويد و تابستان مانند دو چوب خشك مىشد .\r\n( 3 ) سيد گويد : راوى گفت : حسين عليه السّلام فرمود : جامه براى من بجوييد كه كسى در آن رغبت نكند تا مرا برهنه نسازند . تبانى آوردند فرمود : نه ، اين لباس ذلّت است پس جامهء كهنه برداشت و آن را بدريد و زير جامه‌هاى خويش پوشيد ( و چون به شهادت رسيد آن را هم برگرفتند ) آنگاه سراويلى از حبره خواست و نظير آنچه از طبرى نقل كرديم ذكر كرده است\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n( حبره جامه‌اى است يمنى كه در آن زمان گرانبها بود ) .\r\n( 1 ) شيخ مفيد گفت : چون با حسين عليه السّلام نماند مگر سه تن از اهل بيت او روى به آن قوم آورد و آنها را مىراند و دور مىساخت و آن سه تن حمايت مىكردند تا آنها كشته شدند و امام عليه السّلام تنها ماند و زخمهاى سنگين بر پيكر شريفش آمده بود پس شمشير بر آنها مىزد و آنان از راست و چپ پراكنده مىشدند . حميد بن مسلم گفت : نديدم بىيار مانده‌اى و تنها شده‌اى كه فرزندان و اهل بيت و ياران او كشته شوند بدان قوّت قلب و ضبط نفس كه او بود و پيادگان بر او حمله مىكردند و آنها را از راست و چپ مىراند چنان كه كلّهء بزان وقتى گرگ بر آنها حمله كند ؛ چون شمر اين بديد سواران را به مدد خود طلبيد كه از پشت پيادگان باشند ( و مانع فرار آنها شوند ) و كمانداران را گفت تير افكندند بدن شريف امام مانند خار پشت شد و دست از پيكار بداشت و آن سپاه پيش روى او بايستادند و زينب به در خيمه آمد و فرياد زد عمر بن سعد را : واى بر تو آيا ابو عبد اللّه را مىكشند و تو خيره به دو مىنگرى ؟ عمر هيچ جواب نداد زينب فرياد زد : واى بر شما آيا مسلمانى ميان شما نيست ؟ هيچ‌كس جواب نگفت .\r\n( 2 ) و در روايت طبرى است كه عمر بن سعد نزديك حسين عليه السّلام آمد زينب گفت : اى عمر بن سعد آيا ابى عبد اللّه را مىكشند و تو نگاه مىكنى ؟ راوى گفت : گويى ديدم سرشك عمر بر گونهء و ريشش مىريخت و روى از او بگردانيد .\r\nو سيّد گويد : چون زخم بر پيكر مبارك آن حضرت بسيار شد و مانند خار پشت گشت صالح بن وهب يزنى نيزه بر تهيگاه آن حضرت زد كه امام عليه السّلام از اسب به زمين افتاد بگونهء راست و مىگفت :\r\nبسم اللّه و باللّه و على ملّة رسول اللّه آنگاه برخاست - صلوات اللّه عليه - راوى گفت : زينب دختر على عليه السّلام از در خيمه بيرون آمد و فرياد مىزد : « وا اخاه وا سيّداه وا اهل بيتاه ليت السّماء اطبقت على الأرض و ليت الجبال تدكدكت على السّهل » .\r\nيعنى : « اى كاش آسمان بر زمين مىافتاد و اى كاش كوهها خرد و پراكنده بر هامون مىريخت » . و شمر بن ذى الجوشن بر اصحاب خويش بانگ زد كه : اين مرد را چرا منتظر گذاشتيد و از هر سوى بر وى تاختند انتهى .\r\n( 3 ) و از حميد بن مسلم روايت شده است كه گفت : حسين عليه السّلام جبّه‌اى از خز [ 1 
  ] پوشيده بود\r\n\r\n\r\n","description":"","footnote":"\r\n[ 1 
  ] مترجم گويد : پيش از اين گفتيم كه : در جنگ و در نظر دشمن مطلقا لباس فاخر پوشيدن سنت است اما خز در ازمنهء مختلف بر معانى مختلفه اطلاق مىگشت و اهل لغت در معنى آن خلاف كرده‌اند و در همه زمان سخت گرانبها بود .\r\nو ابن اثير گويد : در زمان ما جامهء ابريشيمينه است . و در بعضى روايت آمده كه : آن حيوان دريايى است كه گاه در خشكى نيز مىآيد .\r\nو در مصباح المنير گويد : خز پشم گوسفند دريايى است پس جامهء بافتنى است . و بعضى فقها گفته‌اند : مانند ماهى است بيرون آب زيست\r\n","page_name":" 312 ","page_number":312},
  {"content":"\r\n\r\nو عمامه بر سر داشت و به وسمه يعنى رنگ خضاب كرده بود .\r\nپيش از كشته شدن او را ديدم پياده بود اما مانند سوارى دلير جنگ مىكرد و از تيرها كه مىافكندند احتراز مىجست و بر پيكر هر سوارى كه رخنه آشكار بود مىزد و مىدريد و حمله مىكرد و مىفرمود : آيا بر كشتن من مصمّم شديد به خدا قسم كه خداوند خشم گيرد بر شما از كشتن من بيش از كشتن هر بندهء ديگر و اميدوارم كه خداوند مرا گرامى دارد چنان كه شما خوار گرديد و از شما انتقام كشد از جايى كه گمان نداشته باشيد ، به خدا سوگند كه اگر مرا بكشيد تيغ در ميان شما نهد و خونهاتان بريزد و هرگز از شما خوشنود نمىگردد و عذاب دردناكتان چشاند .\r\n( 1 ) راوى گفت : مدتى گذشت و مردم از كشتن آن حضرت پرهيز مىكردند و هر كدام اين كار به ديگرى حوالت مىكرد پس شمر بانگ زد مادرتان به عزاى شما نشيند چه انتظار داريد و آن مردم از هر سوى حمله كردند .\r\nو شيخ مفيد گفت : زرعة بن شريك شمشيرى بر دست چپ آن حضرت زد و ببريد و ديگرى تيغ بر شانهء او زد كه به روى درافتاد .\r\n( طبرى ) آنها بازگشتند و حسين عليه السّلام ( ينوء و يكبو ) يعنى افتان‌خيزان بود به مشقّت برمىخاست بازمىافتاد .\r\nو مفيد - رحمه اللّه - گفت : سنان ابن انس نخعى [ 1 
  ] بر او حمله كرد و نيزه بر آن حضرت زد و خولى بن يزيد بشتاب از اسب فرود آمد كه سر مبارك آن حضرت جدا كند بر خود بلرزيد شمر گفت : خدا بازوى تو را سست كند از چه مىلرزى ؟ و خود فرود آمد و سر مطهّر را جدا كرد - لعنه اللّه تعالى - .\r\nدر ترجمه طبرى و روضة الصّفا مسطور است كه : سنان نيزه بر پشت آن حضرت زد كه از سينهء بىكينه‌اش سر زد و چون نيزه را بيرون كشيد روح مقدّسش به اعلا علييّن رسيد .\r\n( 2 ) ابو العبّاس احمد بن يوسف دمشقى قرمانى متوفّى در سال 1019 در اخبار الدّول گويد :\r\n\r\n\r\n","description":"","footnote":"\r\n[ 1 
  ] نتواند اما بعيد مىنمايد و كلام اهل لغت و ديگران بر آن دلالت ندارد و آنها كه گفتند بر حسب ذوق خود و جمع بين روايات و اقوال مورخين و علما گفتند و زهّاد قديم در زمان ائمّه براى گرانى و عزّت و اينكه لباس جبّاران است پوشيدن آن را مطلقا يا در نماز جايز نمىدانستند و در اخبار ما تجويز آن وارد شده است و فقها گويند : چون خز در آن زمان حيوان غير مأكول بود و ائمّه آن را تجويز كردند پس اين حيوان از ديگر حرام گوشتها مستثنى است .\r\n[ 1 
  ] طبرى در منتخب ذيل المذيل باسناده از پيرمردى از نخع روايت كرده است كه : وقتى حجّاج با مردم گفت : هر كس خدمتى كرده است يعنى به دولت بنى اميّه برخيزد . جماعتى برخاستند و خدمت خويش بگفتند و سنان بن انس هم برخاست و گفت : من كشندهء حسينم .\r\nحجّاج گفت : نيكو خدمتى است و چون به منزل خود بازگشت زبانش بسته شد و عقلش زايل گشت و در همانجا كه نشسته بود مىخورد و كار ديگر مىكرد تا به جهنم رفت ( مترجم ) .\r\n","page_name":" 313 ","page_number":313},
  {"content":"\r\n\r\nتشنگى بر آن حضرت سخت شد و او را از آب مانع مىشدند حتى وقتى شربتى آب به دست آورد خواست بنوشد حصين بن نمير تيرى افكند كه در كام آن حضرت نشست و آب خون شد و دست به آسمان برداشت و گفت : « اللّهمّ احصهم عددا و اقتلهم بددا و لا تذر على الأرض منهم احدا » آنگاه مردم بر او حمله كردند از هر جانب او به راست و چپ مىزد تا زرعة بن شريك شمشيرى بر دست چپ او فرود آورد و ديگرى بر دوش او و سنان بن انس نيزه بر پيكر مباركش فرو برد كه از بالاى اسب به زير افتاد و شمر فرود آمد و سر او را جدا كرد و به خولى سپرد آنگاه جامه‌هاى او را غارت كردند .\r\n( 1 ) مؤلف گويد : در روايت سيّد و ابن نما و صدوق و طبرى و جزرى و ابن عبد ربّه و مسعودى و ابى الفرج سر آن حضرت را سنان جدا كرد .\r\nو دينورى گفت : حسين عليه السّلام تشنه شد و قدح آب خواست چون نزديك دهان برد حصين بن نمير تيرى بر وى افكند كه بر دهانش نشست و از نوشيدن مانع آمد پس قدح از دست بگذاشت .\r\nسيّد - رحمه اللّه - گفت : سنان بن انس نخعى فرود آمد و شمشير بر حلق شريف او زد و مىگفت : من سر تو را جدا مىكنم و مىدانم پسر پيغمبرى و مادر و پدرت از همه بهترند آنگاه آن سر مقدّس را جدا كرد .\r\nشاعر در اين باره گويد :\r\n فأيّ رزيّة عدلت حسينا * غداة تبيره كفّا سنان \r\n( 2 ) ابو طاهر محمد بن حسن برسى روايت كرد در كتاب معالم الدّين از حضرت صادق عليه السّلام كه فرمود : چون كار حسين عليه السّلام بدانجا كشيد فرشتگان بانگ به گريه بلند كردند و گفتند : اى پروردگار اين حسين برگزيدهء تو و پسر دختر پيغمبر تو است پس خداى تعالى سايهء قائم را به آنها نمود و گفت : به اين انتقام مىكشم خون او را .\r\nروايت است كه : ابن سنان را مختار بگرفت بند بند انگشتان او ببريد پس از آن دست و پاى او جدا كرد در ديگى از روغن زيتون جوشانيده انداختش و او دست و پا ميزد .\r\nراوى گفت : در آن وقت كه امام شهيد شد گردى سخت سياه و تاريك برخاست و بادى سرخ وزيد كه هيچ چيز پيدا نبود و مردم پنداشتند عذاب فرود آمد ساعتى همچنان بود آنگاه هوا بازشد .\r\n( 3 ) و هلال بن نافع گويد : من ايستاده بودم با اصحاب عمر سعد - لعنة اللّه - كه مردى فرياد زد :\r\nايّها الامير مژده كه اينك شمر ، حسين عليه السّلام را كشت من ميان دو صف آمدم و جان دادن او را\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nديدم به خدا قسم هيچ كشتهء به خون آغشته را نيكوتر و درخشنده روى تر از وى نديدم تاب رخسار و زيبايى هيئت او انديشه قتل وى را از ياد من ببرد و در آن حال شربتى آب مىخواست شنيدم مردى مىگفت : « و اللّه لا تذوق الماء حتّى ترد الحامية فتشرب من حميمها » امام عليه السّلام را شنيدم مىگفت : « انا لا ارد على الحامية و لا اشرب من حميمها » من نزد جدّ خويش روم و از آب غير آسن بنوشم و از آنچه شما با من كرديد به دو شكايت كنم پس همه خشمگين شدند كه گويى خداوند در دل آنها رحمت نيافريده بود و من گفتم : به خدا قسم ديگر در هيچ كار با شما شريك نشوم .\r\n( 1 ) كمال الدّين محمد بن طلحه در مطالب السّؤال گويد كه : سر حسين نبيرهء پيغمبر را جدا كردند به تيغ تيز و مانند سر ملحدان بر سر نيزه كردند [ 1 
  ] و در شهرها ميان مردم گردانيدند و حرم و فرزندان او را خوار كردند و بر جهاز بىروپوش به هر سوى مىكشانيدند و مىدانستند اينها ذرّيت رسولند . و به صريح قرآن و اعتقاد درست دوستى آنها واجب است و خدا بازخواست مىكند اگر آسمان و زمين زبان داشتند بر آنها ناله و شيون مىكردند و اگر كفّار آنها را ديده بودند گريه و زارى مىنمودند و اگر سركشان عهد جاهليت در مصرع ايشان بودند آنها نيز مىگريستند و سوگوار مىشدند و اگر ستمكاران و جبّاران آن وقعه ديده بودند به يارى آنها مىشتافتند چه بزرگ مصيبتى است كه دل خداپرستان را داغدار ساخت و آنها را به رثاء و نوحه‌سرايى [ 2 
  ] داشت و چه بليّتى است كه مؤمنان را از سلف و خلف اندوهناك گردانيد دريغ از آن ذريّت نبويّه كه خونشان به رايگان ريخته شد و افسوس بر آن عترت محمّديه صلّى اللّه عليه و آله و سلّم كه تيغ آنها كند گرديد آوخ كه آن گروه علويه بىيار ماندند و سرورشان از دستشان رفت ، دردا كه آن زمرهء هاشميّه را حرمت حرم بشكستند و هتك آن را حلال شمردند .\r\n( 2 ) مؤلف گويد : روز عاشورا كه حسين عليه السّلام كشته شد جمعهء دهم محرّم بود سال شصت و يكم هجرت بعد از نماز ظهر و سنّ آن حضرت پنجاه و هشت سال بود .\r\nو بعضى گويند : شنبه بود . و بعضى گويند : دوشنبه . اوّل صحيح است .\r\nابو الفرج گفت : اينكه عوام گويند عاشورا دوشنبه بود روايت بر طبق آن نيامده است و ما\r\n\r\n\r\n","description":"","footnote":"\r\n[ 1 
  ]\r\n شاهان همه به خاك فكندند تاجها * تا زيب نيزه شد سر شاه جهان عشق\r\nبر پاى دوست سر نتوان سود جز كسى * كورا بلند گشت سر اندر سنان عشق\r\nاز لامكان گذشت به يك لحظه بىبراق * اين مصطفى كه رفت سوى آسمان عشق\r\nشاه جهان عشق كه جانانش از الست * گفت : اى جهان حسن فداى تو جان عشق\r\nتو كشتهء منى و منم خونبهاى تو * بادا فداى خون تو كون و مكان عشق \r\n[ 2 
  ] در نسخهء عربى اورثتها ظاهرا غلط است و صحيح ارثها است .\r\n","page_name":" 315 ","page_number":315},
  {"content":"\r\n\r\nبه حساب هندى از همهء زيجات استخراج كرديم اول محرّم سال 61 چهارشنبه بود پس دهم آن ماه جمعه باشد و اين حساب دليلى است روشن . و روايت مؤيّد آن است .\r\n( 1 ) و شيخ مفيد گويد : عمر سعد بامداد كرد آن روز و جمعه بود . و بعضى گويند : شنبه . و بنابر خبرى كه پيش آورديم تحقيقا روز جمعه بود و در ورود آن حضرت به كربلا گفت : روز دوم محرّم روز پنجشنبه سال 61 .\r\nو در تذكرهء سبط است كه : مقتل او روز جمعه بود ما بين نماز ظهر و عصر براى آنكه نماز ظهر را به كيفيت صلاة خوف با اصحاب خواند . و بعضى گويند : شنبه بود [ 1 
  ] .\r\nمترجم گويد : ابو جعفر كلينى در كافى و شيخ طوسى در تهذيب روز عاشورا را دوشنبه گفته‌اند در سال 61 هجرت .\r\nو شيخ در آخر كتاب الصّوم در باب صوم عاشورا در حديث محمد بن عيسى بن عبيد از برادرش از حضرت رضا عليه السّلام روايت كرده است و ما محلّ حاجت را نقل مىكنيم فرمود : روز دوشنبه روزى است كه پيغمبر اكرم صلّى اللّه عليه و آله و سلّم در آن روز رحلت فرمود و مصيبت به آل محمّد نرسيد مگر روز دوشنبه پس ما آن را نامبارك شمرديم و دشمنان ما بدان تبرّك جستند .\r\nو شيخ طوسى جمعه و شنبه را نسبت به قول داده است . پس شكّى در دوشنبه نيست و الحمد للّه .\r\n( 2 ) هم در كتاب تذكره است كه در قاتل آن حضرت اختلاف كردند به چند قول : اول آنكه :\r\nسنان بن انس نخعى قاتل بود و اين قول هشام بن محمد است .\r\nدوّم : حصين بن نمير كه تيرى افكند بر وى آنگاه از اسب فرود آمد و سر او ببريد و بر گردن اسب خويش آويخت تا به ابن زياد تقرّب جويد .\r\nقول سوّم : مهاجر بن اوس تميمى .\r\nچهارم : كثير بن عبد اللّه شعبى .\r\nپنجم : شمر بن ذى الجوشن انتهى .\r\nمؤلف گويد : قول ششم خولى بن يزيد اصبحى است ؛ زيرا كه محمد بن طلحه شافعى و على بن عيسى اربلى امامى نقل كرده‌اند كه : عمر سعد با همراهان خويش گفت : پياده شويد و سر او جدا كنيد پس نضر بن حرشه ضبابى پياده شد شمشير بر حلقوم مبارك آن حضرت مىكشيد و كارى نساخت ابن سعد برآشفت و به مردى كه در جانب راست او ايستاده بود گفت : واى بر تو فرود آى و او را آسوده كن پس خولى - خلّده اللّه في النار - فرود آمد و سر آن\r\n\r\n\r\n","description":"","footnote":"\r\n[ 1 
  ] رجوع به حاشيهء فصل بعد شود .\r\n","page_name":" 316 ","page_number":316},
  {"content":"\r\n\r\nحضرت جدا كرد .\r\n( 1 ) و ابن عبد ربّه گويد : سنان بن انس قاتل آن حضرت بود و خولى بن يزيد از قبيله حمير سر مطهّر او را جدا ساخت و براى عبيد الله آورد و گفت : اوفر ركابى الخ .\r\nو ابو حنيفهء دينورى گويد : سنان بن انس نخعى بر وى تاخت و نيزه بر او زد كه از اسب بر زمين افتاد و خولى بن يزيد پياده شد تا سر آن حضرت جدا كند دستش بلرزيد برادرش شبل بن يزيد فرود آمد و سر آن حضرت جدا كرد و به خولى داد .\r\nمترجم گويد : در اين گونه امور ناچار مردم خلاف كنند ؛ چون بسيارى از رجّاله بر گرد آن حضرت بودند و زخم بسيار بر پيكر آن حضرت زدند و در ميان اين زخمها آن زخم كارى كه امام عليه السّلام را به سعادت شهادت رسانيد بايد به حدس و تخمين معيّن گردد و اين مردم كه از قاتلان شمرده شدند همه بر گرد آن حضرت بودند و اينكه شمر از همه مشهورتر است براى آن است كه وى سرهنگ فوج پياده بود و هر كار كه افراد فوج كنند به سركردهء آنها منسوب شود . و از اختلاف علماء دربارهء قاتل آن حضرت معلوم مىشود كه اطمينان به صحّت زيارت معروفهء به ناحيه نداشتند ؛ چون در آن زيارت نام شمر صريحا مذكور است و اگر اطمينان داشتند به صحّت آن خلاف نمىكردند .\r\n( 2 ) از حضرت صادق عليه السّلام روايت است كه : چون حسين بن على عليهما السّلام را به شمشير زدند و از اسب بيفتاد و مردم براى جدا كردن سر مبارك او شتاب نمودند منادى از بطنان عرش فرياد زد :\r\nاى امّتى كه بعد از پيغمبر خود متحيّر و گمراه شده‌ايد خداوند شما را به اضحى و فطر موفّق ندارد .\r\nو در روايتى است براى روزه و افطار راوى گفت ابو عبد اللّه گفت : لاجرم به خدا قسم كه موفّق نشدند و موفّق نخواهند شد تا آن كسى كه بايد به خونخواهى حسين بن على عليه السّلام برخيزد .\r\nمترجم گويد : محتمل است معنى اين باشد كه عيد اضحى و فطر صحيح كه شرط آن حضور امام است محقّق نشود نه آنكه رؤيت هلال عامّه هرگز موافق واقع نيست ؛ چون ضرورت مذهب ما بر خلاف اين است و چون ماه نو ديديم آن را اول ماه گيريم هر چند اهل سنت هم همان شب ببينند ؛ و اگر ديدن آنها موافق واقع نباشد وقتى هم كه اول ماه ما با آنها موافق باشد بايد به رؤيت خود اعتنا نكنيم و هيچ‌كس بدان ملتزم نشود حتّى اخباريين .\r\nشيخ ابو القاسم جعفر بن قولويه قمى از حلبى از حضرت صادق عليه السّلام روايت كرده است كه :\r\nچون حسين عليه السّلام كشته شد كسى در لشكر آمد و فرياد مىزد ، او را از فرياد منع كردند گفت :\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nچگونه فرياد نزنم و حال آنكه مىبينم رسول خدا صلّى اللّه عليه و آله و سلّم را ايستاده نگاه به زمين مىكند و جنگ شما را مىنگرد و من مىترسم بر اهل زمين نفرين كند و من با آنها هلاك شوم . آنها با يكديگر گفتند : ديوانه است ؛ و آنها كه پشيمان شده بودند و توبه كرده گفتند : به خدا قسم كه بد كارى كرديم با خويشتن و براى خاطر ابن سميّه سيد جوانان اهل بهشت را كشتيم پس بر ابن زياد خروج كردند و كارشان بدانجا رسيد كه رسيد .\r\nحلبى گفت : به ابى عبد اللّه گفتم : فداى تو شوم آن فريادزننده كه بود ؟ گفت : به اعتقاد ما جز جبرئيل نباشد .\r\n( 1 ) و مسندا از سلمه روايت كرده است كه : بر امّ سلمه درآمدم ديدم مىگريست گفتم : گريه تو از چيست ؟ گفت : رسول خدا را در خواب ديدم بر سر و محاسن مباركش خاك نشسته گفتم :\r\nيا رسول اللّه از چه خاك‌آلودى ؟ گفت : اكنون در مشهد حسين عليه السّلام بودم .\r\nو در صواعق ابن حجر است كه گفت : و از آياتى كه روز قتل آن امام ظاهر شد اين است كه آسمان تاريك گرديد و ستارگان ديده شدند و هيچ سنگى را بر نداشتند مگر زير آن خون سرخ تازه بود . و هم گفت : آسمان سرخ گرديد و آفتاب بگرفت چنان كه ستارگان در روز پديدار آمدند و مردم پنداشتند قيامت آمد و در شام هيچ سنگ از زمين برنداشتند مگر زير آن خون سرخ تازه ديدند .\r\nمترجم گويد : بر حسب قواعد نجومى در دهم ماه خورشيد نگيرد و چون در روايت نصارى نظير اين كسوف براى حضرت عيسى على نبينا و آله و عليه السلام نيز آمده است و منجمين اروپا بر حسب زيجات خود حساب كردند وقوع كسوف را در آن وقت محتمل نديدند يكى از بزرگان ايشان از اهل نجوم موسوم به فلاماريون كتابى عظيم الحجيم در اين علم تصنيف كرده است و اين مسأله را متعرّض گرديده است و گويد : امثال اين كسوفات در غير وقت مشخّص كه روايات موثّق وقوع آن را ثابت كند نه به واسطهء حائل شدن جرم ماه است چنان كه در كسوفات عادى ، بلكه به سبب كرات ديگرى است مانند ذوات الاذناب كه مقادير و كيفيات حركات آنها بر ما معلوم نيست و در زيجات ثبت نشده است .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو اين باب را به ابياتى چند از مرحوم آخوند ملّا غلامحسين جدّ خود ختم مىكنم و از ناظران و مطالعه كنندگان التماس دعا دارم\r\n شرم دار اى آسمان از روى احمد شرم دار * شرم دار ، شرم دار آزرم دار\r\nكج‌مدارى چند و تا كى اى سپهر كج‌مدار * شرم دار ، شرم دار آزرم دار\r\nپردهء ناموس احمد را گسستى تاروپود * اى حسود ، آتش بيداد زود\r\nز اطلس زرتارت از كين بگسلاند پود و تار * شرم دار ، شرم دار آزرم دار\r\nاز غم بشكسته پر مرغان بستان رسول * هم بتول ، بلبل بىدل ملول\r\nو آنچنان خود كه نشناسد قفس از شاخسار * شرم دار ، شرم دار آزرم دار\r\nطائران قدس را هر لحظه آه كودكان * زان ميان ، گشته برق آشيان\r\nبس كه بر شد بر بگرد و نشان شرار شعله بار * شرم دار ، شرم دار آزرم دار \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n خسرو دين را سر بريده اندر طشت * جلوه‌گر ، هم حريمش در بدر\r\nكافرى را بر بتارك راست تاج زرنگار * شرم دار ، شرم دار آزرم دار\r\nآن لب و دندان كه با دندان و لب مير عرب * روز و شب مىمكيدى با عجب\r\nخستش از چوب جفا بيشرم روئى باده خوار * شرم دار ، شرم دار آزرم دار\r\nنو عروسى را ز جعد عنبرين كحلى ثياب * دل كباب ، ز آتش غم جان بتاب\r\nبامداد وصل دامادى چو شام هجر تار * شرم دار ، شرم دار آزرم دار\r\nشد به خون آغشته آن كاكل كه در هر صبح و شام * ز اهتمام ، با هزاران احترام\r\nروح قدس از سنبل حورش برافشاندى غبار * شرم دار ، شرم دار آزرم دار\r\nهر طرف نورسته سروى را خط زنگارگون * غرق خون ، نخل قامت سرنگون\r\nهر طرف نالان تذروى را خروش زارزار * شرم دار ، شرم دار آزرم دار\r\nگلشنى كش باغبانى كرد فخر كائنات * بىثبات ، از سموم حادثات\r\nعندليبانش پراكنده بهر شهر و ديار * شرم دار ، شرم دار آزرم دار\r\nوه چه زرّين بال مرغان كز سرابستان دين * بر زمين ، بال پر در خون عجين\r\nوه چه شيرين بر درختان كز جفا بىبرگ و بار * شرم دار ، شرم دار آزرم دار \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n تا شباهنگان باغ دين فتادند از نوا * بىنوا ، در زمين نينوا\r\nاز نوا بستند لب مرغان زار مرغزار * شرم دار ، شرم دار آزرم دار\r\nساحت فردوس جاويد از هجوم آه جور * در قصور ، كرده بدرود سرور\r\nهم ز غم فردوسيان را اشك ماتم بر عذار * شرم دار ، شرم دار آزرم دار\r\nصبح صادق راز فرط غم جهان بين شد سفيد * چون‌كه ديد ، يوسف دين ناپديد\r\nبس كه باريد اشك انجم از بصر يعقوب وار * شرم دار ، شرم دار آزرم دار\r\nنامه در هم پيچ شعرى كى توانى شرح غم * اى اصم ، روبه بند از نوحه دم\r\nكلكت اينك آتش افشان خامه اينك اشكبار * شرم دار ، شرم دار آزرم دار \r\n\r\n","description":"","footnote":"","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n\r\n( 1 )\r\n\r\nباب سوم در وقايع پس از شهادت و در آن چند فصل است\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n( 1 )\r\n\r\nفصل اول\r\n( ملهوف ) راوى گفت : به ربودن ملبوس آن حضرت پرداختند پيراهن او را اسحاق بن حيوه ( به فتح حاء مهمله و سكون ياء دو نقطه و فتح واو بر وزن خيمه ) حضرمى بر گرفت و بپوشيد و پيس شد و موى او بريخت .\r\nو روايت شده است كه : در پيراهن او بيش از صد و ده زخم يافتند از اثر تير و نيزه و شمشير و امام صادق عليه السّلام فرمود : بر پيكر مبارك امام عليه السّلام سى و سه جاى نيزه و سى و چهار جاى شمشير يافتند و سراويل او را ابحر ( در كتبى كه به صحّت آنها اعتماد بيشتر است بحر ، بىهمزه آمده است ) بن كعب تميمى برداشت .\r\nو روايت است كه : او زمين‌گير شد و پاهاى او خشك گرديد و از حركت بماند و عمامهء او را اخنس بن مرثد بن علقمهء حضرمى و بعضى گويند جابر بن يزيد اودى - لعنه اللّه - برداشت و بر سر بست و ديوانه شد .\r\nمترجم گويد : اگر شيعى اندكى از خاك قبر او بردارد شفاست براى او و اين دشمنان جامهء تن امام را برداشتند و آنان را موجب مرض شد كه مؤثّر در اينجا نيّت و اخلاص است ، و نعلين او را اسود بن خالد گرفت و انگشترى را بجدل بن سليم كلبى ( بحدل به حاء مهمله صحيح و به جيم مشهور است و سليم به صيغهء تصغير بر وزن زبير ) و انگشت آن حضرت را با خاتم ببريد و چون مختار او را دستگير كرد هر دو پا و هر دو دست او را جدا كرد و همچنان گذاشت در خون خود مىغلطيد تا هلاك شد و قطيفهء آن حضرت را كه از خز بود قيس بن اشعب برداشت وزره او را كه موسوم به تبراء بود عمر سعد بر گرفت و چون به امر مختار عمر سعد را بكشتند آن زره را به قاتل وى ابى عمره بخشيد و شمشير آن حضرت را جميع بن خلق اودى\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nبرداشت و بعضى گويند : اسود بن حنظله تميمى و بقول بعضى فلان نهشلى و اين شمشير ذو الفقار نيست ؛ چون ذو الفقار نزد اهل خود مصون و محفوظ است با ساير ذخاير نبوّت و امامت و همچنين آن انگشتر كه بجدل برداشت نه انگشتر رسول خدا صلّى اللّه عليه و آله و سلّم است كه از ذخاير نبوّت است .\r\n( 1 ) شيخ صدوق از محمد بن مسلم روايت كرده است كه : حضرت صادق عليه السّلام را پرسيدم از انگشترى حسين عليه السّلام به كه رسيد و با او گفتم كه : من شنيدم از انگشت مبارك عليه السّلام ربودند ؟\r\nفرمود : چنان نيست كه پنداشتند حسين عليه السّلام علىّ بن الحسين را وصىّ خويش گردانيد و انگشترى در انگشت او كرد و امر امامت به او واگذاشت چنان كه رسول خدا صلّى اللّه عليه و آله و سلّم اين امر را با امير المؤمنين عليه السّلام گذاشت و آن حضرت با امام حسن عليه السّلام و امام حسن عليه السّلام با امام حسين عليه السّلام و آن انگشترى به پدر من رسيد پس از پدرش و اكنون به من رسيده است و نزد من است هر جمعه در دست مىكنم و در آن نماز مىگزارم .\r\n( 2 ) محمد بن مسلم گفت : روز جمعه نزد او رفتم نماز مىگزاشت چون نماز تمام شد دست سوى من دراز كرد و در انگشت او ديدم خاتمى كه نقش نگينش اين بود : « لا إله الّا اللّه عدّة للقاء اللّه » و گفت : اين است انگشترى جدّم ابى عبد اللّه الحسين عليه السّلام ( 3 ) و در امالى صدوق و روضة الواعظين روايت شده است : اسب امام عليه السّلام آمد كاكل و موى پيشانى را به خون حسين عليه السّلام آغشته كرده بود و مىدويد و شيهه مىكشيد دختران پيغمبر بانگ او شنيدند و از سراپرده‌ها بيرون آمدند اسب را بىسوار ديدند و دانستند آن حضرت به شهادت رسيده است .\r\nو در مدينة المعاجز از مناقب ابن شهر آشوب آورده است كه ابو مخنف از جلودى روايت كرد كه : چون حسين عليه السّلام بر زمين افتاد اسب به حمايت او بر سواران حمله مىكرد تا سوار را بر زمين مىافكند و او را زير پا مىماليد و چهل تن را بكشت آنگاه خود را به خون حسين عليه السّلام آغشته كرد و به جانب خيمه روى آورد و بلند شيهه مىكشيد و دستها بر زمين مىزد .\r\nو شاعر گويد :\r\n و راح جواد السّبط نحو نسائه * ينوح و ينعى الظّامئ المترمّلا\r\nخرجن بنيّات الرّسول حواسرا * فعاين مهر السّبط و السّرح قد خلا\r\nفأدمين باللّطم الخدود لفقده * و اسكبن دمعا حرّه ليس يصطلى \r\nيعنى : اسب سبط رسول صلّى اللّه عليه و آله و سلّم به جانب زنان رفت شيون كنان و خبر مرگ آن تشنهء\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nخاك‌آلوده را به آنها داد و دختران رسول خدا صلّى اللّه عليه و آله و سلّم سر برهنه بيرون آمدند و اسب او را ديدند زين از سوار خالى مانده . پس براى فقد او به سيلى چهرهء خويش را خون‌آلوده كردند و با سوز درون اشك از چشم فرو ريختند ( گويا اين شعر از فصحاى عرب نيست و يكى از متأخّرين گفته است الفاظ آن فصيح نيست ) .\r\n( 1 ) و از صاحب مناقب و محمد بن ابى طالب نقل است كه : اسب امام عليه السّلام از دست دشمن گريزان سوى امام آمد و كاكل در خون او آغشته كرد و از آنجا سوى سراپردهء زنان آمد شيههء زنان و نزديك خيام سر بر زمين مىكوفت تا بمرد . و چون خواهران و دختران و اهل بيت او اسب را بىسوار ديدند فرياد به گريه و شيون بر آوردند و امّ كلثوم دست بر سر نهاد و گفت :\r\n« وا محمّداه وا جدّاه وا نبيّاه وا ابا القاسماه وا عليّاه وا جعفراه وا حمزتاه وا حسناه هذا حسين بالعراء صريع بكربلاء محزوز الرّأس من القفا مسلوب العمامة و الرّداء » : اين حسين است در ميدان افتاده در كربلا سر او از قفا بريده و عمامه و رداى او ربوده‌اند ؟ ! اين بگفت و بيهوش شد .\r\n( 2 ) و در زيارت مرويّه از ناحيه مقدّسه است : « و اسرع فرسك شاردا الى خيامك قاصدا محمحما باكيا فلمّا رأين النّساء جوادك مخزيّا و نظرن سرجك عليه ملويّا برزن من الخدور ناشرات الشّعور على الخدود لاطمات الوجوه سافرات و بالعويل داعيات و بعد العزّ مذللات و الى مصرعك مبادرات و الشّمر ( با الف و لام ) جالس على صدرك مولغ سيفه على نحرك قابض على شيبتك بيده ذابح لك بمهنّده و قد سكنت حواسّك و خفيت انفاسك و رفع على القناة رأسك » .\r\nيعنى : « اسب تو شتابان آمد به آهنگ سراپرده‌هاى تو شيهه زنان و گريان و چون زنان آن اسب را زبون ديدند و زين را بر آن واژگون از پرده بيرون آمدند موى بر روى ريخته و پريشان كرده و سيلى بر رخسار زنان و رويها گشاده شيون كنان پس از عزّت خوار گشته سوى قتلگاه تو شتابان شمر بر سينهء تو نشسته و شمشير بر گلوى تو نهاده محاسن تو را به دست گرفته و تيغ هندى . . . حواسّ تو خاموش و دم فرو بسته و سر مطهّر تو را بالاى نيزه زدند » .\r\nمترجم گويد : اين اسب معروف به ذو الجناح است و در تواريخ و مقاتل معتبر قديم كه در دست ماست اين نام نيست مگر در روضة الشهداء ملا حسين كاشفى ؛ و چنان كه گفتيم اكثر كتب قديم به دست ما نرسيده است و نمىتوان گفت همهء مطالب آن كتب در اين كتابها كه داريم مندرج است .\r\n( 3 ) ابن نديم در كتاب فهرست خود كه در سال 377 تأليف كرده است سه ، چهار هزار كتاب تاريخ و انساب و سير شمرده است همه از مصنّفين معتبر و شايد ما سى كتاب از آن قبيل در دسترس خود نداشته باشيم پس چگونه توانيم عدم وجدان را دليل عدم وجود دانيم و\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nملّا حسين كاشفى عالمى متبحّر بود و در مقتلى كه منسوب به ابى اسحاق اسفراينى است و اعتبار ندارد نام آن را ميمون آورده است و گويد : از اسبان پيغمبر صلّى اللّه عليه و آله و سلّم بود و در اين امور كه صحّت و بطلان آن معلوم نيست توقّف بايد كرد .\r\n بنا گه رفرف معراج آن شاه * ابا زين نگون شد سوى خرگاه\r\nپروبالش پر از خون ديده گريان * تن عاشق كشش آماج پيكان\r\nبه رويش صيحه زد دخت پيمبر * كه چون شد شهسوار روز محشر\r\nكجا افكندى و چون است حالش * چه با او كرد خصم بدسگالش\r\nمر آن آدم‌وش پيكر بهيمه * همىگفت الظّليمه الظّليمه\r\nسوى ميدان شد آن خاتون محشر * كه جويا گردد از حال برادر\r\nندانم چون بدى حالش در آن حال * نداند كس بجز داناى احوال \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n( 1 )\r\n\r\nفصل دوّم / در تاراج كردن اثاث و شيون كردن حرم محترم بر آن حضرت\r\nسيّد گويد : كنيزكى از جانب خرگاه حسين عليه السّلام مىآمد مردى با او گفت : يا أمة اللّه سالار تو كشته شد . آن كنيزك گفت : من شتابان سوى بانوى خويش رفتم و فرياد زدم زنان حرم برجستند صيحه بر آوردند و آن مردم بر يكديگر پيشدستى مىكردند بر غارت خيام پيغمبر صلّى اللّه عليه و آله و سلّم و نور چشم زهرا - سلام اللّه عليها - چنان كه چادر از سر زنان مىكشيدند و دختران رسول خدا صلّى اللّه عليه و آله و سلّم و حريم او همه مىگريستند و از فراق حمات و احبّاء شيون مىكردند .\r\n( 2 ) حميد بن مسلم روايت كرد كه : زنى ديدم از بنى بكر بن وائل با شوهرش در سپاه عمر سعد بود و هنگامى كه ديد مردم بر زنان حسين عليه السّلام و خيام آنها در آمده غارت مىكنند شمشيرى در دست گرفت و جانب خيام آمد و گفت : اى آل بكر بن وائل آيا دختران رسول خدا صلّى اللّه عليه و آله و سلّم را تاراج مىكنند لا حكم الّا اللّه يا لثارات رسول اللّه فرمان خدا راست و بس ، به خونخواهى رسول خدا برخيزيد . شوهرش او را بگرفت به جاى خود بازگردانيد .\r\nراوى گفت : آنگاه زنها را از چادرها بيرون كردند و آتش در آنها زدند زنان سر برهنه جامه‌هاشان ربوده پاى برهنه گريان بيرون آمدند خوار و اسير و گفتند : شما را به خدا ما را نزديك مصرع حسين عليه السّلام بريد چون بردند و ديدهء زنان به آن كشتگان افتاد فرياد بر آوردند و بر روى زدند .\r\n( 3 ) راوى گفت : به خدا قسم فراموش نمىكنم زينب دختر على عليه السّلام زارى مىكرد و به آواز سوزناك و دلى پراندوه مىگفت : « يا محمّداه ! صلّى عليك مليك السّماء هذا حسين مرمّل بالدّماء مقطّع الاعضاء و بناتك سبايا الى اللّه المشتكى و الى محمّد المصطفى و الى علىّ المرتضى و الى\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nفاطمة الزّهراء و الى حمزة سيّد الشّهداء . يا محمّداه ! هذا حسين بالعراء [ 1 
  ] تسفى عليه الصّبا قتيل اولاد البغايا . وا حزناه وا كرباه اليوم مات جدّى رسول اللّه يا اصحاب محمّداه هؤلاء ذرّية المصطفى يساقون سوق السّبايا » .\r\nيعنى : « يا محمداه ! فرشتگان آسمان بر تو درود فرستند اين حسين است به خون آغشته اعضا از هم جدا گشته و دختران تو اسير شدند به خدا شكايت بريم و محمد مصطفى صلّى اللّه عليه و آله و سلّم و على مرتضى عليه السّلام و فاطمهء زهرا - سلام اللّه عليها - و به حمزهء سيد الشهداء يا محمداه ! اين حسين است در اين دشت افتاده باد صبا گرد و غبار بر پيكر او مىپراكند به دست روسبىزادگان كشته شده‌اى دريغ اى افسوس امروز جدّم رسول خدا رحلت كرد اى اصحاب محمّد صلّى اللّه عليه و آله و سلّم اينها فرزندان مصطفايند مانند اسيران آنها را مىكشند و مىبرند » .\r\nو در روايت ديگر : « يا محمّداه بناتك سبايا و ذرّيتك مقتّلة يسفى عليهم ريح الصّبا و هذا حسين محزوز الرّأس من القفا مسلوب العمامة و الرّداء بابى من اضحى عسكره في يوم الاثنين نهبا بابى من فسطاطه مقطّع العرى بابى من لا غائب فيرتجى و لا جريح فيداوى بابى من نفسى له الفداء بابى المهموم حتّى قضى بابى العطشان حتّى مضى بابى من شيبته تقطر بالدّماء بابى من جدّه محمّد المصطفى بابى من جدّه رسول الله السّماء بابى من هو سبط نبىّ الهدى بابى محمّد المصطفى بابى خديجة الكبرى بابى علىّ المرتضى بابى فاطمة الزّهراء سيّدة النّساء بابى من ردّت له الشّمس حتّى صلّى » .\r\n( 1 ) يعنى : « وا محمداه دختران تو اسيرند و فرزندان تو كشته ، باد صبا بر آنها خاك مىپراكند اين فرزندت از قفا سر بريده است عمامه وردا ربوده پدرم فداى آنكه روز دوشنبه سپاهش تاراج شد [ 2 
  ] پدرم فداى آنكه گره‌هاى بند خيام او را گسيختند پدرم فداى آن كسى كه به سفر نرفته\r\n\r\n\r\n","description":"","footnote":"\r\n[ 1 
  ] در جلاء چنين ترجمه كرده است : اين حسين تو است به تيغ اولاد زنا شهيد شده است و عريان در صحراى كربلا افتاده . و گويا عبارت عربى در نسخهء ايشان طور ديگر بوده است .\r\n[ 2 
  ] در اين حديث عاشورا صريحا دوشنبه است و هنگام ترجمهء اين كتاب مقاتل الطالبيين را نديده بودم وقت طبع اتّفاقا بدان برخوردم و ملاحظه كردم شاهزاده اعتضاد السلطنه علىقلى ميرزا در حاشيهء كتاب بر ابو الفرج كه گويد : عاشورا جمعه بود اعتراض كرده است كه اول محرّم سال 61 هجرى در هيچ زيجى چهارشنبه نيست و زيجها در امثال اين امور اختلاف ندارند بلكه غرّهء محرّم سال شصتم چهارشنبه است و اين بنده مترجم اين كتاب هم در زيج هندى ديدم اول محرّم سال 61 روز يكشنبه است و عاشورا سه شنبه مىشود و ليكن حساب زيجات بر حسب امر اوسط است نه رؤيت حقيقى چنان كه در همان زيج صريحا مرقوم است و شايد رؤيت يكى دو روز با حساب زيج كه به امر اوسط استخراج شده است فرق داشته باشد پس آنكه گويد : عاشورا دوشنبه بود مانند كلينى و طوسى قولش به صحّت نزديكتر است ، چون ممكن است رؤيت هلال اول محرّم شنبه باشد يك روز پيش از حساب زيج و عاشورا دوشنبه و عوام اهل عراق كه در زمان ابو الفرج مىگفتند : دوشنبه بود دهان به دهان از پدران خود شنيده بودند و صحيح بود و فاصلهء زمان ابو الفرج از قتل امام عليه السّلام قريب دويست و پنجاه سال است و هم اين بنده چند واقعه را از آن سنوات كه مورّخان معيّن كردند چند شنبه بود حساب كردم مانند روز فوت معاويه كه در پنجشنبه پانزدهم رجب سنهء شصتم گفته‌اند ديدم با زيج يك روز اختلاف داشت و شهادت امير المؤمنين عليه السّلام را در سال چهلم همچنين\r\n","page_name":" 330 ","page_number":330},
  {"content":"\r\n\r\nاست تا اميد بازگشت او باشد و خسته و زخم‌دار نيست تا علاج شود پدرم فداى آنكه از محاسن او خون مىچكيد ، پدرم فداى آنكه جدّش محمد مصطفى است ، پدرم فداى آنكه نبيرهء پيغمبر رهنماست ، پدرم فداى محمد مصطفى و خديجهء كبرى و على مرتضى و فاطمهء زهرا سيدة النّساء ، پدرم فداى آنكه آفتاب براى او برگشت تا نماز بگزاشت . انتهى .\r\nهمچنين زبان گرفته بود و شيون مىكرد كه دوست و دشمن را بگريانيد .\r\nآنگاه سكينه پيكر مبارك پدرش حسين عليه السّلام را در آغوش گرفت و جماعتى از اعراب چادرنشين ريختند او را كشيدند و از پدر جدا كردند . جدّ من در زبان حال سكينه نيكو گفته است للّه درّه :\r\n پدر به دام غمت آسمان اسيرم كرد * به كودكى ز فراق تو چرخ پيرم كرد\r\nبه دولت سر تو چرخ سر بلندم ديد * سرت بريد و بر خصم سربزيرم كرد\r\nز شير مام لبم تر نگشته بود هنوز * كه مام دهر زكين زهر غم بشيرم كرد\r\nهر آن قدر كه برت آسمان عزيزم ديد * همان قدر بر دشمن فلك حقيرم كرد\r\nمنم سكينه كهين عندليب گلشن تو * كه زاغ چرخ ز فرياد ناگزيرم كرد\r\nز گلشنت چو شنيد آسمان صفير مرا * پرم شكست و به دام بلا اسيرم كرد\r\nعدو يتيم و گرفتار و دستگيرم خواست * فلك يتيم و گرفتار و دستگيرم كرد\r\nز جان گذشتم اگر جان برون رود ز تنم * كه تازيانهء شمر از حيات سيرم كرد \r\nغفر الله له و لنا و حشرنا فى زمرة محمد صلّى اللّه عليه و آله و سلّم .\r\nو شاعر عرب نيز نيكو گفته است :\r\n بابى كالئ [ 1 
  ] على الطّفّ خدرا * هو في حومة الحسام المنيع \r\n\r\n\r\n","description":"","footnote":"\r\nديدم و در اين سال ( 1369 هجرى قمرى ) كه تاريخ طبع اين كتاب است اول محرّم به رؤيت دوشنبه است و به حساب زيج يك شنبه است و يك روز اختلاف است .\r\nو ناسخ التواريخ گويد : واقعهء فاجعه در سال شصتم بود براى اينكه در اين سال دهم محرّم جمعه بود .\r\nو ليكن اين طريق ترجيح خطاست ؛ زيرا كه نبايد براى تصحيح روز در روايت آحاد خبر متواتر را در سال ردّ كرد و براى اهل تاريخ روز بيشتر شبهه مىشود تا سال چنان كه اكنون اكثر مطّلعين مىدانند مظفر الدين شاه در 1324 از دنيا رفت و هيچ‌كس نمىداند چند شنبه بود مگر به مراجعه و اين تحقيق از خواصّ اين كتاب است فعرف قدره .\r\n[ 1 
  ] در نفس المهموم كالئا به نصب بود و قياس به رفع است . و نيز المنيع الف و لام لازم ندارد هو في حومة الحسام منيع كافى است و منيع جزم است و قوضى نيز فصيح نيست و فصيح فليقوّض خيام عليا نزار است ؛ زيرا كه تقويض لازم استعمال نشده است و امر از آن بايد به صيغه مجهول و بالام امر باشد و گويا اين شاعر عرب با اينكه مضامين دلپسند در اشعار خويش به كار برده است لفظا چنان فصيح نبوده است .\r\n","page_name":" 331 ","page_number":331},
  {"content":"\r\n\r\n قطعوا بعده عراه و يا حبل * وريد الاسلام انت القطيع\r\nقوّضى يا خيام عليا نزار * فلقد قوّض العماد الرّفيع\r\nو املئي العين يا اميّة نوما * فحسين على الصّعيد صريع\r\nو دعى صكّة الجباه لوىّ * ليس يجديك صكّها و الدّموع \r\n چو كار شاه و لشكر بر سر آمد * سوى خرگه سپه غارتگر آمد\r\nبه دست آن گروه بىمروّت * به يغما رفت ميراث نبوّت\r\nهر آن چيزى كه بد در خرگه شاه * فتاد اندر كف آن قوم گمراه\r\nزدند آتش همه آن خيمه گه را * كه سوزانيد دودش مهر و مه را\r\nبه خرگه شد محيط آن شعلهء نار * همىشد تا به خيمه شاه بيمار\r\nبتول دوّمين شد در تلاطم * نمودى دست و پاى خويشتن گم\r\nگهى در خيمه و گاهى برون شد * دل از آن غصّه‌اش درياى خون شد\r\nمن از تحرير اين غم ناتوانم * كه تصويرش زده آتش به جانم\r\nمگر آن عارف پاكيزه نيرو * در اين معنى بگفت آن شعر نيكو\r\nاگر دردم يكى بودى چه بودى * و گر غم اندكى بودى چه بودى \r\nو در مصباح كفعمى است كه : سكينهء بنت الحسين گفت : چون حسين عليه السّلام كشته شد من او را در آغوش گرفتم و بيهوش شدم در آن حال شنيدم مىفرمود :\r\n شيعتى ما ان شربتم رىّ عذب فاذكرونى * او سمعتم بغريب او شهيد فاندبونى \r\nپس ترسان برخاست و چشمش از گريه آزرده شده بود و لطمه بر روى مىزد ناگهان هاتفى گفت :\r\n بكت الارض و السّماء عليه * بدموع غزيرة و دماء\r\nيبكيان المقتول في كربلا * بين غوغاء امّة ادعياء\r\nمنع الماء و هو منه قريب * عين ابكى الممنوع شرب الماء \r\nيعنى : « آسمان و زمين بر او گريستند اشك فراوان و خون ، گريه مىكنند بر آنكه در كربلا كشته شد ميان مردم فرومايه و بدگوهر بىپدر ، از آب او را منع كردند با آنكه نزديك آب بود ، اى چشم بگرى بر كسى كه از آب نوشيدن ممنوع شد » .\r\nابن عبد ربّه در كتاب عقد الفريد از حماد بن سلمه از ثابت از انس بن مالك روايت كرده\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاست كه : چون از دفن پيغمبر صلّى اللّه عليه و آله و سلّم فارغ شديم فاطمه - سلام اللّه عليها - رو به من كرد و گفت : اى انس چگونه دلت آمد و راضى شدى كه خاك بر روى رسول خدا صلّى اللّه عليه و آله و سلّم ريزى ؟\r\nبازگريست و فرياد زد : « يا أبتاه أجاب ربّا دعاه يا أبتاه من ربّه ما ادناه » .\r\n( 1 ) مؤلف گفت : اين حال فاطمه - سلام اللّه عليها - بود پس از دفن پدرش پس حال سكينه چه بود كه بدن پدر را ديد بىسر آغشته به خون عمامه و رداء ربوده پشت و سينه به سمّ اسبان دشمن كوبيده به زبان حال فرياد مىزد : چگونه دلتان آمد كه فرزند پيغمبر را بكشيد و اسب بر بدنش بتازيد ؟ !\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n( 1 )\r\n\r\nفصل سوّم\r\nمردم بر ورس و حلّها و شتران ريختند و غارت كردند ( ورس يعنى اسپرك و حلل همان است كه در فصل يازدهم از باب اول شرح آن بگذشت ) .\r\nشيخ مفيد گفت : اثاث و شتران و باروبنهء آن حضرت را غارت كردند و جامه‌هاى زنان را بر بودند .\r\n( 2 ) حميد بن مسلم گفت : مىديدم زنى از زوجات مكرّمات و بنات طاهرات را با آن بىشرمان بر سر جامه در كشمكش بودند و عاقبت آن مردم جامه را از او سر مىربودند .\r\nابو مخنف گفت : حديث كرد مرا سليمان بن ابى راشد از حميد بن مسلم كه گفت : به على اصغر بن الحسين عليهما السّلام رسيدم ديدم بيمار است بر بستر افتاده و شمر بن ذى الجوشن با رجّاله يعنى پيادگان بر سر وى بودند مىگفتند : اين را نمىكشى ؟ من گفتم : سبحان اللّه آيا كودكان را هم بايد كشت اين كودك است ( و انّه لما به ) يعنى همين بيمارى او را از پاى در آورده است ؟ ! كار من اين بود ايستاده بودم و هر كس مىآمد و مىخواست آزارى به آن حضرت رساند جلوگيرى مىكردم تا وقتى عمر سعد برسيد و گفت : هيچ‌كس داخل خيمهء زنان نشود و متعرّض اين جوان بيمار نگردد و هر كس از كالا و متاع ايشان چيزى برده است بازگرداند .\r\nحميد گفت : و اللّه هيچ‌كس چيزى بازپس نداد .\r\nمترجم گويد : يكى از قواعد مذهب ما اين است كه هر كس عمل نيكى كند پاداش آن يابد هر چند او خود كافر باشد و عمل او اندك مانند فرعون كه كافر بود و آن همه ستم كرد امّا بخشنده بود خداوند ملك واسع و عمر دراز به او مرحمت كرد و نفرين موسى عليه السّلام را بر وى مستجاب نفرمود و انوشيروان كافر بود و عادل خداوند به مروحه دفع عذاب از او فرمايد كما فى الحديث . و عدل از اصول مذهب شيعه است پس خداوند هيچ عمل خير را ضايع نگذارد\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n« كتب ربّكم على نفسه الرّحمة » . و عامّه پندارند عمل زشت كار نيك را حبط يعنى ناچيز و نابود مىكند چون عدل الهى را از اصول عقيده نشمرند .\r\nو خواجه نصير الدّين طوسى فرمايد : الاحباط باطل .\r\nهمچنين حميد بن مسلم هر چند در سپاه دشمن بود چون حفظ امام زين العابدين عليه السّلام كرد اميد است خداوند عذاب را بر او سبك فرمايد .\r\n( 1 ) در اخبار الدّول قرمانى است كه : شمر خواست على اصغر يعنى امام زين العابدين عليه السّلام را بكشد زينب بنت على عليه السّلام بيرون آمد و گفت : او كشته نشود مگر من هم با او كشته شوم ؛ شمر دست بداشت .\r\n( 2 ) و در روضة الصّفاست كه : چون شمر به آن خيمه در آمد كه على بن الحسين عليه السّلام در آنجا افتاده بود و سر بر بالين نهاده شمشير بر كشيد تا او را بكشد حميد بن مسلم گفت : سبحان اللّه آيا اين بيمار را خواهى كشت ؟ البته او را مكش .\r\nو بعضى گويند : عمر سعد دستهاى او بگرفت و گفت : آيا از خدا شرم ندارى و مىخواهى اين جوان بيمار را بكشى ؟ شمر - لعنه اللّه - گفت : فرمان امير است كه همهء فرزندان حسين عليه السّلام را بكشم . عمر مبالغت كرد در منع وى تا دست بازداشت و به سوختن سراپرده‌هاى ايشان فرمود .\r\n( 3 ) و در مناقب ابن شهر آشوب است از المقتل احمد بن حنبل گفت : سبب بيمارى زين العابدين عليه السّلام آن بود كه زرهى پوشيد از بالاى او بلندتر بود افزونى آن را به دست پاره كرد .\r\n( 4 ) و در روايت شيخ مفيد است كه : چون عمر سعد بيامد زنان در روى او فرياد كشيدند و گريستند عمر گفت : هيچ‌كس در خيام اين زنان نرود ، و متعرّض اين جوان بيمار نشويد . و زنان خواستند آن جامه‌ها كه سپاهيان ستانيده بودند بازدهند تا خويشتن را بپوشند ابن سعد گفت : هر كس چيزى گرفته است بازدهد به خدا سوگند كه هيچ‌كس چيزى بازنداد پس بر آن چادر و بر سراپرده‌هاى زنان گروهى پاسبان برگماشت و گفت : پاس داريد كسى بيرون نرود و آنان را آزار نكنيد و به چادر خويش بازگشت و در ميان همراهان خويش فرياد زد : « من ينتدب للحسين » .\r\n( 5 ) طبرى گفت : سنان بن انس نخعى بر در چادر ابن سعد آمد و به بانگ بلند فرياد زد :\r\n اوقر ركابى فضّة و ذهبا * انا قتلت الملك المحجّبا\r\nقتلت خير النّاس امّا و ابا * و خيرهم اذ ينسبون نسبا \r\n\r\n","description":"","footnote":"","page_name":" 335 ","page_number":335},
  {"content":"\r\n\r\nيعنى : « شتر مرا از سيم و زر سنگين بار كن كه من پادشاه محجّب يعنى با فرّ و شكوه و آنكه در بند و دربان بسيار دارد و شكوه وى مانع ديدار او است بكشتم ، كشتم كسى را كه بهتر مردم است از جهت پدر و مادر و گوهر و نژاد و والاتر از همه .\r\nعمر بن سعد گفت : گواهى مىدهم تو ديوانه‌اى و هرگز عاقل نبوده‌اى او را در خيمه آوريد ، وقتى او را در آوردند با چوبدستى او را بيازرد . و گفت : اى ديوانه اين چه سخن است كه مىگويى به خدا سوگند اگر ابن زياد اين كلام تو بشنود گردن تو را مىزند .\r\nمترجم گويد : مقصود عمر سعد اين است كه : چرا حسين عليه السّلام را اين گونه ستايش مىكنى و مىگويى بهترين خلق است .\r\nو هم طبرى گفت : مردم با سنان بن انس گفتند : تو حسين پسر على و فاطمه دختر رسول خدا عليهم السّلام را كشتى بزرگ و مهتر عرب بود و آمده بود پادشاهى را از دست بنى اميه بستاند پس نزد اميران خويش رو و پاداش خود بخواه كه اگر همهء خزاين خويش را براى قتل حسين عليه السّلام به تو دهند كم داده‌اند .\r\n( 1 ) مؤلف گويد : عمر بن سعد عقبة بن سمعان كه مولاى رباب يعنى از بستگان وى بود بگرفت و رباب زوجهء امام حسين عليه السّلام بود و از او پرسيد : تو كيستى ؟ گفت : بندهء مملوكم ، او را رها كرد .\r\nو خبر او و مرقع بن ثمامه را پيشتر گفتيم .\r\n( طبرى ) راوى گفت : آنگاه عمر سعد در ميان همراهان خود فرياد زد : « من ينتدب للحسين و يوطئه فرسه » . پس ده تن حاضر گشتند از آنهاست اسحاق بن حيوه ( بر وزن خيمه ) حضرمى كه پيراهن آن حضرت را برده بود و پيش شد و اخنس بن مرثد بن علقمة بن سلامه حضرمى فداسوا الحسين عليه السّلام بخيولهم حتّى رضّوا ظهره و صدره . و من شنيدم اخنس در جنگى ايستاده بود تيرى تيز بيامد و دل او بشكافت و بمرد - لعنه اللّه - .\r\nو سيّد فرمايد : « ثمّ نادى عمر بن سعد في اصحابه من ينتدب للحسين فيوطئ الخيل ظهره و صدره فانتدب منهم عشرة و هم اسحاق بن حيوه الّذى سلب الحسين عليه السّلام قميصه و اخنس بن مرثد و حكيم بن طفيل السنبسى و عمر بن صبيح الصّيداوى و رجاء بن منقذ العبدى و سالم بن خثيمة الجعفى و واحظ بن ناعم و صالح بن وهب الجعفى و هانى بن شبيت الحضرمى و اسيد بن مالك لعنهم اللّه فداسوا الحسين عليه السّلام بحوافر خيلهم حتّى رضّوا صدره و ظهره » .\r\nمضمون عبارات بسيار دلخراش است و خلاصهء آنها را يكى از شعرا در يك بيت گفته است :\r\n لباس كهنه چه حاجت كه زير سمّ ستور * تنى نماند كه پوشند جامه يا كفنش \r\n\r\n","description":"","footnote":"","page_name":" 336 ","page_number":336},
  {"content":"\r\n\r\nو بيش از اين شرح دادن لازم نيست . راوى گفت : اين ده تن آمدند و نزديك ابن زياد بايستادند اسيد بن مالك گفت :\r\n نحن رضضنا الصّدر بعد الظّهر * بكلّ يعبوب شديد الاسر \r\n( 1 ) ابن زياد پرسيد : كيستند ؟ گفتند : آنها كه اسب تاختيم . عبيد الله جائزتى اندك مقرّر داشت ، ابو عمر زاهد گفت : ديديم هر ده نفر حرامزاده بودند و اينها را مختار گرفت و دست و پاى آنها را به بندهاى آهنين بست فرمود اسب بر آنها تاختند و همه را هلاك ساختند .\r\nمترجم گويد : در كافى روايتى است از عدّه‌اى از مجاهيل از مردى موسوم به ادريس بن عبد اللّه كه فضّه خادمهء فاطمه - سلام اللّه عليها - به رخصت بانوى خويش زينب شيرى را به يارى طلبيد و آن شير آمد و اسبان پيش نرفتند . و مؤلّف اين روايت را نقل نكرد چون اخبار مخالف قويتر و مشهورتر است .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n( 1 )\r\n\r\nفصل چهارم / در ذكر وقايع عصر عاشورا\r\n( ارشاد . ملهوف ) عمر بن سعد - لعنه اللّه - سر حسين عليه السّلام را با خولى بن يزيد اصبحى و حميد بن مسلم ازدى سوى عبيد الله فرستاد و سر ديگران از اصحاب و اهل بيت ( ره ) را بفرمود جدا كردند هفتاد دو سر بود با شمر بن ذى الجوشن و قيس بن اشعث و عمرو بن حجاج بفرستاد و آنها نزد ابن زياد آمدند .\r\n( 2 ) طبرى گويد : خولى بن يزيد سر حسين عليه السّلام را به كوفه برد شب بود و كوشك را بسته يافت به سراى خويش رفت و سر مبارك را زير طشتى نهاد و او را دو زن بود يكى از بنى اسد و ديگرى حضرمى [ 1 
  ] نامش نوار دختر مالك بن عقرب و آن شب نوبت وى بود هشام گفت :\r\nحكايت كرد مرا پدرم از نوار دختر مالك گفت : خولى سر حسين عليه السّلام را بياورد و آن را زير طشت نهاد در سراى و خود در خانه آمد و به بستر رفت گفتم : چه خبر است و چه دارى ؟\r\nگفت : براى تو ارمغانى آوردم كه تا روزگار است دولتمند باشى اينك سر حسين عليه السّلام در سراى تو است .\r\nزن گفت : من با او گفتم : واى بر تو مردم زر و سيم آرند و تو سر پسر پيغمبر صلّى اللّه عليه و آله و سلّم را آورده‌اى به خدا سوگند هرگز با تو در يك خانه نباشم و از بستر برخاستم و از خانه به صحن سراى رفتم او زن اسديّه را بخواند و با خود به خانه برد و من نشستم نگاه مىكردم به خدا قسم كه مىديدم نور مانند ستونى از آسمان تا آن طشت پيوسته بود و مرغان سفيد مىديدم بر گرد آن ، تا بامداد شد و خولى آن سر را نزد عبيد الله برد .\r\n( 3 ) و در كتاب مطالب السّؤل و كشف الغمّة است كه : حامل سر حسين عليه السّلام بشير بن مالك نام\r\n\r\n\r\n","description":"","footnote":"\r\n[ 1 
  ] حضرمى منسوب به حضرموت است اما در جلاء العيون فرمايد : خولى زنى داشت از بنى حضرم من گمان نمىكنم قبيله‌اى به نام بنى حضرم در عرب بوده است .\r\n","page_name":" 338 ","page_number":338},
  {"content":"\r\n\r\nداشت و چون سر را پيش عبيد الله نهاد گفت :\r\n املأ ركابى فضّة و ذهبا * فقد قتلت الملك المحجّبا\r\nو من يصلّى القبلتين في الصّبا * و خيرهم اذ يذكرون النّسبا\r\nقتلت خير النّاس امّا و ابا \r\nعبيد الله بن زياد از گفتار او برآشفت و گفت : اگر مىدانستى چنين است چرا او را كشتى به خدا كه چيزى به تو ندهم و تو را هم به دو ملحق كنم ، پس گردن او را بزد .\r\n( 1 ) و شيخ طوسى در مصباح المتهجّدين از عبد اللّه بن سنان روايت كرد گفت : داخل شدم بر سرور خود ابى عبد اللّه جعفر بن محمد عليهما السّلام روز عاشورا او را ديدم گرفته و اندوهگين سرشك از ديدگان چون لؤلؤ مىباريد گفتم : يا بن رسول اللّه گريه از چيست خداى ديدهء تو را نگرياند ؟ فرمود : چون است كه غافلى و نمىدانى امروز حسين عليه السّلام به شهادت رسيد .\r\nگفتم : يا سيّدى در روزهء آن چه فرمايى ؟ گفت : روزه دار بىنيّت شبانه و افطار كن بىآنكه شادى نمايى و آن را تمام روزه مدار و افطار تو يك ساعت پس از نماز عصر باشد ( يعنى فضيلت عصر ) و به يك شربت آب افطار كن كه در چنين وقت جنگ پايان يافت و سى تن كشته بر خاك افتاده بودند كه مصرع ايشان بر رسول خدا صلّى اللّه عليه و آله و سلّم سخت دشوار بود و اگر بدان روزگار بود بايد او را تسليت داد ، و بگريست چندان كه محاسن مباركش از اشك ديده‌تر شد .\r\nمترجم گويد : در احاديث ما فضيلت و استحباب روزهء عاشورا و هم نهى از آن وارد شده است . و شيخ طوسى - رحمه اللّه - فرمود : هر كس براى حزن و اندوه روزه دارد نيكو كرده است و هر كس براى تبرّك و اعتقاد به سعادت آن روز روزه دارد گناهكار است و خطا كرده است .\r\nو نيز مترجم گويد : عامّه روايت كرده‌اند كه : چون حضرت رسول صلّى اللّه عليه و آله و سلّم به مدينه هجرت فرمود يهود عاشورا روزه مىگرفتند براى آنكه روز نجات آنان بود از فرعون ، پس آن حضرت فرمود : ما احقّيم به موسى عليه السّلام از يهود و آن روز روزه گرفتند .\r\nو هم عامّه خلاف كردند در نسخ اين حكم به وجوب رمضان . بعضى گويند : امر آن مطلقا منسوخ گشت نه واجب است نه مستحب . و بعضى گويند : وجوب آن نسخ شده و استحباب بر جاى ماند امّا روزهء يهود روز دهم از تشرين ماه ، ماه اوّل سال است شرح آن را ابو ريحان در آثار الباقية آورده است . و اين روز منطبق با دهم محرّم نيست اما چون آن روز دهم ماه اول سال يهود است و روز عاشورا نيز دهم ماه اول سال است مانند هم‌اند از اين جهت . اما اينكه گفتيم :\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nهمان روز نيست براى آن است كه ماه ذى الحجّة را در زمان جاهليت اول بهار قرار مىدادند و روزه بزرگ يهود اوائل پائيز است ؛ پس هرگز با يكديگر منطبق نمىگشت و يهود و عرب ماهها را قمرى مىگرفتند و سال را شمسى و هر دو سه سال يك بار يك ماه بر دوازده ماه مىافزودند و عرب آن را نسىء مىگفتند و خاندانى موظّف بدين حساب بودند موسوم به قلامس و هر سال در ايّام حجّ خبر مىدادند امسال نسىء است و سيزده‌ماهه و اين كار مىكردند تا ذى الحجّة به زمستان نيفتد و اين رسم همچنان تا سال حجّة الوداع خداوند در اين باب آيت فرستاد :\r\n« انّما النّسىء زيادة في الكفر يضل به الّذين كفروا » و نيز فرمود : « انّ عدّة الشّهور عند اللّه اثنا عشر شهرا في كتاب اللّه » .\r\nو به مفاد آن هرگز سال سيزده ماه نشود و از آن وقت آن رسم بر افتاد اما يهود هنوز اين عادت دارند و عاشوراى آنها كه روزه‌گيرى پاييز است .\r\nو از اينجا معلوم گرديد كه هر حساب كه از روى زيج نسبت به قبل از سال نهم هجرت استخراج شود درست نيست ؛ چون حساب مضبوط ندارد مگر پس از حجّة الوداع كه رسم نسىء برافتاد حساب منظّم گشت .\r\nو اينكه گفتيم : ذى الحجّة در بهار بود علاوه بر ادلّهء نقليه بر طبق رسالهء مرحوم حاجى نجم الدّوله در تطبيق تاريخ هجرى و مسيحى در سال دهم هجرى اول محرم با يازدهم آوريل يعنى 21 حمل منطبق است پس روز عيد قربان اول حمل بوده است . باز به ترجمهء كتاب بازگرديم :\r\n( 1 ) سيّد بن طاوس ( ره ) در اقبال گفته است : عصر روز عاشورا حرم حضرت حسين عليه السّلام و دختران وى همه اسير دشمن گشتند و به اندوه و گريه شام كردند روزى بر آنها گذشت كه قلم ياراى بيان حالت ايشان را ندارد و شب را بسر بردند نه مردى داشتند نه مددكارى ، تنها و بىكس ، دشمنان از ايشان بيزارى مىنمودند و آزار و توهين مىكردند براى تقرّب به عمر سعد بىدين يتيم كنندهء آل محمد صلّى اللّه عليه و آله و سلّم و مجروح كنندهء جگر آنان و خوش‌آيند ابن زياد زنديق و يزيد ملعون .\r\nدر كتاب مصابيح خواندم باسناده روايت كرده است از جعفر بن محمد عليهما السّلام از پدرش كه او از على بن الحسين عليهما السّلام پرسيد : شما را بر چه نوع ستورانى نشانيدند ؟ فرمود : مرا بر شترى لنگ بىروپوش نشانيده بودند و سر حسين عليه السّلام را بر علمى برافراشته بودند و زنان پشت سر من بر استرانى همه ناهموار و معيوب و گروهى از شاطران چابك سوار در دنبال و برگرد\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبودند نيزه در دست اگر مىديدند اشك از چشمى روان است با نيزه بر سر او مىزدند تا به دمشق در آمديم مردى فرياد زد : اينان اسيران آن خاندان ملعونند .\r\nسيّد گويد : آيا چنين بلايى براى پدر و مادر و عزيزان تو هرگز اتّفاق افتاد ؟ ! البتّه در انديشهء تو و هيچ مسلمان بلكه كافرى كه رتبت و شأن پادشاهزادگان را بداند تصوّر آن آسان نيست .\r\n( 1 ) مؤلف گويد : چون اواخر روز عاشورا شد برخيز و بايست و بر رسول خدا صلّى اللّه عليه و آله و سلّم و مولانا امير المؤمنين عليه السّلام و مولانا حسن بن على و سيدتنا فاطمهء زهرا و عترت طاهرين ايشان سلام كن و با دل شكسته و چشم گريان و زبانى خاضع آنان را تسليت ده به اين مصيبت و از خداى تعالى عذر خواه از تقصير در واجب براى آنكه مشكل است كسى به لوازم اين مصيبت هائل چنان كه در خور آن است قيام كند .\r\nو در معراج المحبّة در قضاياى شب يازدهم گويد :\r\n چو از ميدان گردون چتر خورشيد * نگون چون رايت عباس گرديد\r\nبه چتر نيلى اين زال مجدّر * كشيد از بهر ستر آل حيدر\r\nبتول دوّمين امّ المصائب * چو خود را ديد بىسالار و صاحب\r\nبه اطفال برادر مادرى كرد * بنات النّعش را جمع‌آورى كرد\r\nشفابخش مريضان شاه بيمار * غم قتل پدر بودش پرستار\r\nشدندى داغدار آن پيمبر * درون خيمهء سوزيده ز اخگر\r\nبپاشد از جفا و جور امّت * قيامت بر شفيعان قيامت\r\nغنوده شير حق در بيشهء خاك * دل علم لدنّى گشته صد چاك\r\nشبى بگذشت بر آل پيمبر * كه زهرا بود در جنّت مكدّر\r\nشبى بگذشت بر ختم رسولان * كه از تصوير آن عقل است حيران\r\nز جمّال و حكايتهاى جمّال * زبان صد چو من ببريده و لال\r\nز انگشت و ز انگشتر كه بودش * بود دور از ادب گفت‌وشنودش \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n( 1 )\r\n\r\nفصل پنجم / روانه كردن عمر سعد اهل بيت را از كربلا به كوفه\r\nآنگاه عمر سعد بقيّهء روز عاشورا و فرداى آن تا ظهر در كربلا بماند ( محمد بن ابى طالب ) و كشتگان خودشان را گرد كرد و نماز گزارد بر آنها و به خاك سپرد و حسين عليه السّلام و اصحاب او را همچنان در بيابان گذاشت .\r\nمترجم گويد : طبرى از ابى مخنف نقل كرده است كه : همهء كشتگان لشكر عمر سعد هشتاد و هشت نفر بودند ( طبرى ) پس حميد بن بكير احمرى را گفت فرياد بزند كه لشكر روانهء كوفه شوند .\r\n( ملهوف ) و خود با هر كه از كسان حسين عليه السّلام مانده بود آمادهء رفتن شد گليمها بر جهاز شتر كشيدند و زنان را سوار كردند بىدوشكچه و ميان آن همه دشمن با روى باز ، و امانتهاى پيغمبر صلّى اللّه عليه و آله و سلّم را مانند اسيران ترك و روم در سخت‌تر مصيبت و اندوه‌كشان مىبردند و چه نيكو گفته آنكه گفت :\r\n يصلّى على المبعوث من آل هاشم * و يغرى بنوه انّ ذا لعجيب \r\nو ابو حنيفهء دينورى گويد : عمر سعد بفرمود زنان حسين عليه السّلام و خواهران و دختران و كنيزان و حشم او را در كجاوه‌هاى با روپوش بر شتر نشانيدند ( پس روى باز بودن آنان مسلّم نيست ) .\r\n( 2 ) و در كامل بهائى است كه : عمر سعد - لعنه اللّه - روز عاشورا و فرداى آن تا ظهر بماند و پيران و معتمدان را بر امام زين العابدين عليه السّلام و دختران امير المؤمنين عليه السّلام و زنان ديگر گماشت و آن همه بيست زن بودند و امام زين العابدين عليه السّلام آن روز بيست و دوساله بود و امام محمد باقر عليه السّلام چهار سال داشت و هر دو در كربلا بودند خداوند عزّ و جلّ آنها را حفظ كرد .\r\nو در مناقب گويد : زنان را اسير آوردند مگر شهر بانويه كه خويش را در فرات افكند .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n( 1 ) ابن عبد ربّه در عقد الفريد گويد : دوازده پسر از بنى هاشم اسير شدند در آنها بود محمد بن الحسين ( ظاهرا محمد بن علىّ بن الحسين ) و علىّ بن الحسين فاطمه دختر آن حضرت - عليهم السلام - پس اولاد حرب را پايهء دولت بر جاى نايستاد و ملك از آنها زائل شد و عبد الملك مروان براى حجاج نوشت مرا دور دار از خون اين خاندان چون كه ديدم وقتى حسين عليه السّلام را كشتند چگونه ملك از دست آل حرب بدر رفت .\r\n( طبرى ) ابو مخنف ازدى گويد : حديث كرد مرا ابو زهير عبسى از قرّة بن قيس تميمى كه گفت : آن زنان را ديدم چون بر نعش حسين عليه السّلام و كسان و فرزندان او بگذشتند فرياد كشيدند و سيلى بر رخسار زدند و از چيزهايى كه هرگز فراموش نمىكنم گفتار زينب دختر فاطمه عليهما السّلام وقتى بر برادرش گذشت او را بر خاك افتاده ديد مىگفت « يا محمّداه يا محمّداه صلّى عليك ملائكة السّماء هذا حسين بالعراء مرمّل بالدّماء مقطّع الاعضاء يا محمّداه و بناتك سبايا و ذرّيتك مقتّلة تسفى عليها الصّبا » .\r\nگفت : به خدا قسم هر دشمن و دوستى را بگريانيد .\r\n( 2 ) و در حديث مشهور از زائده روايت شده است از امام زين العابدين عليه السّلام فرمود : چون در روز طفّ بر ما آن رسيد كه رسيد و پدرم با همراهان وى از فرزندان و برادران و ساير كسان او كشته شدند و زنان و حرم را بر جهاز شتر سوار و به جانب كوفه روانه كردند و من كشتگان را بر زمين افكنده ديدم به خاك ناسپرده و بر من گران بود و از آنچه مىديدم سخت آشفته بودم نزديك بود جان از تنم بيرون رود و عمّه‌ام زينب دختر بزرگ على عليه السّلام آثار آن حزن در من بديد با من گفت : اى بازماندهء جدّ و پدر و برادرانم چون است كه جان خو را در كف نهاده‌اى ؟\r\nگفتم : چگونه بىتابى نكنم و ناشكيبايى ننمايم كه مىبينم سيّد خود و برادران و عموها و عموزادگان و كسان خود را بر زمين افتاده و به خون آغشته در اين دشت جامه‌ها ربوده و نه كسى آنها را كفن كرده است و نه به خاك سپرده هيچ‌كس سوى آنان نمىآيد و هيچ مردى نزديك آنها نمىشود و گويى خانوادهء ديلم و خزرند ؟\r\nو عمّه‌ام گفت : اينها تو را به جزع نياورد كه اين عهدى است از رسول خدا صلّى اللّه عليه و آله و سلّم با جدّ و پدر و عمّت - عليهم السلام - و خداوند پيمانى گرفته است از جماعتى از اين امّت كه فرعونان زمين آنها را نمىشناسند امّا فرشتگان آسمانها مىشناسند و آنها اين استخوانهاى پراكنده را فراهم مىكنند و با اين پيكرهاى خون‌آلود به خاك مىسپارند و در اين طفّ براى قبر پدرت سيّد الشهدا عليه السّلام نشانى برپا مىدارند كه اثر آن كهنه نمىشود و رسم آن با گذشتن شبها و روزها ناپديد نمىگردد و پيشوايان كفر و پيروان ضلال در محو آن بكوشند و با اين\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nحال آن اثر ظاهرتر شود و كار بالا گيرد .\r\nمترجم گويد : اين حديث از اخبار غيب و از معجزات ائمّه عليهم السّلام است و از آن زمان كه اين حديث در كتب مدوّن گشته است تاكنون بيش از هزار سال گذشته و مصداق آن محقّق گرديده است : « ليهلك من هلك عن بيّنة و يحيى من حىّ عن بيّنه » .\r\n چو بر مقتل رسيدند آن اسيران * به هم پيوست نيسان و حزيران\r\n[ 1 
  ] يكى مويه كنان گشتى به فرزند * يكى شد موكنان بر سوك دلبند\r\nيكى از خون به صورت غازه مىكرد * يكى داغ على را تازه مىكرد\r\nبه سوگ گلرخان سرو قامت * بپاگرديد غوغاى قيامت\r\nنظر افكند چون دخت پيمبر * به نور ديدهء ساقى كوثر\r\nبناگه نعرهء « هذا اخى » زد * به جان خلد نار دوزخى زد\r\nز نيرنگ سپهر نيل صورت * سيه شد روزگار آل عصمت\r\nتو را طاقت نباشد از شنيدن * شنيدن كى بود مانند ديدن \r\n\r\n\r\n","description":"","footnote":"\r\n[ 1 
  ] يعنى : اشك و خون . نيسان ماه ريزش باران است و حزيران موسم جوشش خون و حجامت .\r\n","page_name":" 344 ","page_number":344},
  {"content":"\r\n\r\n( 1 )\r\n\r\nفصل ششم / در دفن مولانا الحسين عليه السّلام\r\n( ارشاد ) چون عمر سعد - لعنه اللّه - از كربلا كوچ كرد گروهى از بنى اسد ساكن قريهء غاضريه آمدند و بر حسين عليه السّلام و اصحاب او نماز خواندند و دفن كردند و حسين عليه السّلام را در همين جا كه قبر اوست به خاك سپردند و على بن الحسين عليه السّلام را پايين پاى آن حضرت دفن كردند و براى ديگر شهداى اهل بيت و اصحاب كه در آن حوالى بودند حفره كندند از جانب پاى او و همه را با هم در يك جا به خاك سپردند و عباس بن على را در آنجا كه كشته شده بود در راه غاضريه دفن كردند و اكنون قبر او بدان جاست .\r\nو در كامل بهائى است كه حرّ بن يزيد را خويشان او در آنجا كه كشته شد دفن كردند و گويد : بنى اسد بر ساير قبائل عرب فخر مىكردند و به خود مىباليدند كه ما بر حسين عليه السّلام نماز گزاشتيم و او را با اصحاب او دفن كرديم .\r\n( 2 ) و ابن شهر آشوب و مسعودى گفتند : يك روز پس از آنكه آنها به شهادت رسيدند اهل غاضريّه بدن آنها را به خاك سپردند .\r\nو ابن شهر آشوب بر اين افزوده است كه : بنى اسد براى بيشتر آنان قبرى كنده مىيافتند و مرغانى سپيد مىديدند .\r\nو در تذكرهء سبط است كه : زهير بن قين با حسين عليه السّلام كشته شد و زنش با غلام وى گفت :\r\nبرو و مولاى خود را كفن كن رفت و حسين عليه السّلام را برهنه ديد گفت : چگونه مولاى خود را كفن كنم و حسين عليه السّلام را برهنه گذارم به خدا قسم كه چنين نكنم پس حسين عليه السّلام را در آن كفن پوشيد و زهير را كفنى ديگر كرد .\r\n( 3 ) مؤلف گويد : بدان كه در محلّ خود ثابت شده است كه ولايت بر معصوم ندارد مگر معصوم و امام را بايد امام غسل دهد و اگر امام در مشرق باشد و وصىّ او در مغرب خداوند ميان آنها\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nجمع مىكند .\r\nمترجم گويد : در اينجا فصلى مختصر آوريم در معنى امامت و وجوب لطف بر خداوند تعالى و شرايط امام كه دانستن آن بر هر مكلّفى واجب است و تقليد در آن جايز نيست .\r\nاز اصول مذهب ما آن است كه خداوند تعالى عادل است و تا حجّت بر بندگان تمام نكند آنها را عذاب نفرمايد . و هم گوييم لطف بر او واجب است چنان كه خود فرمايد : « كتب ربّكم على نفسه الرّحمة » . [ 1 
  ]\r\nو معنى لطف آن است كه هر چه موجب نزديكى مردم به طاعت خدا و دورى از معصيت باشد فراهم مىكند تا آن حد كه سلب اختيار از مردم نكند و كارى نمىكند كه مجبور به اطاعت شوند بلكه كارى كه اگر خواهند اطاعت كنند بتوانند .\r\nو از جمله فروع اين اصل وجود امام است در هر عصرى كه احكام الهى را بداند و معصوم باشد از معصيت و سهو و خطا و اين دو شرط اساس امامت است ؛ چون اگر احكام الهى را نداند مردم را از جهل نرهاند و اگر معصوم از گناه نباشد مردم را نتواند به ترك معاصى خواند و اگر سهو و خطا كند بر قول و فعل او اعتماد نماند چون هرگاه از او سؤالى كردند و او جواب داد احتمال دهند او سهو كرده باشد .\r\nو باز با اين دو شرط واجب است خداوند عالم خلق و خلق او را - بفتح و ضمّ - چنان آفريند كه موجب رميدن مردم از وى نباشد ؛ يعنى نه در تن و نه در خوى او چيزى نباشد كه مردم نفرت كنند از آن . و اگر مردم را پرسند : چرا عمل نيك نكرديد ؟ و آنها بگويند :\r\nنمىدانستيم خدا بگويد : فلان مرد به نيكى مىفرمود چرا نزد او نرفتيد ؟ آنها بگويند : نفرت كرديم و ديدن او را ناخوش داشتيم از بس تو او را منفور آفريده بودى حجت مردم تمام باشد .\r\nو اگر بدخوى و زشت كردار باشد و مردم به دو رغبت نكنند يا حسب او بد و پست باشد و كارى نكوهيده كند و ياوه‌گوى و هرزه و پست فطرت و بخيل باشد و هر چيز كه موجب سبكى او در ديدهء مردم گردد و سبب نشنيدن فرمان او باشد امام از آنها منزّه است . و آن حديثى كه گويد : - نعوذ باللّه - پيغمبر در نماز سهو كرد و ذو اليدين به ياد او آورد و آن حضرت سجدهء سهو كرد ، چون مخالف با اصول مذهب است ردّ بايد كرد و از كجا دانيم كه راوى اين حديث سهو نكرده باشد و هر كس كه بر پيغمبر سهو روا دارد چرا بر راويان حديث روا ندارد .\r\nو آن كس كه در فقه غورى دارد داند كه بسيار مسائل در معاملات و نكاح و غير آن هست كه يك بار اتّفاق افتاد و يك بار پيغمبر صلّى اللّه عليه و آله و سلّم حكم آن را بفرمود و هيچ تكرار نشد و همهء مسلمانان\r\n\r\n\r\n","description":"","footnote":"\r\n[ 1 
  ] سوره انعام ، آيه 54 .\r\n","page_name":" 346 ","page_number":346},
  {"content":"\r\n\r\nبه همان يك بار تمسّك كنند و اگر سهو بر پيغمبر صلّى اللّه عليه و آله و سلّم روا باشد چگونه تمسّك توان كرد ؟ ! بازگوييم امورى ديگر از وظايف شخص امام است و ديگران را دانستن آن واجب نيست او خود تكليف خود داند و ما گاهى بر حسب ظاهر ادلّه چيزى مىگوييم و اگر نگوييم و ندانيم نيز تقصير نكرده‌ايم مثل اينكه آيا امام را جايز است چون بر مسلمانى خشم گيرد و عقوبت او خواهد خانهء او را خراب كند و بسوزاند چنان كه در تواريخ آمده است كه چون على عليه السّلام جرير بن عبد اللّه بجلى را به شام فرستاد و او با معاويه مباهله كرد آن حضرت فرمود خانهء او را خراب كردند اين عمل امير المؤمنين خود دليل جواز است ولى تكليف خود اوست و ندانستن ما تقصير نيست .\r\nدر فقه گويند : پسر بزرگتر اولى است به پدر خود در نماز و كفن و دفن و ساير امور وى و البتّه اگر امامى از دنيا برود و دو پسر داشته باشد يكى بزرگتر مانند عبد اللّه افطح فرزند حضرت صادق عليه السّلام و ديگرى كوچكتر مانند حضرت موسى بن جعفر عليهما السّلام ولايت پدر با امام است كه وصىّ او است هر چند سنّا كوچكتر باشد نه با آن پسر بزرگتر .\r\nامّا اينكه آيا امام خودش بايد مباشر تجهيز باشد يا مىتواند ديگرى را مأمور كند يا راضى شود به عمل ديگرى ؟ اينها وظايف خود امام است و دانستن آن بر ما واجب نيست .\r\nپس اگر امام زين العابدين عليه السّلام از كوفه به كربلا آيد براى حضور در دفن پدرش چنان كه مضمون بعضى احاديث است يا نيايد و همانجا به عمل بنى اسد و دفن آنها راضى باشد چنان كه از كلام شيخ مفيد و حديث زائده از على بن الحسين عليهما السّلام معلوم مىشود خود داند و دانستن آن بر ما واجب نيست .\r\nامّا علماى ما مانند شيخ طوسى - رحمه اللّه - حديثى روايت كرده‌اند در احكام غسل ميّت از معاوية بن عمّار كه از خواصّ اصحاب امام جعفر صادق عليه السّلام است كه آن حضرت وصيت كرد معاوية بن عمّار او را غسل دهد ، و پس از نقل اين حديث تعجّبى ننمودند و آن را تأويل نكردند معلوم مىشود اكثر اين علما مانند شيخ مفيد - رحمه اللّه - روا مىشمردند غير معصوم مباشر غسل معصوم گردد البتّه با رخصت يا رضايت ولىّ او .\r\nو اينكه بايد حتما مباشر غسل معصوم ، معصوم باشد بين متأخّرين اخباريين معروف شده است و در ميان علماى سابق كه عارف به مسائل كلام و عقايد اين فرقه بودند ثابت نبود و اين همه كتاب كه قدما در كلام و اصول عقايد و يا خصوص امامت نوشتند و شرايط امام را بر شمردند از اين معنى نام نبردند .\r\n( 1 ) مؤلف گويد : از حضرت امام محمد تقى عليه السّلام روايت است كه : چون رسول خدا صلّى اللّه عليه و آله و سلّم به\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nجوار رحمت حق مشرف گشت جبرئيل با روح و فرشتگانى كه هر شب قدر فرود مىآيند آمدند و ديدهء امير المؤمنين عليه السّلام گشوده شد و ديد چگونه آنان ميان آسمان و زمين را پر كرده و مددكارى او مىكنند در غسل پيغمبر و نماز گزاشتند بر وى و قبر كندند و كسى براى آن حضرت قبر نكند مگر ايشان و با امير المؤمنين در قبر رفتند و پيغمبر صلّى اللّه عليه و آله و سلّم را در قبر نهادند و آن حضرت سخن گفت و گوش امير المؤمنين عليه السّلام بازشد و شنيد كه پيغمبر صلّى اللّه عليه و آله و سلّم فرشتگان را به يارى او وصيت مىكرد و بگريست و كلام فرشتگان را هم بشنيد كه مىگفتند : ما در سعى تقصير نمىكنيم ( و طواف كوى او را بر خويش واجب شماريم ) كه ولىّ ما بعد از تو او است اما ما را ديگر به چشم نبيند . [ 1 
  ]\r\nو پس از گذشتن امير المؤمنين عليه السّلام حسن و حسين عليهم السّلام مانند همين ديدند الّا آنكه پيغمبر را هم با آن فرشتگان و روح ديدند .\r\nو چون حسن عليه السّلام در گذشت حسين عليه السّلام همان را بديد و پيغمبر و على عليهما السّلام را با فرشتگان ديد و على بن الحسين عليهما السّلام پس از پدر همان ديد ( الى آخر ) .\r\n( 1 ) و در احتجاج مولانا الرّضا بر واقفيه است كه : على بن ابى حمزه با آن حضرت گفت : ما از پدران تو روايت كرده‌ايم كه متولّى امر امام نمىشود مگر امامى مثل او . حضرت فرمود : مرا خبر ده كه حسين عليه السّلام امام بود يا نبود ؟ گفت : امام بود . گفت : پس كه متولّى امر او گشت . على بن ابى حمزه گفت : على بن الحسين عليهما السّلام . امام فرمود : على بن الحسين عليهما السّلام كجا بود او كه محبوس و در دست عبيد الله اسير بود ؟ على گفت : پنهان و پوشيده از كسان عبيد الله بيرون رفت و متولّى امر پدر شد و بازگشت . امام فرمود : آن كس كه على بن الحسين عليهما السّلام را قدرت داد كه به كربلا آيد و متولّى امر پدر گردد قدرت مىدهد صاحب اين امر به بغداد آيد و متولّى امر پدر شود و بازگردد در حالتى كه نه در زندان بود و نه اسير انتهى .\r\nمترجم گويد : شيخ صدوق - عليه الرّحمة - در عيون اخبار الرّضا احاديثى در باب وفات موسى بن جعفر عليهما السّلام روايت كرده است متضمّن اينكه متولّى امر آن حضرت غير حضرت رضا عليه السّلام بود .\r\nو در روايتى از عمر بن واقد آورده است كه او گفت : من آن حضرت را دفن كردم . و پس از آنها خود شيخ صدوق مىفرمايد : واقفيه بدين احاديث نتوانند بر ما ايراد كنند براى آنكه امام صادق عليه السّلام فرمود : جايز نيست امام را غسل بدهد مگر كسى كه امام باشد . پس اگر كسى به غير\r\n\r\n\r\n","description":"","footnote":"\r\n[ 1 
  ] اين عبارت را اگر حديث به تمام الفاظ صحيح باشد بايد تأويل كرد ؛ چون ديدن فرشتگان براى ائمه - عليهم السلام - بلكه براى اولياى خدا هر چند معصوم نباشند ممكن است .\r\n","page_name":" 348 ","page_number":348},
  {"content":"\r\n\r\nحق ارتكاب اين نهى كرد و امام را غسل داد به سبب اين عمل او امامت امام لاحق باطل نمىشود . و نفرمود : امام نيست مگر كسى كه امام سابق را غسل بدهد انتهى .\r\nو براى اختلاف احاديث در اين مسأله توقّف بايد كرد .\r\n( 1 ) شيخ صدوق از ابن عباس روايت كرده است كه : پيغمبر صلّى اللّه عليه و آله و سلّم را در خواب ديد ژوليده موى و گردآلوده و شيشهء پرخون در دست داشت پرسيد : يا رسول اللّه اين خون چيست ؟\r\nفرمود : اين خون حسين عليه السّلام است همين امروز از زمين برداشته‌ام و از آن روز حساب نگاهداشت تا معلوم گرديد آن حضرت همان روز كشته شده است .\r\nو شيخ طوسى به اسناده از حضرت صادق عليه السّلام روايت كرد كه : بامدادى امّ سلمه را ديدند گريان و پرسيدند : از چه مىگريى ؟ گفت : پسرم حسين عليه السّلام دوش كشته شد براى آنكه رسول خدا صلّى اللّه عليه و آله و سلّم را از زمان رحلت تا ديشب در خواب نديده بودم ديشب ديدم گرفته و اندوهناك با او گفتم : يا رسول اللّه صلّى اللّه عليه و آله و سلّم چون است تو را محزون مىبينم ؟ فرمود : امشب براى حسين و اصحاب او قبر مىكندم .\r\n( 2 ) و روايات به مضمون اين بسيار است . و در مناقب گويد كه : در اثر از ابن عباس روايت شده است كه : پس از قتل حسين عليه السّلام پيغمبر را در خواب ديد گردآلود ، پاى برهنه و گريان ، دامن پيراهن به دست گرفته و تلاوت مىفرمود :  لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ  [ 1 
  ] فرمود : من به كربلا رفته بودم و خون حسين عليه السّلام را از زمين برداشتم و اينك در دامن من است و اكنون نزد پروردگار مىروم تا با آنها مخاصمت كنم .\r\n( 3 ) و در كامل ابن اثير است كه ابن عباس گفت : پيغمبر را در آن شبى كه حسين عليه السّلام كشته شد در خواب ديدم شيشه در دست داشت و خون در آن جمع مىكرد گفتم : يا رسول اللّه اينها چيست ؟ فرمود : خون حسين عليه السّلام و اصحاب اوست نزد خداوند مىبرم . پس ابن عباس صبح برخاست و مردم را از قتل آن حضرت خبر داد و بعد از آن كه خبر رسيد و دانستند آن حضرت در آن روز كشته شده بود .\r\n( 4 ) مؤلف گويد : در كتب معتبر كيفيت دفن حسين عليه السّلام و اصحاب او به تفصيل بيان نشده است .\r\nو از روايت شيخ طوسى چنان معلوم مىشود كه بنى اسد بورياى نو آوردند و زير بدن امام بگستردند چون از ديزج روايت كرده است گفت كه : با غلامان نزديك و خواصّ خود آمدم و قبر مطهّر را شكافتم بورياى نو ديدم و بدن آن حضرت بر آن بوريا بود و بوى مشگ شنيدم پس آن را به حال خود گذاشتم و گفتم خاك ريختند و آب جارى كردم .\r\n\r\n\r\n","description":"","footnote":"\r\n[ 1 
  ] سوره ابراهيم ، آيه 42 .\r\n","page_name":" 349 ","page_number":349},
  {"content":"\r\n\r\nو نيز از ابى الجارود روايت كرده است كه : قبر آن حضرت را از جانب سر و از جانب پا بشكافتند از آن بوى مشگ اذفر شنيدند و در آن شكّ نكردند .\r\n( 1 ) و در حديث مشهور از زايده كه صدر آن در آخر فصل سابق بگذشت وارد است كه :\r\nجبرئيل با رسول خدا گفت : اين نوادهء تو و اشارت به حسين عليه السّلام كرد با گروهى از فرزندان و اهل بيت و نيكان امّت تو در كنار فرات در زمينى كه كربلا خوانند كشته شوند . تا اينكه گفت :\r\nوقتى اين گروه سوى خوابگاه خويش شتافتند خداى عزّ و جلّ به دست خود جان آنها را قبض كند و فرشتگان از آسمان هفتم به زمين آيند ظرفها از ياقوت و زمرّد در دست داشته باشند پر از آب زندگانى با حلّه‌هاى بهشتى و بوى خوش از بهشت آورند و بدان آب آنها را بشويند و در آن حلّه‌ها كفن كنند و بدان بوى خوش حنوط نمايند و فرشتگان صف در صف بر آنها نماز گزارند آنگاه خداوند برانگيزاند گروهى از امّت تو كه كافران ، آنها را نشناسند و ايشان در اين خونها شريك نشده باشند نه بگفتار و نه بكردار و نه نيّت و آن اجسام را به خاك سپارند و براى قبر حسين عليه السّلام علامتى نهند در آن بيابان تا براى اهل حق نشانه باشد و براى مؤمنين موجب رستگارى گردد و از هر آسمان در هر شبانه روز صد هزار فرشته برگرد او باشند بر وى درود فرستند و خداى را تسبيح كنند و براى زوّار مغفرت از خداى خواهند و نام هر زائر كه آنجا آيد بنويسند ، الخ .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n( 1 )\r\n\r\nفصل هفتم / ورود اهل بيت به كوفه\r\n( ملهوف ) چون ابن سعد با اسيران نزديك كوفه رسيد مردم شهر به نظاره گرد آمده بودند راوى گفت : زنى از اهل كوفه از بلندى بر اسيران مشرف گشت و گفت : شما اسيران كدام طايفه‌ايد ؟ گفتند : اسيران آل محمد صلّى اللّه عليه و آله و سلّم آن زن فرود آمد چادر و مقنعه و جامه‌هايى ديگر بياورد به آنان داد تا خويش را بپوشيدند .\r\nراوى گفت : على بن الحسين عليهما السّلام با آن زنان بود و از بيمارى ناتوان و حسن معروف به حسن مثنّى نيز با ايشان بود و او عمّ خويش را يارى كرد و بر زخم شمشير و نيزه شكيب نمود تا زخمهاى بسيار وى را رسيد و نيز زيد و عمرو و فرزندان امام حسن عليه السّلام با ايشان بودند و على بن الحسين عليهما السّلام مىفرمود : شما بر ما چنين شيون و زارى مىكنيد پس ما را كه كشت ؟ ! ( 2 ) مؤلف گويد : از عقيلهء مهين بانوى خاندان هاشم زينب دختر امير المؤمنين عليه السّلام روايت است كه : چون ابن ملجم شمشير بر فرق همايون پدرش زد و نشانهء مرگ در پدر بديد حديث امّ ايمن را بر آن حضرت عرض كرد و گفت : دوست دارم آن حديث از تو بشنوم . على عليه السّلام فرمود : اى دخترم حديث همان است كه امّ ايمن گفت و گويى مىبينم تو را با زنان ديگر اين خاندان خوار و زار و گرفتار و مىترسيد مردم از هر سوى شما را فروگيرند پس شكيبايى نماييد قسم به آن كس كه دانه را بشكافت و جنين را بيافريد كه آن روز دوست خدا در روى زمين شماييد و شيعيان و دوستان شما و بس .\r\n( احتجاج ) خطبهء زينب عليها السّلام در حضور اهل كوفه در آن روز كه وارد كوفه شدند به نكوهش و سرزنش آنان .\r\n( 3 ) از حذام بن مستير اسدى روايت شده است كه چون على بن الحسين عليهما السّلام را با زنان از كربلا آوردند زنان اهل كوفه را ديدند زارى كنان و گريبان چاك زده و مردان هم با آنها مىگريستند\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nزين العابدين عليه السّلام بيمار بود و از بيمارى ناتوان به آواز ضعيف آهسته گفت : اينان بر ما گريه مىكنند پس ما را كه كشت ؟ ! آنگاه زينب دختر على بن ابى طالب عليه السّلام سوى مردم اشارت كرد كه خاموش باشيد دمها فرو بسته شد و زنگ و درا از بانگ و نوا بايستاد حذام ( حذلم ط ) اسدى گفت : زنى پرده‌نشين نديدم هرگز گوياتر از وى گويى بر زبان امير المؤمنين على عليه السّلام سخن مىراند پس خداى را ستايش كرد و درود بر رسول او فرستاد و گفت :\r\n« يا اهل الكوفة يا اهل الختل و الغدر و الخذل الا فلا رقأت الدّمعة و لا بدأت الزّفرة انّما مثلكم كمثل الّتى نقضت غزلها من بعد قوّة انكاثا تتّخذون ايمانكم دخلا دخلا هل فيكم الّا الصّلف و العجب و الشنف و الكذب و ملق الاماء و غمز الاعداء او كمرعى على دمنة او كقصّة على ملحودة الا بئس ما قدّمت لكم انفسكم ان سخط اللّه عليكم و في العذاب انتم خالدون أ تبكون اجل و اللّه فابكوا فانّكم احرياء بالبكاء فابكوا كثيرا و اضحكوا قليلا فقد ابليتم بعارها و منيتم بشنارها و لن ترحضوها ابدا و انّى ترحضون قتل سليل خاتم النبوّة و معدن الرّسالة و سيّد شباب اهل الجنّة و ملاذ حربكم و مقرّ سلمكم و آسى كلمكم و مفزع نازلتكم و المرجع اليه عند مقاتلتكم و مدر حجكم و منار محجّتكم بل ساء ما قدّمتم لانفسكم و ساء ما تزرون ليوم بعثكم فتعسا تعسا و نكسا نكسا لقد خاب السّعى و تبّت الايدى و خسرت الصّفقة و بؤتم بغضب من اللّه و ضربت عليكم الذّلّة و المسكنة أ تدرون ويلكم اىّ كبد لمحمّد صلّى اللّه عليه و آله فرثتم و اىّ عهد له نكثتم و اىّ كريمة له ابرزتم و اىّ حرمة له هتكتم و اىّ دم له سفكتم لقد جئتم شيئا ادّا تكاد السّماوات يتفطّرن منه و تنشقّ الارض و تخرّ الجبال هذا لقد جئتم بها صلعاء عنقاء سوآء فقماء شوهاء خرقاء كطلاع الارض و ملاء السّماء أ فعجبتم ان تمطر السّماء دما و لعذاب الآخرة اخزى و هم لا ينصرون فلا يستخفنّكم المهل فانّه عزّ و جلّ لا يخفره البدار و لا يخشى عليه فوت الثّار كلّا انّ ربّك لنا و لهم لبالمرصاد . »\r\nثمّ أنشأت سلام الله عليها تقول :\r\n ما ذا تقولون اذ قال النّبىّ لكم * ما ذا صنعتم و انتم آخر الامم\r\nباهل بيتى و اولادى و تكرمتى * منهم اسارى و منهم ضرّجوا بدم\r\nما كان ذاك جزائى اذ نصحت لكم * ان تخلفونى بسوء في ذوى رحمى\r\nانّى لاخشى عليكم ان يحلّ بكم * مثل العذاب الّذى اودى على ارم \r\nثمّ دلّت عنهم اين خطبه كه زينب - سلام اللّه عليها - بخواند چنان كه در فصاحت و بلاغت مانند كلام پدرش بود در معنى نيز بدان شباهت تامّ داشت ؛ زيرا كه بيان اوصاف اصناف مردم و خوى هر طايفه چنان كه جاحظ گفته است از خواصّ امير المؤمنين على عليه السّلام است و از\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nديگر خلفا در اين معانى كلامى نقل نكردند .\r\n( 1 ) ترجمه : « اى مردم كوفه ! اى گروه دغا و دغل و بىحميّت اشكتان خشك نشود و ناله‌تان آرام نگيرد مثل شما مثل آن زن است كه رشتهء خود را پس از محكم تافتن و ريستن باز تار تار مىكرد سوگندهاتان را دست آويز فساد كرده‌ايد چه داريد مگر لاف زدن و نازش و دشمنى و دروغ و مانند كنيزان چاپلوسى نمودن و چون دشمنان سخن‌چينى كردن يا چون سبزهء بر پهن روييده‌ايد و گچى كه [ 1 
  ] روى قبر بدان اندوده ( ظاهر زيبا و به آرايش و در باطن گنديده ) چنان كه شاعر گفت :\r\n ظاهرش چون گور كافر پرحلل * باطنش قهر خدا عزّ و جلّ \r\nبراى خود بد توشه‌اى پيش فرستاديد كه خداى را بر شما به خشم آورد و در عذاب جاودان مانيد آيا مىگرييد ؟ آرى بگرييد كه شايسته گريستنيد بسيار بگرييد و اندك بخنديد كه عار آن شما را گرفت و ننگ آن بر شما آمد ننگى كه هرگز از خويشتن نتوانيد شست . و چگونه از خود بشوييد اين ننگ را كه فرزند خاتم انبيا و معدن رسالت و سيّد جوانان اهل بهشت را كشتيد آنكه در جنگ سنگر شما و پناه حزب و دستهء شما [ 2 
  ] بود و در صلح موجب آرامش دل شما و مرهم نه زخم شما و در سختىها التجاى شما بود و در محاربات مرجع شما او بود ، بد است آنچه پيش فرستاديد براى خويش و بد است آن بار گناهى كه بر دوش خود گرفتيد براى روز رستاخيز خود . نابودى باد شما را نابودى و سرنگونى باد سرنگونى ، كوشش شما به نوميدى انجاميد و دست‌ها بريده شد و سودا زيان كرد و خشم پروردگار را براى خود خريديد و خوارى و بيچارگى شما را حتم شد .\r\n( 2 ) مىدانيد چه جگرى از رسول خدا شكافتيد و چه پيمانى شكستيد و چه پردگى او را از پرده بيرون كشيديد و چه حرمتى از وى بدريديد و چه خونى ريختيد ؟ ! كارى شگفت آوريد\r\n\r\n\r\n","description":"","footnote":"\r\n[ 1 
  ] در جلاء العيون در ترجمهء اين عبارت « قصّة على ملحوذه » فرموده است : نقره كه آرايش قبرى كرده باشند و گويا در كتاب ايشان به جاى قصّه فضّه بوده است .\r\n[ 2 
  ] بايد دانست كه اهل كوفه غالبا دشمن آل اميّه و شيعهء امير المؤمنين بودند اما بنى اميه بعضى از رؤسا را فريفته بودند و مال و منصب داده و از ساير مردم به كشتن و بستن و آزار و ستم زهر چشم گرفته بودند و به تجربه معلوم گشته است كه چون مردم مدّتى زير فرمان جابر باشند اراده از آنها مسلوب مىگردد و مانند موش كه گربه را مىنگرد يا مرد جبان كه شير مىبيند شيرگير شود و خود را ببازد و دنبال دشمن رود و خداوند اين نعمت كه به انسان داد و بر ديگر جانورانش فضيلت نهاد كه عقل و اختيار است در دولت جبابره معطّل ماند لذا مردم آلت دست باشند و به ضرر خويش اقدام كنند آزادى فردى نماند و امروز دول ملاحده بندگان خدا را چنين دارند تا آلت اجراى مقاصد آنها شوند به ضرر خويش و سنّت انبيا بر خلاف اين است كه استقلال و آزادى افراد را مىپرورند و مداخلت در مال و عرض ديگرى را حرام مىفرمايند و خداوند هم بندگان را بر اين فطرت بيافريد كه مرد مىخواهد در كار و مال و همه چيز خود آزاد باشد و اگر كسى را حبس كنند و همه نعمتها براى او فراهم آورند باز در عذاب است اما اينكه زينب فرمود : مثل شما مثل آن زن است . . . مقصود آن است كه ما را به كمك خود خواستيد و نزديك بود دشمن را از خود برانيد اگر متابعت ما مىكرديد اما باز رشتهء خود را باز كرديد و برادرم را كشتيد و دشمن بر شما مسلّط گشت .\r\n","page_name":" 353 ","page_number":353},
  {"content":"\r\n\r\nكه نزديك است از هول آن آسمانها بتركند و زمين بشكافد و كوهها بپاشند و از هم بريزند مصيبتى است دشوار و بزرگ و بد و كج و پيچيده و شوم كه راه چاره در آن بسته ، [ 1 
  ] در عظمت بپرى زمين و آسمان است آيا شگفت آوريد اگر آسمان خون ببارد « و لعذاب الآخرة اخزى و هم لا ينصرون » پس تأخير و مهلت شما را چيره نكند كه خداى تعالى از شتاب و عجله منزّه است و از فوت خونى نمىترسد و او در كمينگاه ما و شماست . آنگاه اين اشعار از انشاى خود فرمود كه معنى اين است :\r\nچه خواهيد گفت هنگامى كه پيغمبر صلّى اللّه عليه و آله و سلّم با شما گويد : اين چه كارى است كه كرديد شما كه آخرين امّت هستيد به خانواده و فرزندان و عزيزان من بعضى اسيرند و بعضى آغشته به خون ، پاداش من كه نيكخواه شما بودم اين نبود كه با خويشان من پس از من بدى كنيد ؟ ! من مىترسم عذابى بر شما نازل شود مانند آن عذاب كه قوم ارم را هلاك كرد .\r\nپس از آنها روى بگردانيد .\r\n( 1 ) حذلم گفت : مردم را حيران ديدم و دستها به دندان مىگزيدند پيرمردى در كنار من بود مىگريست و ريشش از اشك ، تر شده بود و دست سوى آسمان برداشته مىگفت : پدر و مادرم فداى ايشان ، سالخوردگان ايشان بهترين سالخوردگانند و خردسالان آنها بهترين خردسالان و زنان ايشان بهترين زنان و نسل آنها والاتر از همه و فضل آنها بالاتر :\r\n كهولهم خير الكهول و نسلهم * اذا عدّ نسل لا يبور و لا يخزى \r\nپس على بن الحسين عليه السّلام فرمود : اى عمّه خاموش باش باقىماندگان را بايد از گذشتگان عبرت گيرند و تو به حمد اللّه ناخوانده دانايى و نياموخته خردمند و گريه و ناله رفتگان را بازنمىگرداند آنگاه آن حضرت از مركب فرود آمد و چادرى زدند او زنان را فرود آورد و داخل چادر شد .\r\n( 2 )\r\n\r\nاحتجاج على بن الحسين عليهما السّلام بر اهل كوفه وقتى از خيمه بيرون آمد و سرزنش ايشان بر بىوفايى و پيمان‌شكنى\r\nحذام بن ستير گفت : زين العابدين عليه السّلام بيرون آمد و مردم را اشارت فرمود كه خاموش باشند خاموش شدند و او ايستاده سپاس خداى گفت و ستايش او كرد و بر نبى صلّى اللّه عليه و آله و سلّم درود\r\n\r\n\r\n","description":"","footnote":"\r\n[ 1 
  ] اين الفاظ ترجمهء تقريبى صلعاء عنقاء الى آخر است و اين غايت جهد ماست در ترجمهء اين خطبه بليغه و آن كس كه از كلام و مزاياى آن اندكى داند كه چنين خطبه از زن پرده‌نشين بلكه از مردان نيز بىنيروى الهى و مدد غيبى متعذّر است كه مىتواند بگويد و هل فيكم الا الصّلف و العجب و الشّنف الى آخره » تام المعنى و صحيح اللفظ و موجز و وافى اگر بلغاء صفحات پر كنند مانند اين چند كلمه نتوانند خوى مردى را مجسّم نشان دهند چنان كه در آئينه بر فرض آنكه خود فهميده باشند .\r\n","page_name":" 354 ","page_number":354},
  {"content":"\r\n\r\nفرستاد آنگاه گفت : اى مردم هر كس مرا مىشناسد مىشناسد و هر كس نمىشناسد ( بگويم ) من على فرزند حسينم عليه السّلام كه در كنار فرات او را كشتند بىآنكه خونى طلبكار باشند و قصاصى خواهند . من پسر آن كسم كه حرمت او را بشكستند و مال او را تاراج كردند و عيال او را به اسيرى گرفتند . منم پسر آن كس كه او را به زارى كشتند و اين فخر ما بس .\r\nاى مردم شما را به خدا سوگند مىدهم آيا در خاطر داريد سوى پدر من نامه نوشتيد و او را فريب داديد و پيمان و عهد و ميثاق بستيد و باز با او كارزار كرديد و او را بىياور گذاشتيد هلاك باد شما را چه توشه‌اى براى خود پيش فرستاديد و زشت باد رأى شما به كدام چشم به روى پيغمبر صلّى اللّه عليه و آله و سلّم نظر مىافكنيد وقتى با شما گويد : عترت مرا كشتيد و حرمت مرا شكستيد پس از امّت من نيستيد ؟\r\n( 1 ) راوى گفت : صداى مردم به گريه بلند شد و به يكديگر مىگفتند : هلاك شديد و نفهميديد .\r\nپس على بن الحسين عليهما السّلام فرمود : خداى رحمت كند آنكه نصيحت من بپذيرد و وصيّت مرا محض خدا و رسول صلّى اللّه عليه و آله و سلّم و خاندان وى نگاهدارد : « فانّ لنا في رسول اللّه صلّى اللّه عليه و آله اسوة حسنة » .\r\nهمه گفتند : يا بن رسول اللّه ما فرمانبرداريم و پيمان تو را نگاهداريم دل به جانب تو داريم و هواى تو در خاطر ماست خداى تو را رحمت فرستد فرمان خويش بفرماى كه ما جنگ كنيم با هر كه جنگ تو خواهد و آشتى كنيم با هر كس تو با او صلح كنى ، و قصاص خون تو را از آنها كه بر تو و ما ستم كردند بخواهيم .\r\nعلى بن الحسين عليهما السّلام فرمود : هيهات هيهات اى بىوفايان مكّار ميان شما و ما شهوات حائل آمد مىخواهيد همان اعانت كه پدران مرا كرديد همان گونه مرا هم اعانت كنيد هرگز چنين نخواهد شد .\r\nسوگند به پروردگار راقصات ( يعنى آن شتران كه حاجّ را به منى و عرفات برند ) آن زخم كه ديروز از كشتن پدرم و اهل بيت وى بر دل من رسيد هنوز بهتر نشده و التيام نيافته است داغ پيغمبر صلّى اللّه عليه و آله و سلّم فراموش نگشته و داغ پدرم و فرزندان پدر و جدّم ( شقّ لهازمى و مرارته بين حناجرى و حلقى ) موى رخسار مرا سپيد كرده است [ 1 
  ] و تلخى آن ميان حلقوم و حنجرهء من است و اندوه آن در سينهء من مانده است و خواهش من اين است نه با ما باشيد و نه بر ما . آنگاه\r\n\r\n\r\n","description":"","footnote":"\r\n[ 1 
  ] مؤلف در منتهى الامال در ترجمه اين جمله گويد : حزن و اندوه بر ايشان در حلق من كاوش مىكند و تلخى آن در دهانم و سينه‌ام فرسايش مىنمايد امّا من « لهازم » را به معنى حلق در كتب لغتى كه در دست داشتم نيافتم و « شق لهازم » كنايه از دميدن موى سپيد است كه ما در ترجمه آورديم .\r\n","page_name":" 355 ","page_number":355},
  {"content":"\r\n\r\nفرمود :\r\n لا غروان قتل الحسين و شيخه * قد كان خيرا من حسين و اكرما\r\nفلا تفرحوا يا اهل كوفة بالّذى * اصيب حسين كان ذلك اعظما\r\nقتيل بشطّ النّهر نفسى فداؤه * جزاء الّذى ارداه نار جهنّما \r\n( 1 ) و در همان كتاب است : احتجاج فاطمهء صغرى بر اهل كوفه از زيد بن موسى بن جعفر از پدرش از آبائش عليهم السّلام روايت شده است كه : فاطمهء صغرى [ 1 
  ] پس از برگشتن از كربلا خطبه خواند و گفت : سپاس مىگويم خدا را به شمارهء شنها و ريگها و هم سنگ جهان از عرش تا خاك او را ستايش مىكنم و به او ايمان آورده‌ام و توكّل بر او كردم و گواهى مىدهم كه نيست معبودى غير خداوند يگانهء بىشريك و اينكه محمّد صلّى اللّه عليه و آله و سلّم بنده و فرستادهء اوست و اينكه اولاد او را در كنار فرات سر بريدند با آنكه كسى را نكشته بود تا قصاص خواهند از وى .\r\nبار خدايا به تو پناه مىبرم از اينكه دروغ بر تو بندم و خلاف آنچه بر رسول خود فرستادى سخنى گويم ، رسول تو پيمان گرفت براى وصىّ خويش على بن ابى طالب عليه السّلام اما مردم حقّش را غصب كردند و بىگناه او را كشتند باز فرزند او را ديروز در خانه‌اى از خانه‌هاى خدا شهيد كردند گروهى از مسلمانان به زبان ( كه نيست بادا چنان مسلمانى ) ، و تا آن حضرت زنده بود آبش ندادند و هنگام شهادت ، تشنگى او را فرو ننشاندند تا تو اى خداوند او را به جوار خود بردى : « محمود النّقيبة طيّب الضّريبة معروف المناقب مشهور المذاهب » ستوده خوى پاك سرشت هنرهاى وى شناخته و روش او روشن ، از نكوهش كسى باك نداشت و از ملامت احدى نترسيد او را از خردى به اسلام راه نمودى و در بزرگى خصايل وى را ستودى پيوسته :\r\n« ناصحا لك و لرسولك صلواتك عليه و آله » با تو و پيغمبرت عليه السّلام دل راست داشت تا او را به جوار رحمت خود بردى بىرغبت در دنيا و حرص بدان ، بلكه راغب در آخرت بود ، براى رضاى تو در راه تو كوشش نمود او را پسنديدى و برگزيدى و راه راست او را نمودى .\r\n( 2 ) امّا بعد ، اى اهل كوفه ! « يا اهل المكر و الغدر و الخيلاء » : اى مردم دغا و بىوفا و خودخواه ما\r\n\r\n\r\n","description":"","footnote":"\r\n[ 1 
  ] زيد بن موسى بن جعفر معروف به زيد النّار است به علتى كه ذكر آن طول دارد و تقييد فاطمه به صغرى دلالت بر آن دارد كه فاطمهء ديگر بزرگتر از وى هم بود دختر سيد الشهدا .\r\nو اينكه يكى از علما گويد : آن حضرت يك دختر فاطمه نام داشت كه به حسن مثنّى داده بود و فاطمهء ديگر نداشت كه به قاسم دهد اين سخن مسلّم نيست مگر اينكه كسى گويد اين فاطمه صغرى است نسبت به فاطمه ديگرى بزرگتر از وى در قافلهء كه دختر حضرت سيد الشهداء نبود مثلا دختر امير المؤمنين عليه السّلام بود و چون هر دو در اسرا بودند براى امتياز به صغرى و كبرى تقييد مىكردند و ليكن اين احتمال اول نيست و هر دو ممكن است .\r\n","page_name":" 356 ","page_number":356},
  {"content":"\r\n\r\nخانواده‌ايم كه خداوند ما را به شما آزمايش فرمود و شما را به ما ، و ما از شما آزمايش پاك بيرون آمديم و دانستيم و دريافتيم سرّ الهى نزد ماست و ماييم حافظ علم و حكمت خدا و ماييم آن حجت كه در زمين براى بندگان نصب فرمود .\r\n( 1 ) ما را به بزرگى بنواخت و به رسولش صلّى اللّه عليه و آله و سلّم برترى داد و بر بسيارى از آفريدگان خود اما شما ما را دروغگو دانستيد و ناسپاسى نموديد و كشتن ما را حلال شمرديد و مال ما را تاراج كرديد گويا ما اولاد ترك و كابل بوديم چنان كه ديروز جدّ ما را كشتيد و از شمشير شما خون ما مىچكد به كين‌هاى گذشته ، چشم شما بدان روشن گشت و دلتان شاد شد .\r\nبا خداى تعالى دليرى نموديد و مكرى انديشيديد و مكر خدا بهتر و بالاتر است مبادا شما از ريختن خون و بردن مال ما شادان شويد چون اين مصيبت بزرگ كه به ما رسيد در كتابى ثبت افتاده است پيش از اينكه خداوند آن را انفاذ كند و آن بر خدا آسان است تا بر آنچه از دست شد اندوه نخوريد و به آنچه خداوند به شما بخشيد ننازيد و نباليد كه خداوند آن را دوست نمىدارد كه به خود ببالد و بنازد .\r\n( 2 ) هلاك باد شما را ، منتظر لعنت و عذاب باشيد كه گويى اكنون آمده است و از آسمان لعنتهاى پىدرپى فرو مىبارد و شما را هلاك مىكند و شما را در اين جهان به جان يكديگر اندازد آنگاه در عذاب اليم روز قيامت جاودان مانيد كه بر ما ستم كرديد و لعنت خدا بر ستمكاران باد .\r\nواى بر شما آيا مىدانيد كدام دست بر ما ستم كرد و كدام دل به پيكار ما رغبت نمود و به كدام پاى به آهنگ كار زار سوى ما آمديد ؟ ! دل شما سخت شد و جگرها درشت گرديد و بر دل و چشم و گوش شما مهر نهاده شد . شيطان در نظر شما زشتيها را بيار است و نويد طول اجل داد و بر ديدهء شما پرده‌اى آويخته است و راه را نمىشناسيد هلاك باد شما را اى اهل كوفه كه شما را با رسول خدا صلّى اللّه عليه و آله و سلّم كينه‌هاست و از وى خونها خواهيد .\r\nآنگاه با برادرش على بن ابى طالب عليه السّلام جدّ ما و با فرزندان وى هم كه عترت پيغمبر و پاكان و برگزيدگانند بىوفايى كردند و يكتن از شما مىنازد به آن و مىگويد :\r\n نحن قتلنا عليّا و بنى علىّ [ 1 
  ] * بسيوف هنديّة و رماح\r\nو سبينا نساءهم سبى ترك * و نطحناهم فأيّ نطاح \r\n\r\n\r\n","description":"","footnote":"\r\n[ 1 
  ] به نظر مىرسد كه در مصرع اول تصحيف است و وزن شعر درست نمىآيد و وزن اصلى فاعلاتن مستفعلن فاعلاتن است و ممكن است به فعلاتن مفاعلن فعلاتن تغيير كند .\r\n","page_name":" 357 ","page_number":357},
  {"content":"\r\n\r\nبفيك ايّها القائل الكثكث و لك الاثلب خاك و سنگ در دهانت اى شاعر آيا به كشتن آن قوم مىنازى كه خداوند پاك و پاكيزه‌شان كرد و پليدى را از ايشان دور داشت : « فاكظم واقع كما اقعى ابوك » پس از اين غصّه بسوز و مانند پدرت سگ اسافل خويش را به زمين بساى هر كس فردا بدان رسد كه از پيش فرستاد . بر آن فضل كه خداوند ما را بخشيد رشك مىبريد واى بر شما .\r\n فما ذنبنا ان جاش دهرا بحورنا * و بحرك ساج لا يوارى الدّعاء مصا \r\nگناه ما چيست كه درياهاى ما جهان را فرو گرفت و درياى تو آرام است كه دعموص [ 1 
  ] را هم نمىپوشاند .\r\n ذلِكَ فَضْلُ اللَّهِ يُؤْتِيهِ مَنْ يَشاءُ *   وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  [ 2 
  ] .\r\n( 1 ) راوى گفت : پس آوازها به گريه بلند شد و گفتند : اى دختر پاكان بس است كه دلهاى ما را بسوزانيدى و سينه‌هاى ما را ( از غايت حسرت ) كباب كردى و اندرون ما را آتش زدى پس ساكت شد عليها و على أبيها و جدّيها السّلام » .\r\nمترجم گويد : ذهن بيشتر مردم به فاطمهء بنت الحسين عليهما السّلام مىرود كه او فاطمهء صغرى است و ليكن بر من محقّق نگرديد كه فاطمهء كبرى كه اين فاطمه براى امتياز از وى ملقّب به صغرى گشت كيست و بىشك در مخدّرات حرم نبوّت فاطمه نام بسيار بود تبرّكا به نام سيدة النّساء و فاطمه بنت الحسين همان زوجهء حسن مثنّى است كه نو عروس بود و خداوند نسل او را بركت داد كه پس از فاطمه زهرا بنت رسول اللّه صلّى اللّه عليه و آله و سلّم جهان به فرزندان وى بيشتر از ساير مخدّرات مشرّف گشت ، چنان كه سادات طباطبائى و شرفاى مكّه و خاندان سلطنت عراق و پادشاه ماوراى اردن از فرزندان اين نو عروسند كثّرهم اللّه .\r\n\r\n\r\n","description":"","footnote":"\r\n[ 1 
  ] اصلا جانورى خرد است بحرى ، كه در سواحل عربستان و فارس بسيار است و گاه در كنار دريا نزديك آب ، پس از مردن پاره‌اى از بدن آن منجمد مىماند و آن را زبد البحر و كف دريا مىگويند و در طب به كار مىبردند .\r\nو در منتهى الارب گويد : به فارسى كفچليز نامند و غرض از تمثيل آن است كه دين ما جهانگير شد و مردم آن را پسنديدند و پذيرفتند اما شما كه دشمن دين بوديد رأيتان باطل است و مردم قبول نكردند و شما حسد مىبريد بر ما و ما را آزار مىكنيد . و هنوز هم اهل الحاد و بىدينان از رواج دين تعجب مىكنند حسد مىبرند و دريغ مىخورند و شنيدم يكى از ايشان مىگفت آن كس كه در مصر اختراع شيشه كرد نعوذ بالله اشرف است از موسى بن عمران عليه السّلام كه تورات آورد اما مردم جاهل او را فراموش كردند و موسى را هزاران سال است احترام مىكنند گفتم : موسى عليه السّلام چيزى آورد كه قيمتش از همهء اختراعات مخترعين و از همهء دنيا و ما فيها بيشتر است . گفت : چيست ؟ گفتم :\r\nآزادى افراد و احترام نفوس و اموال مردم كه فرعون و ساير كافران آن را ناچيز مينمود و مردم قيمت آن را دانستند و موسى و همهء انبيا - عليهم السلام - را احترام كردند و مخترعين را فراموش و چيزى نگذرد كه مخترع بىسيم و خط آهن و برق را هم فراموش كنند و موسى و انبيا هر روز نامشان بلندتر و قدرشان ظاهرتر شود .\r\n[ 2 
  ] سوره نور ، آيه 40 .\r\n","page_name":" 358 ","page_number":358},
  {"content":"\r\n\r\nو فاطمه در سال 117 در گذشت در مدينهء طيّبه و قبرى را كه اكنون در دمشق در تربت باب الصغير است و به او نسبت مىدهند از او نيست و به احتمال قوى از ديگرى از بزرگان اين خاندان است كه تاريخ او بر ما مجهول مانده است .\r\n( 1 ) سيّد رحمه اللّه در ملهوف پس از خطب گذشته گويد : امّ كلثوم دختر على عليه السّلام از پشت پرده خطبه خواند به گريهء بلند و گفت : اى اهل كوفه بدا به حال شما . زشت باد روى شما كه حسين عليه السّلام را تنها گذاشتيد و او را كشتيد و مال او را تاراج كرديد و آن را وارث شديد و زنان او را اسير كرديد سختى و آزار رسانيديد پس هلاك باد شما را مىدانيد چه مصيبتها به شما رسيد و چه گناه بزرگى بر دوش گرفتيد و چه خونها ريختيد و چه زنان شريفه را داغدار كرديد بهترين مردان پس از پيغمبر را بكشتيد و مهربانى از دل شما بركنده شد آگاه باشيد كه حزب خداى فيروز گردند و حزب شيطان زيان كنند آنگاه اين ابيات بخواند :\r\n قتلتم اخى صبرا فويل لامّكم * تجزون نارا حرّها يتوقّد\r\nسفكتم دماء حرّم اللّه سفكها * و حرّمها القرآن ثمّ محمّد\r\nالا فابشروا بالنّار انّكم غدا * لفى سقر حقّا يقينا تخلّدوا\r\nو انّى لابكى في حياتى على اخى * على خير من بعد النّبىّ سيولد\r\nبدمع غزير مستهلّ مكفكف * على الخدّ منّى دائما ليس يجمد \r\nيعنى : « برادر مرا به زارى كشتيد واى بر مادر شما ، به زودى به پاداش رسيد به آتش گرم برافروخته ، ريختيد خونهايى كه خداوند ريختن آن را حرام كرد و قرآن و محمّد هم ، هان مژده باد شما را به آتش كه فردا يقينا به راستى در سقر جاويدان مانيد ، و من در زندگى خود بر برادرم گريه مىكنم بر بهتر كسى كه پس از پيغمبر متولّد شود ، به اشك بسيار كه هميشه بر چهرهء من ريزد و هرگز خشك نشود .\r\nمترجم گويد : به نظر مىرسد اين شعر را مردى غير فصيح زبان حال ساخته باشد و به خطبه ضميمه كرده چون از تخلدوا نون ساقط شده است بىعامل و نيز مكفكف معنى ندارد .\r\n( 2 ) راوى گفت : مردم به گريه و شيون آواز بر آوردند و زنان موى پريشان كردند و خاك بر سر ريختند و رويها بخراشيدند و بر رخسار سيلى مىزدند و زارى مىكردند و مردان بگريستند و ريشها مىكندند زن و مرد گريان بيش از آن روز كسى به ياد ندارد .\r\nمجلسى در بحار گويد : در بعض كتب معتبره ديدم مرسلا از مسلم گچ‌كار روايت كرده است كه : عبيد الله مرا براى مرمّت دار الاماره كوفه خواسته بود و من درها را به گچ استوار\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمىكردم شنيدم بانگ و غريو از اطراف كوفه بر آمد خادمى نزد من آمد پرسيدم : چه خبر است كه كوفه را خروشان بينم ؟ گفت : هم اكنون سر خارجى كه بر يزيد بيرون آمده بود آوردند .\r\nگفتم : اين خارجى كيست ؟ گفت : حسين بن على عليهما السّلام .\r\n( 1 ) مسلم گفت : ساعتى صبر كردم تا خادم بيرون شد آنگاه طپانچه بر رخسار خويش زدم چنان كه نزديك شد دو ديده‌ام نابينا گردند و دست از گچ بشستم و از پشت قصر بيرون شدم تا نزديك كناسه رفتم ايستاده بودم و مردم منتظر رسيدن اسيران و سرها بودند كه ناگهان نزديك چهل شقّه [ 1 
  ] ديدم مىآيد بر چهل شتر نهاده و حرم و زنان و اولاد فاطمه عليهما السّلام در آن شقّه‌ها بودند و على بن الحسين عليه السّلام را ديدم بر شترى بىگستردنى و پالان و از رگهاى گردن او خون مىپالاييد و مىگريست و مىگفت :\r\n يا امّة السّوء لا سقيا لربعكم * يا امّة لم تراعى جدّنا فينا\r\nلو اننّا و رسول اللّه يجمعنا * يوم القيمة ما كنتم تقولونا\r\nتسرّونا على الاقتاب عارية * كأنّنا لم نشيّد فيكم و دينا\r\nبنى اميّة ما هذا الوقوف على * تلك المصائب لا تلبون داعينا\r\nتصفّقون علينا كفّكم فرحا * و انتم في فجاج الارض تسبونا\r\nأ ليس جدّى رسول اللّه ويلكم * اهدى البريّة من سبل المضلّينا\r\nيا وقعة الطّف قد اورثتنى حزنا * و اللّه يهتك أستار المسيئينا \r\n( 2 ) يعنى : « اى امّت بد ، باران بر مسكن شما نبارد ؛ اى امّتى كه پاس جدّ ما را دربارهء ما نداشتيد .\r\nاگر ما را با رسول خدا صلّى اللّه عليه و آله و سلّم روز رستاخيز جمع كند شما چه مىگوييد ، ما را بر چوب جهاز شتر برهنه مىبريد گويى ما دين را ميان شما استوار نكرديم ، اى بنى اميّه براى چيست وقوف شما بر اين مصائب و جواب ندادن خوانندهء ما . از شادى كف مىزنيد بر ما و در زمينها ما را به اسيرى مىبريد . واى بر شما آيا جدّ ما رسول اللّه مردم جهان را از راه ضلال به هدايت نياورد .\r\nاى وقعهء طفّ مرا اندوهگين ساختى . خدا پردهء بدكاران را مىدرد » .\r\n( 3 ) پس مسلم گفت : اهل كوفه به آن كودكان كه بر محامل بودند خرما و جوز ( گردو ) و نان مىدادند امّ كلثوم فرياد زد : اى اهل كوفه صدقه بر ما حرام است ، و آنها را از دست و دهان ايشان مىگرفت و بر زمين مىانداخت . و چون اين سخن مىفرمود : مردم گريه مىكردند و امّ\r\n\r\n\r\n","description":"","footnote":"\r\n[ 1 
  ] مرحوم مجلسى در جلاء العيون شقّه را كجاوه و محمل ترجمه كرده است و من در كتاب لغت بدين معنى نيافتم هر چند عبارات روايت بر اين دلالت دارد .\r\n","page_name":" 360 ","page_number":360},
  {"content":"\r\n\r\nكلثوم سر از محمل بيرون كرد و گفت : اى اهل كوفه مردان شما ما را مىكشند و زنان شما بر ما گريه مىكنند روز داورى خدا ميان ما و شما حكم فرمايد .\r\nهمچنان كه او با ايشان سخن مىگفت ناگهان هياهو برخاست و سرها را آوردند پيشتر از آن سرها سر حسين عليه السّلام بود سرى مانند زهره و ماه شبيه‌ترين مردم به پيغمبر صلّى اللّه عليه و آله و سلّم و محاسنش به سياهى شبه خضاب شده و روى مانند قرص ماه از افق بر آمده باد محاسن او را به راست و چپ مىبرد زينب روى به جانب او گردانيد سر برادر ديد كنار پيشانى به پيش محمل زد چنان كه ديديم خون از زير قناع او روان گشت و با سوز و گداز سوى او اشارت كرد و گفت :\r\n يا هلالا لمّا استتمّ كمالا * غاله خسفة فابدى غروبا\r\nما توهّمت يا شقيق فؤادى * كان هذا مقدّرا مكتوبا\r\nيا اخى فاطم الصّغيرة كلّمها * فقد كاد قلبها ان يذوبا\r\nيا اخى قلبك الشّفيق علينا * ما له قد قسى و صار صليبا\r\nيا اخى لو ترى عليّا لدى الاسر * مع اليتم لا يطيق جوابا\r\nكلّما اوجعوه بالضّرب نادا . . . * ك بذلّ يفيض دمعا سكوبا\r\nيا اخى ضمّه اليك و قرّبه * و سكّن فؤاده المرعوبا\r\nما ذلّ اليتيم حين ينادى * بابيه و لا يراه مجيبا \r\n( 1 ) 1 . اى ماه نوى كه چون به كمال رسيدى خسوف تو را فرو گرفت و پنهان گشتى .\r\n2 . نپنداشته بودم اى پارهء دلم ( چنين روزى آيد ) اين مقدّر و نوشته بود .\r\n3 . اى برادر با اين فاطمهء خردسال سخن گوى كه نزديك است دلش آب شود و بگذارد .\r\n4 . اى برادر آن دل مهربان تو چون است كه سخت و درشت گشت بر ما .\r\n5 . اى برادر كاش على را وقت اسير كردن مىديدى با يتيمان ديگر كه يارايى گفتار نداشت .\r\n6 . هر وقت او را مىزدند و مىآزردند تو را به زارى مىخواند و سرشك روان از ديدن مىريخت .\r\n7 . اى برادر او را در آغوش خود كش و نزديك خود كن و دل ترسان وى را آرامش ده .\r\n8 . چه خوار است يتيم وقتى پدرش را بخواند و او اجابت نكند .\r\nمترجم گويد : مؤلف در منتهى الامال در صحّت روايت مسلم جصّاص ترديد كرده است براى اينكه در كتب معتبرهء قديمه كه به دست ما رسيده است ذكر اين قصّه نيست و ما در اين\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nباره همان را گوييم كه در قصّهء طفلان مسلم و عروسى قاسم گفتيم و همهء كتب قديمه به ما نرسيده است و قرينه بر كذب اينها نداريم .\r\nبلى اگر شرط نقل حديث وجود يقين بود و از كتب معتبره يقين حاصل مىشد بايستى به همان اكتفا كنيم اما هر دو مقدّمه ممنوع است نه يقين شرط است و نه از كتب معتبرهء قديمه يقين حاصل مىشود ؛ بلى ظنّى كه از آنها حاصل مىشود قويتر از ظنّ ديگر است .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n( 1 )\r\n\r\nفصل هشتم / در ورود اهل بيت به مجلس عبيد الله زياد\r\n( فتوح اعثم كوفى ) از روات ثقات نقل شده است كه : عمر سعد امانتهاى پيغمبر خدا را بر شتران برهنهء بىپوشش و گستردنى سوار كرد و مانند اسيران به كوفه آورد چون بدان شهر رسيد عبيد الله بفرمود سر حسين عليه السّلام را ( كه پيش‌تر از اسراء به كوفه آورده بودند ) بيرون برند ( و بار ديگر با اسيران به كوفه در آوردند ) پس آن سر مبارك را بر نيزه نصب كردند و سرهاى ديگران را همچنين و پيشاپيش آنها مىآوردند تا به شهر در آمدند آنگاه آن سرهاى پاك را در كوچه و بازار بگردانيدند .\r\nو از عاصم از زر [ 1 
  ] روايت است كه گفت : اول سرى كه در اسلام بر نيزه نصب كردند سر حسين بن على عليهما السّلام بود و زن و مرد گريان بيش از آن روز ديده نشد .\r\nو جزرى گويد : اول سر در اسلام كه بر چوب نصب شد به قولى سر حسين عليه السّلام بود و ليكن\r\n\r\n\r\n","description":"","footnote":"\r\n[ 1 
  ] اين عاصم بن ابى النجود قارى معروف است كه قرائتش را بر قرّائان ديگر مرجّح نهاده‌اند و رسم قرآن امروز بر طبق قرائت او است او شاگرد زر بن حبيش و ابو عبد الرحمن سلمى بود در قرائت .\r\nوزر - به ضمّ راى نقطه دار - از بندگان زهّاد و تابعين و معلم قرآن بود در صدر اول و قرآن را از امير المؤمنين عليه السّلام فرا گرفته و همچنين ابو عبد الرحمن سلمى . پس عاصم به امير المؤمنين عليه السّلام نزديكتر بود از ديگران ، وفاتش در سال 129 به كوفه بود و حفص شاگرد عاصم قرائتش بر روايات ديگران ترجيح دارد .\r\nو چون انسان در كلمات قرآن كه در قرائتها مختلف آمده است دقّت كند مىيابد كه غالبا اختيار عاصم با سياق كلام مناسبتر است و بايد دانست كه قرآن را از زمان حيات رسول خدا صلّى اللّه عليه و آله و سلّم كلمه به كلمه مىآموختند و نوع اختلافى كه امروز ميان قاريان است در زمان پيغمبر هم بود و پيغمبر صلّى اللّه عليه و آله و سلّم آن را تجويز كرده بود و مردم عنايت شديد داشتند به ضبط قرآن و كلمات آن كه فلان صحابى كلمه را به مدّ خواند يا به قصر يا مالك را با الف خواند يا بىالف و در نوشته چند جا تاى رحمت و سنّت را كشيده نوشتند و يك جا شاء را ثناى و هكذا ساير امور براى آنكه متأخّرين مطمئن شوند قرآن تحريف نشده است و يكى از رسوم قديمه پيش از خلافت عثمان و سوزاندن مصاحف نماز تراويح بود در ماه مبارك رمضان هزار ركعت به جماعت در شبها و تمام قرآن را در اين ركعات مىخواندند و قرآن را هزار قسمت كرده بودند هر قسمت در يك ركعت ، در تمام شهرها اين عمل رائج بود هر قسمتى را يك ركوع مىگفتند و هنوز نوشتن اين ركوعات در مصاحف معمول است به طورى كه همه قرآن را در ماه رمضان مىشنيدند پس عثمان نمىتوانست از آن چيزى حذف كند .\r\n","page_name":" 363 ","page_number":363},
  {"content":"\r\n\r\nقول صحيح آن است كه اول سر ، سر عمرو بن حمق خزاعى است .\r\n( 1 ) و در ينابيع المودّة است كه هشام بن محمد از قاسم مجاشعى روايت كرده است كه :\r\nسرها را به كوفه آوردند اسب سوارى ديدم زيبا روى از همهء مردم زيباتر و سر عباس بن على را جلو سينهء اسب خويش آويخته بود باز ديدمش روى سياه شده مانند قير و خود مىگفت :\r\nهيچ شب بر من نمىگذرد مگر دو تن بازو و بغل مرا مىگيرند و كشان‌كشان سوى آتش مىبرند و در آن مىافكنند ، و به بدتر حالى بمرد .\r\nشيخ مفيد گفت : چون سر حسين عليه السّلام را به كوفه آوردند و فرداى آن روز عمر سعد با اهل بيت و دختران امام عليه السّلام برسيدند ابن زياد بنشست و بار عام داد در قصر امارت و سر را نزد خويش خواست آوردند بدان مىنگريست و مىخنديد و چوب دستى در دست داشت بر دندان پيشين امام عليه السّلام مىزد .\r\nو در صواعق ابن حجر گويد : چون سر حسين عليه السّلام به خانهء ابن زياد رسيد از ديوارها خون مىباريد چنان كه از شرح همزيّه نقل است .\r\nهم او گويد كه : سر را در سپرى نهادند به دست راست گرفت و مردم دو رده بايستادند .\r\nو در مثير الاحزان است كه : انس بن مالك گفت : عبيد الله زياد را ديدم به چوب دستى با دندانهاى حسين عليه السّلام بازى مىكرد و مىگفت : زيبا دندانى دارد . گفتم به خدا سوگند چيزى گويم كه تو را بد آيد پيغمبر صلّى اللّه عليه و آله و سلّم را ديدم همين جاى چوب تو را از دهان وى مىبوسيد .\r\nو از سعيد بن معاذ و عمر بن سهل روايت است كه : نزد عبيد الله حاضر گشتند و ديدند به چوب دستى بر بينى و چشمها و دهان حسين عليه السّلام مىزد .\r\n( 2 ) ابو مخنف ازدى گفت : حديث كرد مرا سليمان بن ابى راشد از حميد بن مسلم گفت :\r\nعمر سعد مرا بخواند و سوى اهل خانهء خود فرستاد تا مژدهء فتح و سلامت او را به خاندانش برسانم نزد ايشان رفتم و خبر بگفتم آنگاه به قصر ابن زياد رفتم به نظاره كه بار داده بود و اسراء را مىآوردند تا ببينم و مردم به قصر آمده بودند و سر حسين عليه السّلام را ديدم پيش دست خود نهاده به چوب دستى ساعتى ميان دندانهاى پيشين وى مىكاويد ، چون زيد بن ارقم ديد از اين كار دست بازنمىدارد گفت : چوب خود را بردار به آن خدا كه معبودى غير او نيست دو لب رسول خدا بر اين دو لب ديدم نهاده مىبوسيد .\r\nآنگاه آن پيرمرد گويى رگ چشمش بازشد و گريه سر داد و لختى بگريست . ابن زياد - لعنه اللّه - گفت : خدا ديدهء تو را بگرياند اگر نه اين بود كه پيرمردى خرفت شده و خرد از تو برفته گردن تو را مىزدم ابن ارقم برخاست و بيرون رفت پس از آن مردم شنيدم مىگفتند :\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nوقتى زيد بن ارقم بيرون مىرفت سخنى گفت كه اگر ابن زياد شنيده بود او را مىكشت . من پرسيدم : چه گفت ؟ گفتند : چون او بر ما مىگذشت گفت : « ملك عبد عبدا فاتّخذهم تلدا » [ 1 
  ] .\r\nاى مردم عرب شما از امروز بنده شديد پسر فاطمه را كشتيد و پسر مرجانه را امارت داديد كه نيكان شما را بكشد و بدان را بندهء خود گيرد و به اين خوارى و زبونى راضى شديد دور باد آنكه به خوارى راضى شود .\r\n( 1 ) و در تذكرهء سبط و صواعق و از تبر مذاب نقل است كه : زيد برخاست و مىگفت : اى مردم از امروز شما بنده‌ايد پسر فاطمه را كشتيد و پسر مرجانه را امارت داديد به خدا قسم نيكان شما را خواهد كشت و اشرار را بنده خواهد گرفت دورى باد آن را كه به خوارى و ننگ تن دهد .\r\nآنگاه گفت : اى پسر زياد تو را حديثى گويم سخت‌تر از اين ، رسول خدا صلّى اللّه عليه و آله و سلّم را ديدم حسن عليه السّلام را بر ران راست نشانيده بود و حسين عليه السّلام را بر زانوى چپ و دست بر سر آنها نهاده گفت : خدايا اين دو را با صالح المؤمنين به تو سپردم پس امانت رسول خدا عليه السّلام نزد تو چه شد اى پسر زياد ؟\r\nو در تذكرهء سبط است كه در مفردات بخارى از ابن سيرين روايت شده است كه : چون سر حسين عليه السّلام را پيش ابن زياد گذاشتند در طشتى و او دندانهاى آن حضرت را به چوب مىزد و در زيبايى آن سخنى گفت انس بن مالك نزد او بود بگريست و گفت : شبيه‌ترين مردم است به پيغمبر و آن حضرت به وسمه و به روايتى به سياهى خضاب كرده بود .\r\nو بعضى گويند : خضاب كردن آن حضرت به سياهى ثابت نيست و آفتاب رنگ آن را بگردانيده بود .\r\nدر حبيب السير مسطور است كه : چون آن سر مطهر را نزد ابن زياد بردند برداشته بر رو و موى او مىنگريست ناگاه لرزه بر دست سومش افتاد آن سر مكرّم را بر روى ران خود نهاد و قطره‌اى خون از آن بچكيد از جامه‌هاى آن ملعون در گذشت و رانش را سوراخ كرد چنان كه هر چند جرّاحان سعى نمودند معالجهء آن علت نتوانستند كرد لاجرم ابن زياد با خود مشگ\r\n\r\n\r\n","description":"","footnote":"\r\n[ 1 
  ] عبارت مثلى است كه ما در فارسى به جاى آن هزلا گوييم مرده را كه رو بدهى كفن خود را آلوده مىكند و ترجمه‌اش اين است كه : بنده بندهء ديگر را مالك شد پس همه را خانه زاد خود فرض كرد و مقصود اين است كه بنى اميّه از اندازه بدر رفتند و اين زيد بن ارقم انصارى بود از خزرج و هفده غزوه از غزوات رسول خدا صلّى اللّه عليه و آله و سلّم را دريافت و در احد صغير بود كه در صفّ پذيرفته نشد و يتيم بود عبد اللّه بن رواحه او را تكفّل مىكرد و خبر عبد اللّه بن ابىّ را كه گفته بود : « ليخرجنّ الاعزّ منها الاذلّ » او به نبى صلّى اللّه عليه و آله و سلّم برسانيد و پس از رحلت آن حضرت در كوفه ساكن شد و در كنده خانه ساخت و از خواص امير المؤمنين عليه السّلام بود و در صفين در ركاب آن حضرت بود با اين حال همهء مسلمانان از اهل سنت و شيعه وى را محترم دارند و گروهى موثق شمارند . وفاتش در كوفه به عهد مختار در سال 66 بود و بعضى گويند در سال 68 .\r\n","page_name":" 365 ","page_number":365},
  {"content":"\r\n\r\nنگاه مىداشت تا بوى بد ظاهر نشود .\r\n« قال هشام بن ملا محمّد : لمّا وضع الرأس بين يدى ابن زياد قال له كاهنه قم فضع قدمك على فم عدوّك اقول ثمّ نقل ما لا احبّ نقله من المصيبة العظيمة الموجعة و للّه درّ مهيار حيث قال » .\r\n يعظّمون له اعواد منبره * و تحت ارجلهم اولاده وضعوا \r\nاز اين روايت معلوم مىشود كه ابن زياد هنوز مذهب جاهليت داشت و كاهن مخصوص همراه او بود و مؤيد آن پيش از اين در داستان ميثم گذشت .\r\n( 1 ) مؤلف گويد : خداى مختار را جزاى خير دهد كه تلافى كرد چنان كه شيخ ابو جعفر طوسى و شيخ جعفر بن نما روايت كردند كه : چون سر ابن زياد را نزد مختار آوردند چاشت مىخورد خداى را بر اين پيروزى شكر گفت و گفت : سر حسين عليهما السّلام را نزد ابن زياد - لعنه اللّه - بردند چاشت مىخورد و سر ابن زياد را نزد من آوردند و من چاشت مىخورم ، چون از خوردن فراغ يافت برخاست و به نعل لگد بر روى ابن زياد زد آنگاه نعل را سوى غلام خود افكند و گفت : آن را بشوى كه بر روى پليد اين كافر نهادم .\r\n( 2 ) سبط از شعبى روايت كرد كه : قيس بن عباد نزد ابن زياد بود ابن زياد گفت : دربارهء من و حسين عليه السّلام چه گويى ؟ گفت : روز قيامت جدّ و پدر و مادر او دربارهء او شفاعت مىكنند و جدّ و پدر و مادر تو دربارهء تو . ابن زياد سخت برآشفت و او را از مجلس براند . و مدائنى [ 1 
  ] گفت :\r\nيكى از حاضران مجلس او مردى بود از بكر بن وائل جابر يا جبير مىگفتندش چون آن كار زشت از ابن زياد بديد پيش خود گفت : با خدا پيمان بستم كه اگر دو كس بر ابن زياد خروج كند من يكى از آنان باشم و چون مختار به خونخواهى حسين عليه السّلام برخاست ( او با مختار شد ) وقتى سپاه شام براى سركوبى او آمدند و دو سپاه روبرو شدند اين مرد به مبارزه بيرون آمد و مىگفت :\r\n و كلّ شىء قد اراه فاسدا * الّا مقام الرّمح في ظلّ الفرس \r\nيعنى : « هر چيزى را تباه و بيهوده بينم مگر افراشته بودن نيزه در سايهء اسب » .\r\n\r\n\r\n","description":"","footnote":"\r\n[ 1 
  ] ابو الحسن على بن عبد اللّه مدائنى از بزرگان اهل تاريخ است ولادتش به سال 135 و وفات او در سال 215 يا 225 و نزديك 250 كتاب در تاريخ و ما يتعلق به آن تصنيف كرد .\r\nاز جملهء آنها كتاب خطب پيغمبر صلّى اللّه عليه و آله و سلّم است و ديگر كتاب خطب امير المؤمنين عليه السّلام و نامه‌ها كه به عمّال خود نوشت نظير نهج البلاغه و كتاب آيات النبى در معجزات و ادله نبوت و كتاب من قتل من الطالبيين . و غرض ما از ذكر كتب وى آن است كه خوانندگان بدانند به خطب و كتب امير المؤمنين و معجزات پيغمبر - صلوات اللّه عليهما - از همان عصر اول اسلام عنايت بود و سيد رضى كه نهج البلاغه نوشت مدارك قوى داشت و همچنين كسانى كه سيرت رسول نوشتند براى معجزات آن حضرت مأخذهاى محكم داشتند . و از جمله كسانى كه خطب امير المؤمنين را در كتابى فراهم كرد حضرت عبد العظيم بن عبد اللّه حسنى است و از كسانى كه در معجزات و اعلام نبوت كتاب نوشتند مأمون خليفه است چنان كه ابن نديم ذكر كرده است .\r\n","page_name":" 366 ","page_number":366},
  {"content":"\r\n\r\nو بر آن صفوف تاخت و فرياد زد : اى ملعون ملعون زاده و دست‌نشاندهء ملعون ! مردم از گرد ابن زياد بپراكندند ، او و ابن زياد در هم آويختند پس هر يك بر ديگرى نيزه فرو برد كه هر دو بيفتادند . و كشته شدند و قول ديگر آنكه قاتل ابن زياد ابراهيم بن مالك اشتر بود و پس از اين ياد كنيم .\r\n( 1 ) و هم در تذكرهء سبط است كه ابن سعد در طبقات گويد : مرجانه مادر ابن زياد با او گفت : اى پليد نجس پسر رسول خدا صلّى اللّه عليه و آله و سلّم را كشتى به خدا سوگند كه بهشت را هرگز نخواهى ديد .\r\nآنگاه ابن زياد همهء سرها را در كوفه بر چوب نصب كرد و بيش از هفتاد سر بود ، اول سر كه پس از سر مسلم بن عقيل در كوفه نصب شد اين سرهاى مطهّر بود .\r\nو شيخ مفيد گويد : عيال حسين عليه السّلام را نزد ابن زياد آوردند زينب در ميان آنان بود ناشناس و با جامه‌هاى كهنه .\r\nو طبرى و جزرى گفتند : كهنه‌تر و پست‌تر جامهء خود را پوشيد تا شناخته نشود و كنيزان گرد او را بگرفتند .\r\n( 2 ) ( شيخ مفيد ) تا به كنارى در آن قصر بنشست و كنيزانش گرد او بگرفتند ابن زياد گفت : اين كه بود كه با كنيزان خود به كنارى خزيد ؟ زينب عليه السّلام پاسخ نداد بار دوم و سوم همان سخن اعاده كرد و از او بپرسيد يكى از كنيزان گفت : اين زينب دختر فاطمه بنت رسول اللّه صلّى اللّه عليه و آله و سلّم است .\r\nپس ابن زياد روى به دو كرد و گفت : « الحمد للّه الّذى فضحكم و قتلكم و أكذب احدوثتكم » يعنى :\r\nسپاس خداى را كه شما را رسوا كرد و كشت و افسانهء شما را دروغ نمود .\r\nزينب عليه السّلام گفت : « الحمد للّه الّذى اكرمنا بنبيّه محمّد و طهّرنا من الرّجس تطهيرا انّما يفتضح الفاسق و يكذب الفاجر و هو غيرنا و الحمد للّه » .\r\nيعنى : « سپاس خداى را كه ما را به پيغمبر خود محمد صلّى اللّه عليه و آله و سلّم گرامى داشت و از پليديها پاك گردانيد تنها فاسق رسوا مىشود و فاجر دروغ مىگويد ، حمد خدا را كه او ديگرى است غير ما » .\r\nابن زياد گفت : كار خدا را با اهل بيت خود چگونه ديدى ؟ زينب فرمود : آنها گروهى بودند كه خداوند تعالى كشته شدن را براى ايشان مقدّر كرد پس سوى آرامگاه خود شتافتند .\r\n( 3 ) و به روايت سيّد ( ره ) فرمود : جز نيكى نديدم آنها گروهى بودند كه خداوند بر آنها كشته شدن را مقدّر كرد پس سوى آرامگاه خود شتافتند و خداوند ميان تو و آنها جمع فرمايد و با آنها محاجّه و خصومت خواهى كرد پس بنگر آن روز كه فيروز گردد اى پسر مرجانه مادرت به عزاى تو نشيند . راوى گفت : ابن زياد تند شد و گويى آهنگ قتل او كرد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n( ارشاد ) ابن زياد افروخته شد و عمرو بن حريث گفت : اى امير اين زن است و زن را به گفتار نگيرند و در سخن ملامت نكنند .\r\n( 1 ) پس ابن زياد گفت : از گردنكشى بزرگتر خاندان و خويشان تو دردى به دل داشتم كه خدا شفا داد . و دل زينب بشكست و بگريست و گفت : « لقد قتلت كهلى و ابرت اهلى و قطعت فرعى و اجتثثت اصلى فان يشفك هذا فقد اشتفيت » : « سرور مرا كشتى و خاندان مرا بر انداختى و شاخ مرا بريدى و ريشهء مرا بكندى پس اگر شفاى تو در اين است البته شفاداده‌شده‌اى » .\r\nابن زياد گفت : سجع نيكو مىآورد پدرش هم سجع گوى و شاعر بود . زينب فرمود : زن را با سجع گويى چه ؟ سرم گرم كار ديگر است از سوز سينه چيزى بر زبانم جارى شد كه گفتم .\r\nو على بن الحسين عليهما السّلام را از نظر او گذرانيدند پرسيد : كيستى ؟ فرمود : على بن الحسين . آن ملعون گفت : اگر على بن الحسين را خدا نكشت ؟ امام فرمود : برادرى داشتم على نام داشت مردم او را كشتند . ابن زياد گفت : خدا كشت . امام فرمود : « اللّه يتوفّى الانفس حين موتها » . پس ابن زياد خشمگين گرديد و گفت : در پاسخ من دليرى مىكنى و هنوز دل دارى كه با من سخن كنى او را ببريد و گردن بزنيد . پس زينب عمّه‌اش در وى آويخت و گفت : اى پسر زياد هر چه خون از ما ريختى بس است .\r\nو او را در آغوش گرفت و گفت : و اللّه از او جدا نمىشوم اگر او را بكشى مرا نيز با او بكش پس ابن زياد ساعتى بدان دو نگريست و گفت : عجبا للرّحم ، خويشى عجيب است به خدا سوگند كه اين زن دوست دارد با برادرزاده‌اش كشته شود او را رها كنيد « فانّى اراه لما به » يعنى پندارم همين رنجورى وى را بكشد .\r\n( 2 ) ( تذكرهء سبط ) گويند : رباب دختر امرؤ القيس زوجهء آن حضرت سر مطهّر او را برداشت و در دامن گذاشت و بوسيد و گفت :\r\n وا حسينا فلا نسيت حسينا * اقصدته اسنّة الادعياء\r\nغادروه بكربلاء صريعا * لاسقى اللّه جانبى كربلاء \r\nوا حسيناه كه من حسين عليه السّلام را فراموش نكنم پيكان آن حرامزادگان به پيكر او رسيد او را در كربلا افتاده گذاشتند خداوند هيچ جانب كربلا را سيراب نكند .\r\nسيّد ( ره ) آن كلام زينب را كه فرمود : اگر مىخواهى او را بكشى مرا با او بكش نقل كرده است . و پس از آن گويد : على عليه السّلام با عمّهء خود گفت : اى عمّه خاموش باش تا من سخن گويم آنگاه روى به ابن زياد كرد و فرمود : آيا مرا از مرگ مىترسانى ندانستى كه كشته شدن ما را عادت است و شهيد گشتن براى ما كرامت ؟ آنگاه ابن زياد امر كرد امام عليه السّلام را با اهل بيت به خانهء\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nپهلوى مسجد اعظم بردند و زينب فرمود : زن عربيّه نزد ما نيايد مگر مملوكه يا ام ولد كه آنها مانند ما اسير شده‌اند ( و از سوز دل ما آنها آگاهند ) .\r\nباز ابن زياد امر كرد سر مطهّر را در كوچه‌ها بگردانيدند .\r\n( 1 ) مؤلف گويد : شايسته است در اينجا تمثيل به اين اشعار :\r\n رأس ابن بنت محمّد و وصيّة * للناظرين على قناة يرفع\r\nو المسلمون بمنظر و بمسمع * لا منكر منهم و لا متفجّع\r\nكحلت بمنظرك العيون عماية * و اصمّ رزءك كلّ رنّ يسمع\r\nايقظت اجفانا و كنت لها كرى * و انمت عينا لم تكن بك تهجع\r\nما روضة الّا تمنّت انّها * لك حفرة و لخطّ قبرك مضجع \r\n1 . سر پسر دختر پيغمبر و جانشين او در چشم مردم بالاى نيزه بلند مىشود .\r\n2 . در پيش چشم و گوش مسلمانان و هيچ‌كس انكار نمىكند و زارى نمىنمايد .\r\n3 . از ديدن مصيبت تو چشم‌ها نابينا شد و عزاى تو هر آوازى را كه شنيده مىشد فرونشانيد .\r\n4 . ديده‌هايى را كه تو موجب خواب آنها بودى بيدار كردى و چشمى را كه از ترس تو به خواب نمىرفت خوابانيدى .\r\n5 . هيچ باغى نيست مگر آرزو مىدارد قبر و آرامگاه تو باشد .\r\nشيخ صدوق در امالى و فتّال نيشابورى در روضة الواعظين از دربان عبيد الله روايت كردند كه : چون سر مطهّر ابى عبد اللّه عليه السّلام را آوردند بفرمود تا آن را در طشتى از زر پيش دست او نهادند و به چوب دستى بر دندانهاى او مىزد و مىگفت : يا ابا عبد اللّه زود مويت سفيد شد .\r\nيك تن از آن جماعت گفت : بس كن كه من ديدم پيغمبر صلّى اللّه عليه و آله و سلّم را جاى چوب تو را مىبوسيد .\r\nابن زياد گفت : اين روز به جاى روز بدر ، آنگاه امر كرد على بن الحسين عليهما السّلام را غل كردند و با زنان و اسيران به زندان فرستاد و من با آنها بودم بر هيچ گروهى از زن و مرد در كوچه‌ها نمىگذشتيم مگر بر روى مىزدند و مىگريستند پس آنها را به زندان كردند و در بر آنها بستند پس از آن ابن زياد على بن الحسين عليهما السّلام و زنان را بخواند و سر حسين عليه السّلام را بياورد و زينب هم در ميان آنها بود پس ابن زياد گفت :\r\nالحمد للّه الّذى فضحكم و قتلكم\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nو سخن را بدانجا كشاند كه ابن زياد آنها را به زندان بازگردانيد و مژدهء كشتن حسين عليه السّلام را به نواحى فرستاد و اسيران را با سر مطهّر به شام روانه داشت .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n( 1 )\r\n\r\nفصل نهم / در كشته شدن عبد اللّه بن عفيف ( ره )\r\nسيّد ( ره ) گفت : ابن زياد - لعنه اللّه - بر منبر بالا رفت خداى را سپاس گفت و ستايش كرد و در ضمن سخن گفت : سپاس خدا را كه حق و اهل حق را فيروز گردانيد و امير المؤمنين يعنى يزيد و پيروان او را نصرت داد و كذّاب بن كذّاب را بكشت ! هنوز كلمه‌اى بر اين نيفزوده بود كه عبد اللّه بن عفيف ازدى برخاست ، وى از برگزيدگان و زاهدان شيعه بود چشم چپش در روز جمل رفته بود و ديگرى در صفّين و پيوسته ملازم مسجد اعظم بود و تا شب در آنجا نماز مىگزاشت گفت : اى پسر مرجانه ، كذّاب بن كذّاب تويى و پدرت و آنكه تو را در اينجا نشاند و پدرش ، اى دشمن خدا فرزندان پيغمبران را مىكشيد و اين كلام را بالاى منبر مسلمانان مىگوييد ؟ ! ( 2 ) راوى گفت : ابن زياد تند شد و گفت : اين متكلّم كه بود ؟ عبد اللّه عفيف گفت : اى دشمن خدا من بودم آيا اين ذرّيت پاك را كه اذهب اللّه عنهم الرّجس مىكشى و خويش را مسلمان مىپندارى وا غوثاه اولاد مهاجر و انصار كجايند چرا از آن امير گمراه لعين لعين زاده كه پيغمبر خدا عليه السّلام به زبان خود او را لعن كرد انتقام نمىكشند ؟\r\nراوى گفت : ابن زياد افروخته‌تر گشت و رگهاى گردنش بر آمد و گفت : بياوريدش عوانان دويدند اشراف قبيلهء ازد پسر عمّان وى برخاستند و او را از دست عوانان بربودند و از در مسجد بيرون بردند و به سرايش رسانيدند ابن زياد گفت : سوى اين كور ازدى رويد كه خدا دلش را كور كرد همچنان كه چشمش را كور كرد و نزد منش آوريد ، رفتند و چون قبيلهء ازد آگاه گشتند فراهم شدند و قبايل يمن را با خود همدست كردند تا عبد اللّه را از شرّ عبيد الله حفظ كنند و ابن زياد خبر يافت و قبايل مضر را بخواند و با محمد اشعث به جنگ آنها فرستاد . راوى گفت : كارزارى صعب شد و گروهى كشته شدند تا اصحاب ابن زياد به در سراى عبد اللّه\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nرسيدند در را بشكستند و در سراى ريختند دختر عبد اللّه بانگ بر آورد كه اى پدر آنها كه مىترسيدى رسيدند . عبد اللّه گفت : باكى بر تو نيست شمشير به من ده بگرفت و از خود دفاع مىكرد و مىگفت :\r\n انا ابن ذى الفضل عفيف الظّاهر * عفيف شيخى و ابن امّ عامر\r\nكم دارع من جمعكم و حاسر * و بطل جدّلته مغادر \r\n« منم پسر عفيف صاحب فضل و برترى و پاك سرشت ، عفيف پدر من است و او پسر امّ عامر است بسيار زره پوشيده و هم سر برهنه و پهلوان تاراج‌كننده شما را بر زمين افكنده‌ام » .\r\n( 1 ) و دخترش مىگفت : اى پدر كاش مرد بودم و پيش روى تو نبرد مىكردم با اين نابكاران ، كشندگان عترت پاك رسول صلّى اللّه عليه و آله و سلّم . اما آن مردم از همه سوى گرد وى بگرفتند و او از خويش ميراندشان و از هر سوى كه حمله مىكردند دخترش مىگفت : از فلان سوى آمدند تا به بسيارى عدو بر وى دست يافتند دخترش گفت : امان از خوارى پدرم را احاطه كردند و هيچ‌كس نيست يارى او كند و عبد اللّه شمشير به دست مىچرخيد و مىگفت :\r\n اقسم لو يفسح لى عن بصرى * ضاق عليكم موردى و مصدرى \r\nسوگند مىخورم كه اگر چشم گشوده بود راه آمد و شد نزد من بر شما تنگ مىشد .\r\n( 2 ) راوى گفت : او را دستگير كردند و نزد عبيد الله بردند چون بر وى در آمد و او را بديد گفت :\r\nخداى را سپاس كه تو را رسوا كرد عبد اللّه عفيف گفت : اى دشمن خدا به چه چيز مرا رسوا كرد به خدا قسم اگر چشمم باز بود راه آمد و شد بر شما تنگ مىشد . ابن زياد گفت : اى دشمن خدا دربارهء عثمان چه گويى ؟\r\nگفت : اى بنده زاده بنى علاج اى پسر مرجانه ! - و دشنام دادش - تو را با عثمان چه كار كه كار نيكو كرد يا زشت ، صالح بود يا تباهكار ، خداوند ولى آفريدگان خويش است و ميان آنها و عثمان حكم خواهد كرد به درستى و عدل ليكن مرا از خودت و پدرت و يزيد و پدرش بپرس .\r\nابن زياد گفت : تو را از هيچ نپرسم تا مرگ را بچشى چشيدنى ناگوار كه به سختى از گلوى تو فرو رود . عبد اللّه بن عفيف گفت :  الْحَمْدُ لِلَّهِ رَبِّ الْعالَمِينَ  [ 1 
  ] من از خدا شهادت مىطلبيدم پيش از اينكه مادر تو را بزايد و از خداى خواستم كه به دست ملعونترين خلق كه خداوند او را بيش از همه دشمن دارد به شهادت رسم و چون نابينا شدم از شهادت نوميد گشتم الان حمد\r\n\r\n\r\n","description":"","footnote":"\r\n[ 1 
  ] سوره فاتحه ، آيه 2 .\r\n","page_name":" 372 ","page_number":372},
  {"content":"\r\n\r\nخداى را به جاى آرم كه مرا پس از نوميدى ، شهادت روزى كرد و دانستم دعاى مرا مستجاب فرموده است . ابن زياد - لعنه اللّه - گفت : گردنش بزنيد زدند و در سبخه به دار آويختند ( سبخه جايى در كوفه بود معروف و در لغت به معنى شور زار است ) .\r\n( 1 ) شيخ مفيد فرمايد : چون عوانان او را بگرفتند به شعار ازد و آواز برداشت ( يعنى سخنى كه طايفهء ازد هنگام سختى و دعوت به جنگ مىگفتند ) پس هفتصد مرد آمدند و او را به قهر از دست عوانان بگرفتند و به سراى بردند شبانه عبيد الله كسانى بر در خانهء او فرستاد بيرونش آوردند و گردنش بزدند و در سبخه ( مسجد خ ل ) به دار آويختند و چون بامداد شد عبيد الله سر حسين عليه السّلام را فرستاد در كوچه‌هاى كوفه و قبايل بگردانيدند .\r\nو از زيد بن ارقم روايت است كه : بر من بگذشتند و سر بالاى نيزه بود و من در بالاخانه بودم چون برابر من رسيد شنيدم قرائت مىكرد :  أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً  [ 1 
  ] . به خدا قسم موى بر تن من راست شد و فرياد زدم : اى پسر پيغمبر صلّى اللّه عليه و آله و سلّم سر تو و كار تو و اللّه عجيب‌تر است . و چون از گردانيدن آن فارغ شدند به قصر آوردند و ابن زياد آن را به زحر بن قيس داد ( به فتح زاء و سكون حاء مهمله ) با سرهاى اصحاب آن حضرت و براى يزيد بن معاويه فرستاد .\r\nسيّد ( ره ) گفت : عبيد الله بن زياد نامه سوى يزيد نوشت و خبر كشته شدن حضرت ابى عبد اللّه عليه السّلام و گرفتارى اهل بيت را به او داد و همچنين نامه به عمرو بن سعيد امير مدينه فرستاد .\r\n( 2 ) طبرى از هشام از عوانة بن حكم كلبى روايت كرده است كه : چون حسين عليه السّلام كشته شد و با روبنه و اسيران را به كوفه نزد عبيد الله آوردند و اهل بيت در زندان بودند ناگاه سنگى بيفتاد در زندان و بر آن نامه بسته بود و نوشته كه نامه با پيكى تندرو سوى يزيد بن معاويه فرستادند و قصّهء شما را براى او نوشتند پيك در فلان روز بيرون رفت و فلان مدّت در راه است كه مىرود و فلان مدّت در راه برگشتن و فلان روز به كوفه مىرسد پس اگر تكبير شنيديد يقين دانيد فرمان كشتن آورده است و اگر تكبير نشنيديد امان است و سلامتى ان شاء اللّه .\r\nمترجم گويد : اين كاغذ را ظاهرا يكى از دوستان خاندان كه از اخبار قصر عبيد الله آگاه بود به سنگى بسته و در زندان پرتاب كرده بود .\r\nچون دو روز يا سه روز به بازگشت آن چاپار مانده بود باز سنگى بيفتاد و بر آن كاغذى بسته بودند با تيغ سرتراشى ( كه مقصود از آن مرا معلوم نشد ) و نوشته بودند : وصيّت و عهد\r\n\r\n\r\n","description":"","footnote":"\r\n[ 1 
  ] سوره كهف ، آيهء 9 .\r\n","page_name":" 373 ","page_number":373},
  {"content":"\r\n\r\nهر چه خواهيد بجا آوريد كه فلان روز منتظر چاپاريم و آن روز آمد و آواز تكبير نشنيدند يزيد نوشته بود اسراء را به دمشق روانه كند .\r\nمترجم گويد : عوانة بن حكم بن عياض كلبى مكنّى بابى الحكم از علماى كوفه و عارف به اخبار و تواريخ و اشعار بود و ابن نديم ذكر او كرده است وفات او در سال 147 است هشتاد و شش سال پس از شهادت حضرت سيد الشهداء عليه السّلام . و دو كتاب در تاريخ نوشت يكى موسوم به كتاب التاريخ و ديگر در اخبار معاويه و بنى اميه و هشام بن محمد بن سائب كه او نيز از مورّخان بزرگ است و نزديك سيصد كتاب در مواضع مختلف از فنون تاريخ و ايّام و انساب تأليف كرد . از عوانه بسيار نقل كرده است وفاتش در سال 206 بود و عوانه در جوانى خود حتما مردانى را ديده بود كه زمان شهادت حسين بن على عليهما السّلام را درك كرده و عبيد الله زياد را ديده بودند و خبرش در غايت صحّت و اعتبار است .\r\nو طبرى نيز كتب آنان را داشت پس در روايت مذكور ترديد نمىتوان كرد و اهل بيت در اين مدّت كه نامهء عبيد الله به دمشق برسيد و خبر شهادت امام را بداد و برگشت در كوفه ماندند و هر چه پيك تندرو باشد و چابك تا به شام رود و بازگردد و عبيد الله اهل بيت را روانه كند چهل روز مىگذرد و اينكه در ناسخ التواريخ اختيار كرده است زيارت امام زين العابدين عليه السّلام و اهل بيت قبر سيد الشهدا عليه السّلام را در اربعين و ملاقات با جابر بن عبد اللّه انصارى هنگام رفتن به شام بوده است صحيح مىنمايد اما اينكه اصلا اين واقعه را انكار كنيم چنان كه لؤلؤ و مرجان اختيار فرموده است بىاندازه بعيد است با اين شهرت و داعى بر جعل آن نيست .\r\nو سيّد در ملهوف و ابن نما نقل كرده‌اند : و اگر گوييم بعض روات در اين خصوص كه زيارت اربعين وقت رفتن بود يا برگشتن سهو كرد آسانتر مىنمايد كه بگوييم اصل واقعه مجعول است و اخبارى كه به نظر بعيد مىآيد و آثار ضعف در آن مشاهده مىشود غالبا بىاصل و مجعول نيست بلكه سهو و تصرّفى در بعض خصوصيات و جزئيات آن شده است .\r\nباز بر سر سخن رويم : پس عبيد الله مخفر بن ثعلبه و شمر بن ذى الجوشن را بخواند و اسراء را با سرها بديشان سپرد و روانهء شام كرد .\r\n( 1 ) ( كامل ) ابن زياد با عمر سعد گفت : آن نامه كه دربارهء كشتن حسين عليه السّلام به تو دادم به من بازگردان . عمر گفت : نامه چه لازم كه فرمانى دادى و من به انجام رسانيدم و آن نامه هم گم شده است . گفت : بايد بياورى ؛ عمر سعد همان جواب گفت . و ابن زياد اصرار كرد عمر گفت :\r\nنامه را گذاشتم كه چون پير زنان قريش در مدينه بر من اعتراض كنند آن نامه عذر من باشد . بازگفت\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nگفت : من تو را پند دادم و نصيحت كردم دربارهء حسين عليه السّلام كه اگر پدرم را چنان نصيحت كرده بودم حق پدرى را ادا كرده بودم تو نشنيدى عثمان بن زياد برادر عبيد الله گفت : راست مىگويد كاش اولاد زياد تا قيامت همه زن بودند خزامه در بينىهاشان آويخته بود حسين عليه السّلام كشته نمىشد ابن زياد انكار نكرد .\r\n( 1 ) در تذكرهء سبط است كه : عمر بن سعد از نزد ابن زياد برخاست تا به منزل خويش رود و مىگفت : هيچ‌كس به منزل خويش بازنگشت آنطور كه من بازگشتم عبيد الله پسر زياد فاسق فرزند فاجر را اطاعت كردم و خداوند حاكم عادل را نافرمانى نمودم و پيوند خويشى ببريدم و مردم همه ترك او كردند و بر هر گروهى مىگذشت روى از او بر مىگردانيدند و چون به مسجد مىآمد مردم بيرون مىرفتند هر كس مىديد دشنامش مىداد پس در خانه بنشست تا كشته شد .\r\nمترجم گويد : از اين روايت معلوم گرديد او به رى نرفت و شايد حكومت رى هم حيلتى بود از ابن زياد و آوازه در انداخت كه كفّار بر آنجا مسلّط شده‌اند تا مردم به رغبت فراهم شوند آنگاه آنها را به حرب حسين عليه السّلام فرستد .\r\nابو حنيفهء دينورى گويد : از حميد بن مسلم روايت شده است كه گفت : عمر سعد با من دوست بود وقتى از او حالش بپرسيدم گفت : مپرس از حالم كه هيچ غايبى بدحالتر از من به سراى خويش بازنگشت قرابت نزديك را قطع كردم و كارى بس زشت مرتكب گشتم .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n( 1 )\r\n\r\nفصل دهم / در فرستادن ابن زياد عبد الملك سلمى را به مدينه و خطبهء ابن زبير در مكه\r\n( طبرى ) هشام گفت : حديث كرد مرا عوانة بن حكم گفت : چون عبيد الله زياد حسين بن على عليهما السّلام را بكشت و سر او را آوردند عبد الملك بن ابى الحارث سلمى را بخواند و گفت به مدينه رو نزد عمرو بن سعيد بن عاص و مژدهء قتل حسين عليه السّلام را به دو ده . و اين عمرو آن روز امير مدينه بود عبد الملك خواست تعلّل كند و بهانه آورد ابن زياد بانگى بر او زد : ( كان عبيد الله لا يصطلى بناره : كسى را يارا نبود كه يكى او را دو گويد . گفت : برو تا مدينه و كسى پيش از تو خبر به مدينه نرساند ؛ و چند دينار به دو داد و گفت : بهانه نياور و اگر شترت مانده شد شتر ديگر بخر .\r\n( 2 ) عبد الملك گفت : به مدينه رفتم مردى را از قريش ديدار كردم پرسيد : چه خبر است ؟\r\nگفتم : الخبر عند الامير ؛ خبرى دارم كه نزد حاكم بازگويم . گفت :  إِنَّا لِلَّهِ وَ إِنَّا إِلَيْهِ راجِعُونَ  حسين بن على عليهما السّلام كشته شد . عبد الملك گفت : بر عمر بن سعيد در آمدم گفت : چه خبر ؟ گفتم : خبرى كه امير را بدان دلشاد كند ، حسين بن على عليهما السّلام كشته شد . گفت : خبر قتل او را در شهر به بانگ بلند بگوى . من رفتم و بلند گفتم ، به خدا قسم نشنيدم شيون و زارى مانند شيوه و زارى زنان بنى هاشم در خانه‌هاشان بر حسين عليه السّلام ، پس عمرو بن سعيد خندان گفت :\r\n عجّت نساء بنى زياد عجّة * كعجيج نسوتنا غداة الارنب \r\n« زنان بنى زياد فريادى زدند همانطورى كه زنان ما در روز جنگ ارنب فرياد زدند » . ارنب جنگى بود كه بنى زبيد در آن جنگ بر بنى زياد بن حارث بن كعب از رهط عبد المدان غالب آمدند و اين شعر از عمر بن معديكرب زبيدى است .\r\nعمرو بن سعيد پس از خواندن اين شعر گفت : اين گريه و شيون در مقابل گريه و شيون\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبر عثمان ، آنگاه بر منبر بالا رفت و خبر كشتن شدن حسين عليه السّلام را بگفت .\r\nابن ابى الحديد در شرح نهج البلاغه در ذكر حكم بن عاص و پسرش مروان حكم گفت كه :\r\nمروان پسرش عقيدهء زشت‌تر داشت و كفر و الحادش عظيمتر بود و هم او بود كه چون سر حسين عليه السّلام به مدينه رسيد و آن روز امير مدينه بود سر مبارك روى دست گرفت و گفت :\r\n يا حبّذا بردك في اليدين * و حمرة تجرى على الخدّين\r\nكانّما بتّ بمجسدين \r\n[ 1 
  ] ( 1 ) آنگاه سر را سوى قبر مطهّر پيغمبر انداخت و گفت : اى محمد امروز عوض روز بدر .\r\nو اين قول مشتق است از شعرى كه يزيد بن معاويه بدان تمثّل جست روزى كه سر آن حضرت به دست او رسيد . و شعر از ابن زبعرى و خبر مشهور است .\r\nابن ابى الحديد گفت : شيخ ما ابو جعفر اين قصّه را چنين نقل كرد و ليكن قول صحيح اين است كه : آن روز مروان امير مدينه نبود بلكه عمرو بن سعيد بود و سر را هم به مدينه نفرستادند بلكه عبيد الله نامه به دو نوشت و مژدهء قتل حسين عليه السّلام بداد پس عمرو بن سعيد آن نامه را بالاى منبر بخواند و آن رجز بگفت و سوى قبر مبارك اشارت كرد و گفت : « يوم بيوم بدر » گروهى از انصار بر او انكار كردند اين حكايت را ابو عبيده در كتاب مثالب آورده است انتهى .\r\n( 2 ) ( طبرى ) هشام از ابى مخنف روايت كرده است از سليمان بن ابى راشد از عبد الرحمن بن عبيد ابى الكنود گفت : خبر كشته شدن دو فرزند عبد اللّه بن جعفر بن ابى طالب با حسين عليه السّلام به وى رسيد مردم به تعزيت او آمدند و يكى از بستگان بر او در آمد و گمان ندارم آن مولى را مگر ابا اللسلاس گفت : اين هم براى خاطر ابى عبد اللّه الحسين به ما رسيد .\r\n( 3 ) راوى گفت : عبد اللّه بن جعفر نعل خود را سوى او پرتاب كرد و گفت : يا بن الخنّاء ( دشنام سخت زشت است كه نظير آن در فارسى مستعمل نيست ) آيا دربارهء حسين عليه السّلام چنين سخن گويى و اللّه اگر من با او بودم دوست داشتم از وى جدا نگردم تا با او كشته شوم ، به خدا قسم كه از صميم قلب مرگ فرزندان را مكروه ندارم و مصيبت آنان مرا سهل مىنمايد كه با برادر و پسر عمّم حسين عليه السّلام كشته شدند و با او مواسات كردند و شكيبايى نمودند . آنگاه رو به حاضران آورد و گفت : كشته شدن حسين عليه السّلام بر من سخت و دشوار و گران است و خدا را سپاس اگر چه من خود با او مواسات نكردم فرزند من با او مواسات كرد و گفت : چون خبر قتل آن حضرت به مدينه رسيد دختر عقيل بن ابى طالب با كنيزان خود بيرون آمد بىچادر و جامه\r\n\r\n\r\n","description":"","footnote":"\r\n[ 1 
  ] مجسد بضم ميم و سكون جيم و فتح سين جامهء رنگ شده به زعفران .\r\n","page_name":" 377 ","page_number":377},
  {"content":"\r\n\r\nبر خود پيچيده بود مىگفت :\r\n ما ذا تقولون ان قال النّبىّ لكم * ما ذا فعلتم و انتم آخر الامم\r\nبعترتى و باهلى بعد مفتقدى * منهم اسارى و منهم ضرّجوا بدم \r\n( 1 ) شيخ طوسى روايت كرده است كه : چون خبر قتل حسين عليه السّلام به مدينه رسيد اسماء دختر عقيل بن ابى طالب با گروهى از زنان و كسان خود بيرون آمد تا نزديك قبر پيغمبر صلّى اللّه عليه و آله و سلّم و بدانجا ملتجئ شد و فريادى كشيد آنگاه روى سوى مهاجر و انصار بگردانيد و گفت :\r\n ما ذا تقولون ان قال النبىّ لكم * يوم الحساب و صدق القول مسموع\r\nخذلتم عترتى او كنتم غيبا * و الحقّ عند ولىّ الامر مجموع\r\nاسلمتموهم بايدى الظّالمين فما * منكم له اليوم عند اللّه مشفوع\r\nما كان عند غداة الطّفّ اذ حضروا * تلك المنايا و لا عنهنّ مدفوع \r\n( 2 ) پس زن و مرد گريان به بسيارى آن روز نديديم هشام گفت : يكى از اصحاب ما از عمرو بن ابى المقدام روايت كرد از عمرو بن عكرمه گفت : آن روز كه حسين عليه السّلام كشته شد در مدينه صبح برخاستيم يكى از بستگان ما حكايت مىكرد كه شب آوازى شنيد :\r\n ايّها القاتلون جهلا حسينا * ابشروا بالعذاب و التنكيل\r\nكلّ اهل السّماء يدعو عليكم * من نبىّ و ملاك و قبيل\r\nقد لعنتم على لسان ابن داود * و موسى و صاحب الانجيل \r\n« اى كشندگان حسين به نادانى ! مژده باد شما را به عذاب و شكنجه ، همهء اهل آسمان بر شما نفرين مىكنند از پيغمبر و فرشته و طوائف ديگر ، شما لعنت شديد به زبان سليمان بن داود و موسى و عيسى صاحب انجيل - عليهم السلام - » .\r\nهشام گفت ، عمرو بن خيروم الكلبى حكايت كرد از پدرش كه گفت : من هم اين آواز را شنيدم .\r\nو در كامل ابن اثير و غير آن است كه : دو سه ماه مردم هنگام بر آمدن آفتاب ديوارها را گويى خون‌آلود مىديدند .\r\nمترجم گويد : اين حكايت مؤيّد آن است كه پيش از اين گفتيم : سرخى آسمان كه پس از كشتن آن حضرت پديدار گشت غير سرخى شفق است كه پيش از كشته شدن آن حضرت هم\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nبود و پيغمبر آن را علامت مغرب قرار داد ) .\r\n( 1 ) سبط در تذكره گويد : چون خبر كشته شدن حسين عليه السّلام به مكه رسيد و عبد اللّه زبير از آن آگاه شد خطبه خواند و گفت : اما بعد اهل عراق مردمى بىوفا و فاجرند و اهل كوفه بدترين مردم عراقند حسين عليه السّلام را خواندند تا او را امير خويش گردانند و كارهاى ايشان را راست و درست كند و در دفع شرّ دشمن ياورشان باشد و معالم اسلام كه بنى اميّه محو كردند برگرداند و چون نزد ايشان رفت بشوريدند بر وى و او را كشتند و با او گفتند : دست در دست آن نابكار ملعون پسر زيادند تا رأى خود را دربارهء تو انفاذ كند ، پس حسين عليه السّلام مرگ بنام را بر زندگى با ننگ برگزيد . خداى رحمت كند حسين عليه السّلام را و رسوا سازد كشنده وى را و لعنت كند آنكه به اين امر فرمود و آن را پسنديد . آيا پس از اين مصيبت كه بر ابى عبد اللّه آمد دل كسى به عهد اين گروه بنى اميّه آرام گيرد يا پيمان اين بىوفايان جفا كار را باور كند .\r\nبه خدا قسم كه حسين عليه السّلام روزها روزه دار بود و شبها به عبادت ايستاده و به پيغمبر نزديكتر بود از اين فاجرزاده ، به جاى قرآن گوش به آواز طرب نمىداد و به عوض ترس از خداى تعالى سرود نمىشنيد و بدل روزه ، ميگسارى نمىكرد ، و به جاى شب‌زنده‌دارى به بانگ ناى و مزمار گوش نمىداد ، و مجالس ذكر را به شكار و ميمون بازى بدل نكرد او را كشتند :  فَسَوْفَ يَلْقَوْنَ غَيًّا   أَلا لَعْنَةُ اللَّهِ عَلَى الظَّالِمِينَ  [ 1 
  ] .\r\nو ابن اثير هم اين خطبه را با اندكى اختلاف در كامل آورده است .\r\n( 2 ) و از ابى عبد اللّه محمد بن سعد زهرى بصرى كاتب واقدى صاحب كتاب طبقات منقول است از امّ سلمه كه : چون خبر كشته شدن حسين عليه السّلام به امّ سلمه رسيد گفت : « أ و قد فعلوها ملأ اللّه بيوتهم و قبورهم نارا » : آيا آن كار زشت را مرتكب شدند خدا خانه‌ها و گورهاشان را از آتش پر كند . آنگاه چندان بگريست كه بيهوش شد .\r\nابن ابى الحديد گويد : ربيع بن خثيم ( به صيغه تصغير و به تقديم ثاء سه نقطه بريا ) بيست سال سخن نگفت و خاموش بود تا حسين عليه السّلام را كشتند يك كلمه از او شنيدند : « أ و قد فعلوها » و گفت : اى خدايى كه آسمانها و زمين را بيافريدى و داناى آشكار و پنهانى ! تو حكم مىكنى ميان بندگانت در هر چه با هم خلاف كنند . و باز خاموش بود تا در گذشت .\r\nمؤلف در حاشيه گفته است كه : او يكى از زهّاد ثمانيه است و قبرش در نزديكى مشهد مقدّس واقع است و معروف است به خواجه ربيع و من در رجال خود حال او را نگاشته‌ام هر كس خواهد به آنجا رجوع كند .\r\n\r\n\r\n","description":"","footnote":"\r\n[ 1 
  ] سوره مريم ، آيه 59 .\r\n","page_name":" 379 ","page_number":379},
  {"content":"\r\n\r\n( 1 ) در مناقب از تفسير ثعلبى روايت كرده است كه : ربيع بن خثيم با يكى از آنها كه در كربلا حاضر بود گفت : آيا اين سرها را بر گردن اسبان آويخته آورديد ؟ و بازگفت : به خدا قسم كه برگزيدگان را كشتيد كسانى كه اگر رسول خدا صلّى اللّه عليه و آله و سلّم آنها را دريافته بود دهان آنها را مىبوسيد و در دامن خود مىنشانيد و گفت :  اللَّهُمَّ فاطِرَ السَّماواتِ وَ الْأَرْضِ عالِمَ الْغَيْبِ وَ الشَّهادَةِ أَنْتَ تَحْكُمُ بَيْنَ عِبادِكَ فِي ما كانُوا فِيهِ يَخْتَلِفُونَ  [ 1 
  ] .\r\n\r\n\r\n","description":"","footnote":"\r\n[ 1 
  ] سوره زمر ، آيه 46 .\r\n","page_name":" 380 ","page_number":380},
  {"content":"\r\n\r\n( 1 )\r\n\r\nفصل يازدهم / فرستادن عبيد الله زياد سرهاى طاهره را به شام\r\n( ارشاد ) چون مردم از گردانيدن آن سر پاك در كوفه فراغ يافتند به قصر بازگردانيدند و ابن زياد آن را با سرهاى ديگر ياران آن حضرت به زحر بن قيس [ 1 
  ] داد و با جماعتى از اهل كوفه از جمله ابا بردة بن عوف ازدى و طارق بن ابى ظبيان و همه را به شام نزد يزيد فرستاد كه لعنت بر همه باد .\r\n( 2 ) مؤلف در اينجا تمثّل به قول امير المؤمنين عليه السّلام كرد كه دربارهء كشتگان صفين فرمود :\r\n« اين الّذين تعاقدوا على المنيّة و ابرد برءوسهم الى الفجرة » .\r\n« كجايند آنها كه بر مرگ هم پيمان شدند و سرهاشان را پيكان براى فاجران بردند » و هم به قول اين شاعر :\r\n بنفسى رءوس معلنات على القنا * الى الشّام تهدى بارقات الاسنّة\r\nبنفسى خدود في التّراب تعفّرت * بنفسى جسوم بالعراء تعرّت \r\n\r\n\r\n","description":"","footnote":"\r\n[ 1 
  ] زحر بن قيس بفتح راى معجمه و سكون حاء مهمله است و در كتاب احيا به جيم سهو كاب و مطبعه است در كتاب مزبور از ابن كلبى كه از بزرگان شيعه است روايت مىكند كه : زحر بن قيس بن مالك بن معاوية بن سعنه ( به سين مهمله و نون ) جعفى ادراك عهد پيغمبر صلّى اللّه عليه و آله و سلّم كرد و از دلاوران بود و با على - عليه السّلام - بود امير المؤمنين هر وقت او را مىنگريست مىفرمود : هر كس خواهد شهيد زنده را نگرد او را ببيند ( نمىدانم مدح است يا ذم ) و او را حامل مدائن فرمود و چهار پسر داشت همه از اشراف و اعيان كوفه بودند يكى فرات نام داشت كه مختار او را كشت و ديگرى جبله بود با ابن اشعث كشته شد و در سپاه ابن اشعث قاريان خوارج سپرده بودند و حجاج گفت : هر فتنه كه برخيزد خاموش نمىشود مگر يكى از سران و بزرگان فتنه كشته شود و اين از عظماى يمن است و سوم جهنم نام داشت با قتيبة بن مسلم به خراسان بود ولايت گرگان داشت و چهارم حمال نام داشت در روستا مىزيست انتهى .\r\nو جهم با قتيبة بن مسلم داستانى دارد كه ذكر آن كنيم ان شاء اللّه و از اين عبارت ارشاد و عبارات ديگران معلوم مىشود كه سر مطهر را زودتر فرستادند و خاندان رسول صلّى اللّه عليه و آله و سلّم در كوفه بودند تا ابن زياد نامه به يزيد نوشت و دربارهء اسرا تكليف خواست و يزيد جواب نوشت كه آنها را به شام فرستد چنان كه عمر سعد هم سر مطهر را براى ابن زياد زودتر فرستاد همان عصر عاشورا و فرداى آن روز خود با اهل بيت روانه شد و در اين مواقع رسم است كه زير دستان براى چاپلوسى اظهار خدمت زودتر سرهاى مقتولين و شهدا را براى امراى خود مىفرستند .\r\n","page_name":" 381 ","page_number":381},
  {"content":"\r\n\r\n ربيع اليتامى و الارامل فابكها * مدارس للقرآن في كلّ سحرة\r\nو اعلام دين المصطفى و ولاته * و اصحاب قربان و حجّ و عمرة \r\n« جانم فداى آن سرها كه بالاى نيزه پديدار بود بر پيكانهاى درخشنده و سوى شام به ارمغان برده شد . جانم فداى آن گونه‌هاى خاك‌آلوده و آن پيكرهاى برهنه در دشت افتاده .\r\nبهار يتيمان و بيوه‌زنان بودند . بر آنها گريه كن و در هنگام شبگير تلاوت قرآن مىكردند .\r\nعلمهاى دين پيغمبر مصطفى و اصحاب قربان و حج و عمره بودند » .\r\n( 1 ) از عبد اللّه بن ربيعهء حميرى روايت است كه گفت : من در دمشق نزد يزيد بن معاويه بودم كه زحر بن قيس بيامد يزيد گفت : واى بر تو چه خبر ؟ گفت : مژده مىدهم به فتح و فيروزى كه خداوند روزى كرد . حسين بن على با هيجده تن از خاندان و شصت تن از شيعيان خويش به كشور ما آمدند ما سوى آنها شتافتيم و از آنها خواستيم تسليم شوند و فرمان امير عبيد الله را گردن نهند يا جنگ را آماده باشند جنگ را بر تسليم برگزيدند پس ما از اول آفتاب بتاختيم و از همه جانب آنان را فرو گرفتيم تيغها به كار افتاد و سرها را شكافتن و انداختن گرفت و آن دسته مردم بگريختند امّا سنگرى نبود به فراز و نشيب پناه مىبردند و پشت تپه و ماهور پنهان مىشدند ، به خدا قسم اى امير المؤمنين به اندازهء كشتن ذبيحه يا خواب قيلوله نگذشت كه همهء آنها را كشتيم و اينك پيكر آنها برهنه و جامه‌هاشان در خون آغشته و چهرشان خاك‌آلود آفتاب بر آنها مىتابد و بادها گرد بر ايشان مىپراكند و عقاب و كركس به زيارت آنان آيند در بيابان خشك افتاده‌اند ( اين احمق نمىدانست كه داعيان حق هرگز خوار نشوند و ستم دو روزه قدر آنها نكاهد پس از اين پادشاهان به زيارت او افتخار كنند و تاج‌داران پيشانى بر آستان او سايند ) .\r\nيزيد سر به زير انداخت آنگاه سر برداشت و گفت : من از شما خوشنود مىشدم اگر او را نمىكشتيد و اگر آنجا بودم او را عفو مىكردم .\r\nو در روايت نور الابصار سيّد شبلنجى و تذكرهء سبط است كه : او را بيرون كرد و هيچ صلت نداد .\r\n( 2 ) مؤلف گويد : خود آن حضرت خبر داده بود چنان كه از ابى جعفر محمد بن جرير روايت شده است به اسناده از ابراهيم بن سعيد و اين ابراهيم هنگامى كه با زهير بن قين صحبت حسين عليه السّلام را اختيار كرد با او بود و گويد :\r\nامام عليه السّلام با زهير گفت : اى زهير بدان كه اينجا زيارتگاه من است و اين ، يعنى سر مرا از پيكر\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nجدا مىكنند و زحر بن قيس آن را براى يزيد مىبرد به اميد صلت اما او را چيزى نمىبخشد .\r\nو مترجم گويد : اين محمد بن جرير طبرى از علماى اماميه است و غير از محمد بن جرير طبرى معروف صاحب تاريخ است و ابن جرير امامى را كتابى است در دلائل امامت و معجزات ائمّه عليهم السّلام مدينة المعاجز از آن بسيار نقل كرده است .\r\nباز بر سر سخن رويم و به حديث ارشاد بازگرديم ؛ ( 1 ) پس از آنكه عبيد الله زياد سر امام عليه السّلام را براى يزيد بفرستاد امر كرد زنان و كودكان آن حضرت را برگ سفر ساختند و على بن الحسين عليهما السّلام را امر كرد غلى بر گردن نهادند و در دنبال سر با مخفر [ 1 
  ] بن ثعلبه عائذى و شمر بن ذى الجوشن بفرستاد رفتند تا به آن مردمى كه سر راه برده بودند رسيدند و على بن الحسين عليهما السّلام با كسى سخنى نگفت تا به دمشق رسيد .\r\nو از كتب شيعه و سنّى روايت شده است كه : حاملان آن سر مقدّس در اول منزل كه فرود آمدند به شرب و نشاط نشسته بودند كه دستى از ديوار پديدار شد و قلمى آهنين داشت و چند خطّ به خون نوشت :\r\n أ ترجو امّة قتلت حسينا * شفاعة جدّه يوم الحساب \r\nبيم و هراس آنها را بگرفت و از آن منزل كوچ كردند .\r\n( 2 ) و در تذكرهء سبط از ابن سيرين روايت كرده است كه : سنگى يافتند كه پانصد سال پيش از بعثت پيغمبر صلّى اللّه عليه و آله و سلّم در آن به خطّ سريانى نوشته بود به عربى نقل كردند : أ ترجو امّة البيت .\r\nو سليمان بن يسار گويد : سنگى يافتند بر آن نوشته بود :\r\n لا بدّ ان ترد القيامة فاطم * و قميصها بدم الحسين ملطّخ\r\nويل لمن شفعاؤه خصماؤه * و الصّور في يوم القيامة ينفخ \r\nالبتّه روز قيامت فاطمه عليهما السّلام بيايد و پيراهنش آغشته به خون حسين عليه السّلام باشد . واى بر كسى كه دشمن وى بايد شفاعت او كند در وقتى كه صور قيامت دميده شود .\r\nو از تاريخ خميس نقل است كه : روانه شدند در راه به ديرى رسيدند فرود آمدند تا بخوابند نوشته‌اى بر ديوار دير ديدند : أ ترجو امّة البيت . راهب را پرسيدند از آن ، خط و نويسنده آن گفت : اين خط پانصد سال پيش از آنكه پيغمبر شما مبعوث شود اينجا نوشته بود .\r\n\r\n\r\n","description":"","footnote":"\r\n[ 1 
  ] مخفر به ضبط تاريخ طبرى اگر صحيح باشد به حاء مهمله و فاء مشدّده و زاء نقطه دار است و در متن نفس المهموم به خاء معجمه و فاء مشدّده و راء مهمله است و مرد بدين نام در جاى ديگر نديدم .\r\n","page_name":" 383 ","page_number":383},
  {"content":"\r\n\r\n( 1 ) سبط ابن جوزى مسندا روايت كرد از ابى محمد عبد الملك بن هشام نحوى بصرى در ضمن حديثى كه : چون آن مردم در منزلى فرود آمدندى سر را از صندوقى كه براى آن ساخته بودند بيرون آوردندى و بر نيزه نصب كردندى و همه شب پاس او داشتندى تا وقت رحيل باز آن را در صندوق مىنهادند پس در منزلى فرود آمدند دير راهبى بود سر را به عادت بيرون آوردند و بر نيزه نصب كردند و پاسبانان پاس مىدادند و نيزه را به دير تكيه دادند نيمهء شب راهب نورى ديد از آنجا كه سر بود تا به آسمان كشيده و بر آن قوم مشرّف گشت و گفت : شما كيستيد ؟ گفتند : اصحاب ابن زياد . پرسيد : اين سر كيست ؟ گفتند : سر حسين بن على بن ابى طالب و فاطمه دختر رسول خدا . پرسيد : پيغمبر خودتان ؟ گفتند : آرى . گفت : چه بد مردمى هستيد اگر مسيح را فرزندى بود ما او را در چشم خويش جاى مىداديم .\r\nآنگاه گفت : شما مىتوانيد كارى كنيد . گفتند : چه كار ؟ گفت : من ده هزار دينار دارم آن را بستانيد و سر را به من دهيد امشب نزد من باشد و چون خواستيد روانه شويد آن را بگيريد .\r\nبپذيرفتند سر را به او دادند و پولها را بگرفتند ؛ راهب سر را برداشت و بشست و خوشبوى كرد و روى زانو گذاشت و همهء شب بگريست تا سپيدهء صبح بدميد گفت : اى سر ! من غير خويشتن چيزى ندارم و شهادت مىدهم به يگانگى خدا و اينكه جدّ تو پيغمبر او بود و شهادت مىدهم كه من خود مولى و بندهء توام آنگاه از دير بيرون آمد و اهل بيت را خدمت مىكرد .\r\n( 2 ) ابن هشام در سيره گفت : سر را برداشتند و روانه شدند چون نزديك دمشق رسيدند با يكديگر گفتند : آن مال را زودتر ميان خويش قسمت كنيم مبادا يزيد بر آن واقف شود و از ما بستاند پس كيسه‌ها را آوردند و گشودند و آن زرها سفال شده بود و بر يك سوى آن نگاشته :\r\n وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ  [ 1 
  ] و به روى ديگر :  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  [ 2 
  ] آنها را در بردى [ 3 
  ] ريختند .\r\nشيخ اجلّ سعيد بن هبة اللّه راوندى در خرائج اين خبر را به تفصيل آورده است و در آن كتاب گويد : راهب چون سر شريف را به آنها بازگردانيد از دير فرود آمد و در كوهى تنها به عبادت پروردگار پرداخت . و هم در آن كتاب گويد كه : رئيس آن جماعت عمر سعد بود و او آن مال از راهب بگرفت و چون ديد سفال شده است غلامان خود را فرمود در نهر ريختند .\r\n\r\n\r\n","description":"","footnote":"\r\n[ 1 
  ] سوره ابراهيم ، آيه 42 .\r\n[ 2 
  ] سوره شعرا ، آيه 227 .\r\n[ 3 
  ] بردى - بفتح باء و راء و دال در آخر آن الف - نهرى است در دمشق از جانب مغرب به شهر مىآيد و از مشرق بيرون مىرود .\r\n","page_name":" 384 ","page_number":384},
  {"content":"\r\n\r\n( 1 ) مؤلف گويد : از تواريخ و سير معلوم مىشود كه عمر سعد با آن جماعت نبود و بعيدتر از اين آنكه در كتاب مزبور گويد : عمر سعد روانهء رى شد اما به ولايت خود نرسيد و خداوند جان او را بگرفت و در راه بمرد امّا قول صحيح آن است كه عمر بن سعد را مختار كشت در سراى او به كوفه و دعاى حضرت امام حسين عليه السّلام دربارهء او مستجاب شد كه گفت : « سلّط اللّه عليك من يذبحك بعدى على فراشك » .\r\n( 2 ) سيّد رحمه اللّه گويد : ابن لهيعه و غير او حديثى روايت كردند و ما موضع حاجت از آن را بياوريم گفت : طواف كعبه مىكردم ناگهان مردى را ديدم مىگفت : خدايا مرا بيامرز و نه پندارم بيامرزى . گفتم : اى بندهء خدا از خداى بترس و چنين سخن مگوى كه اگر گناهان تو به اندازهء دانه‌هاى باران و برگ درختان باشد و توبه كنى خدا تو را بيامرزد كه آمرزنده و مهربان است . گفت : نزديك من آى تا داستان خويش با تو گويم نزديك او رفتم گفت : بدان كه ما پنجاه مرد بوديم و سر حسين عليه السّلام را به شام مىبرديم چون شام مىشد سر را در صندوقى مىنهاديم و گرد آن به شراب مىنشستيم شبى ياران من شراب نوشيدند تا مست شدند و من ننوشيدم وقتى تاريكى شب ما را گرفت رعد و برقى ديدم و درهاى آسمان را نگريستم گشوده و آدم و نوح و ابراهيم و اسماعيل و اسحاق و پيغمبر ما محمد - صلّى اللّه عليه و آله - فرود آمدند با جبرئيل و بسيار فرشتگان و جبرئيل نزديك صندوق آمد و سر را بيرون آورد و به خويش چسبانيد و بوسيد و همچنين پيغمبران يكايك و پيغمبر ما صلّى اللّه عليه و آله و سلّم بگريست و پيغمبران او را تعزيت و سر سلامتى دادند جبرئيل با او گفت : اى محمد خداوند تبارك و تعالى مرا فرمود مطيع تو باشم هر چه بفرمايى دربارهء امت خويش اگر خواهى زمين را بلرزانم كه زير و رو شود چنان كه با قوم لوط كردم ؟ پيغمبر صلّى اللّه عليه و آله و سلّم فرمود : اى جبرئيل نمىخواهم چون كه روز قيامت شود با آنها در حضور خداوند به هم خواهم رسيد . آنگاه فرشتگان سوى ما آمدند تا ما را بكشند من گفتم : الامان الامان يا رسول اللّه فرمود : برو لا غفر اللّه لك .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n( 1 )\r\n\r\nفصل دوازدهم / در ذكر چند واقعه در راه شام\r\nبدان كه ترتيب منازلى كه در آن فرود آمدند و شب ماندند يا گذشتند معلوم نيست و در هيچ‌يك از كتب معتبره ذكر نشده است بلكه در بيشتر آنها كيفيت مسافرت ايشان مذكور نيست اما در بعض منازل حوادثى اتفاق افتاد كه در اين كتاب بدانها اشارت مىكنيم .\r\nابن شهر آشوب در مناقب گويد : از مناقب حسين عليه السّلام آثارى است كه از مشاهد ميان راه از كربلا تا عسقلان ظاهر گشت در موصل نصيبين و حماة و حمص و دمشق و غير ذلك و اين مواضع را مشهد الرأس نامند .\r\n( 2 ) مؤلف گويد : از اين عبارت آشكار گرديد كه سر مبارك را در اين جاىها مشهدى معروف بود اما مشهد دمشق جايى است معلوم و من به زيارت آن مشرف گشتم .\r\nو اما مشهد رأس الحسين عليه السّلام در موصل در روضة الشهداء گويد كه : آن مردم چون به موصل رسيدند خواستند به شهر اندر آيند سوى اهل آن شهر فرستادند و زاد و علوفه خواستند و اينكه شهر را آرايش كنند و آيين بندند مردم موصل متّفق گشتند كه حوائج آنها را فراهم كنند و بيرون فرستند و آنها به شهر نيايند و در بيرون شهر منزل كنند و از همانجا به شام روانه شوند و آنها نيز چنين كردند در يك فرسنگى موصل فرود آمدند و سر مطهّر را بر سنگى نهادند و از آن قطرهء خونى بر سنگ بچكيد پس از آن در هر سال روز عاشورا از آن خون مىجوشيد و مردم از اطراف نزديك آن سنگ مىآمدند و عزاى آن حضرت برپا مىكردند و همچنين بود تا به عهد عبد الملك مروان بفرمود كه آن سنگ را به جاى ديگر بردند و ديگر اثرى از آن معلوم نگشت ليكن در آن مقام گنبدى ساختند و مشهد نقطه نام نهادند انتهى ملخّصا .\r\nامّا واقعه نصيبين در كامل بهايى مسطور است كه : چون به نصيبين رسيدند منصور بن الياس به آراستن شهر بفرمود بيش از هزار آيينه به كار آرايش رفت و آن ملعون كه سر مطهر\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nامام عليه السّلام با او بود خواست به شهر درآيد اسب فرمان او نبرد اسب ديگر خواست آن نيز فرمان نبرد تا چند اسب عوض كرد ناگاه سر مطهر را ديدند بر زمين افتاده است ابراهيم آن را برداشت و نيك در آن نگريست و بشناخت آنها را ملامت كرد اهل شام چون اين بديدند از وى او را بكشتند و سر را بيرون شهر گذاشتند و به شهر نبردند .\r\nمؤلف گويد : شايد آنجا كه سر شريف افتاده بود مشهدى شد .\r\nو هم در كامل بهايى است كه : حاملان سر مىترسيدند قبايل عرب ناگاه بر سر آنان ريزند و سر را بستانند راه معروف را رها كردند و بيراهه مىرفتند و هرگاه به قبيله‌اى مىرسيدند مىگفتند اين سر خارجى است و علوفه از آنها مىخواستند .\r\n( 1 ) اما مشهد رأس الحسين عليه السّلام در حماة در رياض الاحزان از بعض كتب مقاتل روايت كرده است كه مؤلف آن گفت : به سفر حج رفتم به حماة رسيدم در باغستانهاى آنجا مسجدى ديدم آن را مسجد الحسين عليه السّلام مىگفتند به درون مسجد رفتم در يكى از ساختمانهاى آن پرده از ديوار آويخته ديدم آن را برداشتم سنگى ديدم در ديوار مورّب كار گذاشته بود و نشانهء گردن در آن هويدا ديدم و بر آن خون خشك شده مشاهده كردم يكى از خادمان مسجد را پرسيدم از آن سنگ و نشانهء گردن و آن خون منجمد ، گفت : اين سنگ جاى سر مبارك حسين بن على عليهما السّلام است كه وقتى مردم آن را به دمشق مىبردند بر اين سنگ نهاده بودند الخ .\r\nامّا مشهد رأس الحسين در حمص [ 1 
  ] كه ابن شهر آشوب نام آن برده است تفصيل آن را در جايى نيافتم و نيز آن مشاهد كه وى فرمود از كربلا تا عسقلان است ندانستم مگر پهلوى در شمالى صحن مولانا ابى عبد اللّه عليه السّلام مسجدى است كه آن را مسجد رأس الحسين عليه السّلام نامند و پشت كوفه نزديك نجف اشرف مسجدى است كه آن را مسجد حنّانه نامند و زيارت ابى عبد اللّه الحسين عليه السّلام در آنجا مستحبّ است براى آنكه وقتى سر مطهر آن حضرت را در آنجا گذاشته بودند .\r\n( 2 ) و مفيد و سيّد و شهيد - رحمهم اللّه - در باب زيارت امير المؤمنين - صلوات اللّه عليه - گويند : وقتى به علم رسيدى و آن موضع حنّانه است آنجا دو ركعت نمازگزار چون محمد بن ابى عمير از مفضل بن عمر روايت كرده است كه : حضرت صادق عليه السّلام از برابر آن ستون كج كه در راه نجف است بگذشت و در آنجا دو ركعت نماز بگزاشت او را گفتند : اين نماز براى چيست ؟ فرمود : اين جاى سر جدّم حسين بن على عليهما السّلام است وقتى از كربلا آوردند اينجا\r\n\r\n\r\n","description":"","footnote":"\r\n[ 1 
  ] حمص به كسر حاء و تخفيف ميم مثل حبر شهرى است ميان دمشق و حلب ، در معجم البلدان گويد : قبورى از اولاد جعفر طيار در آنجاست .\r\n","page_name":" 387 ","page_number":387},
  {"content":"\r\n\r\nنهادند و از اينجا نزد عبيد الله بردند .\r\nو صاحب جواهر - رحمه اللّه - گفت : شايد همين موضع سر مبارك آن حضرت را دفن كردند . و مؤلف از كلام وى تعجّب نمود .\r\n( 1 ) اما مشهد رأس الحسين در عسقلان در مشكاة الادب ناصرى گويد : بدان كه در حلب جايى است مشهور موسوم به مشهد السقط در جبل جوشن كه كوهى است مشرف بر حلب و در جانب غرب آن مقبره‌ها و مشهدهاست از آن شيعه از جمله قبر ابن شهر آشوب صاحب كتاب مناقب و ديگر قبر احمد بن منير عاملى است كه ترجمهء وى را در امل الامل و مؤلف در فوائد الرضويه آورده است .\r\nمترجم گويد : ابن شهر آشوب از بزرگان علما و مفاخر شيعه است و كتاب مناقب او بىنظير است و هر كس در آن به دقت نگرد داند كه وى بايد صدها برابر بحار خوانده باشد تا آن اندازه مناقب برگزيده و گرد آورده باشد . و تأليف چنان كتاب جز به تأييد خداوندى براى بشر عاجز ميسّر نيست . اما وضع اين گونه كتب با وضع كتاب تاريخ مخالفت دارد ، مثلا مسلّمات دشمن را و لو ضعيف در مقام احتجاج بر او ذكر بايد كرد بر خلاف تواريخ و سير كه نظر به واقعه است نه بر حجّت تمام كردن لذا منقولات آن كتاب را نبايد در سياق تواريخ آورد .\r\n( 2 ) ياقوت حموى در معجم البلدان گويد : جوشن كوهى است در مغرب حلب و مس سرخ را از آنجا بيرون آرند و به بلاد حمل كنند .\r\nو گويند : از آن هنگام كه خاندان حسين بن على عليهما السّلام از آنجا بگذشتند عمل معدن بر افتاد ؛ چون زوجهء حسين عليه السّلام حامل بود و در آنجا جنين بيفكند و از آن صنعتگران معدن كه آنجا بودند آب و نان خواست اجابت نكردند دشنام دادند و بر آنها نفرين كرد از آن هنگام باز هر كس در معدن كار كند سود نبرد .\r\nو در جنوب آن كوه جايى است كه مشهد السّقط گويند و مسجد الدكّه هم گويند و آن سقط را محسن بن حسين عليه السّلام ناميدند .\r\nمؤلف گويد : و سزاوار است در اينجا بگويم :\r\n فانظر الى حظّ هذا الاسم كيف لقى * من الاواخر ما لاقى من الاوّل \r\nيعنى بخت اين اسم را بنگر كه چگونه رسيد او را از متأخّران مانند آنچه رسيد از سابقين .\r\nمترجم گويد : آن عبارت را معجم البلدان در ذيل جوشن آورده است و در ذيل حلب گويد :\r\nنزديك باب الجنان مشهد على بن ابى طالب عليه السّلام است كه او را در خواب بدانجا ديدند و داخل باب العراق مسجد غوث است در آن سنگى است كتابتى بر آن نگاشته آن را خطّ على بن\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nابى طالب - رضى اللّه عنه - دانند و در جانب غربى شهر در دامنهء كوه جوشن قبر محسن بن حسين است . و گويند : چون اسيران اهل بيت را از عراق به دمشق مىبردند بدانجا رسيدند فرزندى سقط شد يا طفلى همراه آنها بود در گذشت در آنجا دفن كردند و نزديك آن مشهدى است زيبا و مردم حلب بدان تعصّب دارند و بنايى محكم كرده‌اند و مال بسيار به مصرف رسانيده و گويند على عليه السّلام را در خواب بدانجا ديدند .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n( 1 )\r\n\r\nفصل سيزدهم / در ورود اهل بيت به شام\r\nشيخ كفعمى و شيخ بهايى و محدّث كاشانى گفتند : روز اول صفر سر حضرت سيّد الشهدا عليه السّلام را به شام درآوردند و بنى اميّه آن روز را عيد گرفتند و اندوه مؤمنان در اين روز تازه گردد .\r\n كانت مآتم بالعراق تعدّها * امويّة بالشّام من اعيادها \r\nيعنى در عراق عزاها بر پاى بود كه امويان شام آن را عيد خويش شمارند .\r\nو از ابى ريحان بيرونى در آثار الباقيه نقل است كه : روز اول صفر سر حسين عليه السّلام را به دمشق در آوردند و يزيد بن معاويه آن را پيش دست خود نهاد و به چوب دستى بر دندانهاى پيشين او مىزد و مىگفت : لست من خندف الخ .\r\nو در مناقب از ابى مخنف است كه : چون سر آن حضرت را بريزيد در آوردند بويى خوش از آن مىدميد بهتر از هر عطرى .\r\n( 2 ) سيّد ( ره ) گفت : آن مردم سر حسين عليه السّلام و اسرا را بردند چون نزديك دمشق رسيدند امّ كلثوم نزد شمر آمد و شمر هم از فرستادگان بود و فرمود : اى شمر به تو حاجتى دارم . پرسيد :\r\nحاجت تو چيست ؟ فرمود : چون ما را به شهر درآورى از درى بر كه نظاره گيان اندك باشند و با آن مردم كه همراه تواند بگوى سرها را از ميان كجاوه‌ها بيرون برند و ما را از آنها دور تر دارند كه از بسيارى نگاه كردن رسوا شديم . اما شمر در جواب آن سؤال امر كرد سرها را بر نيزه كنند و ميان كجاوه‌ها آرند از لجاجت و دشمنى و آنها را از وسط نظارگيان بگذرانيد با همان حالت تا به دروازهء دمشق رسيدند و آنها را بر پلّه‌هاى در مسجد جامع بايستانيدند جايى كه اسيران را نگاه مىداشتند :\r\n بنفسى النّساء الفاطميّات اصبحت * من الاسر يسترئفن من ليس يرأف \r\n\r\n","description":"","footnote":"","page_name":" 390 ","page_number":390},
  {"content":"\r\n\r\n و مذا برزوها جهرة من خدورها * عشيّة لا حام يذود و يكنف\r\nتوارت بخدر من جلالة قدرها * بهيبة انوار الاله يسجّف\r\nلقد قطع الاكباد حزنا مصابها * و قد غادر الاحشاء تهفو و ترجف \r\nيعنى : « جانم به فداى دختران فاطمه - سلام اللّه عليها - از كسى مهربانى چشم داشتند كه به آنها مهربانى نمىنمود . چون آنها را از پرده بيرون كشيدند در آن شبى كه حمايت كننده‌اى نبود تا دشمن را براند و آنان را در زينهار خود حفظ كند . از آن هنگام در پرده از جلالت قدر و بزرگى مستور شدند و هيبت نور الهى پوشش آنها گشت مصيبت ايشان جگرها را از غم پاره كرد و دلها را به لرزه آورد » [ 1 
  ] .\r\n( 1 ) از يكى از بزرگان تابعين روايت است كه چون سر مبارك حسين عليه السّلام را در شام ديد يك ماه خود را پنهان كرد پس از يك ماه او را يافتند از سبب غيبت وى پرسيدند ؟ گفت : نمىبينيد چه بلايى بر ما آمد و اين شعر انشاء كرد :\r\n جاءا برأسك يا ابن بنت محمّد * مترملا بدمائه ترميلا\r\nو كانّما بك يا بن بنت محمّد * قتلوا جهارا عامدين رسولا\r\nقتلوك عطشانا و لم يترقّبوا * فى قتلك التّأويل و التّنزيلا\r\nو يكبّرون بان قتلت و انّما * قتلوا بك التّكبير و التّهليلا \r\n\r\n\r\n","description":"","footnote":"\r\n[ 1 
  ] از عبارت سيّد - رحمه اللّه - چنان معلوم مىشود كه : اسرا را با سرهاى مطهر با هم به شام بردند و با هم وارد شهر شدند .\r\nو همين كه از عبارت او مفهوم مىشود در ذهن غالب مردم مركوز است اما از دو روايت معتبر كه احتمال ضعف و كذب در آن دو داده نمىشود معلوم مىگردد كه : سر مطهر را زودتر فرستادند و اهل بيت را پس از آن ، يك روايت آنكه سر مطهر اول ماه صفر به دمشق رسيد اين را ابو ريحان بيرونى و ديگر علما روايت كردند و ابو ريحان سخت پاى بسته به صحت منقولات خويش و مردى متعمّق دقيق بود و عقل و عادت مؤيد آن است ؛ چون عامل و حاكم و سرهنگ سلطان هميشه براى چاپلوسى و اظهار خدمت خود خبر مغلوب شدن دشمن و سر او را هر چه زودتر به امير خود مىرساند همچنان كه وقتى حضرت را شهيد كردند فورا سر مطهر را با خولى بن يزيد به كوفه فرستادند و بقيه سرها و اسراء را فرداى آن روز آوردند عبيد الله نيز براى اظهار خدمت به يزيد سر مطهر سيد الشهدا عليه السّلام را با چابك سواران تندرو هر چه زودتر به شام فرستاد و آنها اول صفر رسيدند به رسم چاپاران .\r\nو در روايت صحيح و معتبر ديگر دربارهء اهل بيت بگذشت كه ابن زياد آنها را در كوفه به زندان كرد و نگاهداشت و به يزيد نامه نوشت و دستورى خواست كه آنها را نگاهدارد يا روانهء مدينه كند . و اين قصه را چنان كه گفتيم عوانة بن حكم نقل كرد كه خود مورّخى معتبر بود و كتاب در تاريخ بنى اميّه نوشت و بسيار قديم است كه اگر واقعه طف را خود در نيافت با مردمى كه آن واقعه را دريافته بودند معاصر بود و در عهد او هنوز پيرمردانى كه عبيد الله را ديده و اسراء را مشاهده كرده بودند حيات داشتند .\r\nو روايات ديگر به اعتبار اين دو روايت نيست . پس طريقه جمع آن است كه سر مطهر آن حضرت را زود فرستادند و اول صفر به شام رسيد و اهل بيت عليهم السّلام را و همچنين ساير سرها را پس از آن فرستادند با هم يا اول سرها را و پس از آن اهل بيت را و نزديك دمشق باز سرها را بيرون فرستادند و با اهل بيت وارد كردند براى نظارهء مردم و ترغيب آنها و اللّه العالم .\r\n","page_name":" 391 ","page_number":391},
  {"content":"\r\n\r\nيعنى : « اى پسر دختر محمد صلّى اللّه عليه و آله و سلّم سر تو را آوردند خون‌آلوده و گويى به سبب ريختن خون تو آشكارا و عمدا پيغمبر صلّى اللّه عليه و آله و سلّم را كشتند ، تو را تشنه كشتند و پاس قرآن و تأويل آن را در كشتن تو نداشتند براى تو بانگ به اللّه اكبر بلند كردند با آنكه به كشتن تو اللّه اكبر و لا إله الا اللّه را كشتند » .\r\n( 1 ) در بحار است كه صاحب مناقب به اسناده از زيد از پدرانش روايت كرده است كه : سهل بن سعد گفت : به بيت المقدّس مىرفتم گذارم بر دمشق افتاد و شهرى ديدم جويهاى آب روان و درختان بسيار ، پرده‌ها و حجابهاى ديبا آويخته مردم را ديدم شادمانى مىنمايند و زنان دف و طبل مىزنند با خود گفتم : شاميان را عيدى باشد كه ما ندانيم پس چند تن ديدم با يكديگر سخن مىگفتند پرسيدم : شما شاميان را عيدى است كه ما نمىدانيم ؟ گفتند : اى پيرمرد گويا تو بيابانئى چادرنشين ؟ گفتم : من سهل بن سعدم محمد صلّى اللّه عليه و آله و سلّم را ديده‌ام . گفتند : اى سهل عجب ندارى كه آسمان خون نمىبارد و زمين اهل خود را فرو نمىبرد ؟ گفتم : مگر چه شده ؟ گفتند :\r\nاين سر حسين عليه السّلام عترت محمد صلّى اللّه عليه و آله و سلّم است از عراق ارمغان آورده‌اند ! گفتم : وا عجبا سر حسين عليه السّلام را آوردند و مردم شادى مىنمايند ؟ ! باز پرسيدم : از كدام دروازه مىآورند ؟\r\nاشارت به دروازه‌اى كردند كه آن را باب ساعات گويند .\r\n( 2 ) سهل گفت : در ميان گفتگوى ما ناگهان ديدم بيرقهاى پىدرپى پيدا شد و سوارى ديدم بيرقى در دست داشت پيكان از بالاى آن بيرون آورده و سرى بر آن بود روشن شبيه‌ترين مردم به رسول خدا صلّى اللّه عليه و آله و سلّم و ناگاه ديدم از پشت سر وى زنانى بر شتران بىروپوش سوارند و نزديك شدم و از زن نخستين پرسيدم : كيستى ؟ گفت : سكينهء بنت الحسين عليه السّلام گفتم : حاجتى دارى تا بر آورم كه من سهل [ 1 
  ] بن سعد ساعدى هستم جدّ تو را ديدم و حديث او را شنيدم ؟\r\nگفت : اى سهل به حامل اين سر بگو كه آن را پيشتر برد تا مردم مشغول به نگريستن آن شوند و به حرم پيغمبر صلّى اللّه عليه و آله و سلّم نگاه نكنند .\r\nسهل گفت : نزديك آن نيزه دار شدم گفتم : توانى حاجت مرا برآورى و چهارصد دينار بستانى ؟ گفت : حاجت تو چيست ؟ گفتم : اين سر را از حرم جلوتر برى . پذيرفت و آن زر به دو دادم و سر را در حقّه گذاشتند و بر يزيد در آمدند من هم با آنها رفتم و يزيد را ديدم بر تخت نشسته و تاجى بر سر دارد درّ و ياقوت در آن نشانيده و برگرد او پير مردان قريش بودند چون حامل سر بر او داخل شد گفت :\r\n\r\n\r\n","description":"","footnote":"\r\n[ 1 
  ] سهل بن سعد ساعدى انصارى زمان رحلت پيغمبر پانزده‌ساله بود و آخرين كس بود از صحابه كه به مدينه وفات يافت به سنّ نود و شش سالگى .\r\n","page_name":" 392 ","page_number":392},
  {"content":"\r\n\r\n أوفر ركابى فضّة و ذهبا * انا قتلت السيّد المحجّبا\r\nقتلت خير الناس امّا و ابا * و خيرهم اذ ينسبون نسبا \r\nيزيد گفت : اگر مىدانستى بهترين مردم است چرا او را كشتى ؟ گفت : به طمع جايزهء تو .\r\nيزيد به كشتن او فرمود و سرش بريدند .\r\nآنگاه سر امام عليه السّلام را در طبقى زرّين نهاد و مىگفت : « كيف رأيت يا حسين » : « اى حسين قدرت مرا چگونه ديدى ؟ » مترجم گويد : نديدم در كتب مقاتل باب الساعات را تفسير كنند و دوست ندارم تا بتوانم نكتهء مبهم و مطلبى تاريك در ترجمه بماند مگر تفسير آن بر من معلوم نباشد يا از خوف تطويل و ملال خوانندگان از ذكر آن خوددارى كنم .\r\nبيشتر مردم امروز مىپندارند آلت ساعت را فرنگيان نزديك به عهد ما ساخته‌اند و باور نمىكنند در زمان يزيد بالاى دروازهء شهر دمشق ساعت بود و ليكن چنين نيست بلكه در آن عهد و پيشتر هم ساعت بود و مخترع اصلى آن معلوم نيست مردم او را فراموش كرده‌اند منتها اهل فرنگستان رقّاص در ساعت به كار برده‌اند براى تنظيم حركات و در قديم به غير رقّاص تنظيم مىكردند .\r\nامام فخر رازى كه معاصر خوارزمشاهيان است در تفسير خود در جلد اول در ذيل آيهء هاروت و ماروت و اقسام سحر به مناسبت گويد :\r\nقسم پنجم كارهاى شگفت‌انگيزى است كه از تركيب آلات به نسبت هندسى ظاهر مىشود و گاهى قوه متخيّله را به ادراك امورى مىدارد مانند دو سوار كه با يكديگر نبرد مىكنند و يكى ديگرى را مىكشد ( خيمه شب بازى ) و مانند اسب سوار كه در دست شيپور دارد و هر ساعت كه از روز مىگذرد و شيپور مىزند بىآنكه بر آن دست گذارند . و روم و هند صورتها مىسازند كه ببينند ميان آنها و انسان حقيقى فرق نمىگذارد حتى گريه و خنده بلكه ميان خندهء شادى و خندهء خجلت و خندهء سرزنش و شماتت تميز مىدهند . تا اينكه گويد : از اين باب است تركيب صندوق ساعات و علم جرّ اثقال كه چيز بزرگ و سنگين را با آلتى سبك و سهل بر مىدارند و اينها در حقيقت نبايد از اقسام سحر شمرده شود .\r\nو در شرح حال احمد بن على بن تغلب بغدادى فقيه حنفى گويند : پدرش ساعتهاى مشهور در مدرسهء مستنصريهء بغداد ساخت . و نيز خاندان ساعاتى در دمشق و قاهره بودند از فرزندان رستم بن هر دوز ، و او در ساختن ساعت ماهر بود و به امر نور الدّين محمود زنگى ساعت جامع دمشق را اصلاح كرد و فرزند ابو الحسن على بن رستم شاعر معروف به\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nابن الساعات را ابن خلكان گويد در قاهره ديدم .\r\nو جرجى زيدان در آداب اللّغة گويد : رضوان بن محمد كتابى در علم ساعات تصنيف كرد و صورت آلات آن را در آن كتاب كشيده است و كار هر يك و نام آن و جاى آن را به تفصيل ذكر كرده است و نسخه‌اى از آن در كتابخانهء خديويّه است و چون از حسن نقل كرده است قول او را در اينجا آوردم و گرنه به جرجى زيدان و امثال وى از مؤلّفين عصرى مسيحى براى كمى تدبّر و مسامحه در نقل و قلّت فهم اعتماد ندارم و اغلاط فاحش در كتاب او بسيار است مثلا در قرّاء سبعه كه از همهء چيز معروفترند نام كسانى را نياورده و به جاى آن يزيد بن قعقاع را ذكر كرده است .\r\n( 1 ) مؤلف گويد : صاحب كامل بهايى خبر سهل بن سعد را مختصرتر آورده است و در آن گويد : ديدم سرها را بر نيزه‌ها و سر عباس بن على عليهما السّلام در پيش آنها بود نيك در آن نگريستم گويى مىخنديد و سر امام عليه السّلام پشت همهء سرها و جلوى زنان بود آن را هيبتى عظيم بود و روشنى تابان و محاسنش مدوّر با اندكى سفيدى و به رنگ خضاب شده گشاده چشم ابروها باريك و كشيده ، پيشانى باز ، ميان بينى اندك بر آمده ، لبخند زنان ، ديدگانش گويى سمت افق مىنگريست سوى آسمان و باد در محاسن او افتاده به راست و چپ مىبرد گويى امير المؤمنين عليه السّلام است .\r\n( 2 ) و هم در كامل بهايى است كه : اهل بيت را سه روز بر دروازهء شام بداشتند تا شهر را آيين بستند هر چه تمامتر و به هر زيور و آرايش و آيينه كه بود بياراستند چنان كه هيچ چشم مانند آن نديده بود . آنگاه از مردم شام به اندازهء پانصد هزار مرد و زنان دف زنان بيرون آمدند و امير ان با دف و صنج و شيپور با هزاران مرد و زن و جوانان مىرقصيدند و دف و صنج مىزدند و طنبور مىنواختند و مردم شام به گونه‌گون جامه‌ها و سرمه و خضاب خويش را آراسته بودند و اين روز چهارشنبه 16 ربيع الاوّل [ 1 
  ] بود و بيرون شهر از بسيارى مردم مانند عرصهء محشر شده بود در يكديگر موج مىزدند و چون روز بلند شد سرها را به شهر در آوردند و چون وقت زوال شد به در خانهء يزيد بن معاويه رسيدند از بسيارى ازدحام كوفته و مانده و براى يزيد تختى نهاده بودند گوهرنشان و سراى او را به هر گونه زيور آراسته و بر گرد تخت او كرسيهاى زرّين و سيمين نهاده دربانان يزيد بيرون آمدند و آنها را كه حامل سر بودند به سراى\r\n\r\n\r\n","description":"","footnote":"\r\n[ 1 
  ] مترجم گويد : در اين روايت شانزدهم ربيع الاول چهارشنبه است و اين هم مؤيد گفتار آن كسان است كه عاشورا را دوشنبه دانند ؛ چون بر حسب زيج روز اول ربيع الاول 61 چهارشنبه است و پانزدهم نيز چهارشنبه و با اين روايت يك روز اختلاف دارد براى اختلاف رؤيت و حساب اما غرهء ربيع الاول سال 60 كه ناسخ التواريخ برگزيده است شنبه بود و شانزدهم يكشنبه مىشود .\r\n","page_name":" 394 ","page_number":394},
  {"content":"\r\n\r\nاو در آوردند چون داخل شدند گفتند : به عزّت امير قسم كه خاندان ابى تراب را به تمامى كشتيم و برانداختيم و بركنديم و شرح حال بگفتند و سرها پيش او گذاشتند و در اين مدّت كه اهل بيت در دست آنها اسير بودند هيچ‌كس نتوانست بر آنها سلام كند ناگهان در اين روز پيرمردى از مردم شام نزديك على بن الحسين عليهما السّلام آمد و گفت : الحمد للّه الّذى قتلكم .\r\n( 1 ) شيخ مفيد ( ره ) گفت : چون به در سراى يزيد رسيدند مخفر ( در طبرى مخفر به هاء بىنقطه و فاء مشدّده و زاى نقطه دار و نسخهء اخبار الطوال محقّن است به نون ) بن ثعلبه آواز بر آورد كه اينك مخفّر بن ثعلبه اتى امير المؤمنين باللّئام الفجرة . على بن الحسين عليهما السّلام فرمود :\r\nآن بچه كه مادر مخفّر زاييد بدتر و لئيم‌تر است . و بعضى گويند : يزيد اين جواب داد .\r\nو شيخ صدوق در امالى روايت كرده است از دربان ابن زياد و ما اول حديث را در وقايع مجلس عبيد الله زياد نقل كرديم پس از آن گويد : مژده به اطراف بلاد فرستاد و اسرا و سر امام عليه السّلام را روانهء شام كرد و جماعتى از آنها كه همراه ايشان رفتند براى من گفتند كه : نوحهء جنّ را تا صبح مىشنيدند و گفتند : چون زنان و اسيران را به دمشق داخل كرديم روز بود . سنگدلان و درشتخويان اهل شام مىگفتند : ما اسيرانى زيباتر از اينها نديديم شما كيستيد ؟ سكينه دختر امام حسين عليه السّلام گفت : ما اسيران آل محمديم . پس آنها را بر پلّه‌كانهاى مسجد كه هميشه جاى اسيران بود بر پاى داشتند و على بن الحسين عليهما السّلام با ايشان بود جوان بود و پيرمردى شامى نزد ايشان آمد و گفت : الحمد للّه الّذى قتلكم و أهلككم و قطع قرون الفتنة » : سپاس خداى را كه شما را كشت و هلاك ساخت و شاخ فتنه را ببريد . و از ناسزا گفتن چيزى فرو نگذارد .\r\nچون سخن او به آخر رسيد على بن الحسين عليهما السّلام با او گفت : آيا كتاب خدا را نخوانده‌اى ؟\r\nگفت : چرا خوانده‌ام . فرمود : اين آيت را نخوانده‌اى :\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  [ 1 
  ] ؟ يعنى : از شما مزد رسالت نخواهم مگر خويشان و نزديكان مرا دوست داريد » ؟\r\nپيرمرد گفت : خوانده‌ام . امام فرمود : ما همانهاييم . باز فرمود : آيا اين آيت نخواندى :\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  ؟ [ 2 
  ] گفت : چرا . پس آن شامى دست به آسمان برداشت و گفت : خدايا سوى تو بازگشتم و از دشمن آل محمد و كشندگان آنها سوى تو بيزارى مىجويم قرآن را خواندم و تا امروز متوجّه اين آيت‌ها نشدم .\r\n\r\n\r\n","description":"","footnote":"\r\n[ 1 
  ] سورهء شورا ، آيه 23 .\r\n[ 2 
  ] سوره احزاب ، آيه 33 .\r\n","page_name":" 395 ","page_number":395},
  {"content":"\r\n\r\n( 1 ) و شيخ طوسى از حضرت صادق عليه السّلام روايت كرده است كه : چون على بن الحسين عليهما السّلام پس از شهادت حسين عليه السّلام بيامد ( ظاهرا به مدينه ) ابراهيم بن طلحة بن عبيد الله ( ظاهرا ابراهيم بن محمد بن طلحه ) به استقبال او رفت و گفت : يا على بن الحسين عليهما السّلام كه غالب شد ؟ و او سرش را پوشيده بود و در محمل نشسته ، على بن الحسين عليهما السّلام فرمود : هرگاه خواستى بدانى كه غالب شد و وقت نماز آمد اذان و اقامه بگوى .\r\nمترجم گويد : به نظر مىرسد كه مؤلف اين سؤال و جواب را در دمشق مىدانست كه در سياقت اخبار شام و دخول اهل بيت آورده است و طلحه جدّ ابراهيم همان است كه با امير المؤمنين عليه السّلام به مخاصمت برخاست و جنگ جمل بر پاى كرد و كشته شد و كينهء او هنوز در دل فرزندانش بود از اين جهت وقتى حسين عليهما السّلام كشته شد شادمانى نمود و زخم زبان زد على بن الحسين را اما جاهلانه و امام عليه السّلام جوابى دندان‌شكن داد وى را كه : اولاد ابى سفيان كين كشتگان بدر و حنين از ما مىجويند و مىخواهند به كشتن و آزار ما انتقام از پيغمبر كشند و دين آن حضرت را براندازند اما دين اسلام در قلوب مردم جاى گرفته است و چون هنگام نماز آمد همهء جا آواز به اشهد انّ محمّدا رسول اللّه بردارند و بنى اميّه منع نتوانند پس دشمن ما غالب نشد .\r\n( 2 ) در اخبار الطّوال ابو حنيفهء دينورى است :\r\nگويند ابن زياد على بن الحسين عليهما السّلام را با زنان ديگر سوى يزيد بن معاويه فرستاد همراه زحر بن قيس و محقن بن ثعلبه [ 1 
  ] و شمر بن ذى الجوشن پس رفتند تا به شام رسيدند و به شهر دمشق بر يزيد در آمدند و سر حسين عليه السّلام پيش يزيد گذاشته شد آنگاه شمر بن ذى الجوشن گفت :\r\nاين مرد با هيجده تن از اهل بيت و شصت مرد از شيعيانش نزد ما آمدند ما سوى آنان شتافتيم و خواستيم فرمان امير عبيد الله را گردن نهند يا رزم را آماده شوند الى آخر . و مشهور ميان مورّخين است كه اين سخنان را زحر بن قيس گفت - لعنه اللّه - و آن را در فصل يازدهم در فرستادن ابن زياد سرهاى مطهر را به شام نقل كرديم . [ 2 
  ]\r\nمترجم گويد : اين زحر بن قيس را ابن حجر در اصابه ذكر كرده است و گويد :\r\nبا امير المؤمنين عليه السّلام بود و آن را از ابن كلبى ، يكى از بزرگان شيعه نقل كرده است و بعيد\r\n\r\n\r\n","description":"","footnote":"\r\n[ 1 
  ] احتمال قوى مىرود محفن به خاء نون به صيغه اسم آلت صحيح باشد و در نسخ مختلف است چنان كه گذشت .\r\n[ 2 
  ] در نسخه اخبار الطوّال به جاى جزر جزور خرز خروز است و ما سابقا چنين ترجمه كرديم : ( نگذشت مگر به قدر كشتن ذبيحه ) ولى در اينجا بايد ترجمه كرد « نگذشت مگر به اندازهء دوختن چند درز مشگ » .\r\n","page_name":" 396 ","page_number":396},
  {"content":"\r\n\r\nنمىنمايد ؛ چون گروهى از مردم در هر زمان موافق مقتضاى همان زمان رفتار مىكنند زمان دولت على عليه السّلام نسبت با وى دوست صميمى بودند و در دولت يزيد فرزند او را كشتند و پسر زحر بن قيس جهم نام داشت و با هفت هزار كوفى در سپاه قتيبه باهلى بود و آن سپاه به دسيسهء سليمان بن عبد الملك بر قتيبه بشوريدند و او را كشتند با آن خدمت كه به اسلام و به دولت بنى اميّه كرده بود .\r\nو در تاريخ آمده است كه : قتيبهء باهلى خراسان و افغانستان و تركستان را بگشود و شهر كاشغر را فتح كرد و نزديك خاك چين شد شاه چنين سوى او نوشت : مردى را از اشراف پيروان خويش نزد ما فرست تا خبر شما از او بپرسيم و دين شما را بازدانيم . قتيبة بن مسلم دوازده مرد برگزيد و آزمايش كرد خردمند و تيزهوش ، نيكو روى و با اندام ، زيباموى و نيرومند ، و همهء چيز دادشان از جامه‌هاى خز و ديباى نازك و سفيد و نعلين و عطر و بندگان و اسبان كوه پيكر و يدك و آلات رزم و بزم و سفير . همچنين بايد امروز همچنين كنند و بدين گونه سفرا فرستند . و رئيس آنان هبيرة بن مشمرج نام داشت و با او گفت : برويد و عمامه‌هاى خود را از سر بر نداريد و از آن گفت كه : عمامه شعار مسلمانى بود و تغيير لباس در بلاد بيگانه علامت ضعف است و نگاهداشتن آن دليل عزّت و قوّت و امروز هم علماى فرنگستان گويند :\r\nضعيف هميشه در لباس ، تقليد قويتر از خويش كند و آن را موجب عزّت خود داند با آنكه دليل مقهوريّت است . و قتيبه به اين جهت گفت : هرگز عمامه از سر برنداريد و چون نزد امپراطور رفتيد با او بگوييد كه قتيبه رئيس ما سوگند ياد كرده است كه بازنگردد مگر خاك كشور شما را در زير پى سپرد و بند بر گردن مهتران شما گذارد و خراج از شما بگيرد . آنها رفتند تا دار الملك چين رسيدند به حمام رفتند و لباس رقيق پوشيدند و به هر زيور خود را آراستند و عطر به كار بردند و نزد امپراطور در آوردندشان اعيان مجلس بدانها ننگريستند و شاه آنها را رخصت انصراف داد روز ديگر آنها را بخواست ، با جامه‌اى سنگين و گرانبها رفتند و روز سوم ساز حرب پوشيدند و در آمدند تمام ساخته و شبى امپراطور چين هبيره را بخواند و گفت : بزرگى كشور و بسيارى سپاه و لشكر و آلت و عدّت مرا ديدى دانستى كه من از شما نمىترسم و شما مانند تخم مرغى هستيد در دست من ؟ و پرسيد : اين سه زىّ و لباس شما در سه روز چه بود ؟\r\nهبيره گفت : آن اول جامه و زىّ ما بود در خانه و اهل خود و آنكه روز دوم ديديد جامهء امارت و حضور نزد امرا و سوم زىّ حرب بود ؛ يعنى ما وحشى نيستيم و به غارت نيامديم\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nمدنيّتى داريم و به آبادى آمديم و نيرويى داريم با ادب و دين توأم .\r\nطبرى گويد : پادشاه چين گفت : روزگار خود را نيكو تدبير كرديد . و گفت : با امير خود بگوى بازگردد كه شما اندك مردميد با او و مىدانم براى تاراج مال ما آمده است از غايت حرص و گرنه سپاهى فرستم شما را هلاك كنند .\r\nهبيره گفت : چگونه اندكند آن قومى كه يك سوى لشكرشان در كشور تو است ديگر سوى در رستنگاه زيتون ، يعنى مصر و آفريقا و چگونه حريص مال باشد و براى غارت آيد آنكه نعمت دنيا در كف اوست و از آن چشم پوشيده و روى به حرب آورده است . رسم غارتگران آن است كه چون مال به دست آرند بگريزند و در كنجى نشينند و بخورند اين رسم با همّتان جهانگير است كه ما داريم و امير ما سوگند ياد كرده است كه بازنگردد مگر خاك شما را زير قدم سپارد و بند بر گردن مهتران شما نهد و خراج ستاند از ما .\r\nپادشاه چين گفت : اين سهل است اندكى خاك با شما فرستم تا گام بر آن نهد و چند تن مهترزاده فرستم بر گردن آنها بند نهد و بازگرداند و مالى فرستم . و سوادة بن عبد اللّه سلوكى گويد :\r\n لا عيب في الوفد الّذين بعثتهم * للصّين ان سلكوا طريق المنهج\r\nكسروا الجفون على القذى خوف الرّدى * حاشى الكريم هبيرة بن مشمرج\r\nلم يرض خير الختم فى اعناقهم * و رهائن دفعت بحمل سمرّج\r\nادّى رسالتك الّتى استرعيته * و اتاك من حنث اليمين به مخرج \r\nاما سليمان بن عبد الملك با قتيبهء باهلى دل بد كرد و گروهى از سرهنگان سپاه او را بفريفت و برانگيخت تا بر سر او ريختند و اندك مردم از اهل بيت و برادران و فرزندان و چند نفر از دوستان با او بودند دفاع كردند تا همهء كشته شدند و از جمله برادرانش عبد الرحمن و عبد اللّه و صالح و حصين و عبد الكريم و پسرش كثير را پيش چشم او كشتند و سرهاى آنها را جدا كردند و به شام براى سليمان فرستادند . و گويند : وقتى مردم بر سراپردهء او تاختند ريسمانها را باز كردند ديدند جراحات بسيار بر پيكر قتيبه رسيده است جهم پسر زحر بن قيس با رفيق خود سعد گفت : فرود آى و سر او جدا كن . گفت : مىترسم لشكريان شورش كنند . گفت :\r\nمترس من در كنار توأم .\r\nپس فرود آمد سر او را جدا كرد . و گويند : پس از آن مردى از قبيلهء باهله اين جهم را به كين قتيبه بكشت و قتل قتيبه در سال 96 بود و قبرش در حوالى كاشغر است و اين شعر عبد الرحمن\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبن جمانهء باهلى پيش از اين بگذشت :\r\n و انّ لنا قبرين قبر بلنجر * و قبر بصينستان يا لك من قبر \r\nباز به روايت دينورى بازگرديم ؛ ( 1 ) دينورى گفت : پس زنان اهل بيت عصمت را بر يزيد بن معاويه در آوردند و زنان حرم‌سراى يزيد و دختران معاويه و كسان وى چون آنها را ديدند فرياد كشيدند و بىتابى نمودند و شيون كردند و سر حسين عليه السّلام پيش دست يزيد بود سكينه گفت : و اللّه سنگين دل‌تر از يزيد نديدم و نه كافر و مشركى را بدتر و درشت‌خوىتر از او .\r\nسوى سر مىنگريست و مىگفت :\r\n ليت اشياخى ببدر شهدوا * جزع الخزرج من وقع الاسل \r\nآنگاه امر كرد سر حسين عليه السّلام را بر در مسجد دمشق نصب كردند .\r\n( 2 ) سبط در تذكره گويد : از يزيد بن معاويه مشهور است و در تمام روايات مذكور كه : چون سر مطهر را پيش روى او گذاشتند اهل شام را نزد خويش بخواند و به خيزران بر آن مىزد و اشعار ابن زبعرى را مىخواند : ليت اشياخى الخ .\r\nزهرى گفت : چون سرها را آوردند يزيد در بالاخانهء مشرف بر جيرون نشسته بود و اين شعر كه گفتهء خود اوست مىخواند :\r\n لمّا بدت تلك الحمول اشرقت * تلك الشّموس على ربى جيرون\r\n[ 1 
  ] نعب الغراب فقلت صح او لا تصح * فلقد قضيت من الغريم ديونى \r\nيعنى : « چون آن كاروانيان پديدار شدند و آن آفتابها بر تپه‌هاى جيرون تافتند كلاغ بانگ زد گفتم : خواه بانگ زنى و خواه نزنى من از بدهكار وام خود را ستاندم » .\r\nمترجم گويد : به حساب معلوم كرديم هنگام ورود اهل بيت به شام بر حسب روايت كامل بهايى يعنى شانزدهم ربيع الاول سال 61 هجرى اواخر قوس و اول زمستان بود و در چنان ايام عيّاشان مجلس لهو را در باغ و صحرا نتوانند برد ناچار يزيد براى چنين ايّام منظرى بلند و با صفا كه مشرف بر صحرا بود ساخته داشت و در آنجا نشسته بود كه اسرا را آوردند و او تماشا مىكرد و مقصود او از بدهكار ، پيغمبر اكرم صلّى اللّه عليه و آله و سلّم است كه از آل ابى سفيان بسيار كشته بود و آنها كين مقتولشان را مىجستند .\r\n\r\n\r\n","description":"","footnote":"\r\n[ 1 
  ] در معجم البلدان گويد : جيرون نزديك دروازهء دمشق سقفى مستطيل است بر ستونها بنا كرده و برگرد آن شهرى است و از يكى از اهل سير نقل كرده است كه : يكى از جبابره در زمان قديم قلعهء آن را ساخت و پس از آن صائبين آن را عمارت كردند و در داخل آن معبدى براى مشترى ساختند و چنان مىنمايد كه : اين بنادر زمان ياقوت بود و گويا معبد بت‌پرستان فنيقيها بود چون بناهاى عالى و عجيب داشت تفرّجگاه اهل دمشق بود .\r\n","page_name":" 399 ","page_number":399},
  {"content":"\r\n\r\nدر اخبار اهل سنت آمده است كه : هند مادر معاويه ظاهرا در فتح مكه مسلمانى گرفت و با زنان ديگر با پيغمبر صلّى اللّه عليه و آله و سلّم بيعت كرد به مضمون آيهء كريمهء  لا يَسْرِقْنَ وَ لا يَزْنِينَ  [ 1 
  ] تا به اين جمله رسيد :  لا يَقْتُلْنَ أَوْلادَهُنَّ  [ 2 
  ] زنان عهد كنند فرزندان خود را نكشند به سقط و غير آن هند خوددارى نتوانست كرد و گفت : ما فرزندان خود را تا كوچكند نكشيم و چون بزرگ شدند تو آنها را بكشى و كينهء خود را ظاهر ساخت و همين كينه در اولاد او بود تا وقتى يزيد گفت : ما وام خود را پس گرفتيم .\r\nباز به كلام سبط در تذكره بازگرديم گويد : ( 1 ) ابن ابى الدنيا گفت كه : چون با چوب بر دندان پيشين آن حضرت مىزد اين اشعار حصين بن الحمام مرّى را خواند :\r\n صبرنا و كان الصّبر منّا سجيّة * باسيافنا يفرين ( كذا ) هاما و معصما\r\nنفلّق هاما من رءوس احبّة * الينا و هم كانوا أعقّ و اظلما \r\nيعنى : « شكيبايى نموديم و شكيبايى خوى ماست ( و أسيافنا يفرين ) و شمشيرهاى ما مىبرد و مىشكافد سر و دست را ، مىشكافيم سرهاى دوستان خود را و آنها آزارنده‌تر و ستمكارتر بودند » .\r\nمجاهد گفت : نماند كسى مگر او را دشنام داد و عيب گفت و ترك او كرد ، ابن ابى الدنيا گفت : ابو برزهء اسلمى ( بفتح باء و سكون راء ) نزد او بود گفت : اى يزيد چوب خود را بردار كه بسيار ديدم رسول خدا صلّى اللّه عليه و آله و سلّم اين دندانها را مىبوسيد .\r\n( 2 ) و ابن جوزى در كتابش موسوم به الردّ على المتعصّب العنيد گويد : عجب از عمر بن سعد و عبيد الله بن زياد نبايد داشت ( چون بازنده‌گان و مرده‌ها دشمنى كردند ) بلكه عجب از يزيد مخذول است كه ( كينه‌جويى از سر بريده مىكرد ) و به چوب بر دندان پيشين حسين عليه السّلام ميزد و مدينه را غارت كرد گيرم حسين عليه السّلام خارجى بود آيا اين كار با خوارج رواست آيا در شرع نبايد آنها را به خاك سپرد ؟ ! و اينكه گفت : مىتوانم خاندان رسالت را به بندگى گيرم . هر كس چنين كند و معتقد به آن بود هر چه او را لعنت كنى كم كرده‌اى و اگر آن سر مطهّر را احترام مىكرد و نماز مىگزاشت بر آن و در طشت نمىنهاد و به چوب نمىزد چه زيان داشت وى را و مقصود او از كشتن حاصل شده بود و ليكن كينه‌هاى عهد جاهليت بود كه وى را بر اين داشت و دليل آن شعرى است كه گذشت ليت اشياخى الخ .\r\n\r\n\r\n","description":"","footnote":"\r\n[ 1 
  ] سوره ممتحنه ، آيه 12 .\r\n[ 2 
  ] سوره ممتحنه ، آيه 12 .\r\n","page_name":" 400 ","page_number":400},
  {"content":"\r\n\r\n( 1 ) ابن عبد ربه اندلسى در عقد الفريد از ريّاشى روايت كرده است باسناده از محمد بن حسين بن على بن ابى طالب عليهم السّلام ( ظاهرا محمد بن على بن الحسين است و نام على سقط شده است ) گفت : ما را نزد يزيد بردند پس از كشتن حسين عليه السّلام و ما دوازده پسر بوديم و بزرگتر از همه على بن الحسين عليهما السّلام بود و ما را بر يزيد در آوردند هر يك دست به گردن بسته پس با ما گفت :\r\nبندگان اهل عراق شما را به قتل رسانيدند و من از خروج ابى عبد اللّه عليه السّلام و كشتن وى آگاه نبودم .\r\nشيخ ابن نما گفت : على بن الحسين عليهما السّلام گفت : ما دوازده پسر بوديم در غل بسته ما را بر يزيد بن معاويه در آوردند چون نزديك او ايستاديم گفتم : تو را به خدا سوگند چه پندارى و اگر رسول خدا صلّى اللّه عليه و آله و سلّم ما را بر اين حال نگرد چه كند ؟ يزيد با مردم شام گفت : دربارهء اينان چه بينيد ؟\r\nمؤلف گويد : ملعونى سخنى زشت گفت كه آن را نقل نكردم .\r\nمترجم گويد : آن ملعون رأى به كشتن آنها داد و مثلى به زبان عربى آورد كه به جاى آن ما در فارسى گوييم : شير را بچه همىماند به دو . و اين مؤدّبانه‌تر است از آن مثل عربى . اين گونه مطالب را كه ناقلين روايت كردند بايد طورى ذكر كرد كه هم معنى پوشيده نماند و هم رعايت ادب شده باشد اما هيچ نقل نكردن پسنديده نيست . و اگر مورّخان احساسات و عواطف را در نقل وقايع بكاربرند هيچ داستانى چنان كه واقع شده است به سمع متأخّرين نمىرسد .\r\nبه سياق كتاب بازگرديم ؛ ( 2 ) نعمان بشير گفت : اى يزيد با اهل بيت حسين عليه السّلام آن كن كه اگر پيغمبر صلّى اللّه عليه و آله و سلّم آنها را بر اين حال مىديد آن كار مىكرد .\r\nو فاطمه دختر امام فرمود : اى يزيد اينان دختران پيغمبرند كه اسير تو شده‌اند . از سخن او مردم را دل بشكست و هر كس در آن سراى بود بگريست چنان كه فريادها بلند شد على بن الحسين عليهما السّلام گفت : من در غل بسته بودم گفتم : اى يزيد آيا اجازت مىدهى من سخنى گويم ؟\r\nگفت : بگو امّا هجر مگوى .\r\nگفتم : در جايى ايستاده‌ام كه شايستهء چون من كسى ياوه گويى نيست ؛ انديشه كنى اگر رسول خداى صلّى اللّه عليه و آله و سلّم مرا در غل ببيند با من چه كند ؟ يزيد با اطرافيان خود گفت : او را بگشاييد .\r\n( 3 ) در اثبات الوصية مسعودى است كه : چون حسين عليه السّلام شهيد شد على بن الحسين عليهما السّلام را با حرم روانهء شام كردند و بر يزيد در آوردند و ابو جعفر فرزندش دو سال و چند ماه داشت او را هم بردند يزيد گفت : اى على بن الحسين چه ديدى ؟ فرمود : آنچه خداوند مقدّر فرموده بود پيش از آنكه آسمانها و زمين را بيافريند . يزيد با همگنان مشورت كرد در امر وى رأى به قتل او\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nدادند و همان كلمهء زشت كه پيش گذشت گفتند .\r\nابو جعفر عليه السّلام لب به سخن گشود و خداى را سپاس گفت و ستايش كرد و با يزيد گفت :\r\nمردم تو به خلاف مشاورين فرعون رأى دادند چون كه او وقتى از جلساى مجلس خويش دربارهء موسى و هارون رأى خواست گفتند : ارجه و اخاه او را با برادرش مهلت ده و اينها به قتل ما اشارت كردند بىموجبى نيست .\r\nيزيد پرسيد : موجب چيست ؟\r\nابو جعفر فرمود : آنها زيرك و عاقل بودند و اينها گول و احمق چون پيغمبران و اولاد آنها را نمىكشند مگر بىپدران و حرام‌زادگان ( خواستند فرعون رسوا نشود و اينها رسوايى تو خواستند ) پس يزيد سر به زير انداخت .\r\n( 1 ) ( تذكرهء سبط ) على بن الحسين عليهما السّلام با زنان به ريسمان بسته و برهنه بر جهاز بودند پس على عليه السّلام فرياد زد : اى يزيد چه گمان برى به رسول خدا صلّى اللّه عليه و آله و سلّم اگر ما را به ريسمان بسته و برهنه بر جهاز شتر بيند ؟ ! پس هيچ‌كس در آن مردم نماند مگر همه بگريستند .\r\n( شيخ مفيد و ابن شهر آشوب ) گفتند : چون سرها را نزد يزيد گذاشتند و سر حسين عليه السّلام در آنها بود به چوب بر دندان پيشين آن حضرت زدن گرفت و گفت : اين روز به جاى روز بدر و اين شعر خواند :\r\n نفلّق هاما من رجال اعزّة * علينا و هم كانوا اعقّ و اظلما \r\nو يحيى بن الحكم برادر مروان بن حكم با يزيد نشسته بود گفت :\r\n لهام بارض الطّفّ ادنى قرابة * من ابن زياد العبد ذى الحسب الوغل\r\nسميّة امسى نسلها عدد الحصى * و بنت رسول اللّه ليس لها نسل \r\n[ 1 
  ] يعنى : « آن لشكر كه در زمين كربلا بودند در خويشى به ما نزديكترند از ابن زياد بندهء بدگهر . سميّه نسل و تبارش به شمارهء ريگهاست و دختر پيغمبر خدا صلّى اللّه عليه و آله و سلّم بىفرزند ماند » .\r\nيزيد چون اين بشنيد دست بر سينهء يحيى زد و گفت : مادر مرده خاموش باش .\r\nمترجم گويد : پيش از اين گفتيم كه : زياد فرزند سميّه را معاويه ملحق به خويش كرد و شوهر سميّه بندهء بنى ثقيف بود و يحيى بن حكم همان هنگام از اين الحاق راضى نبود و مىگفت : بنى اميّة از شرفاى قريش‌اند و زياد بنده زاده است نبايد داخل قبيلهء ما شود . در اينجا نيز اشارت به همان عقيده مىكند كه ابن زياد از ما نيست و حسين عليه السّلام و اولاد پيغمبر صلّى اللّه عليه و آله و سلّم با ما\r\n\r\n\r\n","description":"","footnote":"\r\n[ 1 
  ] در تاريخ طبرى مصرع اخير چنين است : و ليس لآل المصطفى اليوم من نسل و قافيه به اين روايت اصح است .\r\n","page_name":" 402 ","page_number":402},
  {"content":"\r\n\r\nخويش‌اند ما نبايد بيگانه را بر خويش مسلّط كنيم .\r\nو نيز گوييم : در جنگ صفين يكى از مردان سپاه معاويه كه نسبت عالى نداشت به مبارزت امير المؤمنين عليه السّلام آمد معاويه مىترسيد كه آن حضرت به دست آن مرد كشته شود و اين ننگ است كه قرشى را غير قرشى بكشد و عرب در آن وقت تعصّب خويشى داشتند كه راضى نبودند خويشان آنها را هر چند دشمن باشند بيگانه بكشد . و اينكه مروان در مدينه با وليد مىگفت : حسين را در همين مجلس به قتل رسان براى اين بود كه وليد هم از بنى اميّه بود و او را هم شأن حسين مىدانست .\r\n( 1 ) ابو الفرج از كلبى روايت كرده است كه : عبد الرحمن بن حكم بن ابى العاص نزد يزيد بن معاويه نشسته بود كه عبيد الله بن زياد سر حسين عليه السّلام را نزد او فرستاد چون طشت پيش يزيد گذاشتند عبد الرحمن بگريست و گفت :\r\n ابلغ امير المؤمنين فلا تكن * كموتر قوس و ليس لها نبل \r\nو پس از آن دو شعر بالا ، لهام بجنب الطّف ، وزن شعر اول مشوّش است و در روايت ابن نما اين ابيات را نسبت به حسن بن حسن داده است .\r\n( 2 ) شيخ صدوق از فضل بن شاذان روايت كند كه گفت : از حضرت امام رضا عليه السّلام شنيدم كه چون سر مبارك حسين عليه السّلام را به شام بردند يزيد - لعنه اللّه - خوان طعام نهاد و با ياران خويش به نان خوردن نشست و فقّاع مىنوشيدند چون فارغ شدند سر را گفت در طشت زير تخت نهادند و بساط شطرنج بر تخت گسترد و به بازى پرداخت و حسين و پدرش و جدّش - سلام اللّه عليهم - را به زشتى نام مىبرد و سخريه و افسوس مىكرد و هرگاه بر حريف غالب مىگشت فقّاع بر مىداشت و سه جام مىنوشيد و ته جرعه را نزديك آن طشت روى زمين مىريخت .\r\n( 3 ) پس هر كس از شيعيان ماست بايد از آب جو خوردن و شطرنج باختن پرهيز كند و هر كس نظرش به فقّاع و شطرنج افتد بايد ياد حسين عليه السّلام كند و يزيد و آل او را لعن فرستد تا گناهانش را خداوند پاك گرداند هر چند به اندازهء ستارگان باشد .\r\nو هم از آن حضرت روايت شده است : نخستين كس كه در اسلام آب جو براى او ساختند يزيد بود در شام وقتى براى او آوردند خوان نهاده بود و سر مبارك حسين عليه السّلام نزد او بود پس خود بياشاميد و به ياران خود داد و گفت : بنوشيد كه اين شرابى خجسته و ميمون است و از مباركى آن است كه اول بارى كه آن را تناول مىكنيم سر دشمن ما حسين نزد ماست و خوان طعام ما بر آن نهاده است و با جان آرام و قلب مطمئن طعام مىخوريم .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nپس هر كس از شيعيان ماست بايد از آب جو بپرهيزد كه آن شراب دشمنان ماست .\r\n( 1 ) در كامل بهائى از كتاب حاويه روايت كرده است كه : يزيد شراب نوشيد و از آن بر سر شريف ريخت پس زن يزيد آن را بگرفت و به آب شست و به گلاب خوشبو كرد در آن شب سيّدة النساء فاطمة الزهراء - سلام اللّه عليها - را در خواب ديد او را بر آن كار نيك آفرين گفت .\r\n( 2 ) و شيخ مفيد روايت كرد كه : يزيد با على بن الحسين عليهما السّلام گفت : پدرت پيوند خويشى ببريد و حق مرا نشناخت و در ملك با من به نزاع برخاست و خداى تعالى با او آن كرد كه ديدى .\r\nعلى بن الحسين عليهما السّلام فرمود :  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ  [ 1 
  ] .\r\n« هيچ مصيبتى نرسد در زمين يا در جان شما مگر آنكه در كتابى نوشته است پيش از آفرينش و آن بر خدا آسان است » .\r\nيزيد با پسرش خالد گفت : جواب بازگوى . خالد ندانست چه بگويد يزيد گفت :\r\nبگو :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  [ 2 
  ] . يعنى ، « هر مصيبتى كه شما را رسد براى آن كارى است كه از دست شما صادر شد و خداوند بسيارى از گناهان را عفو مىكند » .\r\nآنگاه زنان و كودكان را بخواند و پيش روى خود بنشانيد با هيئتى دلخراش و گفت : خدا زشت گرداند پسر مرجانه را اگر ميان شما و او خويشى بود اين كارها نمىكرد و شما را به اين حالت نمىفرستاد .\r\nمترجم گويد : يزيد به كار پدرش طنز مىزند كه گفت : زياد برادر من است و يزيد مىگويد :\r\nاگر راستى زياد برادر معاويه بود عبيد الله هم مانند معاويه با حسين بن على عليهما السّلام خويش بود .\r\nعلى بن ابراهيم قمى از حضرت صادق عليه السّلام روايت كرده است كه : چون سر مبارك حسين بن على عليهما السّلام را نزد يزيد بردند با على بن الحسين عليهما السّلام ، و دختران امير المؤمنين عليه السّلام و على بن الحسين عليهما السّلام در غل بسته بود يزيد گفت : « الحمد للّه الذي قتل اباك » حمد خداى را كه پدرت را كشت . على بن الحسين عليهما السّلام فرمود : خدا لعنت كند كشندهء پدرم را . يزيد برآشفت و به كشتن او فرمود .\r\nعلى بن الحسين عليهما السّلام فرمود : اگر مرا بكشى دختران پيغمبر خدا صلّى اللّه عليه و آله و سلّم را كه به منازلشان بازگرداند كه غير من محرمى ندارند . يزيد گفت : تو خود بازگردانشان آنگاه سوهان خواست\r\n\r\n\r\n","description":"","footnote":"\r\n[ 1 
  ] سوره حديد ، آيه 22 .\r\n[ 2 
  ] سوره شورى ، آيه 30 .\r\n","page_name":" 404 ","page_number":404},
  {"content":"\r\n\r\nو به دست خود جامعه را كه بر گردن امام بود بريدن گرفت و با او گفت يا على مىدانى از اين كار چه خواهم ؟ فرمود : آرى مىخواهى كسى را بر من منّت نباشد غير تو [ 1 
  ] . يزيد گفت : به خدا سوگند غير اين نخواستم آنگاه يزيد گفت :\r\n« ما اصابكم من مصيبة فبما كسبت ايديكم » .\r\nامام فرمود : هرگز اين آيه دربارهء ما نازل نشده است بلكه آيت ديگر مطابق حال ماست :\r\n« ما اصاب من مصيبة في الارض و لا في انفسكم الّا في كتاب من قبل ان نبرأها » .\r\nپس ماييم كه از آنچه از دست رفته اندوه نمىخوريم و به آنچه از نعمت ما را رسد نمىباليم و ناز نمىكنيم .\r\n( 1 ) در كتاب عقد الفريد است كه : چون حسين بن على عليهما السّلام ناراضى از ولايت يزيد به كوفه آمد يزيد سوى عبيد الله كه والى عراق بود نوشت به من خبر رسيده است كه حسين به كوفه مىآيد و در ميان همه زمانها زمان تو و در همهء شهرها شهر تو و در همهء حاكم‌ها خود تو بدين واقعه مبتلا شديد و اين آزمايش است براى تو يا آزاد مىمانى يا به بندگى بازمىگردى ؛ ( يعنى حكم مىكند كه زياد برادر معاويه نبود ) .\r\nپس عبيد الله ، حسين عليه السّلام را بكشت و سر او را با حرمش سوى يزيد فرستاد چون سر را نزد او گذاشتند به شعر حصين بن جماحم مزنى تمثّل جست نفلّق هاما الخ كه گذشت على بن الحسين عليهما السّلام در اسيران بود فرمود : اولىتر آن است كه به كلام خداوند تمثّل جويى ، نه شعر قوله تعالى :   ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ وَ اللَّهُ لا يُحِبُّ كُلَّ مُخْتالٍ فَخُورٍ   [ 2 
  ] .\r\nيزيد برآشفت و تيز شد و دست بر ريش خود كشيد و گفت : آيت ديگر از كتاب خدا مناسب‌تر است تو را و پدرت را :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  [ 3 
  ] .\r\nاى اهل شام دربارهء اينها چه رأى مىدهيد ؟ مردى كلمه‌اى گفت كه مفاد آن كشتن آنها بود .\r\nو نعمان بن بشير گفت : بنگر تا رسول خدا صلّى اللّه عليه و آله و سلّم اگر اينها را بدين حالت مىديد چه مىكرد تو نيز همان كن . يزيد گفت : راست گفتى بند از ايشان برداريد ، و مطبخ مهيا كرد و كسوت داد و حائزت بسيار بخشيد و گفت : اگر ميان پسر مرجانه و ايشان قرابت بود آنها را نمىكشت . و به مدينه‌شان بازگردانيد .\r\n\r\n\r\n","description":"","footnote":"\r\n[ 1 
  ] امام بايد چنين فطن و زيرك باشد كه مردم از متابعت وى عار ندارند و غرض خداوند از نصب او حاصل شود نه اينكه مغفل باشد و فريب خورد كه مردم خود را از وى برتر شمارند چنان كه گذشت .\r\n[ 2 
  ] سوره حديد آيات 22 و 23 .\r\n[ 3 
  ] سوره شورى ، آيه 30 .\r\n","page_name":" 405 ","page_number":405},
  {"content":"\r\n\r\n( 1 ) و در مناقب و غير آن روايت كرده‌اند كه : يزيد روى به مهين بانوى بنى هاشم يعنى زينب عليهما السّلام كرد و در خواست كه سخن گويد : زينب اشارت به على بن الحسين عليهما السّلام فرمود كه او سرور و سخنگوى ماست ، امام به اين شعر تمثّل كرد :\r\n لا تطعموا ان يهينونا فنكرمكم * و ان نكفّ الاذى منكم و تؤذونا\r\nاللّه يعلم انا لا يحبّكم * و لا نلومكم ان لم تحبّونا \r\n« طمع نكنيد كه شما ما را خوار كنيد و ما شما را گرامى داريم و اينكه ما دست از آزار شما برداريم و شما ما را آزار كنيد خدا داند كه ما شما را دوست نمىداريم و شما را هم ملامت نمىكنيم اگر ما را دوست نداريد » .\r\nيزيد گفت : اى جوان درست گفتى ليكن جدّ و پدرت خواستند امير مؤمنان شوند سپاس خدا را كه آنها را كشت و خون آنها را بريخت . امام عليه السّلام فرمود : نبوت و امارت پدران و نياكان مرا بود پيش از آنكه تو متولّد شوى . و براى اين سكينه عليه السّلام مىگفت : سنگين دل‌تر از يزيد نديدم و نه كافر و مشركى بدتر و ستمكارتر از وى .\r\n( 2 ) در مناقب از يحيى بن حسن نقل كرده است كه : يزيد با على بن الحسين گفت : عجب است پدرت دو فرزند خود را با هم على نام نهاد . امام فرمود : پدرم پدرش را دوست داشت چند بار به نام او ناميد .\r\nسيّد ( ره ) گويد : سر حسين عليه السّلام را پيش روى خود نهاد و زنان را پشت سر خود بنشانيد تا سر را نبينند اما على بن الحسين عليهما السّلام آن را بديد و ديگر سر ( گوسفند و غير آن ) تناول نفرمود ، اما زينب چون سر را بديد دست به گريبان فرو برد و آن را چاك زد و آواز سوزناك كه دلها را پاره مىكرد فرياد زد : « يا حسيناه يا حبيب اللّه يا ابن مكّة و منى يا ابن فاطمة الزّهراء و سيّدة النّساء يا ابن بنت المصطفى » .\r\nراوى گفت : به خدا قسم هر كس را در مجلس بود بگريانيد و يزيد - لعنه اللّه - خاموش نشسته بود آنگاه زنى هاشميه در سراى يزيد بود شيون كنان بر حسين عليه السّلام فرياد مىزد :\r\n« يا حسيناه يا سيّد اهل بيتاه يا ابن محمّداه يا ربيع الارامل و اليتامى يا قتيل اولاد الادعياء » .\r\nراوى گفت : هر كس بشنيد بگريست .\r\n و مما يزيل القلب عن مستقرّها * و تبرك زند الغيظ في الصّدر داريا\r\nوقوف بنات الوحى عند طليقها * به حال بها يشجين حتّى الاعاديا \r\n« چيزى كه دل را از جاى بر مىكند و آتش خشم و كينه را در سينه مىافروزد ايستادن\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nدختران وحى است نزد آزاد كردهء خود به حالتى كه حتى دشمنان را دل‌ريش مىكردند » . ( 1 ) آنگاه يزيد چوب خيزران خواست و بدان ثناياى ابى عبد اللّه عليه السّلام را مىكاويد . ابو برزهء اسلمى روى به دو آورد و گفت : واى بر تو اى يزيد آيا به چوب دستى خود بر دهان حسين بن فاطمه - سلام اللّه عليهما - ميزنى گواهى مىدهم كه ديدم پيغمبر صلّى اللّه عليه و آله و سلّم را كه ثناياى او و برادرش حسن عليه السّلام را مىمكيد و مىگفت : شما سيّد جوانان اهل بهشتيد ، پس خداى قاتل شما را بكشد و لعن كند و جهنّم را براى او آماده سازد و بد بازگشت گاهى است .\r\nراوى گفت : يزيد خشمگين شد و به بيرون كردن او فرمود كشان‌كشان بيرونش بردند و گفت : به اين اشعار ابن زبعرى تمثّل جست :\r\n ليت اشياخى ببدر شهدوا * جزع الخزرج من وقع الاسل\r\nلاهلّوا و استهلّوا فرحا * ثمّ قالوا يا يزيد لا تشل\r\nقد قتلنا القرم من ساداتهم * و عدلناه ببدر فاعتدل\r\nلعبت هاشم بالملك فلا * خبر جاء و لا وحى نزل\r\nلست من خندف ان لم انتقم * من بنى احمد ما كان فعل \r\nمترجم گويد : ظاهرا شعر دوم و اخير از خود يزيد است و معنى اين است : اى كاش پيران و گذشتگان قبيلهء من كه در بدر كشته شدند مىديدند زارى كردن قبيلهء خزرج را از زدن نيزه ( در جنگ احد ) از شادى فرياد مىزدند و مىگفتند : اى يزيد دستت شل مباد ، مهتران و بزرگان آنها را كشتيم اين را بجاى بدر كرديم و سر بسر شد . قبيلهء هاشم با سلطنت بازى كردند نه خبرى از آسمان آمد و نه وحى نازل شد من از دودمان خندف نيستم اگر كين احمد صلّى اللّه عليه و آله و سلّم را از فرزندان او نجويم .\r\nمترجم گويد : ابن زبعرى ( به كسر زاى نقطه دار و فتح باء يك نقطه و سكون عين و فتح راء مهمله در آخر آن الف ) نام او عبد اللّه بن زبعرى بن قيس بن عدى بن سعد بن سهم از قريش بود گويند : در قريش از او نيكو شعرتر نبود و در بلاغت سر آمد همه اما دشمن پيغمبر اكرم صلّى اللّه عليه و آله و سلّم و مسلمانان بود و در اشعار خود بسيار جسارت مىكرد و مردم را به مخالفت تحريص مىكرد تا بعد از فتح مكه مسلمان شد و از ما تقدّم عذر خواست و اشعارى در مدح پيغمبر گفت از جمله :\r\n يا رسول الا له انّ لسانى * راتق ما فتقت إذ أنا بور\r\nاذ اجارى الشيطان في سنن الغىّ * و من مال ميله مثبور \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n جئتنا باليقين و البرّ و الصّدق . . . * ق و في الصدق و اليقين السرور \r\nيعنى : اى فرستادهء خدا زبان من مىدوزد آن را كه شكافتم وقتى گمراه بودم تا وقتى با شيطان راههاى ضلال را مىپوييدم و هر كس با شيطان راه رود هلاك شود امر يقينى و نيكى و راستى آوردى و در راستى و يقين شادمانى است .\r\nو نيز در ضمن قصيده گويد :\r\n فاعف فذلك والداى كلاهما * و ارحم فانّك راحم مرحوم\r\nو عليك من سمة المليك علامة * نور اعزّ و خاتم مختوم\r\nاعطاك بعد محبّة برهانه * شرفا و برهان الاله عظيم \r\nيعنى : ببخشا - پدر و مادرم هر دو فداى تو - و مهربانى كن كه تو مهربان ( با ديگرانى ) و ديگران با تو مهربانند از نشانه‌هاى خداوند بر تو علامتى است و آن نور درخشان است ( در روى تو ) و مهر نبوّت است بر تو نهاده [ 1 
  ] برهان خداوندى تو را برترى داده است و دوستى تو را در دلها نهاده و برهان خدا بزرگ است .\r\nو اشعار در كفر و زندقه پيش از اين گفته بود و پشيمان شد و از اشعار نيكوى او در زمان كفرش اين سه بيت است :\r\n انّ للخير و للشرّ مدى * لكلا ذينك وقت و اجل\r\nكلّ بؤس و نعيم زائل * و بنات الدّهر يلعبن بكل\r\nو العطيّات خساس بينهم * و سواء قبر مثر و مقلّ \r\n« نيكى و بدى هر دو مدّتى دارند و به انجام رسند . هر سختى و هر نعمتى نابود مىشود و دختران روزگار با همه بازى مىكنند . مال دنيا كه به مردم داده شده است دست به دست مىگردد و قبر دولتمند و درويش مانند يكديگر است » .\r\nباز به ترجمهء كتاب بازگرديم ، ( 1 ) راوى گفت : زينب دختر على بن ابى طالب برخاست و گفت : « الحمد للّه ربّ العالمين و صلّى اللّه على رسوله و آله اجمعين صدق اللّه سبحانه ثمّ كان عاقبة\r\n\r\n\r\n","description":"","footnote":"\r\n[ 1 
  ] و اين بيت او صريح است كه نور در رخسار پيغمبر صلّى اللّه عليه و آله و سلّم و همچنين مهر نبوت در پشت دوش آن حضرت خارق عادت بود و دليل صدق آن حضرت بود . و چون ابن زبعرى معاصر است با آن حضرت دليل به صحت رواياتى است كه دربارهء مهر نبوت و امثال آن آمده است .\r\n","page_name":" 408 ","page_number":408},
  {"content":"\r\n\r\nالّذين أساءوا السّوأى ان كذّبوا بآيات اللّه و كانوا بها يستهزءون أ ظننت يا يزيد حيث اخذت علينا اقطار الارض و آفاق السّماء فاصبحنا نساق كما تساق الاسارى انّ بنا على اللّه هوانا و بك عليه كرامة و انّ ذلك لعظم خطرك عنده فشمخت بانفك و نظرت في عطفك جذلان مسرورا حيث رأيت الدّنيا لك مستوثقة و الامور متّسقة و حين صفا لك ملكنا و سلطاننا فمهلا مهلا انسيت قول اللّه عزّ و جلّ و لا يحسبنّ الّذين كفروا انّما نملى لهم خيرا لانفسهم انّما نملى لهم ليزدادوا اثما و لهم عذاب اليم » .\r\nيعنى : « سپاس خداى را كه پروردگار جهانيان است و درود خداوند بر پيغمبر و خاندان او باد همه . خداى سبحانه راست گفت : « ثمّ كان عاقبة . . . » سزاى آنها كه كار زشت كردند زشت باشد كه آيات خدا را تكذيب كردند و به آن استهزا نمودند ، اى يزيد آيا پندارى كه چون اطراف زمين و آفاق آسمان را بر ما بستى و راه چاره بر ما مسدود ساختى تا ما را برده وار به هر سوى كشانيدند ما نزد خدا خواريم و تو گرامى بر وى و اين غلبهء تو بر ما از فرّ و آبروى تو است نزد خدا ، پس بينى بالا كشيدى و تكبّر نمودى و به خود باليدى خرّم و شادان كه دنيا در چنبر كمند تو بسته و كارهاى تو آراسته ملك و پادشاهى تو را صافى گشته اندكى آهسته‌تر ، آيا قول خداى تعالى را فراموش كردى « و لا تحسبنّ . . . » كافران نپندارند كه چون مهلت داديم ايشان را ، خوبى ايشان خواهيم نه چنان است بلكه ما آنها را مهلت دهيم تا گناه بيشتر كنند و آنان را عذابى باشد دردناك » .\r\n« امن العدل يا ابن الطّلقاء تخديرك حرائرك و اماءك و سوقك بنات رسول اللّه سبايا ؟ قد هتكت ستورهنّ و ابديت وجوههنّ تحدو بهنّ الاعداء من بلد الى بلد و يستشرفهنّ اهل المناهل و المناقل و يتصفّح وجوههنّ القريب و البعيد و الدّنىّ و الشّريف ليس معهنّ من رجالهنّ ولىّ و لا من حماتهنّ حمىّ و كيف يرتجى مراقبة من لفظ فوه اكباد الازكياء و نبت لحمه من دماء الشّهداء و كيف لا يستبطأ فى بغضنا اهل البيت من نظر الينا بالشّنف و الشّنآن و الاحن و الاضغان ثمّ تقول غير متأثّم و لا مستعظم لاهلّوا و استهلّوا فرحا ثمّ قالوا يا يزيد لا تشل منتحيا على ثنايا ابى عبد اللّه سيد شباب اهل الجنّة تنكتها بمحضرتك » .\r\n( 1 ) « اى پسر آن مردمى كه جدّ من اسيرشان كرد پس از آن آزاد فرمود از عدل است كه تو زنان و كنيزان خود را پشت پرده نشانى و دختران رسول صلّى اللّه عليه و آله و سلّم را اسير بدين سوى و آن سوى كشانى پردهء آنها را بدرى روى آنان را بگشائى ، دشمنان آنها را از شهرى به شهرى برند و بومى و غريب چشم بدانها دوزند و نزديك و دور ، وضيع و شريف چهرهء آنها را مىنگرند ؟ ! از مردان آنها نه پرستارى مانده است نه ياورى نه نگهدارى و نه مددكارى .\r\nچگونه اميد دلسوزى و غمگسارى باشد از آنكه دهانش جگر پاكان را بجاييد و بيرون\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nانداخت و گوشتش از خون شهيدان بروييد ؟ ! چگونه به دشمنى ما خانواده شتاب ننمايد آنكه سوى ما به چشم كينه و بغض نگرد بازمىگويى : « لاهلّوا . . . » ؟ ! اى يزيد دستت شل مباد و به چوب آهنگ دندان ابى عبد اللّه الحسين سيد جوانان اهل بهشت كردى نه خود را گناهكار دانى و نه اين عمل را بزرگ شمارى ! » .\r\n« و كيف لا تقول ذلك و قد نكأت القرحة و استأصلت الشافة باراقتك لدماء ذرّيّة محمّد صلّى اللّه عليه و آله و سلّم و نجوم الارض من آل عبد المطّلب و تهنف باشياخك زعمت انّك تناديهم فلتردنّ وشيكا موردهم و لتودّن انّك شللت و بكمت و لم تكن قلت ما قلت و فعلت ما فعلت اللّهمّ خذ لنا بحقّنا و انتقم ممّن ظلمنا و احلل غضبك به من سفك دماءنا و قتل حماتنا فو اللّه ما فريت الّا جلدك و لا حززت الّا لحمك و لترونّ على رسول اللّه صلّى اللّه عليه و آله بما تحمّلت من سفك دماء ذرّيته و انتهكت من حرمته فى عترته و لحمته حيث يجمع اللّه شملهم و يلمّ شعثهم و يأخذ بحقّهم و لا تحسبنّ الّذين قتلوا في سبيل اللّه امواتا بل احياء عند ربّهم يرزقون و كفى باللّه حاكما و بمحمّد صلّى اللّه عليه و آله و سلّم خصيما و بجبرئيل ظهيرا » .\r\n( 1 ) « چرا نگويى كه زخم را ناسور كردى و شكافتى و ريشه را ريشه كن كردى و سوختى ، خون ذريّت پيغمبر صلّى اللّه عليه و آله و سلّم را ريختى كه از آل عبد المطلب ستارگان زمين بودند اكنون ياد اسلاف و نياكان خود كردى و آنان را خواندى ( و نازشست خواستى غم مخور ) كه در همين زودى نزد آنان روى و آرزو كنى كاش دستت خشك شده بود و زبانت گنگ و آن سخن نمىگفتى و آن عمل نمىكردى .\r\nخدايا داد ما را بستان و از اين ستمگران انتقام ما را بكش و خشم تو فرود آيد بر آنكه خون ما بريخت و حمات ما را بكشت . به خدا قسم كه پوست خودت را شكافتى گوشت خودت را پاره پاره كردى ، و بر رسول خدا صلّى اللّه عليه و آله و سلّم درآيى با آن بار كه بر دوش دارى از ريختن خون دودمان وى و شكستن حرمت عترت و پارهء تن او جايى كه خداوند پريشانى آنها را به جمعيّت مبدّل كند و داد آنها بستاند و مپندار آنها را كه در راه خدا كشته شدند مرده‌اند بلكه زنده‌اند و نزد پروردگار خود روزى مىخورند همين بس كه خداوند حاكم است و محمد صلّى اللّه عليه و آله و سلّم خصم و جبرئيل پشتيبان » .\r\n« و سيعلم من سوّل لك و من مكّنك رقاب المسلمين بئس للظّالمين بدلا و ايّكم شرّ مكانا و اضعف جندا و لئن جرّت علىّ الدّواهى مخاطبتك انّى لاستصغر قدرك و استعظم تقريعك و استكثر توبيخك لكنّ العيون عبرى و الصّدور حرّى الا فالعجب كلّ العجب لقتل حزب اللّه النّجباء بحرب الشّيطان الطّلقاء فهذه الايدى تنطف من دمائنا و الافواه تتحلّب من لحومنا و تلك الجثث الطّواهر الزّواكى\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nتنتابها العواسل و تعفرها امّهات الفراعل » .\r\n( 1 ) « آن كس كه كار را براى تو ساخت و پرداخت و تو را بار گردن مسلمانان كرد به زودى بداند كه پاداش ستمكاران بد است و آگاه گردد كه مقام كدام يك شما بدتر و لشكر كدام يك ضعيف‌تر است . و اگر مصائب روزگار با من اين جنايت كرد ( و مرا به اسيرى به اينجا كشانيد ) و ناچار شدم با تو سخن گويم باز قدر تو را بسيار پست دانم و سرزنش‌هاى عظيم كنم تو را و نكوهش بسيار ( و حشمت و امارت تو سبب ترس و وحشت من نشود و خود را نبازم و نترسم و اين جزع و بىتابى كه در من بينى نه از هيبت تو است ) ليكن چشمها گريان است و دلها بريان ( از مصيبت برادر و خاندانم ) [ 1 
  ] سخت عجيب است كه حزب خدا به دست طلقا و حزب شيطان كشته مىشوند خون ما از سر پنجه‌هاى شما مىريزد و گوشتهاى ما از دهنهاى شما بيرون مىافتد و آن بدنهاى پاك و پاكيزه را گرگان سركشى مىكنند و كفتاران آنها را در خاك مىغلطانند » .\r\nمترجم گويد : كنايات در عبارات اين خطبه بسيار است مثلا جويدن گوشت كنايه از ظلم است . همچنين سركشى كردن گرگ و كفتار از آن بدانها كنايه از غربت آنهاست ؛ چون زينب عليها السّلام پس از چند ماه يقين داشت آن بدنهاى پاك را به خاك سپردند .\r\nو نيز حديث امّ ايمن را خود او براى امام زين العابدين عليه السّلام روايت كرد و گفت : گروهى را خداوند مقدّر فرموده است كه آن بدنها را دفن كنند .\r\nو به روايتى خود امام عليه السّلام در دفن آنها حاضر گشت چنان كه پيش از اين گفتيم . پس سركشى گرگان و كفتاران كنايه از آن است كه قبر آنها در آن وقت در غربت و در بيابان بود جايى دور از خويش و تبار و دوست و آشنا كسى به زيارت آنها نتوانستى رفت مگر حيوانات صحرا و ما در فارسى مىگوييم از تنهايى و بىكسى چشم مرا كلاغ بيرون مىآورد و تنها بودن قبر در مكانى كه كسى ياد آن نكند بر اقارب گران است ؛ چنان كه شاعر گفت در مقام دلتنگى و جزع :\r\n\r\n\r\n","description":"","footnote":"\r\n[ 1 
  ] در جلاء العيون در ترجمه چنين آورده است : و اينكه من قدر تو را كم مىشمارم و سرزنش تو را عظيم مىدانم نه براى آن است كه خطاب در تو فايده مىكند بعد از آنكه ديده‌هاى مسلمانان را گريان و سينه‌هاى ايشان را بريان كردى و موعظه چه سود مىبخشد در دلهاى سنگين و جانهاى طاغى و بدنهاى مملو از سخط حق تعالى و لعنت رسول خدا و سينه‌ها كه شيطان در آن آشيان كرده و به اعانت اين قسم گروه ، تو كردى آنچه كردى پس زهى تعجب است كشته شدن پرهيزكاران و فرزندان پيغمبران و سلاله اوصياى ايشان به دستهاى آزادشدگان خبيث و نسلهاى زناكاران فاجر كه خون ما از دستهاى ايشان مىريزد و گوشتهاى ما از دهانهاى ايشان بيرون مىافتد . . . »\r\nو ترجمه « تنتابها العواسل و تعفرها امهات الفراعل » را نياورده است و چون در بسيارى از كلمات ديگر نيز مخالف با عبارت عربى است احتمال مىرود كه مرحوم مجلسى - رحمه اللّه - نسخه ديگر از اين خطبه داشتند كه عبارت آن غير از اين عبارت بود و آن جمله « تنتابها العواسل » و نيز و « لئن جرت على » را نداشت .\r\n","page_name":" 411 ","page_number":411},
  {"content":"\r\n\r\n و قبر حرب به مكان قفر * و ليس قرب قبر حرب قبر \r\nتتمّه خطبه : « و لئن اتّخذتنا مغنما لتجدنا وشيكا مغرما حين لا تجد الّا ما قدّمت يداك و ما ربّك بظلّام للعبيد فالى اللّه المشتكى و عليه المعوّل فكد كيدك واسع سعيك و ناصب جهدك فو اللّه لا تمحو ذكرنا و لا تميت وحينا و لا تدرك أمدنا و لا ترحض عنك عارها و هل رأيك الّا فند و ايّامك الّا عدد و جمعك الّا بدد يوم ينادى المنادى الا لعنة اللّه على الظّالمين فالحمد للّه ربّ العالمين الّذى ختم لأوّلنا بالسّعادة و المغفرة و لآخرنا بالشّهادة و الرّحمة و نسأل اللّه ان يكمّل لهم الثّواب و يوجب لهم المزيد و يحسن علينا الخلافة انّه رحيم ودود حسبنا اللّه و نعم الوكيل » ( 1 ) « اگر امروز به گمان خود غنيمت به دست آوردى و سود بردى به همين زودى زيان كنى وقتى كه نيابى مگر همان را كه دست تو از پيش فرستاد و خداوند بر بندگان ستم نكند شكوه به خدا بريم و اعتماد بر او كنيم پس هر كيد كه دارى بكن و هر چه كوشش خواهى بنماى و هر جهد كه دارى به كار بر به خدا سوگند ذكر ما را از يادها محو نتوانى كرد و وحى ما را كه خداوند فرستاد نتوانى ميرانيد و به غايت ما نتوانى رسيد و ننگ اين ستم را از خويش نتوانى سترد رأى تو سست است و شمارهء ايام دولت تو اندك و جمعيت تو به پريشانى گرايد آن روز كه منادى فرياد زد : « الا لعنة اللّه على الظّالمين ، فالحمد للّه ربّ العالمين » سپاس خدا را كه اوّل ما را به سعادت و مغفرت ختم كرد و آخر ما را به شهادت و رحمت فائز گردانيد از خدا خواهيم كه ثواب آنها را كامل كند و بيفزايد و خود او بر ما نيكو خلف بود : « انّه رحيم ودود حسبنا اللّه و نعم الوكيل » .\r\nيزيد گفت :\r\n يا صيحة تحمد من صوائح * ما اهون الموت على النّوائح \r\nفريادى است كه از زنان شايسته است ، نوحه‌گران را مرگ ديگران سهل نمايد .\r\n( 2 ) مؤلف گويد : در نامهء ابن عباس به يزيد مسطور است كه : كدام شماتت بزرگتر از آنكه دختران و كودكان و زنان خاندان رسول خدا صلّى اللّه عليه و آله و سلّم را اسير و گرفتار و غارت زده از عراق به شام بردى تا قدرت خود را به مردم بنمايى و ببينند ما را مقهور كردى و بر خاندان رسول صلّى اللّه عليه و آله و سلّم چيره گشتى و كين خويش و تبار كافر خو را در روز بدر به گمان خود از ما كشيدى و دشمنى پنهان را آشكار كردى و آن بغض كه مانند آتش در چوب آتش‌زنه پوشيده بودى ظاهر نمودى تو و پدرت خون عثمان را دستاويز آن كينه‌توزىها ساختيد واى بر تو از عذاب خداوند حاكم روز جزا . به خدا سوگند كه اگر از زخم دست من برهى از زخم زبانم نرهى سنگ و خاكت در دهان باد كه سخت بىخرد و ناكسى و خاك بر سرت كه نكوهيده مردى\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nو بدان غرّه مباش كه امروز بر ما ظفر يافتى به خدا قسم اگر چه امروز ما مغلوب تو شديم فردا غالب شويم نزد آن حاكم عادلى كه در حكم ستم نكند و به همين زودى تو را با رنج و سختى از اين جهان بيرون برد گناهكار و نكوهيده و منفور ، پس هر چه مىتوانى خوش بزى اى پدر مرده و گناه افزون كن و السّلام على من اتّبع الهدى .\r\n( 1 ) شيخ مفيد گفت : فاطمه بنت الحسين گفت : چون به نزد يزيد نشستيم دلش بر ما بسوخت پس مردى شامى سرخ‌فام برخاست و گفت : اى امير المؤمنين اين دخترك را به من ببخش و مرا خواست و من دخترى زيبا روى بودم بر خويش بلرزيدم و پنداشتم اين كار توانند و به جامهء عمّه‌ام زينب در آويختم و او مىدانست اين كار نشدنى است و با آن مرد گفت : دروغ گفتى به خدا سوگند اگر بميرى چنين شوخ چشمى نه تو توانى كرد و نه يزيد ، يزيد برآشفت و گفت : دروغ گفتى به خدا قسم كه مىتوانم و اگر خواهم بكنم . زينب فرمود : هرگز نتوانى و اللّه خداوند تو را بر اين قدرت نداده است مگر از دين ما بيرون روى و دين ديگر گيرى .\r\nيزيد از خشم برافروخت و گفت : در روى من اين سخن مىگويى پدر و برادرت از دين بيرون رفتند . زينب فرمود : تو و جد و پدرت اگر مسلمان باشيد بدين جدّ و پدر و برادر من هدايت يافتيد . يزيد گفت : اى دشمن خدا دروغ گفتى . زينب فرمود : تو اميرى و دست دست تو است به ستم دشنام مىدهى و به قدرت زور مىگويى ؛ گويا شرم كرد و خاموش شد .\r\nشامى آن كلام بازگفت : يزيد جواب داد دور شو خدا تو را مرگ دهد و از زمين بردارد .\r\nو سبط در تذكره از هشام بن محمد مانند اين آورده است مختصرتر .\r\nو صدوق در امالى و ابن اثير در كامل نيز مگر آنكه به جاى فاطمه بنت الحسين عليه السّلام بنت على عليه السّلام گفته‌اند .\r\n( 2 ) و سيّد در ملهوف گفت : مرد شامى نگاه به فاطمهء بنت الحسين عليه السّلام افكند و گفت :\r\nيا امير المؤمنين اين دخترك را به من بخش . فاطمه با عمّهء خويش گفت : يتيم شدم كنيز هم بشوم ؟ ! زينب گفت : و لا كرامة كارى است نشدنى . شامى گفت : كيست ؟ يزيد گفت : دختر حسين . او گفت : حسين پسر فاطمه و على بن ابى طالب عليهما السّلام ؟ يزيد گفت : آرى . شامى گفت :\r\nخدا تو را لعنت كند آيا عترت پيغمبر را مىكشى و ذريت او را اسير مىكنى به خدا قسم پنداشتم اينها اسيران روم‌اند . يزيد گفت : به خدا قسم تو را هم با آنها ملحق مىكنم امر كرد گردنش زدند .\r\nو در امالى صدوق است كه : يزيد زنان حسين عليه السّلام را با على بن الحسين عليهما السّلام به زندانى كرد كه از سرما و گرما محفوظ نبودند تا چهرهء آنها پوست انداخت .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n( 1 ) و در ملهوف است كه راوى گفت : يزيد خطيب را بخواند و امر كرد بالاى منبر رود و حسين و پدرش را ذمّ كند خطيب به منبر بر آمد و در ذمّ امير المؤمنين و حسين عليهما السّلام سخن از اندازه بدر برد و معاويه و يزيد را فراوان بستود . على بن الحسين عليهما السّلام فرياد زد : اى خطيب واى بر تو خوشنودى آفريدگان را به خشم آفريدگار خريدى : « اشتريت مرضات المخلوقين بسخط الخالق » ؟ پس جاى خود را در دوزخ آماده بين .\r\nابن سنان خفاجى در مدح امير المؤمنين - صلوات اللّه عليه - نيكو گفته است :\r\n اعلى المنابر تعلنون بسبّه * و بسيفه نصبت لكم اعوادها \r\n( 2 ) و مؤلف گويد : نام اين شاعر ابو محمد عبد اللّه بن محمد بن سنان و نسبت او به خفاجه بنى عامر است و قبل از بيت مذكور گويد :\r\n يا امّة كفرت و في افواهها ال * قرآن فيه ضلالها و رشادها\r\nاعلى المنابر الخ . * تلك الخلائق بينكم بدريّة\r\nقتل الحسين و ما خبت احقادها * و اللّه لو لا تيمها و عدّتها\r\nعرف الرّشاد يزيدها و زيادها \r\n( 3 ) مؤلف گويد : شيخ ما محدّث نورى و علّامهء مجلسى - رحمهما اللّه - از دعوات راوندى نقل كرده‌اند كه : چون على بن الحسين عليهما السّلام را نزد يزيد بردند مىخواست او را به بهانه‌اى بكشد پيش روى خود بايستانيدش و با او به سخن پرداخت شايد كلمه‌اى بر زبانش گذرد و بهانهء كشتن او گردد و على عليه السّلام هر كلمه را پاسخى مىداد و تسبيح كوچكى در دست داشت در بين سخن با انگشتان مىگردانيد ، يزيد - لعنه اللّه - گفت : من با تو سخن مىگويم و تو با من تكلّم مىكنى و سبحه مىگردانى اين چگونه روا باشد ؟\r\nامام عليه السّلام فرمود : پدرم براى من حديث كرد از جدّم كه چون نماز بامداد بگزاشتى سخن نگفته سبحه بگرفتى و گفتى : « اللّهمّ انّى اصبحت اسبّحك و احمدك و اهلّلك و اكبّرك و امجّدك بعدد ما ادير به سبحتى » اين دعا ميخواند و سبحه مىگردانيد و هر سخن كه مىخواست مىگفت : غير از تسبيح و مىفرمود كه : اين سبحه گردانيدن ذكر كردن محسوب است و من در پناه آنم تا شب به بستر روم و چون در بستر مىرفت همان دعا مىخواند و سبحه زير بالين مىنهاد و براى او تسبيح محسوب مىگرديد از وقتى تا وقتى و من در اين كار اقتدا به جدّت خويش كردم .\r\nيزيد بارها با او گفت : من با هيچ‌يك از شما سخنى نمىگويم مگر جوابى مىدهيد مقنع و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاز او در گذشت وصلت داد و به رهايى او امر كرد . و مراد از جدّ او شايد رسول صلّى اللّه عليه و آله و سلّم باشد چون يزيد - لعنه اللّه - براى امير المؤمنين عليه السّلام فضلى معتقد نبوده است .\r\n( 1 ) ( ملهوف ) راوى گفت : يزيد - لعنه اللّه - آن روز على بن الحسين عليهما السّلام را وعده داد كه سه حاجت را روا كند و آنان را در منزلى فرود آورد كه از سرما و گرما حفظ نمىكرد و بدانجا ماندند تا چهره‌هاشان پوست انداخت و تا در آن شهر بودند بر حسين عليه السّلام شيون و زارى مىكردند . سكينه گفت : چون چهار روز از ماندن ما بگذشت در خواب ديدم و خوابى طولانى نقل كرد و در آخر آن گفت : زنى ديدم در هودج سوار دست بر سر نهاده پرسيدم كيست ؟ گفتند :\r\nفاطمهء بنت محمد صلّى اللّه عليه و آله و سلّم مادر پدرت - سلام اللّه عليهما - گفتم : به خدا سوگند نزد او روم و آنچه با ما كردند با او بگويم ، پس شتابان رفتم تا به او رسيدم و پيش او بايستادم گريان و مىگفتم : اى مادر به خدا حق ما را انكار كردند اى مادر به خدا جمعيّت ما را پريشان ساختند اى مادر به خدا حريم ما را مباح شمردند اى مادر به خدا پدر ما حسين عليه السّلام را كشتند . گفت : اى سكينه ديگر مگو كه بند دلم را گسيختى اين پيراهن پدر تو است از من جدا نشود تا به لقاى پروردگار رسم .\r\n( 2 ) شيخ ابن نما گفت : سكينه در دمشق در خواب ديد گويى پنج شتر از نور روى به دو آوردند و بر هر شترى پيرمردى نشسته است و فرشتگان گرد آنها را بگرفته‌اند و خادمى با آنها راه مىرود پس شتران بگذشتند و آن خادم به طرف من آمد و نزديك من رسيد و گفت : اى سكينه جدّ تو بر تو سلام مىفرستد . گفتم : سلام بر او باد اى فرستادهء رسول خدا صلّى اللّه عليه و آله و سلّم تو كيستى ؟\r\nگفت : خادمى از بهشت . گفتم : اين پيرمردان شتر سوار كيستند ؟ گفت : اول آدم صفوة اللّه است دوم ابراهيم خليل اللّه و سوم موسى كليم اللّه چهارم عيسى روح اللّه - عليهم السلام - گفتم : آنكه دست بر محاسن دارد و افتان و خيزان است كيست ؟ گفت : جدّ تو رسول اللّه است صلّى اللّه عليه و آله و سلّم گفتم :\r\nبه كجا خواهند رفت ؟ گفت : سوى پدرت حسين عليه السّلام .\r\nپس روى به طرف او كرده دويدم تا آنچه ستمكاران پس از وى با ما كردند با او بگويم در اين ميان پنج كجاوه از نور ديدم مىآيند و در هر كجاوه زنى بود گفتم : اين زنان كيستند ؟\r\nگفت : اوّلى حوّاء مادر بشر است دوم آسيهء بنت مزاحم و سوم مريم بنت عمران و چهارم خديجه بنت خويلد و پنجمى كه دست بر سر نهاده افتان و خيزان است جدّهء تو فاطمه است بنت محمد صلّى اللّه عليه و آله و سلّم مادر پدرت .\r\nگفتم : به خدا قسم با او بگويم كه با ما چه كردند پس به او پيوستم و پيش او ايستادم گريان و گفتم : اى مادر به خدا حق ما را انكار كردند اى مادر به خدا جمعيت ما را پريشان ساختند اى\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمادر به خدا حريم ما را مباح شمردند اى مادر به خدا پدر ما حسين عليه السّلام را كشتند . گفت : ديگر مگوى اى سكينه كه جگر مرا آتش زدى و بند دلم را پاره كردى اين پيراهن حسين عليه السّلام است با من و از من جدا نشود تا به لقاى پروردگار رسم . پس از خواب بيدار شدم و خواستم اين خواب را پوشيده دارم با كسان خودمان گفتم امّا ميان مردم شايع شد .\r\n( 1 ) ( بحار ) از هند زوجهء يزيد روايت است كه گفت : در بستر خفته بودم در آسمان را ديدم گشوده و فرشتگان دسته دسته نزد سر مطهّر حسين عليه السّلام مىآمدند و مىگفتند : السلام عليك يا ابا عبد اللّه السلام عليك يا بن رسول اللّه در آن ميان پارهء ابرى ديدم از آسمان فرود آمد و مردان بسيار بر آن بودند و مردى درخشنده روى مانند ماه در ميان آنها بود پيش آمد و خم شد و دندانهاى ابى عبد اللّه عليه السّلام را ببوسيد و مىگفت : اى فرزند تو را كشتند مىشود تو را نشناخته باشند از آب نوشيدن تو را منع كردند اى فرزند ، من جدّ تو پيغمبرم و اين پدرت على مرتضى و اين برادرت حسن - عليهم السلام - و اين عمّ تو جعفر و اين عقيل و اين دو حمزه و عبّاسند .\r\nو همچنين يكى يكى خاندان را شمرد .\r\nهند گفت : ترسان و هراسان از خواب برجستم و روشنايى ديدم از سر حسين مىتافت در طلب يزيد شدم او را در خانهء تاريكى يافتم روى به ديوار كرده و مىگفت : مالى للحسين مرا با حسين چه‌كار و سخت اندوهگين بود خواب را با او گفتم سر به زير انداخت و گفت : چون بامداد شد حرم پيغمبر صلّى اللّه عليه و آله و سلّم را بخواست و پرسيد اينجا بمانيد دوستتر داريد يا به مدينه بازگرديد و جائزتى گرانبها به شما دهم ؟ گفتند : اول بايد بر حسين عليه السّلام عزادارى كنيم . گفت :\r\nهر چه خواهيد كنيد پس حجره‌ها و خانه‌ها خالى كرد در دمشق و هر زن قرشيّه و هاشميّه جامه سياه پوشيد و بر حسين عليه السّلام شيون و زارى كردند هفت روز على ما نقل .\r\n( 2 ) ابن نما گفت : زنان در مدّت اقامت در دمشق به سوز و ناله زبان گرفته بودند و با آه و زارى شيوه مىكردند و مصيبت آن گرفتاران بزرگ شده بود و جرّاح زخم آن داغداران از علاج فرو مانده ( الاسى لكلم الثّكلى عال طبّه ) در خانه‌اى جاى داده بودندشان كه آنها را از سرما و گرما حفظ نمىكرد « حتّى تقشّرت الجلود و سال الصّديد بعد كنّ الخدور و ظلّ السّتور و الصّبر طاعن و الجزع مقيم و الحزن لهنّ نديم » .\r\nيعنى : « پس از پرده‌نشينى و سايه‌پرورى رخسارشان پوست انداخت و صديد جارى گشت شكيبايى رفته رشتهء صبر گسسته و اندوه با ايشان پيوسته » .\r\n( 3 ) كامل بهايى از كتاب حاويه نقل كرده است كه : زنان خاندان نبوّت شهادت پدران را از فرزندان خردسال پنهان مىداشتند و مىگفتند : پدرانتان به سفر رفته‌اند و همچنين بود تا يزيد\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nآنان را به سراى خويش در آورد و حسين عليه السّلام را دختركى خردسال بود چهارساله شبى از خواب برخاست سخت پريشان و گفت : پدرم كجاست كه من اكنون او را ديدم چون زنان اين سخن بشنيدند بگريستند و كودكان ديگر هم و شيون برخاست و يزيد بيدار شد و پرسيد : چه خبر است ؟ تفحّص كردند و قضيه بازگفتند يزيد گفت : سر پدرش را نزد او بريد آوردند و در دامنش نهادند گفت : اين چيست ؟ گفتند : سر پدرت . آن دخترك را دل از جاى بركنده شده و فريادى زد و بيمار شد در همان روزها در دمشق در گذشت . و اين روايت در بعض كتب مفصّلتر آمده است كه بر آن سر شريف دستمال ديبقى افكند و پيش آن دختر نهادند و روپوش از آن برداشتند و گفتند : اين سر پدر تو است آن را از طشت برداشت و در دامن نهاد و مىگفت ؟\r\nكيست كه تو را به خون خضاب كرد ؟ اى پدر كه رگ گلوى تو را بريد ؟ اى پدر كه مرا به اين كوچكى يتيم كرد ؟ اى پدر پس از تو به كه اميدوار باشيم ؟ اى پدر اين دختر يتيم را كه بزرگ كند ؟ و از اين قبيل سخنان نقل كند تا گويد : دهان بر دهان شريف پدر نهاد گريه سخت كرد چنان كه بيهوش افتاد او را حركت دادند از دنيا رفته بود و چون اهل بيت اين بديدند صدا به گريه بلند كردند و داغشان تازه شد و هر كس از اهل دمشق بر آن آگاه شد زن يا مرد گريان شدند .\r\n( 1 ) ( بحار ) صاحب مناقب و غير او گفتند : يزيد - لعنه اللّه - خطيبى را امر كرد بر فراز منبر بر آيد و حسين عليه السّلام و پدرش على عليه السّلام را ناسزا گويد پس خطيب سپاس و ستايش خداى را بجاى آورد و آن دو بزرگوار را ناسزا گفت و در ستايش معاويه و يزيد سخن درازى كرد و هر امر نيكى بدانها نسبت داد پس على بن الحسين عليهما السّلام فرياد زد : اى خطيب واى بر تو خشم خداوند را به خوشنودى آفريدگان خريدى پس جاى خويش را در آتش آماده بين .\r\nآنگاه فرمود : اى يزيد مرا رخصت ده تا بر فراز اين منبر روم و سخنانى گويم كه خوشنودى خدا در آن باشد و اهل مجلس از شنيدن آن اجر و ثواب برند يزيد راضى نشد مردم گفتند :\r\nيا امير المؤمنين اجازت ده به منبر رود شايد از او چيزى شنويم گفت : اگر بر فراز منبر رود تا مرا با آل ابى سفيان رسوا نكند فرود نيايد . گفتند : يا امير المؤمنين اين نوجوان خردسال چه تواند كرد ؟ يزيد گفت : كام اين خاندان را در كودكى به علم برداشتند شاميان اصرار كردند تا رخصت داد و زين العابدين عليه السّلام به منبر بر آمد خداى را سپاس گفت و ستايش كرد و خطبه خواند كه اشكها روان گشت و دلها به فزع آمد آنگاه فرمود :\r\n« ايّها النّاس اعطينا ستّا و فضّلنا بسبع اعطينا العلم و الحلم و السّماحة و الفصاحة و الشّجاعة و المحبّة في قلوب المؤمنين و فضّلنا بانّ منّا النّبىّ المختار محمّد و منّا الصّدّيق و منّا الطّيار و منّا\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nاسد اللّه و اسد رسوله و منّا سبطا هذه الامّة من عرفنى فقد عرفنى و من لم يعرفنى انبأته بحسبى و نسبى ايّها النّاس انا ابن مكّة و منى الخطبة » ( 1 ) يعنى : « اى مردم به ما شش چيز داده شد ( كه به مردم ديگر هم كم و بيش دادند ) و هفت چيز دادند بدانها بر ديگران برترى يافتيم ( و غير ما را ندادند ) اما آن شش چيز دانش است و بردبارى و بخشش و فصاحت و دلاورى و دوستى در دل مؤمنان . اما آن هفت چيز كه بدانها برترى داريم بر ديگران پيغمبر مختار محمّد صلّى اللّه عليه و آله و سلّم از ما است و صدّيق ( كه به او اول ايمان آورد يعنى على عليه السّلام ) از ماست و جعفر طيّار از ماست و حمزه شير خدا و رسول او عليه السّلام از ماست و دو سبط اين امّت از مايند هر كس مرا شناسد ، شناسد و هر كس نشناسد گوهر و نژاد خويش را بگويم اى مردم منم پسر مكه و منا ، الى آخر الخطبة .\r\n( 2 ) در كامل بهايى است كه : حضرت امام زين العابدين عليه السّلام روز جمعه از يزيد دستورى خواست كه خطبه بخواند يزيد رخصت داد و چون روز جمعه شد ملعونى را گفت بر فراز منبر رود و هر چه بر زبانش آيد ناسزا به على و حسين عليهما السّلام بگويد و شيخين را ستايش كند . به منبر رفت و هر چه خواست گفت . امام عليه السّلام فرمود : مرا اذن ده كه من هم خطبه بخوانم . يزيد از آن وعده كه داده بود پشيمان شد و اذن نداد پسرش معاويه خرد بود گفت : اى پدر از خطبه خواندن او چه خيزد اذن ده تا خطبه بخواند . يزيد گفت : شما از امر اين خانواده در چه گمانيد آنها علم و فصاحت را به ارث دارند از آن ترسم كه خطبه او فتنه انگيزد و و بال آن به ما رسد . و مردم پاى مردى كردند تا اجازت داد پس زين العابدين عليه السّلام به منبر تشريف ارزانى داشت و گفت : « الحمد للّه الّذى لا بداية له و الدّائم الّذى لا نفاد له و الاوّل الّذى لا اوّل لأوّلّيّته و الآخر الّذى لا آخر لآخريته و الباقى بعد فناء الخلق قدّر اللّيالى و الايّام و قسّم فيما بينهم الاقسام فتبارك اللّه الملك العلّام » .\r\n( 3 ) يعنى : « سپاس خداوندى را كه وجودش را آغاز نيست و هميشه هست و نابود نگردد نخستين موجودى است كه اول بودن او را ابتدا نيست و آخرى است كه آخريت او را انتها نه ؛ پس از نابود شدن آفريدگان باقى ماند شبها و روزها را اندازه معيّن كرده است و نصيب هر يك از مردم را عطا فرموده است بزرگ است خداوند پادشاه دانا » .\r\nو سخن را بدانجا كشيد كه « انّ اللّه اعطانا العلم و الحلم و الشّجاعة و السّخاوة و المحبّة في قلوب المؤمنين و منّا رسول اللّه و وصيّه و سيّد الشّهداء و جعفر الطيّار في الجنّة و سبطا هذه الامّة و المهدىّ الّذى يقتل الدّجال ايّها النّاس من عرفنى فقد عرفنى و من لم يعرفنى فقد اعرفه بحسبى و\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nنسبى انا ابن مكّة و منى انا ابن زمزم و الصّفا انا ابن من حمل الرّكن [ 1 
  ] به اطراف الرّدى انا ابن خير من اعتذر و ارتدى انا ابن خير من طاف و سعى انا ابن خير من حجّ و اتى ( لبى ظ ) انا ابن من اسرى به الى مسجد الاقصى انا ابن من بلغ به الى سدرة المنتهى انا ابن من دنى فتدلّى فكان قاب قوسين او ادنى انا ابن من اوحى اليه الجليل ما اوحى انا ابن الحسين القتيل بكربلاء انا ابن علىّ المرتضى انا ابن محمّد المصطفى و انا ابن فاطمة الزّهراء انا ابن خديجة الكبرى انا ابن سدرة المنتهى انا ابن شجر طوبى انا ابن المرمّل بالدّماء انا ابن من بكى عليه الجنّ في الظّلماء انا ابن من ناح عليه الطّيور في الهواء » .\r\n( 1 ) چون سخنش بدينجا رسيد مردم آواز به گريه و ناله بلند كردند و يزيد ترسيد فتنه برخيزد مؤذّن را گفت اذان نماز گويد ( روز جمعه خطبه پيش از نماز است بر خلاف عيد ) و چون خطبه به انجام رسد اذان نماز گويند پس مؤذّن برخاست و گفت : اللّه اكبر اللّه اكبر امام عليه السّلام فرمود : آرى « اللّه اكبر و اعلى و اجلّ و اكرم ممّا اخاف و احذر » يعنى : خداوند بزرگتر و برتر و بزرگوارتر و گرامىتر از هر چيز است كه از آن بيم و هراس دارم ( و او مرا از شرّ همه نگاه مىدارد ) .\r\nچون مؤذّن گفت : « اشهد ان لا إله الّا اللّه » امام گفت : آرى هر كس شهادت دهد من هم با او شهادت دهم و با منكر آن همداستان نباشم كه معبودى جز او نيست و پروردگارى غير او نه .\r\n( 2 ) و چون گفت : « اشهد انّ محمّدا رسول اللّه صلّى اللّه عليه و آله و سلّم عمامه از سر بر گرفت و مؤذّن را گفت به حق اين محمّد ساعتى خاموش باش و روى به يزيد كرد و گفت : اى يزيد اين پيغمبر عزيز و بزرگوار جدّ من است يا جدّ تو اگر گويى جدّ تو است مردم همهء جهان دانند دروغ گويى\r\n\r\n\r\n","description":"","footnote":"\r\n[ 1 
  ] در كتاب جلاء العيون چنين ترجمه كرده است : منم فرزند آنكه مقام ابراهيم را به رداى خود برداشت و من نديدم ركن را به معنى مقام ابراهيم عليه السّلام .\r\nو در تواريخ ذكر يا اشارتى به برداشتن آن مقام مبارك با رداء نيافتم بلكه ركن گوشه‌هاى كعبه است كه ركن عراقى و شامى و يمانى و مغربى گويند : و گاهى بر حجر الاسود اطلاق كنند كه در ركن عراقى است ؛ چون آن را حجر الركن مىگفتند و به كثرت استعمال حجر حذف شده و براى تسهيل به ركن تنها اكتفا مىكردند و كعبه را در زمانى كه پيغمبر صلّى اللّه عليه و آله و سلّم به رسالت مبعوث نشده بود تجديد عمارت كردند .\r\nطبرى گويد : چون بنا به آن حد رسيد كه بايد حجر الاسود را نصب كنند قبائل در آن خلاف كردند و نزاع برخاست و مصمّم به جنگ شدند بنى عبد الدار كاسهء بزرگ پرخون آوردند و دست در آن نهادند و پيمان بستند به جنگ و قريش چهار پنج روز درنگ نمودند و با هم مشورت مىكردند كه جلوگيرى آن فتنه را چگونه كنند تا ابو اميّة بن مغيرة سالخورده‌تر از ديگر قرشيان گفت : هر كس نخست از در مسجد الحرام در آيد هر چه فرمان دهد او را گردن نهيد و فتنه نيانگيزيد . پس اول كس كه در آمد پيغمبر صلّى اللّه عليه و آله و سلّم بود گفتند : اين امين است حكم او را بپسنديم اين محمد است ؛ چون نزديك رسيد و خبر بگفتند فرمود : جامه آوريد آوردند و ركن را برگرفت يعنى حجر الاسود را و به دست خود در آن جامه نهاد و فرمود : هر قبيله جانبى از اين جامه را به دست گيرد و بردارد برداشتند تا محاذى محل آن رسيد خود آن را به دست خود در جاى نهاد و بر آن بنا فرمود و قريش آن حضرت را پيش از نزول وحى امين مىگفتند انتهى .\r\nو اين كار در نظر قريش و ديگر قبايل بزرگ آمد و آن را نعمتى دانستند بر عرب كه اگر نبود بناى كعبه ناتمام مانده و جنگ عرب را تمام مىكرد و ظاهرا آن عبارت جلاء سهو است در ترجمه و اللّه العالم .\r\n","page_name":" 419 ","page_number":419},
  {"content":"\r\n\r\nو اگر جدّ من است پس چرا پدر مرا به ستم كشتى و مال او را تاراج كردى و زنان او را به اسارت آوردى ؟ ! اين سخن را بگفت و دست به گريبان برد و جامهء خويش چاك زد و بگريست و گفت : به خدا قسم اگر در جهان كسى باشد جدّش پيغمبر صلّى اللّه عليه و آله و سلّم آن كس منم پس چرا اين مرد پدر مرا به ستم كشت و ما را مانند روميان اسير كرد ؟\r\nآنگاه گفت : اى يزيد اين كار كردى بازگويى محمّد رسول اللّه و روى به قبله ايستى ؟ واى بر تو از روز قيامت كه جدّ و پدر من در آن روز خصم تواند .\r\nپس يزيد بانگ زد مؤذّن را كه اقامه گويد ميان مردم غريو و هياهو برخاست بعضى نماز گزاشتند و بعضى نماز نخوانده پراكنده شدند .\r\n( 1 ) و هم در كامل بهايى گويد : زينب عليهما السّلام نزد يزيد فرستاد و رخصت خواست براى برادرش حسين عليه السّلام مجلس عزا بر پاى دارد يزيد - لعنه اللّه - رخصت داد و آنان را در دار الحجاره فرود آورد هفت روز بدانجا ماتم داشتند و هر روز زنان بسيار نزد ايشان مىآمدند و نزديك بود مردم در سراى يزيد ريزند و او را بكشند مروان آگاه گرديد و گفت : مصلحت نيست اهل بيت حسين عليه السّلام را در اين شهر نگاهدارى برگ سفر بساز و ايشان را سوى حجاز فرست و يزيد برگ سفر ايشان بساخت و به مدينه روانه كرد . بنابراين روايت مروان بدان وقت در شام بود .\r\n( 2 ) صاحب مناقب از مدائنى نقل كرده است كه : چون سيّد سجّاد نژاد و تبار خويش بيان كرد يزيد يكى از عوّانان خود را گفت : او را در آن بوستان ببر و خونش را بريز و همانجا به خاك سپار . پس او را در بوستان برد او به كندن قبر پرداخت و سيّد سجّاد عليه السّلام به نماز ايستاد چون خواست آن حضرت را به قتل رساند دستى از هوا پديدار شد و بر رخسار او زد كه به روى در افتاد و نعره كشيد و بيهوش شد .\r\nخالد فرزند يزيد اين بديد ( ليس لوجهه بقيّة ) رنگ از رخسارش بپريد و سوى پدر رفت و ماجرا بگفت يزيد به دفن آن عوّان در همان گودال فرمود و سيّد سجّاد را رها كرد و جاى حبس زين العابدين عليه السّلام امروز مسجد است .\r\n( 3 ) صاحب بصائر الدّرجات از حضرت امام جعفر صادق عليه السّلام روايت كرد كه : على بن الحسين عليهما السّلام را با همراهان نزد يزيد بن معاويه بردند آنها را در خانهء ويران مسكن دادند يكى از ايشان گفت : ما را در اين خانه منزل دادند كه سقف فرو افتد و ما را بكشد . پاسبانان به زبان رومى گفتند : اينها را بنگريد از خراب شدن خانه مىترسند با آنكه فردا آنها را بيرون مىبرند و مىكشند . على بن الحسين عليهما السّلام فرمود : هيچ‌يك از ما زبان رومى را نيكو نمىدانست جز من .\r\nو هم در كامل بهايى از كتاب مذكور كه : يزيد امر كرد سرها را از دروازه‌هاى شهر\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبياويختند .\r\nو هم در آن كتاب است كه : سر آن حضرت عليه السّلام را چهل روز بر منارهء مسجد جامع آويختند و ساير سرها را بر در مساجد و دروازه‌هاى شهر و يك روز هم بر در سراى يزيد بياويختند .\r\n( 1 ) شيخ راوندى از منهال بن عمرو روايت كرده است كه : من در دمشق بودم و سر حسين عليه السّلام را بدانجا آوردند مردى پيشاپيش آن سر سورهء كهف مىخواند تا به اين آيت رسيد قوله تعالى :\r\n أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً  [ 1 
  ] .\r\nخداوند سر را گويا گردانيد و به زبان فصيح گفت : عجيبتر از قصّهء اصحاب كهف كشتن و به تحفه فرستادن من است .\r\n( 2 ) مجلسى ( ره ) پس از نقل خطبهء على بن الحسين عليهما السّلام گويد : در روايتى آمده است كه يكى از دانشمندان يهود در مجلس يزيد بود پرسيد : اين جوان كيست ؟ گفت : على بن الحسين عليهما السّلام گفت : حسين پسر كه بود ؟ گفت : على بن ابى طالب . گفت : مادرش ؟ گفت : فاطمهء بنت محمد صلّى اللّه عليه و آله و سلّم . عالم يهودى گفت : سبحان اللّه پسر دختر پيغمبر خود را به اين زودى كشتيد پاس حرمت خاندان او را پس از وى نداشتيد به خدا قسم كه اگر موسى بن عمران نبيره‌اى از خود گذاشته بود معتقدم كه او را مىپرستيديم شما ديروز پيغمبرتان از جهان رفت بر سر فرزند او ريختيد و او را كشتيد چه بد امّتى هستيد .\r\nيزيد بفرمود تا سه بار مشت بر گلوى او زدند دانشمند برخاست و مىگفت : خواه مرا بزنيد و خواه بكشيد يا رها كنيد من در تورات خوانده‌ام كه هر كس فرزند پيغمبرى را بكشد پيوسته ملعون باشد و اگر مرد در آتش دوزخ بسوزد .\r\n( 3 ) سيد ( ره ) گفت : ابن لهيعه ( بر وزن سفينه نامش عبد اللّه قاضى مصر بود و از معتبرين اهل سنت است ) از ابى الاسود محمد بن عبد الرحمن روايت كرده است كه گفت : رأس الجالوت مرا ديد و گفت : ميان من و داوود هفتاد پشت فاصله است و هرگاه يهود مرا ببينند تعظيم مىكنند اما شما ميان فرزند پيغمبرتان و خود آن بزرگوار يك پدر فاصله است او را كشتيد ؟\r\n( 4 ) و از زين العابدين عليه السّلام روايت است كه : چون سر مبارك حسين عليه السّلام را نزد يزيد بردند مجلس شرب آماده مىساخت و آن سر را پيش روى خود مىگذاشت و در حضور او شراب مىخورد روزى سفير پادشاه روم در مجلس آمد و او از اشراف و بزرگان روم بود گفت : اى پادشاه عرب اين سر كيست ؟ يزيد گفت : تو را با اين سر چه‌كار ؟ گفت : چون به كشور خود بازگردم شاه مرا از هر چيز كه ديده باشم بپرسد خواستم خبر اين سر را نيز بدانم و بگويم تا در\r\n\r\n\r\n","description":"","footnote":"\r\n[ 1 
  ] سوره كهف ، آيهء 9 .\r\n","page_name":" 421 ","page_number":421},
  {"content":"\r\n\r\nشادى و سرور با تو شريك شود .\r\n( 1 ) يزيد گفت : اين سر حسين بن على بن ابى طالب است . رومى گفت : مادرش كيست ؟ گفت :\r\nفاطمه دختر رسول خدا صلّى اللّه عليه و آله و سلّم . ترسا گفت : بيزارم از تو و دين تو ، دين من بهتر از دين شماست پدرم از نبيرگان داوود است و ميان من و او پدران بسيار است ترسايان مرا بزرگ دارند و خاك پاى مرا به تبرّك برند و شما فرزند دختر پيغمبرتان را مىكشيد با اينكه يك مادر در ميان است پس اين چه دين است كه شما داريد ! ( 2 ) آنگاه گفت : آيا داستان كليساى حافر را شنيدى ؟ يزيد گفت : بگوى تا بشنوم . گفت : ميان عمّان و چين دريايى است پهن يك سال راه است و در آن دريا زمين معمور نيست مگر جزيره‌اى آباد در ميان آب است هشتاد فرسنگ در هشتاد فرسنگ كه شهرى در زمين بدان بزرگى نيست و از آنجا ياقوت و كافور آرند و درختان آن عود و عنبر است و ساكنان آن دين عيسى عليه السّلام دارند و جز پادشاه نصارى را در آنجا تصرّف نيست و كليسا بسيار بدان جاست ، بزرگتر از همه كليساى حافر است [ 1 
  ] و در محراب آن حقّه‌اى آويخته است زرّين و سمّى در آن است گويند اين سمّ آن خر است كه عيسى عليه السّلام وقتى بر آن سوار شد ، و گرد آن حقّه را به ديبا آراسته‌اند و هر سال گروهى ترسا به زيارت آن روند و بر گرد آن طواف مىكنند و مىبوسند و در آنجا حاجت‌ها از خداى خواهند .\r\nبا سمّ خرى كه آن را سمّ خر عيسى عليه السّلام پندارند چنين كنند شما دخترزادهء پيغمبرتان را مىكشيد چه شوم مردميد شما و چه نامبارك دينى است دين شما .\r\n( 3 ) يزيد گفت : اين نصرانى را بكشيد كه مرا در كشور خود رسوا نكند ؛ چون ترسا دريافت گفت : كشتن من مىخواهى ؟ يزيد گفت : آرى . گفت : بدان كه دوش پيغمبر شما را در خواب ديدم مىگفت : اى نصرانى تو اهل بهشتى و از سخن او مرا شگفت آمد ، « اشهد ان لا إله الّا اللّه و اشهد انّ محمّدا رسول اللّه صلّى اللّه عليه و آله و سلّم و بر جست آن سر مطهر را به سينه چسبانيد و مىبوسيد\r\n\r\n\r\n","description":"","footnote":"\r\n[ 1 
  ] مترجم گويد : حديثى كه يقينا يا به ظن قوى بر خلاف واقع باشد نقل كردن آن جايز نيست مگر به ضعف يا كذب آن اشاره شود و اين حديث را مرسلا روايت كرده‌اند و سندى بر آن نياورده‌اند و به نظر مجعول مىآيد يا تغيير و تصرفى در آن شده است ، چون به تواتر معلوم است كه ميان درياى عمّان و چين يعنى در اقيانوس هند جزائر بسيار است و اكثر مردم آنجا نه قديم نصرانى بوده‌اند و نه امروز در زمان يزيد نصارى به اين نواحى راه نيافته بودند ، اكثر در بحر الرّوم بودند و جزائر آنجا را در تصرف داشتند اما اينكه نصارى به حضرت عيسى عليه السّلام و مادرش احترام بسيار مىكنند و به اندك مناسبتى مكانى را متبرّك مىشمرند و به زيارت آن مىروند صحيح است و شايد كليساى حافر در محل ديگرى بوده است غير اقيانوس هند و يا در آنجاست بى آن تفاصيل كه در اين روايت آمده است و نقل اين گونه احاديث بدون تنبيه بر ضعف آن موجب تزلزل مردم مىشود مخصوصا ملاحده آن را دستاويز مقاصد خويش و تمسخر مؤمنين مىكنند .\r\nو علّامه حلّى ( ره ) در نهاية الاصول گويد : ملاحده عمدا حديث بر خلاف عقل جعل كردند و در احاديث داخل كردند تا مردم را از دين نفور كنند .\r\n","page_name":" 422 ","page_number":422},
  {"content":"\r\n\r\nو مىگريست تا كشته شد رضوان اللّه عليه .\r\nدر تذكرهء سبط است كه زهرى گفت : چون زنان و دختران حسين عليه السّلام بر زنان يزيد در آمدند زنان يزيد برخاستند و شيون نمودند و ماتم بپاكردند آنگاه يزيد با على اصغر گفت :\r\nاگر خواهى نزد ما باش و با تو نيكى نماييم و اگر خواهى تو را به مدينه بازگردانيم ؟ فرمود :\r\nمىخواهم به مدينه روم او را با خاندانش به مدينه بازگردانيد .\r\nو شعبى گفت : چون زنان حسين بر زنان يزيد در آمدند بانگ و وا حسيناه بر آوردند يزيد بشنيد و گفت :\r\n يا صيحة تحمد من صوائح * ما اهون الموت على النّوائح \r\nرباب دختر امرؤ القيس زوجهء آن حضرت در ميان اسيران بود و او مادر سكينه است و حسين عليه السّلام او را دوست داشت اشعارى دربارهء او گفت از جملهء آنها اين ابيات است :\r\n لعمرك انّنى لاحبّ دارا * تحلّ بها سكينة و الرّباب\r\nاحبّهما و ابذل فوق جهدى * و ليس لعادل عندي عتاب\r\nو ليس ( و لست ط ) لهم و ان عتبوا مطيعا * حياتى او يغيّبنى التّراب \r\nو رباب را يزيد و مهتران قريش خواستگارى كردند نپذيرفت و گفت : پدر شوهرى پس از رسول خدا صلّى اللّه عليه و آله و سلّم زيبنده نيست و يك سال پس از حسين عليه السّلام بزيست و از اندوه در گذشت و پس از آن حضرت زير سايه نرفت .\r\n( 1 ) سيد ( ره ) گفت : روزى زين العابدين عليه السّلام بيرون آمد و در بازار مىگشت منهال بن عمرو كوفى با او بازخورد و گفت : شب بر تو چون گذشت يا ابن رسول اللّه ؟ فرمود : مانند بنى اسرائيل در آل فرعون يذبّحون ابنائهم و يستحيون نساءهم [ 1 
  ] اى منهال ، عرب مىبالد بر قبائل ديگر كه محمد صلّى اللّه عليه و آله و سلّم عربى بود و قريش بر عرب فخر مىكند كه پيغمبر از ايشان است و ما كه خاندان اوييم گرفتار و كشته و آواره‌ايم ف  إِنَّا لِلَّهِ وَ إِنَّا إِلَيْهِ راجِعُونَ  از اين مصيبت كه بر ما گذشت ! مهيار چه نيكو گفت :\r\n يعظّمون له اعواد منبره * و تحت ارجلهم اولاده وضعوا\r\nباىّ حكم بنوه يتّبعونكم * و فخركم انّكم صحب له تبع \r\nيعنى : چوب منبر او را به خاطر او احترام مىكنند و فرزندان او را زير پاى نهادند .\r\n\r\n\r\n","description":"","footnote":"\r\n[ 1 
  ] سوره بقره ، آيه 49 .\r\n","page_name":" 423 ","page_number":423},
  {"content":"\r\n\r\nبه چه موجب فرزندان او پيرو شما شوند با اينكه ناز شما به اين است كه يار او و پيرو اوييد .\r\n( 1 ) و حكايت شده است كه : يزيد لعنه اللّه گفت : سر حسين عليه السّلام را بر در سرايش بياويختند و اهل بيت را به درون سراى در آوردند چون زنان در آن سراى رفتند همهء آل معاويه و آل سفيان به گريه و فرياد و شيون افتادند و جامه و زيور از تن بركندند و ماتم گرفتند سه روز و گويند : حجره‌ها و خانه‌ها در دمشق خالى كرد و هيچ زن هاشميه و قرشيه در دمشق نماند مگر سياه پوشيد و هفت روز ماتم گرفتند على ما نقل .\r\n( ارشاد ) آنگاه امر كرد زنان را با على بن الحسين عليهما السّلام در سرايى جداگانه فرود آوردند و آن سرا پيوسته به سراى يزيد بود چند روز در آنجا بماندند .\r\n( 2 ) ( كامل - بهايى ) چون زنان درآمدند زنان آل ابى سفيان پيش بازرفتند و دست و پاى دختران رسول صلّى اللّه عليه و آله و سلّم را ببوسيدند و زارى كردند و بگريستند و سه روز ماتم گرفتند هند شيون و زارى كرد و جامه چاك زد و از پرده بدر آمد پاى برهنه و سوى يزيد شد و يزيد در مجلس خاص بود و گفت : اى يزيد تو فرمودى سر حسين عليه السّلام را بر در سراى من بالاى نيزه كنند و يزيد بدان وقت نشسته بود تاجى بر سر داشت گوهرآگين از درّ و ياقوت و جواهر گرانبها چون جفت خود را بر آن حال ديد برجست و او را بپوشيد و گفت : اى هند بر دخترزادهء رسول خدا بگرى و زارى كن .\r\n( 3 ) و در روايت ديگر آمده است كه : هند زوجهء يزيد دختر عبد اللّه بن عامر بن گريز ( بر وزن زبير ) زوجهء حسين عليه السّلام بود چون هند در آن مجلس عام نزد يزيد آمد گفت : آيا اين سر پسر فاطمه عليه السّلام بنت رسول اللّه است كه در سراى من آويخته‌اى ؟ يزيد برجست و او را بپوشانيد و گفت : آرى اى هند زارى كن و شيون نما بر دخترزادهء پيغمبر صلّى اللّه عليه و آله و سلّم و گريه كن چون كه همهء قبيلهء قريش بر او گريه مىكنند خدا ابن زياد را بكشد كه عجله كرد و پس از آن اهل بيت را در سراى خاص خويش منزل داد و هر صبح و شام كه طعام مىخورد على بن الحسين عليهما السّلام را نزد خود به طعام مىنشانيد .\r\n( 4 ) در كامل ابن اثير و ملهوف است كه : هرگاه يزيد صبح يا شام طعام مىخورد زين العابدين عليه السّلام را مىخواند نزديك خود روزى او را با عمرو بن حسن عليه السّلام بخواند عمرو پسرى خردسال بود گويند يازده‌ساله با زين العابدين عليه السّلام بيامد يزيد با او گفت : با اين يعنى پسرش خالد جنگ مىكنى عمرو گفت : مرا كاردى ده و او را هم بده تا جنگ كنيم . يزيد او را به خويشتن چسبانيد و گفت : « شنشنة اعرفها من اخزم هل تلد الحيّة الّا الحيّة » و اين دو مثل در عربى\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nدر مقام تحسين گفته شود ما به جاى آن در مقام تحسين گوييم شير را بچه همىماند به دو .\r\n( 1 ) و در كامل گويد : به قولى چون سر ابى عبد اللّه عليه السّلام به يزيد رسيد از ابن زياد خرسند شد و كار او را بپسنديد وصلت داد و بر رتبتش بيفزود اما اندكى بگذشت كه دشمنى مردم و لعن و نفرين و دشنام آنها را نسبت به خود بشنيد پشيمان شد و مىگفت : چه زيان داشت اگر رنج و آزار او را تحمّل مىكردم و او را در سراى خويش مىآوردم و هر چه مىخواست در فرمان او مىگذاشتم هر چند پادشاهى مرا وهن بود اما قرابت رسول خدا صلّى اللّه عليه و آله و سلّم را مراعات كرده بودم ، خدا لعنت كند ابن مرجانه را كه راه چاره بر وى مسدود كرد و حسين عليه السّلام از او در خواست دست در دست من نهد و يا به يكى از مرزهاى كشور رود و تا آخر عمر بدانجا باشد ابن زياد نپذيرفت و او را بكشت و به كشتن او مرا مبغوض مسلمانان كرد و تخم دشمنى من در دلهاى آنها كاشت و برّ و فاجر را دشمن من كرد كشتن حسين عليه السّلام را بزرگ شمردند چه بد كرد با من ابن مرجانه خداى او را لعنت كند و بر وى خشم گيرد .\r\n( 2 ) مؤلف گويد : كسى كه در افعال يزيد و اقوال او نيك بنگرد بر وى آشكارا گردد كه چون سر مطهّر حضرت ابى عبد اللّه عليه السّلام و اهل بيت او را آوردند سخت شادمان گشت و آن جسارتها با سر مطهّر كرد و آن سخنان گفت و على بن الحسين عليهما السّلام را با ساير خاندان در زندانى كرد كه از گرما و سرما محفوظ نبودند تا چهرهء ايشان پوست انداخت اما چون مردم آنها را شناختند و بزرگوارى ايشان بدانستند و مظلومى آنها بديدند و معلوم گرديد كه از خاندان رسولند صلّى اللّه عليه و آله و سلّم از كار يزيد كراهت نمودند و او را دشنام دادند و لعن كردند و به اهل بيت - عليهم السلام - روى نمودند و يزيد بر آن آگاه شد خواست خويش را از خون آن حضرت برئ نمايد نسبت قتل به ابن زياد داد و او را نفرين كرد و پشيمانى نمود بر كشتن آن حضرت و رفتار خويش را با على بن الحسين عليهما السّلام نيكو كرد و آنها را در سراى خاص خويش فرود آورد براى حفظ ملك و پادشاهى تا دل مردم را به خويش جلب كند نه آنكه راستى كار ابن زياد را نپسنديده باشد و از كشتن آن حضرت پشيمان شده باشد .\r\n( 3 ) و دليل بر اين ، داستانى است كه سبط ابن جوزى در تذكره روايت كرده است كه : ابن زياد را نزديك خود بخواند و مال فراوان او را بخشيد و تحفه‌هاى بزرگ داد و نزديك خود نشانيد و منزلت او را بلند گردانيد و او را به اندرون خود برد نزد زنان خود و نديم كرد و شبى مست با مطرب گفت : بخوان و خود اين ابيات بديهه انشاء كرد :\r\n اسقنى شربة تردّى مشاشى [ 1 
  ] * ثمّ مل فاسق مثلها ابن زياد \r\n\r\n\r\n","description":"","footnote":"\r\n[ 1 
  ] مشاش سر استخوان است .\r\n","page_name":" 425 ","page_number":425},
  {"content":"\r\n\r\n صاحب السّرّ و الامانة عندي * و لتسديد مغنمى و جهادى\r\nقاتل الخارجىّ اعنى حسينا * و مبيد الاعداء و الحسّاد \r\nابن اثير در كامل از ابن زياد نقل كرده است كه : ابن زياد با مسافرين شريح يشكرى در راه شام گفت : من حسين عليه السّلام را به امر يزيد كشتم و گفته بود يا او كشته شود يا تو كشته شوى من قتل او را اختيار كردم .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n( 1 )\r\n\r\nفصل چهاردهم / فرستادن يزيد حرم محترم حضرت سيد الشهداء عليه السّلام را به مدينهء رسول صلّى اللّه عليه و آله و سلّم و وارد شدن ايشان به آن شهر و ماتم گرفتن ايشان\r\nبدان كه چون يزيد بن معاويه دختران رسول خدا و آن ذرّيت پاك را رخصت داد بر حسين عليه السّلام عزادارى كنند و ماتم گيرند و على بن الحسين عليهما السّلام را وعده داد سه حاجت بر آورد و سه روز يا هفت روز ماتم گرفتند چون روز هشتم شد ايشان را بخواند و ماندن در دمشق را پيشنهاد ايشان كرد نپذيرفتند و گفتند : ما را به مدينه بازگردان كه جدّ ما بدان شهر هجرت فرمود .\r\nپس با نعمان بن بشير كه از صحابهء رسول خدا صلّى اللّه عليه و آله و سلّم بود ( در قصّهء مسلم ذكر او بگذشت و او امير كوفه بود بدان وقت ) گفت : برگ سفر اين زنان را بساز هر چه شايسته‌تر و مردى از شاميان امين و پارسا برگزين و با ايشان بفرست و سواران و اعوان همراه ايشان كن آنگاه كسوت و عطاها داد و مشاهره و انعام مقرّر كرد .\r\n( 2 ) شيخ مفيد گفت : چون خواست برگ سفر ايشان بسازد على بن الحسين عليهما السّلام را بخواند و خالى كرد و گفت : خدا پسر مرجانه را لعنت كند به خدا سوگند اگر من بودم و پدرت هر چه مىخواست مىپذيرفتم و تا مىتوانستم مرگ را از او دور مىكردم اما خدا چنين فرمان كرده بود و چون به مدينه بازگشتى از آنجا سوى من به نامه نويس و هر حاجت كه دارى بخواه ، و خلعت براى او و خاندان رسالت مقرّر كرد و از جمله نعمان بشير را همراه ايشان كرد و گفت : شبانه آنها را ببريد و تو خود اندكى دور از ايشان و در پى ايشان باش چنان كه چشم تو آنها را بيند و اگر در منزلى فرود آيند دور تر فرود آى و خود با همراهان بر گرد ايشان پاسبان باشيد و در جايى دور تر فرود آييد كه اگر يكى از ايشان حاجتى خواهد شرم ندارد .\r\nپس نعمان با ايشان روانه شد و با ايشان در منازل فرود مىآمد و مهربانى مىكرد و پاس\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nايشان مىداشت تا به مدينه رسيدند . انتهى .\r\n( 1 ) از يافعى نقل است كه : حافظ ابو العلا همدانى [ 1 
  ] گفته است كه : چون سر حسين عليه السّلام به يزيد رسيد به مدينه فرستاد و چند تن از بستگان بنى هاشم را بخواست و با گروهى از بستگان ابى سفيان و حرم محترم حسين عليه السّلام هم به مدينه گسيل داشت و برگ سفر ايشان بساخت و هر حاجت كه داشتند بر آورد .\r\nو در ملهوف گويد كه : يزيد با على بن الحسين عليهما السّلام گفت : آن سه حاجت كه تو را وعده دادم بگوى تا انجام دهم .\r\nآن حضرت فرمود : اول آنكه : سر پدرم حسين عليه السّلام را به من نمايى كه از آن توشه برگيرم .\r\nدوم آنكه : هر چه از ما گرفتند بازگردانى .\r\nسوم آنكه : اگر مرا خواهى كشت كسى را با اين زنان به حرم جدّشان فرستى .\r\nيزيد گفت : اما روى پدرت هرگز نخواهى ديد و اما كشتن تو از آن در گذشتم . اما زنان را ديگرى به مدينه بازنگرداند مگر تو و اما آنچه از شما بردند من چند برابر در عوض آن بدهم .\r\nامام عليه السّلام فرمود : مال تو را نخواهيم و آن ارزانى تو باد آنچه را از ما گرفتند خواستم براى آنكه چرخ نخ‌ريسى فاطمه دختر محمد صلّى اللّه عليه و آله و سلّم و مقنعه و قلاده و پيراهن او در آنها بود پس يزيد فرمان داد آنها را بازگردانيدند و خود دويست دينار بيفزود و امام آن را بر فقرا انفاق كرد و يزيد امر كرد اسراء را به وطن خود به مدينه بازگردانيدند .\r\n( 2 ) در بعض مقاتل است كه : چون خواستند به مدينه بازگردند كجاوه‌ها آوردند و آراستند و سفره‌هاى ابريشمين گستردند و مال بسيار بر آنها ريختند و گفت : يا امّ كلثوم اين اموال عوض آن مصيبتها كه به شما رسيد . ام كلثوم فرمود : اى يزيد چه بىشرم و سخت روى مردى تو برادر و مردان خاندان مرا مىكشى و به جاى آن خواهى ما را به مال دنيا دلخوش كنى به خدا قسم كه چنين امرى نخواهد شد :\r\n من اين تخجل اوجه امويّة * سكبت بلذّات الفجور حياتها \r\n( كامل . بهائى ) روايت است كه : امّ كلثوم خواهر حسين عليه السّلام در دمشق درگذشت .\r\nابو عبد اللّه محمد بن عبد اللّه معروف به ابن بطوطه در رحلهء معروف خود گويد : در دهى در جنوب شهر دمشق به يك فرسخ ، مشهد امّ كلثوم دختر على بن ابى طالب و فاطمه - سلام اللّه عليهما - است و گويند : نام او زينب بود و پيغمبر صلّى اللّه عليه و آله و سلّم او را ( كنيت ) امّ كلثوم داد براى شباهت به خاله‌اش امّ كلثوم دختر پيغمبر صلّى اللّه عليه و آله و سلّم و مسجد بزرگى بر آن ساخته‌اند و برگرد آن مساكنى\r\n\r\n\r\n","description":"","footnote":"\r\n[ 1 
  ] حافظ ابو العلاء همدانى نامش حسن است و ياقوت در معجم الادباء ترجمهء او را به تفصيل آورده است .\r\n","page_name":" 428 ","page_number":428},
  {"content":"\r\n\r\nاست و اوقافى دارد مردم دمشق گويند قبر ستّ [ 1 
  ] امّ كلثوم است .\r\nسيد ( ره ) گفت روايت شده است كه : سر حسين عليه السّلام را به كربلا بازگردانيدند و با جسد شريف دفن كردند . و عمل طايفه بر اين است و غير اين هم روايت شده است و ما نقل نكرديم چون بناى ما بر اختصار است .\r\n( 1 ) مؤلف گويد : كلام اهل اثر در مدفن رأس شريف مختلف است گروهى گفتند : يزيد آن را نزد عمرو بن سعيد بن عاص عامل مدينه فرستاد عمرو گفت : هرگز نمىخواستم آن را براى من فرستد فرمان داد در بقيع نزد قبر مادرش فاطمه دفن كردند [ 2 
  ] .\r\nو بعضى گويند : آن سر در خزانهء يزيد بود تا منصور بن جمهور به خزانهء او در آمد آن را در سبدى سرخ رنگ يافت و به سياهى خضاب شده بود آن را نزديك باب الفراديس دفن كرد .\r\nو بعضى گويند : سليمان بن عبد الملك مروان آن را در خزانهء يزيد يافت و در پنج جامهء ديبا\r\n\r\n\r\n","description":"","footnote":"\r\n[ 1 
  ] مترجم گويد : اين مشهد كه ابن بطوطه ذكر كرده است امروز نسبت به زينب كبرى مىدهند . مشهد ديگر در تربت باب الصغير در خود دمشق است منسوب به ام كلثوم و مشاهدى چند امروز در آن تربت است منسوب به اهل بيت از جمله مشهد سكينه بنت الحسين ، مشهد سيده زينب صغرى مكنّاه به امّ كلثوم ، فاطمهء صغرى بنت الحسين ، عبد اللّه بن امام زين العابدين عليه السّلام عبد اللّه بن امام جعفر صادق عليه السّلام رءوس شهدا . ياقوت در معجم البلدان در ضمن وصف دمشق قبورى از صحابه و تابعين و اهل بيت كه بدانجا مدفونند ذكر كرده است و از اهل بيت امّ الحسن بنت امام جعفر صادق عليه السّلام و على بن عبد اللّه بن عباس و پسرش سلمان و زوجه‌اش امّ الحسن بنت على بن ابى طالب عليه السّلام و خديجه دختر امام زين العابدين عليه السّلام و سكينه بنت الحسين .\r\nو خود او گويد : صحيح آن است كه سكينه در مدينه مدفون گشت و ديگر محمد بن عمر بن على بن ابى طالب عليه السّلام و فضّه كنيز فاطمهء زهرا - سلام اللّه عليها - و از صحابه بلال و ابو الدرداء را نام برده است گويد : بيرون شهر نزديك مشهد خضر قبر محمد بن عبد اللّه بن الحسين بن احمد بن اسماعيل بن جعفر صادق عليه السّلام است و در باب الفراديس مشهد حسين بن على عليه السّلام است .\r\nو گويد : در جامع دمشق از جهت مشرق مسجد عمر بن الخطاب و مشهد على بن ابى طالب و مشهد حسين و زين العابدين عليهم السّلام و مقصود از مشهد بنايى است كه به ياد آنها بر پاى كنند براى علاقه و خصوصيتى كه آن مكان با ايشان داشت و باب الفراديس درب شمالى مسجد بزرگ دمشق گويا سر مطهر را در آنجا آويخته بودند و پس از آن كه وليد بن عبد الملك چهار در براى مسجد ساخت موسوم به باب الفراديس شد و اين جامع كه وليد ساخت پيش از وى كليساى نصارى بود به نام يحيى پيغمبر عليه السّلام .\r\n[ 2 
  ] مترجم گويد : قول صحيح در مدفن حضرت سيّدة النساء زهرا - سلام اللّه عليها - آن است كه : در خانهء خود بود . و اين قول شيخ صدوق ( ره ) است در فقيه ، و كلينى در كافى . و شيخ طوسى در تهذيب گويد : آن كس كه گفت : فاطمه - سلام اللّه عليها - در بقيع مدفون شد از صواب دور است . و قول آنكه گويد : در روضهء مطهره دفن شد و آنكه گويد : در خانه خود ، قولشان به هم نزديك است .\r\nمترجم گويد : مقصود شيخ طوسى - رحمه اللّه - اين است چون خانهء فاطمه - سلام اللّه عليها - ملاصق آن جزء مسجد است كه روضه گويند و البته در آن وقت در جاى در ، ديوار و شبّاكى فاصله نبود ممكن است اطلاق روضه بر خانهء مبارك آن حضرت به علاقهء مجاورت . و آنكه گفت : در روضه مدفون است مقصودش همان خانه است ؛ چون اگر فاطمه زهرا در روضه مدفون باشد در غير خانهء خود بايد او را در مسجد پيغمبر كه از زمان آن حضرت تاكنون پيوسته مجمع خلايق بود دفن كرده باشد و اين با تستّر قبر كه مقصود اهل بيت بود مناسب نيست و چون در آن عهد دفن كردن در خانه معهود بود هيچ علت ندارد بگوييم با آن قصد تستّر كه داشتند حضرت زهرا را از خانه بيرون برند و در مسجد يا در بقيع دفن كنند .\r\nپس در صحّت قول مشايخ ثلاثه تردّد نبايد كرد و اكنون قبر مطهر آن حضرت در ضريح پيغمبر صلّى اللّه عليه و آله و سلّم و پشت سر آن حضرت است و خانه حضرت زهرا - سلام اللّه عليها - ملاصق خانهء عايشه بود كه رسول خدا صلّى اللّه عليه و آله و سلّم در آنجا دفن شد .\r\n","page_name":" 429 ","page_number":429},
  {"content":"\r\n\r\nكفن كرد و با جماعتى از اصحاب خود بر آن نماز گزاردند و دفن كردند .\r\nو مشهور ميان علماى اماميّه آن است كه : يا با جسد شريف دفن شد و على بن الحسين عليه السّلام آن را بازگردانيد يا نزديك قبر امير المؤمنين عليه السّلام دفن شد . چنان كه در اخبار بسيار وارد است .\r\nمترجم گويد : به قول صاحب جواهر نزديك قبر امير المؤمنين عليه السّلام همان مسجد حنّانه است و مرحوم مجلسى گويد : در جلاء احاديث بسيار دلالت مىكند بر آنكه مردى از شيعيان آن سر مبارك را دزديد و آورد و در بالاى سر حضرت امير المؤمنين عليه السّلام دفن كرد و به اين سبب در آنجا زيارت آن حضرت سنّت است انتهى . . .\r\nمن بنده مترجم اين كتاب هر چند تفحّص كردم در بحار و تهذيب و كافى كه مجلسى در بحار به آنها حواله كرده است يك حديث هم نيافتم بلكه روايت تهذيب صريح است در فاصله بين مدفن رأس شريف و قبر امير المؤمنين عليه السّلام .\r\n( 1 ) ابن شهر آشوب گفت : سيد مرتضى در بعض مسائل خويش گفته است : سر مطهر حسين عليه السّلام را از شام به كربلا بازگردانيد و به بدن ملحق كردند .\r\nو شيخ طوسى فرمايد : زيارت اربعين به همين علّت بايد كرد .\r\nو در تاريخ حبيب السير گويد : يزيد بن معاويه سرهاى شهداء را به على بن الحسين عليهما السّلام تسليم كرد و آن حضرت آن سرها را روز بيستم صفر به ابدان طاهره بازگردانيد آنگاه به مدينهء طيّبه توجّه فرمود . و گويد : اصحّ روايات در مدفن سر مكرّم اين است .\r\nمترجم گويد : اختيار اين قول از خواند مير عجيب مىنمايد چون رسيدن اهل بيت - عليهم السلام - روز بيستم به كربلا عادتا محال است با مسافتى كه ميان كوفه و شام است و مدّتى كه در شام ماندند .\r\n( 2 ) و سبط در تذكره پنج قول نقل كرده است : يكى آنكه در كربلا با بدن مطهر دفن شد . دوم در مدينه نزديك قبر مادرش . سوم به دمشق . چهارم به مسجد الرّقه . پنجم در قاهره . و گفت :\r\nاشهر آن است كه با اسراء به مدينه بازگردانيدند آنگاه از آنجا به كربلا فرستادند و با بدن دفن شد . تا آنكه گويد : بالجمله سر يا بدن مطهر هر جا كه باشد او خود در دلها و ضماير جاى دارد .\r\nمترجم گويد : خلفاى فاطمى سرى از شام به قاهره بردند و آوازه در انداختند سر حسين عليه السّلام را آورديم براى سياست ملك و توجّه دادن مردم به قاهره و اعتبارى به قول پنجم نيست .\r\nسبط گويد : بعضى اساتيد ما در اين معنى شعرى خواند :\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n لا تطلبوا المولى الحسين بارض بشرق او بغرب * و دعوا الجميع و عرّجوا نحوى فمشهده بقلبى [ 1 
  ] \r\n( 1 ) ( ملهوف ) راوى گفت : چون زنان و عيال حضرت ابى عبد اللّه عليه السّلام از شام بازگشتند و به عراق رسيدند با آن دليل كه همراه بود گفتند : ما را از كربلا ببر ؛ و چون به مصرع رسيدند جابر بن عبد اللّه انصارى را يافتند با چند تن از بنى هاشم و خاندان پيغمبر صلّى اللّه عليه و آله و سلّم براى زيارت حسين عليه السّلام آمده بودند و با هم بدان مقام مبارك رسيدند بگريستند و زارى كردند سيلى بر روى زدند ناله‌هاى جانسوز سر دادند و زنان قراى مجاور به ايشان پيوستند و چندى بماندند . و در مقتل ابن نما نزديك همين آورده است .\r\nمترجم گويد : بسيارى از علما زيارت اهل بيت قبر مطهر را در روز اربعين مستبعد شمرند مخصوصا حاجى ميرزا حسين نورى - رحمه اللّه - در لؤلؤ و مرجان سخت انكار كرده است و ما پيش از اين گفتيم دليلى بر انكار اصل زيارت در روز اربعين نداريم . اما به ظنّ غالب زيارت هنگام رفتن به شام بود نه بازگشتن و اگر گوييم : بعض روات در اين خصوصيّت سهو كرد و هنگام بازگشتن گفت آسانتر مىنمايد كه گوييم : اصلا زيارت نكردند .\r\nو غالب علائم ضعف در احاديث از تصرفى است كه روات كردند در خصوصيات سهوا و اصل آن مجعول نيست با اين شهرت و به روايتى كه شيخ طوسى در تهذيب روايت كرد زيارت اربعين را مانند جهر بسم اللّه الرحمن الرحيم شعار شيعهء شمرده است و نقل شعائر در اعتبار مانند متواتر است ؛ چون نمىتوان در شعائر اهل مذاهب دروغ نقل كرد . و زيارت اربعين از قديم در زمان ائمّه عليهم السّلام شعار شيعه بود و به ظنّ غالب از زمان زيارت امام زين العابدين عليه السّلام اين شعار در ميان شيعهء عراق ماند .\r\nدر اينجا ارباب تقوى و اهل ورع از ذاكرين مىپرسند نقل وقايع مشكوكه مانند طفلان\r\n\r\n\r\n","description":"","footnote":"\r\n[ 1 
  ] يعنى : مولانا ابى عبد اللّه الحسين عليه السّلام را در زمين مشرق يا مغرب جستجو نكنيد همه را رها كنيد و سوى من آييد كه قبر او در دل من است .\r\nو سبط از اين بيت تنبيه آنان خواست كه از اختلاف اخبار وحشت كنند .\r\nو از اينجا بايد متنبّه شويم كه اگر چه در اخبار و احاديث اختلاف است دين را زيانى نباشد ؛ چون اصول دين ما به براهين عقلى كه علماى كلام در كتب خويش ذكر كرده‌اند ثابت و مبرهن است و به قدرى آسان كه همه كس مىتواند با حذف اصطلاح ، ادراك آن كند و احتياجى به اخبار آحاد نداريم و معجزات و آيات پيغمبر صلّى اللّه عليه و آله و سلّم به قرآن و نقل متواتر قطعى ثابت است . و در فروع دين فقها مىتوانند حديث قطعى و غير قطعى و صحيح و ضعيف را تشخيص دهند . و همچنان كه حديث مجعول بسيار است حديث صحيح نيز بسيار است و بر عالم تشخيص آن دشوار نيست و اينكه عوام اخباريين پندارند كه بايد همهء مردم به مضامين همهء احاديث معتقد باشند البته باطل است ؛ چون خداوند عالم به محال تكليف نمىكند و مردم را نمىتوان معتقد به صحّت همهء احاديث كرد و نه مأمور به تشخيص حديث صحيح از سقيم دانست اما ياد گرفتن اصول دين به ادلّه كلاميه سهل است .\r\n","page_name":" 431 ","page_number":431},
  {"content":"\r\n\r\nمسلم ( ره ) و عروسى حضرت قاسم ( رض ) و قضيّه فاطمهء صغرى و مرغ و امثال آن در منابر چگونه است ؟ در جواب گوييم : اگر ذاكر نسبت قضيه را به كتابى كه از آن نقل كرده است بدهد و به مستمع چنان وانمود نكند كه يقينا صحيح است ضرر ندارد و گرنه تدليس است و تدليس در روايت جايز نيست . و چون غالب مردم متوجّه اين احكام نيستند لازم است چند مسأله براى توجّه خواننده ذكر شود تا اگر راوى خود مجتهد نيست در امثال آنها رجوع به مجتهد اعلم كند و اين هم از مسائل تقليدى است .\r\nاگر مستمع از ناقل حديث بخواهد يا متوقّع باشد يا در خاطرش مركوز باشد و چنان داند كه راوى واقع را نقل مىكند جايز نيست نقل كردن غير حديث متواتر و مقرون به قرائن قطعيه ، و اگر مستمع حديث مظنون خواهد مىتواند حديث ظنّى نقل كند .\r\nدر غير اين صور در نقل سير و وقايع جايز است متابعت طريقهء اهل تاريخ در اعتماد كردن بر احاديثى كه ناقل آن موثّق و مطّلع بوده است چون اين رسم از زمان ائمّه تاكنون ميان مورّخين بود و بر كسى انكار نكردند . اما مخالفت آن طريقه خروج از اصطلاح و تدليس است .\r\nنقل حديث با سند جائز است خواه سند آن ضعيف باشد يا صحيح مگر نقل كردن حديث به سند ضعيف براى كسانى كه جاهل به اسنادند و چنان وانمود كردن كه اين حديث معتبر است و قابل اعتماد تدليس است .\r\nنقل حديثى كه يقينا يا به ظنّ غالب مجعول است بدون تنبيه بر آن جايز نيست . و نقل حكايات مشتمل بر حكمت و مواعظ و حجّت مذهبى مانند حكايات كليله و دمنه و حكايت حسنيّه و بلوهر و يوذاسف و امثال آنها جائز است به طورى كه تدليس نشود .\r\nهر چند جايز است دعايى كه از امام وارد نشده كسى بخواند يا بر عبارات ادعيه و زيارات مأثوره چيزى بيفزايد نه به قصد تشريع . اما براى محدّث و ناقلين حديث جايز نيست نقل كردن و نسبت دادن به معصوم بلكه نقل آن معصيت و از گناهان كبيره است و جواز خواندن موجب جواز نقل از معصوم نيست .\r\nبلى اگر دعا و زيارت غير مأثور را نقل كند با تصريح به اينكه مأثور نيست ضرر ندارد .\r\nو اگر دعايى نقل كند و هيچ تصريح نكند كه از معصوم ست يا از غير معصوم مشكل است و چون غالب مردم ذهنشان به مأثور مىرود موجب تدليس است .\r\nاضافه كردن صلّى اللّه عليه و آله و سلّم و سلام و امثال آن در متن احاديث اگر موهم آن نشود كه در اصل حديث بوده است ضرر ندارد .\r\nواجب نيست عين الفاظ حديث را نقل كردن بلكه نقل به معنى هم جايز است اگر موجب\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nتدليس نشود ؛ يعنى ناقل صريحا بگويد نقل به معنى كرده‌ام يا عادت بر آن جارى باشد مانند نقل احاديث در منابر به زبان غير عربى .\r\nفرقى بين نقل حديث شفاها و يا كتبا نيست و تدليس و تحريف در هر دو حرام است .\r\nدر نقل حديث به معنى شرط است كه حاصل مضمون حديث محفوظ ماند و چيزى بر آن افزوده و يا كاسته نگردد ؛ مثلا اگر امام بفرمايد : « الآن انكسر ظهرى و قلّت حيلتى » و كسى بگويد :\r\n« الان پشتم شكست و اميدم نااميد شد و چاره از دستم رفت » جايز نيست براى آنكه اميدم نااميد شد در عبارت امام نيست و ( قلّت حيلتى ) يعنى چاره‌ام كم شد نه از دستم رفت مگر آنكه صريحا بگويد كه : امام قريب به اين مضامين فرموده يا به عنوان زبان حال بخواند .\r\nتغيير الفاظ حديث به طورى كه معنى محفوظ باشد و تدليس نشود ضرر ندارد ؛ مثلا ضمير به جاى ظاهر و ظاهر به جاى ضمير آوردن و مقدّر را مذكور ساختن و لفظى را به مرادف يا قريب المعنى تبديل كردن مثل « انكسر به » ، « انقصم » و همچنين مختصر يا مفصّل كردن ، به طورى كه معنى تغيير نكند جايز است . مثلا « يا ايّها الّذين آمنوا » را به « اى مؤمنين » و « يا ابناء الدنيا » را به « اى كسانى كه فريب دنيا و مال دنيا را خورديد » و هكذا .\r\nتغيير لفظ حقيقى به مجازى يا مجازى به حقيقى كه معنى را تغيير ندهد و تدليس نشود جايز است ؛ مثلا « يداه مبسوطتان » را گويى : خداوند عالم جواد است يا بالعكس .\r\nو همچنين تغيير صيغهء ماضى به مضارع و بالعكس در صورتى كه از زمان منسلخ باشد مثل « كان اللّه عليما حكيما » را گويى : « خداوند دانا و حكيم مىباشد » و به لفظ جامع طورى جايز است كه معنى محفوظ ماند و تدليس نشود و به اصطلاح مطوّل معانى اول بايد محفوظ ماند نه ثوانى .\r\nو نقل است كه : مردم از يكى از علماى متورّع خواستند واقعهء عاشورا را در منبر بيان كند فرمود : حضرت سيد الشهداء عليه السّلام روز دهم محرم در كربلا شهيد شد . و از منبر فرود آمد و نه از اين جهت بود كه نقل غير آن جايز نيست بلكه چون مردم از كثرت اعتقاد به آن عالم قول او را حجّت مىگرفتند و توقّع داشتند آنچه يقينا مطابق واقع باشد بگويد به متواتر اكتفا كرد و در جايى كه مستمع چنين متوقّع باشد تكليف همين است اما هميشه مردم از همه كس اين توقّع ندارند .\r\n( 1 ) سيّد گويد : راوى گفت : آنگاه از كربلا جدا گشتند و روانهء مدينه شدند بشير بن حذلم [ 1 
  ]\r\n\r\n\r\n","description":"","footnote":"\r\n[ 1 
  ] مترجم گويد : حذلم به حاء بىنقطه و ذال نقطه‌دار بر وزن جعفر صحيح است و در احتجاج خطبهء زينب ( رض ) را از حذام بن ستير روايت كرده است آن نيز ظاهرا تصحيف حذلم است و بشير و ستير مقدّم يا مؤخّر نيز قرين بر وحدت و تصحيف است و اين مرد همراه اسراء\r\n","page_name":" 433 ","page_number":433},
  {"content":"\r\n\r\nبشير بن حذلم گفت : چون نزديك مدينه رسيديم على بن الحسين فرود آمد و فرمود : بارها بگشودند و خيمه برافراشت و زنان را فرود آورد و گفت : اى بشير خداى پدرت را رحمت كند كه شاعر بود تو نيز شعر گفتن توانى ؟ گفت : آرى يا ابن رسول اللّه من نيز شاعرم . حضرت فرمود : به شهر مدينه رو و خبر مرگ ابى عبد اللّه را بگوى . بشير گفت : بر اسب خويش سوار شدم و تازان رفتم تا به مدينه رسيدم و به مسجد رسول خدا صلّى اللّه عليه و آله و سلّم در آمدم و آواز به گريه بلند كردم و اين شعر از انشاى خود گفتم :\r\n يا اهل يثرب لا مقام لكم بها * قتل الحسين فادمعى مدرار\r\nالجسم منه بكربلاء مضرج * و الرّأس منه على القناة يدار \r\n( 1 ) بشير گفت : گفتم اين على بن الحسين عليهما السّلام است با عمّها و خواهران پيرامون شهر شما و نزديك منازل شما فرود آمده است من فرستادهء اويم سوى شما و جاى او را به شما نشان مىدهم پس در مدينه هيچ زن پرده‌نشين نماند مگر از خانه بيرون آمد زارى و شيون كنان و من نديدم مرد و زن گريان بيش از آن روز و نه روزى تلختر بر مسلمانان از آن و كنيزكى ديدم بر حسين عليه السّلام زبان گرفته بود و مىگفت :\r\n نعى سيّدى ناع نعاه فاوجعا * و امرضنى ناع نعاه فافجعا\r\nفعينى جودا بالدّموع و اسكبا * وجودا بدمع بعد دمعكما معا\r\nعلى من دهى عرش الجليل فزعزعا * فاصبح هذا المجد و الدّين اجدعا\r\nعلى ابن نبىّ اللّه و ابن وصيّه * و ان كان عنّا شاحط الدّار اشسعا \r\n( 2 ) يعنى : « خبر مرگ مولاى مرا داد خبر دهنده اى پس دل را به درد آورد و چون آن خبر داد مرا بيمار ساخت و اندوهگين كرد . پس اى دو ديدهء من اشك بريزيد و بسيار بريزيد بازهم اشك بريزيد و با هم اشك بريزيد . بر آن كسى كه مصيبت او عرش خداى بزرگ را به لرزه آورد پس اين مجد و بزرگى و دين ناقص و خوار گشتند . گريه كن بر پسر دختر پيغمبر و جانشين او . اگر چه منزل و سراى او از ما سخت دور است » .\r\nآنگاه گفت : اى خبرگزار اندوه ما را براى حسين عليه السّلام تازه كردى و زخمهايى كه التيام نيافته بود باز بكاويدى تو كيستى ؟ گفتم : بشير بن حذلم مولاى من على بن الحسين عليهما السّلام مرا فرستاد و او در فلان جا با عيال و زنان ابى عبد اللّه عليه السّلام فرود آمد . پس از من جدا گشتند و پيشتر از من\r\n\r\n\r\n","description":"","footnote":"\r\n[ 1 
  ] بود و در دمشق محافظ و مأمور رسيدگى به آنان بود و در سفر مدينه همراه ايشان آمد .\r\n","page_name":" 434 ","page_number":434},
  {"content":"\r\n\r\nبدان موضع روانه شدند و من اسب را زدم تا بازگردم ديدم همه جاها و راهها را گرفته‌اند از اسب فرود آمدم و گام بر گردن مردم نهادم تا نزديك خيمه رسيدم . على بن الحسين عليهما السّلام به درون خيمه بود بيرون آمد و دستمالى در دست داشت سرشك بدان پاك مىكرد و پشت سر او خادمى كرسى در دست داشت بگذاشت و آن حضرت بر آن نشست و گريه گلوى او گرفته بود و خويشتن‌دارى نمىتوانست و آواز مردم به گريه بلند شد و زنان و كنيزان ناله و زارى مىكردند و مردم از هر طرف دلدارى و سر سلامتى مىدادند و آن زمين يكباره فرياد بود پس به دست اشاره فرمود خاموش باشند جوشش آنها فرو نشست پس گفت :\r\n« الحمد للّه ربّ العالمين مالك يوم الدّين بارئ الخلائق اجمعين الّذي بعد فارتفع في السّماوات العلى و قرب فشهد النّجوى نحمده على عظائم الامور و فجائع الدّهور و الم الفجائع و مضاضة اللواذع و جليل الرّزء و عظيم المصائب الفاظعة الكاظّة الفادحة الجائحة ايّها القوم انّ اللّه و له الحمد ابتلانا بمصائب جليلة و ثلمة في الاسلام عظيمة قتل ابو عبد اللّه الحسين و سبى نساؤه و صبيته و داروا برأسه في البلدان من فوق عال السّنان و هذه الرّزيّة الّتى لا مثلها رزيّة ايّها النّاس فأيّ رجالات منكم تسرّون بعد قتله أم اىّ فؤاد لا تحزن من اجله ام أيّة عين منكم تحبس دمعها و تضنّ عن انهمالها فلقد بكت السّبع الشّداد لقتله و بكت البحار بامواجها و السّماوات باركانها و الارض بارجائها و الاشجار باغصانها و الحيتان و لجج البحار و الملائكة المقرّبون و اهل السّماوات اجمعون يا ايّها النّاس اىّ قلب لا ينصدع لقتله ام اىّ فؤاد لا يحنّ اليه ام اىّ سمع يسمع هذه الثّلمة الّتى ثلمت في الاسلام و لم يصمّ ايّها النّاس اصبحنا مطرودين مشرّدين مذودين و شاسعين عن الامصار كانّا اولاد ترك و كابل من غير جرم اجترمناه و لا مكروه ارتكبناه و لا ثلمة في الاسلام ثلمناها ما سمعنا بهذا في آبائنا الاوّلين ان هذا الّا اختلاق و اللّه لو انّ النّبىّ تقدّم اليهم في قتالنا كما تقدّم اليهم في الوصاية بنا لما ازدادوا على ما فعلوا بنا فانّا للّه و انّا اليه راجعون من مصيبة ما اعظمها و اوجعها و افجعها و اكظّها و افظعهما و امرّها و افدحهما فعند اللّه نحتسب فيما اصابنا و ما بلغ بنا فانّه عزيز ذو انتقام » .\r\n( 1 ) ترجمه : « سپاس خداى را كه پروردگار اهل جهان است و مالك روز جزا ، آفرينندهء همهء آفريدگان ، آنكه بلند است و بر آسمانهاى افراشته مستولى و نزديك است چنان كه سخنان آهسته را مىشنود او را سپاس گوييم بر سختىهاى بزرگ و آسيب‌هاى روزگار و آزار مصائب دلخراش و گزش بلاهاى جانسوز و اندوه بزرگ و مصيبت عظيم رسواكننده و رنج‌آور و گران و بنياد كن .\r\nاى مردم خداوند تبارك و تعالى و له الحمد ما را به مصائب عظيم بياموزد و رخنهء بزرگ در اسلام پديد آمد ابو عبد اللّه الحسين كشته شد و زنان و فرزندان او اسير گشتند و سر او را در\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nشهرها بر نيزه بگردانيدند اين مصيبتى است كه مانند آن هيچ مصيبت نيست ؛ كدام يك از مردان شما پس از كشتن او شادى نمايد و كدام دل است كه براى او اندوهگين نشود و كدام چشم است سرشك خود را نگاهدارى تواند و از ريزش بازدارد آسمانها به آن سختى براى كشتن او بگريستند و درياها با امواج و آسمانها با اركان و زمين از همه جوانب و درختان با شاخها و ماهيان و انبوه آب درياها و فرشتگان مقرب همه و اهل آسمانها بگريستند ! اى مردم كدام دل از كشتن او نشكافد و كدام قلب براى او ناله سر ندهد و كدام گوش است كه داستان اين رخنه كه در اسلام پديد آمد بشنود و كر نشود ! اى مردم ما آواره شديم و رانده و دور از خانمان از وطن جدا مانده مانند بردگان ترك و كابل نه گناهى كرده بوديم و نه ناپسندى مرتكب شده يا رخنه در اسلام آورده : « ما سمعنا بهذا في آبائنا الاوّلين ان هذا الاختلاق » .\r\nبه خدا قسم پيغمبر صلّى اللّه عليه و آله و سلّم اگر به جاى آن وصيتها به كشتن ما امر مىفرمود بيش از اين كه با ما كردند نمىكردند  إِنَّا لِلَّهِ وَ إِنَّا إِلَيْهِ راجِعُونَ  [ 1 
  ] چه مصيبت بزرگ و دردناك و دلخراش و سخت و رسوا و تلخ و بنياد كن است از خداى چشم داريم اجر اين مصيبت را كه به ما رسيد كه او غالب و منتقم است » . انتهى الترجمه .\r\n( 1 ) راوى گفت : صوحان بن صعصعة بن صوحان برخاست و زمين‌گير بود و عذر خواست از تخلّف براى رنج پاى خويش امام عليه السّلام عذر او را بپذيرفت و نيكو گمانى نمود و شكر گفت و رحمت بر پدرش فرستاد .\r\n( 2 ) جزرى و ابن صبّاغ مالكى گفتند : يزيد مردى امين با خاندان پيغمبر صلّى اللّه عليه و آله و سلّم از شام روانهء مدينه كرد و سواران چند همراه ايشان بفرستاد .\r\nو در اخبار الدّول گويد : اين مرد نعمان بن بشير بود با سى مرد آنها را فرستاد شبانه با آنها مىرفت و اهل بيت پيشتر بودند چنان كه چشم او ايشان را مىديد و چون در منزل فرود مىآمدند او و همراهان دور تر بار مىگشودند و برگرد ايشان مانند پاسبان بودند و نعمان از حوايج ايشان مىپرسيد و مهربانى مىكرد تا به شهر مدينه در آمدند پس فاطمه دختر على بن ابى طالب عليه السّلام با خواهرش زينب گفت : اين مرد با ما نيكى كرد آيا بينيد كه چيزى به وى صلت دهيم ؟ زينب گفت : به خدا قسم كه چيزى نداريم جز اين زيورها پس دو دست بند و دو بازو بند خويش را بيرون آورده براى نعمان فرستادند و عذر خواستند نعمان همه را بازگردانيد و گفت : اگر من خدمت شما براى دنيا كرده بودمى اين صلت پذيرفتمى و مرا كافى\r\n\r\n\r\n","description":"","footnote":"\r\n[ 1 
  ] سوره بقره ، آيه 156 .\r\n","page_name":" 436 ","page_number":436},
  {"content":"\r\n\r\nبود اما من اين خدمت براى خدا كردم و قرابت شما با رسول خدا صلّى اللّه عليه و آله و سلّم .\r\n( 1 ) و زوجهء حسين عليه السّلام رباب دختر امرؤ القيس مادر دخترش سكينه با او بود و با اسرا او را به شام بردند و به مدينه بازگشت اشراف قريش او را خواستند نپذيرفت و گفت : پس از رسول خدا صلّى اللّه عليه و آله و سلّم ديگرى را به پدر شوهرى خود نمىپسندم و يك سال پس از آن بزيست و زير سقف نرفت تا فرسوده گشت و از اندوه بدرود زندگانى گفت .\r\nو بعضى گويند : يك سال در كربلا بر سر قبر شوهر بماند پس از آن به مدينه رفت و از اندوه در گذشت .\r\n( 2 ) در بعض مقاتل است كه امّ كلثوم چون روى به مدينه داشت مىگريست و ابياتى مىخواند كه از جملهء آنها اين است :\r\n مدينة جدّنا لا تقبلينا * فبالحسرات و الاحزان جينا\r\nالا فاخبر رسول اللّه عنّا * بانّا قد فجعنا في ابينا\r\nخرجنا منك بالاهلين جمعا * رجعنا لا رجال و لا بنينا\r\nو كنّا في الخروج بجمع شمل * رجعنا بالقطيعة خائفينا\r\nو مولانا الحسين لنا انيس * رجعنا و الحسين به رهينا\r\nفنحن الضائعات بلا كفيل * و نحن النّائحات على اخينا\r\nالا يا جدّنا قتلوا حسينا * و لم يرعوا جناب اللّه فينا\r\nالا يا جدّنا بلغت عدانا * مناها و اشتفى الاعداء فينا\r\nلقد هتكو النّساء و حمّلوها * على الاقتاب قهرا اجمعينا \r\nمؤلف گويد : ابيات بسيار است از ترس اطاله همهء آنها را نياورديم .\r\n( 3 ) راوى گفت : امّا زينب دو جانب در مسجد را به دست گرفت و فرياد زد : اى جدّاه خبر مرگ برادرم حسين را آوردم . و زينب هرگز اشكش نمىايستاد و گريه و ناله سبك نمىكرد و هرگاه على بن الحسين عليهما السّلام را مىديد اندوهش تازه‌تر مىشد و غمش افزوده‌تر مىگشت .\r\nسيّد رحمة اللّه گفت : از حضرت صادق عليه السّلام روايت شده است كه : امام زين العابدين عليه السّلام چهل سال بر پدرش بگريست روزها روزه بود و شبها به بندگى خداى ايستاده چون هنگام افطار مىشد غلام وى خوردنى و آشاميدنى مىآورد و نزد او مىنهاد و مىگفت : اى سيد من تناول فرماى . امام مىفرمود : پسر پيغمبر را گرسنه كشتند پسر پيغمبر را تشنه كشتند و چند بار تكرار مىكرد و مىگريست تا خوردنى خود را به سرشك خويش تر مىساخت و آب را به\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاشك مىآميخت و همچنين بود تا به رحمت حق پيوست .\r\nمترجم گويد : گاه باشد كه اسم عدد را مجازا بر مقدارى نزديك به آن اطلاق كنند و اين از قواعد لغت و فصاحت خارج نيست ؛ مثلا چيزى نزديك ده من است به تقريب گويند ده من ؛ و گروهى نزديك هزار نفرند گويند هزار نفر به تقريب ، مگر حشويه كه مجاز را در قرآن روا ندانند .\r\nو بعض عوام كه از مجاز چيز ديگر مىفهمند و پندارند امام عليه السّلام مجاز در كلام خويش نياورد با آنكه خدا و پيغمبر مجاز در كلام آورند چون باشد كه امام مجاز نگويد : گوييم رحلت امام زين العابدين عليه السّلام - چنان كه شيخ طوسى در كتاب تهذيب و ديگران گفته‌اند - در سال 95 بود سى و چهار سال پس از واقعهء عاشورا و سى و چهار سال به چهل سال نزديك است امام جعفر صادق عليه السّلام به تقريب چهل فرمود و از آن سى و چهار خواست .\r\nو اينكه فرمايد : آن حضرت همه روز روزه بود و همه شب به عبادت ايستاده نيز به تغليب و مجاز است ؛ يعنى غالبا روزه بود چون روزه بعض ايام حرام است و بعضى مكروه و نيز صوم دهر مطلقا مرجوح است .\r\nباز به ترجمه كلام سيد بازگرديم : ( 1 ) يكى از موالى و بستگان آن حضرت حكايت كرد كه روزى به صحرا بيرون رفت و من در پى او رفتم او را يافتم بر سنگى درشت پيشانى نهاده است و من ناله و گريهء او را مىشنيدم و هزار بار گفت : « لا إله الّا اللّه حقّا حقّا لا إله الّا اللّه تعبّدا و رقّا لا إله الّا اللّه ايمانا و صدقا » .\r\nپس سر از سجده برداشت و محاسن و روى او را ديدم از سرشك ديده‌تر بود گفتم : يا سيدى وقت آن نرسيده است كه اندوه تو تمام شود و گريهء تو اندك گردد ؟ با من گفت : ويحك يعقوب بن اسحاق بن ابراهيم پيغمبر و پيغمبرزاده بود و دوازده فرزند داشت خداوند يكى از آنها را ناپديد كرد موى سرش از اندوه سپيد شد و پشتش از غم خم گشت و ديده‌اش از گريه نابينا شد با آنكه فرزندش در جهان زنده بود و من پدر و برادر و هفده نفر از خاندان خود را از دست دادم ديدم كشته و افتاده بودند چگونه اندوه من به آخر رسد و گريه‌ام اندك شود ؟\r\n( 2 ) شيخ ابو جعفر طوسى - رحمه اللّه - باسناده از خالد بن سدير روايت كرده است كه گفت :\r\nامام صادق عليه السّلام را پرسيدم از مردى كه جامهء خويش را بر مرگ پدر و مادر و برادر و يكى از خويشان خود به درد فرمود : باكى نيست موسى بن عمران بر برادرش هارون عليهما السّلام جامه چاك زد و نبايد مرد بر مرگ فرزند و نه شوهر بر مرگ زن جامه به درد امّا زن مىتواند بر مرگ شوهر جامه چاك كند . تا اينكه فرمود : دختران فاطمه عليها السّلام گريبان بر حسين عليه السّلام دريدند و لطمه\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبر رخسار زدند و بر مثل حسين سزاوار است لطمه بر روى زدن و گريبان دريدن .\r\nاز دعائم الاسلام از جعفر بن محمد عليهما السّلام روايت است كه فرمود : يك سال بر حسين عليه السّلام نوحه كردند هر روز و هر شب و سه سال از آن روزى كه آن مصيبت بر آن حضرت رسيد .\r\nمترجم گويد : دعائم الاسلام تصنيف قاضى نعمان مصرى است كه شرح حال او در ذيل قصّهء شهادت زاهر مولى عمرو بن الحمق گذشت و عبارت منقول اندكى ابهام دارد .\r\nبرقى روايت كرده است كه : چون حسين عليه السّلام شهيد شد زنان بنى هاشم پلاس سياه در بر كردند و از گرما و سرما رنجى نمىديدند و على بن الحسين عليهما السّلام براى آنها طعام ماتم مىساخت .\r\n( 1 ) ثقة الاسلام كلينى - رحمه اللّه - از ابى عبد اللّه صادق عليه السّلام روايت كرده است كه : چون حسين عليه السّلام كشته شد زوجهء كلبيّهء او يعنى رباب ماتم گرفت بر او مىگريست و زنان و كنيزان با او مىگريستند تا ديگر اشك در چشم آنها نماند و در آن ميان ديدند كنيزكى اشكش روان است او را بخواند و با او گفت : چون است كه در ميان ما اشك تو تنها روان مانده است ؟ گفت : هرگاه كه مانده مىشوم شربتى سويق مىنوشم . آن زن بفرمود خوردنى ساختند و سويق‌ها آماده كردند بخورد و بياشاميد و بخورانيد و بنوشانيد و گفت : مىخواهم بدين خوردن نيرو تازه كنيم بر گريستن بر حسين عليه السّلام .\r\nو هم فرمود كه : براى آن زوجهء كلبيّه چند مرغ اسفرود ( باغرىقره ) تحفه آوردند . زن گفت :\r\nاينها چيست ؟ گفتند : فلانى ارمغان فرستاده است تا در طعام ماتم حسين عليه السّلام به كار برى . گفت :\r\nما عروسى نداريم تا مرغ بريان خوريم اينها به چه كار ما آيند . پس بفرمود از سراى براندندشان چون بيرون رفتند ديگر كسى آنها را نديد گويى ميان آسمان و زمين پرواز كردند اثرى از آنها مشاهد نشد .\r\nو از حضرت صادق عليه السّلام روايت است كه : هيچ زن هاشميه سرمه به چشم نكشيد و خضاب نكرد و از هيچ سراى هاشمى دود برنخاست تا پنج سال بگذشت و عبيد الله زياد - لعنه اللّه - كشته شد .\r\n( 2 ) از تاريخ ذهبى نقل است كه : در سال 352 روز عاشورا معزّ الدوله اهل بغداد را ملزم كرد كه مجلس سوگوارى سازند و بر حسين عليه السّلام نوحه كنند و بفرمود بازارها را بستند و پلاسهاى سياه بياويختند و هيچ آشپز خوردنى نپخت و زنان شيعى رويهاى خود را سياه كرده بيرون آمدند لطمه بر روى زنان و نوحه‌خوانان و چند سال اين كار كرد .\r\nو از تاريخ ابن وردى است كه : در سال سيصد و پنجاه و دو معزّ الدوله بفرمود نوحه كنند\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nو لطمه زنند و زنان موى پريشان كنند و رويها به سياهى بيندايند بر حسين عليه السّلام ، و اهل سنت از منع آن عمل فرو ماندند كه دولت در دست شيعه بود .\r\n( 1 ) در كتاب خطط و آثار مقريزى است كه : ابن زولاق در كتاب سيرت معزّ لدين اللّه گفت :\r\nروز عاشوراى سال سيصد و شصت و سه گروهى از شيعه و پيروان ايشان به مشهد كلثوم و نفيسه رفتند و گروهى از سواران و پيادگان اهل مغرب با آنها رفتند نوحه‌گرى و گريه بر حسين عليه السّلام .\r\nو در بعض كتب هست كه : در سال 422 در بغداد ماتم حسين عليه السّلام برپا كردند به زارى و شيون و اهل سنت بشوريدند و كار به پيكار رسيد تا گروهى به قتل رسيدند و بازارها ويران گشت .\r\nمترجم گويد : معزّ لدين اللّه از خلفاى فاطمى مصر و مغرب است از شيعهء اسماعيليه و معزّ الدوله ديلمى از پادشاهان آل بويه است كه در ايران و عراق عرب حكومت داشتند و از شيعهء اثنىعشريه بودند .\r\nو اين معزّ لدين اللّه ابو تميم سعد بن اسماعيل بن محمد بن عبيد الله بن محمد بن جعفر بن محمد بن اسماعيل بن جعفر صادق عليه السّلام است پادشاه چهارم از سلسله فاطميان ، ولادت او در شهر مدينه است كه جدّ او مهدى عبيد الله در آفريقا ساخته و پايتخت آنها آن شهر بود و پس از آن منتقل به منصوره شدند .\r\nتا زمان خلافت اين معزّ كه سردارى كارى و شجاع به دو پيوست نامش جوهر و همهء كشورهاى شمال آفريقا را از اقيانوس اطلس تا مصر براى او بگشود و از اقيانوس اطلس ماهى شكار كرد و براى معزّ فرستاد و پادشاهان مراكش را در قفس آهنين روانهء منصوره كرد و از آنجا به مشرق آفريقا آمد و مملكت مصر را فتح كرد و شهر قاهره را در مصر بساخت و به اين جهت اين شهر را قاهرهء معزيّه گويند . و دار الملك معزّ از منصوره به قاهره منتقل گشت و جزائر درياى مديترانه و تنگهء جبل الطّارق در تصرّف آنان بود و جزيرهء خضراء كه بندر اسپانيا بود در آن تنگه و غير آن را [ 1 
  ] در تحت فرمان آوردند .\r\n\r\n\r\n","description":"","footnote":"\r\n[ 1 
  ] ما براى اين خلفاى اسماعيليه امامت و ولايت ثابت نمىكنيم و آنها با خلفاى بنى عباس و بنى اميّه در نظر ما يكسانند بلكه در متابعت احكام شرع و حفظ اصول اسلام اهل سنت به ما نزديكترند از شيعهء اسماعيليه .\r\nو ليكن بعض اهل حديث گفته‌اند كه : مردى در جزيرهء خضرا خدمت نوّاب يا فرزندان مهدى عليه السّلام رسيد و گمان كرده‌اند آن سلاطين مغرب اولاد امام دوازدهم ما بودند با آنكه امراى جزيرهء خضراء و ساير نواحى مغرب و نوّاب و فرزندان مهدى اسماعيليه بودند نه مهدى منتظر - عجل اللّه تعالى فرجه - كه امام دوازدهم است و شهر مهديه در مغرب هم منسوب به مهدى اسماعيلى است كه عبيد الله نام داشت و دعوى مهدويت مىكرد .\r\n","page_name":" 440 ","page_number":440},
  {"content":"\r\n\r\nو معزّ خود چندى در جزيرهء سردانيّه بود و امروز اين جزيره متعلّق به مملكت ايتالياست و آن را ساردنى مىگويند .\r\nو گويند : چون معزّ به مصر آمد در شهر اسكندريه نزديك منارهء معروف بنشست و مردم را موعظه كرد كه : من به كشورگشايى نيامدم بلكه آمدم حجّ و جهاد را بر پاى دارم و مذهب جدّ خود را رواج دهم و مخصوصا نام حجّ و جهاد برد براى آنكه در مدّت خلافت اجدادش گروهى ملاحده در شرق طغيان كرده بودند به نام قرامطه و جانب دارى از خلفاى فاطمى مىنمودند به اميد آنكه چون ايشان قوّت يابند به شمشير آنها مذهب الحاد را رواج دهند . و هيچ حكمى از احكام اسلام در نظر ملاحده جاهلانه‌تر از حجّ و جهاد نيست ؛ چون تعقّل نمىكنند كسى تحمّل رنج سفر كند و نفقهء بسيار به مصرف رساند و در بيابان قفرى بر گرد احجارى چند بگردد و ميان صفا و مروه هروله كند و هفت ريگ به ستونى افكند و با همان رنج و زحمت به ملك خود بازگردد .\r\nو همچنين جهاد در نظر آنها لغو است و گويند : چه لازم كسى را كشتن و اسير كردن و مال او را به تاراج بردن براى آنكه از خيال باطلى به خيال باطل ديگر برگردد . و عاقلانه‌ترين عبادات به نظر بىدينان زكات و كمك به فقر است . و گويند : مالى كه بيهوده صرف حجّ و جهاد مىشود بايد صرف فقراء كرد و آن را هم نمىكنند .\r\nمعزّ براى بيزارى جستن از اين قبيل عقايد گفت : من براى اقامه جهاد و حجّ و ترويج دين جدّ خود آمدم .\r\nو ابن خلّكان گويد : چون به قصر قاهره در آمد به سجده افتاد و برخاست دو ركعت نماز بگزاشت . و هم او گويد كه : جوهر چون مصر را بگشود بفرمود بر خطبهء نماز جمعه اين عبارت افزودند : « اللّهمّ صلّ على محمّد المصطفى و على علىّ المرتضى و على فاطمة البتول و على الحسن و الحسين سبطى الرّسول الّذين اذهب اللّه عنهم الرّجس و طهّرهم تطهيرا اللّهمّ صلّ على الائمّة الطّاهرين آباء امير المؤمنين » .\r\nو روز جمعهء هيجدهم ربيع الآخر سال 359 جوهر خود در جامع ابن طولون با سپاه خود نماز جمعه بگزاشت و خطيب عبد السّميع بن عمر عباسى خطبه خواند و فضايل اهل بيت - عليهم السلام - در خطبه بياورد و براى جوهر دعا كرد و بسم اللّه الرحمن الرحيم را به رسم شيعه به جهر خواند و سورة الجمعه و المنافقين را در دو ركعت قرائت كرد و قنوت خواند و در اذان حىّ على خير العمل گفت . در جامع ابن طولون پس از آن در مساجد ديگر حىّ على خير العمل گفتند و جوهر آغاز بناى جامع ازهر نهاد الى آخر .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nولادت معزّ لدين اللّه روز دوشنبه يازدهم رمضان سال 319 در شهر مهديّه بود و روز يكشنبه هفتم ذيحجّه سال 341 به تخت نشست و روز يكشنبه سه روز مانده از محرّم سال 357 خبر فتح آفريقا تا اقيانوس اطلس به دو رسيد و نيمهء رمضان همين سال مژدهء فتح مصر به دو دادند و روز دوشنبه هفت روز مانده از شوّال سال 361 از منصوريه به جزيره سردانيه رفت و روز پنجشنبه پنجم صفر سال 362 آهنگ مصر فرمود و روز شنبه پنج روز مانده از شعبان همين سال وارد اسكندريه شد و روز سه شنبه پنجم رمضان از اين سال به قاهره آمد و به شهر قديم مصر نرفت و روز جمعه يازدهم ربيع الآخر سال 365 در قاهره در گذشت و به قولى سيزدهم آن ماه .\r\nولى اين قول صحيح نيست ؛ زيرا كه به زيج هندى حساب كردم يازدهم ربيع الآخر مزبور جمعه بود نه سيزدهم و اين ايام كه در اين تواريخ ذكر شد همه را از زيج استخراج كردم مطابق بود ، يا به يك روز اختلاف و از اينها دقّت و صحّت قول اهل تاريخ در اين قضايا محقّق مىشود .\r\nاما سيّده نفيسه كه دستهء شيعيان روز عاشورا نزد قبر او رفتند به امر معزّ لدين اللّه دختر حسن بن زيد بن حسن بن على بن ابى طالب عليهما السّلام است عمّهء پدر حضرت عبد العظيم عليه السّلام و زوجهء اسحاق بن امام جعفر صادق عليه السّلام و از او دو فرزند داشت قاسم و امّ كلثوم . ولادت نفيسه در مكّه معظّمه به سال 145 بود و در مدينهء منوّره به زهد و عبادت پرورش يافت . روزها روزه و شبها به بندگى خدا ايستاده و ملازم حرم جدّش پيغمبر صلّى اللّه عليه و آله و سلّم بود سى حجّ بگذاشت و بيشتر پياده .\r\nاز زينب برادرزادهء وى نقل است كه گفت : عمّهء خود را چهل سال خدمت كردم نديدم شبى بخوابد و روزى افطار كند گفتم : آيا بر خود ترحّم نمىكنى ؟ گفت : چه ترحّم كنم كه گردنه‌ها در پيش است و جز رستگاران از آن نگذرند .\r\nو روايت كرده‌اند كه : در مصر همسايه‌اى داشت يهودى زن او به حمّام مىرفت دخترى زمينگير داشت براى تنهايى او را به خانهء نفيسه برد كه ملول نشود تا از حمام بازگردد از آب وضوى او قطراتى به آن دختر رسيد شفا يافت بالجمله چنان بود كه عروس امام جعفر صادق عليه السّلام چنان بايد .\r\nو ابن خلّكان گويد : با شوهرش اسحاق به مصر آمد . و بعضى گويند : قدوم او به مصر در سال 193 بود و چون مردم مصر آن كرامت از وى بديدند قصد زيارت او كردند . وفاتش در سال 208 است و به اتّفاق مورّخين در مصر مدفون شد .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nو گويند : شافعى به دو تبرّك مىجست و از او دعا مىخواست و امّ كلثوم كه قبرش در قاهره است دختر قاسم بن امام صادق عليه السّلام است .\r\nو سيّد شبلنجى اخبار سيّدهء نفيسه را با جماعتى از سادات اهل بيت در كتاب نور الابصار آورده است و مناسب است شيعيان به آن قبور متبرّكه توسّل جويند ؛ و گاهى در موسم حج به زيارت آنها روند تا به بركت آنها مذهب تشيّع در مصر هم رواجى گيرد و مردم مصر شيعيان را ببينند و بشناسند و ندانسته تهمت‌هاى ناروا به آنها نزنند چنان كه به مناسبت قبور اهل بيت در دمشق گروهى شيعه در آنجا تجمّع كردند و به بركت آن مزارات قوّت گرفتند .\r\nباز به ترجمهء كتاب بازگرديم . ( 1 ) از ابى ريحان بيرونى در آثار الباقيه نقل شده است كه : روز عاشورا را متبرّك مىشمردند تا قتل حسين عليه السّلام در آن روز اتّفاق افتاد و با آن حضرت و اصحاب او كارى كردند كه جفاكارترين مردم در هيچ امّت روا ندارد از كشتار و تشنگى و شمشير و سوختن و سر بر نيزه زدن و اسب تاختن ، پس آن را شوم شمردند . اما بنى اميّه جامهء نو پوشيدند و زيور كردند و سرمه كشيدند و عيد گرفتند و وليمه و مهمانيها دادند و شيرينها و طعامهاى خوش خوردند و مردم در ايّام دولت آنها بر آن رسم بودند پس از آن هم بر آن طريقه ماندند . اما شيعه نوحه و زارى مىكنند و به اندوه مىگريند و در مدينة السلام و غير آن از شهرهاى ديگر اظهار غم مىكنند و به زيارت تربت مسعوده مىروند و عامهء مردم چيز نو خريدن و نو كردن متاع و كالاى خانه را در اين روز شوم دارند .\r\n\r\n","description":"","footnote":"","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\n( 1 )\r\n\r\nباب چهارم در آنچه ظاهر شد پس از شهادت حضرت ابى عبد اللّه الحسين عليه السّلام از گريستن آسمانها و زمين و اهل آنها و نالهء ملائكه به خداى تعالى در امر آن حضرت و نوحهء جنّ و مراثى كه براى آن حضرت گفتند\r\n\r\n","description":"","footnote":"","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n( 1 )\r\n\r\nفصل اول / در گريهء آسمان و زمين\r\nشيخ ابو جعفر طوسى از مفيد از احمد بن وليد از پدرش از صفّار از ابن عيسى از ابن ابى فاخته روايت كرده است كه گفت : من و ابو سلمه سراج و يونس بن يعقوب و فضيل بن يسار نزد ابى عبد اللّه جعفر بن محمد عليهما السّلام بوديم من گفتم : فداى تو شوم در مجلس اينها ( عمّال خلفا ) حاضر مىشوم و در دل خود ياد شما مىكنم چه بگويم ؟ فرمود : اى حسين چون در مجالس اينان حاضر شوى بگوى : « اللّهمّ ارنا الرّخاء و السّرور » يعنى : خدايا ما را آسايش و شادى نصيب كن كه اگر گفتى به مقصود خود رسى گفتم : فداى تو شوم من ياد حسين عليه السّلام مىكنم چه بگويم ؟ فرمود : بگوى صلّى الله عليك يا ابا عبد الله و سه بار تكرار كن . آنگاه روى به جانب ما كرد و فرمود كه : ابا عبد اللّه الحسين عليه السّلام چون كشته شد آسمانهاى هفتگانه و زمينها و آنچه در آسمان و زمين و بين آنها بود و هر كس در بهشت و دوزخ است و هر موجودى كه ديده مىشود يا ديده نمىشود بر او گريه كردند مگر سه چيز كه گريه نكردند .\r\nگفتم : فداى تو شوم آن سه چيز كه نگريستند چيستند ؟ فرمود : بصره و دمشق و آل حكم بن ابى العاص انتهى .\r\nمترجم گويد : از نسبت گريه به جمادات عجب نبايد داشت هر چند بعض مردم سست عقيده از جهالت بر اين گونه امور طنز مىزنند و شيخ طوسى - رحمه اللّه - در تفسير آيهء  فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ  [ 1 
  ] در سورهء دخان از تفسير تبيان گويد : در گريه آسمان و زمين سه قول است :\r\nقول اول آنكه : مراد از آسمان و زمين ، اهل آسمان و زمين است ؛ يعنى : اهل آسمان و زمين گريه كنند يا نكنند .\r\n\r\n\r\n","description":"","footnote":"\r\n[ 1 
  ] سوره دخان ، آيه 29 .\r\n","page_name":" 447 ","page_number":447},
  {"content":"\r\n\r\nدويم آنكه : اگر آسمان و زمين بر كسى مىگريستند بر ايشان نمىگريستند و عرب چون خواهد مرگ كسى را بزرگ شمارد گويد :\r\nآفتاب در مرگ او تاريك شد و ماه بگرفت و آسمان و زمين بر مرگ او گريه كردند . و شاعر گفت :\r\n الرّيح تبكى شجوها * و البرق يلمع في الغمامة \r\nو ديگرى گويد :\r\n فالشّمس طالعة ليست بكاسفة * تبكى عليك نجوم الليل و القمر \r\nسوم آنكه : بر ايشان نگريست آنچه بر مؤمن مىگريد و آن جاى نماز و مكان بالا رفتن عمل صالح او است كنايه از آنكه عمل صالح نداشتند و مؤمنان عمل صالح دارند .\r\nو سدى گفت : چون حسين عليه السّلام كشته شد آسمان بر او گريست و گريهء او سرخى اطراف آن است انتهى به تلخيص .\r\nو اين معانى كه شيخ - رحمه اللّه - از كلام عرب نقل كرده است در فارسى نيز استعمال كنند چنان كه جايى را نام برند و اهل آنجاى را خواهند .\r\nمثلا گويند : شهر بشوريد يعنى اهلش بشوريدند . و فلان كشور فقير است يعنى اهلش فقيرند . و نيز در مقام تعظيم مصيبت گويند : آسمان و زمين و در و ديوار گريه مىكردند . سعدى گويد :\r\n گيتى بر او چو خون سياوش گريه كرد * خون سياوشان زد و چشمش روان برفت \r\nو نيز گويد :\r\n آسمان را حق بود گر خون بگريد بر زمين * بر زوال ملك مستعصم امير المؤمنين\r\nدجله خونابست زين پس گر نهد سر در نشيب * خاك نخلستان بطحا را كند در خون عجين\r\nروى دريا در هم اندر اين حديث هولناك * مىتوان دانست بر رويش ز موج افتاده چين \r\nو اينكه در وجه سوم گفت : مصلّى بر او گريه نمىكند يا مصلّى و جاى نماز بر مؤمن گريه مىكند . در فارسى نظير دارد وقتى عالمى از دنيا برود گويند محراب و منبر بر او گريه مىكردند . و اگر تازه دامادى درگذرد گويند : حجله بر او مىگريست . و اگر بزرگى از دنيا رود\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nنظير آن چيزى گويند . باز به ترجمه كتاب بازگرديم .\r\n( 1 ) شيخ صدوق از جبله مكّيه روايت كرده است كه گفت : از ميثم تمّار ( قدس سره ) شنيدم كه مىگفت : به خدا قسم اين امت پسر پيغمبر خود را روز دهم محرم مىكشند و دشمنان خدا آن روز را فرخنده دارند و اين امر شدنى است و در علم خدا گذشته است و امير المؤمنين عليه السّلام پيمانى با من سپرده است و آن را مىدانم و مرا خبر داد كه هر چيز بر او بگريد حتّى وحش بيابان و ماهيهاى درياها و مرغان هوا و خورشيد و ماه و ستارگان آسمان و زمين و مؤمنان جنّ و انس و همهء فرشتگان آسمانها و زمينها و رضوان و مالك و حملهء عرش . و آسمان خون و خاكستر بارد . تا اينكه گفت : اى جبله اگر نگريستى آفتاب را سرخ مانند خون تازه بدان كه سيد الشهداء عليه السّلام كشته شده است .\r\nجبله گفت : روزى بيرون رفتم آفتاب را بر ديوارها ديدم تابيده بود مانند چادرهاى به عصفر رنگ كرده كه بر ديوار بياويزند فرياد زدم و گريستم و گفتم : و اللّه سيّدنا الحسين عليه السّلام كشته شد .\r\n( 2 ) شيخ ابو القاسم جعفر بن قولويه قمى ( قدس سره ) باسناده از ابى عبد اللّه عليه السّلام روايت كرد كه : هشام بن عبد الملك سوى پدر من فرستاد و او را به شام برد چون بر وى در آمد گفت : يا ابا جعفر عليه السّلام ما تو را خواستيم تا چيزى بپرسيم كه سائل از آن نشايد غير من و مسئول غير تو و نپندارم كسى جواب آن را داند مگر يك تن كه جواب آن را داند . پدرم گفت : امير المؤمنين از هر چه خواهد بپرسد اگر جواب آن را بدانم بگويم و اگر ندانم بگويم نمىدانم كه راست گفتن اولى است .\r\nهشام پرسيد : خبر ده مرا از آن شبى كه على عليه السّلام كشته شد مردمى كه در آن شهر نبودند چگونه آگاه شدند بر قتل وى و به چه نشان دانستند ؟ ( گويا اين معنى هشام را معلوم بود كه در بعضى بلاد دور از كوفه پيش از آنكه چاپار و پيك تواند خبر رسانيد از قتل امير المؤمنين آگاه شدند و خبر آن ميان مردم شايع گشت دانست اين سرّ غيب است و چاره جز سؤال از امام محمد باقر نيست ) .\r\nو بازگفت : اگر آن را دانستى و جواب دادى مرا خبر ده كه آيا مانند آن نشانه براى غير قتل على عليه السّلام نيز اتّفاق افتد ؟\r\n( 3 ) پدرم گفت : يا امير المؤمنين چون آن شب فرا رسيد كه امير المؤمنين على بن ابى طالب كشته شد هيچ سنگ از زمين بر نداشتند مگر زير آن خون تازه و سرخ يافتند و آن شب كه هارون برادر موسى كشته شد همان علامت پديدار گشت و همچنين آن شب كه يوشع بن نون\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nكشته شد و آن شب كه عيسى بن مريم عليه السّلام به آسمان رفت و آن شب كه شمعون بن حمون الصّفا كشته شد و آن شب كه حسين بن على عليهما السّلام به شهادت رسيد .\r\nپس رنگ روى هشام بگرديد و تيره شد و خواست پدرم را آزار رساند پدرم گفت : يا امير المؤمنين بندگان خدا را بايد فرمان پادشاه بردن و راست گفتن و نيكخواهى نمودن و اينكه من جواب امير المؤمنين را گفتم از هر چه پرسيد براى آن بود كه دانستم او تكليف مرا در اطاعت خود مىداند پس به من گمان نيكو بر .\r\nو هشام گفت : اگر خواهى سوى اهل خود بازگرد . پس پدرم بيرون آمد و هشام هنگام بيرون آمدنش با او گفت كه : پيمان كن با من و خداى گواه باشد بر ما كه اين سخن را تا من زنده‌ام با كسى نگويى . پدرم پيمان كرد به چيزى كه وى را خوش آمد .\r\n( 1 ) مؤلف گويد : در اين حديث آمده است كه : هارون كشته شد با اينكه به عقيدهء ما او به مرگ خدايى از دنيا رفت .\r\nو مؤلف حديثى در اين باب روايت كرد و گفت : شايد اين كلام را بر مذاق هشام فرمود و عقيدهء هشام اين بود كه : هارون كشته شد چنان كه يهود به موسى چنين نسبت دادند .\r\nمترجم گويد : امام عليه السّلام در حضور هشام صريحا فرمود : براى كشته شدن حسين بن على عليهما السّلام خون از زير سنگ بيرون آمد و با بنى اميّه چنين سخن گفتن سخت خطرناك بود و امام از آن باك نداشت و خويش را ايمن از آزار او مىدانست پس مخالفت با هشام در اينكه هارون كشته شد يا به مرگ خدايى از دنيا رفت مهم نيست .\r\nو اولى آن است كه بگوييم : اطمينان به صحّت نقل اين خصوصيات نيست و راوى چون كلامى طويل از امام بشنود ممكن است در بعض كلمات آن سهو كند و امام مردن هارون فرمود راوى از خاطرش محو شد و به جاى آن كشتن نقل كرد و امثال اين در نقل كلام ديگران در احاديث بسيار اتّفاق افتد و شيخ طوسى در تهذيب و استبصار بسيار از اين سهوها را ياد كرده است .\r\nو اينكه اخباريين گويند : علم داريم به صحّت همه احاديث و بعض علما كه گويند : ظن اطمينانى داريم ( يعنى ظنّ قوى نزديك به علم ) به صحّت همهء احاديث به تمام خصوصيات و الفاظ البتّه صحيح نيست ؛ و ما در محلّ خود ثابت كرده‌ايم در اين احاديث موجوده اخبار مجعوله و محرّفه و آنكه عمدا يا سهوا در آن تصرّف كرده‌اند بسيار است و روش علماى سابق ما مانند علامه حلّى و شهيدين و امثال ايشان بر تتبع اسناد حديث و تقسيم آن و تميز حديث صحيح از سقيم بود نه آنكه محدث استرآبادى و اتباع وى گفته‌اند و با كثرت احاديث كاذبه\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nعلم يا اطمينان به صحّت همه باقى نمىماند .\r\nو نيز نسبت دادن مطالب مشكوكه به امام معصوم عليه السّلام از گناهان كبيره است و داخل كردن چيزى كه صحّت آن معلوم نيست در دين بدعت است . و بعض احاديث را مخصوصا بايد گفت از امام نيست تا عقيدهء مردم به دين محكم شود و از زمان محدّث استرآبادى كه اخبار و احاديث همه را صحيح پنداشتند و قرآن و سنت متواتره و عقل را رها كردند و احاديث ضعيفه را اساس دين گرفتند بىدينى و سستى عقيده شايع‌تر گشت براى آنكه مردم خرافات و معانى نامعقول در ضعاف احاديث بسيار ديدند .\r\nو فقيه محقّق ابن ادريس ( ره ) گويد : « فهل هدم الدّين الّا اخبار الآحاد ؟ » خصوصا كه اخباريين مردم را مجبور مىكنند عين ظاهر لفظ حديث را بىتوجيه و تأويل بايد پذيرفت و عقل را متابعت نبايد كرد .\r\nاما قضيهء فوت هارون ، يهود هم مىگويند : به مرگ خدايى از دنيا رفت و هم يوشع بن نون را به عقيدهء يهود نكشتند اما شمعون الصّفا كه وصى بلافصل و جانشين حضرت عيسى عليه السّلام است نصارى گويند : در شهر روميّه به شهادت رسيد و در آنجا دفن شد و امروز كليساى بزرگى بر قبر او است و توليت آن با پاپ اعظم است و اهل فرنگ آن را به غايت محترم شمرند و به زيارت آن روند و نام پدرش در نسخه كتاب ماحمون است و البتّه تصحيف اسم عبرى است و نصارى اختلاف دارند گروهى گويند : يونس بود و گروهى گويند يوحنّاء ، امّا لغت صفا به معنى سنگ است و در زبان يونانى سنگ را پطرس گويند و امروز فرنگيان به تخفيف ، پطر يا پير گويند و از آن ملقّب به صفا گشت كه حضرت عيسى او را به منزلت نخستين سنگ بناى دين خود شمرد و او را به اين عنوان خطاب كرد .\r\nو مناسب است در اينجا بگوييم كه در شريعت حضرت موسى در بسيارى از نجاسات و احداث كه به بدن كسى مىرسيد تا خود را پاك نمىكرد حق نداشت داخل جماعت مؤمنين شود و از معاشرت و سخن گفتن و معاملات ممنوع بود و اين محروميت را قطع مىناميدند .\r\nو در حديثى در تفسير على بن ابراهيم وارد است كه : « اذا أصاب احدهم البول قطعوه » يعنى آن مرد نجس شده را قطع معاشرت مىكردند و در ميان جماعت راه نمىدادند و اكنون هم با زن حائض و نفساء همين عمل كنند . و كسى كه تفسير على بن ابراهيم را بيند يقين داند كه ضمير جمع در قطعوه به بنى اسرائيل بر مىگردد و ضمير مفرد باحدهم ؛ و اگر غرض قطع بول بود بايد قطعه بگويد .\r\nو گويا يكى از روات پس از شنيدن اين كلام از امام عليه السّلام با خواندن در كتاب ضمير قطعوه را\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبه بول برگردانيد يعنى وقتى نجس مىشد بول را از بدن او مىبريدند .\r\nو روايت كرده است : « قرضوا لحومهم بالمقاريض » يعنى : با قيچى مىبريدند و غرض از نقل حديث اين بود كه بدانى چگونه تحريف در احاديث مىشود .\r\n( 1 ) مؤلف گويد : در اين مقام سزاوار است نقل حديث زهرى بتمامه :\r\nابن عبد ربّه در عقد الفريد گفت : حديث زهرى در قتل حسين عليه السّلام آنگاه مسندا آن را از عمرو بن قيس و از عقيل روايت كرده است كه گفتند زهرى گفت : با قتيبه به آهنگ مصيصه بيرون شديم و بر عبد الملك بن مروان در آمديم در ايوانى ايستاده بود و دو صف مردم بر دو جانب در ايوان ايستاده بودند هرگاه حاجتى خواستى با آنكه نزديك او بود مىگفت و او با ديگرى همچنين تا به در ايوان مىرسيد و كسى ميان آن دو صف مردم راه نمىرفت . زهرى گفت : آمديم بر در ايوان ايستاديم عبد الملك با آنكه بر جانب راست ايستاده بود گفت : شب قتل حسين عليه السّلام در بيت المقدس چه شد و آيا در اين باب به شما چيزى رسيد ؟\r\nپس هر يكى از آنكه پهلوى او بود بپرسيد تا به در رسيد هيچ‌كس جوابى نداد زهرى گفت من گفتم : در اين باب چيزى دانم و گفتار مرا يكى يكى به هم گفتند تا به عبد الملك رسيد و او مرا بخواند من ميان دو صف رفتم تا به عبد الملك رسيدم و سلام كردم گفت : كيستى ؟ گفتم :\r\nمحمد بن مسلم بن عبد اللّه بن شهاب زهرى . و عبد الملك مرا به نسب بشناخت و او مردى بود بسيار جوياى حديث ، و پرسيد : روز قتل حسين عليه السّلام در بيت المقدس چه اتفاق افتاد ؟ و در روايت ديگر است كه پرسيد : آن شبى كه فرداى آن حسين عليه السّلام كشته شد در بيت المقدس چه اتّفاق افتاد ؟\r\n( 2 ) زهرى گفت : حديث كرد مرا فلان و نام اين راوى را براى ما ذكر نكرد كه : آن شبى كه على بن ابى طالب و حسين بن على عليهما السّلام فرداى آن كشته شدند هيچ سنگى از بيت المقدس بر نداشتند مگر زير آن خون سرخ تازه مشاهده گرديد : عبد الملك گفت : راست گفتى آنكه اين حديث را به تو گفت با من هم گفت من و تو در اين حديث منفرديم . آنگاه مرا از علّت مسافرت پرسيد ، گفتم : به مرابطى آمدم ، يعنى در مرز اسلام نشينم از حال و قصد كفّار آگاه باشم . گفت :\r\nملازم دربار ما باش . من چندى نزد او بماندم و مال بسيار مرا داد و آنگاه دستورى خواستم كه به مدينه بازگردم رخصت داد و غلامى با من بود و مال بسيار همراه داشتم در صندوقى و آن صندوق گم شد گمانم به غلام رفت به وعده و وعيد هر چه كردم اقرار نياورد پس او را بر زمين افكندم و بر سينه‌اش نشستم و آرنج بر سينهء او گذاشتم و سخت مىفشردم و قصد قتل او نداشتم اما او بمرد و پيش روى من جان داد و من به مدينه آمدم و سعيد بن مسيّب\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nو ابا عبد الرحمن و عروة بن زبير و قاسم بن محمد و سالم بن عبد اللّه را پرسيدم از كار خويش همه گفتند : توبه براى تو ندانيم خبر به على بن الحسين عليه السّلام رسيد و مرا نزد خود خواست نزد او رفتم و قصّهء خويش بگفتم فرمود : گناه تو را توبه‌اى است دو ماه پىدرپى روزه دار و بنده آزاد كن و شصت مسكين طعام ده اين كار كردم .\r\n( 1 ) و باز آهنگ خدمت عبد الملك نمودم و به او خبر رسيده بود كه آن مال از دست من بشده است چند روز بر در سراى او بودم اذن دخول نداد پس نزد معلّم فرزند او نشستم يكى از پسران او را تعليم مىداد كه : چون بر امير المؤمنين در آيد چه بگويد ؟ و با آن معلّم گفتم : هر اندازه اميد دارى عبد الملك تو را صلت دهد من به تو دهم به شرط آنكه به اين پسر بياموزى كه چون بر امير المؤمنين در آيد و او را از حاجتش پرسد بگويد حاجت من آن است كه از زهرى راضى بشوى . آن كار كرد و پسر را آن سخن بياموخت و او نزد عبد الملك بگفت و عبد الملك بخنديد و پرسيد : زهرى كجاست ؟ گفت : بر در سراى است مرا اذن داد و داخل شدم و پيش روى او بايستادم گفتم : يا امير المؤمنين حديث كرد مرا سعيد بن مسيّب از ابى هريره از پيغمبر صلّى اللّه عليه و آله و سلّم كه فرمود : « لا يلدغ المؤمن من جحر مرّتين » يعنى مؤمن از يك سوراخ دو بار گزيده نمىشود .\r\n( 2 ) مؤلف گويد : مصيصه ( بر وزن شريفه به تخفيف هر دو صاد يا به تشديد صاد اول ) شهرى است بر كنار جيحان در مرز شام ميان انطاكيه و كشور روم است و از جاهايى است كه مسلمانان در قديم مرز داران مىنشانيدند . و مصيصه نيز از قراى دمشق است نزديك باب لهيا جايى بر دروازهء دمشق . و در اين حديث زهرى مقصود جاى اول است چون كه براى مرابطى آمده بود . و قول عبد الملك كه گويد : من و تو در اين حديث منفرديم يعنى ديگرى غير ما آن را روايت نكرد . چون يكى از دو معنى غريب در اصطلاح اهل حديث آن است كه متن آن را يك نفر نقل كند .\r\nمترجم گويد : نظير اين سؤال را هشام از امام محمد باقر عليه السّلام كرد به روايت سابقه و چون به روايت مختلف نقل شده است احتمال كذب در آن بعيد است . و تعجّب خلفا از اين بود كه چگونه آوازهء قتل امير المؤمنين يا حسين عليهما السّلام در افواه افتاد در بيت المقدس يا شهر ديگر پيش از آنكه به وسائل آن زمان رسيدن خبر ممكن باشد و از هر عالمى استفسار مىكردند .\r\n( 3 ) شيخ ابو القاسم جعفر بن قولويه قمى از زهرى روايت كرده است كه : چون حسين عليه السّلام كشته شد سنگى در بيت المقدس نماند مگر زير آن خون سرخ تازه يافتند .\r\nو هم او از حارث اعور روايت كرده است كه : على بن ابى طالب عليه السّلام فرمود : پدر و مادرم\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nفداى حسين عليه السّلام كه پشت كوفه كشته مىشود و به خدا قسم گويى مىبينم حيوانات صحرايى از هر نوع بر قبر او گردن كشيده مىگريند و شبها شيون مىكنند تا صبح و چون چنين شد شما هم جفا نكنيد .\r\n( 1 ) و از زراره روايت است كه حضرت صادق عليه السّلام فرمود : اى زراره آسمان بر حسين عليه السّلام چهل روز خون گريست و زمين چهل روز گريه كرد به اينكه سياه و تاريك شد و خورشيد چهل روز گريست به منكسف شدن و سرخ گشتن ( تفسير چهل روز كسوف بيايد ان شاء اللّه ) و كوهها پاره شد و از هم بريخت و درياها شكافته شد و فرشتگان چهل روز گريستند و هيچ زن از ما خضاب نكرد و روغن به كار نبرد و سرمه نكشيد و سر شانه نكرد تا سر عبيد الله بن زياد - لعنه اللّه - را بياوردند و پس از آن پيوسته اشك مىريختيم و جدّم هرگاه ياد او مىكرد مىگريست تا محاسن او به آب ديده‌تر مىشد و هر كس گريهء او را مىديد از سوز دل اشك مىريخت و فرشتگان كه نزديك قبر او هستند گريه مىكنند .\r\nتا اينكه گفت : هيچ چشمى و اشكى محبوبتر نيست نزد خداوند از آن چشم كه بر او اشك ريزد و هيچ‌كس بر او گريه نكرد مگر فاطمه عليها السّلام و پيغمبر خدا صلّى اللّه عليه و آله و سلّم را خوشنود ساخت و حق ما را ادا كرد .\r\n( 2 ) و هيچ بنده محشور نشود در قيامت مگر چشمش گريان باشد غير آنكه بر جدّم گريه كند كه او با چشم روشن محشور گردد به شادمانى ، و خوشى و خرّمى در روى او پديدار باشد و همه مردم در هول و هراس باشند و ايشان ايمن ، و مردم در عرض اعمال باشند و آنها با حسين عليه السّلام حديث گويند و زير عرش نشسته باشند در زير سايهء آن و از سختى حساب نترسند . با آنها گويند : به بهشت درآييد . نخواهند و مجلس و حديث حسين عليه السّلام را بر بهشت بگزينند . و حوران بهشتى سوى آنها فرستند كه ما آرزومند شماييم با ولدان مخلّدين ، آنها سر بر ندارند براى آن سرور و كرامت كه در آن مجلس بينند و گروهى را از دشمنان ايشان به موى پيشانى گرفته كشان سوى آتش مىبرند .\r\n( 3 ) و گروهى گويند :   فَما لَنا مِنْ شافِعِينَ وَ لا صَدِيقٍ حَمِيمٍ   [ 1 
  ] و منزلت آنها را مىبينند و نمىتوانند به ايشان نزديك شوند و به آنان برسند و فرشتگان پيغام از جانب ازواج و خزانه داران آنها مىآورند كه : چه كرامات ايشان را مقرّر است ؟ مىگويند : نزد شما مىآييم . پس گفتار ايشان را به ارواحشان مىرسانند و شوق ايشان افزوده مىگردد براى آن كرامت و قرب منزلت كه از حسين عليه السّلام دارند و مىگويند : الحمد خداى را كه هول بزرگ را از ما دور داشت و اهوال قيامت\r\n\r\n\r\n","description":"","footnote":"\r\n[ 1 
  ] سوره شعراء ، آيه 101 و 100 .\r\n","page_name":" 454 ","page_number":454},
  {"content":"\r\n\r\nرا از ما كفايت كرد و از آنچه مىترسيديم ما را برهانيد و مراكب مىآورند و شتران اصيل با جهاز و پالان و بر آن سوار مىشوند و خداى را ستايش مىكنند و سپاس مىگويند و درود بر محمد و آل او مىفرستند تا به منازل خويش در بهشت رسند .\r\n( 1 ) از امير المؤمنين عليه السّلام روايت است كه : در رحبه بود يعنى ميدانى در كوفه و اين آيت تلاوت مىكرد :  فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ  [ 1 
  ] و در آن هنگام حسين عليه السّلام از يكى از درهاى مسجد خارج شد فرمود : اين فرزند من كشته مىشود و آسمان و زمين بر او گريه مىكنند .\r\nو از ابى عبد اللّه عليه السّلام روايت است كه : براى كشته شدن حسين عليه السّلام آسمان و زمين بگريستند و سرخ شدند و بر هيچ‌كس گريه نكردند مگر بر يحيى بن زكريا و حسين بن على عليهما السّلام .\r\nو به مضمون اين حديث احاديث بسيار از كتب عامّه و خاصّه روايت شده است .\r\n( 2 ) و از ابى عبد اللّه عليه السّلام روايت است كه : قاتل يحيى بن زكريا ولد الزنا بود و قاتل حسين عليه السّلام هم ولد الزنا بود و آسمان بر كسى گريه نكرد مگر بر آنها . راوى گفت گفتم : آسمان چگونه گريه مىكند ؟ فرمود : خورشيد در سرخى طلوع مىكند و در سرخى فرو مىرود .\r\nو از داوود بن فرقد روايت است كه گفت : در خانهء ابى عبد اللّه نشسته بودم كبوتر راعبى [ 2 
  ] ديدم بانگ بسيار مىكند ابو عبد اللّه عليه السّلام ديرى سوى من نگريست و گفت : اى داوود مىدانى چه مىگويد ؟ گفتم : لا و اللّه فداى تو شوم فرمود : بر كشندگان حسين عليه السّلام نفرين مىكند ، از اين مرغان در منازل خود نگاه داريد .\r\nمؤلف در حاشيه گفته است : در حياة الحيوان گويد : راعبى متولّد از قمرى و كبوتر است و در آواز خود قرقره‌اى دارد و سجعى كه قمرى و كبوتر ندارند و اين سبب فزونى بهاى او است .\r\n( 3 ) حسين بن على بن صاعد بربرى كه متولّى قبر حضرت رضا عليه السّلام بود از پدرش از حضرت رضا عليه السّلام روايت كرد كه : اين جغد به عهد جدّم رسول خدا صلّى اللّه عليه و آله و سلّم در منازل و قصر و سراهاى مردم سكنى داشت و هرگاه مردم طعام مىخوردند مىپريد و پيش روى ايشان مىنشست و خوردنى و آشاميدنى براى او مىنهادند مىخورد و مىآشاميد و باز به جاى خود بازمىگشت و چون حسين بن على عليهما السّلام كشته شد از آباديها گريزان شد و به ويرانه‌ها و كوهها و بيابانها پناه برد و گفت : بد امّتى هستيد شما كه پسر پيغمبرتان را كشتيد و من بر جان خويش ايمن نيستم .\r\n\r\n\r\n","description":"","footnote":"\r\n[ 1 
  ] سوره دخان ، آيه 29 .\r\n[ 2 
  ] به راء و حين هر دو مهمله .\r\n","page_name":" 455 ","page_number":455},
  {"content":"\r\n\r\nمترجم گويد : راوى اين حديث مجهول و روايت ضعيف است و شواهد بسيار دلالت دارد كه بوم پيش از شهادت آن حضرت هم ويرانه‌نشين بود و ظاهرا اين مرد بربرى كه خادم قبر حضرت رضا عليه السّلام بوده است اين حديث را از آن امام نشنيده است يا حديث به اين كيفيت نبوده مثلا امام فرمود : حق دارد جغد كه از اين مردم مىپرهيزد براى آنكه پسر پيغمبرشان را كشتند .\r\n( 1 ) شيخ صدوق - رحمه اللّه - روايت كرده است از حضرت صادق عليه السّلام از پدرش از جدّش كه : حسين بن على - عليهم السلام - روزى بر برادرش حسن عليه السّلام در آمد چون به دو نگريست بگريست حسن عليه السّلام گفت : يا ابا عبد اللّه از چه گريه مىكنى ؟ گفت : گريه مىكنم از آنچه با تو كردند . حسن عليه السّلام گفت : آنچه با من كردند زهرى است كه در پنهانى به من نوشاندند و مرا بكشتند اما روزى مانند روز تو نيست يا ابا عبد اللّه كه سى هزار مرد بر تو تازند و همه ادّعا كنند از امت محمد صلّى اللّه عليه و آله و سلّم هستند و دين اسلام دارند پس بر كشتن و ريختن خون تو و شكست حرمت تو و اسير كردن فرزندان و زنان تو و تاراج با روبنه تو هم قول كردند در اين هنگام لعنت بر بنى اميّه فرود آيد و آسمان خون و خاكستر بارد و هر چيز بر تو گريه كند ، حتّى وحش در بيابان و ماهىها در دريا .\r\nو در زيارتى كه سيّد مرتضى خواند اين عبارت آمده است : « لقد صرع بمصرعك الاسلام و تعطّلت الحدود و الاحكام و اظلمت الايّام و انكسف الشّمس و اظلم القمر و احتبس الغيث و المطر و اهتزّ العرش و السّماء و اقشعرّت الارض و البطحاء و شمل البلاء و اختلفت الاهواء فجع بك الرّسول و ازعجت البتول و طاشت العقول » .\r\n( 2 ) ابن حجر در صواعق گويد : ابو نعيم اصفهانى در دلائل النبوّة از نصرة ازديّه روايت كرده است كه : چون حسين عليه السّلام كشته شد آسمان خون باريد بامداد كه برخاستيم حبّ و كوزه‌ها پر از خون بود .\r\nو در احاديث ديگر هم مانند آن روايت شده است . و از آياتى كه روز قتل آن حضرت ظاهر شد اين بود كه : آسمان را سياهى عظيم بگرفت چنان كه ستارگان در روز پديدار گشتند و هيچ سنگى بر نداشتند مگر زير آن خون سرخ تازه ديدند .\r\nو ابو شيخ روايت كرده است : آن عدس كه در لشكر ايشان بود خاكستر شد و اين عدس در كاروان يمن بود به عراق مىآوردند و هنگام قتل حسين عليه السّلام به ايشان رسيد .\r\nمترجم گويد : در اين روايت تصحيف است ؛ زيرا كه عراق معدن حبوب است . و عدس يا طعام ديگر را از يمن به عراق نمىآورند و آنچه آوردند ورس بود تصحيف به عدس شده و\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nبراى يزيد فرستاده بودند و امام عليه السّلام آنها را تصرّف فرموده و پس از كشته شدن آن حضرت سپاه ابن سعد غارت كردند ، چنان كه شرح آن بگذشت .\r\n( 1 ) ابن عيينه از جدّهء خود روايت كرد كه : ساربانى با او اين خبر بگفت و اسپرك او خاكستر شده بود .\r\nو ناقه‌اى كشتند در گوشت او چيزى مانند موش ديدند و چون پختند مانند علقم تلخ بود و آسمان براى كشتن او سرخ شد و آفتاب بگرفت چنان كه ستارگان در نيمروز پديدار شدند و مردم گمان كردند قيامت برپا شد و هيچ سنگى بر نداشتند مگر زير آن خون سرخ تازه بود .\r\nو عثمان بن ابى شيبه روايت كرده است كه : آسمان پس از كشتن حسين عليه السّلام چنان سرخ بود كه از سرخى آن ديوار به نظر مىآمد به چادرهاى معصفر پوشيده است و ستارگان به يكديگر مىخوردند . و عصفر گل كافشه است .\r\nو ابن جوزى از ابن سيرين روايت كرده است كه : جهان سه روز تاريك شد آنگاه سرخى در آسمان پديد آمد .\r\nابو سعيد گفت : هيچ سنگى بر نداشتند مگر زير آن خون سرخ تازه يافتند و آسمان خون باريد چنان كه مدّتها اثر آن در جامه‌ها پديدار بود پس از آن هوا بگشود .\r\n( 2 ) و ثعلبى و ابو نعيم همان احاديث خون باريدن را نقل كرده‌اند و ابو نعيم بر آن افزوده است كه : چون بامداد برخاستيم حب‌ّها و كوزه‌ها پر از خون بود .\r\nو در روايتى است كه : مانند خون چيزى بر جامه‌ها و ديوارها يافتند در خراسان و شام و كوفه ، و اينكه سر حسين عليه السّلام را در سراى ابن زياد آوردند از ديوارها خون روان بود .\r\nو ثعلبى روايت كرده است كه : آسمان بگريست و گريهء آن سرخى آن است .\r\nو غير او گفت : كرانه‌هاى آسمان شش ماه سرخ شد پس از قتل آن حضرت و پيوسته پس از آن سرخى ديده مىشد .\r\nو ابن سيرين گفت : به ما خبر رسيد كه : اين سرخى كه با شفق است پيش از كشته شدن حسين عليه السّلام نبود .\r\nمترجم گويد : قول ابن سيرين حجّت نيست و آن را از معصوم نقل نكرده است و سرخى شفق را پيغمبر علامت وقت مغرب قرار داد بىخلاف و اين سرخى كه هنگام قتل سيد الشهداء عليه السّلام پديد آمد سرخى فوق عادت بود چنان كه سابقا بگذشت .\r\nو ابن سعدان گفت : اين سرخى در آسمان پيش از قتل آن حضرت ديده نشد . ابن جوزى گفت : و حكمت ظهور اين سرخى آن است كه ما چون خشم گيريم سرخى در رخسار ما\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nپديدار گردد و خداوند از جسميت مبرّاست ؛ پس غضب خود را از قتل حسين عليه السّلام به سرخى افق نمود براى اظهار بزرگى جنايت . كلام صواعق به انجام رسيد و از شرح قصيدهء همزيّه مانند اين روايت شده است .\r\n( 1 ) در تذكرهء سبط است از هلال بن ذكوان كه : چون حسين عليه السّلام شهيد شد دو يا سه ماه گذشت ديوارها را گويى خون‌آلوده مىديديم از هنگام نماز صبح تا غروب آفتاب . و گفت : به سفرى رفتيم بارانى بر ما باريد كه نشانهء آن در جامه‌هاى ما بماند مانند خون .\r\nاز مناقب ابن شهر آشوب نقل است كه : قرظة بن عبيد الله گفت : نيمروزى آسمان بر قطيفهء سفيد بباريد نيك نگريستم خون بود و شتر به چرا رفت براى آب نوشيدن آب خون بود و دانستيم كه همان روز حسين عليه السّلام كشته شد ، سرخى از جانب مشرق بر آمد و سرخى از جانب مغرب و نزديك بود در وسط آسمان به يكديگر رسند .\r\nو از عقود الجمان سيوطى نقل است كه : منجّمين گويند : خورشيد منكسف نمىشود مگر در بيست و هشتم يا بيست و نهم براى مقارنه كه گفته‌اند : قاتلهم اللّه .\r\nدر صحيحين آمده است كه : روز رحلت پيغمبر صلّى اللّه عليه و آله و سلّم آفتاب بگرفت و آن دهم ماه ربيع الاوّل بود چنان كه زبير بن بكّار روايت كرده است . و روز قتل حسين عليه السّلام هم آفتاب بگرفت چنان كه در تواريخ مشهور است و آن دهم محرم بود .\r\n( 2 ) و مؤلف گويد : شيخ شهيد در ذكرى روايت كرده است كه : على المشهور خورشيد روز عاشورا منكسف شد وقتى حسين عليه السّلام به شهادت رسيد ، چنان كه ستارگان ميان روز هويدا گشتند . و اين را بيهقى و غير او روايت كرده‌اند .\r\nو پيش از اين گفتيم كه : ابراهيم فرزند پيغمبر چون از دنيا رفت آفتاب بگرفت .\r\nو زبير بن بكّار در كتاب انساب روايت كرده است كه : وفات ابراهيم در دهم ربيع الاوّل بود .\r\nو اصحاب ما روايت كردند كه : از علائم ظهور مهدى عليه السّلام كسوف شمس است در نصف اول ماه رمضان انتهى .\r\nمترجم گويد : در احاديث اهل سنت آمده است كه : آفتاب روز وفات ابراهيم فرزند رسول خدا صلّى اللّه عليه و آله و سلّم بگرفت و مردم گفتند : گرفتن آفتاب براى موت ابراهيم و مصيبت رسول صلّى اللّه عليه و آله و سلّم بود . پيغمبر فرمود : خورشيد و ماه دو آيتند از آيات خداوند عزّ و جلّ ، نه براى مردن كسى منكسف مىگردند و نه براى زنده بودن كسى و چون آنها را گرفته ديديد خداى را بخوانيد و نماز گزاريد تا گشوده شود انتهى .\r\nامّا وفات ابراهيم در روز دهم ربيع الاوّل مسلم نيست شايد روز ديگر بود كه كسوف\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nآفتاب در آن معتاد باشد . و پيش از اين مؤلف از سيوطى در عقود الجمان نقل كرد كه : اين حديث ردّ منجّمين است .\r\nو لكن قول صحيح آن است كه شيخ مرتضى انصارى - رحمه اللّه - از سيد مرتضى و شيخ كراجكى نقل كرده است كه : كسوف و خسوف و اقتران كواكب و امثال آنها بر اصول صحيحه و قواعد محكمه مبتنى است و منجّمين در آنها خطا نمىكنند و دائما به حقيقت مىرسند بر خلاف احكام و تأثير كواكب در خير و شر انتهى .\r\nو طعن سيوطى و امثال وى بر منجّمين از جهل است يا تجاهل ، و حساب كسوف و خسوف مانند حساب بهار و پائيز و ايام هفته است و همچنان كه نمىتوان گفت : شب بيست و هفتم ماه نو رؤيت شد همچنين نمىتوان گفت : در غير وقت معيّن كسوف اتّفاق افتاد .\r\nو غزالى در مقدّمهء كتاب تهافة الفلاسفهء گويد : قسم دوم از مطالب فلاسفه امورى است كه مخالف با هيچ اصلى از اصول دين نيست و مؤمن به انبيا ناچار نيست انكار آن كند مثل اينكه گويند : خسوف ماه براى آن است كه زمين ميان ماه و خورشيد فاصله مىشود و ماه چون از خورشيد نور مىگيرد وقتى در سايهء زمين افتاد نور خورشيد بر آن نمىتابد . و مثل اينكه گويند : در كسوف آفتاب جرم ماه ميان چشم بيننده و آفتاب حايل مىگردد . . . و ما در صدد باطل كردن اينها نيستيم ؛ چون غرض به آن تعلّق نمىگيرد و هر كس پندارد باطل كردن اين مقالات خدمت بدين است به دين جنايت كرده است و آن را سست گردانيده ؛ چون براهين هندسى و حسابى بر اين مسائل قائم است و شكى در آن نگذاشته و هر كس از اين علوم آگاه باشد و ادلّهء آن را بداند چنان كه از پيش خبر دهد در فلان روز و فلان ساعت كسوف مىشود و مدّت آن تا انجلاء چه اندازه است اگر به او گويند : اين بر خلاف شرع است در علم خود شك نمىكند بلكه در شرع شك مىكند .\r\nو اينها كه از غير طريق صحيح يارى شرع مىكنند زيانشان بر شرع بيش از آنهاست كه رد بر شرع مىكنند چنان كه گفته‌اند : « عدوّ عاقل خير من صديق جاهل » يعنى : دشمن دانا به از نادان دوست .\r\nتا اينكه گويد : بزرگترين اعتراض ملاحده بر دين وقتى است كه كسى براى يارى شرع صريحا يكى از اين قبيل امور را بر خلاف شرع داند بهانه به دست آورند و گويند : اگر شرط دين‌دارى معتقد شدن به اينهاست پس نبايد ديندار بود .\r\nو مقصود ما اين است كه : عالم به هر شكل باشد فعل خداست انتهى .\r\nو ما سابقا گفتيم : امثال اين كسوفات در غير وقت اگر به سند صحيح ثابت شود براى حائل\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nشدن اجرام ديگر جوّى است نادر الوقوع نظير ذوات الاذناب و احجار سماوى . و در لغت مانعى نمىبينيم كه بر عجّه‌هاى سخت كه گاهى در عربستان اتّفاق مىافتد نيز اطلاق كسوف صحيح باشد و عجّه شنهاى ريز است كه چون بر مىخيزد هوا را تاريك مىكند چنان كه روز چراغ لازم مىشود ؛ و چون مىنشيند يا باران بر آن مىبارد همه چيز را آلوده مىكند .\r\nو مطالب بسيار در زبان اهل شرع است كه نبايد حمل بر اصطلاح خاصّ اصحاب فنون كرد چنان كه گويند : مكه در مركز زمين يا مركز عالم است و از زمين كرهء زمين نخواهند بلكه ربع مسكون و برّ قديم خواهند و مكه در وسط ربع مسكون است چنان كه دورى آن از شرق اقصى و آخر چين يا مغرب اقصى و بلاد مراكش تقريبا مساوى است و نيز از پانزده درجه عرض جنوبى و 55 درجهء عرض شمالى تا مكه مساوى يكديگر است و زمين در زبان همه كس به معنى كره زمين نيست ؛ چنان كه مردى گويد : زمين خود را فروختم قطعه را خواهد نه كره را .\r\nو نيز در قرآن است كه : ذو القرنين خورشيد را ديد در چشمهء گل آلوده غروب مىكند اين غروب به اصطلاح نجوم نيست بلكه چنان است كه مسافر دريا گويد : ديدم آفتاب را از آب بيرون مىآمد و در آب فرو مىرفت .\r\nو گاه باشد كه اين مسافر خود عالم به جغرافيا و نجوم بود باز اين گونه سخن گويد ؟ ! و اين معنى را واضح‌تر در تفسير منسوب به خواجه عبد اللّه انصارى ديدم در چند جاى و از آن اجزايى نزد من است و تفسيرى است به فارسى فصيح سخت نيكو بر وفق مذاق اهل شرع و آيات را در سه نوبت تفسير كرده است : نوبت اول ترجمه فارسى ، و نوبت دوم مبسوط و كامل و سهل ، و نوبت سوم اندكى دقيقتر و علمى براى خواص . و اگر مسلمانان اقدام به طبع آن كنند بسى سودمند افتد . و يكى از وزراى دانشمند كه شايد راضى نباشد نام او برده شود از غايت علاقه كه بدين تفسير دارد اجزاى آن را از اطراف بلاد اسلام از تركيه و افغانستان و غيره فراهم كرده است . به ترجمه بازگرديم .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n( 1 )\r\n\r\nفصل دوم / در ناله و زارى كردن فرشتگان سوى خداى تعالى در امر آن حضرت و گريستن ايشان\r\nابو جعفر محمد بن حسن طوسى از حضرت صادق عليه السّلام روايت كرده است كه : چون كار حسين عليه السّلام به آنجا كه كشيد فرشتگان سوى خداوند عزّ و جلّ زارى كردند و گفتند : اى پروردگار آيا اين آزار را با حسين عليه السّلام برگزيدهء تو و فرزند پيغمبرت مرتكب مىشوند ؟ امام فرمود : پس خداوند سايهء قائم را براى ايشان بر پاى داشت و گفت : به اين انتقام مىكشم از ستمكاران بر وى .\r\nشيخ صدوق از ابان بن تغلب روايت كرده است از ابى عبد اللّه صادق عليه السّلام كه گفت :\r\nچهار هزار ملك به يارى حسين عليه السّلام فرود آمدند آنان را اذن جنگ نداد بازگشتند باز رخصت طلبيدند و فرود آمدند آن حضرت به شهادت رسيده بود . و اكنون نزديك مرقد او آشفته و گردآلود بر او گريه مىكنند تا روز قيامت . و رئيس آنان فرشته‌اى است نامش منصور .\r\n( 2 ) مؤلف گويد : احاديث بسيار روايت شده است كه : چهار هزار ملك نزديك قبر او تا قيامت گريه مىكنند .\r\nو در بعض آن احاديث است كه : هيچ زائرى به زيارت نرود مگر به پيش باز او روند و بيمار نگردد مگر عيادت او كنند و هيچ‌يك نميرد مگر بر جنازهء او نماز گزارند و پس از مردن براى او استغفار كنند و آمرزش از خدا خواهند و همهء اين فرشتگان در زمين به انتظار ظهور حضرت قائمند صلوات اللّه عليه .\r\nو شيخ ابن قولويه از عبد الملك بن مقرن از ابى عبد اللّه جعفر صادق عليه السّلام روايت كرده است كه گفت : چون زيارت ابى عبد اللّه عليه السّلام كنيد پيوسته خاموش باشيد و دم فرو بنديد و سخن مگوييد مگر به نيكى . و فرمود : فرشتگان شب و روز كه نگهبان خلقند چون ( از آسمان فرود\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nآيند ) فرشتگان حائر را ملاقات و با آنها مصافحه كنند اينها از شدت گريه جواب ندهند تا هنگام زوال شود يا تا فجر روشن گردد پس از آن سخن گويند و از خبر آسمانها پرسند اما در بين اين دو وقت سخنى نگويند و از گريستن دعا سستى ننمايند .\r\n( 1 ) از حرير روايت است كه گفت : با ابى عبد اللّه عليه السّلام گفتم : فداى تو شوم اجل شما خانواده بسيار نزديك است با اين حاجت مردم به شما ؟ فرمود : هر يك از ما را صحيفه‌اى است كه هر چه بايد انجام دهد در مدّت زندگى خود در آن مكتوب است و چون به انجام رسيد داند كه اجل او فرا آمده است و نبى صلّى اللّه عليه و آله و سلّم نزد او آيد و خبر مرگ او بدهد و آنچه نزد خداى تعالى براى او آماده است ( از نعمت و رحمت ) او را بر آن آگاه كند و چون آن صحيفه به دست حسين عليه السّلام بدادند و هر چه بايد بكند يا نكند براى او تفسير كردند و آن را بخواند هنوز از كارهاى كردنى چيزها مانده بود به جهاد بيرون رفت و آنچه مانده بود واقع گشت و فرشتگان از خداوند تعالى دستورى خواستند يارى وى را و دستورى رسيد اما تا خويشتن را ساختند و آمادهء آمدن گشتند آن حضرت به شهادت رسيده بود و چون فرود آمدند او را كشته يافتند گفتند :\r\nپروردگارا ما را رخصت دادى فرود آييم و او را يارى كنيم اكنون به شهادت رسيده است ؟\r\nوحى رسيد كه : ملازم بارگاه او باشيد تا هنگام رجعت و اينك بر او زارى كنيد و بر آنچه از دست شما رفت افسوس خوريد زيرا كه اختصاص به او يافته‌ايد . پس فرشتگان پيوسته گريه مىكنند و افسوس مىخورند و بدين عمل تقرّب به خدا مىجويند تا هنگام رجعت يار او باشند .\r\n( 2 ) از صفوان جمّال روايت است از ابى عبد اللّه عليه السّلام كه گفت : در راه مدينه كه به مكه مىرفتم با آن حضرت گفتم : يا ابن رسول اللّه تو را اندوهگين و شكسته خاطر مىبينم ؟ فرمود : اگر آنچه من مىشنوم تو نيز بشنوى البتّه تو را از اين سؤال بازدارد . گفتم : چه مىشنوى ؟ فرمود :\r\nفرشتگان از خدا به تضرّع مىخواهند كه كشندگان امير المؤمنين و حسين عليهما السّلام را لعن فرستد و زارى و شيون جنّ و جزع و گريهء ملائكه را برگرد وى مىشنوم كيست با اين حال خوردن و آشاميدن و خواب بر وى گوارا باشد ؟\r\n( 3 ) و در بحار از حسن بن سليمان روايت كرده است باسناده از ابى معاويه از اعمش از جعفر بن محمد از پدرش از جدّش عليه السّلام گفت : پيغمبر صلّى اللّه عليه و آله و سلّم فرمود : آن شب كه به آسمان رفتم صورت على بن ابى طالب عليه السّلام را در آسمان پنجم ديدم گفتم : اى حبيب من جبرئيل اين صورت چيست ؟ جبرئيل گفت : اى محمد صلّى اللّه عليه و آله و سلّم فرشتگان آرزو كردند صورت على عليه السّلام را و گفتند پروردگارا بنى آدم در دنيا هر صبح و شام از نظر بر رخسار على بن ابى طالب عليه السّلام\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nمحبوب حبيب تو محمد صلّى اللّه عليه و آله و سلّم و جانشين و وصى و امين او بهره مىبرند ما را هم از صورت او بهره‌ور گردان چنان كه اهل دنيا بهره ور گشتند خداوند صورت او را براى آنها از نور قدس خود بيافريد پس على عليه السّلام نزد ايشان است شب و روز به زيارت او فائز مىگردند و صبح و شام به روى او مىنگرند .\r\n( 1 ) و نيز گفت : خبر داد مرا اعمش از جعفر بن محمد عليه السّلام از پدرش كه گفت : چون ابن ملجم ملعون بر آن حضرت ضربت زد آن ضربت در صورت آن حضرت كه در آسمان بود نمودار گشت و ملائكه پيوسته آن را مىبينند و بر كشندهء او لعن مىفرستند و چون حسين بن على عليهما السّلام به شهادت رسيد آن فرشتگان فرود آمدند و آن حضرت را برداشتند و در كنار آن صورت على عليه السّلام كه در آسمان پنجم بود بداشتند پس هرگاه فرشتگانى از آسمان بالا فرود آيند يا از آسمان اول بالا روند به آسمان پنجم براى صورت على عليه السّلام و او را نگرند يا حسين عليه السّلام را خون‌آلود ببينند بر يزيد و ابن زياد و كشندگان حسين بن على عليه السّلام لعن كنند تا روز قيامت .\r\nاعمش گفت : حضرت صادق عليه السّلام براى من فرمود : اين از علم مكنون و مخزون است و جز با كسى كه شايستهء آن باشد مگوى .\r\nمترجم گويد : امام عليه السّلام فرمود : اين از علم مخزون است به علّت آنكه ذهن اكثر مردم از شنيدن هر لفظ به معنى مادّى آن منصرف مىشود و هر چيز را عنصرى و مادّى پندارند و معانى ديگر را چون بيند منطبق با علم ناقص آنها نمىگردد منكر مىشوند اما آنكه مىداند موجود منحصر در محسوس نيست و عوالم بسيار است داند كه ممكن است امام عليه السّلام آوازى بشنود و ديگرى نشنود و نيز داند هر چيز را در هر عالمى صورتى است چنان كه مير فندرسكى گويد :\r\n چرخ با اين اختران نغز و خوش و زيباستى * صورتى در زير دارد آنچه در بالاستى \r\nو عالم ملائكه و سماوات و مجرّدات به منزلهء عقل عالم كبير است و صورت هر چيز در آن است مانند عقل ما كه صورت چيزها در آن هست . و مرد ديندار بايد چون حديثى شنيد و او را مستبعد آمد بىتأمّل رد نكند بلكه در آن توقّف كند و علم آن را به اهلش واگذارد . و اينكه گويند : مخالف عقل را بايد تأويل كرد براى كسى است كه در علوم عقليه و نقليه راسخ باشد مانند علّامه حلّى و خواجه طوسى - رحمهما اللّه - نه آنكه فرق ميان يقين و ظنّ و مستبعد و محال نمىگذارد .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n( 1 )\r\n\r\nدر شيون كردن جنّيان بر حضرت سيد الشهداء عليه السّلام\r\nابن قولويه روايت كرده است از ميثمى كه : سه تن كوفى به آهنگ يارى حسين عليه السّلام بيرون شدند در دهى كه شاهى نام داشت فرود آمدند دو نفر ديدند يكى پير و ديگرى جوان و سلام كردند پير گفت : من مردى از جنّيانم و اين برادرزادهء من است خواست يارى اين مظلوم كند و من چيزى به خاطرم مىرسد . جوانان انسى گفتند : آن چيست ؟ گفت : بپرّم و خبر او را براى شما بياورم تا با بصيرت برويد . گفتند : نيكو رأيى است . گفت : آن روز و شب غائب گشت و فردا بيامد آوازى شنيدند و كس را نديدند مىگفت :\r\n و اللّه ما جئتكم حتّى بصرت به * بالطّفّ منعفر الخدّين منحورا\r\nو حوله فتية تدمى نحورهم * مثل المصابيح يطفون الدّجى نورا\r\nو قد حثثت قلوصى كى اصادقهم * من قبل ان تتلاقى الحرّد الحورا\r\nفعاقبنى قدر و اللّه بالغه * و كان امرا قضاه اللّه مقدورا\r\nكان الحسين سراجا يستضاء به * اللّه يعلم انّى لم اقل زورا\r\nمجاورا لرسول الله في غرف * و للوصىّ و للطيّار مسرورا \r\nيكى از آنان جوانان انسى جواب داد :\r\n اذهب فلا زال قبر انت ساكنه * الى القيمة يسقى الغيث ممطورا\r\nو قد سلكت سبيلا كنت سالكه * و قد شربت بكأس كان مغرورا\r\nو فتية فرّغوا للّه انفسهم * و فارقوا المال و الاحباب الدورا \r\n( 2 ) سبط در تذكره گويد : مداينى از مرد مدنى نقل كرده است كه گفت : چون حسين عليه السّلام روانهء عراق گرديد من هم به اميد آنكه به خدمت او برسم بيرون شدم چون به ربذه رسيدم مردى ديدم نشسته گفت : يا عبد اللّه گويا به يارى حسين عليه السّلام خواهى رفت ؟ گفتم : آرى . گفت : من نيز همين خواهم اندكى اينجا باش كه من رفيق خويش را فرستاده‌ام اكنون بازآيد و خبر بياورد ؛ پس ساعتى نگذشت كه رفيقش آمد گريان ، آن مرد پرسيد خبر چيست ؟ گفت : « و اللّه ما جئتكم . . . » .\r\n« به خدا سوگند نزد شما نيامدم تا او را در طف ديدم هر دو گونه‌اش خاك‌آلوده و نحر شده و برگرد او جوانانى بودند از گلويشان خون مىريخت مانند چراغ بودند كه از تاب رخسار تاريكى را مىزدودند من شتران خويش را به شتاب راندم شايد به ايشان رسم پيش از اينكه\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nحوران بهشتى را ملاقات كنند اما قدر الهى مانع آمد و خداوند آن را به انجام رساند امرى بود خدا فرموده و مقدّر كرده .\r\nحسين عليه السّلام روشنى است كه از او كسب نور كنند و خدا داند كه من دروغ نگفتم . همسايهء رسول خدا عليه السّلام در غرفه‌ها و همسايه وصىّ او عليه السّلام و جعفر طيّار است شادان » .\r\nو از شعر سوم كه گويد : شتران خود را به شتاب راندم معلوم مىشود كه اين شاعر انسى بوده است نه جنّى و با شتر براى يارى آن مظلوم مىرفت نه به پريدن . و اين حكايت از معصوم نيست تا حجّت باشد .\r\n( 1 ) ابن شهر آشوب در مناقب گويد : جنّ تا يك سال بر سر قبر پيغمبر صلّى اللّه عليه و آله و سلّم بر حسين عليه السّلام مىگريستند .\r\nو در همان كتاب است كه : دعبل گفت : پدرم از جدّم از مادرش سعدى بنت مالك خزاعيه روايت كرد كه : او آواز جنّيان را مىشنيد بر حسين نوحه مىكردند :\r\n يا بن الشّهيد و يا شهيدا عمّه * خير العمومة جعفر الطّيّار\r\nعجبا لمصقول علاك حدّه * فى الوجه منك و قد علاه غبار \r\nو در روايت غير مناقب است كه : دعبل گفت من خود در قصيده گفتم :\r\n زر خير قبر بالعراق يزار * و اعص الجمار فمن نهاك حمار\r\nلم لا ازورك يا حسين لك الفداء * قومى و من عطفت عليه نزار\r\nو لك المحبّة في قلوب ذوى النّهى * و على عدوّك مقتة و دمار\r\nيا بن الشّهيد و يا شهيدا عمّه * خير العمومة جعفر الطّيّار \r\n( 2 ) مؤلف گويد : ظاهرا اين دو بيت اقتباس از شعرى است كه مردى در حضور موسى بن جعفر عليهما السّلام خواند .\r\nابن شهر آشوب گويد : حكايت كنند كه : منصور نزد موسى بن جعفر عليهما السّلام فرستاد و عرضه داشت : روز نوروز بنشيند تا مردم به تهنيت آيند و هر چه مال پيشكش براى خليفه آورند آن حضرت بستاند .\r\nامام عليه السّلام فرمود : من هر چه در اخبار جدّم جستجو كردم از اين عيد خبرى نيافتم از آيين فارسيان است كه اسلام بر انداخت ، معاذ اللّه چيزى را كه اسلام بر انداخت ما احيا بكنيم .\r\nمنصور گفت : براى سياست لشكر اين كار بايد كرد ( كه عجمند ) و تو را به خدا سوگند\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمىدهم كه بنشينى . آن حضرت بنشست [ 1 
  ] بزرگان و سرهنگان و سپاهيان به خدمت او مشرّف شدند و تهنيت گفتند و هدايا و تخف بسيار آوردند خادم منصور بالاى سر آن حضرت ايستاده بود و هر چه مىآوردند شماره بر مىگرفت در آخر پيرمردى فرتوت بيامد و گفت : اى دخترزادهء رسول خدا صلّى اللّه عليه و آله و سلّم من مردى درويش و بىچيزم مالى ندارم كه تقديم كنم و ليكن جدّم در مرثيهء جدّ تو حسين عليه السّلام سه بيت گفت آن را تقديم مىكنم :\r\n عجبت لمصقول علاك فرنده * يوم الهياج و قد علاك غبار\r\nو لا سهم نفذتك دون حرائر * يدعون جدّك و الدّموع غزار\r\nألّا تقضقضت السّهام و عاقها * عن جسمك الاجلال و الاكبار \r\n( 1 ) حضرت موسى بن جعفر عليهما السّلام فرمود : هديهء تو را پذيرفتم بنشين خداى متعال تو را برومند گرداند . سوى آن خادم التفات فرمود كه : نزد امير المؤمنين رو و خبر اين مالها با او بگوى و بپرس با آن چه بايد كرد ؟ خادم رفت و بازگشت و گفت : امير المؤمنين مىگويد : همهء آن مال به او بخشيدم تا هر چه خواهد كند . حضرت موسى بن جعفر عليهما السّلام با آن پيرمرد فرمود :\r\nمال را برگير كه همه را به تو بخشيدم .\r\n( 2 ) سبط ابن جوزى در تذكره گويد : در ذكر نوحه كردن جنّ بر آن حضرت و زهرى از ام سلمه\r\n\r\n\r\n","description":"","footnote":"\r\n[ 1 
  ] مترجم اين كتاب گويد : به مقتضاى اين روايت حضرت موسى بن جعفر عليهما السّلام در زمان منصور نيز به عراق آمد و منصور ده سال پس از حضرت امام جعفر صادق عليه السّلام زيست و در سال 158 كه به حج رفت روز ششم ذى الحجّه نزديك مكه در حال احرام در گذشت و ده سال از امامت حضرت موسى بن جعفر عليهما السّلام در زمان منصور بود و احتمال بودن اين واقعه و گفتگو در مدينه ممكن نيست ؛ چون منصور در اين ده سال دو بار به حج رفت يكى در سال 152 و ديگر در سال 158 و در هيچ‌يك از اين دو سال نوروز در ايام حج نبود بلكه در جمالى الاولى يا پيش از آن بود . و بر فرض صحت اين حديث دلالت دارد كه نوروز را عيد گرفتن اگر نه براى احياى سنت مجوس باشد جايز است و اولى آن است كه مرد مؤمن به قصد وقوع نصب امير المؤمنين عليه السّلام به خلافت در اين ايام آن را عيد گيرد ؛ چون بر حسب بعضى روايات آن روز نوروز بود من از زيج هندى استخراج كردم تحويل آفتاب به برج حمل در سال دهم هجرى چهارشنبه بيست و يكم ذى الحجّه بود سه روز پس از غدير خم و جشن گرفتن پس از سه روز هم مناسب است .\r\nو به روايت معلّى بن خنيس از حضرت صادق عليه السّلام بسيارى از وقايع در نوروز اتّفاق افتاد و اهل علم را در آن سخنى است و گروهى آن را ضعيف شمارند و به نظر من روايت مجعول نيست اما سهوى از روات در آن راه يافته از جمله وقايع نوروز : وزيدن بادهاى لواقح و دميدن شكوفه و گل است و در آن شكى نيست و ديگر قرار گرفتن كشتى نوح بر كوه جودى و در تورات آمده است كه : كشتى روز 17 از ماه 7 بر كوه آراراط قرار گرفت و روز اول از ماه اول زمين خشك بود كه نوح بيرون آمد . و ظاهرا روز اول از ماه اول همان نوروز است و سال رسمى يهود از اول بهار بود و سال شرعى اول پاييز . و ديگر كشته شدن عثمان و خلافت ظاهرى امير المؤمنين عليه السّلام و ليكن كشته شدن عثمان در هيجدهم ذى الحجّه سال 35 بود در برج سرطان و ضعف حديث از اين جهت است گويا امام فرمود : غدير نوروز بود و همان روز يعنى روز غدير امير المؤمنين عليه السّلام به خلافت ظاهرى رسيد و راوى از آن نوروز فهميد . اما اينكه در روايت است كه : مبعث پيغمبر صلّى اللّه عليه و آله و سلّم و شكستن بتهاى كعبه هم در نوروز بود ، چون راجع به قبل از حجة الوداع است حساب نجومى در آن مضبوط نيست پيش از اين گفتيم عرب بعض سالها را سيزده ماه مىگرفتند و اين حساب منظم زيج به بركت حكم خدا در قرآن و بر افتادن نسىء است .\r\n","page_name":" 466 ","page_number":466},
  {"content":"\r\n\r\nروايت كرد كه گفت : صداى جن را نشنيدم مگر در آن شبى كه حسين عليه السّلام كشته شد شنيدم گوينده‌اى مىگفت :\r\n الا يا عين فاحتفلى بجهد * و من يبكى على الشّهداء بعدى\r\nعلى رهط تقودهم المنايا * الى متجبّر في ثوب عبد \r\nدانستيم كه حسين عليه السّلام كشته شد .\r\n( 1 ) شعبى گفت : اهل كوفه شنيدند يكى هنگام شب مىگفت :\r\n ابكى قتيلا بكربلاء * مضرّج الجسم بالدّماء\r\nابكى قتيل الطّغاة ظلما * به غير جرم سوى الوفاء\r\nابكى قتيلا بكى عليه * من ساكن الارض و السّماء\r\nهتك احلّوه و استحلّوا * ما حرّم اللّه في الاماء\r\nيا بأبى جسمه المعرّى * الّا من الدّين و الحياء\r\nكلّ الرّزايا لها عزاء * و ما لذا الرّزء من عزاء \r\nو ليكن قرينه بر اينكه خواننده جنّى بود در اين حكايت نيست .\r\nزهرى گفت : جن بر آن حضرت نوحه كردند و گفتند :\r\n خير نساء الجنّ يبكين شجيّات * و يلطمن خدودا كالدنانير نقيات\r\nو يلبسن ثياب السود بعد القصبيّات \r\nابن قولويه از ابى زياد قندى روايت كرد كه : وقتى حسين بن على عليه السّلام شهيد شد گچ‌كاران صداى جنّ را هنگام سحر در قبرستان شنيدند و مىگفتند :\r\n مسح الرّسول جبينه فله بريق في الخدود * أبواه من عليا قريش و جدّه خير الجدود \r\nو از على بن خرّور روايت است كه از ليلى شنيدم مىگفت : نوحه جن را بر حسين بن على عليهما السّلام شنيدم :\r\n يا عين جودى بالدّموع فانّما * يبكى الحزين بحرقة و توجّع\r\nيا عين الهاك الرّقاد بطيبة * عن ذكر آل محمّد صلّى اللّه عليه و آله و سلّم و ترجّع \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n باتت ثلثا بالصّعيد جسومهم * بين الوحوش و كلّهم في مصرع \r\n( 1 ) از داود رقّى روايت است كه گفت : جدّهء من براى من حكايت كرد كه : چون حسين بن على عليهما السّلام كشته شد جن بر او به اين ابيات نوحه‌سرايى كردند :\r\n يا عين جودى بالعبر * و ابكى فقد حقّ الخبر\r\nابكى ابن فاطمة الّذى * ورد الفرات فما صدر\r\nالجنّ تبكى شجوها * لمّا اتى منه الخبر\r\nقتل الحسين و رهطه * تعسا لذلك من خبر\r\nفلأبكيّنّك حرقة * عند العشاء و بالسّحر\r\nو لأبكيّنّك ما جرى * عرق و ما حمل الشّجر \r\nدر مناقب است از نوحهء جنّيان :\r\n احمرّت الارض من قتل الحسين * كما احمرّ عند سقوط الجونة العلق\r\nيا ويل قاتله يا ويل قاتله * فانّه في شفير النّار يحترق \r\nو نيز :\r\n ابكى ابن فاطمة الّذى * من قتله شاب الشّعر\r\nو لقتله زلزلتم * و لقتله خسف القمر \r\nمترجم گويد : از نوحه و زارى كردن جن و شنيدن گروهى از مردم اشعار آنان را عجب نبايد داشت ؛ زيرا كه وجود جن به نص قرآن ثابت است و در علم حكمت نيز تجسّم و تمثّل موجودات غيبى و مجردات در نظر بعض مردم در پاره‌اى اوقات مبرهن گرديده است و هم به تجربه رسيده و نيز در همهء طوايف و لغات لفظى هست براى دلالت كردن بر جن لا بد چيزى ديدند و محتاج به تعبير از آن شدند و كلمه‌اى براى آن وضع كردند و اگر نديده بودند براى آن لفظى نبود مثل آنكه ما تلگراف را نديده بوديم لفظى هم براى آن نداشتيم . و ليكن بعض مردم مادّى و جاهل گمان مىكنند هر موجودى محسوس است و بايد همه كس همه چيز را ببينيد و وجود روح و خداوند متعال و جن و عالم قبر و برزخ و امثال آن را انكار مىكنند و اگر خواب ديدن شايع نبود آن را هم منكر مىشدند و مىگفتند : ممكن نيست يك نفر چيزى ببيند\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nو ديگران نبينند اما حكماء جائز مىشمارند كه موجود مجرّد كه عادة ديده نمىشود گاهى براى بعض مردم متمثّل گردد هر چند ديگران نبينند و فرشتگان براى انبيا همچنين متمثّل مىشدند آنها را مىديدند و سخنشان مىشنيدند و ديگران هيچ نمىديدند و نمىشنيدند با اينكه در كنار پيغمبران نشسته بودند . و ما نمىگوييم همهء قصّه‌ها كه از جن نقل مىكنند صحيح است و نمىگوييم همه باطل است و حكايات از جن نيز مانند حكايات از انس دروغ و مجعول دارد و صحيح هم دارد و اگر يك داستان از بزرگان و سلاطين و علما بر خلاف واقع نقل كردند مثل آنكه شيخ الرئيس از اصفهان صداى چكش مسكران كاشان مىشنيد دليل آن نيست كه شيخ الرئيس اصلا وجود نداشت .\r\nهمچنين اگر قصّه مجعول از جن نقل كنند دليل عدم وجود جن نيست اما اينكه جنيان شعر عربى مىگفتند نيز عجيب نيست ؛ زيرا كه تمثّل صورت يا صوت غيبى براى هر كسى مطابق فكر و روح اوست .\r\nقال تعالى :  وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ  [ 1 
  ] .\r\nمؤلف فصلى آورده است در مراثى عربى ، و اين بندهء مترجم فائده معتد به در نقل ترجمهء آن ابيات نديدم الّا آنكه مناسب است حكاياتى از دعبل كه مؤلف در اين فصل آورده است نقل شود .\r\n( بحار ) در بعض مؤلّفات اصحاب ديدم دعبل خزاعى گفت كه : بر سيّد و مولاى خويش على بن موسى الرضا عليهما السّلام در آمدم در چنين روزها ( ايام عاشورا ) او را ديدم محزون و غمناك نشسته و ياران برگرد وى چون مرا ديد فرمود : خوش آمدى اى دعبل خوش آمدى اى ناصر ما به دست و زبان ، آنگاه جاى براى من بگشود و مرا در كنار خويش بنشانيد و گفت : اى دعبل دوست دارم براى من شعرخوانى كه اين روزها روز اندوه ما اهل بيت و شادى دشمنان ماست مخصوصا بنى اميّه ، اى دعبل هر كس بر ما بگريد يا بگرياند و لو يك نفر را ثواب او بر خداست .\r\nاى دعبل هر كس ديده‌اش اشك ريزد بر مصيبت ما و بگريد براى آنچه ما را رسيد از دشمن ، خداوند او را با ما و در زمرهء ما محشور كند .\r\nاى دعبل هر كس بر مصيبت جدّ من حسين بگريد خداى تعالى البتّه گناهان او را بيامرزد .\r\nآنگاه برخاست و فرمود : ميان ما و حرمش پرده زدند و زنان را پشت پرده نشانيدند كه بر مصيبت جدّ خويش حسين عليه السّلام گريه كنند آنگاه رو به من كرد و فرمود : اى دعبل بر حسين عليه السّلام مرثيه بخوان كه تو تا زنده‌اى ياور و مادح مايى پس در يارى ما كوتاهى مكن تا توانى .\r\n\r\n\r\n","description":"","footnote":"\r\n[ 1 
  ] سوره انعام ، آيه 9 .\r\n","page_name":" 469 ","page_number":469},
  {"content":"\r\n\r\nدعبل گفت : گريه گلوى مرا بگرفت و اشكم روان گشت و اين اشعار را گفتم :\r\n أ فاطم لو خلت الحسين مجدّلا * و قد مات عطشانا بشطّ فرات\r\nاذا للطمت الخدّ فاطم عنده * و اجريت دمع العين في الوجنات\r\nأ فاطم قومى يا ابنة الخير و اندبى * نجوم سماوات بارض فلات\r\nقبور بكوفان و اخرى بطيبة * و اخرى بفخّ نالها صلواتى\r\nقبور ببطن النّهر من جنب كربلا * معرّسهم فيها بشطّ فرات\r\nتوفّوا عطاشا بالعراق فليتنى * توفّيت فيهم قبل حين وفاتى \r\nمؤلف گويد : دعبل را غير از اين قصيده تائيّه اشعار در مصيبت حسين عليه السّلام بسيار است .\r\nابو الفرج در اغانى گويد : دعبل از شيعيان مشهور است و به على عليه السّلام محبّت داشت و قصيدهء او مدارس آيات خلت الخ . از نيكوترين اشعار و بهترين مدايح است كه در اهل بيت گفتند و آن قصيده را براى على بن موسى الرضا عليه السّلام به خراسان برد و آن حضرت ده هزار درهم مسكوك به نام خود به وى صلت داد و از جامه‌هاى خويش خلعتى بخشيد و مردم قم سى هزار درم در بهاى آن خلعت مىدادند نپذيرفت سر راه بر وى گرفتند و به قهر بستانيدند .\r\nدعبل گفت : شما اين خلعت را براى تقرب به خدا مىخواهيد و خداوند آن را بر شما حرام كرده است پس سى هزار درم به دو دادند سوگند ياد كرد كه نمىفروشيم مگر قطعه‌اى از آن به من دهيد كه در كفنم باشد پس به اندازهء يك آستين جدا كردند و آن در كفن او بود .\r\nو گويند : قصيدهء مدارس آيات را بر جامه نوشت و در آن احرام بست و فرمود : آن را هم در كفنش گذارند . و هميشه مردم از زبان او مىترسيدند او هم از خلفا مىترسيد چون بسيار آنان را هجا گفته بود و پيوسته گريزان از خلق و آواره مىزيست .\r\nو هم در اغانى است مسندا از عبد اللّه بن سعيد اشقرى كه گفت : دعبل بن على براى من حكايت كرد كه : چون از خليفه بگريختم شبى در نيشابور ماندم تنها و شبانه خواستم قصيده‌اى در مدح عبد اللّه بن طاهر گويم من در اين انديشه بودم كه ناگهان شنيدم كسى گفت :\r\nالسلام عليكم و در هم بسته بود بدنم بلرزيد و سخت بترسيدم گفت : خداى تو را سلامت دارد مترس كه من يكى از برادران توام از جنّيان يمن ، يكى از برادران ما از عراق بيامد و قصيدهء مدارس آيات را براى ما بخواند خواستم آن را از خود تو شنوم پس من آن را خواندم و بگريست تا بيفتاد و گفت : آيا براى تو حديثى نگويم تا در نيت خويش استوارتر گردى و به مذهب خود سخت‌تر متمسّك شوى ؟ گفتم : چرا . گفت : مدّتها نام جعفر بن محمد عليهما السّلام را\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمىشنيدم به مدينه رفتم شنيدم مىفرمود : حديث كرد مرا پدرم از پدرش از جدّش كه پيغمبر صلّى اللّه عليه و آله و سلّم گفت : تنها على و شيعيان او رستگارند .\r\nآنگاه با من وداع كرد كه بازگردد و گفتم : يرحمك اللّه ، اگر خواهى نام خويش با من بازگوى ؟ گفت : ظبيان بن عامر .\r\nمؤلف گويد : دعبل به سال دويست و چهل و شش در گذشت شيخ صدوق از على بن دعبل روايت كرده است كه گفت : پدرم دعبل را چون مرگ فرا رسيد رنگش بگرديد و زبانش بسته شد و رويش سياه گشت نزديك شد من از مذهب او برگردم اما سه روز پس از مرگ او را در خواب ديدم جامه‌هاى سفيد در بر داشت و كلاهى سفيد بر سر ، او را گفتم : اى پدر خداى عزّ و جلّ با تو چه كرد ؟ گفت : اى پسرك من آن سيه شدن روى و بند آمدن زبان من كه ديدى از شراب‌خوارى بود در دنيا و همچنان بودم تا رسول خدا صلّى اللّه عليه و آله و سلّم را ديدار كردم و جامه‌هاى سپيد پوشيده بود و كلاهى سفيد بر سر داشت با من گفت : توئى دعبل ؟ گفتم : آرى يا رسول اللّه .\r\nفرمود : از اشعار خويش كه دربارهء فرزندان من گفته‌اى بخوان . پس من اين اشعار خواندم :\r\n لا اضحك اللّه سنّ الدّهران ضحكت * و آل احمد مظلومون قد قهروا\r\nمشرّدون نفوا عن عقر دارهم * كانّهم قد جنوا ما ليس يغتفر \r\nدعبل گفت : رسول خدا صلّى اللّه عليه و آله و سلّم فرمود : احسنت و مرا شفاعت كرد و جامه‌هاى خويش را به من داد اينهاست و اشارت به جامه‌هاى تن خود كرد .\r\nصدوق - رحمه اللّه - گويد : ابا نصر محمد بن حسن كرخى كاتب را شنيدم مىگفت : بر قبر دعبل بن على خزاعى نوشته ديدم :\r\n اعدّ للّه يوم يلقاه * دعبل ان لا إله الّا هو\r\nيقولها مخلصا عصاه بها * يرحمه في القيامة اللّه\r\nاللّه مولاه و الرّسول و من * بعدهما فالوصىّ مولاه \r\nمؤلف گويد : حسين بن على عليهما السّلام را بسيارى از شعرا رثا گفتند كه اگر هم خواهيم برگزيده‌هاى آن را بياوريم چندين مجلّد شود .\r\nابو الفرج در مقاتل الطالبيين گويد : حسين عليه السّلام را گروهى از متأخّران شعرا رثا گفتند كه از كراهت تطويل ذكر آنها نكرديم اما از متقدّمان چيزى از مراثى به ما نرسيد و شعرا از ترس بنى اميّه اقدام به آن نمىكردند و صاحب بن عبّاد نيكو گفت :\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nانّ خير\r\n المداح ( الملاح ظ ) من مدحته * شعراء البلاد في كلّ ناد \r\nابن شهر آشوب از امالى مفيد نقل كرده است كه « ذر » زنى بود نوحه‌گر و فاطمه - سلام اللّه عليها - را در خواب ديد كه بر قبر حسين عليه السّلام افتاده بود مىگريست و فرمود : او را به اين ابيات نوحه كند :\r\n ايّها العينان فيضا * و استهلّا لا تغيضا\r\nو ابكيا بالطّفّ ميتا * ترك الصّدر رضيضا\r\nلم امرّضه قتيلا * لا و لا كان مريضا \r\nيعنى : اى دو چشم اشك ريزيد و سرشك بباريد و خشك نشويد .\r\nو بگرييد كشتهء طفّ را كه سينه‌اش كوبيده شد .\r\nكشته‌اى كه من پرستارى او نكردم و بيمار هم نبود .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n( 1 )\r\n\r\nفصل في ذكر بعض ما قيل من المراثى فيه صلوات اللّه عليه\r\nفى تذكرة السبط قال السّدى : اوّل من رثاه عقبة بن عمرو العبسى فقال :\r\n اذا العين قرّت في الحيوة و انتم * تخافون في الدّنيا فاظلم نورها\r\nمررت على قبر الحسين بكربلا * ففاض عليه من دموعى غزيرها\r\nو ما زلت ابكيه و ارثى لشجوه * و يسعد عينى دمعها و زفيرها\r\nو ناديت من حول الحسين عصائبا * اطافت به من جانبه قبورها\r\nسلام على اهل القبور بكربلا * و قلّ لها منّى سلام يزورها\r\nسلام بآصال العشىّ و بالضّحى * تؤدّيه نكباء الرّياح و مورها\r\nو لا برح الزّوّار زوّار قبره * يفوح عليهم مشكها و عبيرها \r\nلبعضهم :\r\n لا تأمن الدّهر انّ الدّهر ذو غير * و ذو لسانين في الدّنيا و وجهين\r\nاخنى على عترة الهادى فشتّتهم * فما ترى جامعا منهم بشخصين\r\nكانّما الدّهر آلى ان يبدّدهم * كثائر ذى عناد او كذى دين\r\nبعض بطيبة مدفون و بعضهم * بكربلاء و بعض بالغريّين\r\nو ارض طوس و سامرّاء و قد ضمنت * بغداد بدرين حلّا وسط قبرين \r\nمرثية السيّد الرّضىّ :\r\n يا سادتى المن القى اسا و لمن * ابكى بجفنين من عينى قريحين\r\nابكى على الحسن المسموم مضطهدا * ام للحسين لقى بين الخميسين \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n ابكى عليه خضيب الشّيب من دمه * معفّر الخدّ محزوز الوريدين \r\nو قال ربيع بن انس رثاه عبيد الله بن الحرّ فقال :\r\n يقول امير غادر اىّ غادر * الا كنت قاتلت الشهيد بن فاطمة\r\nو نفسى على خذلانه و اعتزاله * و بيعة هذا النّاكث العهد لائمة\r\nفيا ندمى الّا اكون نصرته * الا كلّ نفس لا تسدّد نادمة\r\nو انّى على ان لم اكن من حماته * لذو حسرة ما ان تفارق لازمة\r\nسقى اللّه ارواح الّذين تأزّروا * على نضره سقيا من الغيث دائمة\r\nوقفت على اطلالهم و محالهم * فكاد الحشى ينفضّ و العين ساجمة\r\nلعمرى لقد كانوا سراعا الى الوغى * مصاليت في الهيجاء حماة خضارمة\r\nتأسّوا على نصر بن بنت نبيّهم * بأسيافهم آساد غيل ضراغمة\r\nفان يقتلوا في كلّ نفس تقيّة * على الارض قد اضحت لذلك واجمة\r\nو ما ان رأى الرّاءون افضل منهم * لدى الموت سادات و زهر قماقمة\r\nأ يقتلهم ظلما و يرجوا ودادنا * فدع خطّة ليست لنا بملائمة\r\nلعمرى لقد راغمتمونا بقتلهم * فكم ناقم منّا عليكم و ناقمة\r\nاهمّ مرارا ان اسير بجحفل * الى فئة زاغت عن الحقّ ظالمة\r\nفكفّوا و الّا زرتكم في كتائب * اشدّ عليكم من زحوف الدّيالمة \r\nو لمّا بلغ ابن زياد هذه الابيات طلبه فقعد على فرسه و نجى منه و قال آخر من ابيات و قد مرّ بكربلاء :\r\n كربلا لا زلت كربا و بلا * ما لقى عندك اهل المصطفى\r\nكم على تربك لمّا صرعوا * من دم سال و من دمع جرى\r\nيا رسول اللّه لو ابصرتهم * و هم ما بين قتل و سبا\r\nمن رميض يمنع الظلّ و من * عاطش يسقى انابيب القنا\r\nجزروا جزر الاضاحى نسله * ثمّ ساقوا اهله سوق الإما\r\nهاتفات برسول اللّه فى * شدّة الخوف و عثرات الخطا\r\nقتلوه بعد علم منهم * انّه خامس اصحاب الكساء\r\nليس هذا لرسول اللّه صلّى اللّه عليه و آله يا * امّة الطّغيان و الكفر جزا \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n يا جبال المجد عزّا و علا * و بدور الارض نورا و سنا\r\nجعل اللّه الّذى نالكم * سبب الحزن عليكم و البكا\r\nلا ارى حزنكم يسلى و لا * يزرءوكم ينسى و ان طال المدى \r\nو ذكر الشّعبى و حكاه ابن سعد ايضا قال مرّ سليمان بن قتّه [ 1 
  ] بكربلا فنظر الى مصارع القوم فبكى حتّى كاد ان يموت ثمّ قال :\r\n و انّ قتيل الطّفّ من آل هاشم * اذلّ رقابا من قريش فذلّت\r\nمررت على ابيات آل محمّد * فلم ارها امثالها يوم حلّت\r\nفلا يبعد اللّه الدّيار و اهلها * و ان اصبحت منهم بزعمى تخلّت\r\nأ لم تر انّ الارض اضحت مريضة * لفقد حسين و البلاد اقشعرّت \r\nفقال له عبد اللّه بن حسن هلّا قلت اذلّ رقاب المسلمين فذلّت .\r\nو انشدنا ابو عبد اللّه محمّد بن البنديجىّ البغدادىّ البغدادىّ قال انشدنا بعض مشايخنا انّ ابن الهبارية الشاعر اجتاز بكربلا فجلس يبكى على الحسين و اهله و قال بديها :\r\n أ حسين و المبعوث جدّك بالهدى * قسما يكون الحقّ عنه مسائلى\r\nلو كنت شاهد كربلا لبذلت في * تنفيس كربك جهد بذل الباذل\r\nو سقيت حدّ السّيف من اعدائكم * عللا و حدّ السّمهرىّ البازل\r\nلكنّنى اخّرت عنك لشقوتى * فبلابلي بين الغريّ و بابل\r\nهبنى حرمت النّصر من اعدائكم * فاقلّ من حزن و دمع سائل \r\nثمّ نام في مكانه فرأى رسول اللّه صلّى اللّه عليه و آله و سلّم في المنام فقال له : يا فلان جزاك اللّه عنّى خيرا فانّ اللّه قد كتبك ممّن جاهد بين يدى الحسين عليه السّلام . اقول قوله و قال آخر من ابيات و قد مرّ بكربلا لا زلت الابيات قائل هذه الابيات السيّد الرضىّ ( ره ) و له ايضا من قصيدة يرثى بها الحسين عليه السّلام :\r\n و ربّ قائلة و الهمّ تحفينى * بناظر من مظاف الدّمع ممطور\r\nخفّض عليك فللأحزان آونة * و ما المقيم على حزن بمعذور\r\nفقلت هيهات فات السّمع لائمتى * لا يفهم الحزن الّا يوم عاشور \r\n\r\n\r\n","description":"","footnote":"\r\n[ 1 
  ] بقاف مفتوحه و تاء دو نقطه مشدده .\r\n","page_name":" 475 ","page_number":475},
  {"content":"\r\n\r\n يوم حدى الطّعن فيه لابن فاطمة * سنان مطّرد الكعبين مطرور\r\nو خرّ للموت لا كفّ تقلّبه * الّا بوطى من الجرد المحاضير\r\nظمآن يسلى نجيع الطّعن غلّته * عن بارد من عباب الماء مقرور\r\nكانّ بيض المواضىّ و هى تنهبه * نار تحكّم في جسم من النّور\r\nللّه ملقى على الرّمضاء عضّ به * فم الرديّ بعد اقدام و تشمير\r\nتحثو عليه الرّبى ظلّا و تستره * عن النّواظر اذيال الاعاصير\r\nتهابه الاسد ان تدنو لمصرعه * و قد اقام ثلثا غير مقبور\r\nو مورد غمرات الضّرب غرّته * جرّت اليه المنايا بالمصادير\r\nو مستطيل على الايّام يقدرها * اخنى الزّمان عليه بالمقادير\r\nاغرى به ابن زياد لؤم عنصره * و سعيه ليزيد غير مشكور\r\nو ودّ ان يتلافى ما جنت يده * و كان ذلك كسرا غير مجبور\r\nتسبى بنات رسول اللّه بينهم * و الدّين غضّ المبادى غير مستور\r\nان يظعن الموت منهم بابن منجبة * فطال ما عاد ريّان الاظافير \r\nللسيّد حيدر بن سليمان الحلّى امام شعراء العراق بل سيّد الشّعراء في الندب و المراثى على الاطلاق من مرثية طويلة انتخبتها تحرّزا من الاطالة :\r\n اللّه اكبر يا رواسى هذه * الارض البسيطة زائلى ارجائها\r\nيلقى ابن منتجع الصّلاح كتائبا * عقد بن منتجع السّفاح لوائها\r\nما كان اوقحها صبيحة قابلت * بالبيض جبهته تريق دمائها\r\nمن اين تخجل اوجه امويّة * سبكت بلذّات الفجور حيائها\r\nقهرت بنى الزّهراء في سلطانها * و استأصلت بصفاحها امرائها\r\nضاقت به الدّنيا فحيث توجّهت * رأت الحتوف امامها و ورائها\r\nفاستوطأت ظهر الحمام و حوّلت * للغرّ عن ظهر الهوان وطائها\r\nطلعت ثنيّات الحتوف بعصبة * كانوا السّيوف قضائها و مضائها\r\nمن كلّ منتجع برائد رمحه * فى الرّوع من مهج العدى سودائها\r\nان تغر نبعة عزّه لبس الوغى * حتّى يجدّل او يعيد لحائها\r\nما اظلمت في النّقع غاسقة الوغى * الّا تلهّب سيفه فاضائها\r\nيعشوا الحمام لشعلة من غضبه * كرهت نفوس الدّار عين صلائها \r\n\r\n","description":"","footnote":"","page_name":" 476 ","page_number":476},
  {"content":"\r\n\r\n و اشمّ قد مسح النّجوم لواءه * فكأنّ من عذباته جوزائها\r\nزحم السّماء فمن محكّ سنانه * حرباء لقبّت الورى خضرائها\r\nابناء موت عاقدت اسيافها * بالطّفّ ان تلقى الكماة لقائها \r\nو من مرثية له ايضا :\r\n يا آل فهر اين ذاك السّبا * ليست ضباك اليوم تلك الضّبا\r\nللضّيم اصبحت و شالت ضحى * نعامة العزّ بذاك الابا\r\nفلست بعد اليوم في حبوة * مثلك بالامس فخلّى الحبا\r\nحىّ على الموت بنى غالب * ما أبرد الموت بحرّ الظّبى\r\nقومى فامّا ان تجلّى على * اشلاء حرب خيلك المشربا\r\nاو ترجعى بالموت محمولة * على العوالى اغلبا اغلبا\r\nيا فئة لم تدر غير الوغى * امّا و لا غير المواضى ابا\r\nنومك تحت الضّيم لا عن كرى * اسهر بالاجفان بيض الظّبى\r\nاللّه يا هاشم اين الحمى * اين الحفاظ المرّ اين الابا\r\nأ تشرق الشّمس و لا عينها * بالنّقع تعمى قبل ان تغربا\r\nو هى لكم في السّبى كم لا حظت * مصونة لم تبد قبل السّبا\r\nكيف بنات الوحى اعدائكم * تدخل بالخيل عليها الخبا\r\nلقد سرت اسرى على حالة * قلّ لها موتك تحت الظّبى\r\nتساقط الأذمع اجفانها * كالجمر عن ذوب حشى الهبا \r\nو من مرثية له رحمه اللّه :\r\n أميّة غورى في الخمول و انجدى * فما لك في العلياء فوزة مشهد\r\nهبوطا الى انسابكم و انخفاضها * فلا نسب ذاك و لا طيب مولد\r\nتطاولتموا إلّا عن علىّ فتراجعوا * الى حيث انتم و اقعدوا شرّ مقعد\r\nقديمكمو ما قد علمتم و مثله * حديثكمو في خزية المتجدّد\r\nفما ذا الّذى احسابكم شرّفت به * فاصعدكم في الملك اشرف مصعد\r\nعجبت لمن في ذلّة النّعل رأسه * به يتراءى عاقدا تاج سيّد\r\nدعوا هاشما و الفخر يعقد تاجه * على الجبهات المستنيرات في النّد \r\nى\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n و دونكمو و العار ضمّوا غشاوة * اليكم الى وجه من العار اسود\r\nفسل عبد شمس هل يرى جرم هاشم * اليه سوى ما كان اسداه من يد\r\nو قل لأبي سفيان ما انت ناقم * أ منك يوم الفتح ذنب محمّد\r\nفكيف جزيتم احمدا عن ضيعه * بسفك دم الاطهار عن آل احمد\r\nبعثتم عليه كلّ سوداء تحتها * دفعتم اليهم كلّ فقعاء مؤبّد\r\nو لا مثل يوم الطّفّ لوعة واجد * و حرقة حرّان و خسرة مكمد\r\nغداة ابن بنت الوحى خرّ لوجهه * صريعا على حرّ الثرى المتوقّد\r\nدرت آل حرب انّها يوم قتله * اراقت دم الاسلام في سيف ملحد\r\nلعمرى لئن لم يقض فوق و سادة * فموت اخى الهيجاء غير موسّد\r\nو ان اكلت هنديّة البيض شلوه * فلحم كريم القوم طعم المهنّد\r\nو ان لم يشاهد قتله غير سيفه * فذاك اخوه الصّدق في كلّ مشهد\r\nلقد مات لكن ميتة هاشميّة * لهم عرفت تحت القنا المتقصّد\r\nكريم ابى شمّ الدّنيّة انفه * فاشممه شوك الوشيج المسدّد\r\nو قال قفى يا نفس وقفة وارد * حياض الرّدى لا وقفة المتردّد\r\nرأى انّ ظهر الذّلّ اخشن مركبا * من الموت حيث الموت عنه بمرصد\r\nفآثر ان يسعى على جمرة الوغى * برجل و لا يعطى المقادة عن يد\r\nقضى ابن علىّ و الحفاظ كلاهما * فلست ترى ما عشت نهضة سيّد\r\nلقد وضعت اوزارها حرب هاشم * و قالت قيام القائم الطّهر موعدى \r\nو من مرثية له ايضا :\r\n قد عهدنا الرّبوع و هى ربيع * اين لا اين انسها المجموع\r\nعجبا للعيون لم تغد بيضا * لمصاب تحمرّ فيه الدّموع\r\nو اسى شابت اللّيالى عليه * و هو للحشر في القلوب رضيع\r\nاىّ يوم بشفرة البغى فيه * عاد انف الاسلام و هو جديع\r\nيوم صكّت بالطّفّ هاشم وجه * الموت فالموت من لقاها مروع\r\nبسيوف للحرب سلّت فللشو . . . * س سجود من حولها و ركوع\r\nوقفت موقفا تضيّفت الطّير * قراه فحوّم و وقوع\r\nموقف لا البصير فيه بصير * لاندهاش و لا السّميع سميع \r\n\r\n","description":"","footnote":"","page_name":" 478 ","page_number":478},
  {"content":"\r\n\r\n جلّل الافق فيه عارض نقع * من سنا البيض فيه برق لموع\r\nفلشمس النّهار فيه مغيب * و لشمس الحديد فيه طلوع\r\nاينما طارت النّفوس شعاعا * فلطير الرّدى عليها وقوع\r\nقد تواصت بالصّبر فيه رجال * فى حشى الموت من لقاها صدوع\r\nسكنت منهم النّفوس جسوما * هى بأسا حفائظ و دروع\r\nسدّ فيهم ثغر المنية شهم * لثنايا الثّغر المخوف طلوع\r\nو له الطّرف حيث سار انيس * و له السّيف حيث بات ضجيع\r\nلم يقف موقفا من الحزم الّا * و به سنّ غيره المقروع\r\nطمعت ان تسومه الضّيم قوم * و ابى اللّه و الحسام الصّنيع\r\nكيف يلوى على الدّنيّة جيدا * لسوى اللّه ما لواه الخضوع\r\nفابى ان يعيش الّا عزيزا * او تجلّى الكفاح و هو صريع\r\nفتلقّى الجموع فردا و لكن * كلّ عضو في الرّوع منه جموع\r\nرمحه من بنانه و كان من * عزمه حدّ سيفه مطبوع\r\nزوّج السّيف بالنّفوس و لكن * مهرها الموت و الخضاب النّجيع\r\nبابى كالئا على الطّفّ خدرا * هو في حومة الحسام المنيع\r\nقطعوا بعده عراه و يا حبل * وريد الاسلام انت القطيع\r\nقوّضى يا خيام عليا نزار * فلقد قوّض العماد الرّفيع\r\nو املأ العين يا اميّة نوما * فحسين على الصّعيد صريع\r\nو دعى صكّة الجباه لوىّ * ليس يجديك صكّها و الدّموع \r\nو له ايضا رحمه اللّه :\r\n اتربة وادى الطّفّ حيّاك ذوا العرش * و ردّت رباك المزن رشّا على رشّ\r\nفكم فيك من سهم ثوى و بغرمه * اذا الخيل جاشت في الوغى رابط الجاش\r\nشديد القوى ماضى العزيمة و الشّبا * زعيم اللّوى لم يلو جنبا على فرش\r\nبنفسى اباة جرّعتها عداتها * جنى الحتف بالبيض الظّبى و القنار الرقش\r\nقضت عطشا دون الحسين حفيظة * بافئدة كادت تطير من الهبش\r\nسراعا سمت فوق الضّراح نفوسها * و اوردها عذب المناهل ذو العرش\r\nفعاد ابن امّ الموت فردا بصارم * يذيب قوى الصّخر الاصمّ لدى البطش \r\n\r\n","description":"","footnote":"","page_name":" 479 ","page_number":479},
  {"content":"\r\n\r\n يخوض الوغى ثبت الجنان اذا انبرى * بصارمه ينشى من الموت ما ينشى\r\nفلولا القضا لم يبق نافخ ضرمة * و قد نظرته شوسها نظر المغشىّ\r\nففاجاه سهم برته يد الشّقا * و سدّده كفّ الضغائن و الغشّ\r\nهوى للثّرى ينحطّ من ملكوتها * له غزو الاملاك تعلن بالخمش\r\nفلهفى لذيّاك الحسين و قد غدا * عفيرا و سافى الرّيح انواره تغشى\r\nبنفسى من باهى الاله بنوره * و طهّره من سورة الرّجس و الفحش\r\nيعزّ على المختار احمد ان يرى * كريم ابنه بالرّمح و الجسم للوحش\r\nثلاثا على الرّمضاء غسّله الدّماء * و كفّنه الذّارى و لم ير من نعش\r\nو اعظم خطب اعقب القلب لوعة * هجوم العدا بالخيل و الذّبل الرّقش\r\nفوزعن ما ضمّ الخبا من نفايس * و من سابغات للهياج و من فرش\r\nو عادت بنات الوحى اسرى حواسرا * و احشائها كادت تذوب من الدّهش\r\nتصون محيّاها بايد تقرّحت * من السّوط لم يملكن قبضا من الرّعش\r\nسبايا تراماها السّهول الى الرّبى * و من اسف تدمى الانامل بالهنش\r\nو اكرم خلق اللّه زين عباده * ذليلا باغلال الشّقا ناهكا يمشى\r\nيرى إله الغرّ الكرام على الثّرى * ضحايا و سافى الرّيح بردا لها ينشى\r\nو هم خير خلق اللّه صلّى عليهم * و املاكه و الحاملون على العرش \r\nو من الرّثاء للسيّد مهدىّ الحلّى ره :\r\n بابى عترة النّبوّة اضحت * فى ربا كربلا تقاسى ظماها\r\nلست انسى الحسين اذ احدقت فيه * جنود تقودها امراها\r\nاقبلت نحو حربه مثل مجرى السّيل * عن بعضها يغصّ فضاها\r\nفرماهم باسد غاب يرون الحرب * عيدا اذا استدير رحاها\r\nثبتوا للقراع و الحتف يخطو * بين خطّيها و بيض ظباها\r\nفترى البيض كالوميض تشجّ الهام * و السّمر رتّعا بحشاها\r\nو على النّقع و الظّبا باكيات * و هم الباسمون في ملتقاها\r\nفاحال القضا عليهم فخرّوا * كانتثار النّجوم فوق ثراها\r\nو بقى مخمد الوغى يرقد القوم * بعضب اهدى اليهم كراها\r\nان سطى رجّت البسيطة حتّى * خيل انّ السّبع الطّباق طواها \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n هو و اللّه لو اراد لافنى * ما حوته غبراؤها و سماها\r\nاسلمته يد القضا فرمته * آل حرب عن غيّها و شقاها\r\nفهوى للصّعيد ملقى فخرّت * من سماء الدّين الحنيف ذكاها\r\nو انثنى المهر للفواطم ينعى * نادبا كهف عزّها و حماها\r\nفتصارخن عن جوى نادبات * يا بنى غالب ليوث دغاها\r\nاعلمتم انّ المشايخ منكم * طمعت في تراثهم طلقاها\r\nاعلمتم بانّ صدر علاكم * بات قسرا معارة لعداها\r\nاعلمتم بانّ جسم حسين * جعلته ضريبة لظباها\r\nما عهدناكم تسامون ضيما * و بكم شيد للمعالى بناها\r\nحرّ قلبى لهنّ اذ صرن اسرى * حاسرات من بعد صون خباها\r\nصاديات غرثى و اعناقها في السّير * ملويّة لحامى حماها\r\nان تباكين ما لهنّ رحيم * او تنادين لا يجاب نداها\r\nيا لها من مصائب قد نكبتها * بدم الدّمع ارضها و سماها \r\nمرثية طويلة للمولى الكاظم الارزىّ ره :\r\n هى المعالم ابلتها يد الغير * و صارم الدّهر لا ينفكّ ذا اثر\r\nيا سعد دع عنك دعوى الحبّ ناحية * و اخلنى و سؤال الارسم الدّثر\r\nاين الاولى كان اشراق الزّمان بهم * اشراق ناحية الآكام بالزّهر\r\nجاء الزّمان عليهم غير مكترث * و اىّ حرّ عليه الدّهر لم يجر\r\nاما ترى الدهر قد دارت دوائره * على الكرام فلم يبق و لم تذر\r\nو ان ينل منك مقدار فلا عجب * هل ابن آدم الّا عرضة الخطر\r\nو كيف تأمن من جور الزّمان يد * خانت بآل علىّ خيرة الخير\r\nللّه من في فيافى كربلاء ثووا * و عندهم علم ما يجرى من القدر\r\nما أومضت في الوغى يوما سيوفهم * الّا و فاض سحاب الهام بالمطر\r\nيسطو به مثل هلال كلّ بدر ودجى * فى جنح ليل من الهيجاء معتكر\r\nاسد و ليس لها الّا الوغى اجم * و لا مخاليب غير البيض و السّمر\r\nصالوا و لو لا قضاء اللّه يمسكهم * لم يتركوا من بنى سفيان من اثر\r\nسل كربلا كم حوت منهم هلال ودجى * كانّها فلك للانجم الزّهر \r\n\r\n","description":"","footnote":"","page_name":" 481 ","page_number":481},
  {"content":"\r\n\r\n و واحد العصر إذ نابته نائبة * من النّوائب كانت عبرة العبر\r\nمن آل احمد لم يترك سوابقه * فى كلّ آونة فخرا لمفتخر\r\nاذا نضى بردة التّشكيل منه تجد * لاهوت قدس تردّى هيكل البشر\r\nما مسّه الخطب الّا مسّ مختبر * فما رأى منه الّا اشرف الخبر\r\nو اقبل النّضر يسعى نحوه عجلا * سعى غلام الى مولاه مبتدر\r\nفاصدر النّصر لم يطمع بمورده * فعاد حيران بين الورد و الصّدر\r\nلاقاك منفردا اقصى جموعهم * فكنت اقدر من ليث على حمر\r\nصالوا وصلت و لكن اين منك هم * النّقش في الرّمل غير النّقش في الحجر\r\nلم تدع آجالهم الّا و كان لها * جواب مصغ لامر السّيف مؤتمر\r\nيا من تساق المنايا طوع راحته * موقوفة بين قوليه خذى و ذرى\r\nللّه رمحك اذ ناجى نفوسهم * بصادق الطّعن دون الكاذب الاشر\r\nحتّى دعتك من الاقدار داعية * الى جوار عزيز الملك مقتدر\r\nفكنت اوّل من لبّى لدعوته * حاشاك من فشل عنها و من خور\r\nان يقتلوك فما عن فقد معرفة * الشّمس معروفة بالعين و الاثر\r\nقد كنت في مشرق الدّنيا و مغربها * كالحمد لم تغن عنها سائر السّور\r\nما انصفتك الظّبى يا شمس دارتها * اذ قابلتك بوجه غير مستتر\r\nو ما دعتك القنايا ليث غابتها * ان لم تذب لحياء منك او حذر\r\nو اصفقة الدّين لم تنفق بضائعه * فى كربلاء و لم تربح سوى الضّرر\r\nو اصبحت عرصات العلم دارسة * كانّها الشّجر الخالى من الثّمر\r\nلم انس من عترة الهادى جحاجحة * يسقون من كدر يكسون من عقر\r\nقد غيّر الطّعن منهم كلّ جارحة * الّا المكارم في امن من الغير\r\nلهفى لرأسك و الخطّار يرفعه * قسرا فيسجد رأس المجد و الخطر\r\nمن المعزّى رسول اللّه في ملأ * كانوا بمنزلة الاشباح للصّور\r\nان ينزلوا حضرة السّفلى فانّهم * من حضرة الملك الاعلى على سرر\r\nو ان ابوا لذّة الاولى مكدّرة * فقد صفت لهم الأخرى بلا كدر\r\nبنى اميّة ان ثارت كلابكم * فانّ للثّار ليثا من بنى مضر\r\nمؤيّد العزّ يستسقى الرّشاد به * أنواء عزّ بلطف اللّه منهمر\r\nو ينزل الملأ الاعلى لخدمته * موصولة زمر الاملاك بالزّمر \r\n\r\n","description":"","footnote":"","page_name":" 482 ","page_number":482},
  {"content":"\r\n\r\n يا غاية الدّين و الدّنيا و بدأهما * و عصمة النّفر العاصين من سقر\r\nليست مصيبتكم هذا الّذى وردت * فى الدّهر اوّل مشروب لكم كدر\r\nلكن صبرتم على امثالها كرما * و اللّه غير مضيع اجر مصطبر\r\nفهاكموها غياث اللّه مرثية * من عبد عبدكم المعروف بالازرى\r\nيرجو الاغاثة منكم يوم محشره * و انتم خير مذخور لمدّخر \r\nو له رضى اللّه عنه :\r\n ان كنت في سنة من عادة الزّمن * فانظر لنفسك و استيقظ من الزّمن\r\nليس الزّمان بمأمون على احد * هيهات ان تسكن الدّنيا الى سكن\r\nودع مصاحبة الدّنيا فليس لها * الّا مفارقة السّكّان للسّكن\r\nالّا تذكّرت ايّاما بها ظعنت * للفاطميّين اظعان عن الوطن\r\nايّام دارت به شهر المجد دائرة * ما كان كرّرها الّا على شجن\r\nايّام طلّ من المختار اىّ دم * و ادميت اىّ عين من ابى حسن\r\nاعزز بناصر دين اللّه منفردا * فى مجمع من بنى عبّاده الوثن\r\nيوصى الاحبّة الّا تقبضوا بيد * الّا على الدّين في سرّ و في علن\r\nو ان جرى احد الاقدار فاصطبروا * فالصّبر في القدر الجارى من الفطن\r\nسقيا لهمّته ما كان اكرمها * فى سقى ظامئ الماضى من دم هتن\r\nحيث الاسنّة للاجلال مفصحة * عن المنايا لاهل المقول اللّكن\r\nيقول و السّيف لو لا اللّه يمنعه * ابى بان لا يرى رأسا على البدن\r\nيا خيرة العذر ان انكرتم شرفى * فانّ داعية الهيجاء تعرفنى\r\nلا تفخروا بجنود لا عداد لها * انّ الفخار به غير السّيف لم يكن\r\nو مذ رقى منبر الهيجاء اسمعها * مواعظا من فروض الطّعن و السّنن\r\nللّه موعظة الخطّى كم وقعت * من آل سفيان في قلب و في اذن\r\nكانّ اسيافه اذ تستهلّ دما * صفائح البرق حلّت عقدة المزن\r\nفلم يروا مثل ذاك السّيف مقتنصا * تلك الاوابد لم ينكل و لم يهن\r\nللّه حملته لو صادفت فلكا * لخرّ هيكله الاعلى على الذّقن\r\nيفرى الجسوم بعضب غير ذى ثقة * على النّفوس و رمح غير مؤتمن\r\nو غرمة في عرى الاقدار نافذة * لو لاقت الموت قادته بلا وسن \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n حتّى اذا لم تصب منه العدا غرضا * رموه بالنّبل عن موتورة الطّعن\r\nفانقضّ عن مهره كالشّمس من فلك * فغاب صبح الهدى في الفاحم الدّجن\r\nو اصبحت ظلمات الشرّ محدقة * من الحسين بذاك النيّر الحسن\r\nقل للمقادير قد احدثت حادثة * غرمة الشّكل ما كانت و لم تكن\r\nامثل شمر اذلّ اللّه جبهته * يلقى حسينا بذاك الملتقى الخشن\r\nوا حسرة الدّين و الدّنيا على قمر * يشكو الخسوف على عسّالة اللّدن\r\nيا من يقلّد حتّى الوحش منّته * و ابن النّجابة مطبوع على المنن\r\nهيهات انّ النّدى و العلم قد دفنا * و لا مزيّة بعد الرّوح للبدن\r\nلقد هوت من نزار كلّ راسية * كانت لأبنية الايجاد كالرّكن\r\nما للحوادث لادارت دوائرها * اصابت الجبل القدسى بالوهن\r\nاىّ الشّموس توارت بعد ما تركت * فى صدر كلّ كمال قلب مفتتن\r\nلهفى على ناطقات العلم كيف غدت * و افصح اللّسن منها اخرس اللّسن\r\nيوم بكت فيه عين المكرمات دما * على الكريم فبلّت فاضل الرّدن\r\nيوم اجال القذى في عين فاطمة * حتّى استحال وعاء الدّمع كالمزن\r\nلم تدر اىّ رزايا الطّفّ تندبها * ضربا على الهام ام سيبا على البدن\r\nان زلزلت هذه السّفلى فلا عجب * دارت على الفلك الاعلى رحى المحن\r\nتبكى على سيّد كانت له شيم * يجرى بها المجد مجرى الماء في الغصن \r\nو من الرّثاء للشيخ جعفر الخطّى ( ره ) ره و قد اوردنا اوّلها في آخر مقتل اصحاب الحسين :\r\n فلم يبق الّا واحد النّاس واحدا * يكابد من اعدائه ما يكابد\r\nيكرّ فينثالون عنه كانّهم * مهى خلفهنّ الضّاريات شوارد\r\nاذا ركع الهندى يوما بكفّه * لدى الحرب فالهامات منه سواجد\r\nيحامى وراء الطّاهرات مجاهدا * بنفسى و بى ذاك المحامى المجاهد\r\nفما اللّيث و للاشبال هيج على الطّوى * باشجع منه حين قلّ المساعد\r\nو لا سمعت اذنى و لا اذن سامع * باثبت منه في اللّقاء و هو واحد\r\nالى ان اسأل الطّعن و الضّرب نفسه * فخرّ كما يهوى الى الارض ساجد\r\nفلهفى له و الخيل منهنّ صادر * خضيب الحوامى من دماء و وارد\r\nو اعظم شىء انّ شمرا له على * جناجن صدر ابن النّبىّ مقاعد \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n فشلّت يداه حين يفرى بسيفه * مقلّد من تلقى اليه المقالد\r\nو انّ قتيلا أحرز الشّمر شلوه * لاكرم مقصود يبكّيه فاقد\r\nو لهفى على انصاره و حماته * و هم لسراحين الفلاة موائد\r\nمضمّخة اجسادهم فكأنّما * عليهنّ من حمر الدّماء مجاسد\r\nو ان انس لا انسى النّسا فكأنّما * قطا ريع عن اوطاره و هو هاجد\r\nخوارج عن ابياتها و هى بعدها * لارجاس حرب بالحريق مقاعد\r\nسوافر بعد الصّون ما لوجوهها * براقع الّا أذرع و سواعد\r\nاذا هنّ سلبن القلائد جدّدت * من الاسر في اعناقهنّ قلائد\r\nو تلوى على اعضادهنّ معاضد * من الضّرب اذ تبتزّ منها المعاضد\r\nنوادب لو انّ الجبال سمعنها * تداعت اعاليهنّ و هى سواجد\r\nاذا هنّ ابصرن الجسوم كانّها * نجوم على ظهر الفلاة رواكد\r\nتداعين يلطمن الخدود بعولة * تصدّع منها القاسيات الجلامد\r\nو يخمشن بالايدى وجوها كانّها * دنانير ابلاهنّ بالحكّ ناقد\r\nو ظلن يردّدن المناح كانّما * تعلّمن منهنّ الحمام الفواقد \r\nو من الرثاء للسيّد حيدر الحلّى ( ره ) :\r\n لتلوى لوّى الجيد ناكسة الطّرف * فهاشمها بالطّفّ مهشومة الانف\r\nو في الارض فلتنثل كنانة نبلها * فلم يبق سهم في وفاضهم و يشفى\r\nو يا مضر الحمراء لا تنشرى اللّواء * فانّ لواك اليوم اجدر باللّف\r\nو يا غالب ردّى الجفون على القذى * لمن انت بعد اليوم ممدودة الطّرف\r\nلتنض نزار الشّوس نشرة زغفها * فبعد ابى الضّيم ماهى للزغف\r\nبنى البيض احسابا كراما و اوجها * و ساما و اسيافا هى البرق في الخطف\r\nأ لستم اذا عن ساقها الحرب شمّرت * و عن نابها قد قلّصت شفة الحتف\r\nسحبتم اليها ذيل كلّ مفاضة * تردّ الظّبا بالثّلم و السّمر بالقصف\r\nفكيف رضيتم من حرارة و ترها * بماء الطّلا منكم ظبى القوم تستشفى\r\nأ لم يأتكم انّ الحسين تنازعت * حساه القنا حتى ثوى في ثرى الطّفّ\r\nبشمّ انوف اكرهوا السّمر فانثنت * تكسّر غيظا و هى راغفة الانف\r\nابا حسن أ بناتك اليوم حلّقت * بقادمة الاسياف عن خطّة الخسف \r\n\r\n","description":"","footnote":"","page_name":" 485 ","page_number":485},
  {"content":"\r\n\r\n ثنت عطفها نخو المنيّة اذا بث * بان تغتدى للذّلّ مثنة العطف\r\nلقد حشدت حشد العطاش على الرّدى * عطاشا و ما بلّت حشى بنوى اللّهف\r\nثوت حيث لم تذمم لها الحرب موقفا * و لا قبضت بالرّعب منها على الكفّ\r\nسل الطّف عنهم اين بالامس طنّبوا * و اين استقلّوا اليوم عن عرصة الطّفّ\r\nو هل زحف هذا اليوم ابقى لحيّهم * عميد وغى يستنهض الحىّ للزّحف\r\nفلا و ابيك الخير لم يبق منهم * قريع وغى يقرى القنا مهج الصّفّ\r\nمشوا تحت ظلّ المرهفات جميعهم * بأفئدة حرّى الى مورد الحتف\r\nفتلك على الرّمضاء صرعى جسومهم * و نسوتهم هاتيك اسرى على العجف\r\nمشوا بالانوف الشمّ قدما و بعدهم * تخال نزار تنشق النّقع في انف\r\nو هل يملك الموتورة قائم سيفه * ليدفع عنه الضّيم و هو بلا كفّ\r\nخذى يا قلوب الطالبيّين قرحة * نزول الليالى و هى دامنة القرف \r\nو من الرثاء له نادبا لمولانا صاحب الزّمان عجّل اللّه فرجه :\r\n من حامل لولىّ الله مآلكة * تطوى على نفثات كلّها ضرم\r\nيا بن الاولى يقعدون الموت ان نهضت * بهم لدى الرّوع وجه الضّبى الهمم\r\nاعيذ سيفك ان تصدى حديدته * و لم تكن فيه تجلّى هذه الغمم\r\nو انّ اعجب شىء ان أبثّكها * كانّ قلبك خال و هو محتدم\r\nما خلت تقعد حتّى تستثار لهم * و انت انت و هم فيما جنوه هم\r\nلم تبق اسيافهم منكم على ابن تقى * فكيف تبقى عليهم لا ابالهم\r\nكلّا و صفحك انّ القوم ما صفحوا * و لا و حلمك انّ القوم ما حلموا\r\nلا صبر او تضع الهيجاء ما حملت * بطلقة معها ماء المخاض دم\r\nفحمل امّك قدما اسقطوا حنقا * و طفل جدّك في سهم الرّدى فطموا\r\nنهضا فمن بظباكم هامه فلقت * ضربا على الدّين فيه اليوم يحتكم\r\nو تلك انفالكم في الغاصبين لكم * مقسومة و به عين اللّه تقتسم\r\nهذا المحرّم قد و افتك صارخة * ممّا استحلّوا به ايّامه الحرم\r\nيملان سمعك من اصوات ناعية * فى مسمع الدّهر من اعوالها صمم\r\nتنعى اليك دماء غاب ناصرها * حتّى أريقت و لم يرفع لكم علم\r\nمسفوحة لم تجب عند استغاثتها * الّا بادمع ثكلى شقّها الالم \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n حنّت و بين يديها فتية شربت * من نحرها نصب عينيها الظبا الحذم\r\nموسّدون على الرّمضاء تنظرهم * حرّى القلوب على ورد الرديّ ازدحموا\r\nسقيا لثاوين لم تبلل مضاجعهم * الّا الدماء و الّا الادمع السّجم\r\nافناهم صبرهم تحت الظّبى كرما * حتّى مضوا و رداهم ملؤه كرم\r\nو خائضين غمار الموت طافحة * امواجها البيض في الهامات تلتطم\r\nمشوا الى الحرب مشى الضّاريات لها * فصارعوا الموت فيها و القنا اجم\r\nو لا غضاضة يوم الطّفّ ان قتلوا * صبرا بهيجاء لم يثبت لها قدم\r\nو حائرات اطار القوم اعينها * رعبا غداة عليها خدرها هجموا\r\nكانت بحيث عليها قومها ضربت * سرادقا ارضه من عزّهم جرم\r\nيكاد من هيبة ان لا يطوف به * حتّى الملائك لو لا انّهم خدم\r\nفغودرت بين ايدى القوم حاسرة * تسبى و ليس لها من فيه تعتصم\r\nنادت و ما بعدهم عنها معاتبة * لهم و يا ليتهم من عتبها امم\r\nقومى الاولى عقدت قدما مأزرهم * على الحميّة ما ضيموا و لا هضموا\r\nعهدى بهم قصر الاعمار شأنهم * لا يهرمون و للهيّامة الهرم\r\nما بالهم لا عفت منهم رسومهم * قرّوا و قد حملتنا الانيق الرّسم\r\nيا غاديا بمطايا العزم حمّلها * همّا تضيق به الاضلاع و الحزم\r\nعرّج على الحىّ من عمرو العلى فارح * منهم بحيث اطمانّ البأس و الكرم\r\nو حىّ منهم حماة ليس يابنهم * من لا يرفّ عليه في الوغى العلم\r\nالمشبعين قرى طير السّماء و لهم * بمنعة الجار فيهم يشهد الحرم\r\nكماة حرب ترى في كلّ بادية * قتلى باسيافهم لم تحوها الرّجم\r\nكانّ كلّ فلا دار لهم و بها * عيالها الوحش او اضيافها الرّخم\r\nقف منهم موقفا تغلى القلوب به * فى فورة العتب و اسأل ما الّذى بهم\r\nجفّت عزائم فهرام ترى بردت * منها الحميّة ام قد ماتت الشّيم \r\nو من الرثاء للشيخ صالح التّميمى ( ره ) :\r\n سامحو بدمعى في قتيل محرّم * صحائف قد سوّدتها بالمحارم\r\nقتيل يعفّى كلّ زرء و رزئه * جديد على الايّام سامى المعالم\r\nقتيل بكاه المصطفى و ابن عمّه * علىّ و اجرى من دم دمع فاطم \r\n\r\n","description":"","footnote":"","page_name":" 487 ","page_number":487},
  {"content":"\r\n\r\n و قلّ قتيل قد بكته السّماء دما * عبيطا فما قدر الدّموع السّواجم\r\nو ناحت عليه الجنّ حتّى بدا لها * حنين تحاكيه رعود العمائم\r\nاذا ما سقى اللّه البلاد فلا سقى * معاهد كوفان بنوّ المرازم\r\nاتت كتبهم في طيهنّ كتائب * و ما رقمت الّا بسمّ الاراقم\r\nلخير امام قام في الامر فانبرت * له نكبات اقعدت كلّ قائم\r\nاذا ذكرت للطّفل حلّ تراعه * بياض مشيب قبل شدّ التمائم\r\nان اقدم الينا يا بن اكرم من مشى * على قدم من عريها و الاعاجم\r\nفكم لك انصارا لدينا و شيعة * رجالا كراما فوق خيل كرائم\r\nفودّع مأمون الرّسالة و امتطى * متون المراسيل الهجان الرّواسم\r\nو حشّمها نحو العراق تحفّه * مصاليت حرب من ذؤابة هاشم\r\nقساورة يوم القراع رماحهم * تكفّلن ارزاق النّسور القشاعم\r\nمقلّدة من عزمها بصوارم * لدى الرّوع امضى من حدود الصّوارم\r\nاشدّ نزالا من ليوث ضراغم * و اجرى نوالا من بحور خضارم\r\nو ازهى وجوها من بدور كوامل * و اوفى ذماما من وفيّ الذّمائم\r\nكانّهم يوم الطّفوف و للظّبا * هنالك شغل شاغل بالجماجم\r\nغدا ضاحكا هذا و ذا متبسّما * سرورا و ما ثغر المنون بباسم\r\nو ما سمعت اذنى من النّاس ذاهبا * الى الموت تعلوه مسرّة قادم\r\nلقد صبروا صبر الكرام و قد قضوا * على رغبة منهم حقوق المكارم\r\nالى ان غدت اشلائهم في غرامها * كاشلاء قيس بين تينا و جاسم\r\nفلهفى لمولاى الحسين و قد غدا * وحيدا فريدا في وطيس الملاحم\r\nيرى قومه صرعى و ينظر نسوة * تجلّبن جلباب البكا و الماثم\r\nهناك انتضى عضبا من الحزم قاطعا * و تلك خطوب لم تدع حزم حازم\r\nارى طيب خيم الفرع اعدل شاهد * على اصله في طيب خيم الجراثم\r\nابوه علىّ اثبت النّاس في اللّقا * و اشجع من قد جاء من صلب آدم\r\nيكرّ عليهم مثل ما كرّ حيدر * على اهل بدر و النّفير المزاحم\r\nو لمّا اراد اللّه انفاذ امره * بأطوع منقاد الى حكم حاكم\r\nاتيح له سهم تبوّأ نحره * تبوّأ نحرى ليته غلاصمى\r\nفهدّت عروش الدّين و الطّهس الهدى * و اصبح ركن الحقّ واهى الدّعائم \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n و اعظم خطب لا تقوم بحلّه * متون الجبال الرّاسيات العظائم\r\nعويل بنات المصطفى مداتى لها * جواد قتيل الطّفّ دامى القوائم\r\nينحن كما ناح الحمائم بالبكاء * لا غزر دمعا من بكاء الحمائم\r\nفيا وقعة كم كدّرت من مشارب * لنا مثل ما قد رنقّت من مطاعم\r\nعليكم سلام اللّه ما هبّت الصّبا * و ما حرّك الاغصان مرّ النّسائم \r\nو من الرثاء لبعضهم ( ره ) :\r\n البدار البدار آل نزار * قد فنيتم ما بين بيض الشّفار\r\nقوّموا السمر كسّروا كلّ غمد * تقبوا بالقتام وجه النّهار\r\nطرّزوا البيض من دماء الاعادى * فلقوا البيض بالظّبى البتّار\r\nو اسطحوا من دم على الارض ارضا * و ارفعوا للسّماء سماء غبار\r\nافرغوا كلّ سائغات دلاص * ذاهب برقهنّ بالابصار\r\nخالفوا السّمر بين بيض المواضى * و امتطوا للنّزال قتب المهار\r\nفابعثوها صوايحا فامىّ * وسمت انف مجدكم بالصّغار\r\nسلبتكم بالرّغم اىّ نفوس * ألبستكم ذلا مدى الاعمار\r\nيوم جزّت بالطّف كلّ يمين * من بنى غالب و كلّ يسار\r\nأنزار نضّوا برود التّهانى * فحسين على البسيطة عار\r\nطأطؤ الرّءوس انّ رأس الحسين * رفعوه فوق القنا الخطّار\r\nلا تلد هاشميّة علويّا * ان تركتم اميّة به قدر\r\nلا تمدّوا لكم عن الشّمس ظلّا * انّ في الشّمس مهجة المختار\r\nحقّ ان لا تكفّنوا علويّا * بعد ما كفن الحسين الذرارى\r\nلا تذوقوا المعين و اقضوا ظماء * بعد ظام مضى بحدّ الغرار\r\nلا تشقّوا لآل فهر قبورا * و ابن طه ملقى بلا اقبار\r\nهتكوا عن نسائكم كلّ خدر * هذه زينب على الاكوار\r\nشأنها النّوح ليس تهدأ آنا * عن بكىّ بالعشىّ و الابكار \r\nللشّافعى كما في ينابيع المودّة و غيره :\r\n و ممّا نقى نومى و شيّب لمّتى * تصاريف ايّام لهنّ خطوب \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n تأوّب همّى و الفؤاد كئيب * و ارّق عينى و الرّقاد غريب\r\nتزلزلت الدّنيا لآل محمّد صلّى اللّه عليه و آله و سلّم * و كادت لها صمّ الجبال تذوب\r\nفمن مبلغ عنّى الحسين عليه السّلام رسالة * و انّ كرهتها انفس و قلوب\r\nقتيلا بلا جرم كانّ قميصه * صبيغ بماء الأرجوان خضيب\r\nنصلّى على المختار من آل هاشم * و نؤذى بنيه انّ ذاك عجيب\r\nلئن كان ذنبى حبّ آل محمّد * فذلك ذنب لست عنه اتوب\r\nهم شفعائى يوم حشرى و موقفى * و بعضهم للشّافعىّ ذنوب \r\n\r\n","description":"","footnote":"","page_name":" 490 ","page_number":490},
  {"content":"\r\n\r\n( 1 )\r\n\r\nباب پنجم در ذكر فرزندان حسين عليه السّلام و زوجات آن حضرت و فضل زيارت و ستم خلفا بر قبر شريف او و در آن چند فصل است .\r\n\r\n","description":"","footnote":"","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n( 1 )\r\n\r\nفصل اوّل / در ذكر فرزندان و بعض زوجات آن حضرت عليه السّلام\r\nشيخ مفيد گفت : حسين عليه السّلام را شش فرزند بود :\r\n1 . على اكبر ، كنيت او ابو محمد و مادرش شاه زنان دختر كسرى يزدگرد است .\r\n2 . على اصغر ، كه با پدرش در طفّ به شهادت رسيد و ذكر او پيش از اين گذشت مادرش ليلى دختر ابى مرة بن مسعود ثقفى است .\r\n3 . جعفر بن حسين ، بىعقب است مادرش قضاعيه بود و در حيات پدر بدرود حيات گفت .\r\n4 . عبد الله صغير بود در دامن پدرش تيرى بيامد و او را ذبح كرد و ذكر او نيز پيش از اين بگذشت .\r\n5 . سكينهء بنت الحسين ، مادرش رباب بنت امرؤ القيس بن عدى كلبيّه است و هم او مادر عبد الله بن الحسين است .\r\n6 . فاطمه بنت الحسين ، مادرش امّ اسحاق بنت طلحة بن عبيد الله تيميّه است .\r\n( 2 ) على بن عيسى اربلى در كشف الغمّة در ذكر اولاد آن حضرت گويد كمال الدين گفت :\r\nاولاد آن حضرت ده تن بودند شش پسر و چهار دختر ، پسران على اكبر و على اوسط كه زين العابدين عليه السّلام است و ذكر او بيايد ان شاء اللّه و على اصغر و محمد و عبد الله و جعفر ، اما على اكبر با پدرش بود جهاد كرد تا كشته شد و على اصغر نيز كودك بود تيرى به وى رسيد و شهيد گرديد .\r\nو بعضى گويند : عبد الله نيز با پدرش به شهادت رسيد .\r\nو دختران او زينب و سكينه و فاطمه بودند و اين قول مشهور است . و گروهى گفتند :\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nچهار پسر و دو دختر داشت و قول اول مشهورتر است . اما ذكر جاويد و نسل فرخندهء او از على اوسط زين العابدين به روزگار ماند نه از ديگر فرزندان انتهى .\r\n( 1 ) مؤلف گويد : شمارهء اولاد آن حضرت را گفت و نام بعضى را نبرد چون كه از چهار دختر سه دختر ياد كرد و ابن خشّاب گفت : او را شش پسر آمد و سه دختر ؛ على اكبر با پدر به شهادت رسيد و على اوسط امام سيد العابدين عليه السّلام و على اصغر و محمد و عبد الله شهيد و جعفر و زينب و سكينه و فاطمه .\r\nو حافظ عبد العزيز بن اخضر جنابذى گويد : فرزندان حسين بن على عليهما السّلام شش پسرند و دو دختر ؛ على اكبر كه با پدرش كشته شد و على اصغر و عبد الله و جعفر و سكينه و فاطمه . و نسل حسين عليه السّلام از على اصغر يعنى امام زين العابدين باقى ماند و مادر او امّ ولد بود و او بهترين مردم زمانه بود .\r\nو زهرى گفت : من هاشمى به از او نديدم .\r\nصاحب كشف الغمّه گفت : حافظ عبد العزيز على اكبر و على اصغر را بر شمرد و على اوسط را از قلم بينداخت و به قول صحيح آن حضرت سه فرزند على نام داشت چنان كه كمال الدين گفت . و زين العابدين علىّ اوسط است و تفاوت ميان قول كمال الدين و قول حافظ چهار تن است انتهى كلام على بن عيسى .\r\n( 2 ) مؤلف گويد : در نام مادر امام زين العابدين عليه السّلام ميان اهل حديث و سير خلاف است . سبط ابن جوزى گفت : مادرش امّ ولد بود . و ابن قتيبه گويد : كنيزكى سديه بود او را غزاله يا سلامه مىگفتند . و از كامل مبرّد نقل است كه : نام مادر على بن الحسين سلامه بود از فرزندان يزد گرد و نسب او معروف است و از زنان نيك بود .\r\nو بعضى گويند : او خوله و بعضى سلامه يا سلافه يا برّه گفتند .\r\nو در ارشاد گويد : مادرش شاه زنان دختر يزد جرد بن شهريار بن كسرى است و گويند : نام او شهربانو است . و امير المؤمنين عليه السّلام حريث بن جابر حنفى را ولايت ناحيه‌اى از نواحى مشرق داد و او دو دختر يزد جرد بن شهريار بن كسرى را براى امير المؤمنين عليه السّلام فرستاد و آن حضرت يكى را كه شاه زنان بود به فرزندش حسين عليه السّلام بخشيد و از او زين العابدين متولّد گشت و ديگرى را به محمد بن ابى بكر داد و از او قاسم متولّد شد پس قاسم و امام زين العابدين پسر خاله بودند .\r\n( 3 ) مؤلف گويد : احتمال قوى مىدهم كه اسم اصلى او سلافه بود و به سلامه تصحيف گشت يا بالعكس . و شاه زنان لقب است و شهربانويه نامى است كه امير المؤمنين عليه السّلام او را بدان ناميد .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nحكايت كنند كه : آن حضرت پرسيد : چه نام دارى ؟ گفت ، شاه زنان دختر كسرى .\r\nامير المؤمنين عليه السّلام فرمود : نه شاه زنان نيست بر امت محمد صلّى اللّه عليه و آله و سلّم ( و شاه زنان به معنى سيدة النساء است ) بلكه تو شهربانو و خواهرت مرواريد است [ 1 
  ] .\r\nگفت : آرى . و اما غزاله يا برّه نام امّ ولدى بود حضرت امام حسين عليه السّلام را كه على بن الحسين را پرستارى مىكرد و آن حضرت او را مادر مىگفت ؛ چون روايت شده است كه : مادر آن حضرت هنگام وضع حمل از دنيا رفت پس امام حسين عليه السّلام او را به يكى از كنيزان سپرد تا پرستارى كند امام زين العابدين عليه السّلام مادرى غير او نمىشناخت و مردم او را مادر امام زين العابدين عليه السّلام مىدانستند الخ .\r\nپس معلوم گرديد اينكه گويند : آن حضرت مادر خود را به مولاى خود تزويج كرد مقصود آن حاضنه بود كه پرستارى او مىكرد و مردم او را مادر مىناميدند انتهى كلام المؤلف .\r\n( 1 ) اما سكينهء بنت الحسين عليه السّلام نامش آمنه و گروهى گفتند امينه بود . ( مترجم گويد : در تاريخ ابن خلكان اميمه است ) و مادرش رباب دختر امرؤ القيس بن عدى است .\r\nو مؤلف كتاب مختصرى از شرح حال امرؤ القيس آورده است و پيش از اين به تفضيل در حاشيه ذكر آن كرديم و به تكرار نپردازيم . و گويد : اين اشعار را امام دربارهء سكينه و رباب فرموده است :\r\n لعمرك انّنى لاحبّ دارا * تكون بها سكينة و الرّباب\r\nاحبّهما و ابذل جلّ مالى * و ليس لعاتب عندي عتاب\r\nفلست لهم و ان عابوا مطيعا * حياتى او يغشّينى التّراب \r\nو هشام كلبى گفت : رباب از زنان نيك و برگزيدگان آنها بود و بعد از قتل حسين عليه السّلام او را خواستگارى كردند گفت : پدر شوهرى پس از پيغمبر براى خويش نمىپسندم . و روايت شده است كه : در رثاى شوهر خويش گفت :\r\n انّ الّذى كان نورا يستضاء به * بكربلاء قتيل غير مدفون\r\nسبط النّبىّ جزاك اللّه صالحة * عنّا و جنّبت خسران الموازين \r\n\r\n\r\n","description":"","footnote":"\r\n[ 1 
  ] شاه زنان همان است كه ما امروز ملكه مىگوييم و همچنين شهربانو يعنى بانوى كشور و مملكت ، و شهر در زمان قديم به معنى مملكت بود و ايرانشهر مىگفتند يعنى مملكت ايران . پس هر دو لقب است و هيچ‌يك اسم خاص نيست اما سلافه و غزاله و برّه نيز نام فارسى نيستند و طبرى گويد : نام او جيدا بود و اللّه العالم .\r\nو يكى از زوجات آن حضرت عايشه بنت خليفه بن عبد الله جحفيّه بود كه هنگام خروج مختار در كوفه بود و جسد فرات بن زحر بن قيس را از مختار خواست و به خاك سپرد چنان كه در تاريخ طبرى است .\r\n","page_name":" 495 ","page_number":495},
  {"content":"\r\n\r\n قد كنت لى جبلا صعبا ألوذ به * و كنت تصحبنا بالرّحم و الدّين\r\nمن لليتامى و من للسّائلين و من * يغنى و يأوى اليه كلّ مسكين\r\nو اللّه لا ابتغى صهرا بصهركم * حتّى اغيّب بين الرّمل و الطّين \r\n( 1 ) يعنى : « آن كس كه نور بود و مردم از روشنى او بهره مىگرفتند در كربلا كشته شد و او را به خاك نسپردند اى دخترزادهء پيغمبر ! خدا تو را جزاى نيكو دهد از ما و ترازوى تو سنگين برآيد . كوهى سخت بودى پناه به تو مىبرديم و با مهربانى و دين صحبت ما مىداشتى .\r\nاكنون كيست كه يتيمان و سائلان را رسيدگى كند و كيست درويشان را بىنياز گرداند و بيچارگان را پناه دهند ؟ به خدا قسم كه من پيوند مصاهرت با كسى نبندم پس از شما تا در خاك و شن پنهان شوم » .\r\nجزرى گفت : زوجهء حسين عليه السّلام رباب دختر امرؤ القيس با او بود و او مادر سكينه است و او را به شام بردند با ديگر خاندان آن حضرت پس از آن به مدينه بازگشت و اشراف قريش او را خواستگارى كردند گفت : پدر شوهرى پس از رسول خدا صلّى اللّه عليه و آله و سلّم نخواهم ؛ و يك سال پس از آن حضرت بزيست در اين يك سال زير سقف نرفت و پيوسته اندوهناك بود تا فرسوده و رنجور گشت و در گذشت . و گروهى گفتند : يك سال بر سر قبر آن حضرت بماند پس از آن به مدينه بازگشت و از غايت اندوه در گذشت .\r\n( 2 ) ابو الفرج گفت : در روايت آمده است كه : سكينه در مجلس عزائى بود و دختر عثمان هم در آن مجلس بود و مىگفت : من شهيدزاده‌ام سكينه خاموش بود تا مؤذّن بانگ برداشت :\r\nاشهد انّ محمّدا رسول اللّه گفت : اين پدر من است يا پدر تو ؟ دختر عثمان گفت : من ديگر با شما مفاخرت نمىكنم .\r\nو ميرى از فائق نقل كرده است كه : سكينه بنت الحسين كودكى خرد بود نزد مادرش رباب آمد گريان ، مادرش پرسيد : تو را چه شده است ؟ گفت : « مرّت بى دبيرة فلسعني بابرة » يعنى :\r\n« زنبوركى بر من گذشت و به نيش كوچك مرا بگزيد » . و گويد : دبره زنبور عسل است و دبيره تصغير آن .\r\n( 3 ) سبط ابن جوزى از سفيان ثورى روايت كرد كه : وقتى على بن الحسين عليهما السّلام آهنگ حج فرمود خواهرش سكينه سفره براى او ساخت هزار درم در آن صرف كرد و فرستاد و چون امام عليه السّلام به پشت حرّه رسيد ( سنگلاخ نزديك مدينه ) بفرمود آن را ميان درويشان و بيچارگان تقسيم كردند .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n( 1 ) ابن شهر آشوب در مناقب گويد : وقتى حضرت سيد الشهداء عليه السّلام شهيد شد هفتاد و چند هزار دينار وام داشت و على بن الحسين عليهما السّلام بدان مشغول ، چنان كه بيشتر روزها از خوردن و آشاميدن و خواب فرو مانده بود در خواب ديد مردى با او گفت كه : اندوه قرض پدر مدار كه خداوند آن را از مال نحيس قضا كرد . امام فرمود : به خدا سوگند در اموال پدر خود مالى به نام نحيس نمىشناختم شب دوم باز همان خواب ديد كسان خود را از آن مال بپرسيد زنى گفت :\r\nپدرت را بندهء رومى بود نحيس نام و چشمهء آبى در ذى خشب بيرون آورده بود از آن چشمه پرسيد جاى آن بگفتند و اندكى از آن واقعه بگذشت وليد بن عتبة بن ابى سفيان سوى على بن الحسين عليه السّلام پيغام فرستاد كه شنيدم پدرت را چشمهء آبى است در ذى خشب آن را نحيس گويند اگر فروختن آن خواهى من خريدارم ، امام فرمود : برگير در مقابل آنكه قرض پدرم را ادا كنى و مقدار آن را بفرمود : وليد گفت : قبول كردم . و شبهاى شنبه را از آن آب براى آبيارى ملك خواهرش سكينه ( رض ) استثنا فرمود .\r\n( 2 ) وفات سكينه در مدينه بود روز پنجشنبه پنج روز گذشته از ماه ربيع الاوّل سال صد و هفده و در همان سال خواهرش فاطمهء بنت الحسين عليهما السّلام وفات يافت . مادر فاطمه ، ام اسحاق دختر طلحة بن عبيد الله است و ام اسحاق پيش از اين زوجهء حضرت امام حسن عليه السّلام بود و طلحة بن حسن را آورد و طلحه در كودكى در گذشت و پس از امام حسن عليه السّلام ام اسحاق به عقد امام حسين عليه السّلام در آمد و فاطمه را آورد .\r\nمترجم گويد : تاريخ وفات حضرت سكينه بدان تفصيل صحيح نيست ؛ چون پنجم ربيع الاول 117 پنجشنبه نبود بلكه يكشنبه بود و پانزدهم چهارشنبه و شايد به اختلاف رؤيت حساب پانزدهم پنجشنبه بود . « و لخمس خلون » در اصل « لخمس عشرة خلون » بوده است .\r\nو عشر سهوا از قلم نسّاخ افتاده است .\r\nو به روايت ديگر : فاطمهء بنت الحسين در سنهء 110 در گذشت و سكينه زوجهء مصعب بن زبير بود و زبير همان است كه با طلحه جنگ جمل را بر پاى كردند و ثروت بسيار داشت چنان كه در شذرات الذّهب گويد : دو مليون و چند صد هزار درم دين او بود ادا كردند و ثلث او را هم جدا كردند و از باقيمانده هشت يك به چهار زن دادند به هر يك يك ميليون و دويست هزار درم رسيد و مصعب از دست برادرش ولايت عراق داشت و عبد الملك مروان مصعب را بكشت و سكينه به عقد عبد الله بن عثمان بن حكيم بن خرام در آمد و پس از او به عقد زيد بن عمرو بن عثمان بن عفان . و سليمان بن عبد الملك او را به طلاق او امر كرد .\r\nو از حضرت سكينه در كتب و تواريخ و ادب بسيار نوادر و لطائف منقول است و العهدة\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nعلى النّاقل .\r\nاما فاطمه را پس از رحلت حسن مثنّى عبد الله بن عمرو بن عثمان بن عفان بخواست و يك ميليون درم صداق او داد و شرافت آن مخدّره را از اينجا بايد دانست كه مردى از بنى اميّه نوادهء امير المؤمنين على عليه السّلام را كه بنى اميّه بر منبرها سبّ مىكردند بخواهد و اين مقدار صداق دهد و بدين مباهات كند و فاطمه از اين شوهر دوم پسرى آورد موسوم به محمّد .\r\nباز به ترجمهء كتاب بازگرديم .\r\n( 1 ) أبو الفرج گفت : مادر فاطمه امّ اسحاق دختر طلحه است . مادر امّ اسحاق جرباء بنت قسامة بن طىّ است او را جرباء گفتند از غايت زيبايى او هر زن زيبا كه پهلوى او مىايستاد روى جرباء را زيباتر از خود مىديد .\r\n( مترجم گويد : جرباء به معنى دختر با نمك است ) و امّ اسحاق در خانهء حسن بن على بن ابى طالب بود چون هنگام وفات او برسيد حسين عليه السّلام را بخواند و گفت : اى برادر اين زن را براى تو مىپسندم او را از خانه‌هاى خود بيرون نكنيد و چون عدّهء او بسر آيد او را به عقد خويش در آور . امام حسين عليه السّلام پس از وفات برادر او را به عقد خود آورد و از حسن پسرى آورد به نام طلحه در كودكى در گذشت و فرزند نگذاشت .\r\nمترجم گويد : پيش از اين در ذكر شهادت قاسم گفتيم كه : فاطمه دختر امام حسين عليه السّلام در همان سال شهادت آن حضرت به دهسالگى و بلوغ رسيد ؛ زيرا كه فاصلهء بين شهادت امام حسن و امام حسين عليهما السّلام بيش از اين نبود و گفتيم : فاطمه در كربلا نو عروس بود .\r\n( 2 ) از تقريب ابن حجر نقل است كه : فاطمه بنت الحسين ثقه بود از طبقهء چهارم پس از صد سال از هجرت در گذشت و سالخورده بود .\r\nو شيخ مفيد گويد : روايت شده است كه : حسن بن حسن عليه السّلام از عمّ خود حسين عليه السّلام يكى از دو دختر او را خواست حسين عليه السّلام فرمود : براى تو دخترم فاطمه را برگزيدم كه به مادرم فاطمه دختر پيغمبر صلّى اللّه عليه و آله و سلّم ماننده‌تر است .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n( 1 )\r\n\r\nفصل دوم / در فضيلت زيارت حضرت سيد الشهداء عليه السّلام\r\nمستحبّ است زيارت حضرت ابى عبد الله الحسين مظلوم عليه السّلام بلكه تأكّد استحباب زيارت آن حضرت از ضروريات مذهب شيعهء اثنىعشريه است چنان كه وارد شده است : « انّ زيارته فرض على كلّ مؤمن » يعنى : زيارت آن حضرت فرض است بر هر مؤمن .\r\nو وارد است كه : زيارت او بر مرد و زن واجب است و هر كس ترك آن كند حقّ خدا و رسول را ترك كرده است بلكه ترك آن عقوق است نسبت به رسول خدا صلّى اللّه عليه و آله و سلّم و نقص ايمان و دين است و هر كس ترك آن كند بىعلّتى اهل دوزخ است .\r\nمترجم گويد : چند حديث در امثال اين معانى وارد گرديده است و مقصود از فرض ، استحباب مؤكّد است كه گاهى در لسان ائمّه عليه السّلام بر آن اطلاق مىشود و قرينهء ارادهء اين معنى اجماع علماست بر عدم وجوب و اجماع آنها بىرأى معصوم محال است . و اينكه فرمود :\r\nهر كس آن را ترك كند اهل دوزخ است براى آنكه عادتا دوستان آن حضرت و معتقدين به امامت بىعلّت ترك زيارت نكنند و اگر كسى ترك كرد عمدا بىعلّتى اين عمل كاشف از سوء اعتقاد او است و از اين جهت اهل دوزخ است . و خود ما اگر بشنويم مسافرى از آشنايان ما براى شغلى به كربلا رفت و چند روز بماند و اصلا به زيارت نرفت يقين دانيم كه در ايمان وى نقصى است ؛ بلكه با ائمّهء ديگر نيز .\r\nو پاره‌اى اعمال مستحبّ است كه تهاون به آن در عادت كاشف از بىايمانى است .\r\n( 2 ) حضرت امام محمد باقر عليه السّلام با محمد بن مسلم فرمود : شيعيان ما را امر كنيد به زيارت قبر حسين بن على عليهما السّلام كه آمدن نزد قبر او بر هر مؤمن كه اقرار به امامت او دارد واجب است از خداى تعالى .\r\nو امام جعفر صادق عليه السّلام فرمود : اگر يكى از شما همهء روزگار عمر خود حجّ گزارد و زيارت\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nحسين عليه السّلام نكند حقّى از حقوق رسول خدا را ترك كرده است ؛ چون حقّ حسين عليه السّلام از خداى تعالى واجب است بر هر مسلمان .\r\nو فرمود : آن كس كه به زيارت قبر حسين عليه السّلام نرود و خويشتن را از شيعهء ما پندارد در حقيقت از شيعهء ما نيست و اگر بهشتى باشد در آنجا ميهمان اهل بهشت است .\r\n( 1 ) و با ابان بن تغلب فرمود : اى ابان كى به زيارت قبر حسين عليه السّلام رفتى ؟ گفتم : بسيار زمان است كه نرفته‌ام . فرمود : سبحان ربى العظيم و بحمده ؛ تو از رئيسان شيعه باشى و به زيارت حسين عليه السّلام نروى هر كس كه زيارت او كند خداى تعالى به هر گام حسنه‌اى براى او نويسد و به هر گام گناهى محو كند و گناهان گذشته و آيندهء او را بيامرزد .\r\n( 2 ) در روايات بسيار آمده است كه : با ترس هم زيارت قبر حسين عليه السّلام را ترك نكنيد و هر كس با ترس او را زيارت كند خداوند روز فزع اكبر او را ايمن گرداند و ثواب در آن روز به قدر خوف است و هر كس از آنان بترسد و با ترس زيارت كند خداى عزّ و جلّ او را در سايهء عرش جاى دهد و هم صحبت او حسين عليه السّلام باشد زير عرش خداى و او را از اهوال روز قيامت ايمن گرداند .\r\n( 3 ) و در چند روايت وارد شده است از حضرت صادق عليه السّلام كه : مالدار را سزاوار است هر سال دو بار به زيارت قبر حسين عليه السّلام رود بىچيز را سالى يك بار . و فرمود : آنكه منزلش نزديك است بيش از يك ماه ترك زيارت نكند و آنكه منزلش دور است هر سه سال يك بار .\r\nو در حديث ديگر : سزاوار نيست تخلّف از زيارت آن حضرت بيش از چهار سال و از حضرت ابى الحسن عليه السّلام است كه هر كس در سال سه بار به زيارت قبر ابى عبد الله عليه السّلام رود از فقر ايمن گردد .\r\n( 4 ) در زيارت آن حضرت اخلاص و شوق بايد داشت و هر كس به شوق به زيارت او رود از بندگان گرامى خداى تعالى وزير پرچم حسين عليه السّلام باشد و هر كس او را زيارت كند و از آن خشنودى خدا خواهد خداى تعالى او را از گناهان بيرون آورد مانند فرزندى كه از مادر متولّد گردد و فرشتگان بدرقهء او كنند .\r\nو در روايتى جبرئيل و ميكائيل و اسرافيل بدرقهء او كنند تا به خانهء خود آيد .\r\n( 5 ) از حمران روايت است كه : به زيارت قبر حسين عليه السّلام رفته بودم چون بازگشتم حضرت امام محمد باقر با عمر بن على بن عبد الله بن على به ديدن من آمدند و امام با من گفت : اى حمران بشارت باد تو را كه هر كس قبرهاى شهيدان آل محمد صلّى اللّه عليه و آله و سلّم را زيارت كند و از آن خشنودى خداى تعالى وصلت پيغمبر او را خواهد از گناهان بيرون آيد مانند آن روز كه از مادر متولّد\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nشده است .\r\n( 1 ) از حضرت امام جعفر صادق عليه السّلام روايت شده كه : چون روز قيامت شود منادى فرياد زند كه : زوّار حسين عليه السّلام كجايند ؟ گروهى برخيزند كه شمارهء ايشان را جز خداى عزّ و جلّ كسى نداند خداوند گويد : زيارت قبر او براى چه كرديد ؟ گويند : اى پروردگار رسول خدا و على و فاطمه - صلوات اللّه عليهم - را دوست داريم و از آن آزارها كه به آن حضرت رسيد دل ما بسوخت به زيارت او رفتيم . خطاب آيد كه : اى محمد و على و فاطمه و حسن و حسين - عليهم السلام - با آنها پيوسته شويد كه شما با ايشان و در درجهء ايشان باشيد و زير پرچم رسول خدا صلّى اللّه عليه و آله و سلّم فراهم گرديد . پس در سايهء آن پرچم نشينند و آن را على عليه السّلام نگاهدارد تا همه با هم به بهشت روند و همه در پيش آن علم و در طرف راست و چپ باشند .\r\nمترجم گويد : پشت علم را نفرمود شايد براى آنكه امام عليه السّلام تا همهء شيعيان داخل بهشت نگردند خود در بهشت نرود و شايد غرض چيز ديگر است و اللّه العالم .\r\n( 2 ) و در احاديث بسيار آمده است كه : زيارت آن حضرت موجب آمرزش گناهان و دخول بهشت و آزاد شدن از آتش و ريزش گناهان و رفع درجات و مستجاب شدن دعاهاست ، هر كس نزد قبر حسين عليه السّلام آيد و حق او را بشناسد خداوند گناه گذشته و آيندهء او را بيامرزد .\r\nو در روايت ديگر است كه : شفاعت او را دربارهء هفتاد گناهكار بپذيرد و نزد قبر او حاجتى نخواهد مگر روا گرداند .\r\n( 3 ) حضرت صادق عليه السّلام با عبد اللّه بن النّجار گفت : شما به زيارت حسين عليه السّلام مىرويد و در كشتى مىنشينيد ؟ گفت : گفتم آرى . فرمود : اين را دانسته‌اى كه اگر كشتى بگردد و شما را در آب ريزد منادى فرياد مىزند كه شما پاك شديد و بهشت شما را گوارا باد .\r\nو فائد حنّاط با آن حضرت گفت : شيعيان نزد قبر حسين مىآيند با نوحه‌خوان و طعام ؟\r\nحضرت فرمود : شنيده‌ام هر كس نزد قبر حسين عليه السّلام آيد و حق او را بشناسد گناه گذشته و آيندهء او آمرزيده شود .\r\nمترجم گويد : اين عمل كه اكنون مرسوم است در عهد امام هم بود و امام عليه السّلام آن را تقرير فرمود .\r\n( 4 ) و در روايت آمده است كه : زوّار حسين عليه السّلام چهل سال پيش از ديگر مردم به بهشت درآيند و آن كس كه به زيارت حسين عليه السّلام رود گناهان خود را بر در سراى خويش گذارد و از آن بگذرد چنان كه يكى از شما از جسر مىگذرد و آن را در پس پشت خود مىگذارد ؛ يعنى :\r\nاز شهر خود بيرون نرفته و به زيارت نرسيده گناهانش آمرزيده مىشود .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n( 1 ) در حديثى وارد شده است كه : روز قيامت با زوّار قبر حسين عليه السّلام گويند : دست هر كس را خواهيد بگيريد و به بهشت روانه شويد پس مرد زائر دست هر كس را كه دوست دارد بگيرد حتّى آنكه مردى با ديگرى گويد : مرا نمىشناسى كه من فلانم كه فلان روز پيش پاى تو برخاستم ؟ او را هم به بهشت مىبرد و كسى او را بازنمىدارد .\r\nاز سليمان بن خالد از حضرت صادق عليه السّلام روايت است كه سليمان گفت : از آن حضرت شنيدم مىگفت : خداى تعالى در هر وقت روز و شب صد هزار بار سوى بندگان مىنگرد و هر كس را خواهد مىآمرزد هر كس را خواهد عذاب مىكند مگر زوّار قبر حسين عليه السّلام و اهل بيت را كه همه را مىآمرزد و نيز مىآمرزد و هر كس را كه آنها شفاعت كنند . پرسيدند : اگر چه مستحقّ دوزخ باشد ؟ فرمود : اگر چه مستحقّ دوزخ باشد مگر ناصبى را .\r\n( 2 ) و در روايات بسيار آمده است كه : زيارت آن حضرت برابر حج و عمره و جهاد و عتق بلكه معادل بيست حجّ بلكه افضل از بيست حج است ؛ بلكه هشتاد حجّ مبرور براى او نوشته مىشود .\r\nو وارد است : برابر حجّى است كه با رسول خدا صلّى اللّه عليه و آله و سلّم گزارد .\r\nو در روايت ديگر است كه : هر كس به زيارت او رود و عارف به حق او باشد مانند كسى است كه صد حج با رسول خدا صلّى اللّه عليه و آله و سلّم گزارد و هر كس پياده به زيارت او رود خداوند به هر قدم كه بردارد و بگذارد ثواب آزاد كردن يك بنده از فرزندان اسماعيل عليه السّلام براى او نويسد .\r\n( 3 ) حضرت صادق عليه السّلام فرمود : اگر فضل زيارت و قبر او را براى شما گويم حج را ترك مىكنيد آيا نمىدانيد كه خداى تعالى كربلا را حرم امن گرفت پيش از آنكه مكه را حرم گيرد .\r\nو از آن حضرت روايت است كه گفت : روزى حسين عليه السّلام در دامن رسول خدا صلّى اللّه عليه و آله و سلّم نشسته بود پيغمبر با او بازى مىكرد عايشه گفت : يا رسول اللّه اين فرزند را چه قدر دوست دارى ؟ گفت : واى بر تو چگونه او را دوست ندارم كه ميوهء دل و روشنى چشم من است . و بدان كه امت من او را مىكشند هر كس او را زيارت كند خداوند براى او يك حج از حجّهاى من بنويسد . گفت : يا رسول اللّه يك حج از حجهاى تو ؟ فرمود : بلكه دو حج از حجهاى من . گفت :\r\nدو حج از حجهاى تو . فرمود : آرى . و همچنان عايشه مىپرسيد و رسول خدا بر عدد مىافزود تا به نود حج و عمره از حجهاى رسول خدا صلّى اللّه عليه و آله و سلّم رسيد .\r\n( 4 ) از قداح از حضرت ابى عبد اللّه صادق روايت است كه قداح گفت : پرسيدم ثواب آنكه به زيارت قبر حسين عليه السّلام رود چيست اگر حق او را بشناسد و سركش و نافرمان نباشد ؟ فرمود :\r\nهزار حج مقبول و هزار عمرهء مقبوله براى او نوشته مىشود و اگر شقى باشد در سعدا نوشته\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمىشود و پيوسته در رحمت پروردگار غوطه‌ور باشد .\r\n( 1 ) و در احاديث بسيار آمده است كه : زيارت آن حضرت موجب طول عمر و حفظ جان و مال و فزونى روزى و زدودن اندوه و روا شدن حاجات است ؛ بلكه كمتر چيزى كه به او دهند آن است كه خداى تعالى جان و مال او را حفظ كند تا به اهل خود بازگردد و چون روز قيامت شود او را حفظ كند نيكوتر .\r\nو حكايت شده است كه : چون خبر شهادت آن حضرت به اهل بلاد رسيد صد هزار زن نازا نزد قبر آن حضرت رفتند و همه فرزند آوردند و عرب مىگفتند : زن نمىزايد مگر به زيارت قبر مردى كريم رود .\r\n( 2 ) از حضرت امام محمد باقر عليه السّلام روايت است كه : حسين عليه السّلام به ستم كشته شد و به اندوه و تشنهء دل افسرده ، خداوند قسم ياد كرد كه هرگاه غمگين و افسرده دل و گناهكار و تشنه و رنجور به زيارت او رود و خداى را نزد قبر او بخواند و به حسين عليه السّلام تقرّب جويد به خداى عزّ و جلّ ، خداوند غم از او دور كند و مسئلت او را عطا فرمايد و گناه او را بيامرزد و بر عمر او بيفزايد و روزى او را وسيع گرداند  فَاعْتَبِرُوا يا أُولِي الْأَبْصارِ  [ 1 
  ] .\r\n( 3 ) از ابى يعفور روايت است كه گفت : با حضرت صادق عليه السّلام گفتم : شوق من سوى تو موجب شد مرا كه براى تشرّف به خدمت تو در راه رنج بردم . فرمود : از پروردگار خود گله مكن چرا نرفتى نزد كسى كه حق او بر تو عظيم‌تر است از من . ( راوى اهل عراق بود به مدينه مشرّف شده بود براى رسيدن به حضور امام عليه السّلام و در راه رنج بسيار ديد و شكايت از رنج راه كرد امام با او آن كلام فرمود راوى گفت : ) آن كلام امام كه فرمود : چرا نرفتى نزد كسى كه حق او بر تو عظيم‌تر است از من ، بر من دشوارتر آمد از آنكه فرمود : از پروردگار خود شكايت مكن .\r\nو گفتم : كيست كه حق او بر من عظيم‌تر باشد از تو ؟ فرمود : حسين عليه السّلام ، چرا نزد او نرفتى كه خداى را بخوانى و حوائج خود را آنجا از او بخواهى ؟\r\nو از آن حضرت است كه فرمود : آن كس كه حسين عليه السّلام را زيارت نكند ، از خير بسيار محروم گرديده است و از عمر او يك سال كاسته شده .\r\n( 4 ) و در چند روايت آمده است كه : زيارت آن حضرت افضل اعمال است و به هر درهم كه انفاق كند هزار درهم او را عوض دهند .\r\nو در حديث ابن سنان فرمود : به هر درهم هزار درم و هزار درم براى او محسوب شود و شمرده تا ده بار و فرمود كه : پيغمبران و مرسلين و ائمّهء و فرشتگان به زيارت او آيند و براى\r\n\r\n\r\n","description":"","footnote":"\r\n[ 1 
  ] سوره حشر ، آيه 2 .\r\n","page_name":" 503 ","page_number":503},
  {"content":"\r\n\r\nزوّار او دعا كنند در آسمان بيشتر و آنان را مژده‌ها دهند و به ديدن آنها فرحناك شوند .\r\nو غير از اين هم بسيار در فضل زيارت آن حضرت آمده است و براى تبرّك چند حديث در اينجا ذكر مىكنيم :\r\n( 1 ) از شيخ ابو القاسم جعفر بن محمد بن قولويه روايت شده است به اسناده از معاوية بن وهب كه گفت : رخصت طلبيدم كه به حضور امام جعفر صادق عليه السّلام مشرّف شوم فرمود : درآى .\r\nدر آمدم يافتم او را در خانه بر مصلّى نشسته من هم نشستم تا نماز بگزارد و پس از نماز شنيدم با پروردگار مناجات مىكرد و مىگفت : اى كسى كه كرامت را مخصوص ما گردانيدى و ما را وعدهء شفاعت دادى و جانشينى پيغمبر را خاص ما فرمودى و علم گذشته و آينده را به ما دادى و دل مردمان را سوى ما راغب گردانيدى من و برادران و زائران قبر پدرم حسين عليه السّلام را بيامرز كه مالهاى خويش را انفاق كردند و تن خويش را به رنج افكندند تا به ما نيكى كرده باشند و به صلت ما اميد ثواب از تو دارند و پيغمبر تو را صلّى اللّه عليه و آله و سلّم بدان شاد كردند و فرمان ما را پذيرفتند و دشمن ما را اندوهگين ساختند و از اين كار رضاى تو خواستند پس پاداش ايشان ده به اينكه از آنها راضى گردى و شب و روز حافظ آنها باش و خاندان و فرزندان آنها را در غيبت آنها به نيكوتر وجهى نگاهدار و با آنها باش و شرّ هر ستمگر عنيد و هر ضعيف و شديد و شياطين جن و انس را از ايشان دور كن و بزرگترين آرزوهاى آنها را كه در غربت از تو دارند به آنها بده و زيارت ما را كه بر فرزندان و كسان و خويشان خود برگزيدند ( مكافات كن و اجر ده ) .\r\nخدايا دشمنان ما زيارت ما را بر ايشان عيب مىگيرند اما عيب‌گيرى آنها را مانع زيارت ما قرار نمىدهند از براى مخالفت با مخالفين ما پس ببخشاى بر آن رويها كه آفتاب رنگ آنها را بگردانيد و آن چهره‌ها كه بر قبر مطهر ابى عبد اللّه عليه السّلام ماليده و سوده مىشود و آن چشم‌ها كه سرشك آنها براى دلسوزى بر ما روان مىگردد و آن دلهاى بىقرار كه براى ما مىسوزد و آن فريادى كه براى ما بلند مىشود .\r\nخدايا من آن جانها و آن بدنها را به تو مىسپارم تا آن هنگام كه به حوض برسانى آنها را روزى كه همهء مردم تشنه باشند .\r\n( 2 ) و همچنين دعا مىكرد در حال سجده به اين مضمون تا فارغ شد . گفتم : فداى تو شوم اگر اين دعا كه از تو شنيدم دربارهء ملحدان خدانشناس كرده بودى نپندارم آتش بر آنها اثر كند به خدا قسم آرزو كردم كه زيارت آن حضرت كرده بودم و به حج نمىآمدم . فرمود : تو به او بسيار نزديكى ( ظاهرا در كوفه منزل داشت ) چه مانع مىشود تو را از زيارت او ؟ باز فرمود :\r\nآنها كه در آسمان براى زوّار آن حضرت دعا مىكنند بيش از آنند كه در زمين دعا مىكنند .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n( 1 ) در بحار گويد : مؤلّف مزار كبير باسناده از اعمش روايت كرده است كه گفت : در كوفه منزل داشتم و مرا همسايه‌اى بود بسيار نزد او مىرفتم و شب جمعه بود نزد او بودم با او گفتم :\r\nچه گويى در زيارت قبر حسين عليه السّلام ؟ گفت : بدعت است و هر بدعتى گمراهى است و هر گمراهى در آتش . خشمگين از نزد او برخاستم و گفتم : سحرگاه باز نزد او روم و از فضائل امير المؤمنين عليه السّلام براى او آن قدر حديث گويم كه چشمش كور شود . و گفت : رفتم و در بكوفتم و آوازى از پشت در آمد كه : اول شب به زيارت رفت . من شتابان پشت سر او بيرون رفتم تا به حائر رسيدم پيرمرد را ديدم در سجده است و از ركوع و سجده ملول نمىشود با او گفتم : تو ديروز مىگفتى زيارت بدعت است و بدعت ضلالت و ضلالت در آتش و امروز به زيارت آمدى ؟ گفت : اى سليمان ملامت مكن كه من براى اين خاندان ، امامت ثابت نمىكردم تا در اين شب خوابى ديدم هولناك ؛ گفتم : چه ديدى ؟ گفت : مردى ديدم شانه بالا كه زيبايى و حسن او را وصف كردن نتوانم و گروهى برگرد او بودند و همراه او مىآمدند اسب سوارى پيشاپيش او بود بر سر تاجى چهار گوشه داشت و بر هر گوشهء آن گوهرى درخشان كه پرتو آن تا سه روز راه مىتافت . گفتم : كيست ؟ گفتند : محمد بن عبد اللّه صلّى اللّه عليه و آله و سلّم گفتم : آن ديگران ؟\r\nگفتند : جانشين او على بن ابى طالب عليه السّلام . باز ديدم شترى از نور و بر آن كجاوه‌اى است از نور ميان زمين و آسمان مىپريد گفتم : اين ناقه از آن كيست ؟ گفتند : خديجه دختر خويلد و فاطمه دختر محمد صلّى اللّه عليه و آله و سلّم . گفتم : آن جوان كيست ؟ گفتند : حسن بن على عليه السّلام . گفتم : آهنگ كجا دارند ؟ گفتند : به زيارت حسين بن على عليهما السّلام مىروند كه به ستم در كربلا شهيد شد . پس قصد آن كجاوه كردم و رقعه‌ها ديدم مىريزد از آسمان و در آن نوشته : « امانا من اللّه جلّ ذكره لزوّار الحسين بن على عليهما السّلام ليلة الجمعة » آنگاه هاتفى از آسمان فرياد زد كه : ما و شيعيان ما در درجهء علّيهء بهشت باشيم . اى سليمان ! به خدا قسم از اين مكان جدا نشوم تا روح از بدن من جدا گردد .\r\nمترجم گويد : اعمش ابو محمد سليمان بن مهران اسدى كاهلى مولى بود يعنى از بستگان بنى اسد غير عرب و اهل سنّت غالبا او را موثّق دانند و وفات او در سال وفات حضرت امام جعفر صادق عليه السّلام است الّا آنكه وفات آن حضرت ماه شوّال است و وفات اعمش در ماه ربيع الاوّل سال 148 .\r\nابن العماد حنبلى در شذرات الذّهب گويد : محدّث كوفه و عالم آنجا بود . ابن مدينى گفت :\r\nهزار و سيصد حديث روايت كرد . و ابن عيينه گفت : عالمترين مردم كوفه به قرآن و فرائض و حافظترين آنها حديث را اعمش است . يحيى قطّان گفت : علّامهء اسلام است .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nوكيع گفت : هفتاد سال تكبير اول نماز جماعت از او فوت نشد . و خريبى گفت : پس از او عابدتر از وى نيامد . و مالك از او به ارسال روايت مىكند ؛ چون از خود اعمش حديث نشنيد و خوش طبع بود روزى نزد طلبهء علم آمد و گفت : اگر آنكه در خانهء من است ( يعنى زوجه‌اش ) نزد من مبغوض‌تر از شما نبود بيرون نمىآمدم و روزى مردى خواست ميان اعمش و زوجه‌اش را اصلاح كند با زوجهء اعمش گفت : از اينكه چشم شوهرت كم سو است و آب از آن روان است و ساق پايش باريك است غم مخور ، كه او امام و پيشواى عصر است . زن گفت : من او را براى ديوان رسائل نمىخواستم . اعمش گفت : تو بيشتر عيوب مرا به زنم نمودى .\r\nروزى جولايى با او گفت : در شهادت جولا چه گويى ؟ گفت : با دو عادل پذيرفته است .\r\nوقتى ذكر اين حديث نزد او شد كه هر كس هنگام تهجّد بخوابد شيطان در گوش او بول كند اعمش گفت : چشم من همان از بول شيطان عليل شده است [ 1 
  ] .\r\nهشام بن عبد الملك براى او نوشت : فضائل عثمان و مساوى على عليه السّلام را براى من بنويس .\r\nنامه را بگرفت و بخواند و گوسفندى نزديك او بود نامه را در دهانش گذاشت تا بخورد ( گوسفندان عربستان كاغذ مىخورند ) و با فرستادهء هشام گفت : اين است جواب كاغذ .\r\nفرستاده الحاح كرد و به آشنايان اعمش متوسّل گرديد و گفت : تو را جواب نبرم هشام مرا مىكشد جواب نوشت : بسم اللّه الرحمن الرحيم اگر مناقب همهء اهل زمين براى عثمان ثابت باشد تو را سودى ندارد و اگر مساوى همهء مردم ( نعوذ باللّه ) على عليه السّلام را باشد تو را زيانى نرساند خويشتن را باش و السلام انتهى كلام ابن العماد .\r\nو ابو على در رجال خود اعمش را از روات شيعه شمرده است و علّامهء حلّى و ديگران از علما وى را از شيعه نشمردند و صحيح آن است كه اعمش از دوستان اهل بيت بود اما شيعى امامى نبود و شايد كسى براى ائمّه - عليهم السلام - معجزه و منقبت و فضائل معتقد باشد و زيارت قبور آنها را موجب نيل به سعادت داند و شفاعت ايشان را نزد پروردگار مقبول شمارد اما آنها را معصوم نداند در اين صورت او امامى مذهب نيست .\r\nو گروهى از اهل سنت همچنين بودند و هستند و با همهء آن فضائل كه براى ائمّه قائل بودند چنان نبود كه اگر آنها در حكم دينى چيزى مىگفتند و علماى ديگر چيز ديگر يقين كنند به بطلان قول ديگران و صحّت قول ائمّه - عليهم السلام - و احترام اين مردم از ائمّه نظير احترام ماست از حضرت عبد العظيم و حضرت عباس و زينب - سلام اللّه عليهم اجمعين - .\r\n\r\n\r\n","description":"","footnote":"\r\n[ 1 
  ] شرح اين حديث را در حواشى ارشاد القلوب ديلمى ذكر كرده‌ام .\r\n","page_name":" 506 ","page_number":506},
  {"content":"\r\n\r\nو از اعمش فتاوى خاصه نقل كرده‌اند بر خلاف مذهب اهل بيت پس وى معتقد به عصمت آنها نبود اگر چه از دوستان بود . و گاه باشد كه عامه اطلاق شيعه بر آنها كنند چنان كه ابن ابى الحديد و صاحب لسان العرب را شيعى شمرند و حق با علماى سابق است كه اعمش را از شيعه نشمردند .\r\nو علّامهء حلّى - رحمه اللّه - در كتاب نهاية الاصول از علائم كذب حديث شمرده است كه واقعه عادة بايد مشهور گردد و فقط يك تن آن را نقل كند نظير افتادن مؤذّن از مناره روز جمعه و بودن شهر بزرگى ميان بصره و بغداد بزرگتر از هر دو . بنابراين گوييم اعمش در عهد خود مردى گمنام نبود و بلكه از زراره و ابى بصير معروف‌تر بود و اگر امامى بود پوشيده نمىماند .\r\nبه ترجمه بازگرديم ، ( 1 ) از شيخ ابو القاسم جعفر بن محمد بن قولويه از پدرش از ابن محبوب از حسين دخترزادهء ابى حمزهء ثمالى روايت است كه گفت : در آخر دولت بنى مروان به قصد زيارت قبر حسين عليه السّلام بيرون رفتم پنهان تا به كربلا رسيدم در كنارى از آن قريه پنهان شدم تا نيمى از شب بگذشت سوى قبر رفتم چون نزديك شدم مردى روى به من آمد و گفت :\r\nبازگرد كه اجر زيارت را يافتى و اكنون به قبر نتوانى رسيد . من ترسان بازگشتم تا نزديك سپيده دم سوى قبر رفتم و باز همان مرد آمد و گفت : اكنون بدان نخواهى رسيد . من گفتم : خدا تو را سلامت دارد چرا به آن نمىرسم از كوفه براى زيارت آمدم ميان من و قبر آن حضرت مانع مشو مىترسم هوا روشن شود و اهل شام مرا اينجا ببينند و بكشند . گفت : اندكى باش كه موسى بن عمران عليه السّلام از خداى دستورى خواست تا قبر آن حضرت را زيارت كند و خداوند وى را رخصت داده است با هفتاد هزار فرشته فرود آمدند و از اول شب در حضور اويند و در انتظار طلوع فجر نشسته پس از آن به آسمان مىروند . من گفتم : خدا تو را سلامتى دهد كيستى ؟ گفت : من از آن فرشتگانم كه به پاسبانى قبر حسين عليه السّلام و آمرزش خواستن براى زوّار او مأموريم .\r\nمن بازگشتم و نزديك بود از اينكه شنيدم عقل از سرم پرواز كند باز چون سپيده دميد رفتم و كسى مانع نشد پس نزديك قبر شدم و سلام كردم و نفرين بر قاتلان و نماز صبح بگزاشتم و از ترس اهل شام شتابان بازگشتم .\r\n( 2 ) از ابن قولويه باسناده از اسحاق بن عمّار روايت است كه گفت : با حضرت صادق عليه السّلام گفتم :\r\nيا بن رسول اللّه شب عرفه در حائر بودم نزديك سه هزار مرد نيكو روى و خوشبوى سپيد جامه ديدم همه شب نماز مىكردند خواستم نزديك قبر روم و ببوسم و دعاهايى كنم از انبوه مردم\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنتوانستم به قبر رسم هنگام سپيده دم سجده كردم و سر برداشتم كسى را نديدم . ابو عبد اللّه عليه السّلام گفت : دانستى كه بودند ؟ گفتم : نه فرمود : پدرم از پدرش روايت كرد كه : چهار هزار فرشته بر حسين عليه السّلام گذشتند هنگام شهادت پس سوى آسمان بالا رفتند و خداى تعالى به ايشان وحى كرد : اى فرشتگان شما بر فرزند حبيب و برگزيدهء من محمد صلّى اللّه عليه و آله و سلّم گذشتيد و او را مىكشتند يارى او نكرديد پس به زمين رويد نزديك قبر او ژوليده و گردآلوده و بگرييد بر او و آن فرشتگان بدانجا هستند تا قيامت .\r\n( 1 ) و نيز مسندا از مفضّل بن عمر روايت است كه ابو عبد اللّه عليه السّلام گفت : گويا مىبينم فرشتگان را با مؤمنان مزاحمت مىكنند بر قبر حسين عليه السّلام . پرسيدم آيا در نظر مؤمنين پديدار مىگردند ؟\r\nفرمود : هيهات هيهات و ليكن به خدا سوگند با مؤمنان همراهند و بر روى آنها دست مىكشند و خداوند براى زوّار قبر حسين عليه السّلام هر بامداد و شام خوراك بهشتى مىفرستد و فرشتگان آنان را خدمت مىكنند هيچ بنده حاجتى از حوائج دنيا و آخرت از خدا نخواهد مگر آنكه خداوند آن حاجت را روا سازد .\r\nگفتم : به خدا قسم كه كرامت اين است . گفت : اى مفضّل مىخواهى بر آن بيفزايم ؟ گفتم :\r\nآرى يا سيّدى . فرمود : گويى بينم تختى از نور نهاده است و گنبدى از ياقوت سرخ بر آن زده و گونه‌گون گوهر در آن نشانيده و گويا بينم حسين عليه السّلام بر آن تخت نشسته و برگرد او نود هزار گنبد سبز است و گويا مىبينم مؤمنان او را زيارت مىكنند و بر او سلام مىدهند خداى عزّ و جلّ گويد : اى دوستان من از من حاجت بخواهيد كه بسيار رنج برديد و خوارى كشيديد و آزار ديديد و امروز روزى است كه حاجتى از حوائج دنيا و آخرت از من نخواهيد مگر آن را روا سازم براى شما پس خوردنى و آشاميدنى ايشان از بهشت باشد به خدا سوگند كه اين كرامتى است كه نظير و مانند ندارد .\r\nمرحوم مجلسى - رحمه اللّه - گويد : فرستادن طعام در برزخ است و برافراشتن گنبد در وقت رجعت به قرينهء قول امام عليه السّلام كه فرموده : از حوائج دنيا و آخرت .\r\nمترجم گويد : بر من معلوم نشد كه مقصود مرحوم مجلسى چيست و آن كلام امام عليه السّلام چگونه قرينه بر رجعت و برزخ مىشود ؛ البته آن نعمت و سعادت و خدمت و مهربانى ملائكه و طعام بهشتى محسوس نيست چنان كه امام خود فرمود : هيهات هيهات ، يعنى فرشتگان را با چشم سر نمىبينند و همانطور كه خدمت ملائكه در همان هنگام زيارت است ولى غير محسوس طعام بهشتى و گنبدهاى سرخ و سبز هم در همان هنگام زيارت است در عالم معنى و غيبت نه بعد از مردن زائر در عالم برزخ و هنگام رجعت و اين احتمال با عبارت حديث\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nموافقتر است از آنكه مجلسى فرموده است .\r\nو تأويل ظواهر الفاظ به طورى بايد كرد كه مخالف قواعد لغت نباشد . و نيز اين حديث منافات ندارد با حديث سابق كه اسحاق بن عمار فرشتگان را ديد ؛ زيرا كه مقصود اينجا ديدن مشمر و عامّ است مانند ديدن زوّار يكديگر را كه امام فرمود : هيهات هيهات ، اما ديدن بعض مردم در بعض حالات را نفى نكردند . به ترجمه بازگرديم .\r\n( 1 ) و هم ابن قولويه باسناده از عبد اللّه بن حمّاد بصرىّ از حضرت صادق عليه السّلام روايت كرده است كه با من گفت : خداوند شما را به چيزى مزيت داد در جوار شما كه هيچ‌كس را مانند آن نداد و گمان ندارم كه قدر آن را به شايستگى بشناسيد و به حق آن قيام كنيد و مردمى ديگر قابليت آن يافتند و به لطف الهى بىكوشش خود به اين سعادت نائل گشتند و بر شما سبقت گرفتند .\r\nگفتم : فداى تو شوم اين فضيلت كه اين همه وصف كردى و نام نبردى چيست ؟\r\nفرمود : زيارت جد من حسين عليه السّلام كه دور از اهل در زمين غربت شهيد و مدفون شد اگر كسى به زيارت او رود گريان باشد و اگر نرود اندوهگين و اگر قبر او را نبيند از فراق او بسوزد و اگر قبر او را ببيند با فرزندش كه زير پاى او مدفون است بر وى رحمت آرد در بيابانى است كه دور از خويش و تبار از حقّش بازداشتند و برگشتگان از دين متّفق شدند بر كشتن او و او را با جانوران دشت تنها گذاشتند و از آب كه پست‌ترين جانوران از آن مىنوشند منع كردند و حقّ رسول خدا صلّى اللّه عليه و آله و سلّم و جانشين و خاندان او را ضايع گذاشتند ؛ پس مظلوم در خاك رفت و با خويشان و شيعيان خود بخفت جايى از تنهايى سهمگين و از جدّ خود دور در منزلى كه هيچ‌كس به زيارت او نرود مگر آن مؤمن كه خداوند دل او را به ايمان آزموده است و حق ما را به او شناسانيده .\r\nگفتم : فداى تو شوم من به زيارت او مىرفتم تا به كار ديوانم گماشتند و اموال سلطان به من سپردند و نزد ايشان معروف شدم از تقيه به زيارت آن قبر مطهر نرفتم و مىدانم در زيارت او خيرهاست .\r\n( 2 ) فرمود : مىدانى فضل كسى كه به زيارت او رود چيست و نزد ما چه پاداش بزرگ دارد ؟\r\nگفتم : نى . فرمود : فضل او آن است كه فرشتگان آسمان به او مىبالند و پاداش ما وى را آنكه هر صبح و شام براى او رحمت مىطلبيم و پدرم حديث كرد براى من و فرمود : از زمانى كه آن حضرت به شهادت رسيد آن مكان خالى نيست از كسى كه بر او صلوات فرستد از فرشتگان يا جن يا وحش ، و هيچ موجودى نيست مگر به حال زائر او غبطه مىخورد و آرزوى مقام او\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nمىكند و خويشتن را به او مسح مىكند و از نگريستن به روى زائر اميد خير دارد براى آنكه چشم آن زائر قبر او را نگريسته است .\r\nآنگاه فرمود : به من گفتند : گروهى از مردم نواحى كوفه و غير آن به زيارت مىآيند و زنان آنها ندبه و شيون مىكنند در نيمهء شعبان برخى به قرآن خواندن و گروهى به قصص و احاديث گفتن و ديگر به شيون و زارى كردن و مرثيه خواندن . گفتم : آرى چنين است فداى تو شوم از آنچه فرمودى بدانجا ديدم . گفت : الحمد للّه كه خداوند در ميان مردم كسى را مقدّر فرمود كه به زيارت ما مىآيد و مدح ما مىكند و مرثيه براى ما مىگويد هر چند دشمنان ما بسيار بر آنها طعن زنند و جماعتى از خويشان ما و بيگانگان مذمّت آنها كنند و اعمال ايشان را بد و زشت جلوه دهند .\r\n( 1 ) در كتاب بشارة المصطفى از اعمش از عطيّه عوفى [ 1 
  ] است گفت : با جابر بن عبد اللّه انصارى به زيارت قبر حسين عليه السّلام رفتيم چون به كربلا رسيديم جابر نزديك شطّ فرات شد و غسل كرد و قطيفه به كمر بست و قطيفه ديگر بر دوش افكند آنگاه كيسه بگشود در آن سعد [ 2 
  ] بود بر تن خود بپاشيد و هيچ گام بر نداشت مگر ذكر خدا كرد تا نزديك قبر رسيد با من گفت : مرا به قبر رسان كه آن را مسّ كنم رسانيدم پس بيهوش بر قبر بيفتاد من آب بر او ريختم تا به هوش آمد و سه بار گفت : يا حسين ، آنگاه گفت : دوست جواب دوستش را نمىدهد ؟ بازگفت : چگونه جواب دهى كه خون از رگهاى گردن تو بر آغوش و شانه‌ات فرو ريخت و ميان سر و تنت جدايى افتاد من شهادت مىدهم كه تو فرزند بهترين پيغمبران و مولاى مؤمنان حليف تقوى و پرهيزگارى و از زادهء هاديان پنجم اصحاب كساء و فرزند بزرگتر نقباء مهين سروران و سيدهء زنانى ، چرا نباشى كه دست سيد المرسلين تو را پروريد و در دامن پرهيزگارى بباليدى و از پستان ايمان شير خوردى و به اسلام از شير بازگرفته شدى در زندگى پاك و در مردن پاك اما\r\n\r\n\r\n","description":"","footnote":"\r\n[ 1 
  ] عطيّة بن سعد عوفى ساكن كوفه بود از تابعين است و گويند : حجاج او را چهارصد تازيانه زد كه على عليه السّلام را دشنام دهد نپذيرفت وفات او در سال 111 هجرى است و جابر بن عبد اللّه انصارى از صحابهء پيغمبر است و در صحابه دو تن به اين نام و نسب بودند و اينكه معروفتر است جابر بن عبد اللّه بن عمرو است و آن ديگر ابن رباب و غير اين دو هم در صحابه جابر بن عبد اللّه بودند نه انصارى و اين جابر بن عبد اللّه معروف كه از پيغمبر صلّى اللّه عليه و آله و سلّم بسيار حديث روايت كرده است از شيعيان امير المؤمنين عليه السّلام بود و جنگ صفين در ركاب آن حضرت مبارك با معاويه جنگ مىكرد و به نظر مىرسد كه از آن زمان تا زمان شهادت حضرت حسين عليه السّلام در بصره يا كوفه منزل داشت كه روز اربعين يا روز ديگر به زيارت آن حضرت مشرف شد اما آخر عمر در مدينه طيبه بود و در مسجد پيغمبر صلّى اللّه عليه و آله و سلّم حلقهء درس و حديث داشت و چشمش نابينا شده بود و موى سر و محاسن را به صفرت خضاب مىكرد . و گويند : وصيت كرد حجاج بر او نماز نگزارد و بر طبق اين روايت ، حجاج در آن وقت والى مدينه بود . و به روايت ديگر در آن وقت رحلت كرد ابان بن عثمان بن عفان والى مدينه بود او نماز بگزاشت و به روايت اول وفات او به سال 74 بود و به روايت دوم به سال 78 از دنيا برفت .\r\n[ 2 
  ] سعد كوفى ريشه‌اى است قابض و خوشبوى در طب براى محكم كردن لثه و بن دندان به كار مىرود ، عطّاران زمان ما آن را تاپالاق گويند و جابر خود را به كوبيدهء آن معطر ساخت .\r\n","page_name":" 510 ","page_number":510},
  {"content":"\r\n\r\nدل مؤمنان در فراق تو بسوخت و شك ندارند كه تو زنده‌اى و سلام و خوشنودى خدا تو را باد .\r\n( 1 ) و شهادت مىدهم كه قصّه و داستان تو مانند يحيى بن زكريا بود . آنگاه به اطراف قبر توجّه كرد و گفت : سلام بر شما اى ارواحى كه در نواحى قبر حسين منزل كرديد و در خرگاه او شتر خود را خوابانيديد شهادت مىدهم كه شما نماز را برپا داشتيد و زكات داديد و امر به معروف و نهى از منكر كرديد و با ملحدان جهاد نموديد و خداى را عبادت كرديد تا مرگ شما را فرا رسيد به آن كسى سوگند كه محمد صلّى اللّه عليه و آله و سلّم را به راستى فرستاد ما با شما شريك بوديم در آنچه داخل آن شديد .\r\nعطيّه گفت : من با او گفتم : ما با ايشان چگونه شريك باشيم كه در فراز و نشيب همراه آنها نبوديم و شمشير نزديم و اين مردم ميان سر و تنشان جدايى افتاد و فرزندان ايشان ( يتيم شدند ) و زنان بيوه گشتند .\r\nگفت : اى عطيّه از حبيب خود رسول اللّه شنيدم مىگفت : هر كس قومى را دوست دارد با آنها محشور شود و هر كس عمل قومى را دوست دارد در آن عمل با آنها شريك باشد سوگند به آن كس كه محمد صلّى اللّه عليه و آله و سلّم را به راستى فرستاد نيّت من و اصحاب من همان است كه حسين و اصحاب او بر آن نيت در گذشتند مرا سوى خانه‌هاى كوفه بريد .\r\nو چون به نيمهء راه رسيديم گفت : اى عطيّه تو را وصيت كنم و گمان ندارم پس از اين سفر به ديدار تو رسم . آل محمد عليهم السّلام را دوست دار كه دوست‌داشتنىاند و دشمن آل محمد صلّى اللّه عليه و آله و سلّم را دشمن‌گير كه دشمن گرفتنىاند اگر چه بسيار روزه باشند و با دوستان اين خاندان مهربان باش كه اگر يك پاى آنها بلغزد به بسيارى گناه پاى ديگرشان استوار گردد به محبّت آنان و عاقبت امر دوستان بهشت است و بازگشت دشمن به جهنّم .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n( 1 )\r\n\r\nفصل سيّم / در ستم خلفاء بر قبر شريف آن حضرت\r\nابن اثير در كامل در وقايع سال 236 گويد : در اين سال متوكّل امر كرد قبر حضرت حسين بن على عليهما السّلام و منازل و سراهايى را كه برگرد آن بود ويران سازند و زمينها را آبيارى و كشت كنند و مردم را از آمدن آنجا بازدارند پس در ميان مردم آن ناحيت جار كشيدند هر كس را پس از سه روز نزديك اين قبر يافتيم او را در مطبق به زندان كنيم ، مردم بگريختند و ترك زيارت كردند و آنجا ويران شد و كشت كردند و متوكّل سخت دشمن على بن ابى طالب عليه السّلام و خاندان او بود و هر كس را مىشنيد ولايت او و خاندان او دارد امر مىكرد مال او را بستانند و خونش بريزند و يكى از نديمان وى عباده محنّث نام داشت زير جامه‌هاى خود بر شكم بالشى مىبست و سر برهنه مىكرد و موى نداشت و پيش روى متوكّل مىرقصيد و مطربان مىخواندند « قد اقبل الاصلع البطين خليفة المسلمين » و متوكّل شراب مىخورد و مىخنديد روزى در چنين حال منتصر فرزند او حاضر بود به عباده اشارت كرد و او را نهيب داد عباده از بيم او خاموش ماند متوكّل گفت : تو را چه شد عباده برخاست و خبر بگفت و منتصر گفت :\r\nيا امير المؤمنين آن كسى كه اين سگ تقليد او مىكند و مردم مىخندند پسر عم و بزرگ خاندان تو و نازش و فخر تو به دو است و اگر خواهى گوشت او را بخورى خود بخور و به اين سگ و امثال وى مخوران متوكّل خنياگران را گفت با هم بخوانيد :\r\n غار الفتى لابن عمّه * رأس الفتى في حرّ امّه \r\nو اين يكى از موجبات قتل متوكّل به دست منتصر گرديد .\r\n( 2 ) ابو الفرج در مقاتل الطّالبيين گويد : متوكّل بر آل ابى طالب سخت مىگرفت و با آن گروه درشتى مىكرد و به كار ايشان اهتمامى شديد داشت و كينه و دشمنى بسيار و سخت بدگمان بود بديشان و وزير او عبيد الله بن يحيى بن خاقان هم نسبت به آن خاندان بد رأى بود و هر\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nرفتار زشتى را در نظر او نيكو مىنمود پس بدرفتارى را به پايه‌اى رسانيد كه هيچ‌يك از بنى عباس پيش از او بدان پايه نرسانيده بودند چنان كه قبر مطهر حضرت حسين عليه السّلام را شخم زد و نشانهء آن را برانداخت و بر راه زوّار ، پاسگاه مرتّب كرد تا هر كس به زيارت مىرفت مىآوردند و او را مىكشت يا به شكنجه‌هاى سخت آزار مىكرد .\r\n( 1 ) احمد بن جعد و شاء براى من يعنى ابو الفرج حكايت كرد و او آن جسارت متوكّل را ديده بود و گفت : سبب شخم زدن قبر ابى عبد اللّه الحسين عليه السّلام آن بود كه زنى مطربه كنيزكان بسيار زير فرمان داشت و پيش از آنكه متوكّل به خلافت رسد آن كنيزكان را براى متوكّل مىفرستاد چون به شراب مىنشست براى او مىخواندند وقتى آن مطربه را نزديك خود طلبيد رفتند و نيافتندش به زيارت قبر حسين عليه السّلام رفته بود خبر به آن زن رسيد شتابان بازگشت و كنيزكى را كه متوكّل مىخواست و با او الفت داشت بفرستاد متوكّل پرسيد : كجا بوديد ؟ گفت : بانوى ما به حج رفته بود و ما را با خود برده ، ماه شعبان بود .\r\nمتوكل گفت : در ماه شعبان به حج كجا رفته بوديد ؟ كنيزك گفت : به زيارت قبر حسين عليه السّلام رفته بوديم متوكل از خشم بر افروخت بانوى او را بخواند بياوردند و به زندان فرمود و املاك او را بگرفت و مردى را از ياران خود كه ديزج نام داشت و يهودى بود و مسلمان شده بود سوى قبر حسين عليه السّلام فرستاد تا آن را شخم زنند و آثارش را محو كنند و ساختمانهاى اطراف را ويران سازند ديزج رفت و گرداگرد او هر چه بود ويران كرد و به اندازهء دويست جريب اطراف قبر را شخم زد تا به قبر آن حضرت رسيد هيچ‌كس نزديك آن نشد گروهى از يهود بياورد آن را شخم زدند و آب بر گرد آن روان ساختند و پاسگاهها مرتّب كرد فاصلهء هر پاسگاه تا پاسگاه ديگر يك ميل تا اگر كسى به زيارت رود او را بگيرند و نزد متوكّل فرستند .\r\n( 2 ) محمد بن حسين اشنانى گفت : در آن ايام از ترس مدّتى به زيارت نرفتم تا دل بر خطر نهادم و مردى عطّار با من همراه شد و به زيارت رفتيم روز در كنجى پنهان مىشديم و شب راه مىرفتيم تا به حوالى غاضريه رسيديم و نيمهء شب از آن ده بيرون شديم و از ميان دو پاسگاه گذشتيم پاسبانان خواب بودند تا جاى قبر رسيديم عين آن بر ما معلوم نشد تفحّص كرديم تا به نشانه‌ها و علائم آن را يافتيم صندوقى كه بر آن بود كنده و سوزانيده بودند و آب بر آن قبر شريف جارى كرده و آنجا كه آجرچين است مانند گودالى فرو رفته بود زيارت كرديم و خويش را بر قبر افكنديم از آن بويى شنيديم كه عطرى پيش از آن بدان خوشى نبوييده بوديم من با آن عطار كه همراه بود گفتم : اين چه بويى است ؟ گفت : به خدا قسم كه عطرى مانند اين تاكنون نشنيده‌ام پس وداع كرديم و بر گرداگرد قبر در مواضع بسيار نشان گذاشتيم\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nتا متوكل كشته شد با جماعتى از آل ابى طالب و شيعيان سوى آن قبر رفتيم و آن نشانه‌ها كه گذاشته بوديم بيرون آورديم و قبر را به حالت اول بازگردانيديم .\r\n( 1 ) و باز ابو الفرج گفت كه : متوكل عمر بن فرج رجحى را به عاملى مدينه و مكه فرستاد و آل ابى طالب را از ملاقات مردم منع كرد و احسان مردم را از آنها بازداشت و اگر شنيد كسى با ايشان نيكى نموده است شكنجه‌هاى سخت كرد و غرامتهاى سنگين گرفت و آنها از پريشانى چنان شدند كه چند زن علويه يك پيراهن بيشتر نداشتند و هنگام نماز به نوبت مىپوشيدند و برهنه پشت چرخ مىنشستند و نخ مىرشتند تا متوكل كشته شد منتصر بر آنها مهربانى و احسان كرد و مالى فرستاد ميان ايشان پخش كردند و در همه چيز مخالفت پدر كرد از بس او و رفتار او را ناخوش داشت .\r\n( 2 ) شيخ طوسى در امالى باسناده از محمد بن عبد الحميد روايت كرد كه گفت : همسايهء ابراهيم ديزج بودم و در مرض موت او به عيادتش رفتم او را سنگين و بد يافتم چنان كه گويى از ديدن چيزى هولناك و دهشت‌زده است و به سابقهء آشنايى و انس و الفت كه در ميان بود از حالش پرسيدم و با آنكه به من ثقه داشت و هميشه اسرار خود با من مىگفت حال خود از من پوشيده داشت و به طبيب اشارت كرد و طبيب به اشارت او متوجّه شد اما از حال او چيزى ندانست تا علاجى كند و برخاست بيرون رفت و مكان خالى ماند من از حال او پرسيدم گفت :\r\nبه خدا سوگند به تو خبر دهم و از خداى تعالى آمرزش مىطلبم متوكل مرا به نينوا فرستاد سوى قبر حسين عليه السّلام تا آن را شخم زنم و نشان قبر را محو كنم شبانه با كارگران و بيل و كلنگ بدانجا رسيديم غلامان و همراهان خود را گفتم كه آن عمله را به خراب كردن وادارند و زمين را شخم زنند و خود از غايت تعب و ماندگى افتادم و خوابيدم ناگهان ديدم هياهوى سخت برخاست و فريادها بلند شد و غلامان مرا بيدار كردند ترسان برجستم و گفتم : چه خبر است ؟\r\nگفتند : امر عجيبى ! گفتم : چيست ؟ گفتند : جماعتى برگرد آن قبرند نمىگذارند بدان جهت رويم ما را به تير مىزنند برخاستم تا حقيقت امر معلوم كنم ديدم همچنان است كه مىگويند اول شب بود و مهتاب تابيده گفتم : شما هم تير بيفكنيد ، افكندند اما تيرها سوى ما بازگشت و اندازندهء آن را كشت من سخت ترسان شدم و تب و لرز مرا گرفت همان وقت از آنجا روانه شدم و خويش را به دست متوكل كشته ديدم چون آنچه دربارهء آن قبر به من دستور داده بود انجام ندادم . ابو بريره گفت با او گفتم : شرّ متوكل از او بگرديد او را دوش به تحريك منتصر فرزندش بكشتند ديزج گفت : شنيدم اما تن من از رنجورى به حدّى است كه اميد زندگى ندارم ابو بريره گفت : اين سخن در اول روز بود هنوز شام نشده ديزج از دنيا رفت .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمترجم گويد : متوكل در سال 236 قبر مطهر را خراب كرد و كشته شدن او يازده سال بعد از آن در شب چهارشنبه سه روز گذشته از شوال سال 247 بود و نيز از روايت ابو الفرج معلوم شد كه خرابى قبر مطهر آن حضرت مدتها طول كشيد اما از اين روايت امالى چنان مستفاد مىشود كه ابراهيم ديزج كار ناتمام گذارده بيمار شد و بازگشت و پيش از اينكه متوكل از تقصير او آگاه گردد هم متوكل كشته شد و هم ديزج مرد و اينها با يازده سال فاصله مناسبت ندارد .\r\nو از بعض روايات مجلسى - رحمه اللّه - معلوم مىشود كه متوكل دو بار به آن امر شنيع فرمان داد يك بار در سال 236 كه همهء مورخان نوشته‌اند و يك بار در سال 247 اندكى پيش از آنكه كشته شود گويا چون اول آن ابنيه و منازل را ويران كردند مردم چندى ترسيدند و ترك زيارت كردند چند سال گذشت و كار سختگيرى از شدت افتاد باز قبر را به علائمى كه گذاشته بودند در خفا مىرفتند و زيارت مىكردند و تدريجا جماعتى در آن نواحى اجتماع كرده بودند متوكل دانست و ابراهيم ديزج را فرستاد كه باز سخت گيرد و آثار قبر را از ميان ببرد . باز به ترجمهء كتاب بازگرديم :\r\n( 1 ) ابن خنيس گفت : ابو الفضل روايت كرد كه : منتصر شنيد پدرش متوكل سبّ فاطمه - صلوات اللّه عليها - مىكند مردى را از آن پرسيد گفت : كشتن متوكل واجب است مگر آنكه هر كس پدر خود را بكشد عمر دراز نيابد . منتصر گفت : باك ندارم كه به كشتن پدر اطاعت خدا كنم و عمر دراز نيابم پس پدر را بكشت و هفت ماه پس از وى بزيست .\r\n( 2 ) و هم در كتاب امالى طوسى از قاسم بن احمد اسدى روايت كرده است كه : چون متوكل جعفر بن معتصم را خبر رسيد كه مردم عراق در زمين نينوا براى زيارت قبر حسين عليه السّلام فراهم مىگردند يكى از سرهنگان خود را با سپاهى گران فرستاد تا قبر را با زمين هموار كنند و مردم را از زيارت و اجتماع بازدارند پس آن سرهنگ به كربلا رفت و دستور متوكل را انجام داد به سال 237 و گروهى از مردم بشوريدند و بر گرد او اجتماع كردند و گفتند : اگر همهء ما كشته شويم باز هر كس زنده ماند از زيارت دست بازندارد چون معجزات و دلائلى ديدند و بدين قبر اقبال كردند آن سرهنگ براى متوكل نوشت . خليفه جواب داد كه : دست از ايشان بازدار و به كوفه رو و چنان بازنماى كه براى اصلاح امر ايشان رفته‌اى و مقصود تو رفتن به شهر كوفه است و امر بدين قرار بود تا سال چهل و هفت و متوكل را خبر رسيد كه مردم دهها و اهل شهر كوفه به زيارت آن قبر مىروند جمعيت آنها بسيار شده است و بازارى دارند سرهنگى را با سپاه فرستاد و منادى ندا كرد كه هر كس زيارت قبر كند از او بيزاريم و قبر را نبش كرد و زمين\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nرا كشت و مرد از زيارت بازماندند و خواست بر آل ابى طالب و شيعه سخت گيرد كشته شد و آنچه مىخواست انجام نگرفت .\r\nمترجم گويد : مورّخين 236 نوشته‌اند و 237 در اين روايت صحيح نيست .\r\nو نيز طبرى صريحا گويد : در همان سال 236 قبر مطهر را خراب كردند . و سابقا از عبارت ابو الفرج معلوم شد سالها آن قبر مطهر خراب بود و طبرى خود آن زمان را درك كرده بود و رواياتى كه دلالت دارد متوكل به خراب كردن قبر توفيق نيافت صحيح نيست ، و آنها كه گفته‌اند از غايت محبّت و غلوّ دوستى گفتند نه شقاوت اين مردم كمتر از لشكر عبيد الله بود و نه قبر مبارك محترمتر از بدن شريف ابى عبد اللّه عليه السّلام كه بر آن اسب تاختند . و پشيمان شدن متوكل و سرهنگ خود را بازداشتن از منع زيارت بود پس از خرابى موقّتا نه از خراب كردن .\r\n( 1 ) و در همان كتاب امالى از عبد اللّه بن رابيه روايت كرد كه : من به سال 247 حج گزاردم چون بازگشتم به عراق آمدم و امير المؤمنين عليه السّلام را زيارت كردم ترسان از عمّال دولت و از آنجا آهنگ زيارت قبر حسين عليه السّلام كردم بكشت و آبيارى زمين مشغول بودند و به چشم خويش ديدم گاوان را مىراندند تا محاذى محلّ قبر مىآمدند و از آنجا به راست و چپ مىرفتند و گام بر قبر نمىنهادند زيارت نتوانستم كرد و به بغداد آمدم و مىگفتم :\r\n تاللّه ان كانت اميّة قد اتت * قتل ابن بنت نبيّها مظلوما\r\nفلقد اتاه بنو أبيه مثلها * هذا لعمرك قبره مهدوما\r\nاسفوا على ان لا يكونوا شايعوا * فى قتله فتتّبعوه رميما \r\nو چون به بغداد آمدم هاى هوى شنيدم پرسيدم گفتند : مرغ خبر قتل جعفر متوكل آورد تعجّب نمودم و گفتم : خدايا اين شب به جاى آن شب .\r\n( 2 ) و در همان كتاب از يحيى بن مغيره رازى روايت كرده است گفت : نزد جرير بن عبد الحميد بودم كه مردى از عراق آمد جرير پرسيد : از مردم چه خبر دارى ؟ گفت : رشيد فرمان كرده بود قبر ابى عبد اللّه عليه السّلام را شخم زنند و آن درخت سدر كه آنجا بود ببرّند جرير دست سوى آسمان برداشت و گفت : اللّه اكبر . در اين باب حديثى از رسول خدا صلّى اللّه عليه و آله و سلّم به ما رسيده است كه سه بار گفت : « لعن اللّه قاطع السّدرة » يعنى : خدا لعنت كند برنده درخت كنار را . معنى آن را تاكنون ندانسته بوديم و مقصود از بريدن درخت كنار گم كردن قبر حسين عليه السّلام بود تا مردم به نشانه آن را نيابند .\r\nمترجم گويد : جرير بن عبد الحميد ضبىّ ابو عبد اللّه از محدّثين اهل سنت است و در رى\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nمىزيست به سال 188 به سن 78 در گذشت و يحيى بن مغيره رازى گويا از شاگردان او است و حال او براى من مجهول است و اين گفتگو دلالت بر آن دارد كه هارون الرشيد هم پيش از متوكل قبر آن حضرت را خراب كرد و شخم زد و تفصيل آن را در غير اين اثر نديدم و مشهور نيست گويا به اين امر فرمان داد و زود پشيمان شد و منع شديد نكرد مانند متوكل .\r\nو مؤيّد اين كه به عهد هارون نيز اين جسارت با قبر مطهر شد حكايتى است طولانى كه شيخ طوسى در امالى از ابى بكر بن عيّاش راوى عاصم قارى روايت كرده است و مؤلف نياورده است و خلاصهء آن سرزنش و ملامت ابو بكر است موسى بن عيسى هاشمى والى كوفه را بر شيار كردن قبر مطهر و آزار و حبس كردن او ابو بكر را و البتّه اين واقعه راجع به جسارت متوكل نيست ؛ زيرا كه ابو بكر بن عيّاش و هارون هر دو در سال 193 در گذشتند و ابو بكر در زمان متوكل نبود .\r\nو طبرى در تاريخ خود از على بن محمد از عبد اللّه از قاسم بن يحيى روايت كرد كه :\r\nهارون الرشيد در پى ابن داوود و خدّام قبر ابى عبد اللّه عليه السّلام در حاير فرستاد آنها را آوردند حسن بن راشد وى را بديد و از كارش پرسيد گفت : اين مرد ، يعنى رشيد در پى من فرستاده است و بر جان خويش مىترسم از شرّ او ، گفت : چون به حضور هارون رسى بگوى اين مرد ، يعنى حسن بن راشد مرا بر قبر گذاشته است . چون آن سخن بگفت هارون گفت : اين كلام ساختهء حسن مىنمايد او را حاضر كنيد . چون حسن بيامد هارون پرسيد : براى چه اين مرد را متولّى حائر كرده‌اى ؟ حسن گفت : خدا رحمت كند آنكه او را متولّى حائر كرد . امّ موسى فرمود : او را در حائر گمارم و هر ماه سى درهم اجرى دهم . هارون گفت : او را به حائر بازگردانيد و آن مقرّرى كه امّ موسى معيّن كرده به وى دهيد . و ام موسى مادر مهدى است انتهى . باز به ترجمه برگرديم .\r\n( 1 ) در كتاب امالى از عمر بن فرج رجحى روايت كرده است كه : متوكل مرا بفرستاد تا قبر حسين بن على عليهما السّلام را خراب كنم بدان ناحيت رفتم و فرمودم گاوان بر قبرها راندند بر همهء آن قبرها بگذشتند و چون به قبر مطهر آن حضرت رسيدند گام برنداشتند عمر گفت : من چوب برگرفتم و گاوان را مىزدم چنان كه چوبها در دست من بشكست به خدا قسم كه گام بر قبر نگذاشتند .\r\nو از كتاب مناقب است كه : مسترشد از مال حائر و كربلا برداشت و گفت : قبر به خزانه حاجت ندارد و آن را بر لشكريان ببخشيد و چون بيرون آمد خود و پسرش راشد كشته شدند .\r\n\r\n","description":"","footnote":"","page_name":" 517 ","page_number":517},
  {"content":"\r\n . \r\n","description":"","footnote":"","page_name":" 518 ","page_number":518},
  {"content":"\r\n\r\n( 1 )\r\n\r\nخاتمه در شرح حال توّابين و خروج مختار و كشتن وى كشندگان حسين عليه السّلام را\r\n\r\n","description":"","footnote":"","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n\r\n( 1 ) مؤلف گويد : در اينجا اكتفا مىكنيم به آنچه ابن اثير در كتاب كامل آورده است .\r\nو مترجم گويد : كتاب كامل اقتباسى از تاريخ طبرى است و عبارت طبرى فصيحتر و معانى آن كاملتر است و نسخهء قديم كتاب نفس المهموم در اين قسمت تصحيح كامل نشده است بر خلاف فصول و ابو اب سابقه ، و اغلاط مطبعه زياد دارد لذا در ترجمهء خاتمه مجبور شديم از تاريخ طبرى آن را تكميل كنيم و اين ترجمه بر اصل كتاب فزونى دارد .\r\nچون حسين عليه السّلام به شهادت رسيد و ابن زياد از لشكرگاه نخيله بازگشت و به كوفه آمد شيعيان يكديگر را سرزنش كردند و پشيمان شدند و دانستند خطاى بزرگى از ايشان صادر شده است كه حسين عليه السّلام را خواندند و يارى او نكردند تا نزديك آنها به شهادت رسيد و ديدند اين ننگ شسته نشود و گناه از ايشان زايل نگردد مگر كشندگان او را بكشند ، پس در كوفه نزد پنج تن از رؤساى شيعه اجتماع كردند سليمان بن صرد خزاعى كه از صحابهء رسول خدا عليه السّلام بود و مسيّب بن نجبهء فزارى از اصحاب امير المؤمنين عليه السّلام و عبد اللّه بن سعد بن نفيل ازدى و عبد اللّه بن وال تيمى تيم بكر بن وائل و رفاعة بن شدّاد بجلى كه از برگزيدگان اصحاب على عليه السّلام بودند پس در سراى سليمان بن صرد خزاعى فراهم آمدند و نخست مسيّب بن نجبه آغاز سخن كرد و گفت : بعد حمد اللّه اما بعد خداى تعالى ما را به درازى عمر بيازمود تا فتنه‌ها ديديم و از خداى تعالى خواهانيم ما را از آن كسان قرار ندهد كه فردا با آنها گويند :  أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ  [ 1 
  ] : آيا به شما عمر نداديم به آن اندازه‌اى كه هر كس پندپذير است پند پذيرد .\r\n( 2 ) و امير المؤمنين على عليه السّلام فرمود : عمرى كه خداوند بهانهء فرزند آدم را پس از آن نمىپذيرد شصت سال است و هر يك از ما به اين سن رسيده است و ما گروه شيعه هميشه خودستايى\r\n\r\n\r\n","description":"","footnote":"\r\n[ 1 
  ] سوره فاطر ، آيه 37 .\r\n","page_name":" 521 ","page_number":521},
  {"content":"\r\n\r\nمىكرديم و به نيكوكارى خود مىباليديم و اما خدا ما را دو جاى دروغگوى ديد دربارهء پسر دختر پيغمبرش صلّى اللّه عليه و آله و سلّم و او را رسولان و نامه‌ها فرستاد و راهى براى بهانهء ما نگذاشت و ما را پىدرپى پنهان و آشكارا به يارى خود خواند اما ما از بذل جان دريغ كرديم تا نزديك ما به شهادت رسيد نه به دست يارى او كرديم و نه به زبان جانبدارى ، و نه به مال و عشيرت خود مددكارى او نموديم پس نزد خداى تعالى عذر ما چه باشد و هنگام ديدار رسول خدا چه گوييم كه فرزندان حبيب او و عترت و دودمان وى در نزد ما كشته شدند ؟ به خدا سوگند كه عذرى نداريد مگر كشندگان او و ياوران آنها را بكشيد يا خود كشته شويد شايد خداوند از ما خوشنود گردد با اين حال من از عقوبت او در روز قيامت ايمن نيستم . اى مردم مردى را بر خويشتن امارت دهيد كه ناچار شما را اميرى بايد و علمى كه بر گرد آن فراهم شويد .\r\n( 1 ) و رفاعة بن شدّاد برخاست و گفت : اما بعد خداى عزّ و جلّ تو را به بهترين گفتار راه نمود و ما را به راه صواب خواندى و به حمد خدا و صلوات رسول آغاز كردى و به جهاد فاسقين و توبه كردن از اين گناه بزرگ دعوت كردى و ما از تو مىشنويم و مىپذيريم و گفتى : اميرى برگزينيد كه پشت شما به دو گرم باشد و بر گرد علم او فراهم شويد ما نيز همين رأى داريم اگر آن امير تو باشى تو را بپسنديم و به نيكخواهى تو دل بنديم و ميان ما محبوب باشى اگر رأى تو و ديگر ياران باشد اين كار به پيرمرد و بزرگ شيعه گذاريم كه صاحب رسول خدا صلّى اللّه عليه و آله و سلّم است و صاحب سابقه و به دلاورى و ديانت و عقل و تدبير او اطمينان داريم . و عبد اللّه بن سعد نظير همين سخن بگفت و بسيار مسيّب و سليمان را ستايش كردند و مسيّب گفت : راه صواب همين است كار خود را به سليمان بن صرد گذاريد .\r\n( 2 ) پس سليمان به سخن گفتن پرداخت و پس از ستايش بارى تعالى گفت كه : خداوند ما را به روزگارى انداخت كه زندگانى در آن ناخوش و مصيبت بزرگ است و جور و ستم برگزيدگان شيعه را فرو گرفته است به خدا قسم كه مىترسم پس از اين بهتر از اين نباشد و ما گردن كشيديم و منتظر بوديم خاندان پيغمبر ما محمد صلّى اللّه عليه و آله و سلّم بيايند و آنها را نويد يارى داديم و به آمدن تحريص كرديم چون آمدند سستى كرديم و فرومانديم و ناتوانى نموديم و كار را پشت گوش افكنديم و نشستيم تا فرزند پيغمبر صلّى اللّه عليه و آله و سلّم و دودمان و خلاصه و پارهء گوشت تن او كشته شد فرياد مىزد و داد مىخواست كسى داد او نداد بدكاران او را آماج تير و نيزه كردند و ستم نمودند بر وى و داد ندادند اينك برخيزيد كه خدا بر شما خشم گرفته است و نزد زن و فرزند نرويد تا خداى از شما خوشنود گردد و به خود او سوگند كه نپندارم خوشنود گردد از شما مگر با كشندگان او نبرد كنيد و از مرگ نهراسيد كه هيچ‌كس از مرگ نترسيد مگر خوار شد .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n( 1 ) و مانند بنى اسرائيل باشيد كه پيغمبرشان گفت : شما بر خويش ستم كرديد كه گوساله را به خدايى گرفتيد پس سوى پروردگار بازآييد و يكديگر را بكشيد . چنان كردند بر سر زانو نشستند و گردنها را كشيدند چون دانستند چيزى آنها را از آن گناه بزرگ نرهاند مگر يكديگر را بكشند اگر شما را به مانند آن خوانند چه خواهيد كرد شمشير در دست آماده باشيد و نيزه‌ها را برافراشته داريد و تا توانيد ساخته شويد و نيرو گيريد و اسب سواران فراهم كنيد تا شما را بخوانند و به جهاد بيرون رويد .\r\n( 2 ) خالد بن سعد بن نفيل گفت : اما من به خدا سوگند اگر دانستمى كه چون خود را بكشم از گناه بيرون روم و خداى عزّ و جلّ از من خشنود گردد خويش را بكشم و من همه حاضران را گواه گيرم كه هر چه دارم بر مسلمانان صدقه است و به آن مسلمانان را تقويت كنم تا با بدكاران جهاد كنند و از مال خود براى خود نگاه ندارم مگر سلاحى كه با دشمن بدان رزم دهم .\r\nو ابو المعتمر حنش بن ربيعه كلابى مانند اين سخن گفت سليمان گفت : هر كس از اين گونه خدمت خواهد كرد نزد عبد اللّه بن وال تيمى آورد و چون اموال نزد او فراهم گردد برگ فقيران و بينوايان را بدان بسازيم .\r\n( 3 ) و سليمان بن صرد به سعد بن حذيفة بن يمان نامه نوشت و او را بر قصد خويش آگاه گردانيد و او را با شيعيان مدائن به يارى خود خواند و سعد آن نامه را براى شيعيان بخواند همه پذيرفتند و سوى سليمان نامه نوشتند و او را آگاه ساختند كه ما نيز بياييم و يارى كنيم .\r\nو سليمان به مثنى بن مخربهء عبدى هم نامه فرستاد به بصره در همان معنى كه به سعد فرستاده بود مثنى جواب فرستاد كه ما گروه شيعه خداى را سپاسگزاريم بر آنچه شما قصد آن كرديد و ما نيز به تو بپيونديم در هر زمان كه معين كنى . و در زير نامه نوشت :\r\nتبصّر كانّى قد اتيتك معلما الى آخر الابيات [ 1 
  ] و آغاز كار آنها در سال 61 بود پس از قتل آن حضرت و پيوسته ساز جنگ مىديدند و مردم را به پنهانى به خونخواهى حسين عليه السّلام مىخواندند و دسته دسته مردم بدانها مىپيوستند تا يزيد بمرد در سال 64 پس ياران سليمان نزد او آمدند و گفتند : امير گمراه در گذشت و كار حكومت سست گرديد اگر خواهى بر جهيم و عمرو بن حريث جانشين ابن زياد را بگيريم\r\n\r\n\r\n","description":"","footnote":"\r\n[ 1 
  ] تمام ابيات اين است :\r\n تبصّر كانّى قد اتيتك معلما * على ابلغ الوادى اجشّ هزيم\r\nطويل القرى نهد الشّواء مقلّص * ملحّ على فاس اللّجام أروم\r\nبكلّ فتى لا يملأ الرّوع نحره * محسّ لعضّ الحرب غير سؤوم\r\nاخى ثقة ينوى الاله بسعيه * ضروب بنصل السيف غير اثيم \r\n","page_name":" 523 ","page_number":523},
  {"content":"\r\n\r\nو بند كنيم و به خونخواهى حسين عليه السّلام دعوت آشكارا نماييم و در جستجوى كشندگان حسين عليه السّلام برآييم و مردم را سوى خاندان پيغمبر صلّى اللّه عليه و آله و سلّم خوانيم كه حق آنها را به ستم بگرفتند .\r\n( 1 ) سليمان بن صرد گفت : شتاب منماييد كه من در اين كار نگريستم ديدم كشندگان حسين عليه السّلام مهتران كوفه و دليران عربند و خون حسين عليه السّلام را بايد از آنها خواست و چون از قصه شما آگاه گردند سخت گيرند و چنان بينم كه پيروان من اگر اكنون بيرون آيند موفق نشوند و دلشان شفا نيابد و در دست دشمن چون گوسفندان كشته شوند و ليكن دعات پراكنده سازيد و به اين كار دعوت كنيد .\r\nچنان كردند و پس از مرگ يزيد مردم بسيار بدانها پيوستند و اهل كوفه ( يعنى اشراف آنها غير پيروان سليمان بن صرد ) عمرو بن حريث را براندند و با عبد اللّه بن زبير بيعت كردند و سليمان و ياران او مردم را به خود دعوت مىكردند .\r\nو چون شش ماه از هلاك يزيد بگذشت مختار بن ابى عبيده به كوفه آمد روز نيمهء رمضان و عبد اللّه بن يزيد انصارى از جانب ابن زبير هم به امارت كوفه آمد هشت روز مانده از رمضان و ابراهيم بن محمد بن طلحه را هم به عاملى خراج [ 1 
  ] با او فرستاده بود .\r\n( 2 ) مختار مردم را به كشتن كشندگان حسين عليه السّلام مىخواند و مىگفت : من از جانب مهدى محمد بن حنفيه آمدم و نماينده و وزير اويم پس گروهى از شيعه به وى پيوستند . و مختار مىگفت : سليمان بن صرد جنگ‌آزموده نيست و بصيرت در حرب ندارد بيرون خواهد آمد و خويشتن را با همهء همراهان به كشتن خواهد داد . و خبر به عبد اللّه بن يزيد والى ابن زبير رسيد كه در اين روزها كوفه بر وى بشورد و با او گفتند : مختار را به زندان كن ، و او را از عاقبت كار بترسانيدند . عبد اللّه گفت : اگر با ما حرب آغازند و دست يازند ما نيز بر ايشان تازيم اما اگر ما را رها كنند در طلب آنها نرويم اينها خون حسين عليه السّلام را خواهند خدا آنها را رحمت كند ايمنند بيرون آيند و آشكار شوند و سوى قاتل حسين روند و ما هم پشتيبان آنها هستيم اينك ابن زياد كشندهء حسين عليه السّلام و كشندهء نيكان و برگزيدگان شما روى به ايشان دارد او را در يك منزلى جسر منبج ديدند رزم با وى و آماده شدن براى جنگ با او اولى است از آنكه در هم افتيد\r\n\r\n\r\n","description":"","footnote":"\r\n[ 1 
  ] مترجم گويد : جرجى زيدان و ديگران از مؤلفين جديد مسيحى و پيروان ايشان گمان برند خراج اسلام همان زكات است و اين از غايت نادانى است ؛ چون زكات مصارفى معين دارد و مردم به اختيار مىدهند و توانند مال خود را از والى پوشيده دارند و والى حق تفحص و تفتيش ندارد و شرط وجوب آن در بسيار بلاد نباشد مانند آنها كه برنج خورند و چهارپايانشان در همه سال صحرا نروند . و خراج براى مصلحت ملك است كه تاب اين شرايط ندارد و بايد از زمين شهر يا كشتزار از هر نوع غله و كاشتى خواه زكوى باشد يا غير آن و باغ و دكاكين و غير آن گرفت مگر زمين كفار كه اهل آن به اختيار خود مسلمان شوند و از دادن ماليات معافند . و ظاهرا در ممالك اسلامى منحصر است به مدينه و بحرين ، و در مكه خلاف است . و سيرت خلفا بر گرفتن خراج بود از زمان ائمه عليهما السّلام و بعد از آن و ائمه عليهما السّلام هم آن را تقرير و تجويز فرمودند و خمس و زكات براى امور خير و قربات است نه مصالح ملكى .\r\n","page_name":" 524 ","page_number":524},
  {"content":"\r\n\r\nو يكديگر را بكشيد و چون دشمن بيايد ناتوان شده باشيد و آرزوى او همين ناتوانى شماست و اكنون كسى كه شما را دشمن‌ترين خلق خداست آمده است كسى كه او و پدرش هفت سال بر شما حكومت كردند و پارسايان و دينداران شما را كشتند و اوست كه حسين عليه السّلام را كشت و شما خون او را مىخواهيد پس نوك سر نيزه‌هاى خود را رو به ايشان فرا داريد و روى خويش را بدان مخراشيد و بدانيد من نيكخواه شمايم .\r\n( 1 ) و مروان ابن زياد را به جزيره فرستاده بود كه چون از آنجا فارغ شود و كار آنجا را راست گرداند به عراق رود و ( جزيره نواحى شمال عراق است اطراف موصل ) چون عبد اللّه بن يزيد سخن بپرداخت ابراهيم بن محمد بن طلحه گفت : اى مردم گفتار اين منافق شما را فريب ندهد به خدا قسم كه اگر كسى بر ما بيرون آيد او را بكشيم و اگر يقين دانيم كسى خواهد بر ما خروج كند پدر را به جرم پسر و پسر را به جرم پدر و خويش را به جرم خويش و كدخدايان را به جرم زيردستان مؤاخذت كنيم تا همه تسليم حق شوند و فرمان برند .\r\nمسيّب بن نجبه از جاى برجست و سخن او ببريد و گفت : اى زادهء دو پيمان‌شكن [ 1 
  ] آيا ما را از شمشير و خشم خود مىترسانى به خدا قسم تو از اين كمترى و تو را سرزنش نمىكنيم اگر با ما كينه‌ورزى كه پدر و جدّ تو را كشتيم و اميدوارم از اين شهر بيرون نروى تا سيّمى آنان شوى . ( آنگاه روى به عبد اللّه بن يزيد كه از جانب عبد اللّه زبير حاكم بود كرد ) و گفت : اما تو اى امير سخنى گفتى درست و استوار و من مىدانم آنكه در طلب خون حسين عليه السّلام است نيكخواه تو باشد و گفتار تو را بپذيرد . ابراهيم بن محمد بن طلحه گفت : به خدا سوگند كه عبد اللّه بن يزيد نفاق كرد و باطن خود آشكار نمود البتّه كشته مىشود .\r\n( 2 ) عبد اللّه بن وال برخاست و گفت : اى مردك تيمى چرا خود را ميان ما و امير ما داخل مىكنى به خدا قسم تو كه بر ما امارت ندارى فقط مأمور گرفتن خراجى به كار خود پرداز به خدا قسم تو هم مانند جدّ و پدر پيمان‌شكنت مىخواهى كار مردم را تباه سازى آنها كارى كردند زشت و زشتى آن به خودشان بازگشت .\r\nپس گروهى از آنها كه با ابراهيم و بر رأى او بودند خشمگين شدند و دشنام از دو سو روان شد و عبد اللّه از منبر به زير آمد و ابراهيم او را بترسانيد كه نامه به ابن زبير نويسد و از او شكايت كند و عبد اللّه اين بشنيد و نزد ابراهيم رفت و عذر خواست كه من از اين كلام خواستم\r\n\r\n\r\n","description":"","footnote":"\r\n[ 1 
  ] طلحه جدّ اين ابراهيم و محمد پدرش هر دو در جنگ جمل كشته شدند و هر دو با امير المؤمنين عليه السّلام بيعت كردند از اين جهت مسيب گفت : اى زادهء دو پيمان‌شكن .\r\n","page_name":" 525 ","page_number":525},
  {"content":"\r\n\r\nميان اهل كوفه خلاف نيفتد ابراهيم از او پذيرفت [ 1 
  ] و عذر خواست . پس از آن ياران سليمان آشكارا سلاح جنگ پخش مىكردند و خود را آماده مىساختند .\r\n( 1 )\r\n\r\nذكر آمدن مختار به كوفه\r\nهشام بن محمد كلبى از ابى مخنف از نضر بن صالح روايت كرد كه : شيعيان مختار را دشنام مىدادند و عتاب مىكردند براى عملى كه از وى صادر شد دربارهء حسن بن على عليهما السّلام وقتى در ساباط مدائن او را خنجر زدند و به قصر ابيض بردند تا زمان حسين عليه السّلام شد و آن حضرت مسلم بن عقيل را به كوفه فرستاد مسلم در سراى مختار فرود آمد و آن سراى امروز ( يعنى به عهد هشام ) از آن مسلم بن مسيّب است پس مختار با مسلم بن عقيل بيعت كرد و نيكخواهى نمود و مردم را به متابعت وى خواند تا وقتى مسلم بن عقيل خروج كرد مختار در يكى از قراى ملكى خود بود و آن ده را « لقف » مىگفتند و با مسلم خروج نكرد چون مسلم نابهنگام بيرون آمد و همراهان او از پيش آگاه نبودند وقتى با او گفته بودند : هانى را زدند و به زندان كردند بيرون آمده بود .\r\n( 2 ) و چون خبر خروج مسلم به مختار رسيد با چند تن از بستگان خويش از ده به شهر آمد پس از غروب آفتاب به باب الفيل رسيد و عبيد الله زياد بدان وقت عمرو بن حريث را با رايت در مسجد نشانده بود مختار متحيّر بايستاد و ندانست چه كند خبر او به عمرو بن حريث رسيد او را بخواند و امان داد و مختار تا بامداد زير رايت عمرو بن حريث بماند چون روز شد عمارة بن وليد بن عقبه خبر او با ابن زياد بگفت و چون روز بلند شد و در دار الاماره را بگشودند و مردم را اذن دخول دادند مختار هم با ديگر مردم بر وى در آمد عبيد الله او را پيش خود خواند و گفت : تويى كه مردم را مىشورانيدى و سپاه فراهم مىآوردى تا يارى مسلم بن عقيل كند ؟\r\nمختار گفت : من چنين نكردم اكنون از شهر بيرون آمدم و زير رايت عمرو بن حريث نشستم . و عمرو هم گواهى داد كه راست مىگويد . پس عبيد الله بر روى مختار زد چنان كه پلك چشم او برگشت و گفت : اگر شهادت عمرو بن حريث نبود تو را مىكشتم و بفرمود او را به زندان\r\n\r\n\r\n","description":"","footnote":"\r\n[ 1 
  ] مترجم گويد : پس از مردن يزيد ابن زبير دعوى خلافت كرد و قريش به او ميل كردند و كسى باور نمىكرد بنى اميّه بتوانند ملك خويش نگاهدارند كه مردم سخت رنجيده بودند اما مروان در شام بر تخت خلافت نشست و دشمن او ابن زبير بود و لشكر به عراق فرستاد تا عمال ابن زبير را براند عبد اللّه بن يزيد والى كوفه مردى عاقل بود و مىدانست بايد اهل كوفه را راضى نگاهدارد تا بتواند به يارى آنها با شاميان نبرد كند اما ابراهيم جوان بود و بغض و كينه و تعصّب را بر مصالح ملكى ترجيح مىداد و نمىخواست شيعيان را كه مخالف مرام او بودند آزاد گذارد هر چند صلاح مملكت باشد و هميشه عادت جوانان اين است .\r\n","page_name":" 526 ","page_number":526},
  {"content":"\r\n\r\nكردند و در زندان بود تا حسين بن على عليهما السّلام كشته شد . ( 1 ) آنگاه مختار زائدة بن قدامه [ 1 
  ] را بخواند و او را نزد عبد اللّه عمر به مدينه فرستاد تا او نامه به يزيد نويسد و شفاعت مختار كند و يزيد نامه براى عبيد الله فرستد در رهايى مختار .\r\nزائده به مدينه رفت و پيغام بگذارد و عبد اللّه عمر صفيّه خواهر مختار را به حبالهء نكاح داشت پس عبد اللّه نامه به يزيد نوشت و شفاعت مختار كرد و آن نامه را با زائده بفرستاد يزيد نامهء او بخواند و براى عبيد الله نوشت مختار را رها كند عبيد الله او را رها كرد و گفت : از سه روز بيشتر در كوفه مباش و مختار پس از سه روز آهنگ حجاز كرد .\r\nمترجم گويد : قول صحيح در حبس مختار و رهايى او همين است كه ابن زياد او را به زندان كرد و يزيد به رهايى او فرمود و پس از اين در سال 67 مصعب بن زبير او را كشت . و حجاج در سال 75 هشت سال پس از كشته شدن مختار والى عراق شد .\r\nو اينكه مرحوم مجلسى در جلاء العيون و بحار نقل كرده است كه : حجاج مختار را چند بار حبس كرد و عبد الملك مروان براى او نوشت مختار را رها كند او را رها كرد و خداوند او را نگاهداشت تا كشندگان حسين عليه السّلام را كيفر كند صحيح نيست ؛ زيرا كه در زمان ولايت حجاج و مستولى بودن عبد الملك بر عراق مختار كارهاى خود را كرده و كشته شده بود و دولت به ابن زبير رسيده و او هم كشته شده بود و پس از آن حجاج والى كوفه شد .\r\nمرحوم مجلسى ( ره ) اين داستان را از كتابى كه در دست مردم متداول بود و آن را تفسير امام حسن عسكرى عليه السّلام مىگفتند نقل كرده است و علماى ما آن را مجعول دانند ؛ چنان كه علّامهء حلّى - رحمه اللّه - در رجال خود گويد : محمد بن قاسم مفسّر استرآبادى يعنى راوى اين تفسير ضعيف و دروغگوست كتاب تفسيرى از او روايت كنند كه از دو مرد مجهول ديگر روايت كرده است . تا اينكه گويد : اين تفسير موضوع است و سهل ديباجى متّهم به وضع آن است انتهى .\r\nو بودن همين داستان در اين تفسير دليل بر صحّت قول علّامهء حلّى و مجعول بودن اين تفسير است . اما مجلسى و پدرش - رحمهما اللّه - آن را معتبر مىشمردند از اين جهت از آن نقل كرد .\r\nباز به ترجمهء كتاب بازگرديم :\r\n( 2 ) مختار آهنگ حجاز كرد و در راه حجاز نزديك واقصه مردى به نام ابن عرق مولى ثقيف او\r\n\r\n\r\n","description":"","footnote":"\r\n[ 1 
  ] مترجم گويد : اين زائدة بن قدامه ثقفى پسر عمّ مختار است و مردى ديگر بدين نام و نسبت حديث معروف امّ ايمن را روايت كرد و با يكديگر اشتباه نشود اولى از عمّال حجّاج شد و دوم محدّث بود صد سال پس از اولى مىزيست و به سال 161 در گذشت .\r\n","page_name":" 527 ","page_number":527},
  {"content":"\r\n\r\nرا ديدار كرد و سلام داد و از علت چشم او بپرسيد مختار گفت : آن مادر . . . يعنى ابن زياد به چوب زد تا چنين شد كه بينى . بازگفت : خدا مرا بكشد اگر بند بند انگشت او را نبرم و اندام او را پاره پاره نسازم .\r\nو مختار از كار ابن زبير پرسيد ابن عرق جواب داد : او پناه به خانهء خدا برده و مردم پوشيده با او بيعت مىكنند و اگر نيرو گيرد و مردان او بسيار گردند آشكار شود . مختار گفت : يگانه مرد عرب امروز او است و اگر رأى مرا بپذيرد و پيروى من كند مردم را به فرمان او در آورم و گرنه من كم از ديگران نيستم اى ابن عرق فتنه آغاز شد و اينك رعد و برق آن نمودار گشت و گويى مانند اسب برانگيخته شده است و بتاخت‌وتاز آمده است و پاى آن در دنبالهء لگام مىپيچد و ناگهان آن را ببينى و بشنوى در جايى پديدار گرديد و بگويند مختار با پيروان خود از مسلمانان به خونخواهى شهيد مظلوم و مقتول در كربلا برخاسته است كه بزرگ مسلمانان و فرزند سيد المرسلين بود ؛ يعنى حسين بن على عليهما السّلام به پروردگار قسم كه به سبب كشتن او بكشم آن اندازه‌اى كه به خون يحيى بن زكريا كشته شدند و مختار روانه شد و ابن عرق از گفتار او شگفتى مىنمود . ابن عرق گفت : به خدا قسم آنچه مختار گفته بود ديدم و داستان او را با حجاج گفتم بخنديد و گفت : اين ابيات را هم مختار گفت :\r\n و رافعة ذيلها * و داعية ويلها\r\nبدجلة * او حولها \r\nمن با حجاج گفتم : اين سخن را به حدس و تخمين مىگفت يا خبر از آينده داشت و از راهى به وى رسيده بود ؟ حجاج گفت : به خدا قسم جواب سؤال تو را نمىدانم و ليكن للّه درّه عجب مردى ديندار و سلحشور و دليرافكن و دشمن‌شكن بود . ( مترجم گويد : اين روايت از ابى مخنف نيز دليل بر كلام سابق است كه گفتيم : در زمان حجاج مختار كار خود را تمام كرده و كشته شده بود ) .\r\n( 1 ) آنگاه مختار نزد ابن زبير آمد و ابن زبير كار خويش را از او پوشيده داشت مختار از او جدا گشت و يك سال ناپديد بود ابن زبير از حال او بپرسيد گفتند : در طائف است و خويشتن را مأمور از جانب خدا مىداند براى انتقام و هلاك ساختن ستمگران .\r\nابن زبير گفت : خداى او را بكشد چه مرد غيب‌گو و دروغ زن است اگر خدا ستمگران را هلاك كند مختار يكى از ايشان باشد . به خدا سوگند ، در اين گفتگو بوديم كه مختار در مسجد پديدار گشت و طواف كرد و دو ركعت نماز بگزاشت و بنشست و آشنايان گرد او به حديث\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nبنشستند و نزد ابن زبير نيامد ابن زبير عباس بن سهل را نزد او فرستاد او برفت و از حال مختار بپرسيد و گفت : چون تو مردى ، چرا بايد دورى گزينى از چيزى كه اشراف قريش و انصار و ثقيف بر آن اجماع كردند ؟ و هيچ قبيله‌اى نماند مگر رئيس آنها نزد ابن زبير آمد پس با اين مرد بيعت كن .\r\n( 1 ) مختار گفت : من سال گذشته نزد او آمدم او كار خود از من پنهان داشت چون از من بىنيازى نمود خواستم به او بنمايم كه من هم از او بىنيازم .\r\nعباس گفت : امشب نزد او آى و من نيز هستم ؛ پذيرفت و پس از نماز عشا نزد ابن زبير آمد و گفت : با تو بيعت مىكنم به شرط آنكه بىمن هيچ‌كار نكنى و اينكه من هر روز پيش از همهء مردم بر تو درآيم و چون غالب شدى بزرگتر و بهترين مناصب را به من دهى .\r\nابن زبير گفت : با تو بيعت مىكنم بر متابعت كتاب خدا و سنت رسول وى . مختار گفت :\r\nبا پست‌ترين بندگان من چنين بيعت مىكنى به خدا قسم كه با تو بيعت نمىكنم مگر با همان شرايط كه گفتم .\r\nابن زبير ظاهرا بپذيرفت و با مختار بيعت كرد و مختار با او بود و در جنگ حصين بن نمير داد مردى داد و سخت بكوشيد و بر مردم شام عرصه تنگ آورد ( ابن حصين بن نمير را يزيد بن معاويه فرستاده بود به جنگ ابن زبير و او مكه را حصار داد و كعبه معظمه را بسوخت روز شنبهء سيم ربيع الاول سال 64 تا خبر مردن يزيد بن معاويه برسيد حصار برداشتند و چون يزيد بمرد اهل عراق به اطاعت ابن زبير در آمدند ) .\r\n( 2 ) و پنج ماه بگذشت مختار ديد ابن زبير او را عملى نمىدهد هر كس را كه از كوفه مىآمد از حال مردم مىپرسيد تا هانى ابى حيّه و ادعى آمد مختار از حال مردم بپرسيد هانى گفت :\r\nكارها همه مرتّب و همه بر اطاعت ابن زبيرند الّا اينكه گروهى از مردم كه در حقيقت اهل شهر آنها هستند اگر مردى باشد كه به رأى آنها عمل نمايد و آنها را گرد هم جمع كند مىتواند به يارى آنها مدّتى بر زمين فرمانروايى كند .\r\n( 3 ) مختار گفت : من كه ابو اسحاقم به خدا سوگند آنها را گرد يكديگر بر حق فراهم مىكنم .\r\nپس بر مركب خود نشست و به جانب كوفه راند تا به نهر حيره رسيد روز جمعه [ 1 
  ] غسل كرد و اندكى روغن به كار برد و جامه بپوشيد و سوار شد و به مسجد قبيلهء سكون و ميدان كنده\r\n\r\n\r\n","description":"","footnote":"\r\n[ 1 
  ] مترجم اين كتاب گويد : روايت آمدن مختار روز جمعه پانزدهم رمضان در غايت اعتبار است و اول ماه رمضان 64 به حساب شنبه است و ممكن است با رؤيت يك روز اختلاف داشته اشد و اين كلام مؤيد آن است كه دربارهء عاشورا گفتيم دوشنبه بود و با حساب يك روز اختلاف دارد .\r\n","page_name":" 529 ","page_number":529},
  {"content":"\r\n\r\nبگذشت و بر هر مجلس كه مىگذشت بر مردم آن سلام مىكرد و به فيروزى مژده مىداد و مىگفت : آمد چيزى كه آن را دوست داريد . و از قبيلهء بنى بداء گذشت عبيدة بن عمرو بدئى را از كنده بديد و با او گفت : بشارت باد به فيروزى تو ابا عمروى كه نيكو رأى بودى خداى گناه براى تو نگذاشت مگر همه را آمرزيد و لغزش تو را ببخشيد و اين عبيده مردى دلاور و شاعر بود و دوستدار على عليه السّلام مگر آنكه از شرب شكيب نداشت .\r\n( 1 ) عبيدة گفت : خداوند تو را مژده به خير دهد كه ما مژده دادى آيا تفسير اين مژده را هم مىگويى ؟ گفت : آرى شب نزد من آى . آنگاه بر بنى هند بگذشت و اسماعيل بن كثير را ديدار كرد و مرحبا گفت و گفت : امشب تو و برادرت نزد من آييد كه چيزى آورده‌ام كه شما را خوش آيد . و پس از آن بر قبيلهء همدان بگذشت و گفت : چيزى آوردم كه دوست داريد . آنگاه به مسجد بزرگ كوفه آمد و مردم سوى او گردن كشيدند پس نزديك ستونى به نماز ايستاد تا هنگام فريضه شد با مردم نماز جمعه بگزاشت و بين نماز جمعه و عصر همچنان در نماز بود آنگاه به سراى خويش رفت و شيعيان نزد او مىآمدند و اسماعيل بن كثير و برادرش عبيدة بن عمرو نزد او آمدند و از اخبار پرسيد داستان سليمان بن صرد بگفتند و گفتند : به همين زودى خروج كند .\r\n( 2 ) پس مختار ستايش پروردگار به جاى آورد و گفت : مهدى [ 1 
  ] فرزند جانشين رسول مرا نزد\r\n\r\n\r\n","description":"","footnote":"\r\n[ 1 
  ] از كلام مختار و عمل او معلوم مىشود كه خبر آمدن مهدى صحيح است و در همان زمان معروف بود و گرنه مختار آن حديث را دستاويز خويش نمىكرد . و تفصيل اين اجمال آنكه : بشارت ظهور مهدى عليه السّلام را در آخر الزمان پيغمبر صلّى اللّه عليه و آله و سلّم داد و آن را علماى اهل سنت در صحاح معروفه و ديگر كتب خود به اسانيد متعدّده روايت كرده‌اند چنان كه شك در صحت آن نيست و دعوى مهدويت براى محمد بن حنفيه در قرن اول هجرى و براى محمد بن عبد اللّه حميسى در قرن دوم دليل بر آن است كه مسلمانان آن قرون هم معترف به مهدى عليه السّلام بودند . و آن حديث رسول صلّى اللّه عليه و آله و سلّم نزد ايشان معروف بود و اينها همه به تواتر معلوم است و صحت آن قابل ترديد نيست . و نيز همهء مسلمانان به نزول عيسى بن مريم در آخر الزمان مقرّند حتى روايت آن را بخارى و مسلم نيز آورده‌اند و زنده بودن يكتن سالهاى بسيار نزد موحد محال نيست ؛ چون خداوند به هر چيز قادر است و اين سه مذهب بزرگ توحيدى كه مذهب يهود و مسيحى و اسلام است هر يك به آن معتقدند چنان كه يهود گويند : ايليا اكنون در آسمان زنده است و در آخر الزمان مىآيد و نصارى و مسلمانان دربارهء مسيح همين گويند ملحدان قدرت خدا را باور ندارند انكار مهدى از آنها غريب نيست .\r\nو نيز گوييم مهدى عباسى اين نام بر خود نهاد اما زمين را پر از عدل نكرد و كار نيكى از او صادر شد كه بر انداختن ملاحده يعنى بىدينان بود و آنها قبل از وى در دستگاه دولت رخنه كرده بودند و غالب مشاغل مهم را منحر به خويش ساخته و مهدى مىدانست كه وجود ايشان سبب فساد دولت است . و اگر پادشاهى بخواهد سلطنت خود را مستقر سازد و كشور خويش را امن دارد بايد بيدين را در دستگاه دولت راه ندهد كه بيدين دزد است و بىوفا .\r\nبلعمى در ترجمهء طبرى گويد : همه علما متّفقند كه : مذهب زنادقه بدتر است از جهودى و مغ و بت پرستيدن .\r\nو نيز گويد : اين زنادقه گفتندى : پيغامبر صلّى اللّه عليه و آله و سلّم مردى حكيم بود و به حكمت اين مذهب بنهاد و بيشتر آن مردمان مهتران بودند . . . و اين مهتران خلق را بدين مذهب خواندندى و خلايق ايشان را اجابت كرده بودند و هم از دبيران و عقلا و خداوندان ادب و مهترزادگان از خاص و عام و خلق بسيار اندرين مذهب آمده بودند به وقت مهدى و آن كسان كه دشوار آمدى شريعت مسلمانان نگاهداشتن و به نماز كاهلى كردندى و از جنابت تن شستن گران مىآمدشان و دست در آب سرد كردن و تابستان روزه داشتن و زكات دادن سخت آمدشان و از هوا و مراد\r\n","page_name":" 530 ","page_number":530},
  {"content":"\r\n\r\nشما فرستاد امين و وزير اويم و برگزيده و امير ، و مرا فرمود بىدينان را بكشم و خون اين خاندان را بخواهم و ستم ستمگران را از بيچارگان دفع كنم پس شما پيش از همهء كس اجابت او كنيد . با او دست دادند و بيعت كردند و نزد شيعيانى كه بر گرد سليمان بن صرد بودند فرستاد و همان كلام گفت و گفت : سليمان مرد جنگ ديده و آزموده نيست مىخواهد شما را بيرون برد و خود و شما را به كشتن دهد [ 1 
  ] و من دستورى دارم بر طبق آن رفتار مىكنم دوستان شما را يارى مىكنم و دشمن شما را مىكشم و دل شما را شفا مىدهم پس سخن مرا بشنويد و فرمان مرا بپذيريد و دل خوش داريد و يكديگر را مژده دهيد كه من ضامن هستم آرزوهاى شما را برآورم .\r\n( 1 ) و از اين گونه سخنان مىگفت تا بسيارى از شيعيان را به خويش مايل كرد و پيوسته نزد او مىرفتند و او را بزرگ مىداشتند . اما مهتران و بزرگان شيعه با سليمان بن صرد بودند و ديگرى را با او برابر نمىشمردند و سليمان بر مختار سخت گران بود منتظر بود تا كار سليمان به كجا انجامد و چون سليمان سوى جزيره بيرون شد .\r\nعمر سعد و شبث بن ربعى و زيد بن حارث بن رويم با عبد اللّه بن يزيد خطمى و ابراهيم بن\r\n\r\n\r\n","description":"","footnote":"\r\nدل بازايستادن و فرمان خداى عزّ و جلّ بردن قوله تعالى  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ . . .  ( سوره نور ، آيه 30 ) و نگاهداشتن امر خداى عزّ و جلّ سخت گران است پس اين مهتران كه به وقت مهدى اجابت كرده بودند اندرين مذهب در آمدند .\r\nو پس از اينها بلعمى داستان اتفاق زنادقه با ابن مقفّع را آورده است كه گفتند : همهء فخر مسلمانان به قرآن است كه گويند : اگر همهء سخن‌گويان از آدميان و پريان گرد آيند اين همهء خلايق هرگز اين چنين حديث نگويند . و ابن مقفع متعهد گرديد تا قرآنى بياورد و حجت مسلمانان را نقض كند و همهء بىدينان وى را به مال و نعمت و وسائل مدد كنند . و او شش ماه بنشست و هيچ نتوانست و از معارضه يك آيت « يا ارض ابلعى ماءك » به تصديق خود و يارانش فرو ماند .\r\nو باز بلعمى گويد : ايشان به مذهب خود مىافزودند تا به وقت مهدى خواستند غلبه كنند پس مهدى ايشان را هلاك كرد تا از اين مهتران و مردمان كس نماند .\r\nو مترجم گويد : غرض بلعمى آن است كه از اين بىدينان كسى در دستگاه دولت و مشاغل عامه نماند و گرنه به عهد بنى عباس و پس از ايشان هم ملاحده بودند تا به عهد ما و مهدى مأمورين دولت را تتبع كرد كه هر كس بىنماز و ملحد و بيدين بود براند و اگر بسيار قوى بود بكشت . و اين خلفا معتقد بودند كه اگر بيدين هم در كشور هست نبايد در شغل دولتى دخل كند و بايد كار در دست اهل دين باشد . و آزاد بودن كفار به معنى همهء كاره بودن آنها نيست ملاحده و بىدينان زمان ما پندارند اين مذهب زندقه چيزى است نو كه تا عقول بشر ناقص بود در زمان قديم آن را نيافته بودند و امروز به ترقى علوم و روشن شدن افكار آن را يافتند . ولى حقيقت اين است كه بىدينى مخصوص مردم شهوت‌پرست و عقول ضعيفه است كه قدرت بر ادراك معانى باريك و غير محسوس ندارند و ضعيف العقل همهء وقت بود .\r\n[ 1 
  ] عبارت مختار كه در تاريخ طبرى نقل كرده است اين است : « انّى قد جئتكم من قبل ولىّ الامر و معدن الفضل و وصىّ الوصىّ و الامام المهدى بامر فيه الشفاء و كشف الغطاء و قتل الاعداء و تمام النّعماء انّ سليمان بن صرد يرحمنا اللّه و ايّاه انّما هو عشمة من العشم و خفش بال ليس بذى تجربة للامور و لا له علم بالحروب . . . » و از اينجا توان دانست كه چون اختيار نصب امير با عامهء مردم باشد كسى را بر مىگزينند كه بيشتر او را دوست دارند و مصالح ملك را مراعات نمىكنند و همانطور كه مختار از پيش ديده بود سليمان فاتح نشد و دخالت عامه مردم در امر حكومت همچنان كه محاسن دارد مفاسد نيز دارد و امام معصوم را بايد كه خدا معيّن فرمايد .\r\n","page_name":" 531 ","page_number":531},
  {"content":"\r\n\r\nمحمد بن طلحه گفتند : مختار از سليمان بر شما سخت‌تر است سليمان رفت با دشمن شما كارزار كند و مختار مىخواهد در شهر شما و بر شما برجهد او را بگيريد و به زندان كنيد تا كار مردم راست گردد . ناگهان آمدند و گرد او را گرفتند چون مختار آنها را بديد گفت : شما را چه مىشود به خدا قسم « بعد ما ظفرت اكفّكم » دست شما از آنچه خيال بسته‌ايد كوتاه است و بدان نتوانيد رسيد .\r\nابراهيم بن محمد بن طلحه با عبد اللّه گفت : بازوى او را ببند و پاى برهنه و پياده او را ببر .\r\nعبد اللّه گفت : با كسى كه دشمنى با ما نموده است اين كار نكنم و ما او را به گمان گرفته‌ايم .\r\nابراهيم بن محمد با عبد اللّه گفت : اين آشيانهء تو نيست بيرون رو و پا از اندازهء گليم فراتر مكش .\r\nمترجم گويد : ابراهيم خود از قريش بود و خلافت را براى مختار ثقفى شايسته نمىدانست اما عبد اللّه از قريش نبود كينهء سخت نداشت .\r\nباز ابراهيم گفت : اى پسر ابى عبيد اين كارها كه از تو نقل مىكنند چيست ؟ مختار گفت :\r\nهر چه مىگوييد باطل است پناه مىبرم به خدا از اينكه مانند پدر وجدت خيانت كنم آنگاه او را به زندان بردند بىبند .\r\n( 1 ) گروهى گويند : بر او بند نهادند و در زندان ميگفت : قسم به پروردگار درياها و درختان و دشت و بيابانها و فرشتگان نيكوكردار و بندگان برگزيده كه همهء ستمگران را به نيزه و تيغهاى هندى برّان بكشم با گروه انصار كه نه بىخرد و بد دل باشند و نه خودخواه و شرير ( چون گروهى اهل ورع در دين تعصّب داشتند اما فريب مىخوردند و گروهى ديگر زيرك بودند اما نظم دنياى خود مىخواستند و خودخواه و شرير بودند و مختار هر دو دسته را مغضوب داشت ) تا عمود دين را برپا دارم و اين شكاف كه در اسلام پديد آمده است به هم پيوندم و سينهء مؤمنان را شفا دهم و خون پيغمبران را خواهم ؟ از زوال دنيا باك ندارم و از مرگ نهراسم .\r\n( 2 ) و هم در داستان خروج مختار گويند : هنگامى كه نزد ابن زبير بود با او گفت : من قومى را مىشناسم كه اگر مردى دانا و خردمند و با تدبير باشد و بداند چه كند لشكرى براى تو از ايشان بيرون آرد كه با اهل شام به يارى آنها پيكار توانى كرد . ابن زبير پرسيد : آنها كيانند ؟ گفت : شيعه على عليه السّلام در كوفه . گفت : تو آن مرد باش و او را به كوفه فرستاد او به كوفه آمد و در ناحيتى نشست بر حسين عليه السّلام مىگريست و مصيبت او را ياد مىكرد و مردم او را ديدند و دوست خود گرفتند و او را به ميان شهر كوفه بردند و بسيار گرد او بگرفتند تا كارش نيرو گرفت و بر ابن مطيع خروج كرد .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nمترجم گويد : روايت اول اصحّ است ، زيرا كه اگر ابن زبير شيعه على عليه السّلام را به خود نزديك مىكرد همهء قريش و بزرگان از گرد او پراكنده مىشدند ؛ چون شيعه امير عادل و باتقوا مىخواستند و آن امرارا كه برگرد ابن زبير بودند نمىپسنديدند و قريش نيز امير المؤمنين و شيعيان را دوست نداشتند چنان كه در حيات آن حضرت پنج تن قرشى با او بودند محمد بن ابى بكر و جعد بن هبيره خواهرزادهء آن حضرت و هاشم مرقال و ابو الربيع بن ابى العاص و محمد بن ابى حذيفه و سيزده قبيله با معاويه بودند .\r\n( 1 )\r\n\r\nداستان بيرون رفتن سليمان بن صرد و توّابين به جنگ اهل شام\r\nدر سال 65 سليمان بن صرد خزاعى آهنگ خروج كرد و سران ياران خويش را بخواند اول ربيع الآخر وعده گذاشته بودند چون به نخيله آمد در ميان حاضران بگرديد شمارهء آنان را اندك يافت حكيم بن منقذ كندى و وليد بن عصير ( غضين ظ ) كنانى را به كوفه فرستاد بانگ بر آوردند : « يا لثارات الحسين » و اين دو نخستين كس بودند كه به اين سخن آواز برداشتند .\r\nچون فردا شد سپاهيان وى دو برابر شدند و در دفتر خود نظر كرد و ديد شانزده هزار كس بيعت كرده‌اند و گفت : سبحان اللّه از اين شانزده هزار بيش از چهار هزار نيامدند ! با او گفتند :\r\nمختار مردم را از تو بازمىگرداند و دو هزار تن به دو پيوستند . سليمان گفت : هنوز ده هزار مىماند مگر اينان ايمان ندارند و خدا و پيمان او را ياد نمىآورند سه روز در نخيله بماند و نزد آنها كه مانده بودند مىفرستاد نزديك هزار نفر باز بدانها پيوستند .\r\nپس مسيّب بن نجبه برخاست و گفت : رحمك اللّه آنكه به كراهت به حرب بيرون آيد از او سودى نتوان برد و قتال آن كس كند كه با نيّت و رضا آيد پس منتظر كسى مباش و در كار خويش جدّ نماى .\r\n( 2 ) سليمان گفت : رأى نيكو دادى و در ميان ياران خويش بپاىخاست و گفت : اى مردم هر كس از آمدن رضاى خدا و آخرت خواهد از ماست و ما از اوييم و خداى بر وى رحمت كند در حال حيات و پس از مرگ اما هر كس دنيا خواهد به خدا قسم كه ما فيء نخواهيم گرفت و غنيمت به دست نخواهيم آورد مگر خوشنودى خدا و ما را زر و سيمى نيست و مالى نداريم مگر همين شمشيرها كه بر دوش داريم و توشه به قدر سدّ رمق ، هر كس دنيا خواهد با ما نيايد .\r\nپس ياران او از همهء سوى آواز بر آوردند كه ما به طلب دنيا بيرون نيامديم بلكه از پشيمانى و توبه و براى خواستن خون پسر دختر پيغمبر صلّى اللّه عليه و آله و سلّم آمديم .\r\nو چون سليمان آهنگ خروج كرد عبد اللّه بن سعد بن نفيل گفت : انديشه‌اى به خاطرم آمد\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nبگويم اگر صواب باشد از خداى است و اگر خطا باشد از من است ما به خونخواهى حسين عليه السّلام بيرون آمديم و كشندگان او همهء در كوفه‌اند از جمله عمر سعد و سران محلّات شهر و قبائل اينها را بگذاريم به كجا رويم ؟ ياران او گفتند : رأى همين است .\r\n( 1 ) سليمان گفت : رأى من اين نيست ؛ چون قاتل او كسى است كه سپاه فراهم كرد و گفت :\r\nحسين عليه السّلام را امان ندهم تا فرمان مرا گردن نهد و حكم خويش دربارهء او به انجام رسانم كشندهء او اين فاسق فاسق زاده عبيد الله بن زياد است پس از خداى خير خواهيد و روانه گرديد اگر خدا شما را فيروز گرداند اميدواريم كار ديگران آسانتر باشد و مردم شهر به خوشى طاعت شما كنند آن وقت هر كس را در قتل آن حضرت شريك بود بكشيد و از حد بيرون نرويد و اگر به شهادت رسيد باز جاى دريغ و افسوس نيست ؛ چون بايد عهدان كار زار كرده‌ايد و ثواب خدا بهتر است براى نيكوكاران و من دوست دارم كه سرنيزهء خود را نخست سوى بزرگ بدعهدان و ستمگران افراشته كنيد و اگر با اهل شهر خويش درآويزيد ناچار هر كس پدر يا برادر يا خويش خود را يا كسى كه راضى به كشتن او نيست كشته بيند پس خير از خدا خواهيد و روانه شويد .\r\nمترجم گويد : اگر كسى پرسد : اين مردم بىرخصت امام زين العابدين عليه السّلام و نصّ صريح او چرا به جهاد رفتند و آيا گناهكارند يا مصيب ؟\r\nدر جواب گوييم حضرت امام زين العابدين عليه السّلام از مردم كناره كرده بود و حال او مانند حال امام زمان عليه السّلام بود به عهد ما و چنان كه در احكام ضروريه در زمان ما نمىتوان منتظر ظهور آن حضرت شد مثلا رسيدگى به اموال ايتام و محجورين و قصاص و دفاع و حدود ؛ زيرا كه از ترك آن فتنه‌ها برخيزد و اشرار مسلّط شوند و مىدانيم خداوند در غيبت امام زمان عليه السّلام از ما خواسته است جان يتيمان را از مرگ نگاه داريم و از فتنه و فساد و قتل و غارت و تسلط كفار بر مسلمانان به قدر قوّت جلوگيريم با اينكه اينها وظايف امام است .\r\nهمچنين اصحاب سليمان بن صرد دانسته بودند تكليف آنها مجاهدت است و توبهء آنها به كشتن قاتلين حضرت سيد الشهداء عليه السّلام هر چند امام زين العابدين عليه السّلام صلاح خويش در اقدام نمىديد اما نهى نفرموده بود و در اين باب تمسّك به آيهء قرآن كردند كه چون بنى اسرائيل بت‌پرست شدند خداوند آنها را امر كرد به كشتن يكديگر و اگر كسى به قرآن يا اجماع يا عقل بداند حكم خدا را مثل اين است كه از لفظ امام شنيده باشد .\r\nباز به كتاب بازگرديم :\r\n( 2 ) چون خبر بيرون رفتن سليمان بن صرد به عبد اللّه بن يزيد و ابراهيم بن محمد بن طلحه\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nرسيد با اشراف كوفه نزد سليمان آمدند مگر آنها كه شريك در خون حسين عليه السّلام بودند بيرون نيامدند و عمر سعد در آن وقت از ترس دشمنان خويش در قصر امارت مىخوابيد و عبد اللّه و ابراهيم با سليمان گفتند : مسلمان برادر مسلمان است با او خيانت نورزد و دغلى نكند و شما برادر و اهل شهر ماييد و محبوبترين مردم نزد ما پس دل ما را به مصيبت خود داغدار مكنيد و به خروج خويش از شمارهء ما نكاهيد با ما باشيد تا ما هم آماده شويم و چون دشمن نزديك ما رسيد با هم بر سر آنها رويم و كار زار كنيم و گفت : اگر بمانيد خراج جوخى [ 1 
  ] و نواحى آن را به شما گذارم .\r\n( 1 ) و ابراهيم بن محمد همين گفت : سليمان پاسخ داد كه : اين سخن محض از نيكخواهى گفتيد و حق مشورت ادا كرديد اما كار ما با خدا و براى او است و از او خواهيم ما را به راه صواب بدارد و اكنون جز رفتن در انديشه نداريم ان شاء اللّه تعالى .\r\nعبد اللّه گفت : اندكى بمانيد تا سپاهى انبوه فراهم كنيم و با شما فرستيم با عدد بسيار با دشمن روبرو شويد ، و شنيده بودند كه عبيد الله از شام با سپاه بسيار آمده است سليمان نپذيرفت و بعد از غروب جمعه پنج روز گذشته از ربيع الآخر 65 روانه گرديد .\r\nمترجم گويد : به حساب استخراج كردم اين تاريخ صحيح است و پنجم ربيع الآخر 65 جمعه بود ) .\r\nتا به دير الاعور رسيدند بسيارى از پيروان او گريخته بودند و سليمان گفت : دوست نداشتيم اينها كه تخلّف كردند با ما بيايند و اگر مىآمدند هم تباهى مىكردند خداوند آمدن ايشان را ناخوش داشت پس از آمدن آنها مانع شد و شما را به اين مزيّت مخصوص كرد و از آنجا گذشتند تا به قبر حسين عليه السّلام رسيدند [ 2 
  ] يكباره فرياد زدند و بگريستند و گريه بيش از آن روز كس نديده بود و يك شبانه روز آنجا بماندند و صلوات بر او مىفرستادند و تضرّع مىكردند و از جمله سخنان ايشان بود :\r\n« اللّهم ارحم حسينا الشّهيد بن الشّهيد المهدى بن المهدى الصدّيق بن الصّديق اللّهمّ انّا نشهدك انّا على دينهم و سبيلهم و اعداء قاتليهم و اولياء محبّيهم » .\r\nو نيز گويند : چون سليمان بن صرد و ياران او به قبر آن حضرت رسيدند يكباره بانگ بر آوردند كه : اى پروردگار ما پسر و دختر پيغمبر خود را تنها گذاشتيم پس گناهان گذشته ما را\r\n\r\n\r\n","description":"","footnote":"\r\n[ 1 
  ] جوخى به فتح جيم و خاء معجمهء در آخر آن الف : روستايى است در واسط و پيش از اين گفتيم خراج در اسلام ، غير از زكات و خمس است .\r\n[ 2 
  ] هر كس از كوفه به جانب موصل و جزيره رود از كربلا گذرد و از اين جهت گفتيم زيارت اربعين هنگام رفتن اهل بيت به شام بود .\r\n","page_name":" 535 ","page_number":535},
  {"content":"\r\n\r\nبيامرز و توبهء ما را بپذير و بر حسين عليه السّلام و اصحاب او درود فرست كه شهداء و مؤمنان بودند و ما تو را گواه گيريم كه بر دين آنانيم و بر همان عقيده كه در راه آن به شهادت رسيدند و اگر ما را نيامرزى و نبخشى زيانكار باشيم . و از نگريستن آن قبر مطهر اندوهشان افزوده گشت و چون خواستند روانه شوند هر يك براى وداع جانب قبر رفتند و مردم انبوه شدند چنان كه بر حجر الاسود .\r\n( 1 ) و از آنجا به انباء رفتند و عبد اللّه سوى آنها نامه فرستاد : اى ياران و دوستان ما سخن ما بپذيريد و فرمان دشمن مبريد شما مهتران و برگزيدگان اين شهريد و چون دشمن شما را بيند و بر شما دست يابد طمع او در بازماندگان بيفزايد و اگر آنان بر شما فيروز گردند شما را سنگسار مىكنند يا بدين خودشان بر مىگردانند و هرگز رستگار نشويد اى قوم دوست ما و شما يكى است و دشمن ما و شما يكى است و اگر همهء بر دفاع متّفق باشيم بر آنها فيروز آئيم و اگر اختلاف نمائيم شوكت ما شكسته شود اى مردم مرا در نيكخواهى خود راستگو دانيد و فرمان مرا مخالفت نكنيد و چون نامهء مرا بخوانيد بازگرديد و السلام .\r\nسليمان و همراهان او گفتند . تا در شهر بوديم اين مرد نزد ما آمد و همين مطلب خواست نپذيرفتيم اكنون كه آمادهء جهاد شديم و نزديك زمين دشمن گرديديم برگشتن كارى خردمندانه نيست .\r\nاز اينها معلوم گرديد كه چون كسى از كوفه به شام خواهد رفت از كربلا گذرد و اهل بيت هم وقت رفتن به شام از كربلا گذشتند و زيارت اربعين هنگام رفتن بود چنان كه گذشت .\r\nو سليمان در پاسخ او نامه نوشت و سپاسگزارى كرد و گفت : اين مردم اكنون راضى شدند كه جان خويش را در راه خدا دهند و از گناه بزرگ توبه كردند و روى به خدا آوردند و توكّل بر او كردند و بدانچه فرمان او است تن دادند .\r\n( 2 ) چون نامه به عبد اللّه رسيد گفت : اين مردم با جان خود بازى مىكنند دل بر مرگ نهادند و نخستين خبر كه از آنها رسد كشته شدن باشد به خدا سوگند كه در اسلام با سر بلندى به شهادت رسند .\r\nو از آنجا رفتند تا به قرقيسيا رسيدند ساخته و آمادهء جنگ و زفر بن حارث كلابى بدانجا بود و در قلعه متحصّن شد و بيرون نيامد سليمان مسيب بن نجبه را سوى او فرستاد و در خواست كه زفر بازارى بيرون فرستد و مسيّب به دروازهء قلعه آمد و خويشتن را بشناسانيد و دستور ورود خواست و هذيل پسر زفر نزد پدر خويش شد و گفت : مردى نيكو هيئت كه مسيّب بن نجبه نام دارد اذن مىخواهد .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n( 1 ) پدرش گفت : اى فرزند اين پهلوان طايفهء مضر الحمراء است اگر ده تن از مهتران آنان را شمارى يكى او است و مردى خداپرست و پارسا و ديندار است او را اذن ده . اذن داد بيامد زفر او را در كنار خويش بنشانيد و از او پرسيد ، مسيب حال و قصهء خود بگفت . زفر گفت :\r\nما دروازهء شهر را بستيم تا بدانيم رزم ما را خواهيد يا ديگرى را و ما از كارزار با شما عاجز نيستيم اما آن را نيز خوش نداريم كه شنيده‌ايم شما مردان نيكوكار و خوش‌سيرتيد آنگاه پسر خويش را بفرمود بازارى بيرون فرستد و مسيب را هزار درم و اسبى بداد مسيّب مال را بازگردانيد و اسب را بپذيرفت و گفت : شايد اسب من از راه بماند و بدين نيازمند گردم و زفر نان و علف و آرد بسيار فرستاد چنان كه از بازار بىنياز شدند مگر اينكه كسى تازيانه يا جامه خريدى .\r\n( 2 ) و فردا از قرقيسيا كوچ كردند و زفر به مشايعت آنها بيرون رفت و گفت : ازرقه پنج امير روانه گشتند : حصين بن نمير و شرحبيل بن ذى الكلاع و ادهم بن محرز و جبلة بن عبد اللّه خثعمى و عبيد الله بن زياد با سپاه بسيار به عدد خارها و درختان بيابان و اگر خواهيد در شهر ما بمانيد و با هم متّفق گرديم و چون دشمن آيد با هم جنگ كنيم .\r\nسليمان گفت : اهل شهر خودمان از ما همين خواستند نپذيرفتيم . زفر گفت : پس زودتر خود را به عين الورده رسانيد و آنجا سرچشمه‌اى است پشت به شهر كنيد و روى به روستا و آب و علف در دست شما باشد و از اين سوى كه ما هستيم ايمن باشيد پس زودتر منازل را درنورديد و ما جماعتى بزرگوارتر از شما نديديم و اميدوارم پيشتر به آنجا رسيد و اگر با آنها در آويختيد در دشت گشاده تيراندازى و نيزه بازى نكنيد كه شمارهء آنها از شما بيش است و ايمن نيستم از اينكه شما را فروگيرند و محاصره كنند و پيش آنها نايستيد تا بر خاكتان افكنند وصف نياراييد كه شما پيادگان نداريد و ايشان هم پياده دارند و هم سواره و هم پشت يكديگرند و ليكن دسته دسته شويد و دسته‌ها را ميان ميمنه و ميسرهء لشكر ايشان پراكنده سازيد و هر دسته را دسته‌اى ديگر مددكار و همراه باشد كه چون دشمن بر يك دسته تازد گروه ديگر به مدد آنان روند و برهانندشان و لختى بياسايند و اگر دسته‌اى بخواهد جاى خود را تغيير دهد بتواند . و اگر يك صف باشيد و پيادگان آنها حمله كنند و شما را از جاى بكنند و از صف عقب زنند صف شما بشكند و هزيمت افتد .\r\n( 3 ) آنگاه بدرود كردند و يكديگر را دعا كردند و به شتاب راندند تا به عين الورده رسيدند در غربى آن فرود آمدند و پنج روز بياسودند و مراكب را آسوده كردند و اهل شام با سپاه بيامدند تا يك مرحله از عين الورده سليمان بپاخاست و ياد آخرت كرد و ترغيب در آن فرمود و گفت : اما\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nبعد دشمنى كه براى رزم او شبانه روز راه نور ديديد نزديك شما آمد پس صادقانه بكوشيد و شكيبايى كنيد كه خداى با صابران است و هيچ‌يك از شما پشت به جنگ نكنند مگر به قصد آنكه از سوى ديگر تازد يا به دسته‌اى از ياران خود پيوندد و آن دشمن را كه پشت كند و بگريزد نكشيد و خستگان را به حال خود گذاريد و قصد جانشان نكنيد و اسيران را مكشيد مگر آنان كه پس از اسير شدن باز دست به تيغ برند كه سيرت على عليه السّلام با اهل دعوت باطله اين بود .\r\nبازگفت : اگر من كشته شوم امير شما مسيّب بن نجبه است و اگر او كشته شود امير عبد اللّه بن سعد بن نفيل است و اگر او هم به شهادت رسد عبد اللّه بن وال و پس از او رفاعة بن شداد . و خدا رحمت كند آن را كه بر پيمان خويش با خدا استوار باشد .\r\n( 1 ) آنگاه مسيّب را با چهار صد سوار بفرستاد و گفت : روانه شو تا پيش لشكر ايشان رسى بر مقدمهء آن حمله بر اگر كار بر وفق مراد رفت فبها و گرنه بازگرد و مبادا پياده شوى يا بگذارى يكى از همراهان تو پياده شود يا تنها با يكى از افراد دشمن روبرو گردد مگر چاره‌اى از آن نباشد .\r\nپس مسيب آن روز و شب برفت و سحر فرود آمد و چون بامداد شد ياران خويش را به هر سوى فرستاد تا هر كه را ببينند نزد او آرند .\r\nپس مردى بيابانى آوردند خر مىچرانيد پرسيد : از لشكريان شام كدام با ما نزديكترند ؟\r\nگفت : به شما نزديكتر سپاه شرحبيل بن ذى الكلاع است كه يك ميل از تو دور تر است و او با حصين اختلاف دارند حصين مىگويد : سرهنگ سپاه منم و شرحبيل مىگويد : منم . و اكنون منتظر فرمان ابن زيادند او با مسيب و همراهان بشتافتند ناگهان بر سر آنها ريختند و بر يك جانب لشكر حمله كردند و آن سپاه بشكست و مسيب مرد بسيار كشت و خسته بسيار كرد و چهار پايان فراوان بگرفت و شاميان لشكرگاه را رها كردند و بگريختند و ياران مسيب هر چه خواستند به غنيمت گرفتند و با مال بسيار نزد سليمان بازگشتند .\r\n( 2 ) خبر به ابن زياد رسيد حصين بن نمير را شتابان بفرستاد با دوازده هزار مرد و اصحاب سليمان به مبارزهء آنها بيرون شدند . چهار روز مانده از جمادى الاولى ( و در طبرى گويد :\r\nچهارشنبه هشت روز مانده از جمادى الاولى و آنكه در متن كتاب است تصحيف است و به حساب نجومى اين روايت طبرى صحيح است ) بر ميمنه عبد اللّه بن سعد را امير كرد و بر ميسره مسيّب بن نجبه را و سليمان خود در قلب بايستاد و حصين بن نمير بر ميمنه جبلة بن عبد اللّه و بر ميسره ربيع بن محارق غنوى را امير ساخت و چون نزديك يكديگر رسيدند\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nشاميان ايشان را به اطاعت عبد الملك مروان و قبول خلافت وى خواندند و اصحاب سليمان به خلع عبد الملك و تسليم عبيد الله بن زياد و اينكه پيروان ابن زبير را از عراق برانند و امر امامت را به اهل بيت پيغمبر صلّى اللّه عليه و آله و سلّم گذارند و هر يك دعوت ديگرى را رد كرد و ميمنهء سليمان بر ميسرهء اصحاب حصين تاختند و ميسره اينها بر ميمنه آنها و سليمان از قلب سپاه حمله كرد و اهل شام را بتارانيدند چنان كه به لشكرگاه بازگشتند و پيوسته اصحاب سليمان پيروز بودند تا شب در ميان ايشان چون پرده‌اى حاجب شد .\r\n( 1 ) و چون فردا شد سپاه ابن ذى الكلاع به شاميان پيوست و عبيد الله او را با هشت هزار مدد فرستاده بود و اصحاب سليمان همهء روز سخت بكوشيدند تنها براى نماز دست از رزم بداشتند و چون شب شد از هم جدا شدند و خستگان در هر دو طرف بسيار بودند و قصّاصان برگرد ياران سليمان مىگشتند و آنان را به جنگ ترغيب مىكردند .\r\nو چون بامداد شد ادهم بن محرز باهلى با ده هزار تن شامى به مدد شاميان آمد و عبيد الله آنها را فرستاده بود و روز جمعه جنگى سخت كردند تا چاشتگاه ، آنگاه اهل شام به بسيارى عدد غلبه كردند و از هر سوى آنان را فرو گرفتند و سليمان حال ياران را بديد فرود آمد و فرياد زد اى بندگان خداى هر كس خواهد زودتر نزد پروردگار رود و از گناه پاك شود سوى من آيد پس نيام شمشير بشكست و گرده بسيار نيامها شكستند و همراه آنها نبرد كردند و كشتارى بزرگ كردند در شاميان و بسيار خسته كردند چون حصين بن نمير شكيب و دليرى آنان را ديد پيادگان را به تير افكندن داشت و سواره و پياده گرد آنان را بگرفتند سليمان - رحمه اللّه - كشته شد يزيد بن حصين تيرى بر او افكند بيفتاد و برخاست و باز بيفتاد و جان سپرد و چون سليمان كشته شد علم را مسيّب بن نجبه برداشت و بر سليمان درود فرستاد ، آنگاه پيش رفت و ساعتى نبرد كرد و بازگشت باز بتاخت و چند بار چنين كرد تا او نيز كشته شد - رضى اللّه عنه - و چند مرد كشته بود .\r\nو طبرى از ابى مخنف روايت كرد كه او هنگام قتال اين رجز مىخواند :\r\n قد علمت ميالة الذّوائب * واضحة اللّبات و التّرائب\r\nانّى غداة الرّوع و التّغالب * اشجع من ذى لبد مواتب\r\nقطّاع اقران مخوف الجانب \r\n( 2 ) و چون او كشته شد عبد اللّه بن سعد بن نفيل علم برداشت و بر آنها درود فرستاد و اين آيت\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nبخواند :  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  [ 1 
  ] .\r\n( 1 ) و هر كس از قبيلهء ازد بود گرد او بگرفتند و همچنان كه ايشان در نبرد بودند سه سوار از جانب سعد بن حذيفه برسيد و خبر آورد كه وى با يكصد و هفتاد تن مداينى مىآيد ، و هم سيصد تن بصرى با مثنّى بن مخربه عبدى در راهند مردم شادمانى نمودند عبد اللّه بن سعد گفت : اگر آنها به ما برسند و ما زنده باشيم و چون فرستادگان برادران خويش را كشته ديدند سخت افسرده شدند و به كار زار پرداختند و عبد اللّه بن سعد كشته شد او را برادرزادهء ربيعة بن مخارق كشت و برادرش خالد بن سعد بن نفيل بر قاتل برادر تاخت و شمشير بر او سپوخت مردى از يارانش او را در آغوش كشيد و ديگران آمدند و او را برهانيدند و خالد را كشتند .\r\nو نزديك علم كسى نبود فرياد زدند و عبد اللّه بن وال [ 2 
  ] را بخواندند او با گروهى گرم پيكار بود پس رفاعة بن شداد بتاخت و اهل شام را از گرد عبد اللّه بن وال بپراكند و عبد اللّه علم به دست گرفت و دليرانه بكوشيد و ياران را گفت : هر كس زندگانى خواهد كه پس از آن مرگ نباشد و آسايشى كه رنج بعد از آن نبود و شادمانى كه اندوه در دنبال ندارد به رزم با اين فاسقان به خدا تقرّب جويد كه امشب به بهشت رويم .\r\n( 2 ) آن هنگام عصر بود پس با ياران خويش حمله كرد مردان بسيار بكشت و آنها را براند باز شاميان از همهء طرف برگشتند تا آنها را به جاى اول كه بودند بازگردانيدند و جاى آنها چنان بود كه تنها از يك سوى حمله بر آنها مىتوانستند و چون شام شد ادهم بن محرز باهلى از شاميان نزديك عبد اللّه بن وال آمد شنيد مىخواند :  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً . . .  ادهم از شنيدن آن برآشفت كه اين مردم ما را به منزلت مشركين دانند و كشتگان خود را شهيد پندارند و بر او حمله كرد و ضربتى بر دست او زد كه آن را جدا كرد و دور شد و گفت :\r\nچنان پندارم كه آرزو دارى در منزل خود مانده بودى .\r\nابن وال گفت : به خطا اين گمان بردى به خدا سوگند دلم نمىخواهد تو دست داشته باشى مگر براى همين كه من به سبب بريدن دست خود اجر برم و گناه تو بيفزايد و اجر من بزرگ گردد . از اين سخن خشمگين شد و بر او تاخت و تيغى بر وى زد كه از آن به شهادت رسيد . و همچنين روى به دشمن بود و از جاى خود عقب نمىرفت و اين عبد اللّه از فقها و عبّاد بود .\r\nو طبرى گويد : روزه و نماز بسيار مىگزاشت و فتوا مىداد .\r\n\r\n\r\n","description":"","footnote":"\r\n[ 1 
  ] سوره احزاب ، آيه 23 .\r\n[ 2 
  ] وال به صيغهء اسم فاعل از « ولى » مانند قاض .\r\n[ 3 
  ] سوره آل عمران ، آيه 169 .\r\n","page_name":" 540 ","page_number":540},
  {"content":"\r\n\r\nمترجم گويد : از عهد قديم در زمان ائمه ميان طايفه شيعه و اهل سنّت گروهى مجتهد و اهل فتوا بودند و ديگران مسائل از آنها فرا مىگرفتند .\r\n( 1 ) و چون ابن وال كشته شد اصحاب او نزد رفاعة بن شدّاد بجلى آمدند و گفتند : علم را تو بردار . رفاعه گفت : بياييد بازگرديم شايد روز ديگر خداوند مقدّر فرمايد كه بياييم كه بر ايشان سخت‌تر از امروز بود . عبد اللّه عوف احمر گفت : اگر برگرديم بر دوش ما سوار گردند و يك فرسخ نرفته همهء ما هلاك مىشويم و اگر يك تن از ما برهد چادرنشينان وى را دستگير و تسليم آنها كنند و به زارى كشته شود و اكنون نزديك غروب است بهتر آن كه همچنين سواره كارزار كنيم تا شب تاريك شود اول شب بر اسبان نشينيم و شتابان برانيم تا بامداد و چون بامداد شود به آرامى و آهستگى تا هر كس بتواند زخمى و خسته خود را همراه برد و منتظر دوستش شود و بدانيم از كدام راه مىرويم .\r\n( 2 ) رفاعه گفت : رأى نيكويى است و علم را برداشت و كارزارى سخت شد شاميان خواستند پيش از شام كار ايشان را يكسره كنند نتوانستند چون عراقيان سخت مىكوشيدند .\r\nو گويند : مردى موسوم به عبد اللّه بن عزيز كنانى ( در طبرى كندى است ) پيش سپاه شام آمد و فرزندى خرد داشت محمد نام و فرياد برآورد كه آيا مردى از بنى كنانه در ميان شما هست ؟ مردى آمد و او پسر خود را به او سپرد كه به كوفه رساند او را امان دادند نپذيرفت .\r\nو در روايت طبرى از ابى مخنف است كه : آن پسر چون از پدر جدا شد گريه مىكرد و بىتابى مىنمود و دل شاميان به حال او و فرزندش بسوخت و ناشكيبى نمودند و گريستند و او از نزديك قوم خود به جانب ديگر لشكر دشمن رفت و قتال كرد تا كشته شد .\r\nباز به عبارت ديگر بازگرديم : ( 3 ) و هنگام شام كرب بن يزيد حميرى با صد سوار پيش آمد و كارزار كرد سخت و سپاه پسر ذى الكلاع خميرى امان بر او عرضه كردند نپذيرفت و گفت :\r\nما در دنيا در امان بوديم اكنون بيرون آمديم تا امان آخرت يابيم و جهاد كردند تا به شهادت رسيدند .\r\nو پس از اين صحير بن حذيفة بن هلال مزنى با سى تن از مزينه بيرون آمدند و جهاد كردند تا به شهادت رسيدند . و چون شام شد شاميان به لشكرگاه خويش بازگشتند و رفاعه نگريست هر كس از اسبش پى بريده يا خودش مجروح بود او را به كسان و عشيرت وى سپرد و آن شب همه راه رفتند چون بامداد شد امير لشكر شاميان حصين بن نمير براى نبرد بيامد كسى را نديد و به دنبال ايشان نفرستاد و آنها رفتند و از هر پلى مىگذشتند آن را ويران مىكردند تا به\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nقرقيسيا رسيدند [ 1 
  ] زفر با ايشان گفت : بمانيد و آسوده شويد سه شب بماندند .\r\nو طبرى گويد : خوراك و علف فرستاد و جرّاحان روانه كرد و براى علاج خستگان و سه شب همه را مهمان كرد و توشهء راه داد و برگ سفر ساخت و ايشان را روانهء كوفه كرد ( 1 ) و سعد بن حذيفة بن يمان با مردم مدائن تا هيئت آمدند و خبر آنان را شنيدند و بازگشتند و سعد بن حذيفه مثنى بن مخربه عبدى را در قريهء صندودا ديدار كرد و خبر قتل و هزيمت اصحاب سليمان را بگفت و هر دو در آنجا بماندند تا خبر رسيد كه رفاعه نزديك است ؛ چون او نزديك ده رسيد به استقبال بيرون شدند و با هم بگريستند و يك شبانه روز بماندند پس از آن هر كدام به شهر خويش بازگشتند و چون رفاعه به كوفه رسيد مختار در زندان بود و از زندان سوى رفاعه نامه فرستاد : اما بعد مرحبا به آن گروه مردم كه خدا از كشتگان ايشان راضى شد و بازگشتگان را پاداش عظيم مقرّر داشت به پروردگار خانه قسم كه هيچ‌كس از شما گامى ننهاد و و بر بلندى بر نيامد مگر ثواب خداى براى او بزرگتر بود از دنيا و ما فيها . سليمان تكليف خود را انجام داد و خداوند - تعالى - او را سوى خود برد و روح او را با پيغمبران و صدّيقان و شهدا و صالحان محشور كرد و او كسى نبود كه شما به دستيارى او فيروز گرديد منم آن امير مأمور و امين مأمون ، كشندهء ستمگران و كينه جوى از دشمنان دين پس بسيج كنيد و آماده باشيد و شادمانى نماييد و يكديگر را مژده دهيد و من شما را به كتاب خدا و سنّت پيغمبر صلّى اللّه عليه و آله و سلّم و خونخواهى خاندان و دفع ستم از ضعفا و جهاد با فاجران مىخوانم و السّلام .\r\nو طبرى از هشام از ابى مخنف روايت كرده است كه گفت : شنيدم مختار نزديك پانزده روز درنگ كرد يعنى بعد از بيرون رفتن سليمان بن صرد و با ياران گفت : « عدّوا لغازيكم هذا اكثر من عشر و دون الشّهر ثمّ يجيئكم نبأ هتر من طعن نتر و ضرب هبر و قتل جمّ و امر رجم فمن لها\r\n\r\n\r\n","description":"","footnote":"\r\n[ 1 
  ] طبرى از ابى مخنف از سليمان بن ابى راشد از حميد بن مسلم روايت كرده است و حميد بن مسلم از توّابين است گفت : چون آمادهء بازگشتن شديم عبد اللّه بن غزيه بر سر كشتگان بايستاد و گفت : خدا شما را رحمت كند كه راست گفتيد و شكيبايى نموديد و ما دروغ گفتيم و گريختيم و چون روانه شديم و بامداد شد ديديم عبد اللّه بن غزيه با بيست مرد ديگر بسيج بازگشتن كرده‌اند تا با دشمن جهاد كنند و رفاعه و عبد اللّه بن عوف احمر و ديگران آنها را سوگند دادند كه مانند شما مردم با نيت و همت روا نيست از ما جدا گرديد و سبب سستى ما شويد و به اصرار آنها را منصرف كردند مگر يك تن از بنى مزينه كه او را عبيدة بن سفيان مىگفتند نخست با ما آمد و ظاهرا قانع شد اما چون از او غافل شدند بازگشت و به شمشير بر اهل شام حمله كرد و كشته شد .\r\nو حميد بن مسلم گفت : اين مرد با من دوست بود مىخواستم بدانم بر وى چه گذشت مردى آزدى را در مكه ديدم سخن از آن روز به ميان آمد گفت : شگفت‌ترين چيز كه در روز عين‌ورده ديدم اينكه پس از هلاك آن قوم مردى با شمشير بر ما حمله كرد ما به رزم او بيرون شديم پى اسبش بريده بود و مىگفت : « انّى من اللّه الى اللّه افرّ رضوانك اللّهمّ ابد و اسر » تا كشته شد . حميد گفت : اشك من از شنيدن آن روان شد آن مرد پرسيد : تو را بلا و خويشى بوده است ؟ گفتم : نه و ليكن دوست و برادر من بود . گفت : اشك تو بايستاد بر مردى مضرى كه بر گمراهى كشته شد گريه مىكنى ؟ گفتم : گمراه نبود و بر هدى و به بيّنت كشته شد . گفت : خدا تو را هم به آنجاى برد كه او را برد . گفتم : آمين و تو را بدانجا برد كه حصين بن نمير را برد انتهى ملخصا .\r\n","page_name":" 542 ","page_number":542},
  {"content":"\r\n\r\nانالها لا تكذبن انالها » .\r\nيعنى : براى اين مجاهد في سبيل اللّه كه سليمان باشد روزها را بشماريد از ده روز بيشتر و از يك ماه كمتر خبرى عجيب رسد زخم نيزه كارى و ضرب تيغ دردناك و كشته شدن گروه بسيار و كارى نامعلوم كه سر به چه آرد . پس مرد كار كيست منم مرد اين كار با شما دروغ نگويند منم مرد اين كار انتهى .\r\n( 1 ) و قتل سليمان و همراهان او در ماه ربيع الآخر بود به عهد خلافت مروان حكم ، مروان در همان سال ماه رمضان در گذشت و چون عبد الملك بن مروان خبر كشته شدن سليمان را بشنيد بر فراز منبر شد و خداى را سپاس گفت و ستايش كرد و گفت : اما بعد خداى سبحانه سليمان بن صرد را كه برانگيزندهء فتنه و رأس ضلال بود از سران اهل عراق بكشت و شمشير فرق مسيّب بن نجبه را بشكافت و عبد اللّه بن سعد ازدى و عبد اللّه بن وال بكرى دو مهتر ديگر از آن گمراهان و گمراه كنندگان را تباه ساخت و ديگر كسى كه يارائى خلاف داشته باشد و سركشى تواند كرد باقى نمانده است .\r\nمؤلف گويد : در اين روايت اشكال است كه آن وقت عبد الملك به خلافت نرسيده بود .\r\nو مترجم گويد : اين حكايت دلالت بر آن ندارد كه عبد الملك در آن وقت خليفه بود و شايد هم سهو از روات است و خبر مروان را به پسرش نسبت دادند .\r\n( 2 )\r\n\r\nخروج مختار در كوفه\r\nمترجم اين كتاب گويد : مختار بن ابى عبيدهء ثقفى از دهات و شجاعان عرب است پدرش سردار لشكر اسلام بود در قادسيه با سپاه يزدگرد جنگ كرد و كشته شد و علماى رجال در ذمّ و مدح مختار مختلفند و گويند احاديث متناقض دربارهء وى رسيده است اما اين بنده مترجم آنچه حديث دربارهء او ديدم متناقض نديدم و حساب بندگان در قيامت با خداست هر كس را به مقتضاى عمل و نيت جزا دهد و مختار هم مانند اغلب مردم كار نيك و زشت به هم آميخته داشت مردم را به محمد بن حنفيّه مىخواند و دعوى مهدويت براى او مىكرد و طايفه كيسانيه شيعه به دو منسوبند .\r\nو گويند : پس از امام حسين عليه السّلام برادرش محمد امام است و او زنده است و مهدى موعود او است و آخر الزمان ظاهر شود و زمين را پر از عدل و داد كند .\r\nو سيّد اسماعيل حميرى ابتدا از اين طايفه بود . و گروهى گفتند : به همين مذهب از دنيا رفت . و بعضى گويند : به مذهب اماميّه برگشت و اللّه العالم .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n( 1 ) و پيروان مختار در زمان خود او همه مذهب كيسانيه نداشتند بلكه چون ديدند مختار جانبدارى اهل بيت مىكند و به طلب خون حسين برخاسته است و در مذهب به آنها نزديك تر است از بنى اميّه و ابن زبير متابعت او كردند و نيز محمد بن حنفيّه او را به حال خود گذاشت و محمد بن حنفيه رأس دعوت كيسانيه نبود به دليل آنكه ابن زبير و عبد الملك مروان پس از كشته شدن مختار و شكست اصحاب وى متعرّض ابن حنفيه نشدند و اگر او رأس آن دعوت بود البته او را مانند زيد و ديگران از بنى هاشم مىكشتند و آزار مىكردند .\r\nو طبرى از هشام از ابى مخنف روايت كرده است كه : محمد بن حنفيه سوى شيعيان كوفه نوشت : از محمد بن على ( بىدعوت خلافت و مهدويت ) سوى شيعيان كوفه . اما بعد به مجالس و مساجد رويد و ياد خدا كنيد آشكار و پنهان و از غير مسلمانان صاحب سرّ مگيريد و آنان را به راز خويش آگاه مسازيد همچنان كه از گروهى ستمكار مىترسيد بر جان خود از گروه ديگر دروغگوى بترسيد بر دين خود و بسيار نماز گزاريد و روزه گيريد و دعا كنيد كه هيچ‌يك از بندگان خدا براى ديگرى سود و زيان ندارد مگر خدا خواهد و هر كس در گرو كار و كوشش خويش است و هيچ‌كس بار از دوش ديگرى بر ندارد « و اللّه قائم على كلّ نفس بما كسبت فاعلموا صالحا و قدّموا لانفسكم حسنا و لا تكونوا من الغافلين و السّلام عليكم » .\r\nو از ابن امه به صراحت واضح مىشود كه : ابن الحنفيّه طريقت ائمّهء ما - سلام اللّه عليهم - كه مردم را امر مىكردند به متابعت سنّت پيغمبر صلّى اللّه عليه و آله و سلّم و معاشرت با مسلمانان و تقيّه در دين و رفتن در مساجد و جماعت آنان و متابعت احكام خلفاء و لو به تقيّه تا فساد و فتنه در كشور اسلام پيدا نشود .\r\nو مىگفتند : منتظر فرج باشيد و تا قائم آل محمد ظهور نكند طمع در امارت نبنديد و ائمّهء ما - عليهم السلام - طالب دنيا نبودند و رواج دين مىخواستند اما رؤساى طوائف ديگر براى رياست عجله داشتند و طالب چيزى كه آنان را به به دولت نرساند نبودند و اتباع خويش را به مخالفت خلفا و ساير مسلمانان ترغيب مىكردند .\r\nاگر گويى : از اجماع اهل هر ملت و طريقتى علم به مذهب رئيس آنان حاصل مىشود چنان كه مىبينيم مالكيان دست باز نماز مىگزارند يقين مىكنيم كه مذهب مالك اين است . و چون بينيم شيعيان در وضو مسح بر پاى مىكنند دانيم مذهب ائمّه عليهما السّلام مسح بود . و اگر اجماع صحيح نباشد فقه و احكام باطل شود .\r\nهمچنين از اتّفاق كيسانيه بر اينكه محمد حنفيه مهدى موعود بود معلوم مىشود او هم خود را مهدى مىدانست كه اتباع وى قائل به آن شدند ؟\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nدر جواب گوييم : معلوم نيست كيسانيّه اتباع محمد حنفيه بودند و اجماع وقتى حجت است كه متابعت پيروان از كسى معلوم باشد و به هر حال ساحت محمد بن حنفيه از اين دعاوى باطله منزّه است .\r\nاماميّه را به تواتر دانيم متابعت ائمّه عليهما السّلام مىكردند و همچنين اهل لغت و عربيت متابعت فصحا مىكردند در علوم خويش و بسيارى از اصحاب علوم نقليه چنين بودند و اجماع آنها حجت است و مرد باريك بين بايد از تدبّر در اين وقايع حقّيت مذهب شيعهء اماميّه را آشكار ببيند كه گويند : در هر زمان امام معصوم بايد و چون غير معصوم خليفه شود اگر مردم فرمان او را اطاعت كنند و گردن نهند ظلم شايع شود و اگر بشورند و نافرمانى كنند فتنه برخيزد و آسايش نماند و راهها خطرناك گردد و زراعت و تجارت تباه شود و چون پيغمبر صلّى اللّه عليه و آله و سلّم اين دين حنيف را بياورد و مسلمانان متّحد گشتند و آفاق را بگرفتند و مال و غنائم بسيار شد امرا خواستند مانند پادشاهان و حكّام ديگر امم مطلق العنان هر چه خواهند كنند و در پى لذّات و تجمّل روند و مردم تعرض نكنند و اين روش با حكومت دينى سازگار نبود و مردم خويش را مكلّف به حفظ قواعد دين و نهى از منكر مىدانستند و تحمّل فسق و فجور امراء را نمىكردند تا در زمان عثمان بر عمّال وى بشوريدند و عثمان نتوانست مردم را راضى كند او را بكشتند و چون امام معصوم نباشد كار بين دو محظور است هم سكوت مردم خطرناك است و هم نافرمانى و اعتراض و دليل ما بر امامت همان است كه خردمندان جهان بر آن متّفقند و تجربه شاهد كه امر هيچ قوم و ملت بىسلطان و رئيسى نافذ الكلمه استقامت نپذيرد و اگر حكومت نباشد و مردم از آن فرمان نبرند كار جهان راست نگردد .\r\nو مخالف در اين باب در صدر اسلام خوارج بودند كه مىگفتند : امير و خليفه نخواهيم و بىسلطان و والى كارها مستقر باشد و نظائر اين مردم خودشان بر خويش امير بر مىگزينند و گاه باشد امير ايشان جبّارتر از ساير امرا باشد .\r\nپس از اين گوييم : شيعهء اماميّه از فرق ديگر كه وجود سلطان را لازم شمرند از دو جهت ممتازند .\r\nاول آنكه گويند : همين كه عقل حكم مىكند حكم خدا نيز همين است و مخالفين ما گويند خداوند - تعالى - را بامثال اين امور عنايت نيست و تدبير حكومت وظيفهء خود مردم است .\r\nما گوييم چون خداوند تعالى در بىقدرترين مسائل حكم و عنايت دارد مانند مضمضه و استنشاق و مسواك ، چگونه به امرى كه محتاج اليه امم عظيم است عنايت نكند و ما لطف را بر او واجب دانيم و عنايت وى را بر بندگان لازم شمريم .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nو ديگر گوييم : چون خداوند به اطاعت سلطانى فرمايد و بر مردم پذيرفتن او امر وى را واجب كند بايد آن سلطان به ظلم و گناه و آزار و اسراف و مانند آن امر نكند و تا خدا نداند كسى معصوم است مردم را به اطاعت او نفرمايد .\r\nو به عبارة اخرى : بهترين طرز حكومت آن است كه قوهء مقنّنه خدا باشد و قوهء مجريه نيز مردى كه خدا معيّن فرمايد معصوم از همه گناهان و خطاها . و مخالف ما يا بايد بگويد اين بهترين طرز حكومت نيست يا اين بهتر هست اما خدا اين طرز بهتر را براى مردم نخواسته است ! و هيچ‌يك از اين دو را مرد موحّد نگويد مگر لطف خدا را نسبت به بندگان انكار كند .\r\nو العياذ باللّه .\r\nو اگر با مردم اين زمان از اين مقوله سخن گويى جواب دهند : اينها مسائل سياست است نه ديانت . اما دين اسلام به همه چيز ربط دارد و در همه باب حكم كرده است .\r\nو گروهى گويند : چون خدا مىدانست مردم فرمان امام نمىبرند و حكومت معصوم را نمىپذيرند چرا آنان را به اين امر تكليف كرد ؟\r\nو در جواب گوييم : در امور تشريعى خداوند حكم مىكند به چيزى كه مىداند مردم اطاعت نمىكنند تا حجت تمام شود چنان كه ابو جهل و كفار ديگر را به ايمان آوردن فرمود . و نيز از همه كس تقوا خواست از همه گناهان با اينكه مىدانست هيچ‌كس بىگناه نخواهد ماند .\r\nليكن بايد عصمت را غايت و مطلوب خويش ساخت و به جهد بدان نزديك شد .\r\nدر حكومت هم بهترين طرز آن است كه حاكم ، امام معصوم باشد و بايد مردم به اين غايت خود را نزديك كنند هر چه ممكن شود و اگر مردم فرمان امام معصوم نبرند نقص او نيست چنان كه تو اجيرى در خانه آورى اگر وسائل كار او را آماده‌سازى و او كار نكند حجت تو تمام بود هر چند آن وسائل به كار نرود ؛ امام امام است خواه مردم فرمان او برند يا نبرند .\r\nبزرگترين حكماى اسلام ابو نصر فارابى در كتاب تحصيل السعادة گويد : « الملك و الامام هو بماهيّته و صناعته ملك و امام سواء وجد من يقبل منه ام لم يوجد اطيع ام لم يطع وجد قوما يعاونونه على غرضه ام لم يجد كما انّ الطّبيب طبيب بماهيّته و بقدرته على علاج المرضى وجد مرضى ام لم يجد الى آخره » .\r\n\r\nامّا داستان مختار\r\n( 1 ) در سال 66 چهاردهم ربيع الاول يك سال پس از قتل سليمان بن صرد مختار برجست و عبد اللّه بن مطيع را كه از دست عبد اللّه زبير والى كوفه بود براند و سببش آن بود كه چون\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nسليمان بن صرد كشته شد و بازماندگان اصحاب وى به كوفه بازگشتند مختار در زندان بود و او را عبد اللّه بن يزيد خطمى و ابراهيم بن محمد بن طلحه به زندان كرده بودند و پيش از اين ذكر آن بگذشت و مختار از زندان به آنها نامه نوشت و ستايشها كرد و نويد فيروزى داد و به آنها چنين مىنمود كه : محمد بن على معروف به ابن الحنفيه او را به خونخواهى حسين عليه السّلام فرموده است بارى نامهء او را رفاعة بن شدّاد و مثنّى بن مخربهء عبدى و سعد بن حذيفة بن يمان و يزيد بن انس و احمر بن شميط احمرى و عبد اللّه بن شدّاد بجلى و عبد اللّه بن كامل بخواندند .\r\n( طبرى گويد : آن نامه را سيحان بن عمرو از زندان آورد و آن را در كلاه‌خود ميان ابره و آستر پنهان كرده بود ) ( 1 ) پس ابن كامل را نزد مختار فرستادند و پيغام دادند ما مطيع فرمانيم و هر چه گويى آن كنيم اگر خواهى بياييم و تو را از بند برهانيم .\r\nعبد اللّه بن كامل برفت و بگفت و مختار شاد گشت و گفت : من خود در اين ايام بيرون آيم و او نزد ابن عمر فرستاده بود كه مرا به ستم به زندان كردند و خواسته بود نزد عبد اللّه يزيد و ابراهيم بن محمد بن طلحه شفاعت او كند ابن عمر نامه نوشت و شفاعت كرد بپذيرفتند و از زندان بيرونش آوردند و پيمان گرفتند از او و سوگند دادند كه شورى بر پاى نكند و تا آن دو تن در كوفه‌اند به فتنه برنخيزد و اگر فتنه انگيزد هزار شتر نزد كعبه نحر كند و بندگانش نر و ماده آزاد باشند چون از زندان بيرون شد و به سراى در آمد با موثّقين خود گفت : خدا دشمن آنها باشد چه بىخرد مردمند پندارند من اين پيمانها بسر برم به خدا سوگند خوردم كه خروج نكنم اما من اگر سوگندى خورم و خلاف آن را بهتر بينم كفّارت دهم و خلاف كنم و خروج من بر اينها بهتر است از خانه نشستن اما قربانى هزار شتر و بنده آزاد كردن از خدو انداختن بر من آسانتر است و من دوست دارم كار من درست شود و هيچ مملوك نداشته باشم .\r\n( 2 ) و پس از آن شيعه نزد او مىرفتند و متّفقا به دو رضا دادند و پيروان او بسيار مىشدند و كار او قوّت مىگرفت تا وقتى كه عبد اللّه زبير عبد اللّه يزيد خطمى و ابراهيم بن محمد بن طلحه را عزل كرد و عبد اللّه ابن مطيع را عمل كوفه داد و حارث بن عبد اللّه را عمل بصره . بحير بن ريسان حميرى با آن دو گفت : امشب بيرون مرويد كه قمر در ناطح است . حارث بن عبد اللّه بپذيرفت و اندكى درنگ كرد اما عبد اللّه بن مطيع گفت : ما هم براى نطح مىرويم ؛ يعنى ، براى شاخ زدن و بودن قمر در ناطح مناسب ماست ( ناطح دو شاخ برج حمل است ) و آخر به شاخ رسيد و گفته‌اند « البلاء موكّل بالمنطق » و عبد اللّه مردى دلير بود و ابراهيم به مدينه رفت و خراج كوفه را به ابن زبير بازنداد و گفت : خراج نگرفتم كه در كوفه فتنه بود ابن زبير دست از او بازداشت و عبد اللّه بن مطيع پنج روز مانده از رمضان به كوفه رسيد و اياس بن ابى مضارب عجلى را به\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nشحنگى كوفه گماشت و او را بفرمود به نيكورفتارى و سخت گرفتن بر متّهمان . و بالاى منبر رفت و خطبه خواند و گفت :\r\n( 1 ) اما بعد امير المؤمنين يعنى عبد اللّه زبير مرا به شهر شما فرستاد و مرزهاى كشور شما را به من سپرد و فرمود فيء شما را جمع آورم و فزونى آن را از كشور شما به جاى ديگر نفرستم مگر شما راضى باشيد و اينكه به وصيّت عمر بن خطّاب و به سيرت عثمان بن عفّان رفتار كنم پس از خداى بترسيد و راست باشيد و خلاف ننماييد و دست بىخردان خود را بگيريد تا فساد نكنيد و اگر اين كار نكنيد و از جانب من مكروهى به شما رسد خويش را سرزنش كنيد به خدا سوگند كه ناراستان سركش را شكنجه سخت كنم و كجى گردنكشان متّهم را راست گردانم .\r\nمترجم گويد : عبد اللّه بن مطيع به اين سخن ثابت كرد كه او و ابن زبير نيز جانبدارى از روش عثمان مىكردند و راضى نبودند مردم به كار واليان اعتراض كنند .\r\n( 2 ) سائب بن مالك اشعرى برخاست و گفت : هم اكنون به تو بگوييم كه ما راضى نيستيم فزونى فيء ما را به جاى ديگر برى و بايد آن را ميان ما بخش كنى و امّا سيرت تو بايد چون سيرت على بن ابى طالب عليه السّلام باشد و به سيرت عثمان راضى نيستيم نه در مال و نه در رفتار با مردم و به سيرت عمر بن الخطّاب نيز راضى نيستيم در فىء هر چند رفتار وى بر ما آسانتر است از رفتار عثمان و زيان آن كمتر . ( چون گاهى رفتار عمر بن الخطّاب با مردم نيكو بود ) .\r\nپس يزيد بن انس گفت : سائب بن مالك درست گفت و رأى ما نيز همين است . ابن مطيع گفت : به هر سيرت كه شما دوست داريد و بپسنديد رفتار مىكنيم . آنگاه از منبر به زير آمد پس يزيد بن انس اسدى با سائب گفت : اى سائب خدا تو را براى مسلمانان نگاهدارد كه گوى فضيلت را ربودى به خدا قسم من هم مىخواستم برخيزم و مانند مقالت تو سخنى بگويم .\r\nمترجم گويد : اين روايت دلالت دارد كه اهل كوفه از سيرت عمر بن خطّاب هم راضى نبودند و اين را ابو مخنف از حصيرة بن عبد اللّه روايت كرده است و گويد : او ادراك آن عهد كرده است و چون ابن مطيع از منبر فرود آمد اياس بن مضارب نزد او رفت و گفت : سائب بن مالك از سران اصحاب مختار است سوى مختار فرست نزد تو آيد و چون بيامد او را به زندان كن تا كار مردم راست شود چون مختار قوى گشته است و همين ايّام بر جهد و شهر را تصرّف كند . ابن مطيع زائدة بن قدامه ( پسر عمّ مختار ) را با حسين بن عبد اللّه برسمى همدانى بفرستاد ( برسم بر وزن برثن ) با مختار گفتند : امير را اجابت كن . مختار آهنگ رفتن كرد ، زائده اين آيت\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nبخواند :  وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ  [ 1 
  ] . پس مختار جامه بيفكند و گفت : قطيفه روى من اندازيد كه مىلرزم و تب مرا گرفته است و سرماى سخت در خويش مىيابم نزد امير رويد و حال من بگوييد . آنها سوى ابن مطيع بازگشتند و حال او بگفتند او مختار را به حال خود بگذاشت .\r\n( 1 ) و مختار اصحاب خويش را بخواند در سراهاى پيرامون و اطراف منزل خود جاى داد و خواست در ماه محرم در كوفه خروج كند مردى شبامى نامش عبد الرحمن بن شريح ، سعيد بن منقذ ثورى و سعر بن ابى سعر حنفى و اسود بن جراد كندى و قدامة بن مالك جشمى را بديد و با آنان گفت : مختار مىخواهد ما را به خروج وادارد و نمىدانيم او را ابن حنفيه فرستاده است بياييد سوى ابن حنفيه رويم و خبر مختار بگوييم اگر ما را رخصت دهد پيروى او كنيم و اگر ندهد از وى بپرهيزيم به خدا قسم كه چيزى براى ما نيكوتر از سلامت دين ما نيست .\r\nگفتند : راست گفتى پس نزد ابن حنفيّه رفتند و چون بر او در آمدند از حال مردم بپرسيد بگفتند و حال مختار را نيز بگفتند و اينكه ايشان را دعوت مىكند به متابعت خويش و از وى رخصت خواستند در متابعت مختار چون از كلام فارغ شدند . ابن الحنفيه خداى را سپاس گفت و ستايش كرد و فضل اهل بيت و مصيبت ايشان را ياد كرد و در ضمن كلام خويش گفت :\r\nاما آن كس كه به خونخواهى ما برخاست من دوست دارم خداوند داد ما را از دشمنان ما بستاند به دست هر كس كه خواهد اسود بن جراد كندى گفت : بيرون آمديم و با هم گفتيم ما را رخصت داد و اگر از خروج مختار راضى نبود مىگفت نكنيد .\r\n( 2 ) پس بازگشتند و گروهى از شيعيان چشم به راه ايشان داشتند و رفتن آنها بر مختار سخت گران بود و مىترسيد بازگردند و چيزى آورند كه شيعه را از پيرامون او بپراكند چون آنها به كوفه بازگشتند پيش از آنكه به خانه‌هاى خود روند نزد مختار آمدند مختار پرسيد . چه آورديد ؟ گفتند : ما را به يارى تو فرمود . مختار گفت : اللّه اكبر شيعيان را نزد من گرد آوريد هر كس نزديك بود بيامد مختار گفت : چند تن خواستند درستى دعوى مرا بدانند نزد امام مهدى رفتند و از اينكه من آوردم بپرسيدند محمد حنفيه خبر داد كه من وزير و پشتوان و فرستادهء اويم و شما را به متابعت من فرمود در آنچه شما را به آن مىخوانم از جهاد با فاسقان و خواستن خون اهل بيت برگزيدهء پيغمبر پس عبد الرحمن بن شريح برخاست و تفصيل بگفت و گفت : اين خبر را حاضران به غايبان برسانند و بسيج حرب كنيد و آماده باشيد و چند\r\n\r\n\r\n","description":"","footnote":"\r\n[ 1 
  ] سوره انفال ، آيه 30 .\r\n","page_name":" 549 ","page_number":549},
  {"content":"\r\n\r\nتن از ياران او برخاستند و قريب به آن گفتند پس شيعه بر گرد او فراهم شدند از جمله شعبى و پدرش شراحيل بود .\r\n( 1 ) مختار خواست خروج كند بعض اصحاب او گفتند : اشراف كوفه همه دشمن مايند و با ما به نزاع برخيزند و اگر ابراهيم اشتر بما پيوندد اميد است نيرو گيريم و بر دشمن فيروز گرديم كه او جوان است و مهتر قبيلهء خويش و بزرگ‌زاده است و عشيرتى دارد با عزّت و عدد بسيار .\r\nمختار گفت : او را بخوانيد سوى او شتافتند و شعبى هم با ايشان برفت و حال خود بگفتند و يارى از وى طلبيدند و دوستى پدرش را با على عليه السّلام و خاندان او ياد كردند ابراهيم گفت :\r\nاجابت شما كنم در طلب خون حسين عليه السّلام و خاندان او به شرط آنكه كار را به من گذاريد .\r\nگفتند : تو شايستهء اميرى باشى الا آنكه مختار از جانب مهدى آمده است و او را به قتال كردن فرموده است و ما را به فرمانبردارى از وى .\r\n( 2 ) ابراهيم خاموش ماند و چيزى نگفت آنها بازگشتند و خبر بگفتند سه روز مختار درنگ كرد آنگاه با بيش از ده تن از اصحاب خود از جمله شعبى و پدرش نزد ابراهيم رفتند ابراهيم بالشها گسترد و آنها نشستند و مختار را در كنار خود بنشانيد پس مختار گفت : اين نامه‌اى است از مهدى بن امير المؤمنين كه امروز بهترين مردم روى زمين است و پدرش بهترين مردم بود پس از انبيا و رسل و او از تو خواست يارى ما كنى و هم پشت ما باشى شعبى گفت : آن نامه با من بود چون سخن مختار به انجام رسيد با من گفت : آن نامه را به او ده شعبى نامه را به دو داد بخواند نوشته بود :\r\n( 3 ) از محمد مهدى سوى ابراهيم بن مالك اشتر سلام عليك من سوى تو حمد مىكنم خدايى را كه نيست پروردگارى جز او اما بعد من وزير و امين خود را كه او را خود من پسنديدم و برگزيدم نزد شما فرستادم و او را فرمودم به پيكار دشمن و طلب خون اهل بيت خود پس تو خود با عشيرت و هر كس كه اطاعت تو كند برخيز و او را يارى كن و اگر يارى من كنى و اجابت دعوت من نمايى رتبت تو نزد من فزونى يابد و لگام اسبان و سواران به دست تو سپارم و تو را سپاهسالار كنم و هر شهر و منبر و مرزى كه بر آن دست يا بى از كوفه تا بلاد شام تو را دهم . و چون از خواندن نامه فارغ شد گفت : ابن الحنفيه پيش از امروز براى من نامه نوشت و من هم براى او نوشتم هرگز غير نام خود و نام پدر خود را در نامه ياد نكرد .\r\nمختار گفت : آن زمان ديگر بود و امروز زمان ديگر است . ابراهيم گفت كه : مىداند اين نامهء محمد بن حنفيه است ؟ گروهى شهادت دادند از جمله يزيد بن انس و احمر بن شميط و عبد اللّه كامل و ديگران همه مگر شعبى و چون ابراهيم شهادت آنها بشنيد از بالاى مسند برخاست\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nو مختار را به جاى خود نشانيد و بيعت كرد و آن جماعت برخاستند و بيرون آمدند و ابراهيم با شعبى گفت : چون است كه تو شهادت ندادى و پدرت شهادت نداد آيا اينها درست گواهى دادند ؟ شعبى گفت : اينها مهتران قرار و بزرگان شهر و دلاوران عربند البته مانند ايشان مردمى دروغ نگويند [ 1 
  ] .\r\nپس نام ايشان را نوشت و نگاه داشت و ابراهيم عشيرت و فرمانبرداران خود را بخواند و هر شب نزد مختار مىرفت و كارها راست مىكردند تا رأيشان آن شد كه شب پنجشنبه چهاردهم ربيع الاوّل سال 66 خروج كنند .\r\nمترجم گويد : به حساب مستخرج از زيج اول ما ربيع الاول مزبور پنجشنبه است پس چهاردهم چهارشنبه مىشود و يك روز اختلاف رؤيت ممكن است چنان كه در عاشورا گفتيم .\r\n( 1 ) شبى ابراهيم نماز مغرب را با ياران خود بگزاشت و با سلاح تمام به آهنگ مختار بيرون آمد و پيش از اين اياس بن مضارب با عبد اللّه بن مطيع گفته بود كه مختار در اين يكى دو شب خروج خواهد كرد و من فرزند خود را به كناسه فرستاده‌ام تو نيز اگر در هر يك از ميدانها يك تن از ياران خويش را با گروهى از اهل طاعت فرستى مختار و كسان او بترسند و بيرون نيايند .\r\nابن مطيع عبد الرحمن بن سعد بن قيس همدانى را به ميدان سبيع فرستاد و گفت : شرّ قوم خود را كفايت كن و دست به پيكار مبر و كعب بن ابى كعب خثعمى را به ميدان بشر فرستاد و زحر بن قيس كندى را به ميدان كنده و عبد الرحمن بن مخنف را به ميدان صائديين و شمر بن ذى الجوشن را به سالم و يزيد بن رويم را به مراد و هر يك را گفت : مبادا از جانب شما شرّى خيزد . و شبث بن ربعى را به سبخه فرستاد و گفت : چون فرياد آن مردم را بشنيدى سوى آنان شو .\r\n( 2 ) و اين جماعت روز دوشنبه در اين ميدانها رفته بودند و ابراهيم اشتر شب سه‌شنبه خواست نزد مختار رود شنيد ميدانها را از پاسبان و سپاهى پر كرده‌اند و اياس بن مضارب كه شحنگى شهر داشت با پاسبانان بازار و كوشك را فرو گرفته است ابراهيم صد تن زره پوشيده همراه خود برداشت و روى زره قبا پوشيده بودند ياران او گفتند : از راه كنار گير گفت : به خدا\r\n\r\n\r\n","description":"","footnote":"\r\n[ 1 
  ] مترجم گويد : شعبى از فقهاى جمهور است نامش ابو عمرو عامر بن شراحيل بن سعيد شعبى همدانى است ولادت او سال ششم از خلافت عثمان است و گويند كاتب عبد اللّه بن مطيع بود و قبل از آن كاتب عبد اللّه بن يزيد خطمى و شايد اين حكايت با اصحاب مختار و ابن اشتر منافات دارد ، و گويند : وقتى از جانب عبد الملك به سفارت روم رفت . وفات او در سال 104 است و موافق روايت متن ، وى شيعى كيسانى بود يا عامّى بود متمايل به شيعه ، و به هر حال از اهل مذهب ما نبود ؛ زيرا كه شرط امامى بودن قائل بودن به عصمت امام است و شعبى خود در فقه ، مذهبى داشت .\r\n","page_name":" 551 ","page_number":551},
  {"content":"\r\n\r\nقسم كه از ميان بازار و قصر گذرم تا دشمن ما بترسد و به آنها بنمايم ايشان در نظر ما زبونند پس از باب الفيل بگذشت و نزديك سراى عمرو بن حريث رسيد اياس بن مضارب با پاسبانان و سلاح ايشان را بديدند اياس پرسيد : كيستيد ؟ گفت ، من ابراهيم بن اشترم . اياس گفت : اين همه مردم با تو چه مىكنند و چه در انديشه داريد من تو را رها نمىكنم تا نزد امير برمت .\r\nابراهيم گفت : راه بده . گفت : نمىدهم مردى همدانى با اياس بود او را ابو قطن مىگفتند و اياس پاس حرمت او مىداشت او نيز با ابراهيم دوست بود ابن اشتر گفت : اى ابا قطن نزديك من آى ابو قطن پنداشت كه ابراهيم از او مىخواهد نزد اياس بن مضارب شفاعت او كند نزديك رفت و ابراهيم نيزه كه در دست ابو قطن بود بگرفت و در گودى گلوى اياس فرو برد او را بيفكند و يكتن از همراهان خود را گفت سر او را برداشتند و همراهان اياس پراكنده شدند و نزد ابن مطيع رفتند .\r\n( 1 ) ابن مطيع پسر اياس را كه راشد نام داشت به جاى او به شحنگى گماشت و پاسبانان را به وى سپرد و به جاى او سويد بن عبد الرحمن منقرى را به كناسه فرستاد و ابراهيم بن اشتر نزد مختار آمد و گفت : ما وعده گذاشته بوديم شب آينده بيرون آييم اما امشب اتفاقى افتاد كه ناچار بايد بيرون شد و خبر بگفت مختار از كشته شدن اياس شادان گشت و گفت : آغاز فتح است ان شاء اللّه تعالى ، آنگاه با سعيد بن منقد گفت : برخيز و آتش در چوب و نى افكن و بلند نگاهدار و عبد اللّه بن شداد را گفت : با او روانه شويد و فرياد كنيد يا منصور امّت . و با سفيان بن ليلى و قدامة بن مالك گفت : برخيزيد و فرياد زنيد يا لثارات الحسين .\r\n( 2 ) آنگاه سلاح در بر كرد و ابراهيم با مختار گفت : كسان ابن مطيع در ميدانها ايستاده‌اند و نمىگذارند ياوران ما به ما ملحق شوند و اگر من با همراهان خويش نزد قبيلهء خود روم و هر كس فرمان مرا برد بخوانم و با آنها در محلات كوفه بگرديم و به شعار خود بانگ بر آوريم هر كس خواهد با ما بيرون آيد تو نيز در جاى خود باش و هر كس نزد تو آيد او را نگاهدار و با همراهان خويش نزد تو باشند كه اگر من دير كردم كسى با تو باشد تا من بيايم .\r\nمختار گفت : همين كار كن و بشتاب مبادا به پيكار امير ايشان روى يا با كسى جنگ آغازى مگر آنها آغاز رزم كنند پس ابراهيم با همراهان خويش نزد قبيلهء خود رفت و بيشتر آنها كه فرمان او را مىپذيرفتند گرد او فراهم شدند و با آنها در كوچه‌هاى كوفه مىگشت و از آنجا كه پاسبانان ابن مطيع بودند پرهيز مىكرد تا به مسجد قبيلهء سكون رسيدند گروهى از سواران زحر بن قيس جعفى نزد او آمدند اما فرمانده نداشتند ابراهيم بر آنها تاخت و به بتارانيدشان تا به ميدان كنده و مىگفت : خدايا تو دانى كه ما براى خاندان پيغمبر تو صلّى اللّه عليه و آله و سلّم غضب كرديم و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nبراى ايشان بشوريديم پس ما را بر اين قوم فيروزى ده .\r\n( 1 ) و ابراهيم پس از هزيمت ايشان به ميدان اثير رسيد و آنجا به شعار خويش فرياد زدند و در آنجا بسيار بايستاد و سويد بن عبد الرحمن منقرى جاى ايشان بدانست خواست به ايشان دستبردى زند شايد نزد ابن مطيع آبرو و رتبتى يابد و ابراهيم ناگهان او را پيش روى خود ديد و با ياران گفت : اى شرطه خدا پياده شويد كه خداوند تعالى شما را فيروزى دهد نه اين مردم را كه در خون خاندان نبى صلّى اللّه عليه و آله و سلّم غوطه خوردند ياران پياده شدند و ابراهيم بر دشمن حمله كرد و آنان را تا بيابان بتارانيد و از شهر بيرون كرد و آنها به هزيمت شدند چنان كه هنگام گريز سوار يكديگر مىشدند و يكديگر را سرزنش مىكردند و ابراهيم در پى آنها رفت تا به كناسه .\r\nياران ابراهيم با او گفتند : در پى ايشان رويم كه هول و هراس در دل آنها افتاده است و فرصت غنيمت بايد شمرد گفت : اين كار صواب نيست بهتر آن است كه نزد مختار رويم كه خداوند به سبب ما ترس از او زائل كند و بداند ما را چه رنجى رسيد و بصيرت او افزون شود و نيرو تازه كند و من مىترسم سپاهيان ابن مطيع بر سر او نيز رفته باشند .\r\n( 2 ) پس ابراهيم بيامد تا بر در سراى مختار بانگ‌ها شنيد برخاسته و ديد مردم به كار زارند و شبث بن ربعى از سبخه آمده بود و مختار يزيد بن انس را در روى او افكنده بود و نيز حجار بن ابجر عجلى و مختار احمر بن شميط را به مقابلهء او فرستاده و همچنان كه مردم نبرد مىكردند ابراهيم از جانب كوشك دار الاماره بيامد و حجار و همراهان او را خبر برسيد كه ابراهيم مىآيد او نيامده اينها در كوچه‌ها پراكنده شدند و قيس بن طهفة نهدى با نزديك صد مرد از اصحاب مختار بيامد و بر شبث بن ربعى تاخت كه با يزيد بن انس رزم مىدادند و راه دادند تا آنها به هم پيوستند و شبث بن ربعى نزد ابن مطيع آمد و گفت : اين سرهنگان را كه در ميدانها گذاشته بخوان و مردم ديگر با آنها ضم كن و به حرب مختار فرست كه قوّت گرفته است و مختار بيرون آمده كار ايشان سرو سامان گرفته است .\r\n( 3 ) و مختار را خبر رسيد كه شبث بن ربعى ابن مطيع را چه نصيحت كرد با جماعتى از ياران خود پشت دير هند در سبخه پهلوى باغ زائده رفت و ابو عثمان نهدى در قبيلهء شاكر فرياد زد و آنها را به يارى مختار طلبيد و ايشان در سراهاى خويش بودند مىترسيدند بيرون آيند چون كعب خثعمى از قبل ابن مطيع نزديك آنها بود و دهانه كوچه‌ها را گرفته بود ابو عثمان با گروهى از ياران خويش بيامد و بانگ زد : يا الثارات الحسين يا منصور امت اى مردم راه يافته امين و وزير آل محمد بيرون آمد و در دير هند است مرا سوى شما فرستاد تا شما را بخوانم و مژده دهم پس بيرون آييد خدا شما را رحمت كند .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nبيرون آمدند و فرياد مىزدند : يا لثارات الحسين . و با كعب درآويختند و نبرد كردند تا راه گشوده شد سوى مختار شتافتند و عبد اللّه بن قتاده با نزديك دويست كس بيرون آمد و به مختار پيوست كعب راه بر آنها بگرفت و پس از اينكه دانست از قبيلهء اويند رها كردشان تا به مختار پيوستند .\r\n( 1 ) و شبام كه طايفه‌اى از قبيلهء همدانند آخر شب بيرون آمدند و خبر ايشان به عبد الرحمن بن سعيد همدانى رسيد و پيغام داد : اگر مىخواهيد به مختار پيونديد از ميدان سبيع نگذريد آنها نيز رفتند و به مختار پيوستند و سه هزار و هشتصد تن از دوازده هزار نفر كه با او بيعت كرده بودند پيش از سپيده دم گرد او فراهم شدند و چون فجر طالع شد آنان را بساخت و با ياران خود نماز صبح بگزاشت هنوز تاريك بود .\r\nو ابن مطيع سرهنگان و سپاهيان خود را كه در ميدانها گذاشته بود در مسجد گرد آورد و فرمود راشد بن اياس ميان مردم فرياد زند : هر كس امشب به مسجد نيايد از او بيزاريم پس مردم فراهم شدند . و ابن مطيع شبث بن ربعى را با سه هزار تن به حرب مختار فرستاد و راشد بن اياس را با چهار هزار پاسبان پس شبث بن ربعى روانه شد وقتى خبر او به مختار رسيد از نماز صبح فارغ شده بود مردى را فرستاد كه تفصيل خبر شبث را بياورد .\r\n( 2 ) سعر بن ابى سعر حنفى از اصحاب مختار بود و تا آن وقت نتوانسته بود خويشتن را به او برساند و آن وقت رسيد و ابن اياس را در راه ديده بود خبر او را بياورد و با مختار گفت و مختار ابراهيم اشتر را با هفتصد مرد و بعضى گويند با ششصد سوار و ششصد پياده به حرب راشد بن اياس فرستاد و نعيم بن هبيره برادر مصقلة بن هبيره را به رزم شبث ، و فرمود : شتاب كنيد و مگذاريد آنها بر شما تازند كه شمارهء ايشان بيشتر است پس ابراهيم سوى راشد شد و مختار يزيد بن انس را با نهصد مرد در موضع مسجد شبث بن ربعى پيش خود بداشت پس نعيم بن مصقله به مبارزت شبث رفت و سخت بكوشيد سعر بن ابى سعر را امير سواران كرد و خود با پيادگان بود و تا چاشتگان جنگ كردند و ياران شبث به هزيمت شدند چنان كه به خانه‌هاى خويش رفتند .\r\n( 3 ) امّا شبث بانگ زد و آنها را بخواند گروهى بازگشتند و ناگهان بر اصحاب نعيم كه پراكنده بودند تاختند و نعيم كشته شد و سعر بن ابى سعر اسير گشت و سپاهيان ايشان گروهى گريختند و جماعتى اسير گشتند و شبث عربها را آزاد كرد و موالى را بكشت و موالى بستگان قبائل بودند از غير عرب و چنان كه از مطاوى تاريخ مختار معلوم گرديد عجميان بسيار در سپاه مختار بودند و مختار آنان را به خويش نزديك مىكرد چون در دين اسلام فرق ميان عرب و عجم\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nنيست پس از مسلمان شدن اما رؤساى عرب مخصوصا قرشيان به اين حكم تن نمىدادند و علّت اينكه هيچ‌يك از آنان با امير المؤمنين عليه السّلام نبود همين بود كه مىدانستند آن حضرت فرق ميان قبائل نمىگذارد و ميثم كه عجمى بود از همه كس به او نزديكتر بود .\r\nو گويند : از قريش پنج تن با آن حضرت بود و سيزده قبيله با معاويه و شبث بيامد تا مختار را احاطه كرد و مختار را از كشتن نعيم وهنى افتاده بود ( 1 ) و ابن مطيع يزيد بن حارث بن رويم را با دو هزار مرد فرستاد تا دهانهء كوچه‌ها را گرفتند و مختار سواران را به يزيد بن انس سپرد و خود با پيادگان بايستاد سواران شبث بر آنها تاختند و گروه مختار بر جاى خود پاى فشردند و يزيد بن انس گفت : اى گروه شيعه شما در خانهء خود نشسته بوديد و از دشمن خويش فرمانبردارى مىكرديد با اين حال شما را مىكشتند و دست و پاى شما را مىبريدند و چشمان شما را بيرون مىآوردند و بر تنهء درختان خرما مىآويختند به جرم اينكه دوستار خاندان رسول صلّى اللّه عليه و آله و سلّم بوديد اكنون كه با اين مردم در آويخته و به ستيز برخاسته‌ايد اگر بر شما دست يابند آيا مىپنداريد كه با شما چه خواهند كرد به خدا قسم كه يك چشم باز از شما نمىگذارند و شما را به زارى مىكشند و با شما و با اولاد و ازواج و اموال شما كارى كنند كه مرگ از آن بهتر است به خدا قسم كه شما را از ايشان نجات ندهد مگر راستى و شكيب و نيزه به كار بردن و شمشير زدن .\r\nپس آمادهء حمله شدند و منتظر فرمان بودند و بر سر زانو نشستند و اما ابراهيم اشتر به جنگ راشد رفت و با راشد چهار هزار مرد بود ابراهيم ياران خود را گفت : از بسيارى اينان مترسيد به خدا قسم كه يك تن مرد كار به از ده تن اينان است و خدا صابران را يارى كند و خزيمة بن نصر را با سواران پيش فرستاد و خود با پيادگان مىرفت و با علمدار گفت : تو با علم خويش به همراه هر دو دسته باش .\r\n( 2 ) و مردم سخت جنگيدند و خزيمة بن نصر عبسى بر راشد تاخت و او را بكشت و بانگ بر آورد كه من راشد را كشتم به خداى كعبه . و اصحاب راشد به هزيمت شدند .\r\nو ابراهيم و خزيمه و ياران ايشان پس از كشتن راشد سوى مختار شدند و پيشتر مژدهء كشتن وى را به مختار فرستاده بود آنها تكبير گفتند و قوى دل شدند و ياران ابن مطيع سست گرديدند و وهن در ايشان افتاد و ابن مطيع حسان بن فائد بن بكر عبسى را با سپاهى انبوه نزديك دو هزار تن بر سر راه ابراهيم فرستاد و ابراهيم آهنگ سبخه كرده بود تا لشكريان ابن مطيع كه بدانجا بودند پراكنده سازد و ابن مطيع خواست ابراهيم را از آنها بازدارد ابراهيم بر ايشان تاخت و آنها بىمقاومت بگريختند و حسان عقب لشكر رفت تا ياران خويش را از\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nگريختن بازدارد خزيمه او را بديد و بشناخت و گفت : اى حسان اگر خويشى ميان ما نبود اكنون تو را مىكشتم خويش را برهان و اسب او بلغزيد او را بينداخت مردم گرد او بگرفتند و ساعتى رزم آزمود خزيمه با او گفت : تو را امان دادم خويش را به كشتن مده و مردم دست از او بداشتند و با ابراهيم گفت : اين پسر عمّ من است او را امان دادم گفت : خوب كردى و اسب او را بخواست آوردند او را سوار كرد و گفت : به اهل خويش ملحق شو .\r\n( 1 ) و ابراهيم سوى مختار آمد شبث بن ربعى را ديد با سپاه خود گرد او را بگرفته‌اند و يزيد بن حارث بر دهانهء كوچه‌ها بود تا نگذارد كسى به سبخه آيد پيش ابراهيم بازآمد تا او را از پيوستن به مختار مانع گردد اما ابراهيم خزيمة بن نصر را با گروهى در برابر يزيد بن حارث بگذاشت و خود با ياران آهنگ مختار كرد او و يزيد بن انس و با شبث درآويخت و شبث و همراهان وى را بتارانيد تا به خانه‌هاى كوفه رفتند و خزيمة بن نصرهم بر يزيد بن حارث تاخت و گروه او را تار و مار كرد و سوى دهانه‌هاى كوچه‌ها شتافتند و مختار خواست به كوچه‌هاى كوفه در آيد تيراندازان تير باريدند و از آنجا راه ندادند و مختار برگشت و مردم هزيمت شده نزد ابن مطيع رفتند و خبر كشته شدن راشد بشنيد خويش را بباخت و دل از كف بداد و عمر بن حجاج زبيدى با او گفت : اى مرد خويشتن دار باش و مترس و سوى مردم بيرون رو و آنها را به قتال دشمن بخوان كه مردم در شهر بسيارند و همه هواخواه تو مگر همان گروه كه از كوفه بيرون رفته‌اند و خداوند آنها را ذليل خواهد كرد و من اول كسم كه اجابت دعوت تو كنم پس گروهى را به من سپر و به ديگران نيز مأمور حرب كن .\r\n( 2 ) ابن مطيع برخاست و مردم را ملامت كرد و بر هزيمت و بيرون شدن سوى مختار و رزم با او تحريص كرد اما مختار چون ديد يزيد بن حارث نمىگذارد داخل شهر گردد سوى خانه‌هاى مزينه و احمس و بارق رفت و محلّت آنها از خانه‌هاى شهر جدا بود مردم آنجا ياران مختار را آب دادند و او خود روزه بود آب نياشاميد احمر بن شميط با ابن كامل گفت : آيا مختار روزه دار است ؟ گفت : آرى . گفت : اگر افطار كند در دفاع قويتر باشد گفت : او معصوم است و تكليف خود را بهتر مىداند . احمر گفت : راست گفتى استغفر اللّه [ 1 
  ] .\r\nمختار گفت : هم اينجا رزم دهيم كه رزم را نيكو محلّى است ابراهيم گفت : اين قوم را خداوند بتارانيده است و هول در دل ايشان افكنده به شهر بايد رفت كه هيچ مانعى از گرفتن قصر دار الاماره نيست .\r\nپس مختار هر پيرمرد با رنجور را بابا روبنه و متاع آنجا بگذاشت و ابا عثمان نهدى را امير\r\n\r\n\r\n","description":"","footnote":"\r\n[ 1 
  ] از اينجا معلوم مىشود كه شيعه در همان زمان معتقد بودند ولىّ امر بايد معصوم باشد هر چند در تشخيص ولىّ اشتباه كرده بودند .\r\n","page_name":" 556 ","page_number":556},
  {"content":"\r\n\r\nايشان فرمود و ابراهيم پيشاپيش او مىرفت و از آن سوى ابن مطيع عمرو بن حجاج را با دو هزار تن فرستاده بود و مختار به ابراهيم پيغام داد كه : سپاهيان عمرو را در هم پيچ و بگذر و برابر ايشان مايست .\r\n( 1 ) ابراهيم آن را درنورديد و نايستاد و مختار يزيد بن انس را فرمود : عمرو بن حجاج را نگاه دار و او برابر عمرو رفت و مختار در پى ابراهيم بيامد تا در جاى مصلّاى خالد بن عبد اللّه بايستاد . [ 1 
  ] و ابراهيم خواست از طرف كناسه به كوفه در آيد شمر بن ذى الجوشن با دو هزار كس بيرون آمد و راه بر او بگرفت و مختار سعيد بن منقذ همدانى را به مقابلت او فرستاد و ابراهيم را فرمود همچنان جانب شهر رود ابراهيم برفت تا به كوى شبث رسيد نوفل بن مساحق را با دو هزار مرد و به قول اصح با پنج هزار بدانجا ديد و ابن مطيع منادى كرده بود مردم مساحق پيوندند و خود بيرون آمده و در كناسه ايستاده بود و شبث بن ربعى را در قصر گذاشته . ابراهيم اشتر نزديك ابن مطيع آمد و ياران خود را گفت : پياده شويد و نترسيد از اينكه گويند شبث آمد يا آل عتيبه آمدند يا آل اشعث و آل يزيد بن حارث و آل فلان و يكى يكى خانواده‌هاى كوفه را شمرد و گفت : اگر اينها زخم شمشير بچشند از پيرامون ابن مطيع پراكنده شوند مانند گلهء بز كه از گرگ گريزند . همچنان كردند و ابراهيم پايين دامن قبا را برگرفت و بر كمربند خويش زد و قبا را روى زره پوشيده بود و بر آنها تاخت چيزى نگذشت كه همه بگريختند چنان كه بر دهانهء كوچه‌ها در راه بر دوش هم سوار مىشدند و يكديگر را مىفشردند .\r\nو ابن اشتر به نوفل بن مساحق رسيد عنان اسب او بگرفت و شمشير بر كشيد كه او را بكشد نوفل گفت : تو را به خدا اى پسر اشتر آيا با من كينه دارى و يا خونى طلبكارى از من ؟ ابراهيم او را رها كرد و گفت : به ياد داشته باش . و نوفل هميشه اين منّت را به خاطر داشت .\r\n( 2 ) و همراهان ابراهيم دنبال گريختگان به كناسه در آمدند و از آنجا به بازار و مسجد رفتند و ابن مطيع را در قصر به حصار افكندند و اشراف و مهتران كوفه با ابن مطيع به قصر اندر بودند مگر عمرو بن حريث كه به سراى خويش رفت و از شهر بيرون شد و مختار آمد تا در كنار بازار و ابراهيم را به حصار بداشت و يزيد بن انس و احمر بن شميط با او بودند و قصر را سه روز محاصره كردند و حصار سخت شد شبث با ابن مطيع گفت : چاره براى خود و همراهان خويش بينديش به خدا قسم كه ما نه براى خويش چاره توانيم كرد و نه براى تو .\r\nابن مطيع گفت : صلاح در چه بينيد ؟ شبث گفت : رأى آن است كه براى خودت و ما امان طلبى و بيرون رويم و خود و همراهان را به هلاك نيفكنى .\r\n\r\n\r\n","description":"","footnote":"\r\n[ 1 
  ] يعنى جايى كه بعد از اين مصلّاى خالد بن عبد اللّه قسرى شد .\r\n","page_name":" 557 ","page_number":557},
  {"content":"\r\n\r\n( 1 ) ابن مطيع گفت : هرگز از او امان نطلبم كه كار براى امير المؤمنين در حجاز و بصره راست شده است .\r\nشبث گفت : پس بيرون رو چنان كه كسى آگاه نشود و نزديكى از ثقات خويش در كوفه پنهان شو تا نزد امير خويش يعنى : ابن زبير روى .\r\nآنگاه ابن مطيع با اسماء بن خارجه و عبد الرحمن بن مخنف و عبد الرحمن بن سعيد بن قيس و مهتران كوفه گفت : رأى شما چيست ؟ آنها نيز با شبث موافقت كردند پس بماند تا شام شد و با آنها گفت : من مىدانم اين فتنه‌ها را مردم فرومايه بر پاى كردند و اشراف و بزرگان شما فرمانبر دارند با ابن زبير مىگويم و از طاعت و اخلاص شما او را آگاه مىگردانم تا خداوند فرمان خود را انفاذ كند آنها پاسخى نيكو دادند و ستايش كردند و او بيرون رفت و به سراى ابى موسى فرود آمد .\r\n( 2 ) و ياران وى در قصر بگشودند و گفتند : اى فرزند اشتر آيا ما در امانيم ؟ گفت : آرى . بيرون آمدند و با مختار بيعت كردند و مختار به قصر در آمد و شب در آنجا بگذرانيد و مهتران و اشراف كوفه به مسجد رفتند و بعضى بر در قصر بودند و مختار بيرون آمد و بالاى منبر رفت و خداى را سپاس گفت و ستايش كرد و گفت : الحمد للّه كه دوستان را نويد ظفر داد و دشمنان را وعيد خذلان و ضرر و تا انجام روزگار كار چنين باشد وعده‌اى است انجام شدنى و حكمى است نفاذ يافتنى و زيان كرد هر كس دروغ گفت اى مردم علمى براى ما برافراشته شد و غايتى معيّن گشت و ما را گفتند آن رايت را برداريد و سوى آن غايت بشتابيد و از آن نگذريد دعوت خواننده را شنيديم و گفتار گوينده را استماع كرديم چه اندازه زن و مرد از خبر مرگ و كشتن من گوش‌ها را پر كردند دور باد آنكه پشت كند و بستيزد و فرمان نبرد و دروغ گويد و سرپيچد .\r\nاكنون اى مردم به متابعت من درآييد و بيعت كنيد كه بيعت هدايت و رشاد است قسم به خدايى كه آسمان را مانند سقف بلند برافراشت و زمين را دره‌ها و راهها ساخت پس از بيعت على بن ابى طالب و آل او عليهم السّلام بيعتى صوابتر از اين بيعت نيست .\r\n( 3 ) آنگاه از منبر به زير آمد و به درون كوشك رفت و اشراف و مردم بر او در آمدند و بيعت كردند بر كتاب خدا و سنت رسول او صلّى اللّه عليه و آله و سلّم و خونخواهى اهل بيت و جهاد با فاسقان و دفاع از ضعفا و قتال با هر كس كه با اتباع مختار قتال كند و صلح با كسى كه با آن صلح كند .\r\nو از بيعت كنندگان منذر بن حسّان و پسرش حسّان بن منذر بودند چون از نزد وى بيرون آمدند سعيد بن منقذ ثورى با گروهى از شيعيان آن دو را بديدند و گفتند : اين دو از سران ستمكارانند بر آنها تاختند و هر دو را بكشتند .\r\n\r\n","description":"","footnote":"","page_name":" 558 ","page_number":558},
  {"content":"\r\n\r\n( 1 ) و سعيد مىگفت : شتاب نكنيد تا رأى امير را بدانيم آنها نپذيرفتند و چون مختار آگاه شد آن كار را ناپسنديده داشت و كراهت نمود و مختار مردم را نويدها مىداد و دل اشراف را سوى خود جذب مىكرد و سيرت نيكو نمود و با او گفتند : ابن مطيع در سراى ابى موسى است هيچ نگفت تا شام شد صد هزار درم براى او فرستاد و گفت : با اين مال بسيج سفر كن و من دانستم در كجا پنهان شده‌اى و اينكه مانع تو از رفتن نداشتن برگ سفر است و ميان ايشان دوستى بود .\r\nو مختار در بيت المال كوفه نه مليون درهم يافت آن مال را برداشت و به سه هزار و پانصد كس كه پيش از حصار ابن مطيع به دو پيوسته بودند هر يك را پانصد درهم داد و به شش هزار تن ديگر كه پس از حصار به دو ملحق شدند و در سه روز محاصره بودند هر يك را دويست درم .\r\nمترجم گويد : همهء آنچه ميان سپاهيان قسمت كرد دو مليون و نهصد و پنجاه هزار درم مىشود و مقصود راوى اين نيست كه همهء مال را بخش كرد و اين همهء مال در شش ماه حكومت ابن مطيع در كوفه از خراج آنجا پس از مصارف باقيمانده بود و از بسيارى آن عجب نبايد داشت .\r\nو جهشيارى در كتاب الوزراء فهرستى از خراجهاى آن زمان آورده است از جمله ماليات رى را دوازده مليون درهم و صد مليون دانه انار و هزار رطل زرد آلو گفته است .\r\nو از اهواز 25 مليون درهم و سى هزار رطل شكر . و از فارس بيست و هفت مليون درهم غير از ميوه‌ها و محصول ديگر و از كرمان چهار مليون و دويست هزار درم و از مكران چهارصد هزار و از سيستان چهار مليون و ششصد هزار و از خراسان بيست و هشت مليون و از گرگان دوازده مليون و از طبرستان شش مليون و سيصد هزار و از قومس يك مليون و پانصد هزار و هكذا ساير بلاد را بر اين قياس بايد كرد و اينها همه خراج زمين بود و بدان عهد ماليات ديگر مانند گمرك و غير آن از مال منقول نمىگرفتند .\r\nباز به ترجمهء كتاب بازگرديم :\r\n( 2 ) و مختار به مردم روى خوش نمود و با اشراف عرب مىنشست و عبد اللّه بن كامل شاكرى را رئيس شرطه يعنى پليس كرد و اميرى نگهبانان خاصّه خود ابا عمرهء كيسان را [ 1 
  ] داد روزى كيسان بالاى سر او ايستاده بود و او روى به اشراف عرب آورده با آنها حديث مىگفت يك تن\r\n\r\n\r\n","description":"","footnote":"\r\n[ 1 
  ] مترجم گويد : قائلين به امامت محمد حنفيه را كيسانيه گويند منسوب به اين مرد كه نگاهبان مختار بود و عرب وقتى توهين جماعتى را مىخواستند آنها را نسبت به مردى از عجم مىدادند يعنى از دين عرب بيگانه‌اند چنان كه گاهى شيعه را فيروزانيه گويند يعنى منسوب به فيروز كشندهء عمر .\r\n","page_name":" 559 ","page_number":559},
  {"content":"\r\n\r\nاز عجم از دوستان ابى عمره با او گفت ابا اسحاق يعنى مختار را نبينى كه چگونه دل به عرب داده است و به ما هيچ نمىنگرد ؟ مختار پرسيد : دوست تو چه گفت ؟ ابو عمره سخن او بازنمود . مختار گفت : با دوست خود بگوى كه بر تو دشوار نيايد كه من از شمايم و شما از منيد و ديرى خاموش بماند و اين آيت تلاوت كرد :  إِنَّا مِنَ الْمُجْرِمِينَ مُنْتَقِمُونَ  [ 1 
  ] . چون عجميان اين كلام بسيار بشنيدند دلشاد شدند و يكديگر را مژده دادند كه از دشمنان انتقام خويش خواهند گرفت .\r\nمترجم گويد : خداوند ميان عجم و عرب فرق نگذاشت پس از مسلمان شدن اما اشراف عرب مخصوصا قريش و بنى اميّه هنوز عادت جاهليت داشتند و موالى يعنى : مسلمانان غير عرب را در كار حكومت و سياست دخل نمىدادند و اين عادت هم دين را زيان داشت و هم دنيا را ، چون بيشتر متديّنين و اهل تقوا و علم و نحو و قرائت بدان عهد عجم بودند و اين موالى خود را به اسلام اولى مىدانستند و امير المؤمنين عليه السّلام را دوست داشتند براى اينكه به حاقّ حكم اسلام عمل مىكرد و گرد مختار فراهم آمده بودند براى همين [ 2 
  ] .\r\n( 1 ) و اول رايتى كه مختار بست براى عبد اللّه بن حارث بود برادر مالك اشتر بر ارمنيّه و محمد بن عميرة بن عطارد را بر آذربايجان و عبد الرحمن بن سعيد بن قيس را بر موصل و اسحاق بن مسعود را بر مدائن و ارض جوخى و قدامة بن ابى عيسى بن زمعه نصرى حليف ثقيف را بر بهقباذ اعلى و محمد بن كعب بن قرظه را بر بهقباذ اوسط و سعد بن حذيفة بن يمان را بر حلوان و او را به قتال گردان دامن كردن راهها فرمود .\r\nو ابن زبير محمد بن اشعث بن قيس را بر موصل امير كرده بود و چون مختار والى شد و عبد الرحمن بن سعيد را به موصل فرستاد محمد از موصل به تكريت رفت و نگران بود تا كار مردم به كجا انجامد آنگاه از تكريت سوى مختار روانه شد و با او بيعت كرد و چون مختار از كارهاى خود فارغ شد براى مرافعات مردم مىنشست و فصل دعاوى مىكرد آنگاه گفت : مرا كارهاى ديگرى است كه از قضا بازمىدارد و شريح را منصب قضا داد اما شريح مىترسيد خويش را به رنجورى زد .\r\n\r\n\r\n","description":"","footnote":"\r\n[ 1 
  ] سوره سجده ، آيه 22 .\r\n[ 2 
  ] ايرانيان پيش از اسلام با كتاب و قلم آشناتر بودند از عرب و پس از مسلمان شدن هم به ضبط و تدوين علوم پرداختند و ابن حجر در اصابه گويد : مردى از عجم موسوم به ابو شاه پاى منبر حضرت پيغمبر صلّى اللّه عليه و آله و سلّم نشسته بود چون خطبه بليغ و مواعظ آن حضرت را شنيد پس از انجام خطبه به محضر مبارك مشرف شد و عرضه داشت كه اين مواعظ را دستور بفرماييد بنويسند . آن حضرت فرمود : اكتبوا لأبي شاه . از اول در فكر ضبط و نوشتن بودند هر چند علوم عجم پيش از اسلام بسيار اندك بود و قابل اعتناء نبود چنان كه از تاريخ مملكت خود و شاهان پيش از ساسانيان هيچ آگاه نبودند و هر چه مىدانستند غلط بود اما به سبب اسلام در علوم ترقّى كردند .\r\n","page_name":" 560 ","page_number":560},
  {"content":"\r\n\r\nو مىگويند : شريح عثمانى بود و او بر حجر بن عدى گواهى داد تا معاويه و او را بكشت و پيغام هانى بن عروة را به قوم مذحج نرسانيد و على عليه السّلام او را از منصب قضا عزل فرمود از اين روى شريح خويش را به بيمارى زد و مختار به جاى او عبد اللّه بن عتبة بن مسعود را گماشت او رنجور شد و عبد اللّه بن مالك طائى را منصب قضا داد .\r\n( 1 )\r\n\r\nكشتن مختار كشندگان حسين عليه السّلام را\r\nدر اين سال 66 مختار بر كشندگان حسين عليه السّلام كه در كوفه بودند سخت گرفت و سبب آن بود كه چون كار خلافت در شام بر مروان حكم مستقيم شد دو لشكر فرستاد يكى سوى حجاز و امير آن حبيش بن دلجه قينى بود و ديگرى به عراق با عبيد الله زياد ؛ و پيش از اين گفتيم كه :\r\nميان او و توّابين چه افتاد و با آنان چه كرد و مروان هر جا را كه ابن زياد به تصرف در آورد به فرمان او گذاشت و فرمان داده بود سه روز كوفه را تاراج كند و عبيد الله ناچار شد در جزيره بماند و نتوانست به عراق آيد چون در آنجا قيس عيلان به قيادت زفر بن حارث بر طاعت ابن زبير بودند و عبيد الله يك سال بدانجا سرگرم كار آنان بود و چون مروان در گذشت و پسرش عبد الملك به جاى او نشست ابن زياد را به همان كار داشت و او را به كوشش و جد فرمود و ابن زياد نتوانست زفر و قيس را كه در طاعت او بودند به فرمان عبد الملك در آورد روى به موصل تافت و عبد الرحمن بن سعيد عامل مختار سوى او نامه كرد كه ابن زياد به زمين موصل در آمد و من موصل را خالى كرده به تكريت رفتم و مختار يزيد بن انس را بخواند و او را به موصل فرستاد و فرمود : در نزديكترين موضع آن فرود آيد تا مختار سپاه به مدد او فرستد .\r\n( 2 ) يزيد گفت : بگذار من خود سه هزار سوار آنچنان كه خود خواهم برگزينم و كار را به من گذار كه هر چه صلاح بينم انجام دهم و اگر نيازى داشتم خود بفرستم و مدد بخواهم . مختار بپذيرفت و او سه هزار تن چنان كه مىخواست برگزيد و از كوفه روانه شد و مختار خود او را بدرقه كرد با مردم و هنگام بدرود وى را گفت : چون به دشمن رسيدى وى را مهلت مده و فرصت را درياب و تأخير مكن و هر روز خبر تو به من رسد و اگر مدد خواستى بنويس هر چند من تو را مدد خواهم فرستاد خواه تو بفرستى و مدد بخواهى يا نفرستى و نخواهى تا بازوى تو بدان قويتر شود و هراس دشمن بيفزايد و مردم دعاى سلامت كردند او نيز مردم را دعا كرد و گفت : از خدا براى من شهادت خواهيد كه اگر فيروز نشوم شهادت از دست نرود و مختار به عامل خود عبد اللّه بن يزيد نامه نوشت كه بگذار يزيد هر جاى خواهد در زمين\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nموصل فرود آيد و هر چه خواهد انجام دهد و ميان او و مقصدش مانع مشو پس يزيد به مدائن رفت و از آنجا به ارض جوخى و راذانات روانه شد تا به موصل رسيد و در جايى موسوم به بنات تلّى [ 1 
  ] فرود آمد .\r\n( 1 ) و خبر به ابن زياد رسيد گفت : در برابر هر هزار تن دو هزار فرستم پس ربيعة بن مخارق غنوى را با سه هزار كس فرستاد و عبد اللّه بن جمله خثعمى را با سه هزار ربيعه يك روز پيش از عبد اللّه به راه افتاد و نزديك يزيد بن انس در تلّى فرود آمد و يزيد بيمار بود سخت چنان كه مردم او را به دشوارى بر حمار نگاه مىداشتند با اين حال بيرون آمد و ياران خويش را بساخت و بر قتال تحريص كرد و گفت : اگر من هلاك شوم امير شما ورقاء بن عازب اسدى باشد و اگر او نيز هلاك شود عبد اللّه بن ضمرهء عذرى و اگر او هلاك شود سعر بن ابى سعر حنفى .\r\nو بر ميمنه عبد اللّه را امير كرد و بر ميسره سعر را و ورقاء را امير سواران فرمود و خود بر تختى ميان پيادگان بيفتاد و گفت : اگر خواهى دشمن را برانيد از امير خويش دور كنيد و اگر خواهيد بگريزيد .\r\n( 2 ) و همچنين بر تخت افتاده فرمان مىداد و گاه بيهوش مىشد و باز به هوش مىآمد و از سپيده دم روز عرفه تا هنگام چاشت رزمى سخت پيوستند و شاميان شكسته شدند و به هزيمت رفتند و لشكريان يزيد ربيعه را دريافتند ياران او گريخته و او خود تنها مانده پياده فرياد مىزد : اى دوستان حق من ربيعه بن مخارقم شما جنگ با بندگان گريخته مىكنيد كه از اسلام روى بگردانيده‌اند و از دين بيرون رفته ترس ندارند از شما و به زبان عربى تكلّم نمىكنند پس گروهى به وى پيوستند و جنگى سخت شد و شاميان باز شكسته شدند و ربيعة بن مخارق سردارشان كشته شد و كشندهء او عبد اللّه بن ورقاء اسدى و عبد اللّه بن ضمره عذرى بودند .\r\n( 3 ) و شكست‌خوردگان ساعتى رفتند در راه عبد اللّه بن جمله و سپاهش گريختگان را ديدند و آنان را بازگردانيدند و يزيد بن انس در بنات تلّى فرود آمد و شب بماندند و ديده به آنها گماشتند و پاس مىدادند چون روز شد و عيد قربان بود به رزم بيرون شدند و تا ظهر نبرد كردند و ظهر دست از قتال كشيدند و نماز ظهر بگزاشتند و باز به جنگ پرداختند شاميان بگريختند .\r\n( 4 ) و ابن جمله با گروهى پاى فشردند و رزمى سخت شد و عبد اللّه بن قراد خثعمى از لشكر عراق ابن جمله را بكشت و كوفيان لشكر آنها را تاراج كردند و بسيار كشتند و سيصد تن اسير\r\n\r\n\r\n","description":"","footnote":"\r\n[ 1 
  ] به فتح تا و تشديد لام و الف بر وزن حتى يا بياء .\r\n","page_name":" 562 ","page_number":562},
  {"content":"\r\n\r\nگرفتند و يزيد بن انس سردار عراقيان به كشتن آنها فرمود اما خود بيمار بود سخت و تا آخر روز در گذشت و ياران وى او را به خاك سپردند اما خويشتن را باختند و براى مردن سردارشان دل‌شكسته شدند و او ورقاء بن عازب اسدى را خليفهء خويش كرده بود و هم او بر وى نماز گزاشت آنگاه با همراهان خود گفت : رأى شما چيست به من خبر رسيد كه ابن زياد با هشتاد هزار مرد روى به جانب ما دارد و من هم مانند يكى از شمايم و رأى من اين است كه با اين حال توانايى مقابلت با شاميان نداريم كه يزيد در گذشته است و گروهى از ياران ما بپراكنده‌اند و اگر اكنون بازگرديم گويند چون سردار ما بمرده است بازگشته‌ايم و باز هيبت ما در دل آنها بماند و اگر با آنان به مقاتلت شويم خويش را به خطر افكنده‌ايم و اگر ما را امروز بشكنند شكستى كه ديروز بر آنها آورديم بىاثر ماند ؟ گفتند : نيكو رأيى است و بازگشتند و چون خبر به مختار و اهل كوفه رسيد خبرهاى بىاصل در ذهنها افتاد و گفتند : يزيد كشته شد و شاميان لشكر ما را شكستند و مردن او را به بيمارى باور نكردند و گفتند : مختار شكست خود را پوشيده مىدارد .\r\n( 1 ) پس مختار ابراهيم اشتر را با هفت هزار مرد بفرستاد و گفت : چون با سپاه يزيد بن انس بازخوردى امير همه آنها تو باش و ايشان را بازگردان و با سپاه ابن زياد به رزم پرداز .\r\nپس ابراهيم در حمّام اعين اردو زد و سپاه را بساخت و روانه شد و چون او برفت بزرگان و مهتران كوفه نزد شبث بن ربعى رفتند و گفتند : مختار به غير رضاى ما خويش را امير ما كرده است و بستگان ما را از غير عرب بر گرد خويش فراهم كرده و آنان را اسب و استر داده و مال و غنائم ما را به آنها بخشيده است و شبث پيرمرد آنان بوده هم درك زمان جاهليت كرده بود و هم درك اسلام . گفت : بگذاريد من وى را ببينم و از اين باب سخن كنم پس نزد مختار رفت و هر چه را ناپسنديده بودند از كارهاى او ياد كرد و هر چه شبث مىگفت مختار پاسخ مىداد كه آنها را راضى مىكنم و آنچه دوست دارند انجام مىدهم تا سخن به بستگان قبائل و غير عرب رسيد كه چرا در مال و غنيمت شريكند ؟\r\nمختار گفت : اگر من غير عرب را از خود دور كنم و مال و غنيمت را مخصوص شما گردانم آيا با بنى اميّه و ابن زبير جنگ مىكنيد و عهد و پيمان مىبنديد و خدا را گواه مىگيريد و سوگند مىسپاريد تا من مطمئن گردم ؟\r\n( 2 ) شبث گفت : در اين باب مرا مهلت ده تا نزد اصحاب خويش بازگردم و اين مطالب در ميان نهيم و برنگشت و رأى همه آنان بر قتال مختار قرار گرفت پس شبث بن ربعى و محمد بن اشعث و عبد الرحمن بن سعيد بن قيس و شمر نزد كعب بن ابى كعب خثعمى رفتند و در اين\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nباب با او سخن گفتند او هم با ايشان هم رأى شد و از آنجا نزد عبد الرحمن بن مخنف ازدى رفتند و او را به قتال مختار خواندند گفت : اگر از من مىشنويد خلاف نكنيد . گفتند ، چرا ؟\r\nگفت : براى آنكه مىترسم ميان شما تفرقه افتد و از آن سوى گروهى از دليران شما با مختارند و چند تن را نام برد و نيز بندگان و بستگان شما با اويند و در مرام و مقصود متفق‌اند و بستگان شما از غير عرب از دشمنان كينه‌ورترند پس با دلاورى عرب و كينه‌ورزى عجم با شما در آويزند و بستيزند و اگر اندكى شكيبايى كنيد و اهل شام و بصره برسند شرّ آنها را از شما كفايت كنند بىآنكه به جان يكديگر افتيد و خون هم بريزيد . گفتند : تو را به خدا كه با ما خلاف مكن و رأى ما را تباه مساز . گفت : من هم يك تن از شمايم اگر مىخواهيد خروج كنيد و پس از روانه شدن ابراهيم برجستند و هر رئيسى در ميدان بايستاد و خبر به مختار رسيد قاصدى تندرو در پى ابراهيم اشتر روانه كرد و او در ساباط وى را دريافت و گفت : هر چه زودتر بازگرد و مختار نزد سران قبايل فرستاد كه هر چه مىخواهيد من آن كنم كه ميل شما باشد . گفتند : مىخواهيم امارت را رها كنى براى آنكه تو گفتى ابن حنفيه تو را فرستاده است با اينكه او تو را نفرستاد .\r\n( 1 ) مختار گفت : از سوى خويش جماعتى بفرستيد و من هم مىفرستم و آن قدر درنگ كنيد تا حقيقت آشكار شود و مىخواست كار را عقب اندازد تا ابراهيم اشتر بيايد . و همراهان خود را گفت : دست از آنها بازدارند و اهل كوفه دهانه كوچه‌ها را گرفته بودند كه آب و آذوقه به مختار و اصحاب او نرسد مگر گاهى كه نگاهبانان غافل گردند و عبد اللّه بن سبيع بيرون آمد در ميدان با قبيلهء شاكر درآويخت و نبردى سخت كردند تا عقبة بن طارق جشمى و عبد اللّه بن سبيع رسيد و شرّ بنى شاكر را از او بگردانيد و اين دو تن نزد حمات خويش بازگشتند عقبة بن طارق در ميدان بنى سلول به قبيله قيس پيوست و عبد اللّه بن سبيع به اهل يمن ملحق شد .\r\nاز آن سوى فرستادهء مختار به شام همان روز به ابن اشتر رسيد و ابن اشتر از همانجا بازگشت و تا لختى از شب بيامد و اندكى آرام گرفت و چهار پايان بياسودند و باز به راه افتاد و همه شب راه مىرفت و فرداى آن روز هم تا عصر به باب الحشر رسيد و شب در مسجد آمد و آنجا بگذرانيد و شجاعان قوم با او بودند .\r\n( 2 ) اما از مخالفان مختار گروهى از اهل يمن در ميدان سبيع فراهم بودند چون هنگام نماز شد هيچ‌يك از سران ايشان راضى نشد كه ديگران امامت كنند عبد الرحمن بن مخنف گفت : اين اول اختلاف است كسى را به امامت پيش داريد كه همه او را مىپسنديد ، بزرگ قرّاء شهر رفاعة بن شداد بجلى امام شما باشد او پيوسته امام جماعت ايشان بود تا جنگ با مختار پيوستند .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nمترجم گويد : تعجب نبايد كرد از اينكه در مخالفان مختار گروهى از شيعيان خاص مانند رفاعة بن شداد و گروهى از اشقيا مانند شمر بن ذى الجوشن با هم بودند ؛ زيرا كه شمر و امثال او مىترسيدند مختار آنان را بكشد و براندازد و آن شيعيان خالص نيز او را امير بر حق نمىدانستند و به مجاملت و مدارا و مراعات مصالح و تدبير و سياست پايبند نبودند تا با مختار همراه شوند و دور نيست اشقياى آن جماعت گروهى از نيكان شيعه را فريب داده و برانگيخته بودند تا به وجاهت و آبروى ايشان مختار را بدنام و منفور كنند ، و چون به مقصود رسيدند به قلع و قمع اين قوم پردازند . و گروه ديگر از شيعيان كه به مختار پيوسته بودند مىگفتند : به او پيونديم بهتر است تا به ابن زبير و بنى اميّه كه اگر واقعا هم بر حق نباشد براى مصالح شخصى خود تا اندازه‌اى مقاصد شيعه را انجام مىدهد ) .\r\nباز به ترجمه بازگرديم :\r\n( 1 ) مختار سپاه خويش را در بازار مهيّاى جنگ ساخت و بدان وقت در آنجا بنايى نكرده بودند ميدانى بود براى خريدوفروش آنگاه مختار ابراهيم بن اشتر را به جانب قبيلهء مضر فرستاد در كناسه و امير ايشان شبث بن ربعى و محمد بن عمير بن عطارد بودند .\r\nو مىترسيد ابراهيم را سوى اهل يمن فرستد مبادا در كشتار ايشان تقصير كند كه خود يمانى بود و مختار خود سوى قبايل يمن شد و نزديك خانهء عمرو بن سعيد بايستاد و احمر بن شميط بجلى و عبد اللّه بن كامل شاكرى را پيش فرستاد و هر يك را فرمود : از فلان راه رويد كه به ميدان سبيع سر بيرون مىآورد و آهسته با آنها گفت : قبيله شبام مرا پيغام فرستادند كه از پشت بر آنها خواهند تاخت آن دو تن از همان راه كه مختار فرموده بود رفتند و اهل يمن را خبر رسيد در برابر آنان بيرون آمدند و جنگى سخت پيوسته شد و ياران احمر بن شميط و عبد اللّه بن كامل شكست يافتند و بگريختند تا نزد مختار آمدند مختار خبر بپرسيد گفتند :\r\nشكست خورديم و احمر بن شميط خود با جماعتى از همراهان خويش فرود آمد اما كسى از ابن كامل خبر نداشت .\r\n( 2 ) و اصحاب وى مىگفتند : ما نمىدانيم او چه شد . مختار با آن جماعت گريخته بيامد تا بر در خانه ابى عبد اللّه جدلى ( به ضم جيم و فتح دال ) به ايستاد و عبد اللّه بن قراد ( به ضم قاف ) خثعمى را با چهار صد كس به طلب ابن كامل فرستاد و گفت : اگر او كشته شده بود تو به جاى او امير باش و با اين مردم قتال كن و اگر زنده است سيصد تن از ياران خويش به دو سپار و با صد تن سوى ميدان سبيع رو و از ناحيهء حمّام قطن ( به فتح قاف و طاء ) بن عبد اللّه به آن سپاه ملحق شو .\r\nاو برفت تا ابن كامل را يافت زنده بود و با جماعتى از ياران خود كه هنوز نگريخته بودند\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nبا دشمن نبرد مىكرد و سيصد مرد بگذاشت و خود با صد كس رفت تا در مسجد عبد القيس رسيد با كسان خويش گفت : من دوست دارم مختار فيروز شود اما خوش ندارم كه اشراف قبيلهء خويش را به دست خود هلاك كنم و اگر خود بميرم دوستر دارم كه آنان به دست من كشته شوند پس اندكى بايستيد شنيده‌ام قبيلهء شبام از پشت سر بر آنها خواهند تاخت شايد بيايند و ما به عافيت خلاص شويم قبول كردند و او در همانجا بماند و مختار مالك بن عمرو نهدى و عبد اللّه بن شريك نهدى را سوى احمر بن شميط فرستاد و مالك مردى دلاور بود با چهار صد نفر بيامد تا با حمر بن شميط رسيدند و دشمنان از همهء جوانب او را فرو گرفته بودند و جنگ سخت بود .\r\n( 1 ) اما ابراهيم اشتر رفت تا به مضر رسيد و شبث بن ربعى را با كسان او پند داد و گفت :\r\nبازگرديد كه من نمىخواهم يكى از اين طايفه به دست من كشته شود ، نپذيرفتند و رزم دادند ابراهيم آنان را شكست داد و تار و مار كرد و حسّان بن فايد عبسى را جراحتى رسيد وى را سوى خانه بردند در خانه در گذشت .\r\nو از جانب ابراهيم به مختار مژده آمد كه قبايل مضر شكست يافتند و مختار اين مژده را با حمر بن شميط و ابن كامل رسانيد آنها جائى گرفتند و بكوشيدند .\r\nاما قبيلهء شبام ابو القلوص را بر خويش امير كردند تا از پشت بر قبايل يمن تازند و آنها خود با يكديگر مىگفتند اگر بر قبائل مضر و ربيعه تازيم به صواب نزديكتر باشد . ابو القلوص خاموش بود و هيچ نمىگفت تا پرسيدند : تو چه گويى ؟ گفت : خداى تعالى فرمايد :  قاتِلُوا الَّذِينَ يَلُونَكُمْ مِنَ الْكُفَّارِ  [ 1 
  ] . يعنى : با آن كافران كه نزديك شمايند كارزار كنيد .\r\n( 2 ) پس با وى سوى قبايل يمن تاختند و چون به ميدان سبيع آمدند اعسر شاكرى را بر دهانه كوچه ديدند او را بكشتند و به ميدان آمدند فرياد مىزدند : « يا لثارات الحسين » و يزيد بن عمير بن ذى مرّان همدانى آن آواز بشنيد و گفت : « يا لثارات عثمان » و رفاعة بن شداد گفت : ما را به عثمان چه كار آن مردمى كه به خونخواهى عثمان برخيزند يارى ايشان نكنم پس گروهى از قوم و عشيرت وى برآشفتند و با او گفتند : ما را تو آوردى و ما اطاعت تو كرديم اكنون كه شمشير بر سر ما كشيدند مىگويى برگرديد و قوم خود را رها كنيد .\r\nرفاعة بن شداد روى بدانها كرد و گفت :\r\n انا ابن شدّاد على دين علىّ * لست لعثمان بن اردى بولىّ\r\nلاضلينّ اليوم فيمن يصطلى * بحرّ نار الحرب غير مؤتلى \r\n\r\n\r\n","description":"","footnote":"\r\n[ 1 
  ] سوره توبه ، آيه 123 .\r\n","page_name":" 566 ","page_number":566},
  {"content":"\r\n\r\nيعنى : من پسر شدّادم و دين على عليه السّلام دارم و دوست عثمان پسر اروى نيستم و امروز به تاب آتش جنگ با مردان ديگر گرم كار مىشوم و كوتاهى نمىكنم .\r\nو اروى نام مادر عثمان است و ( ما پيش از اين گفتيم پيش از خلافت بنى عباس مذهب اهل سنت به اين طور كه اكنون هست و هم عثمان را دوست دارند هم امير المؤمنين عليه السّلام را رائج نبود و موافق مدلول اين شعر گروهى ناصبى بودند و عثمانى و گروه ديگر شيعه بودند و دشمن عثمان و اين مذهب اهل سنت امروز اختراع بنى عباس است ) و كارزار كرد تا كشته شد ( 1 ) و رفاعة از ياران مختار بود چون دروغگويى او را ديد خواست وى را ناگهان بكشد و گفت :\r\nقول رسول خدا صلّى اللّه عليه و آله و سلّم مرا از قتل او بازداشت كه فرموده است :\r\nهر كس كه مردى وى را بر جان خويش ايمن داند و از او نترسد و او را بكشد من از او بيزارم .\r\nو چون گروهى از مردم كوفه بر مختار بشوريدند او نيز با آنها شد و چون ديد يزيد بن عمير فرياد مىزند : « يا لثارات عثمان » از آنها جدا شد و به مختار پيوست و قتال كرد تا كشته شد . و يزيد بن عمير بن ذى مران و نعمان بن صهبان جرمى هم كشته شدند .\r\nنعمان مردى پرهيزكار و عابد بود و ديگر از كشتگان فرات بن زحر بن قيس و عبد اللّه بن سعيد بن قيس و عمر بن مخنف بودند و زحر بن قيس را جراحت رسيد و عبد الرحمن بن مخنف كارزار كرد سخت و زخمى شد مردان وى را روى دست برداشتند و او مدهوش بود و ازديان برگرد او جنگ كردند و مردم يمن را هزيمتى افتاد زشت و از سراهاى وادغين پانصد اسير گرفتند و دست بسته نزد مختار آوردند و مختار بفرمود يكى يكى را بر من عرضه داريد و هر كس در قتل حسين عليه السّلام حاضر بود به من نشان دهيد نشان دادند و دويست و چهل و هشت تن از آنها بكشت .\r\n( 2 ) و اصحاب مختار از هر كس كه رنجشى ديده بودند به اين بهانه مىكشتند مختار چون اين بدانست به رها كردن باقى اسيران فرمود و از آنها پيمان گرفت كه به يارى دشمن وى برنخيزند و شورى برپا نكنند و منادى كرد كه : هر كس در خانه به روى خويش بندد ايمن است مگر آنكه در خون آل محمد عليهم السّلام شريك بوده است . و عمرو بن حجاج زبيدى از آنان بود بر شتر نشست و راه واقصه پيش گرفت .\r\nابو مخنف گفت : تاكنون كسى خبر او ندانست معلوم نيست آسمان او را در ربود يا زمين او را فرو برد .\r\nو بعضى گويند : اصحاب مختار او را يافتند از شدت تشنگى افتاده بود سر او را جدا كردند .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nو چون فرات بن زحر بن قيس كشته شد عايشه دختر خليفة بن عبد اللّه جعفى كه زوجه حسين عليه السّلام بود سوى مختار فرستاد و دستورى خواست لاشهء او را به خاك سپارند مختار رخصت داد او را به خاك سپردند .\r\n( 1 ) و مختار يكى از غلامان خويش را كه زربى نام داشت در طلب شمر بن ذى الجوشن فرستاد و او با چند تن از اصحاب خويش گريخته بود زربى به آنها رسيد و شمر با ياران خويش گفت : از من دور شويد تا چون مرا تنها بيند به طمع كشتن من نزديك آيد و دست رس باشد آنها دور شدند و غلام طمع در قتل شمر بست و نزديك شد شمر بر او حمله كرد و او را بكشت و از آنجا رفت تا در قريهء موسوم به ساتيد ما فرود آمد و از آنجا نيز به دهى بر كنار فرات رفت نامش كلتانيه در نزديكى تلى ، و كسى را به ده فرستاد تا يك تن عجمى را گرفت و آورد شمر او را بزد براى ترهيب آنگاه نامه به دو سپرد كه براى مصعب بن زبير بود .\r\nآن عجمى به ده رفت و ابو عمره مولاى مختار در آنجا بود و آن ده را پاسگاه كرده بود كه ميان كوفه و بصره ديده‌بانى كند و آن عجمى كه شمر فرستاده بود عجمى ديگر را ديد در ده و از آن آزار كه شمر با او كرده بود شكايت نمود و آنها در گفتگو بودند يكى از ياران ابى عمره كيسان نامش عبد الرحمن بن ابى الكنود بر آنها بگذشت و آن نامه را در دست آن مرد بديد كه از جانب شمر به مصعب نوشته بود از آن عجمى پرسيد : شمر كجاست ؟ او جاى شمر را بگفت و ديدند سه فرسنگ بيش نيست سوى او شتافتند و همراهان شمر با او گفته بودند از اين ده روانه شويم كه مبادا از اين ناحيت آسيبى رسد .\r\n( 2 ) شمر برآشفت و گفت : آيا از مختار كذّاب اين سان هراس بايد داشت به خدا سوگند كه سه روز همين جا مىمانم و به جاى ديگر نمىروم اما خداوند بيم در دل ايشان افكند و هنگامى كه خوابيده بودند از زمين آواز سم اسبان به گوششان رسيد گفتند : بانگ ملخ است آواز سخت‌تر شد و خواستند برخيزند ناگاه سواران را ديدند از بالاى تل مشرف بر ايشان گرديده و تكبيرگويان مىآمدند و گرداگرد چادرها را فرا گرفتند ياران شمر پاى به فرار نهادند شمر خود برخاست بردى بر خويش پيچيده و مردى پيس بود و پيسى از بالاى برد وى نمايان فرصت ندادند جامه بپوشد و سلاح برگيرد دست به نيزه بر آنها حمله كرد و او تنها مانده بود اصحابش از وى دور ناگهان صداى اللّه اكبر شنيدند و كسى مىگفت : آن ناپاك پليد كشته شد ابن ابى الكنود او را بكشت و ابن ابى الكنود همان بود كه نامهء شمر را با آن مرد عجمى ديده بود و لاشهء او را پيش سگان انداختند .\r\nو طبرى گويد : ابو مخنف از ابن ابى الكنود روايت كرد كه : من آن نامه را در دست آن\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nعجمى ديدم و نزد ابى عمره آوردم و من شمر را كشتم . مشرقى پرسيد : در آن شب شنيدى شمر سخنى گويد : گفت : آرى بيرون آمد ساعتى با نيزه نبرد كرد آنگاه نيزه را بينداخت و به خيمهء خود رفت و بيرون آمد شمشير به دست و مىگفت :\r\n نبّهتم ليس عرين باسلا * جهما محيّاه يدقّ الكاهلا\r\nلم ير يوما عن عدوّنا كلا * الّا كذا مقاتلا او قاتلا\r\nيبرحهم ضربا و يرو العاملا \r\n( 1 ) و مختار پس از شكست شورشيان از ميدان سبيع به قصر آمد و سراقة بن مرداس بارقى اسير بود و با او مىآوردندش و به آواز بلند گفت :\r\n امنن علىّ اليوم يا خير معدّ * و خير من حلّ بشحر و الجند\r\nو خير من حيّا و لبّى او سجد \r\nخطاب به مختار كند و گويد : امروز بر من منّت نهى اى بهترين مردم قبيله معد و اى بهترين كس كه در شحر و جند [ 1 
  ] ساكن شد و بهترين كس كه تحيّت گفت و تلبيه كرد و خداى را سجده كرد .\r\nمختار او را به زندان فرستاد و فردا او را بخواند او نزد مختار آمد و اين اشعار بگفت :\r\n الا ابلغ ابا اسحاق انا * نزونا نزوة كانت علينا\r\nخرجنا لا نرى الضّعفاء شيئا * و كان خروجنا بطرا وحينا\r\nنريهم في مصافهم قليلا * و هم مثل الدّبى حين التقينا\r\nبرزنا اذ رأيناهم فلمّا * رآنا القوم قد برزوا الينا\r\nلقينا منهم ضربا طلحفا * و طعنا صائبا حتّى انبثينا\r\nنصرت على عدوّك كلّ يوم * بكلّ كتيبة تنعى حسينا\r\nكنصر محمّد في يوم بدر * و يوم الشّعب إذ لاقى حنينا\r\nفاسجح اذ ملكت فلو ملكنا * لجرنا في الحكومة و اعتدينا\r\nتقبّل توبة منّى فانّى * سأشكر ان جعلت النّقد دينا \r\n( 2 ) يعنى : خبر به ابا اسحاق ( مختار ) ده كه ما شورش كرديم شورشى كه به زيان ما بود . بيرون\r\n\r\n\r\n","description":"","footnote":"\r\n[ 1 
  ] شحر و جند دو شهر از يمن است .\r\n","page_name":" 569 ","page_number":569},
  {"content":"\r\n\r\nآمديم و ضعيفان را به چيزى نگرفتيم و به خودستايى در خطر بيرون آمديم آنان را در مصاف اندك ديديم و چون با آنها بر خورديم به بسيارى مانند ملخ بودند . چون آنان را ديديم به رزم آنها شديم و چون آنها ما را ديدند به رزم ما آمدند و از ايشان ما را آسيبى شديد آمد و ضرب نيزه به آماج رسيده تا بازگشتيم خدا تو را فيروزى داد بر دشمن در هر روز با لشكريانى كه به خونخواهى حسين عليه السّلام فرياد مىزدند چنان كه محمد صلّى اللّه عليه و آله و سلّم در بدر و وادى حنين فيروز گشت اكنون كه ملك به دست گرفتى عفو پيشه كن هر چند اگر ما ملك مىيافتيم ستم مىكرديم و از اندازه بدر مىرفتيم توبهء مرا بپذير كه من سپاسگزارم اگر عقوبت عاجل را به تأخير اندازى .\r\nراوى كه يونس بن ابى اسحاق است گفت : اصلح اللّه الامير سراقه به آن خدايى كه معبودى غير او نيست سوگند مىخورد كه فرشتگان را ديد بر اسبان دورنگ سوارند و ميان آسمان و زمين به يارى تو جنگ مىكردند با دشمن .\r\n( 1 ) مختار گفت : بالاى منبر رو و مردم را بياگاهان . پس به منبر رفت و بگفت و فرود آمد و با او خالى كرد و گفت : من مىدانم تو هيچ نديدى و خواستى من تو را نكشم و من دانستم مقصود تو چيست تو را آزاد كردم هر جاى خواهى رو و ياران مرا از راه مبر و سراقه از آنجا بيرون شد به مصعب بن زبير پيوست در بصره و گفت :\r\n الا ابلغ ابا اسحاق انّى * رايت البلق دهما مصمتات\r\nكفرت بوحيكم و جعلت نذرا * عليّ قتالكم حتّى الممات\r\nارى عينىّ ما لم تبصراه * كلانا عالم بالتّرّهات\r\nاذا قالوا اقول لهم كذبتم * و ان خرجوا لبست لهم اداتى \r\nيعنى به مختار خبر ده كه من اسب دورنگ نديدم همه اسبها را سياه يك تيغ ديدم و به وحى شما كافرم و نذر كردم تا هنگام مرگ با شما نبرد كنم به چشم‌هاى خود نمودم چيزى را كه نديده بودند و هر دوى ما به ياوه‌گوييها علم داريم .\r\nوقتى اصحاب مختار سخن گويند با آنها گويم دروغ گفتيد و اگر بيرون آيند سلاح حرب براى مقاتله آنها در بر كنم .\r\n( 2 ) در آن روز عبد الرحمن بن سعيد بن قيس همدانى هم كشته شد و سه تن ادّعاى قتل او كردند سعر بن ابى سعر و ابو الزبير شبامى و مرد ديگر سعر مىگفت : من نيره بر او مىسوختم و ابو الزبير گفت : من ده ضربت شمشير بر او زدم يا بيشتر پسرش گفت : بزرگ قوم خود را مىكشى و فخر مىكنى ؟ گفت :\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ  [ 1 
  ] .\r\n( 1 ) مختار گفت : همه شما كار نيكو كرديد و چون جنگ به انجام رسيد هفتصد و هشتاد تن كشته برشمردند و بيشتر كشتگان آن روز مردم يمن بود و شماره كشتگان مضر در كناسه به بيست تن نمىرسيد و اين جنگ شش شب مانده از ذى الحجّه سال 66 بود و اشراف از كوفه بگريختند و در بصره به مصعب بن زبير پيوستند .\r\nو مختار مصمم شد كشندگان حسين عليه السّلام را بر اندازد و گفت : دين ما اين نيست كه كشندگان حسين عليه السّلام را بگذاريم زنده و آزاد راه روند كه خاندان رسول صلّى اللّه عليه و آله و سلّم را بد ياورى باشم و اگر آنها را رها كنم كذّابم چنان كه مرا نام كذّاب كردند . و من از خداى تعالى يارى طلبم بر كشتن ايشان نام ايشان را براى من بگوييد و در تتبّع ايشان باشيد و آنها را بكشيد كه خوردنى و آشاميدنى بر من گوارا نيست تا زمين را از آلودگى چرك آنان پاك گردانم و از كشندگان اهل بيت عليهم السّلام يكى عبد اللّه بن سيد جنى و ديگر مالك بن نسير بدىّ و حمل ( به فتح حاء و ميم ) بن مالك محاربى بودند مختار را گفتند او در پى ايشان فرستاد و از قادسيه آنها را بگرفتند و نزد مختار آوردند شب هنگام بود مختار گفت : اى دشمنان خدا و قرآن و دشمنان پيغمبر صلّى اللّه عليه و آله و سلّم و خاندان وى حسين بن على عليهما السّلام كجاست او را نزد من آوريد كسى كه در نماز مأمور به صلوات فرستادن بر او هستيم بكشتيد ؟ ! گفتند : خدا تو را رحمت كند ما را بر خلاف رضاى ما به حرب او فرستادند بر ما منّت گذار و مكش . گفت : شما چرا بر حسين عليه السّلام منّت نگذاشتيد و او را كشتيد ! ( 2 ) و با مالك بن نسير بدىّ گفت : آيا تو برنس آن حضرت را برداشتى ؟ عبد اللّه بن كامل گفت :\r\nآرى او است . مختار گفت : دو دست و دو پاى او را ببريد و بگذاريد بر خود پيچد تا بميرد چنان كردند و همچنان از دست و پاى او خون برفت تا بمرد . و آن دو تن ديگر را پيش آوردند عبد اللّه بن كامل عبد اللّه بن اسيد جهنى را كشت و سعر بن ابى سعر حمل بن مالك را .\r\nو باز مختار عبد اللّه بن كامل را در قبايل فرستاد زياد بن مالك را از بنى ضبيعه ( به صيغهء تصغير ) و عمران بن خالد را از قبيله عنزه و عبد الرحمن بن ابى خشكارهء بجلى و عبد اللّه بن قيس خولانى را بگرفتند و نزد مختار آوردند و چون آنها را بديد گفت : اى كشندهء نيكان و ريزندهء خون سيد جوانان اهل بهشت خداوند امروز شما را به خون او بگرفت و آن ورس براى شما روزى نحس آورد و اينان آن ورس كه با حسين عليه السّلام بود غارت كرده بودند و بفرمود تا آنها را كشتند .\r\n\r\n\r\n","description":"","footnote":"\r\n[ 1 
  ] سوره مجادله ، آيه 22 .\r\n","page_name":" 571 ","page_number":571},
  {"content":"\r\n\r\n( 1 ) آنگاه عبد اللّه و عبد الرحمن پسران صلخب را نزد او حاضر كردند و حميد بن مسلم گويد :\r\nسواران مختار در پى ما آمدند من بگريختم و نجات يافتم و آنها پسران صلخب را دستگير كردند و بردند تا بر در سراى مردى همدانى رسيدند نامش عبد اللّه بن وهب پسر عم اعشى شاعر همدان او را هم دستگير كردند و با هم پيش مختار بردند و بفرمود هر سه را در بازار كشتند . و حميد بن مسلم گويد و به نجات خويش اشارت مىكند :\r\n أ لم ترنى على دهش * نجوت و لم اكد انجو\r\nرجاء اللّه انقذنى * و لم اك غيره ارجو \r\nمترجم گويد : حميد بن مسلم روز عاشورا در ميان لشكر عبيد الله بود و آن هنگام كه لشكريان براى تاراج خيام آمدند و قصد كشتن امام زين العابدين عليه السّلام كردند او مانع شد و با سليمان بن صرد نيز به عين الورده رفت در اين وقت كه ياران مختار او را بگرفتند خداوند او را از چنگ مختار نجات داد و در آنجا گفتيم در مذهب ما احباط باطل است و عدل خداوندى مقتضى است هر كس عمل نيكى كند پاداش آن را بيابد هر چند در دنيا چنان كه خداوند عزّ و جلّ فرمود :  فَمَنْ يَعْمَلْ مِثْقالَ ذَرَّةٍ خَيْراً يَرَهُ  [ 1 
  ] . و بسيارى از قضايا را حميد بن مسلم روايت كرده است .\r\nباز مختار عبد اللّه بن كامل را سوى عثمان بن خالد بن اسير دهمانى و ابى اسماء بشر بن سوط قانصى فرستاد و آنها در خون عبد الرحمن بن عقيل بن ابى طالب و بردن سلب او شريك بودند ابن كامل با كسان خويش هنگام نماز عصر گرداگرد مسجد بنى دهمان را بگرفت و گفت : اگر عثمان بن خالد بن اسير دهمانى را براى من نياوريد گناه همهء بنى دهمان از روز خلقت تا قيامت به گردن من اگر همهء شما را از تيغ نگذرانم . گفتند : ما را مهلت ده تا او را بيابيم .\r\nرفتند با سواران تا آن هر دو تن را در ميدان نشسته يافتند و مىخواستند سوى جزيره ( شمال عراق ) بگريزند آنها را بگرفتند و نزد ابن كامل آوردند گردن آنها را بزد و به مختار خبر داد مختار گفت : بازگرد و جثّهء آنان را بسوزان برگشت و لاشهء آنان را بسوزانيد .\r\nو مختار معاذ بن هانى را با ابا عمرهء كيسان كه امير پاسبانان خاص خود بود به طلب خولى بن يزيد اصبحى فرستاد و او در بيت الخلاء پنهان شد و معاذ بن هانى با ابى عمره گفت :\r\nدر سراى خويش است او را بجوى . زن خولى بيرون آمد و نامش عيوف بنت مالك بود از آن هنگام كه سر حسين عليه السّلام را آورد وى را دشمن داشت فرستادگان مختار پرسيدند : شوهرت\r\n\r\n\r\n","description":"","footnote":"\r\n[ 1 
  ] سوره زلزال ، آيه عليه السّلام .\r\n","page_name":" 572 ","page_number":572},
  {"content":"\r\n\r\nكجاست ؟ گفت : نمىدانم و به دست اشارت به بيت الخلا كرد بدانجا در آمدند ديدند زير سبد بزرگى پنهان شده است او را بيرون آوردند و در آن وقت مختار در كوچه‌هاى كوفه مىگشت و همان وقت كه ابو عمره را به طلب خولى فرستاده بود خود او هم در دنبال آنان بيامد و ابو عمره براى مختار پيغام فرستاد خولى را دستگير كرديم فرستاده در راه مختار را بديد و خبر بداد مختار با ابن كامل بود به سراى خولى آمد و بفرمود : در پيش چشم زنش او را كشتند و جسدش را بسوختند و مختار بايستاد تا خاكستر شد و زنش عيوف دشمن او بود .\r\n( 1 )\r\n\r\nكشتن عمر سعد و چند تن ديگر\r\nمختار روزى با ياران خود گفت : فردا مردى را خواهم كشت كه پايهاى بزرگ دارد و چشمان در كاسه فرو رفته و ابروى برجسته و از كشتن او بندگان مؤمن و فرشتگان مقرّب شاد گردند .\r\nهيثم بن اسود نخعى نزد او بود اين سخن بشنيد و دانست غرض وى عمر سعد است چون به سراى خويش بازگشت پسر خود را كه عريان نام داشت بخواند و آنچه شنيده بود بگفت و به ابن سعد پيغام فرستاد عمر گفت : خدا پدرت را جزاى خير دهد چگونه مختار با اين عهد و پيمانهاى محكم مرا بكشد و عمر بن سعد هراس در خاطر راه نمىداد چون پيش از اين عبد اللّه بن جعدة بن هبيره را كه خواهرزادهء امير المؤمنين عليه السّلام و نزد مختار محترم بود شفيع خويش كرده بود و از مختار امان‌نامه براى عمر سعد ستانده و مختار در آن نامه شرط كرده بود كه اگر عمر سامع و مطيع باشد و از ميان شهر و اهل خود بيرون نرود او را امان باشد و مختار به آن امان ملتزم است و خدا گواه مگر آنكه ( يحدث حدثا ) و از حدث كردن گاه قضاى حاجت ضرورى خواهند و گاه فتنه‌جويى و مختار معنى اول قصد كرده بود و عمر سعد معنى دوم فهم كرد .\r\n( 2 ) به هر حال عمر سعد پس از شنيدن خبر شبانه از سراى خود بيرون شد و نزد حمامه رفت و با خود گفت به سراى خود بازگردم و همانجا باشم بازگشت و فردا بار ديگر نزد حمامه رفت و به نيكى از بستگان او گفت كه : مختار مرا امان داد و پس از آن چنين و چنان گفت . مولاى او گفت : كدام كار بدتر از اينكه از خانه و اهل خويش خارج شدى و به اينجا آمدى عمر به خانهء خويش بازگشت و از آن سوى مختار را گفتند عمر سعد بگريخت گفت : هرگز نمىتواند بگريزد كه زنجيرى در گردن او بسته است او را بازگرداند و هر چه جهد كند نرهد .\r\nبارى بامداد مختار ابا عمره را به طلب او فرستاد ابو عمره بيامد و گفت : اجب الامير امير را\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nاجابت كن عمر از جاى برخاست و پاى او در جبّه‌اش پيچيد و بيفتاد ابو عمرو به شمشير او را بزد و بكشت و سر او را بگرفت و در دامن خود نهاد و نزد مختار آورد حفص پسر عمر سعد نزد مختار نشسته بود مختار گفت : اين را مىشناسى ؟ گفت : آرى  إِنَّا لِلَّهِ وَ إِنَّا إِلَيْهِ راجِعُونَ  .\r\nو زندگى پس از وى زشت است .\r\nمختار گفت : راست گفتى و بفرمود او را هم كشتند و گفت آن به جاى حسين عليه السّلام و اين به جاى على بن الحسين عليه السّلام و هرگز برابر هم نيستند به خدا قسم اگر سه ربع قريش را بكشم تلافى يك بند انگشت او نكرده‌ام .\r\nو چون مختار اين دو تن را بكشت سر آنها را با مسافر بن سعيد بن نمران ناعطى و ظبيان بن عماره تميمى سوى محمد بن حنفيه فرستاد .\r\n( 1 ) ابو مخنف گفت : موجب تصميم مختار به قتل عمر سعد آن بود كه يزيد بن شراحيل انصارى نزد محمد بن حنفيه رفت و پس از سلام از هر جا سخن گفتند تا گفتگو از مختار پيش آمد و ابن حنفيّه گله كرد از اينكه مختار دعوى تشيّع مىكند و كشندگان حسين عليه السّلام در كنار او بر تختها مىنشينند و با هم سخن مىگويند و چون يزيد بن شراحيل بازگشت گفتار محمد بن حنفيه را با مختار بگفت و مختار چون عمر سعد و پسرش را بكشت سر آنها را براى ابن حنفيه فرستاد و نامه نوشت كه : من بر هر كس دست يافتم از كشندگان حسين بن على عليهما السّلام او را بكشتم و در جستجوى ديگران هستم . و نخست نامهء او را طبرى نقل كرده است . و عبد اللّه بن شريك گفت : ديدم ( اهل تقوا و ورع و علم و خبر را كه ) رداهاى مطرّز مىپوشيدند و برنسهاى سياه بر سر مىگذاشتند و ملازم ستونهاى مسجد بودند ( پيوسته به نماز و بندگى خدا ايستاده ) هرگاه عمر سعد بر آنها مىگذشت مىگفتند : اين قاتل حسين عليه السّلام است پيش از آنكه آن حضرت را به قتل رساند .\r\nو ابن سيرين گفت : على عليه السّلام با عمر سعد گفته بود : چگونه باشى وقتى كه در مقامى ايستى مخيّر ميان بهشت و جهنم و جهنم را اختيار كنى .\r\n( مترجم گويد : از اين روايت معلوم شد كه اهل علم و تقوا در آن عهد جامه و شعار خاص داشتند ) .\r\n( 2 ) باز مختار سوى حكيم بن طفيل طائى سنبسى فرستاد او جامه و سلاح حضرت عباس بن على عليهما السّلام را برداشته و تيرى بر حسين عليه السّلام افكنده بود و خود او مىگفت : تيرى انداختم به زير جامهء آن حضرت رسيد و زيانى نرسانيد . و عبد اللّه بن كامل او را دستگير كرد و بياورد كسان او نزد عدى بن حاتم رفتند و او را به شفاعت برانگيختند عدى از دنبال ايشان شتافت تا به\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nابن كامل رسيد و هر چه گفت و شفاعت كرد ابن كامل نپذيرفت و گفت : اختيار با من نيست با امير است نزد او رو و ما در پى تو بياييم عدى سوى مختار شتافت و مختار شفاعت او را دربارهء جماعتى از عشيرت وى كه در ميدان سبيع طغيان كردند پذيرفته بود شيعيان مىترسيدند دربارهء او نيز بپذيرد با ابن كامل گفتند : بگذار اين خبيث را بكشيم و او را برهنه كردند و گفتند : فرزند امير المؤمنين عليه السّلام را پس از كشتن برهنه كردى تو را برهنه كنيم كه خودت ببينى و تير بر حسين عليه السّلام افكندى كارگر نشد بر تو تير افكنيم كه كارگر شود و بر او تير باريدند تا مانند خارپشت گرديد و بيفتاد و عدى بن حاتم بر مختار در آمد مختار او را بر مسند خويش نشانيد و تكريم كرد و عدى شفاعت حكيم بن طفيل كرد .\r\n( 1 ) مختار گفت : اى ابا طريف تو روا مىدارى كشندگان حسين عليه السّلام را شفاعت كنى ؟ عدى گفت : بر حكيم بن طفيل دروغ بسته‌اند و او از كشندگان نبود مختار گفت : اگر چنين باشد او را رها كنيم در آن ميان ابن كامل بيامد و خبر قتل او بداد مختار گفت : چرا شتاب كردى و پيش از اينكه نزد من آوريد او را بكشتيد اين را به زبان گفت اما در دل خود از كشته شدن او شادان بود .\r\nابن كامل گفت : شيعيان اختيار از كفّ من بربودند . عدىّ گفت : به خدا قسم دروغ مىگويى ترسيدى كسى كه بهتر از تو است يعنى : مختار شفاعت مرا دربارهء او بپذيرد از اين جهت او را كشتى .\r\nابن كامل برآشفت و خواست عدىّ را دشنام دهد مختار به دست و دهان اشارت كرد كه خاموش باش و عدىّ از جاى برخاست از مختار خرسند بود و از ابن كامل ناراضى و به هر كس مىرسيد از وى گله مىكرد .\r\n( 2 ) و مختار در پى قاتل على بن الحسين عليهما السّلام فرستاد و او از عبد القيس بود و مرّة بن منقذ بن نعمان نام داشت مردى دلير بود ابن كامل گرد سراى او را بگرفت او بر اسب سوار و نيزه به دست بيرون آمد و نيزه بر عبيد الله بن ناجيهء شبامى زد او را بر زمين انداخت اما زيانى نرسانيد و ابن كامل او را به شمشير مىزد و او دست چپ را سپر كرده بود تا اسب بشتاب او را از ميان جماعت بيرون برد و بگريخت و به مصعب پيوست و از كشته شدن برست اما دستش خشك شد .\r\n( 3 ) و مختار در پى زيد بن رقاد فرستاد و او مىگفت : تير بر جوانى افكندم كه دست بر پيشانى گذاشته بود و سپر تير كرده تير دست او را بر پيشانى بدوخت و نتوانست دست را از پيشانى جدا كند و هنگامى كه تير به دو رسيد گفت : خدايا اينان ما را اندك ديدند و خوار كردند خدايا\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nآنان را بكش چنان كه ما را كشتند و خوار گردان چنان كه ما را خوار كردند و پس از آن تيرى بر آن جوان افكند و او را بكشت و مىگفت : نزديك او رفتم جان سپرده بود آن تير را كه به دو كشته شده بود از شكمش بيرون آوردم و آن تير پيشانى را هر چه كردم بيرون نيامد پيكان در پيشانى بماند و چوبهء آن جدا شد .\r\nو چون ابن كامل سراى او را فرو گرفت شمشير در دست بيرون آمد و مردى دلير بود ابن كامل گفت : به شمشير و نيزه بر او حمله نكنيد بلكه تير و سنگ بر او بباريد چنان كردند بيفتاد و ابن كامل گفت : بنگريد اگر زنده است او را بياوريد ديدند رمقى داشت آوردند و آتش خواست و او را زنده در آتش سوزانيدند .\r\n( 1 ) و مختار در طلب سنان بن انس فرستاد كه مىگفت حسين عليه السّلام را من كشتم به بصره گريخته بود دست بر او نيافتند سراى او را ويران كردند .\r\nو نيز عبد اللّه بن عقبه غنوى را طلب كردند به جزيره گريخته بود و سراى او را هم ويران كردند .\r\nو مردى ديگر از بنى اسد را طلب كردند نامش حرملة بن كاهل بود و يكى از ياوران حسين عليه السّلام را كشته بود او نيز گريخته بود و دست بر وى نيافتند .\r\n( مترجم گويد : در تاريخ طبرى از گرفتن حرملة بن كاهل يا گريختن او ذكرى نيست و همين گويد : عبد اللّه بن عقبهء غنوى را طلب كردند بگريخت و شاعر ليثى ابن ابى عقب درباره ابن عبد اللّه و حرملة بن كاهل گويد :\r\n و عند غنىّ قطرة من دمائنا * و في اسد اخرى تعدّ و تذكر \r\nو در روايت غير او آمده است كه : حرملة بن كاهل را مختار بكشت و حضرت زين العابدين عليه السّلام حرمله را نفرين كرده بود و مختار چون دانست دعاى امام به دست او مستجاب گرديد سجدهء شكر كرد ) .\r\n( 2 ) و مختار در طلب مردى ديگر فرستاد و نامش عبد اللّه بن عروهء خثعمى و او مىگفت : من دوازده تير بر ايشان افكندم هيچ‌يك كارى نشد او هم بگريخت و به مصعب پيوست و مختار سراى او را ويران ساخت .\r\nو عمرو بن صبيح صدايى را طلب كرد و او مىگفت : چند بار نيزه به كار بردم و چند تن از آنان را زخم رسانيدم اما كسى را نكشتم او را شبانه نزد مختار آوردند [ 1 
  ] و بفرمود نيزه‌ها آوردند\r\n\r\n\r\n","description":"","footnote":"\r\n[ 1 
  ] طبرى گويد : شب بالاى بام خفته بود و شمشير زير بالين نهاده او را ناگهان از بستر بگرفتند و شمشيرش را برداشتند و همان شب نزد مختار آوردند و مختار او را حبس فرمود تا بامداد شد بار عامّ داد و مردم به كوشك در آمدند و عمرو بن صبيح را در بند در آوردند و او اصحاب\r\n","page_name":" 576 ","page_number":576},
  {"content":"\r\n\r\nو بر وى سپوختند تا جان داد .\r\nو در پى محمد بن اشعث فرستاد او در دهى نزديك قادسيه ملك خود بود رفتند او را نيافتند به مصعب پيوسته بود و مختار سراى او را ويران ساخت و با خشت و گل آن سراى حجر بن عدى را كه زياد بن أبيه خراب كرده بود بساخت .\r\n( 1 )\r\n\r\nدر ذكر رفتن ابراهيم اشتر به قتال ابن زياد\r\nدر اين سال 66 هشت روز مانده از ذى الحجّه ابراهيم بن اشتر به رزم ابن زياد بيرون شد دو روز پس از فراغت از جنگ ميدان سبيع و مختار دليران اصحاب و روشناسان و بزرگان و خردمندان را با او بفرستاد كه حرب ديده و آزموده بودند و مختار به بدرقهء او بيرون رفت تا وقتى ابن اشتر به دير عبد الرحمن بن امّ الحكم رسيد ديد ياران مختار در برابر او آمدند و كرسى را مانند هميشه بر استرى سفيد نهاده بودند و آن را بر پل بداشته و كرسى به حوشب برسمى سپرده بود و او مىگفت : خدايا زندگى ما را در طاعت خويش دراز گردان و ما را ياد دار و فراموش مكن و گناهان ما را بيامرز و همراهان او آمين مىگفتند و مختار گفت :\r\n امّا و ربّ المرسلات عرفا * لنقتلنّ بعد صفّ صفّا\r\nو بعد الف قاسطين الفا \r\nيعنى : سوگند به پروردگار آن فرشتگان كه در پى هم فرستاده مىشوند ما دشمنان را بكشيم يك صف پس از صف ديگر و پس از هزار ستمگر هزار ستمگر ديگر .\r\nمترجم گويد : از اين گونه سخنان مختار بسيار مىگفت و از اين جهت به دو نسبت كهانت دادند و گفتند : دعوى علم غيب مىكند . و شاعرى در اين معنى گفت :\r\n ما شرطة الدّجّال تحت لوائه * باضلّ ممّن غرّه المختار\r\nابنى قسىّ اوثقوا دجّالكم * يجلى الغبار و انتم احرار\r\nلو كان علم الغيب عند اخيكم * لتوطّأت لكم به الاحبار\r\nو لكان امرا بيّنا فيما مضى * تأتى به الانباء و الاخبار\r\nانّى لارجو ان يكذّب وحيكم * طعن يشقّ عصاكم و حصار \r\n\r\n\r\n","description":"","footnote":"\r\nمختار را خطاب كرد و مىگفت : اى مردم كافر و فاجر اگر شمشير در دست داشتم شما را معلوم مىكردم كه قوت بازوى من به چه حدّ است و اكنون كه بايد كشته شوم همين بهتر كه شما مرا بكشيد كه شريرترين خلق خداييد آنگاه به مشت بر چشم ابن كامل كوفت ابن كامل بخنديد و دست او را بگرفت و نگاه داشت و گفت : اين مرد به قول خود چند تن از خاندان رسول را طعن زد و مجروح ساخت .\r\n","page_name":" 577 ","page_number":577},
  {"content":"\r\n\r\nاما قضيّهء كرسى ، مؤلف كتاب ياد نكرده است و اين بنده مترجم روايت طبرى از ابى مخنف را در اينجا بياورم كه معتبرتر است و بر روايات ديگران اعتمادى نيست گويد : مختار با خاندان جعدة بن هبيرة بن ابى وهب مخزومى گفت :\r\nكرسى على بن ابى طالب عليه السّلام را براى من بياوريد و جعدة بن هبيره خواهرزادهء امير المؤمنين على عليه السّلام است و مادرش امّ هانى بنت ابى طالب بود آل جعده گفتند : آن كرسى نزد ما نيست و نمىدانيم كجاست تا بياوريم . مختار گفت : سخن جاهلانه مگوييد و كرسى را بياوريد آنها پيش خود گفتند : هر كرسى كه بياوريم و بگوييم كرسى امير المؤمنين است قبول مىكند كرسى اى آوردند او بپذيرفت و قبيلهء بنى شاكر و بنى شبام و اصحاب مختار آن كرسى را استقبال كردند و آن را در حرير و ديبا پوشيدند و مختار موسى بن ابى موسى اشعرى را به نگاهبانى كرسى فرمود و كرسى را به دو سپرد و پس از آن به علتى از او بگرفت و به حوشب بر مىداد و اين منصب وى را بود تا مختار كشته شد و ابو امامه يكى از اعمام اعشى داستان كرسى را با دوستان خود نقل كرد و گفت : امروز براى ما وحى آمد كه مانند آن كسى نشنيده است و در آن خبر همه چيز هست .\r\nو از غير ابى مخنف نقل كرده است كه مختار گفت : در بنى اسرائيل تابوت سكينه بود كه آثار آل موسى و آل هارون را در آن نهاده بودند و در اين امت مثل آن هست . و اعشى شاعر همدان بدين كرسىّ اشارت كرده است :\r\n و اقسم ما كرسيكم بسكينة * و ان كان قد لفّت عليه الكفائف\r\nو ان ليس كالتّابوت فينا و ان سعت * شبام حواليه و نهد و خارف\r\nو انّى امرؤ احببت آل محمّد * و تابعت وحيا ضمّنته المصاحف \r\nو بالجمله كرسى تدبيرى بود از مختار كه بدان تبرك جويند و دل قوى كنند و به نام كرسى امير المؤمنين عليه السّلام در حفظ آن بكوشند در جنگ و غير آن و از اين گونه تدابير سلاطين بسيار كنند . چنان كه گويند : دروازهء نجف را شاه عباس بر در سراى خويش نصب كرد تا مردم آن را ببوسند و احترام كنند و در ظاهر احترام او شده باشد .\r\nباز به ترجمهء كتاب بازگرديم :\r\n( 1 ) مختار ابراهيم اشتر را وداع كرد و گفت : اين سه اندرز از من بپذير نخست آنكه در پنهان و آشكار از خداى عزّ و جلّ بترس و در رفتن شتاب فرماى و چون به دشمن رسى زود كار يكسره كن . و مختار بازگشت و ابراهيم رفت تا در راه اصحاب كرسى را ديد گرد آن را گرفته\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nدست به آسمان برداشته دعا مىكردند ابراهيم گفت : خدايا ما را به گناه بىخردان مگير سوگند به آنكه جان من به دست او است اين روش بنى اسرائيل بود كه گرد گوساله گرفتند و آنها برگشتند و ابراهيم روانه شد .\r\n( 1 )\r\n\r\nكشته شدن ابن زياد\r\nچون ابراهيم از كوفه بيرون رفت شتاب فرمود تا با سپاه ابن زياد پيش از اينكه داخل عراق شود مصاف دهد و ابن زياد با لشكر بسيار انبوه از شام آمده بود و موصل را مسخّر كرده و ابراهيم برفت تا از خاك عراق بگذشت و به زمين موصل درآمد و بر مقدمهء لشكر خويش طفيل بن لقيط نخعى را كه مردى دلير بود بگماشت و چون به ابن زياد نزديك شد لشكريان خويش را بساخت و آمادهء پيكار كرد و همچنان به تعبيه و ساخته مىرفتند و از هم جدا نمىشدند مگر اينكه طفيل را به رسم ديدبانى مىفرستاد تا به نهر خازر رسيدند در اراضى موصل در دهى موسوم به باربيثا فرود آمدند و ابن زياد و هم نزديك ايشان در كنار آب فرود آمد و يكى از همراهان ابن زياد عمير بن حباب سلمى نام داشت ابن اشتر را پيغام فرستاد كه من رأى تو دارم و دشمنى با پسر زياد و مىخواهم امشب تو را ديدار كنم ابن اشتر پاسخ داد : شب نزد من آى بيامد و گفت : ابن زياد ميسره را به من سپرده است و البته خويش را هزيمت مىدهم و مىگريزم تا شما فيروز گرديد و ابن اشتر از او پرسيد : رأى تو چيست بر اينكه ما گرد خويش خندق كنيم و دو سه روز توقّف كنيم ؟ عمير گفت : اين كار مكنيد كه به سود دشمنان شماست و آنها همين خواهند كه جنگ به تأخير افتد كه چند برابر بيش از شمايند و سپاه اندك تاب تأخير ندارد و ليكن در رزم شتاب نماييد و زود كار يكسره كنيد كه دل آنها را از شما هراس گرفته است و اگر دست به دست كنيد آهسته آهسته نبرد آزمايند و به حرب شما خوى گيرند و هول ايشان زائل شود و دلير گردند .\r\nابراهيم گفت : اكنون دانستم نيكخواه منى و درست گفتى رأى همين است و امير ما نيز همين نصيحت كرد .\r\n( 2 ) عمير گفت : از رأى مختار در نگذريد كه او مردى است در جنگ پرورش يافته و بار آمده و ورزيده شده و چيزها آزموده است كه ما نيازموده‌ايم و همين امروز صبح كار يكسره كن .\r\nو عمير بازگشت و قبائل قيس كه در جزيره و نواحى موصل بودند از وقعهء مرج راهط با آل مروان دل بد داشتند و لشكر مروان طايفهء كلب بودند و رئيسشان ابن بجدل بود و شبانه ابن اشتر نگاهبانان را به كار داشت و خود هيچ چشم بر هم ننهاد تا سحر شد آن وقت لشكريان را\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nبساخت و گروهان را آماده كرد و سرداران لشكر را معين فرمود سفيان بن يزيد بن معقل ازدى را بر ميمنه و على بن مالك جشمى را بر ميسره گماشت و برادر مادرى خود عبد الرحمن بن عبد اللّه را اميرى سواران داد و سواران او اندك بودند و آنان را نزديك خود نگاه داشت و در ميمنه و قلب قرار داد و سردارى پيادگان را به طفيل بن لقيط داد و علم به مراحم بن مالك سپرد و چون سپيدهء صادق بدميد نماز صبح در تاريكى بگزاشت و بيرون آمد و صفها راست كرد و هر سردارى را به جاى خود فرستاد و ابراهيم خود پياده شد و پياده راه مىرفت و فرمان رفتن داد و مردم را تحريص مىكرد و نويد فيروزى مىداد و اندكى رفتند به تلّى بزرگ رسيدند مشرف بر سپاه ابن زياد و آنها هنوز از بستر خواب برنخاسته بودند .\r\n( 1 ) پس عبد اللّه بن زهير سلولى را فرستاد تا از حال آنان آگاه گردد و خبر بياورد چون برگشت گفت : سخت بترسيده‌اند و سست شده مردى را ديدم مىگفت : يا شيعة ابى تراب يا شيعة مختار الكذّاب . گفتم : ميان ما و شما چيزى بزرگتر از دشنام هست و ابراهيم اسب خواست و بر نشست و بر علمداران بگذشت و آنان را تحريص مىكرد و كارهاى زشت ابن زياد را بر مىشمرد و مىگفت : اين عبيد الله بن مرجانه است كشنده حسين بن على و پسر فاطمه - سلام اللّه عليهم - كه ميان او و دختران و زنان و پيروان او و ميان آب فرات مانع شد و نگذاشت از آن بنوشد و نگذاشت نزد پسر عمّش رود و با او صلح كند . . .\r\n( 2 ) و لشكر ابن زياد پيش آمدند حصين بن نمير سكونى را بر ميمنه و عمير بن حباب سلمى را بر ميسره گماشته بود و شرحبيل بن ذى الكلاع حميرى را سردار سواره كرده بود و چون دو صف به يكديگر نزديك شدند حصين بن نمير با ميمنهء شاميان بر ميسرهء اهل عراق تاخت على بن مالك جشمى پاى فشرد و از جاى نرفت تا كشته شد و علم او را قرّة بن على برداشت او نيز با چند تن از دلاوران كشته شدند و ميسرهء لشكر ابراهيم شكسته شد و پاى بگريز نهادند پس علم آنها را عبد اللّه بن ورقا ابن جناده برادرزادهء حبشى ( به ضمّ حاء و سكون باء ) بن جناده برداشت و پيش گريختگان دويد و گفت : اى لشكر خدا سوى من آييد و اينك امير شما با عبيد الله در نبرد است بياييد سوى او بازگرديم بازگشتند ديدند ابراهيم سر برهنه ايستاده است و فرياد مىزند : اى لشكر خدا سوى من آييد من فرزند اشترم ، بهترين گريختگان آن است كه باز حمله كند و ليس مسيئا من اعتب . يعنى : آنكه بازگشت گناهكار نباشد .\r\n( 3 ) پس ياران او بازگشتند و ميمنهء لشكر ابن اشتر بر ميسرهء لشكر عبيد الله تاختند به اميد آنكه عمير بن حباب مىگريزد . نگريخت و پاى فشرد و جنگى سخت كرد و از گريختن ننگش آمد چون ابراهيم اين بديد گفت : بر اين سواد اعظم تازيد كه اگر آنان شكسته شوند آن ديگران\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nچون مرغانى كه نهيب دهى و برمانى از راست و چپ بگريزند پس با همراهان بدان سوى شتافت اندكى با نيزه پيكار كردند آنگاه دست به تيغ و گرز بردند و به جان يكديگر افتادند و بانگ آهن مانند آواز زن چوب جامه‌شويان بود در خانهء وليد بن عقبة بن معيط و ابراهيم با علم دار گفت با علم خويش در ميان ايشان رو او گفت : جاى رفتن ندارم . گفت : راه هست برو و ديگران نمىگريزند ان شاء اللّه و هر چه او پيش مىرفت ابراهيم هم به تيغ حمله مىكرد و به هر كس مىرسيد مىزد و مىانداخت و ابراهيم مردان را پيش كرده آنها مانند گله برّه از گرگ مىگريختند و همراهان او يكباره حمله كردند و جنگ سخت شد و اصحاب ابن زياد شكسته شدند و از دو جانب بسيار كشته شد .\r\nو بعضى گفتند : نخستين كس كه بگريخت عمير بن حباب بود و ثبات او در آغاز جنگ فريب بود .\r\n( 1 ) و چون لشكريان ابن زياد شكست يافتند ابن اشتر گفت : من مردى را كنار نهر خارز كشتم و علمى داشت تنها او را بجوييد كه من بوى مشگ شنيدم از وى دستان او سوى مشرق افتاد و پاها به جانب مغرب او را جستند ابن زياد بود و ابراهيم يك ضربت بر كمرش زده بود و او دو نيمه شده و بيفتاده بود سر او را جدا كردند و لاشه او را بسوزانيدند .\r\nو شريك بن جدير تغلبى بر حصين بن نمير سكونى حمله كرد و مىپنداشت عبيد الله او است و با يكديگر دست به گريبان شدند و تغلبى فرياد مىزد : مرا با اين روسپى زاده با هم بكشيد مردم آمدند و حصين بن نمير را كشتند .\r\n( 2 ) و بعضى گويند : همين شريك عبيد الله را كشت و اين شريك با امير المؤمنين على عليه السّلام بود در جنگ صفين و چون ايام خلافت آن حضرت به سر آمد به بيت المقدس رفت و همانجا بود تا حسين عليه السّلام به شهادت رسيد با خدا عهد كرد كه اگر كسى به خونخواهى آن حضرت برخيزد با وى رود و ابن زياد را بكشد يا خود كشته شود و چون مختار برخاست سوى وى شتافت و با ابراهيم اشتر بيرون رفت تا دو لشكر به هم رسيدند با ياران خويش حمله بر سواران شام كرد و صفها را يكى يكى بدريد تا به ابن زياد رسيد و هياهو برخاست چنان كه جز بانگ آهن شنيده نمىشد و چون غائله فرو نشست هر دو تن را كشته يافتند . ولى روايت اول اصحّ است .\r\nو شريك همان است كه گفت :\r\n كلّ عيش قد اراده باطلا * غير ركز الرّمح في ظلّ الفرس \r\nمترجم گويد : پيش از اين در ضمن شرح ورود اهل بيت به مجلس عبيد الله از مدائنى نقل شد نظير اين شعر و حكايت از جابر يا جبير از قبيلهء بكر وائل و نيز شرحبيل بن ذى الكلاع\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nحميرى كشته شد و سفيان بن يزيد ازدى و ورقاء بن عازب اسدى و عبيد الله بن زهير سلمى هر يك دعوى قتل او مىكردند .\r\nعيينة بن لهساء برادرزادهء ابن زياد با او بود چون لشكريان او بگريختند خواهر خويش را برداشت و برد و اين رجز مىگفت :\r\n ان تصرمى حبالنا فربّما * ارديت في الهيجا الكمىّ المعلما \r\n( 1 ) چون سپاه عبيد الله شكسته شدند و بگريختند ابراهيم به دنبال ايشان تاخت و آنها خود را در نهر انداختند و غرق‌شدگان بيش از كشتگان بودند و از لشكر ايشان همه چيز غارت كردند .\r\nابراهيم پس از اين فتح بشارت به مختار فرستاد و خبر در مدائن به دو رسيد .\r\nمترجم گويد : طبرى از ابى مخنف از مشرقى از شعبى روايت مىكند كه : من و پدرم با مختار به مدائن مىرفتيم چون از ساباط گذشتيم گفت : مژده باد شما را كه لشكر خدا فاتح شدند و يك روز تا شب در نصيبين يا نزديك آن مزهء شمشير را به آنها يعنى به شاميان چشانيدند و گفت چون به مدائن در آمديم بالاى منبر رفت و خطبه خواند و ما را به جدّ و كوشش و ثبات در طاعت و خونخواهى اهل بيت عليهم السّلام مىخواند كه مژده‌ها پىدرپى رسيد به كشته شدن عبيد الله و شكست اصحاب او .\r\nو يكى از همسايگان شعبى با او گفت : اى شعبى اكنون ايمان مىآورى ؟ شعبى گفت : به چه ايمان آورم ؟ به اينكه مختار علم غيب مىدانست گفت : هرگز به اين ايمان نخواهم آورد . آن همسايه گفت : مگر مختار خبر نداد كه لشكر عبيد الله منهزم شدند ؟ شعبى گفت گفتم : مختار گفت در نصيبين شكست يافتند و آن شهر در خاك جزيره است با آنكه آن لشكر در خارز به هزميت رفتند از زمين موصل الى آخر ما قال .\r\nباز به ترجمهء كتاب بازگرديم .\r\n( 2 ) و ابراهيم به موصل آمد و عمّال به بلاد فرستاد برادرش عبد الرحمن بن عبد اللّه را به نصيبين فرستاد و او بر سنجار و دارا و نواحى آن از زمين جزيره دست يافت و زفر بن حارث را به ولايت قرقيسا گذاشت و حاتم بن نعمان باهلى را بر حران و رهاط و سميساط و اطراف آن و عمير بن حباب سلمى را عاملى كفرتوثا داد .\r\n( 3 ) و ابراهيم خود در موصل بماند و سر عبيد الله بن زياد را با سرهاى سران لشكرش براى مختار فرستاد و آنها را در قصر ريخته بودند مارى باريك پديد آمد و در ميان آن سرها بگرديد تا به سر عبيد الله رسيد در دهان او رفت و از بينى او بيرون شد و از بينى او به درون رفت و از دهانش بيرون شد چند بار اين كار كرده اين را ترمذى در جامع خود نقل كرده است .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nو مغيره گفت : نخستين كس در اسلام كه سكهء قلب زد عبيد الله بود . و يكى از دربانان عبيد الله نقل كرد كه : چون حسين عليه السّلام كشته شد با او به قصر رفتم رويش بر افروخت و آتش گرفت و به آستين اشارت بر وى كرد و گفت : اين حديث با كسى در ميان منه .\r\nو مغيره گفت : مرجانه با پسرش عبيد الله پس از قتل حسين عليه السّلام گفت : اى ناپاك پسر دختر پيغمبر را كشتى هرگز بهشت را نخواهى ديد .\r\n( 1 ) مؤلف گويد : آنچه از كامل نقل كرديم به پايان رسيد و در بحار الانوار از ثواب الاعمال روايت كرده است و او به اسناد خود از عمّار بن عمير تميمى كه : چون سر ابن زياد و اصحاب او - عليهم اللعنه - را آوردند من نزديك آنها شدم و مردم مىگفتند : مارى بيامد و در ميان سرها گشت تا به سر عبيد الله رسيد در سوراخ بينى او رفت و از آن بيرون آمد در سوراخ بينى ديگر او رفت .\r\nو از كامل الزياره از عبد الرحمن غنوى روايت كرده است در ضمن حديثى كه : يزيد ملعون پس از كشتن حسين عليه السّلام بهره‌اى از زندگى نيافت و مرگ او زود فرا رسيد و در مستى جان داد شبانه و بامداد او را يافتند رنگش بگشته گويى به قير اندوده و سياه گشته است و به حسرت در گذشت و هر كس بر كشتن امام عليه السّلام فرمان يزيد برده بود يا در جنگ او شركت كرد به ديوانگى يا خوره و پيسى مبتلا گشت و در نسل او بماند .\r\n( 2 ) و در اخبار الدول قرمانى است كه : يزيد سال 25 يا 26 متولّد شد و مردى فربه بسيار گوشت و پرموى بود مادرش ميسون دختر بحدل كلبيه است ، تا اينكه گويد : نوفل بن ابى الفرات گفت : نزد عمر بن عبد العزيز بودم مردى نام يزيد برد و او را به امير المؤمنين وصف كرد عمر بن عبد العزيز گفت : آيا او را امير المؤمنين گويى و فرمود او را بيست تازيانه زدند .\r\nو رويانى در مسند خود از ابى الدّرداء آورده است كه گفت : شنيدم رسول را صلّى اللّه عليه و آله و سلّم مىفرمود : اول كس كه سنت مرا تغيير دهد مردى است از بنى اميّه يزيد نام دارد .\r\nمرگ يزيد در ماه ربيع الاول سال 64 است در حوران به مرض ذات الجنب بمرد و جنازهء او را به دمشق آوردند و برادرش خالد يا فرزندش معاويه بر او نماز گزاشت و او را در مقبرهء باب الصغير دفن كردند . اكنون محلّ قبر او مزبله است و هنگام مرگ سى و هفت‌ساله بود مدت ملكش سه سال و نه ماه . كتاب نفس المهموم اينجا به پايان رسيد .\r\nاما عاقبت مختار چنان كه در تاريخ طبرى گويد : در چهاردهم رمضان 67 كشته شد و مدت حكومت او يك سال و نيم بود و عراق را به استثناى بصره در تصرف داشت تا دشمنان وى در آن شهر فراهم شدند و آنها به فرمان عبد اللّه زبير بودند و مصعب بن زبير از جانب برادرش\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nحاكم آنجا شد و سپاه و عدّت فراهم كرد به جنگ مختار آمد و سپاهيان مختار را شكست داد و او را بكشت و هفت هزار تن از يارانش را پس از اينكه سلاح بر زمين گذاشته و تسليم شده بودند اسير كردند و به اصرار اهل كوفه همه را از تيغ بگذرانيدند كارى كه بنى اميّه هم نكردند بلكه كشتن اسير به اين شناعت در تاريخ جباران كم نظير است يا از جهت شقاوت مصعب و قساوت او بود يا از جهت ضعف كه نتوانست لشكريان خود را از آن عمل زشت بازدارد .\r\nو گويند : عبد اللّه بن عمر با مصعب گفت : اگر هفت هزار گوسفند ارث پدرت به تو رسيده بود يك روز همه را مىكشتى در خونريزى اسراف كرده بودى . و نيز زن مختار را بىتقصير بكشت .\r\nو طبرى از روايت واقدى نقل كرده است كه : مختار را چهار ماه در قصر دار الاماره محاصره كردند . و نيز گويد : مصعب مىخواست هر چه عجم در سپاه مختار است بكشد و عربها را آزاد كند و عربها قريب هفتصد تن بودند . همراهان وى گفتند : اين چه دينى است كه تو دارى عجم و عرب هر دو بر يك مذهبند و با اين عمل چگونه اميدوارى پيروز گردى ؟\r\nگفت : عربها را نيز آوردند و گردن زد و شاعر در ملامت آنها گويد :\r\n قتلتم ستّة الآلاف صبرا * مع العهد الموثّق مكتفينا \r\nو پس از كشتن آنان كار به قرار اول بازگشت و دولت به دست دشمنان اهل بيت افتاد و مصيب بماند حتّى يقوم بامر اللّه قائم آل محمّد صلّى اللّه عليه و آله و سلّم كتاب را به نام مبارك پيغمبر صلّى اللّه عليه و آله و سلّم و درود بر وى ختم كنيم .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\n\r\nترجمهء مؤلّف\r\nدر خاتمه كتاب مناسب آمد مختصر شرح حالى از مؤلف - رحمه اللّه - بياوريم چون در جاى ديگر ترجمتى به طريقهء اهل رجال از آن مرحوم نديدم :\r\nمعرّف رتبهء مكتسب و قريحهء فطرى و آثار او جز اينكه خود در فوائد الرضويه اسامى مصنفات خويش را ذكر كرده است و آنچه ناشرين كتب او در اول يا آخر كتب مطبوعه آورده‌اند و از تتبع كتب آن مرحوم معلوم مىگردد وى اديبى بارع و محدّثى خبير و مطلع و در ضبط مطالب دقيق و در فارسى و عربى فصيح و مردى با ذوق و خالى از تعصب و شجاع بود و مايل بود از آثار خود مردم را بهره‌مند گرداند و از ضبط مطالبى كه فايده كمتر داشت احتراز مىجست .\r\nو در نقل حديث در سير و تواريخ به طريقت قدما مىرفت و به مضمون « الحكمة ضالّة المؤمن حيثما وجدها اخذها » سخن حق را از هر كس مىشنيد مىگرفت و جمود نداشت مانند گروهى كه پندارند هر چه در كتب مؤلفين شيعى است صحيح و آنچه در تواريخ اهل سنت است باطل و همچنان كه شيخ مفيد ( ره ) از مداينى و زبير بن بكّار روايت كرده است مؤلف نيز از كتاب كامل و طبرى روايت آورده و سنى بودن آنان را مانع ندانسته است .\r\nبه هر حال از فرزند برومند آن مرحوم حضرت ثقة الاسلام عماد الاعلام آقاى « حاج ميرزا على » نفع اللّه المسلمين بوجوده - در خواستم به قلم شريف خود مختصر شرح حالى به طريقت اهل رجال از والد خويش مرقوم دارد كه اهل البيت ادرى بما فيه از غايت لطفى كه با حقير داشتند اين تمنا را پذيرفتند و اينك بيان ايشان به نصّ لفظه :\r\nوالد حقير عباس بن محمد رضا بن ابى القاسم بن محمد القمى الشيخ الاعظم و العماد الارفع الاقوم صفوة المتقدّمين و المتأخّرين خاتم المحدّثين مستخرج كنوز الاخبار و محيى ما اندرس من\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nالآثار شيخنا و ملاذنا و مولانا المحدث القمى انار اللّه برهانه :\r\nولادتش در سنه 1294 در بلدهء طيبه قم واقع شد اول طفوليت و جوانى را در قم گذرانيده و فنون ادبيّه را مطابق معمول آن زمان تحصيل و تكميل نموده و به طورى در اين فن متبحر گرديد كه او را فرّاء مىخواندند .\r\nدر سال هزار و سيصد و دوازده به نجف مشرّف گشتند و چند سالى را به تحصيل و تلمّذ نزد بزرگان و اساتيد گذرانيدند مخصوصا خدمت مرحوم سيد الفقهاء آية اللّه آقاى آقا سيد محمد كاظم طباطبائى يزدى - رحمه اللّه - متوفى در سال هزار و سيصد و سى و هفت تحصيل فقه نموده و فنون ديگر را نيز نزد اساتيد ديگر استفاده نمودند .\r\nاما از آنجايى كه بيشتر به احاديث و رجال و درايه علاقه‌مند بودند مدتى را در خدمت حضرت ثقة المحدثين و حجة الاسلام و المسلمين مرحوم حاج ميرزا حسين نورى - رحمه اللّه - به كسب علم حديث پرداخت چنان كه خود آن مرحوم در كتاب فوائد الرضويه بدين موضوع اشاره فرموده است .\r\nاز جمعى از مشايخ اجازه گرفته‌اند : يكى شيخ مرحوم محدث نورى است و ديگر از سيد حسن صدر موسوى صاحب تكمله امل الآمل و ديگر از شيخ عالم فاضل فقيه محدث اديب اريب مرحوم حاج ميرزا محمد قمى صاحب اربعين الحسينيه و جمعى ديگر از علماء محدثين .\r\nو پس از مدتى اقامت در نجف بر اثر عارضهء مزاجى و ضيق النفس كه مبتلا شده بود به قم مراجعت فرمود و در مولد و موطن اصلى خود اقامت نمود و در خلال اين مدت همى جز جمع‌آورى احاديث و تأليف نداشتند درست در خاطر دارم در اول كودكى با مرحوم والدم هر وقت از شهر خارج مىشديم ايشان از اول صبح تا به شام مرتبا به نوشتن و مطالعه مشغول بودند : و اول تصنيف ايشان فوائد الرجبيه است كه به خط خود ايشان نوشته شده و به چاپ رسيده . و چنانچه خود ايشان مىفرمودند قبل از بيست سالگى آن را تأليف نمودم .\r\nدر سال 1337 به مشهد مقدس رضوى عليه السّلام عزيمت فرمود و در آنجا مجاور گرديد و چند بار به زيارت خانهء خدا مشرف گرديدند .\r\nو ضمنا سفرى به هندوستان فرمود و گاهى هم در ايام فراغت به خصوص ايام اقامه عزا مردم را به مواعظ و سخنان سودمند موعظه مىفرمودند .\r\nو در سال 1341 به تقاضاى جمعى از آقايان طلاب و محصلين مشهد شبهاى پنجشنبه و جمعه درس اخلاق شروع فرمودند و قريب هزار تن از طلاب و علماى شهر در مدرسهء ميرزا\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nجعفر براى استماع درس ايشان حاضر مىشدند و هر درس قريب سه ساعت طول مىكشيد .\r\nدر سال 1352 از مشهد به نجف مشرف گرديدند به عزم توطّن و ضمنا چهار مرتبه به سوى شام و بيروت سفر نمودند .\r\nو به سن 65 سالگى شب سه شنبه 23 ذى الحجة الحرام سال 1359 در نجف به رحمت ايزدى و اصل و در صحن مطهر حضرت امير عليه السّلام در ايوان سوم از ايوانهاى شرقى باب القبله جنب استادش مرحوم محدث نورى مدفون گرديد - رحمة اللّه و رضوانه عليه .\r\nمؤلفات مرحوم محدث قمى متجاوز از 60 مجلد است كه اكثر آنها به چاپ رسيده و نزد خواص و عوام مطبوع و مشهور است چنان كه بعض آنها هم مكرر طبع شده .\r\nو چنان كه خود مىفرمودند : بهترين مصنفات ايشان سفينة البحار است و چون اسامى آن كتب در فوائد الرضويه مذكور است لذا از تفضيل آن در اينجا خوددارى شد .\r\n9 رجب 1369 ( ه . ق ) على محدث زاده\r\n\r\n","description":"","footnote":"","page_name":" 587 ","page_number":587},
  {"content":"\r\n . \r\n\r\n","description":"","footnote":"","page_name":" 588 ","page_number":588}
  ]