[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nالعبر\r\nتاريخ ابن خلدون\r\nجلد ششم\r\nترجمهء\r\nعبد المحمد آيتى\r\nمؤسسهء مطالعات و تحقيقات فرهنگى ( پژوهشگاه )\r\nتهران : 1371\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nمؤسسهء مطالعات و تحقيقات فرهنگى ( پژوهشگاه )\r\nوابسته به\r\nوزارت فرهنگ و آموزش عالى\r\nتاريخ ابن خلدون جلد ششم\r\nشماره : 677\r\nخطاط : محمد احصائى\r\nطراح روى جلد : قباد شيوا\r\nناظر چاپ : ابوالفضل صحتى\r\nتيراژ : 2000 نسخه\r\nتاريخ انتشار : 1371\r\nنوبت چاپ : چاپ اول\r\nليتوگرافى : ميثاق\r\nحروف چينى : مجمع علمى فرهنگى مجد\r\nچاپ : آرين\r\nنشانى مؤسسه : خيابان سيد جمال الدين اسد آبادى خيابان 64 تهران 14374\r\nتلفن : 8 - 686276 ، 6 - 688035 ، 3 - 683222 ، 686152 ، 686381 فاكس : 686317\r\nحق چاپ براى ناشر محفوظ است\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n . \r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n . \r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n . \r\n","description":"","footnote":"","page_name":" فهرست 9 ","page_number":9},
  {"content":"\r\n . \r\n","description":"","footnote":"","page_name":" فهرست 10 ","page_number":10},
  {"content":"\r\n . \r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n . \r\n","description":"","footnote":"","page_name":" فهرست 13 ","page_number":13},
  {"content":"\r\n . \r\n","description":"","footnote":"","page_name":" فهرست 14 ","page_number":14},
  {"content":"\r\n . \r\n","description":"","footnote":"","page_name":" فهرست 15 ","page_number":15},
  {"content":"\r\n . \r\n","description":"","footnote":"","page_name":" فهرست 16 ","page_number":16},
  {"content":"\r\n\r\n\r\n[ جلد ششم 
  ]\r\n\r\nمقدمه\r\nسپاس و ستايش ايزد بخشايندهء توانا را كه اين بنده را بخت آن داد كه ترجمهء تاريخ العبر تاليف سترك عبد الرحمان بن محمد بن خلدون را به پايان آورد . جلد اول اين كتاب در سال 1363 منتشر شد و از آن پس ، بيش و كم هر سال يك جلد ، منتشر شده كه هر چند عمر كاه و طاقت سوز بود ولى كارى بود كردنى كه به يارى خداوند و همت مؤسسهء مطالعات و تحقيقات فرهنگى به انجام رسيد .\r\nدربارهء جلد پنجم و ششم كه تاريخ بربر است و مؤلف خود همزمان با بسيارى از رخدادهاى آن بود ، در مقدمهء جلد پنجم به تفصيل سخن رفته است كه اين دو جلد را بارون دوسلان ( 1801 - 1878 ) خاورشناس ايرلندى الاصل فرانسوى با فراهم آوردن شش نسخه تصحيح كرد و با عنوان كتاب ( المغرب في تاريخ الدول الاسلامية بالمغرب ) در سال 1263 هجرى برابر با 1847 ميلادى در الجزاير به چاپ رسانيد . سپس همهء آن دو جلد را تحت عنوان  serebsederiotsiH  به زبان فرانسوى ترجمه نمود .\r\nابن خلدون زندگينامهء خود را در پايان كتاب افزوده است ولى بارون دوسلان از چاپ آن بخش صرف نظر كرده چنان كه پندارى آن را جزء تاريخ العبر به حساب نياورده است . و حال آنكه ابن خلدون دامنهء تاريخ را تا زمان خود گسترده است و از فرمانروايان و كارگزاران و قضاوت همعصر خود ياد كرده است . و او خود علاوه بر مقام علمى از كارگزاران حكومتها بوده و چند بار بر مسند قضا نشسته است بنابر اين زندگينامهء خود را جزئى از همان تاريخى كه به رشتهء تحرير درآورده است مىدانسته و در پايان كتاب خود به عنوان متمم آن افزوده است . از اين رو مترجم ترجمهء آن را ضرورى دانست تا چيزى از\r\n\r\n","description":"","footnote":"","page_name":" فهرست 17 ","page_number":17},
  {"content":"\r\n\r\nكل كتاب فوت نشده باشد .\r\nناگفته نماند كه ابن خلدون زندگينامه را به شيوهء مترسلان و منشيان آن زمان مشحون از صنايع و آكنده از مترادفات و پيچيده در زوايد نگاشته است . مترجم بدون آنكه به فوايد تاريخى آن لطمه‌اى وارد آيد ضمن ترجمه ، به گونه‌اى در تهذيب آن كوشيده است .\r\nاميد است كه اين ترجمه كه مترجم خود مىداند ، با چه رنجى به پايان رسيده مورد توجه ملاطفت آميز ارباب نظر قرار گيرد تا خطاهايى را كه مسلما اندك نخواهد بود به ديدهء اغماض بنگرند .\r\nو السلام عبد المحمد آيتى چهارم خرداد ماه سال هزار و سيصد و هفتاد و يك\r\n\r\n","description":"","footnote":"","page_name":" فهرست 18 ","page_number":18},
  {"content":"\r\n\r\n\r\nخبر از زناته يكى از قبايل بربر كه در ميان ديگر نژادهايشان از عزت و ظهور برخوردار بود و بيان دولتهاى قديم و جديد ايشان\r\nزناته در مغرب ، قومى است كهنسال كه هم خود و هم آثارش مشهور است . ايشان در اين روزگاران از آن جهت كه در چادرها زندگى مىكنند و شتر نگه مىدارند . و بر اسب سوار مىشوند و به اراضى يك ديگر تاخت و تاز مىكنند و به كوچ زمستانى و تابستانى مىروند و مردم را از آباديها مىربايند و سر به هيچ حكومتى فرود نمىآورند ، تا آنان را به رعايت قانون عدالت وادارد ، همانند اعراب بدوى هستند . آنچه آنان را از ديگر بربرها مشخص مىسازد لهجهء آنهاست كه با ديگر لهجه‌هاى بربرى فرق دارد . مواطنشان در ميان ديگر مواطن بربرها در افريقيه و مغرب است . بعضى از ايشان در بلاد نخل بين غدامس و سوس اقصى زندگى مىكنند تا آنجا كه همهء قراى جريد در صحرا از آن ايشان است . و ما در اين باب سخن خواهيم گفت . قومى از ايشان در ارتفاعات جبال طرابلس و ضواحى افريقيه و در كوه اوراس هستند و بقايايى از ايشان تا اين زمان با عربهاى هلالى در بك جاى سكونت دارند و مطيع فرمان ايشان‌اند بيشتر آنان در مغرب اوسطاند . تا آنجا كه آن نواحى به آنان شناخته شده و مىگويند : وطن زناته . اقوامى از ايشان در مغرب اقصى هستند و ايشان در اين روزگاران در مغرب اقصى و اوسط صاحب دولت‌اند و در آنجا از قديم دولتهاى ديگر نيز داشته‌اند . دولت همواره در ميان شعوب ايشان دست بدست مىگشته است و ما در آينده از دولت هر يك از شعوب آنان ياد خواهيم كرد . ان شاء اللّه .\r\n\r\nخبر از نسب زناته و بيان اختلافهايى كه در آن است و شمار شعوب آن\r\nدر باب نسب زناته ، در ميان نسب‌شناسان بربر اختلافى نيست كه آنان از فرزندان شانا هستند و نسبتشان به او مىكشد . اما شانا ، ابو محمد بن حزم در كتاب جمهره انساب العرب گويد : « او\r\n\r\n","description":"","footnote":"","page_name":" 1 ","page_number":19},
  {"content":"\r\n\r\nجانا [ 1 
  ] بن يحيى بن صولات بن ورساك [ 2 
  ] بن ضرى بن شقفون بن زجيك مادغس بن بر است » . و نيز در جمهره گويد : « يوسف وراق از ايوب بن ابى يزيد هنگامى كه از سوى پدرش كه در افريقيه در ايام الناصر شورش كرده بود - به قرطبه آمد براى من حكايت كرد و در باب نسب زناته گفت :\r\n« جانا بن يحيى بن صولات بن ورساك بن ضرى بن شقفون [ 3 
  ] بن بند واد بن يملا [ 4 
  ] بن مادغس بن هرك بن هر سق بن كراد بن مازيغ بن هراك بن هر يك بن بديان ، بن كنعان بن حام » . اين چيزى است كه ابن حزم نقل كرده و از آن بر مىآيد كه مادغس نسب به بربر نمىرساند و ما موارد خلاف را در اين باب آورديم و اين صحيحترين چيزى است كه در اين باب نقل شده است . زيرا ابن حزم مورد وثوق و اعتماد است و كس را ياراى برابرى با او نيست .\r\nاز ايوب بن ابى يزيد [ 5 
  ] بزرگ زناته نقل شده كه فقط بربرها از نسل برنس‌اند و ابترها كه از نسل بنى مادغس ابتر هستند از بربر نيستند . و از ايشان است زناته و غير ايشان - چنان كه گفتيم - ولى ايشان برادران بربرها هستند زيرا نسب همهء آنان به كنعان بن حام مىرسد ، آن سان كه از اين نسب بر مىآيد .\r\nاز ابو محمد بن قتيبه در نسب زناته نقل شده كه آنان از فرزندان جالوت هستند و در روايتى آمده كه زناته ، شانا بن يحيى بن ضريس بن جالوت است و جالوت ، و نور بن هربيل بن جديلان بن جالود بن رديلان بن حصى بن باد بن زجيك بن مادغس الابتر بن قيس بن غيلان است . و در روايتى ديگر هم از او نقل شده كه جالوت فرزند جالو بن ديال بن قحطان بن فارس است و فارس مشهور است . و در روايت ديگرى از او آمده است كه او هوبال بن بالود بن ديال بن برنس بن سفك است و سفك پدر همهء بربرهاست . نسب‌شناسانى كه خود از زناته‌اند ، پندارند كه زناته از حميرند و از تبع‌ها كه خود از حميرند . بعضى از ايشان مىگويند كه از عمالقه‌اند و مىپندارند كه جدشان جالوت از عمالقه است . در اين ميان حق همان است كه نخست از ابو محمد بن حزم نقل كرديم و هر چه بعد از آن آمده است صحيح نيست . روايت ابو محمد بن قتيبه همه آميخته و درهم است زيرا انساب مختلف در آن تداخل كرده‌اند .\r\nاما انتساب مادغس به غيلان را در اول كتاب بربر به هنگام ذكر انسابشان آورديم و فرزندان قيس نزد نسب شناسان معروف‌اند . اما انتساب جالوت به قيس ، امرى به دور از قياس است . شاهد اين مدعا آن است كه معد بن عدنان پنجمين نياى قيس معاصر بختنصر بوده است و در آغاز اين\r\n\r\n\r\n","description":"","footnote":"\r\n[ ( 1 ) 
  ] جمهره : شانا\r\n[ ( 2 ) 
  ] جمهره : در تناج .\r\n[ ( 3 ) 
  ]  B  : شقفوا\r\n[ ( 4 ) 
  ]  C  : تملا .\r\n[ ( 5 ) 
  ] ج : ابى يزيد .\r\n","page_name":" 2 ","page_number":20},
  {"content":"\r\n\r\nكتاب از آن ياد كرديم و گفتيم كه چون بختنصر بر عرب مسلط شد خداوند به ارميا پيامبر بنى اسرائيل وحى فرستاد كه معد را نجات دهد و او را به سرزمين خود برد و بختنصر بيش از چهارصد و پنجاه سال بعد از داود بوده است و بيت المقدس را كه به دست داود و سليمان ساخته شده بود ويران كرد ، پس معد نيز بيش از چهارصد و پنجاه سال بعد از داود بوده است و قيس پنجمين نوادهء معد به مدتى بيش از اين مقدار بعد از داود بوده است در حالى كه بنابر نص قرآن مجيد داود جالوت را كشته است چگونه مىتواند جالوت نسب به قيس رساند ؟\r\nاما داخل شدن نسب جالوت در نسب بربر در حالى كه او از فرزندان مادغس يا سفك نيز باشد خطاست ، همچنين رسانيدن نسب ايشان به عمالقه . حق اين است كه جالوت از فرزندان فلسطين بن كسلوحيم بن مصرايم بن حام يكى از شعوب حام بن نوح است و ايشان برادران قبط و بربر و حبشه و نوبه‌اند . آن سان كه در نسب فرزندان حام آورديم . ميان ابن بنى فلسطين و بنى اسرائيل جنگهاى بسيار بوده است . در شام بسيارى از بربر كه برادران ايشان بودند مىزيستند ، همچنين از ديگر فرزندان كنعان كه در شمار همچند با ايشان بودند . در اين عهد امت فلسطين و كنعان و تيره‌هاى آنها از ميان رفته است و جز بربرها كسى باقى نمانده است . نام فلسطين بر روى وطنى مانده كه پيش از اين متعلق به آنان بوده است و كسى كه نام بربر و جالوت به گوشش رسيده پنداشته است كه بربرها از ايشان‌اند ، و در حالى كه اين درست نيست .\r\nاما اين كه نسب‌شناسان زناته مىگويند كه زناته از حمير است ، اين عقيده مورد انكار حافظ ابو عمر بن عبد البر و حافظ ابو محمد بن حزم است . اين دو مىگويند حمير را راهى به بلاد بربر نبوده مگر در دروغپردازيهاى مورخان يمن ، و اما اين ادعا از آنجا مايه مىگيرد كه نسب‌شناسان زناته نمىخواستند خود را به بربر منسوب دارند ، زيرا بربرها در اين عهد ، بندگانى خراجگزار بيش نيستند ، بنابر اين گفتند كه خود از نسل حميرند و اين وهمى بيش نيست ، زيرا در ميان شعوب بربر كسانى بودند ، در عصبيت همانند زناته يا حتى از ايشان سخت‌تر ، چون هواره و مكناسه و بعضى از ايشان بر عرب غلبه يافتند چون كتامه و صنهاجه و كسانى بودند كه ملك از صنهاجه بستدند ، چون مصامده . همهء اينان از زناته نيرومندتر و به شمار بيش بودند و چون طوايفشان منقرض گرديد ، مغلوب شدند و خراجگزار و نام بربر در اين زمان به خراجگزاران انحصار يافته است و اين چيزى است كه زناته از آن گريزان است .\r\nزناته خوش دارند كه خود را به عرب نسبت دهند . زيرا عربها ، سلسلهء انسابشان صريح و روشن است و بدان سبب كه پيامبرانى از ميان آنان برخاسته‌اند از مزيتى برخوردارند . بويژه نسب مضر كه از فرزندان اسماعيل بن ابراهيم بن نوح بن شيث بن آدم‌اند . يعنى فرزندان پنج پيامبر . حال آنكه اگر بربرها نسب خود به حام رسانند از چنين مزيت و برترى محروم مىشوند و از نسب ابراهيم\r\n\r\n","description":"","footnote":"","page_name":" 3 ","page_number":21},
  {"content":"\r\n\r\nكه سومين پدر خلق خداست بيرون مىروند در حالى كه در اين عهد بيشتر افراد بشر از نسل او هستند و جز اندكى بيرون از نسب او نيستند . علاوه بر اينها عربيت همراه است با عزّ توحش و سلامت از سجاياى نكوهيدهء ديگر مردم . زيرا عربها در باديه منفرد از ساير نوع بشر مىزيسته‌اند .\r\nاينها سبب شده كه زناته را از انتساب به عرب خوش آيد و نسب‌شناسانشان نيز اين جامه بر بالاى ايشان بريده‌اند و حق اين است كه از چنين نسبى بر كنارند .\r\nبه طور كلى انتساب ، به بربر منافاتى با غلبه و عزت ندارد ، بسيارى از شعوب بربر از غلبه و عزت به نحو شايسته‌اى برخوردارند . همچنين افراد بشر هر چند با اوصاف متعدد از يك ديگر مميزند و با هم متباين ولى همه فرزندان آدم و بعد از او فرزندان نوح‌اند . به همين گونه عربها با آنكه داراى شعوب و قبايل مختلف‌اند همه فرزندان سام و اسماعيل بعد از او هستند .\r\nاما وجود شمارى از پيامبران در سلسله نسب يك قوم ، بايد توجه داشت كه پيامبرى فضل خداوند است كه به هر كس بخواهد ارزانى مىدارد . بنابر اين اشتراك در نسب با مردمى كه از چنين موهبتى برخوردار نبوده‌اند در حالى كه خارج از حيطهء قدرت و توان آنان بوده ، زيانى به كسى نمىرساند .\r\nبه خوارى افتادن بربر يكى از همان عللى است كه در مقدمه آورديم و اگر آن عوامل و علل پديد نمىآمد بربرها نيز از حيث كثرت و عزت و ملك و دولت اكنون آن چنان بودند كه بيش از اين بدان شهره بوده‌اند .\r\nو اگر بگوييم كه زناته از عمالقهء ساكن شام‌اند ، قولى بدون ترجيح و دور از صواب است . زيرا عمالقه‌اى كه در شام بودند دو دسته بودند : عمالقه‌اى كه فرزندان عيصو بن اسحاق بودند ، اينان نه به شمار بيش بوده‌اند و نه داراى ملك و دولت بوده‌اند و نه در جايى نقل شده كه آنان به مغرب مهاجرت كرده‌اند بلكه به سبب قلت و از ميان رفتن نسلشان اخبارشان در نهايت خفاست . گروه ديگر از عمالقه آنها بوده‌اند كه پيش از بنى اسرائيل در آن سرزمين صاحب ملك و دولت بوده‌اند و اريحا دار الملكشان بوده است و بنى اسرائيل بر آنان غلبه يافتند و ملك ايشان را در شام و حجاز برافكندند و ايشان را طمعه تيغ جان‌ستان خويش ساختند . پس چگونه ممكن است كه بربرها از نسل اين عمالقه باشند و حال آنكه نسلهايشان به كلى منقرض شده است ؟ تازه اگر مورخين چنين قولى را نقل مىكردند ما در آن ترديد مىكرديم تا چه رسد به اينكه چنين قولى از هيچ مورخى نقل نشده است . و اين از عادت به دور است . و اللّه اعلم بخلقه - .\r\nشعوب و بطون زناته بسيار است . در اينجا به ذكر مشهورترين آنها مىپردازيم و مىگوييم كه نسب شناسان زناته متفق‌اند كه همهء بطون ايشان به سه تن از فرزندان جانا منتهى مىشود و آن سه عبارت‌اند از : ورشيك و فرينى و الديدت .\r\n\r\n","description":"","footnote":"","page_name":" 4 ","page_number":22},
  {"content":"\r\n\r\nدر كتب انساب زناته نيز چنين آمده است .\r\nو ابو محمد بن حزم هم در كتاب جمهرهء آن را نقل كرده است . پس از فرزندان ورشيك‌اند :\r\nمسّارت و رغاى و واشروجن . و از واشروجن است ، و اريفن بن واشروجن . ابو محمد بن حزم گويد كه فرزندان ورشيك ، مسارت و تاجره [ 1 
  ] و واسين هستند اما فرينى بن جانا به قول نسب‌شناسان زناته ، فرزندان او يزمرتن و منجصه و وركله و نمالته و سبرتره‌اند . ابو محمد بن حزم از سبرتره نام نبرده است و فقط آن چهار تن را ياد كرده است . اما الديدت بن جانا به قول نسب شناسان بربر او را فرزندى بوده به نام جراوين الديدت ولى ابن حزم از او ياد نكرده است . و به هنگام ياد از الديدت گويد : از شعوب اوست بنى ورشيك بن الديدت . كه دو بطن هستند : دمّر بن ورشيك و زاكيا بن ورشيك و گويد : دمر لقب اوست و نامش غانا است . و گويد كه از فرزندان زاكياست بنى مغراو و بنى يفرن و بنى واسين و گويد كه واسين مادر ايشان كنيز مادر مغراو بود . دمر و زاكيا برادرند . از فرزندان زاكياست مسرا و يصليتن . نسب شناسان زناته بر اينان افزوده‌اند : يرنيان بن يصليتن ، برادرى از آن مغراو و يفرن و واسين را ولى ابن حزم از آن ذكرى به ميان نياورده است . ابن حزم گويد : از فرزندان دمر است : ورنيد بن وانتن بن وارديرين بن دمر براى بنى دمر هفت تيره ذكر كرده : غرزول تفورت [ 2 
  ] و ورتاتين اين سه اختصاص به نسب دمر دارند و برزال و يصيدرين و صغمان [ 3 
  ] و يطوفت . و گويد كه آن چيزى است كه عبد اللّه بويكنى [ 4 
  ] برزالى اباضى املاء كرده است . در حق او گويد كه مردى عابد و عالم به انساب بربر بود . و گويد كه بنى واسين و بنى برزال اباضى بودند و بنى يفرن و مغراوه سنى بوده‌اند . نسب‌شناسان بربر چون سابق بن سليمان مطماطى و هانى بن مصدور كومى و كهلان بن ابى لوا در كتب خود نوشته‌اند كه بنى ورشيك بن اديدت بن جانا سه بطن هستند : بنى زاكيا و بنى دمر و انشه يا بنى انشر و همهء اينان فرزندان وارديرن و ورشيك هستند . زاكيا بن وارديرن را چهار بطن است : مغراو و بنى يفرن و بنى يرنيان و بنى واسين همه فرزندان يصليتن بن مسر ابن زاكيا هستند از انش بن وارديرن هستند ، بطون بنى برزال و بنى صغمان و بنى يصدورين و بنى يطوفت و اينان فرزندان بنى آنش بن وارديرن هستند . و دمر بن وارديرن را سه بطن است :\r\nبنى تفورت و بنى غرزول و بنى ورتاتين . همهء اينان فرزندان ورنيدن بن دمرند و اين چيزى است كه نسب‌شناسان بربر گفته‌اند و آن خلاف چيزى است كه ابن حزم ذكر كرده است . نسب‌شناسان ديگر زناته شعوب ديگرى را نام برده‌اند ولى به ذكر نسب ايشان نپرداخته‌اند . و مانند يجفش كه ساكنان كوه فازاز نزديك مكناسه هستند و سنجاسن و ورسيفان و تمليله و تيسات و واغمرت و\r\n\r\n\r\n","description":"","footnote":"\r\n[ ( 1 ) 
  ]  B  : ياجره\r\n. [ ( 2 ) 
  ]  F  : لفورت .\r\n[ ( 3 ) 
  ]  B  و  C  صغمار و  F  صقمان\r\n. [ ( 4 ) 
  ]  B  : مكتى و  F  : يكبنى .\r\n","page_name":" 5 ","page_number":23},
  {"content":"\r\n\r\nتيفراصن و وجديجن و بنى يلومى و بنى ومانوا و بنى توجين . بنى توجين منتسب به بنى واسين هستند و نسبى روشن و درست و بىترديد دارند كه در اخبارشان خواهد آمد . بعضى در باب وجديجن و و اغمرت و بنى ورتنيض [ 1 
  ] گويند كه ايشان از برانس ، از بطون بربرند . ما نيز از آن سخن گفتيم .\r\nابن عبد الحكم در كتاب خود فتح مصر گويد : از خالد بن حمير زناتى ياد كرده و گويد : او از هتوره يكى از بطون زناته است و ما اين قول را در جاى ديگر نديده‌ايم . اين بود خلاصهء كلام در شعوب زناته و انساب ايشان كه در كتاب ديگر يافته نمىشود . و اللّه الهادى الى مسالك التحقيق و الصواب\r\n\r\nفصلى در تسميهء زناته و اصل اين كلمه\r\nبدان كه بسيارى از مردم در جستجوى ريشهء كلمهء زناته و اشتقاق آن هستند . زيرا نه در نزد عربها شناخته است و نه در نزد خود زناته . مىگويند كه اين نام را عربها به اين قوم داده‌اند و مىگويند خود قوم خود را زناته ناميده‌اند . و مىگويند : زناته فرزندان زانا پسر جانا هستند . اينان چيزى در سلسلهء نسب مىافزايند كه نسب‌شناسان از آن ياد نكرده‌اند . و مىگويند كه آن مشتق است و حال آنكه در زبان عربى ديده نشده كه ريشهء كلمه عينا در مشتق آن آمده باشد . چه بسا برخى از نادانان مىگويند كه زناته از زنا مشتق است و براى تأييد آن حكايتى سخيف مىآورند كه مردود حقيقت است . همهء اين اقوال به آنجا مىكشد كه عرب‌ها براى هر چيزى اسمى وضع كرده‌اند ارتجالا يا اشتقاقا و اين بيشتر در لغات است و گر نه آنان بسيارى از واژه‌ها را در همان مسماى خود به كار مىبرند كه از زبان ديگر گرفته شده و آن يا علم است كه در آن دگرگونى پديد نيامده چون ابراهيم و يوسف و اسحاق از زبان عبرانى . يا در غير علم است و در آن افزون و كاستهايى رخ داده چون لجام و ديباج و زنجبيل و نيروز ( نوروز ) و ياسمن و آجر . اين گونه واژه‌ها در استعمال عرب چنان مىشوند كه گويى از واژه‌هايى است كه خود وضع كرده‌اند . اينها را معرّب گويند . گاه در آن برخى تغييرهايى در حركات يا حروف مىدهند و اين در نزد آنان امرى شايع است و به منزلهء وضعى جديد است . گاه در كلمه‌اى حرفى است كه در زبان آنها نيست . اين حرف را به حرفى كه در مخرج با آن نزديك است بدل مىكنند . زيرا مخارج حروف بسيار است و غير منضبط و عربها تنها بيست و هشت مخرج حروف ابجد را به كار مىبرند و حال آنكه ميان هر دو مخرج بيشتر از يك حرف توان يافت . برخى از اين حروف در تلفظ ملل به كار رفته و برخى به كار نرفته است و بعضى از آنها را بعضى از عربها به كار مىبرند آن سان كه در كتب اهل زبان آمده است . چون اين مطلب تقرير افتاد اكنون بدان كه اصل واژهء زناته از صيغهء جاناست كه نام پدر اين قوم بوده است و او\r\n\r\n\r\n","description":"","footnote":"\r\n[ ( 1 ) 
  ] ورتنيد نيز آمده است .\r\n","page_name":" 6 ","page_number":24},
  {"content":"\r\n\r\nجانا پسر يحيى است كه در نسب آنان مذكور است . و آنان چون ارادهء جنس كردند ، به آخر اسم مفرد تاء افزودند و گفتند جانات و چون ارادهء تعميم كردند با تاء نونى نيز افزودند و گفتند جاناتن .\r\nتلفظ اين جيم براى ايشان از مخرجى نبود كه عربها جيم را تلفظ مىكنند بلكه تلفظى ميان جيم و شين ، مايل به سين بود كه در گوش اندكى صفير مىكشيد . پس آن را به زاء خالص بدل كردند زيرا مخرج زا متصل به مخرج سين است . پس تبديل به زانات شد كه لفظى مفرد بود دال بر جنس .\r\nسپس به آن هاء نسبت افزودند و الفى را كه بعد از زاء آمده بود براى تخفيف و كثرت استعمال حذف كردند و زناته شد - و اللّه اعلم - .\r\n\r\nفصلى در سر آغاز زناته و طبقات آن\r\nسرآغاز زناته در افريقيه و مغرب همزمان است با سر آغاز بربر از اعصار دور آنسان كه ابتداى آن را جز خداى تعالى نمىداند . آنان را شعوبى است كه به شمار نمىآيد چون : مغراوه و بنى يفرن و جراوه و بنى يرنيان و وجديجن و غمرت و بنى يجفش و بنى واسين و بنى تيغرست و بنى مرين و توجين و بنى عبد الواد و بنى راشد و بنى برزال و بنى ورنيد و بنى زنداك و غير ايشان . و هر يك از اين شعوب را بطون متعدد است . مواطن ايشان از حوالى طرابلس است تا كوه اوراس و زاب تا جنوب تلمسان ، سپس وادى ملويه ، پيش از اسلام كثرت و رياست از آن جراوه بود سپس مغراوه و بنى يفرن .\r\nچون فرنگان بلاد بربر را گرفتند و آنان را به كيش مسيحيت در آوردند و در شهرهاى ساحلى فرود آمدند زناته و ديگر بربرها در حومهء شهرها مىزيستند و فرمانبردار فرنگان بودند و خراج مقرر را مىپرداختند و با ايشان در جنگهايشان شركت مىجستند يا دفاع مىكردند . تا آنگاه كه اسلام آمد و مسلمانان به افريقيه راندند . پادشاه فرنگان در اين هنگام جرجير بود . زناته و بربر او را در نبردشان با مسلمانان يارى دادند ولى جمعشان پراكنده شد و جرجير به قتل رسيد و اموالشان به تاراج رفت و زنانشان به اسارت افتادند و سبيطله گشوده شد . سپس مسلمانان به غزو افريقيه بازگشتند و جلولا و شهرهاى ديگر را فتح كردند . فرنگانى كه مغلوب مسلمانان شده بودند به مواطن خويش در آن سوى دريا باز گرديدند . بربرها تصميم گرفتند كه خود در برابر عربها مقاومت ورزند ، پس گرد آمدند و در دژهايى كه در كوهستانها برآورده بودند موضع گرفتند . زناته نزد كاهنه و قومش - چنان كه خواهيم گفت - در كوه اوراس اجتماع كردند . عربها آنان را كشتار كردند و در همهء ضواحى و جبال و بيابان تعقيب نمودند تا خواه و ناخواه به اسلام گردن نهادند و فرمانبردار ايالت مصر شدند و به جاى فرنگان ، مسلمانان زمام فرمانروايى ايشان به دست گرفتند . تا آنگاه كه در مغرب پايه‌هاى دولت عربى سست شد و بربرهاى كتامه و غير ايشان آنان را از افريقيه\r\n\r\n","description":"","footnote":"","page_name":" 7 ","page_number":25},
  {"content":"\r\n\r\nاخراج كردند .\r\nآنگاه باد به پرچم زناته وزيدن گرفت و نسلى بعد از نسلى ، چنان كه خواهيم گفت ، به حكومت رسيدند .\r\n\r\nخبر از كاهنه و قوم او جراوه ، كه از زناته بودند و برخورد آنان با مسلمانان به هنگام فتح مسلمانان افريقيه را\r\nاين امت از بربر در افريقيه و مغرب صاحب قوت و كثرت بود . فرنگان در شهرها بودند و اينان مطيع فرمانشان ولى حومه‌هاى شهرها همه به ايشان تعلق داشت و هر گاه كه نيازى مىافتاد به نيروى خويش فرنگان را يارى مىكردند . چون لشكرهاى مسلمانان در افريقيه آشكار شدند . اينان جرجير را در دفاع در برابر مسلمانان يارى كردند ولى جرجير به دست مسلمانان كشته شد و جماعت بربرها پراكنده شد و رياستشان دچار تفرقه گرديد و از آن پس در افريقيه جايى نبود كه مسلمانان با انبوهى از ايشان روبرو گردند بلكه با هر طايفه و قبيله از بربر در همان ناحيه و موطنش روياروى مىشدند . چون مسلمانان سرگرم جنگ على ( ع ) و معاويه شدند ، از افريقيه غافل گشتند .\r\nآنگاه معاويه پس از يك سال ، عقبة بن نافع الفهرى را بر آن ديار امارت داد . عقبه بار دوم كه بر مغرب امارت يافت خونها ريخت تا به سوس رسيد . به هنگام بازگشت در زاب كشته شد . بربرها بر كسيله ، بزرگ اوربه ، گرد آمدند . پس از آن زهير بن قيس البلوى در ايام عبد الملك بن مروان به سوى او لشكر برد . كسيله او را منهزم ساخت و قيروان را تصرف كرد و مسلمانان را از مغرب بيرون راند . چون عبد الملك به حكومت رسيد سپاه مسلمانان را به سردارى حسّان بن نعمان به مغرب فرستاد . اينان بربرها را شكست دادند و كسيله را كشتند و قيروان و قرطاجنه و افريقيه را تصرف كردند . بقاياى فرنگان و روميان به صقليه و اندلس گريختند و رياست بربر در ميان تيره‌هاى مختلف منقسم شد . زناته بزرگترين قبايل بربر بود و به شمار بيش ، هم از حيث تجمع و هم از جهت بطون . جراوه يكى از تيره‌هاى آن در كوه اوراس مىزيست . اينان از فرزندان كراو بن اديدت بن جانا بودند . رياستشان با كاهنه دهيا دختر تابته [ 1 
  ] بن نيقان بن باور ابن مصكسرى بن افرد بن و صيلا بن جراو بود . كاهنه را سه فرزند بود كه رياست قوم خود را از اسلافشان به ميراث برده بودند و در دامان مادر خود پرورش يافته بودند . مادر بر اين سه فرزند و به وسيلهء آنها بر قوم خود فرمان مىراند . و چون زنى كاهنه و به غيب احوال ايشان و عاقبت امورشان آگاه بود بر آن قوم رياست يافته بود .\r\n\r\n\r\n","description":"","footnote":"\r\n[ ( 1 ) 
  ]  B  و  C  : نابته .\r\n","page_name":" 8 ","page_number":26},
  {"content":"\r\n\r\nهانى بن بكور ضريسى گويد : كاهنه شصت و پنج سال بر آنان فرمان راند و صد و بيست و هفت سال در جهان بزيست . قتل عقبة بن نافع در جنوب كوه اوراس به تحريض او اتفاق افتاد .\r\nمسلمانان از اين امر آگاه بودند چون جمع بربرها پراكنده شد و كسيله به قتل رسيد لشكر بر سر كاهنه ، به پناهگاهش در كوههاى اوراس ، فرستادند ، بنى يفرن و قبايل زناته و ديگر بربرهاى ابتر به گرد او آمده بودند . كاهنه در دشتى در برابر كوهستان خود با آنان روياروى شد . مسلمانان منهزم شدند و كاهنه با سپاه خود از پى ايشان براند تا آنان را از افريقيه بيرون راند . حسان بن النعمان به برقه رسيد و در آنجا درنگ كرد تا از سوى عبد الملك مدد رسيد . آنگاه در سال 74 بر سر آنان تاخت و جمعشان بپراكند و سركوبشان نمود و كاهنه را كشت و كوهستان اوراس را به جنگ بگرفت و قريب به صد هزار تن را به قتل آورد .\r\nكاهنه را دو پسر بود كه پيش از اين واقعه به حسان بن النعمان پيوسته بودند . مادرشان به آن دو سفارش كرده بود ، زيرا به وسيله شيطان خود از آينده خبر داشت . حسان نيز آن دو را بپذيرفت .\r\nو اسلامشان نيكو شد و از فرمانبردارى منحرف نشدند . حسان ، امارت قومشان جراوه را به آن دو داد و به كوهستان اوراس فرستادشان ولى پس از چندى آن بقايا نيز پراكنده گرديدند و منقرض شدند و جراوه در ميان قبايل ديگر بربر متفرق شد ، قومى از ايشان در ساحل مليله‌اند ، آنان را در ميان همسايگانشان در آن حوالى آثارى است . چون موسى بن ابى العافيه در آغاز قرن چهارم بر ابو العيش غلبه يافت و تلمسان را از او بستند ، ابو العيش به آنان روى آورد و در ميان آنان فرود آمد و در آنجا قلعه‌اى بنا كرد ولى آن قلعه بعدها ويران شد . و ما به اين واقعه اشارت خواهيم كرد . بقاياى ايشان تا به امروز در آنجا هستند و در يطوفت و متعلقات آن از قبايل غماره مندرج شده‌اند . و اللّه وارث الارض و من عليها .\r\n\r\nخبر از آغاز دولتهاى زناته در اسلام و رسيدن فرمانروايى به آنان در مغرب و افريقيه\r\nحوادث رده در افريقيه و مغرب پايان گرفت و بربرها به حكم اسلام و فرمانروايى عرب گردن نهادند . خلفاى بنى اميه خلافت و رياست عرب را قبضه كردند و در دمشق بر سرير فرمانروايى نشستند و بر امم و اقطار بسيار غلبه يافتند و از هند و چين در شرق تا فرغانه در شمال و حبشه در جنوب تا بربر در مغرب و بلاد جلالقه و افرنجه در اندلس را زير فرمان خويش در آوردند . اسلام در همه جا گسترش يافت و دولت عربى بر امم گوناگون مستولى شد . آنگاه بنى اميه ، به بنى هاشم پرداختند زيرا بنى هاشم به عبد مناف نسب مىرسانيدند و خود را به وصيت مستحق خلافت مىدانستند و پى در پى دست به خروج مىزدند ، از اين رو بنى اميه خونشان را ريختند و به زندان\r\n\r\n","description":"","footnote":"","page_name":" 9 ","page_number":27},
  {"content":"\r\n\r\nافكندند ، يا اسير كردند و با اين اعمال پايه‌هاى فرمانروايى خويش مستحكم ساختند . آنگاه ميان شيعه بر سر اينكه پس از على ( ع ) خلافت به كدام تيره از بنى هاشم مىرسد اختلاف افتاد و شيعه به چند فرقه تقسيم شد . قومى به آل عباس گرويدند و قومى به خاندان حسن بن على ( ع ) و قوم ديگر به فرزندان حسين بن على ( ع ) شيعهء آل عباس در خراسان دعوت آشكار كرد . يمنيان به دعوت آنان روى آوردند و آن دولت عظيم كه خلافت را نيز به چنگ آورد ، به وجود آمد و امويان را به كشتن و اسير كردن و به زندان سپردن از ميان برداشت و سپس بغداد را مركز خلافت خود ساخت . مهاجران بنى اميه از پى عبد الرحمان بن معاوية بن هشام به اندلس رفتند و در آنجا دعوت اموى را بر پاى داشتند و آن سوى دريا از حيطهء قدرت و نفوذ هاشميان بيرون آمد و پرچمشان در آن سرزمين از اهتزاز بازماند .\r\nآنگاه آل ابى طالب بر آل عباس كه خلافت و پادشاهى به آنان ارزانى شده بود خروج كردند .\r\nالمهدى محمد بن عبد اللّه معروف به النفس الزكيه از آل ابى طالب بر ابو جعفر المنصور خروج كرد .\r\n- ما از آن وقايع ياد كرديم - و بر سپاهيان بنى عباس در چند مصاف تلفاتى سخت وارد آورد .\r\nادريس بن عبد اللّه برادر مهدى در يكى از مصافها جان خويش برهانيد و خود به مغرب اقصى افكند .\r\nبربرهاى اوربه و مغيله و صدينه او را پناه دادند و به يارى او پس از او به يارى فرزندانش پرداختند و به وسيلهء او به فرمانروايى رسيدند و بر مغرب اقصى و مغرب اوسط غلبه يافتند و دعوت ادريس و پسرانش را در ميان مردم آن سامان از زناته ، چون بنى يفرن و مغراوه بسط دادند و آن بلاء را از ممالك بنى عباس منقطع ساختند و دولتشان تا آنگاه كه به دست عبيديان برافتاد ادامه داشت .\r\nدر اثناى اين احوال آل ابى طالب در مشرق ، در صدد به دست آوردن خلافت بودند و داعيان خويش به بلاد دور دست مىفرستادند . تا آنگاه كه ابو عبد اللّه المحتسب در افريقيه به نام المهدى از فرزندان اسماعيل فرزند امام جعفر صادق ( ع ) دعوت نمود . بربرهاى كتامه و صنهاجه به اين دعوت پاسخ گفتند و افريقيه را از اغلبيان بستدند و عربها به مركز فرمانروايى خود در مشرق باز گرديدند و در نواحى مغرب ايشان را دولتى نماند . مغرب بار سنگين فرمانروايى عرب و تسلط مضر را از دوش بيفكند و اين در هنگامى بود كه اسلام پاى بر جا شده و نور ايمان بر دلهاى بربرها تابيده بود .\r\nپس به اين وعده خداوندى يقين كردند « كه  إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ »  .\r\nبا برافتادن دولت عرب ، اسلام از ميان نرفت و در مبانى دين با فرو ريختن اساس فرمانروايى عرب شكستى پديد نيامد . و اين وعدهء خداوند است و خدا وعدهء خود را ، كه فرموده دين او بر همهء اديان غلبه خواهد يافت ، خلاف نمىكند . در اين هنگام بربرها با اتكا و در پس پردهء داعيان بنى عبد مناف ، خود به طلب ملك برخاستند و بعضى چون كتامه در افريقيه و مكناسه در مغرب به آرزوى خويش رسيدند . در اين باب قبايل زناته با آنان به رقابت برخاستند . زناته از آن دو به شمار و\r\n\r\n","description":"","footnote":"","page_name":" 10 ","page_number":28},
  {"content":"\r\n\r\nقوت افزون بود . اينان نيز كمر همت بر ميان زدند و بىنصيب نماندند . بنى يفرن را در مغرب و افريقيه به دست صاحب الحمار سپس به دست يعلى بن محمد و پسرانش دولتى بزرگ به وجود آمد .\r\nآنگاه مغراوه به دست بنى خزر صاحب دولتى ديگر شدند و با بنى يفرن و صنهاجه به كشاكش پرداختند . سپس اين نسل منقرض شد و فرمانروايى مغرب به دست نسلى ديگر از زناته افتاد ، چون بنى مرين در مغرب اقصى و بنى عبد الواد در مغرب اوسط . در اين فرمانروايى بنى توجين و بقايايى از مغراوه چنان كه بشرح بيان خواهيم داشت - با آنان شريك بودند و ما اخبار جنگلها و تيره‌هاى مختلف آنها را بدان روش كه در تاريخ بربر پيش گرفته‌ايم گرد مىآوريم . و اللّه المعين . سبحانه .\r\nلا رب سواه و لا معبود الا اياه .\r\n\r\nطبقهء اول از زناته و از بنى يفرن و انساب ايشان و شعوبشان آغاز مىكنيم و بيان دولتهايشان در افريقيه و مغرب\r\nبنى يفرن از شعوب زناته‌اند و پهناورترين بطون ايشان ، نسب آنان در نزد نسب‌شناسان زناته چنين است : ايفرى بن يصليتن بن مسرا بن زاكيا بن ورسيك بن اديدت بن جانا . برادران اوست مغراوه و بنى يرنيان و بنى واسين و همه فرزندان يصليتن‌اند و ايفرى در لغت بربر به معنى فار [ 1 
  ] است . بعضى از نسب‌شناسان گويند كه ايفرى فرزند ونتيز [ 2 
  ] بن جانا بوده و برادرانش مغراو و غمرت و وجديجن‌اند . بعضى گويند : ايفرى بن مرة بن ورسيف بن جانا ، و بعضى گويند او فرزند صلبى جاناست و درست همان است كه ما از ابو محمد ابن حزم نقل كرديم .\r\nاما شعوب ايشان بسيار است . مشهورترينشان بنى وار كوا و مرنجيصه‌اند . بنى يفرن در زمان فتح اسلامى بزرگترين قبايل زناته و به نيرو و شوكت از همه بيش بودند . آنان را در افريقيه و كوه اوراس و مغرب اوسط بطون و شعوب بسيار بود . چون فتح در رسيد افريقيه و بربرهاى ساكن آن مغلوب لشكر خدا ، مسلمانان عرب شدند و در برابر قدرت ايشان سر فرود آوردند و اسلام را پذيرفتند و اسلامشان نيكو شد . چون كيش خوارج در ميان عربها شايع شد و در مشرق خلفا آن را سركوب ساختند ، خوارج به جايهاى دور دست روى نهادند ، از جمله به ميان بربرها آمدند و رؤساى بربر به آنان گرويدند و بنابر اختلاف رؤساى خوارج ايشان نيز هر يك مذهبى را پذيرفتند چون اباضيه و صفريه و غير ايشان - و ما در باب مخصوص به خوارج آورديم - بنى يفرن نيز به خوارج گرديدند و براى نشر كيش خارجى جنگها كردند . نخستين كسى كه در اين راه قيام كرد ابو قره از مردم مغرب اوسط بود . سپس بعد از او ابو يزيد صاحب الحمار و قوم او بنى واركوا و مرنجيصه بود .\r\n\r\n\r\n","description":"","footnote":"\r\n[ ( 1 ) 
  ] در بعضى از نسخ : الغار\r\n. [ ( 2 ) 
  ] ياونتيص .\r\n","page_name":" 11 ","page_number":29},
  {"content":"\r\n\r\nسپس آنان را پس از بيرون آمدن از كيش خارجى دو دولت بر دست يعلى بن محمد زناتى و فرزندانش به وجود آمد كه به طور تفصيل به ذكر آنها خواهيم پرداخت . ان شاء اللّه .\r\n\r\nخبر از ابو قره و فرمانروايى او و قوم او در تلمسان و سرآغاز و سرگذشت او\r\nبنى يفرن را در مغرب اوسط بطون بسيارى است در نواحى تلمسان تا كوه بنى راشد كه امروز به همان نام خوانده مىشود . اينان كسانى بودند كه تلمسان را - چنان كه خواهيم گفت - پىافكندند .\r\nرئيس ايشان در عهد انتقال خلافت از بنى اميه به بنى عباس ابو قره بود و ما از نسب او جز آنكه مىدانيم كه از بنى يفرن است ، بىخبريم . چون بربرها در مغرب اقصى عصيان كردند و ميسره و قومش به دعوت خوارج قيام نمودند . و بربرها او را كشتند ، به جاى او خالد بن حميد را كه از زناته بود بر خود فرمانروايى دادند ، جنگهاى او با كلثوم بن عياض و قتل او به دست كلثوم معروف است .\r\nپس از او اين ابو قره بر زناته رياست يافت .\r\nچون دولت بنى اميه روى به نابودى نهاد عصيانگران در بربر بسيار شدند و ورفجومه قيروان را گرفت و هواره و مكناسه و سجلماسه را تصرف كردند و ابن رستم بر تاهرت مستولى شد . ابن الاشعث از سوى ابو جعفر المنصور به افريقيه آمد . بربرها از او بيمناك شدند و جنگها فروكش كرد .\r\nسپس بنى يفرن در تلمسان بشوريدند و دعوت خوارج آشكار كردند و با بزرگ خود ابو قره در سال 148 به خلافت بيعت كردند . ابن الاشعث ، اغلب بن سوادهء تميمى را به جنگ او فرستاد . اغلب به زاب رسيد و ابو قره به مغرب اقصى گريخت و چون اغلب بن سواده باز گرديد او نيز به وطن خويش بازگشت .\r\nچون بربرها بر عمر بن حفص بن ابى صفره ملقب به هزار مرد ، در سال 150 شوريدند و او را در طبنه محاصره كردند ، از جمله كسانى كه او را محاصره نمود ابو قرهء يفرنى بود با چهل هزار سپاهى از قومش خوارج صفريه و ديگران ، چون محاصره سخت شد عمر بن حفص به وسيلهء پسر ابو قره با او به گفتگو پرداخت كه اگر محاصره از او بردارد چهل هزار دينار به او دهد و چهار هزار دينار به پسرش . ابو قره با قوم خود از آنجا دور شد و بربرها نيز از اطراف طبنه پراكنده گرديدند . سپس او را در قيروان محاصره كردند . اين بار نيز ابو قره با محاصره كنندگان بود شمار سپاهيان او سيصد و پنجاه هزار تن بود كه از آن جمله هشتاد و پنج هزار سوار بود . عمر بن حفص در اين محاصره جان باخت .\r\nيزيد بن حاتم به امارت افريقيه برگزيده شد . چون بيامد جمع خوارج پراكنده شد و ميانشان اختلاف پديد آمد . ابو قره ، پس از آنكه ياور و دولت او ابو حاتم الكندى از رؤساى خوارج كشته شد به ميان بنى يفرن به تلمسان رفت . يزيد بن حاتم بنى يفرن را كشتار كرد و در اطراف مغرب به\r\n\r\n","description":"","footnote":"","page_name":" 12 ","page_number":30},
  {"content":"\r\n\r\nحركت در آمد و تيغ در مردم نهاد تا به فرمان او گردن نهادند از آن پس ديگر بنى يفرن را شورشى كه در خور اهميت باشد رخ نداد تا آنگاه كه ابو يزيد در افريقيه از ميان بنى واركوا و مرنجيصه برخاست و ما ان شاء اللّه تعالى از آن سخن خواهيم گفت .\r\nبعضى از مورخين ابو قره را به قبايل مغيله نسبت مىدهند و من به روايت صحيحى در اين باب دست نيافته‌ام . البته راهها از دو طرف برابر است . يعنى نواحى تلمسان اگر موطن بنى يفرن باشد موطن مغيله هم تواند بود . اين دو قبيله همجوار يك ديگرند .\r\nولى بنى يفرن به قوت و كثرت بيش‌اند . مغيله به خارجى بودن از بنى يفرن مشهورترند . زيرا آنان از صفريه‌اند و حال آنكه بسيارى مىگويند بنى يفرن اهل سنت‌اند . ابن حزم و ديگران نيز چنين مىگويند . اللّه اعلم .\r\n\r\nخبر از ابو يزيد خارجى صاحب الحمار از بنى يفرن و آغاز كار او با شيعه و سرگذشت او\r\nاين مرد از بنى وار كوا برادران مرنجيصه بود و هر دو از بطون بنى يفرن بودند . كنيهء او ابو يزيد بود و نامش مخلد بن كيداد . از نسب او جز اين چيزى معلوم نيست . ابو محمد بن حزم گويد : ابو يوسف وراق از ايوب بن ابى يزيد براى من نقل كرد كه نام پدرش مخلد بن كيداد [ 1 
  ] بن سعد اللّه بن معبث بن كرمان بن مخلد بن عثمان بن وريمت بن جونفر [ 2 
  ] بن سميران بن يفرن بن جانا يعنى زناته است .\r\nو گويد يكى از بربرها مرا از نامهاى بيشترى ميان يفرن و جانا خبر داد . پايان كلام ابن حزم .\r\nابن رقيق نيز او را از بنى واسين بن ورشيك بن حانا دانسته و در آغاز اين فصل از انساب ايشان ياد كرديم .\r\nكيداد پدر ابو يزيد براى تجارت به بلاد سياهان آمد و شد داشت . ابو يزيد در كوكو از بلاد ايشان متولد شد . مادرش كنيزى ام ولد بود به نام سبيكه ، پدر او را به قيطون زناته در بلاد قسطيليه آورد و در توزر فرود آمد . ميان توزر و تقيوس در آمد و شد بود . ابو يزيد در آنجا قرآن و ادب آموخت و با خوارج نكارى بياميخت و به مذهب ايشان گرايش يافت و كيش ايشان بياموخت و در آن كيش به رياست رسيد . آنگاه به نزد مشايخشان به تاهرت رفت و در ايام زندانى بودن عبيد اللّه المهدى در سجلماسه از ابو عبيده يكى از آنان تعليم گرفت .\r\nپدرش كيداد بمرد و او را در رنج و فقر باقى گذاشت . اهل قيطون براى گذران زندگى او درهمى چند مىپرداختند و او در عوض فرزندانشان را قرآن و اصول و قواعد كيش نكاريان\r\n\r\n\r\n","description":"","footnote":"\r\n[ ( 1 ) 
  ]  B  : كنداك\r\n. [ ( 2 ) 
  ]  B  : جرسفر .\r\n","page_name":" 13 ","page_number":31},
  {"content":"\r\n\r\nمىآموخت . اما شايع شد كه او مسلمانان را تكفير مىكند و به سب على زبان مىگشايد . ابو يزيد خود بترسيد و به تقيوس رفت . ميان تقيوس و توزر درآمد و شد بود و واليان را از منكر نهى مىكرد سعايت كردند كه قصد خروج دارد . واليان قسطيليه آهنگ قتلش كردند . در سال 310 به حج رفت چون در طلبش بودند از نواحى طرابلس به تقيوس باز گرديد . چون عبيد اللّه [ 1 
  ] درگذشت ابو القاسم مردم قسطيليه را فرمان داد كه بگيرندش . ابو يزيد به مشرق رفت و فريضه حج به جاى آورد و به موطن خويش باز گرديد و در سال 325 نهانى وارد توزر شد .\r\nابن فرقان نزد والى توزر سعايت كرد والى او را گرفت و در بند نمود . در اين هنگام پيشتازان زناته وارد شهر شدند . ابو عمار اعمى سركرده نكاريان كه چنان كه معلوم شده عبد الحميد نام داشت به شهر در آمد . ابو عمار از كسانى بود كه ابو يزيد از او آيين خوارج را آموخته بود . اينان از والى طلب كردند كه او را آزاد كند . والى بهانه آورد كه او را به سبب نپرداختن خراج زندانى كرده است اينان با يزيد و فضل پسران ابو يزيد همدست شدند و آهنگ زندان كردند و نگهبانان را كشتند و ابو يزيد را بيرون آوردند . ابو يزيد به شهر واركلا رفت و يك سال در آنجا بماند و به كوهستان اوراس ، نزد بنى برزال در مواطنشان در كوههاى جنوبى مسيله و نيز نزد بنى زنداك بن مغراوه آمد و شد داشت تا همه دعوتش را اجابت كردند سپس در اوراس مقام گرفت . ابو عمار اعمى با دوازده تن به همراه او بود . اينان بر نكاريان در نوالات فرود آمدند . ديگر خوارج نيز بر او گرد آمدند .\r\nابو عمار از ايشان براى او بيعت گرفت شرط بيعت آن بود كه با شيعه نبرد كنند و هر چه غنايم و اسيران به دست مىآورند خود تصرف كنند همچنين اگر بر مهديه و قيروان غلبه يافتند كار به شورا باشد . اين واقعه در سال 331 اتفاق افتاد .\r\nابو يزيد با ياران خود مترصد غيبت فرمانرواى باغايه بودند . چون براى كارى از شهر خارج شد اينان بيامدند و در سال 332 برخى دژها را تاراج كردند و بدين گونه دستهاى بربرها به فتنه بيالود ابو يزيد ياران خويش به باغايه آورد ولى او و يارانش منهزم شدند و به كوه پناه بردند . صاحب باغايه لشكر بر سرشان كشيد ولى اين بار خود به هزيمت شد و به شهر باز گرديد و ابو يزيد شهر را محاصره كرد . ابو القاسم القائم قبايل كتامه را فرمان داد كه به يارى كنون ، صاحب باغايه ، روند . از اطراف لشكرها به ياريش آمدند . ابو يزيد و يارانش بر ايشان شبيخون زدند و تار و مارشان ساختند ولى شهر باغايه به مقاومت پرداخت . ابو يزيد به بربرهايى كه در اطراف قسطيليه بودند از بنى واسين و غير ايشان نامه نوشت . پس توزر را در حال محاصره كردند . ابو يزيد به تبسه راند و به صلح داخل شد سپس به همين نحو بجايه را نيز بگرفت و آنگاه مرماجنه را در تصرف آورد .\r\n\r\n\r\n","description":"","footnote":"\r\n[ ( 1 ) 
  ] در سه نسخهء ديگر : عبد اللّه .\r\n","page_name":" 14 ","page_number":32},
  {"content":"\r\n\r\nخرى اشهب به او هديه دادند و او همواره بر آن سوار مىشد آنسان كه « صاحب الحمار » لقب يافت .\r\nسپاهيان كتامه در اربص از كارهاى او خبر يافتند . از آنجا پراكنده شدند و او اربص را گرفت و امام جماعت آنجا را كشت و سپاهى به تبسه فرستاد سپاهيان او تبسه را گرفتند و عاملش را كشتند .\r\nخبر به القائم رسيد كه در آن هنگام در مهديه بود . براى ضبط شهرها و مرزها لشكر فرستاد . غلام خود بشرى الصقلبى را به باجه فرستاد و ميسور را فرماندهى لشكرهاى ناحيهء مهديه داد و خليل بن اسحاق را به قيروان فرستاد تا در آنجا لشكرگاه زند . ابو يزيد نخست بر سر بشرى به باجه تاخت و ميانشان نبرد در گرفت . ابو يزيد بر خر خود سوار شد و عصاى خويش به دست گرفت و نكاريان دل بر هلاك نهاده از پشت سر به لشكرگاه بشرى حمله كردند بشرى منهزم شد و به تونس گريخت .\r\nابو يزيد باجه را گرفت و كشتار و تاراج كرد و به تونس لشكر برد تونس تسليم شد مردم تونس از ابو يزيد امان خواستند . امانشان داد و كسى را بر آنان امارت داد . و به سوسه و وادى مجرده رفت و در آنجا لشكرگاه زد . از هر سو جنگجويان به لشكرگاه او پيوستند و بيم او در دل مردم افتاد و به قيروان راندند . شايعات فراوان شد . ابو يزيد لشكر خود در نواحى افريقيه به حركت آورد سپاهيان از هر سو حمله كردند و بسيارى را كشتند و اسير كردند . سپس رهسپار رقاده شد . از كتامه هر كه در آنجا بود بگريخت و به مهديه رفت . ابو يزيد با صد هزار سپاهى به رقاده در آمد .\r\nآنگاه ابو يزيد به قيروان راند و خليل بن اسحاق را در آنجا محاصره كرد و پس از قرار داد صلح او را بگرفت تا بكشد . ابو عمار اشارت كرد و از سر خونش در گذشت ولى به او غذا نداد تا از گرسنگى هلاك شد . سپاهيانش به قيروان در آمدند و قتل و غارت كردند . مشايخ شهر كه از فقها بودند نزد او آمدند . پس از سرزنش بسيار امانشان داد ولى تعهد گرفت كه وابستگان به تشيع را بكشند . آنگاه رسولان خود را كه از مردم قيروان بودند نزد الناصر اموى صاحب قرطبه فرستاد و اظهار فرمانبردارى كرد و گفت داعى دعوت او خواهد بود و در عوض خواست كه به ياريش كس فرستد . رسولان باز گشتند و گفتند كه الناصر پذيرفته وعدهء يارى داده است . اين رابطه در سراسر ايام فتنه ادامه داشت تا آنگاه كه پسر خود ايوب را در اواخر سال 335 نزد او فرستاد . ايوب با الناصر ديدار كرد . ميسور با سپاهى از مهديه بيامد . بنى كملان كه از هواره بودند از لشكر او بگريختند و به ابو يزيد پيوستند و او را به رويارويى با ميسور تحريض كردند . ابو يزيد پيش راند و دو لشكر در مقابل هم قرار گرفتند . ابو يزيد و نكاريان دل بر مرگ نهادند . ميسور منهزم شد .\r\nبنى كملان او را كشتند و سرش را به قيروان و از آنجا به مغرب فرستادند و لشكرگاهش را نيز تاراج كردند .\r\nابو يزيد سپاه خويش را به شهر سوسه برد و آنجا را به جنگ بگشود و سپاهيان او بسيارى را كشتند و مثله كردند . شماره كشتگان در نواحى افريفيه افزون شد و خانه‌ها و دهكده‌ها خالى شد و\r\n\r\n","description":"","footnote":"","page_name":" 15 ","page_number":33},
  {"content":"\r\n\r\nهر كس از كشتن رهايى يافت از گرسنگى هلاك شد . ابو يزيد پس از قتل ميسور بر مردم آسان گرفت و خود جامهء حرير پوشيد و بر مركبى گرانبها سوار شد . يارانش بر او خرده گرفتند و در اين باب به رؤساى خود را بلاد نامه نوشتند . القائم در خلال اين مدت در مهديه بر گرد خود خندق حفر مىكرد و كتامه و صنهاجه را براى دفع محاصره گرمى آورد . ابو يزيد بيامد تا در مهديه فرود آمد و سپاهيانش جنگ آغاز كردند و همواره پيروزى از آن آنان بود . و زويله را گرفت . چون در مصلى قرار گرفت القائم به يارانش گفت از اينجا باز خواهد گشت . ابو يزيد همچنان مهديه را در محاصره داشت . بربرها از قابس و طرابلس و نفوسه نزد او مىآمدند .\r\nابو يزيد سه بار حمله كرد بار سوم منهزم شد ولى از آنجا كنده نشد . همچنين در چهارمين بار .\r\nمحاصره مردم مهديه سخت شد و گرسنگى هجوم آورد . كتامه در قسنطينه گرد آمدند و براى يارى رسانيدن به القائم لشكرگاه زدند . ابو يزيد زكوا [ 1 
  ] مزاتى را از ورفجومه فرستاد و لشكرگاه كتامه از قسنطينه پراكنده شد و القائم از يارى ايشان نوميد گرديد . سپاهيان ابو يزيد براى حمله و تاراج به اطراف پراكنده شدند و جز قبايل هواره و بنى كملان كس در لشكرگاه او نماند . القائم پى در پى نزد بربرها رسول مىفرستاد و يارى مىخواست .\r\nابو يزيد از اين وضع بيمناك شد و از ياران خود به ترديد افتاد . بعضى از ايشان به مهديه گريختند و بعضى ديگر به مواطن خود باز گشتند . يارانش او را اشارت كردند كه محاصره مهديه را پايان دهد . پس لشكرگاه خويش رها كردند و در سال 334 به قيروان در آمدند . اهل قيروان براى فرو گرفتن او تدبيرى كردند ولى به نتيجه نرسيد . ابو عمار او را به سبب مال اندوزى و روى آوردن به نعمت دنيوى سرزنش كرد . ابو يزيد توبه كرد و راه ديگرگون ساخت و بار ديگر جامهء پشمين پوشيد و زهد پيشه ساخت . خبر حركت او از محاصره مهديه شايع شد و نكاريان را در هر شهرى كه بودند قتل عام كردند . ابو يزيد سپاهيان خود را گسيل داشت و در آن نواحى دست به آشوب و كشتار و تاراج زد ساكنان شهرها را كشتند و بسيارى از شهرها را خراب كردند . ابو يزيد پسر خود ايوب را به باجه فرستاد . ايوب بر در شهر فرود آمد و منتظر رسيدن بربرها از ديگر جاها شد ولى به ناگاه على بن حمدون اندلسى صاحب مسيله با لشكر كتامه و زواوه برسيد . او نخست بر قسنطينه و اربص و شقبناريه گذشته بود و سپاهى گران گرد آورده بود . ايوب بر او شبيخون زد لشكرگاهش پراكنده شد و اسبش او را در يكى از راههاى دشوار بر زمين زد و بكشت .\r\nايوب با سپاه خود رهسپار تونس گرديد . سردار سپاه تونس حسن بن على كه از داعيان شيعه بود منهزم شد . اما بار ديگر امكان حمله‌اى يافت . حسن بن على به بلاد كتامه رفت و با كتاميان\r\n\r\n\r\n","description":"","footnote":"\r\n[ ( 1 ) 
  ] ج : زكوا .\r\n","page_name":" 16 ","page_number":34},
  {"content":"\r\n\r\nدر قسنطينه لشكرگاه زد . ابو يزيد با جماعات بربر به جنگ او شد . بار ديگر بربرها از هر سو به سوى ابو يزيد آمدند و نيرويش افزون شد . از آنجا راهى سوسه گرديد . سوسه را محاصره نمود و منجنيقها نصب كرد . در ماه شوال سال 334 القائم بمرد و خلافت به پسرش اسماعيل المنصور رسيد .\r\nاز المنصور به سوسه مدد رسيد . مردم سوسه با ابو يزيد مصاف دادند . ابو يزيد منهزم شد و به سوى قيروان راند . مردم قيروان به دفاع برخاستند . ابو يزيد ياور خويش ابو عمار را از اسارت آنان برهانيد و از قيروان دور شد .\r\nاسماعيل المنصور از مهديه به سوسه راند و از آنجا به قيروان لشكر برد . قيروان را گرفت و مردمش را عفو كرد و امان داد و با بازماندگان ابو يزيد و زن و فرزند او نيكى كرد . براى ابو يزيد بار ديگر مدد رسيد و عزم محاصرهء قيروان نمود و به سپاه منصور روى نهاد و بر آنان شبيخون زد .\r\nجنگ سخت شد ، ياران او دل بر مرگ نهادند ولى در پايان روز پراكنده شدند . چند بار ديگر حمله كردند . براى منصور از هر سو مدد رسيد . چون محرم به نيمه رسيد منصور پيروز شد و ابو يزيد منهزم گرديد . بسيارى از بربرها كشته شدند المنصور با ياران خود از پى او راند و بر سبيبه و سپس تبسه گذشت تا به باغايه رسيد .\r\nدر آنجا نامهء محمد بن خزر به دستش رسيد كه اظهار فرمانبردارى كرده بود و آمادگى خويش براى يارى اعلام داشته بود . منصور به او نوشت كه مترصد ابو يزيد باشد و او را دستگير كند و وعده داد كه به پاداش بيست بار براى او اموال خواهد فرستاد . سپس به طبنه رفت . جعفر بن على عامل مسيله با هدايا و اموال بيامد و خبر داد كه ابو يزيد در بسكره فرود آمده و او به محمد بن خزر نامه نوشته و از او يارى طلبيده ولى چيزى كه سبب خشنودى گردد از او سر نزده است . منصور به بسكره رفت و مردم شهر استقبالش كردند . ابو يزيد به ميان بنى برزال در كوه سالات گريخت و از آنجا به كوه كيانه كه امروز آن را كوه عياض گويند . منصور از پى او به مقره رفت . ابو يزيد در آنجا به بر لشكر او شبيخون زد ولى پيروزى حاصل نكرد و به كوه سالات پناه برد سپس به ميان ريگستان گريخت بنى كملان از او جدا شدند . منصور به وسيلهء محمد بن خزر آنان را امان داد .\r\nمنصور همچنان با آرايش سپاه پيش مىرفت تا به كوه سالات رسيد و از پى او به سوى ريگستان راند . سپس بازگشت و به بلاد صنهاجه در آمد . خبر يافت كه ابو يزيد به كوه كيانه آمده است . منصور نيز باز گرديد و با جماعاتى از كتامه و عجيسه و زواوه و جمعى از بنى زنداك و مزاته و مكناسه و مكلاته در آنجا فرود آمد . منصور پيش تاخت و با ابو يزيد و جماعات نكاريان نبرد در پيوست . ابو يزيد در قلعهء جبل در محاصره ماند و سپاه منصور در اطراف او بود . محاصره سخت شد .\r\nچند بار به دژ حمله كردند . عاقبت وارد آن شدند . ابو يزيد به قصرى كه در ارتفاع بلند قله پناه برد .\r\nگردش را گرفتند و به درون قصر رفتند . ابو عمار اعمى و يدوس مزاتى كشته شدند . ابو يزيد كه\r\n\r\n","description":"","footnote":"","page_name":" 17 ","page_number":35},
  {"content":"\r\n\r\nزخمهاى سخت برداشته بود ميان سه تن از يارانش از قصر بيرون آمد و در گودالى فرو افتاد . همه نيرويش را از دست داده بود . او را گرفتند و نزد منصور فرستادند . فرمان داد معالجه‌اش كنند سپس او را به حضور خواند و سرزنش كرد و براى بطلان عقايد او حجت آورد . و از خونش در گذشت و به مهديه‌اش فرستاد و براى او راتبه‌اى معين كرد . خدايش جزاى خير دهاد - ابو يزيد در قفسى محبوس بود . در سال 335 از آن جراحات بمرد . فرمان داد پوست او بركندند و از كاه بينباشتند و در قيروان گردانيدند . بقاياى يارانش به نزد پسرش فضل گريختند . فضل با معبد بن خزر بود . به عقبداران لشكر منصور حمله كردند . ولى زيرى بن مناد امير صنهاجه در كمين ايشان نشست و آنان فرو كوفت . اسماعيل المنصور همچنان در پى ايشان بود تا به مسيله رسيد و نشان معبد برافكند .\r\nمنصور در لشكرگاه كه بود خبر يافت كه حميد بن يصل عامل تاهرت عصيان كرده و از راه دريا از تنس به آن سوى آب رفته است . منصور رهسپار تاهرت شد و بر آن و بر تنس از سوى خود عاملى نهاده . آنگاه آهنگ لواته كرد . آنان به ميان ريگستانها گريختند . منصور در سال 335 به افريقيه باز گرديد . در آنجا خبر يافت كه فضل بن ابى يزيد به حوالى قسنطينه حمله كرده است . در همان سال از پى او رفت . به قفصه رسيد و از آنجا به مديله [ 1 
  ] از اعمال زاب رفت و دژ ماداس را فتح كرد . فضل به ريگستان گريخت و چون منصور به او دست نيافت در سال 336 به قيروان باز گرديد .\r\nفضل به كوه اوراس رفت و از آنجا رهسپار باغايه شد و باغايه را محاصره نمود . باطيط [ 2 
  ] بن يعلى بر فصل بن ابى يزيد غدر كرد باطيط سر او نزد اسماعيل المنصور آورد . با مرگ او كار ابو يزيد و فرزندانش پايان گرفت و جماعاتشان پراكنده شد . پس از چندى عبد اللّه بن به كار از رؤساى مغراوه ايوب بن ابى يزيد را بناگاه بكشت و تا به منصور تقرب جديد سرش را نزد او آورد . منصور قبايل بنى يفرن را از آن پس تعقيب كرد تا آثار آن دعوت به كلى محو كرد . و البقاء للّه وحده .\r\n\r\nخبر از نخستين دولت بنى يفرن در مغرب اوسط و اقصى و سر آغاز كار و سرگذشت ايشان\r\nبنى يفرن از زناته‌اند و داراى بطون بسيار كه در مواطن پراكنده‌اند . از ايشان است بنى واركوا و مرنجيصه و غير ايشان - چنان كه گفتيم در افريقيه‌اند و از ايشان جمعى در نواحى تلمسان‌اند و ميان تلسمان و تاهرت جماعات كثيرى از آنها زندگى مىكنند . و اينان بودند كه شهر تلمسان را بنا كردند و ما بعد از اين بدان خواهيم پرداخت . از ايشان بود ابو قره كه در آغاز دولت عباسى در آن ناحيه سر برداشت و چنان كه گفتيم عمر بن حفص را در طبنه محاصره نمود . چون كار ابو يزيد\r\n\r\n\r\n","description":"","footnote":"\r\n[ ( 1 ) 
  ]  B  و  C  : مديليه\r\n. [ ( 2 ) 
  ]  F  : ماطيط .\r\n","page_name":" 18 ","page_number":36},
  {"content":"\r\n\r\nپايان گرفت و اسماعيل المنصور بنى يفرن را كه در افريقيه بودند قلع و قمع كرد اين گروه كه در نواحى تلمسان بودند رسولان نزد او فرستادند . رئيس ايشان در عهد ابو يزيد محمد بن صالح بود .\r\nچون اسماعيل المنصور ، محمد بن خزر و قومش را بر مغراوه فرمانروايى داد ، ميان او و اين بنى يفرن فتنه و ستيز بود . محمد بن صالح در اين فتنه و ستيز كشته شد . كشندهء او عبد اللّه بن به كار مغراوى بود . پس از او پسرش يعلى بن محمد در ميان بنى يفرن جانشين پدر شد و آوازه‌اش در همه جا پيچيد و او بود كه شهر ايفكان را پىافكند .\r\nچون عبد الرحمان الناصر از زناته ، ساكنان عدوهء مغرب خواست كه از امويان ( اندلس ) اطاعت كنند و ملوك آن طرف را مورد نواخت خويش قرار داد ، يعلى از كسانى بود كه بسرعت اين دعوت اجابت نمود و با خير [ 1 
  ] بن محمد بن خزر و قومش مغراوه در اين امر متحد شد . يعلى به وهران لشكر كشيد و در سال 343 آنجا را از دست محمد بن عون بستند . محمد بن عون را دواس بن صولات لهيصى يكى از رجال كتامه در سال 298 بر آن ديار امارت داده بود . يعلى به جنگ وارد شهر شد و آن را ويران كرد يعلى با خير بن محمد به تاهرت رانده بود ميسور الخصى از لمايه با لشكرى بيامد .\r\nاينان ميسور را شكست دادند و تاهرت را گرفتند . و ميسور و عبد اللّه بن به كار نيز اسير شدند . خير بن محمد او را نزد يعلى بن محمد فرستاد تا از او انتقام بستاند و ولى يعلى بدان خرسند نشد و او را نزد يكى از بنى يفرن فرستاد كه او انتقام گيرد . يعلى در ناحيهء مغرب نيرومند شد و از تاهرت تا طنجه به نام عبد الرحمان الناصر بر منابر خطبه خواندند .\r\nيعلى بن محمد از الناصر خواست كه رجال خاندان خود را بر شهرهاى مغرب امارت دهد . پس فاس را به محمد بن خير بن محمد داد . خير پس از يك سال كه از حكومتش رفته بود راه زهد پيشه گرفت و اجازه خواست كه در اندلس به جهاد رود . يعلى اجازت داد و پسر عم خود احمد بن أبى بكر به احمد بن عثمان بن سعيد را به جاى او نهاد و اين همان كسى است كه در سال 344 مأذنهء قرويين را - چنان كه گفتيم - بنا كرد .\r\nدولت يعلى بن محمد در مغرب روى در عظمت داشت تا آنگاه كه المعز لدين اللّه كاتب خود جوهر صقلى را در سال 347 از قيروان به مغرب فرستاد . چون جوهر سپاه خويش از مرزهاى افريقيه گذرانيد ، امير زناته در مغرب يعلى بن محمد اليفرنى ، به استقبال او رفت و گردن به اطاعت او نهاد و پيمانى را كه با امويان بسته بود بشكست . يعلى از شهر خود ايفكان به ديدار او رفت و به دو دست انقياد داد و از سوى قوم خود بنى يفرن و زناته با او بيعت كرد . جوهر بيعت او بپذيرفت ولى تصميم كشتن او در دل نهان داشت و براى اين مقصود روز بيرون آمدن او را از شهر در نظر گرفت . جوهر\r\n\r\n\r\n","description":"","footnote":"\r\n[ ( 1 ) 
  ] در نسخ خطى در اينجا حمير آمده است .\r\n","page_name":" 19 ","page_number":37},
  {"content":"\r\n\r\nاين راز با بعضى از خواص خويش در ميان نهاد . گروهى كه تعيين شده بودند در قسمت عقب لشكر ماجرايى ايجاد كردند . زعمايى از كتامه و صنهاجه و زناته به آن سو رفتند يعلى را فرو گرفتند و چون ميان آنان و ياران يعلى كشاكش در گرفت يعلى در آن ميان به ضرب نيزه‌هاى رجال كتامه و صنهاجه كشته شد و خونش هدر شد . جوهر شهر ايفكان را ويران كرد . زناته از برابر او گريختند .\r\nبعضى از مورخين گويند كه يعلى با جوهر ديدار كرد . و اين هنگامى بود كه جوهر از نبردش در تاهرت باز مىگشت . در اين ديدار در ناحيهء شلف او را كشتند . جماعت بنى يفرن پراكنده شدند و دولتشان از دست بشد و ديگر بار گرد نيامدند مگر پس از مدت زمانى كه بر فرزندش يدو در مغرب گرد آمدند و ما بدان اشاره خواهيم كرد . بسيارى از ايشان به اندلس رفتند و خبر آن را در جاى خود خواهيم آورد . دولت بنى يفرن منقرض شد تا بار ديگر به دست يعلى در فاس تشكيل شد سپس در سلا استقرار يافت و همچنان بر دوام بود تا به پايان آمد و ما در اين باب سخن خواهيم گفت . ان شاء اللّه تعالى .\r\n\r\nخبر از دولت دوم بنى يفرن در سلا از بلاد مغرب اقصى و آغاز آن و تحولات آن\r\nچون جوهر كاتب ، سردار سپاه المعز لدين اللّه يعلى بن محمد امير بنى يفرن را بدانگونه بكشت و در سال 347 مغرب را تصرف كرد جمع بنى يفرن پراكنده شد و يدو بن يعلى به مغرب اقصى رفت .\r\nاحساس كرد كه جوهر در تعقيب اوست از اين رو به جايهاى دور تر ، به صحرا گريخت تا جوهر از مغرب باز گرديد . گويند كه جوهر او را اسير كرده بود ولى او از زندان بگريخت و جمعى از قومش بنى يفرن بر او گرد آمدند . جوهر به هنگام بازگشت خود از مغرب بر ادارسه كه در ريف و بلاد غماره بودند ، حسن بن كنون شيخ بنى محمد را كه هم از ايشان بود امارت داد و در بصره از بلاد مغرب فرود آمد .\r\nحكم المستنصر در آغاز حكومتش سال 350 وزير خود محمد بن قاسم بن طملس را از اندلس از آب عبور داد تا مغرب را در زير پاى سپرد . حسن بن كنون براى دفاع لشكرى گرد آورد و محمد بن قاسم را فرو كوفت . محمد بن قاسم شكست خورده به اندلس باز گرديد . حكم ، غلام خود غالب را براى تصرف مغرب و بركندن ريشهء ادارسه گسيل داشت . او با سپاه از دريا بگذشت و آنان را مغلوب كرد و شهرهايشان را بگرفت و در سال 365 [ 1 
  ] - چنان كه گفتيم - آنان را از مغرب به اندلس كوچ داد و دعوت اموى را در مغرب استوارى بخشيد . حكم ، غلام خود غالب را فراخواند و براى\r\n\r\n\r\n","description":"","footnote":"\r\n[ ( 1 ) 
  ] ج : 350 .\r\n","page_name":" 20 ","page_number":38},
  {"content":"\r\n\r\nحفاظت از ثغور فرستاد و يحيى بن محمد بن هاشم التجيبى فرمانرواى ثغرا على را منشور امارت مغرب داد . حكم ، يحيى بن محمد را با مردان عرب و سپاهيان مرز به يارى غالب فرستاده بود . چون حكم به بيمارى فالج دچار شد و باد قدرت دولت مروانيان فرو نشست و دولت را به مردان خود جهت سد ثغور خود و دفاع در برابر دشمن نياز افتاد يحيى بن محمد را از مغرب فراخواند و حاجب المصحفى به جاى او جعفر بن على بن حمدون امير زاب و مسيله را به مغرب فرستاد . اين جعفر بن على از خلفاى شيعهء رخ برتافته و به ايشان گرويده بود . با اين عمل هم از وجود او در مغرب استفاده كردند و هم در اين روزگاران كه دولت روى به ضعف نهاده بودند از شر توطئه او آسوده شدند .\r\nجعفر بن على در قرطبه بود و جماعتى از بربرها نيز گرد او بودند . اكنون او و برادرش يحيى را فرمان امارت مغرب دادند و هر دو را خلعت بر پوشانيدند . و مال فراوان و جامه‌هاى گرانبها دادند تا به ملوك آن سوى آب خلعت دهند . جعفر در سال 365 به مغرب آمد و آنجا را در ضبط آورد .\r\nملوك زناته چون : يدو بن يعلى امير بنى يفرن و پسر عمش نوبخت بن عبد اللّه بن به كار و محمد بن خير بن خزر و پسر عمش بكساس بن سيد الناس وزيرى بن خزر وزيرى و مقاتل پسران عطية بن تبادلت و خزرون بن محمد و خلفون بن سعيد امير مغراوه و اسماعيل بن بورى امير مكناسه و محمد فرزند عمش عبد اللّه بن مدين و خزرون بن محمد الازداجى نزد او آمدند . يدو بن يعلى را از همه قدرت بيش و فرمانبردارى نيكوتر بود . چون حكم المستنصر هلاك شد و هشام المؤيد به جاى او نشست و محمد بن ابى عامر امر حجابت او به دست گرفت در آغاز قيامش از ناحيهء عدوهء مغرب به شهر سبته بسنده كرد و آنجا را به وسيلهء لشكر سلطان و رجال دولت در ضبط آورد و جمعى از پروردگان خويش را از صاحبان قلم و شمشير در آنجا بداشت و آن سوى سبته را به ملوك زناته واگذاشت و جوايز و خلعتها داد و رسولان ايشان گرامى داشت و جمعى از آنان را كه راغب بود در ديوان سلطان ثبت كرد و آنان نيز در ولايت دولت و بث دعوت قصور نكردند .\r\nميان امير عدوهء مغرب جعفر بن على و برادرش يحيى خلاف افتاد و يحيى شهر بصره ( در مغرب ) را از آن خود كرد و بسيارى از دولتمردان را با خود به بصره برد . سپس شكست جعفر از برغواطه در جنگى كه با آنان در پيوسته بود رخ داد . المنصور محمد بن ابى عامر در آغاز دولتش او را از طرفداران سرسخت خود تشخيص داد از اين رو او را فراخواند تا در برابر مخالفان پشتيبان او باشد . جعفر مغرب را سراسر به برادر واگذاشت و از دريا گذشت و نزد محمد بن ابى عامر رفت و در نزد او مقامى بس ارجمند يافت . زناته در تقرب به دولت اموى اندلس كارهاى شگرف كرد . مثلا خزرون بن فلفول در سال 366 به شهر سجلماسه لشكر برد و آن را بگشود و نشان دولت آل مدرار از آنجا برافكند . المنصور محمد بن ابى عامر - چنان كه پيش از اين گفتيم - فرمان حكومت آن ناحيه به او داد .\r\n\r\n","description":"","footnote":"","page_name":" 21 ","page_number":39},
  {"content":"\r\n\r\nبعد از اين فتح بلكين بن زيرى سردار دولت شيعه در افريقيه ، به سال 369 حملهء مشهور خود را به مغرب آغاز كرد . محمد بن ابى عامر از قرطبه به الجزيره رفت تا خود در برابر او به دفاع پردازد از بيت المال صد بار اموال برگرفت و سپاهى بىشمار بسيج كرد و به جعفر بن على بن حمدون داد .\r\nجعفر از آب گذشته به سبته آمد . ملوك زناته به او پيوستند . ولى بلكين راه كج كرد و به غزو برغواطه رفت و چنان كه گفتيم در سال 373 هلاك شد . جعفر به نزد محمد بن ابى عامر باز گرديد .\r\nدر خلال اين احوال حسن بن كنون از تاهرت برسيد . نامهء عبد العزيز بن نزار بن معد را براى بلكين فرمانرواى مغرب آورده بود كه او را با دادن اموال و سپاه بر ضد ملوك مغرب يارى رساند . بلكين او را به راهى كه در پيش داشت روانه ساخت و مالى به او بخشيد و به چند برابر ديگر وعده داد .\r\nحسن بن كنون به مغرب رفت ديد كه مردم سخت فرمانبردار مروانيان ، خلفاى اندلس هستند . بلكين در اين روزها هلاك شد و پسرش منصور بن بلكين نيز به دو نپرداخت . حسن بن كنون خود دعوى فرمانروايى كرد . محمد بن ابى عامر ، پسر عم خود عمر و بن محمد بن عبد اللّه معروف عسكلاجه را در سال 375 به جنگ او فرستاد . خود نيز از پى او به الجزيره آمد تا به صحنهء پيكار نزديك باشد حسن بن كنون در محاصره افتاد و امان خواست . عمر و عسكلاجه او را امان داد و نزد محمد بن ابى عامر فرستاد . ابن ابى عامر آن امان‌نامه را امضاء نكرد و ديد كه حسن بن كنون بارها پيمان بسته و شكسته است از اين رو كسى را فرستاد تا سر او را بياورد . با مرگ او كار ادارسه پايان گرفت و نشانشان بر افتاد عمر و عسكلاجه از اين كار خشمگين شد و سخنانى درشت گفت برخى از او نزد ابن ابى عامر سعايت كردند . ابن ابى عامر او را فراخواند و به حسن بن كنون ملحق ساخت .\r\nمحمد بن ابى عامر پس از آن وزير حسن بن احمد بن عبد الودود السلمى را به مغرب فرستاد .\r\nو سپاهى گران به او سپرد و دستش را در اموال گشاده گردانيد . حسن بن احمد بن عبد الودود به سال 376 به مغرب آمد و همه جا را در ضبط آورد و بربرها از او بترسيدند . حسن بن احمد از نواحى ساحلى به فاس آمد و دولتش قوى شد و يارانش روى به فزونى نهادند و ملوك نواحى به دو پيوستند آنسان كه ابن ابى عامر بيمناك شد كه مبادا دعوى استقلال كند . از اين رو تا فرمانبرداريش را بيازمايد - او را فراخواند . حسن شتابان نزد او باز گشت . ابن ابى عامر به اكرامش در افزود و به مقر فرماندهيش باز گردانيد . يدو بن يعلى بيش از ديگر ملوك زناته در فرمانبردارى از امويان اندلس در ترديد و اضطراب بود . ابن ابى عامر بر آن نهاد كه ميان او و رقيبش زيرى بن عطيه دشمنى افكند . او خود به زيرى بن عطيه ميل بيشترى داشت و به اطاعت او بيشتر اطمينان داشت زيرا زيرى بن عطيه مردى نيك سيرت و صادق بود . پس زيرى بن عطيه را در سال 379 به حضرت خواند و به اكرام تمام در آورد و صله‌اى كرامند بخشيده و نيكو بداشت و نيكو باز گردانيد . آنگاه يدو بن يعلى را فراخواند يدو بن يعلى نرفت و رسول را گفت : محمد بن ابى عامر را\r\n\r\n","description":"","footnote":"","page_name":" 22 ","page_number":40},
  {"content":"\r\n\r\nبگو كجا ديده‌اى كه گورخر سر خود به دست بيطار دهد . آنگاه سر به عصيان برداشت و دست به آشوب و فساد گشود . صاحب مغرب وزير ، حسن بن احمد بن عبد الودود با لشكرى از اندلسيان و ملوك مغرب وزيرى بن عطيه به جنگ او رفت . يدو نيز سپاهى گرد آورد در سال 381 مصاف دادند و يدو پيروز شد .\r\nسپاه سلطان منهزم شد و جماعت مغراوه پراكنده گرديد و بسيارى كشته شدند . وزير ، حسن بن عبد الودود جراحتهاى سخت برداشت و پس از چند شب هلاك شد . خبر به محمد بن ابى عامر رسيد . غمگين شد و به زيرى نامه نوشت كه فاس را در ضبط آورد و اصحاب حسن بن عبد الودود را گرد آورد . آنگاه او را منشور امارت مغرب داد و ما در اخبار دولت ايشان خواهيم آورد . يدو بن يعلى چند بار ديگر حمله كرد و غلبه يافت ابو البهار بن زيرى بن مناد صنهاجى از قوم خود جدا شد و به سواحل تلمسان رفت و سر از فرمان حكومت شيعه بيرون آورد و بر برادرزادهء خود منصور بن بلكين صاحب قيروان خروج كرد و با ابن ابى عامر در آن سوى دريا رابطه برقرار نمود و پسر برادر خود و وجوه قوم خود را نزد او فرستاد . ابن ابى عامر چنان كه خواهيم گفت - اموال و صلات فرستاد .\r\nآن دو دست بدست هم دادند تا در برابر يدو بن يعلى به دفاع پردازند و چون كار به جايى نرسيد ابو البهار در عهد حكومت منصور بن بلكين پسر برادرش باز گرديد . زيرى بن عطيه با او پيكار كرد و پيروزى نصيب ابو البهار شد . ابو البهار به سبته رفت و از آنجا به نزد قوم خود باز گرديد .\r\nزيرى بن عطيه از آن پس نيرومند شد . ميان او و يدو نبردى در گرفت و زيرى اموال و لشكرگاه او را به كلى تاراج كرد و حرم او را به اسارت برد و قريب به سه هزار تن از سواران او كشته شدند . يدو به صحرا گريخت . اين واقعه در سال 383 بود و در همانجا به هلاكت رسيد .\r\nحبوس بن زيرى بن يعلى پسر برادرش جاى او را بگرفت . پسر عمش ابو يداس بن دوناس به طمع رياست بعد از او برجست و او را به قتل آورد . ولى قوم به خلافش برخاستند و نوميد شد و از دريا گذشت و به اندلس رفت . جماعتى عظيم از قومش نيز همراه او رفتند پس از او زمام امور بنى يفرن به دست حمامة بن زيرى بن يعلى برادر حبوس افتاد با آمدن او كار بنى يفرن استقامت يافت . و جنگ ميان او و زيرى بن عطيه بتناوب ادامه داشت و ملك فاس ميان آن دو دست به دست مىگشت . چون زيرى بن عطيه نزد ابن ابى عامر رفت يدو به فاس درآمد و آن را تصرف كرد و خلقى از مغراوه را قتل عام كرد و چون زيرى باز گرديد يدو در فاس موضع گرفت و زيرى بر در شهر فرود آمد . در اين محاصره از مغراوه و بنى يفرن خلقى به قتل رسيدند . عاقبت زيرى شهر را بگرفت و يدو را كشت و سرش را به سدهء خلافت قرطبه فرستاد اين واقعه در سال 383 اتفاق افتاد . و اللّه اعلم .\r\nچون بنى يفرن بر حمامة بن زيرى گرد آمدند آنان را به ناحيهء شاله در مغرب برد و آنجا را و متعلقات آن را تا تادلا در تصرف آورد . و آن را از تصرف زيرى بن عطيه كه همچنان عميد بنى\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nيفرن در آن قلمرو بود جدا كرد . و جنگ ميان او و زيرى و مغراوه ادامه داشت . حمامه را با المنصور صاحب قيروان روابط دوستانه بود در سال 406 بدان هنگام كه در قلعه در محاصرهء عمش حماد بود برايش هدايايى فرستاد . برادرش زاوى بن زيرى اين هدايا را ببرد و او با طبل و علم از او استقبال كرد . چون حمامه بمرد برادرش امير ابو الكمال تميم بن زيرى بن يعلى ، زمام كار بنى يفرن به دست گرفت او مردى ديندار بود و به جهاد مولع - با مغراوه صلح كرد و از فتنه انگيزى رخ برتافت و به جهاد برغواطه روى آورد .\r\nچون سال 424 فرا رسيد ميان اين دو تيره يعنى مغراوه و بنى يفرن بار ديگر جنگ در گرفت .\r\nو كينه‌هاى قديم آشكار شد . ابو الكمال صاحب شاله و تادلا و متعلقات آن با جماعت بنى يفرن در حركت آمد . حمامة بن المعز نيز با قبايل مغراوه به مقابله بيرون تاخت - ميانشان جنگهاى شديد در گرفت . مغراوه شكست خورد و حمامة بن المعز به وجده گريخت و امير ابو الكمال تميم و قومش بر فاس مستولى شدند و اعمال مغرب را از مغراوه گرفتند . تميم همهء يهوديان شهر فاس را سركوب كرد اموالشان را بستد و زن و فرزندشان را به بردگى برد .\r\nحمامة بن المعز در وجده از همه قبايل مغراوه و زناته جمعى فراهم آورد و از ديگر قبايل يارى خواست و با سپاهى گران ، در سال 429 به فاس راند . ابو الكمال تميم چون وضع را چنان ديد از آنجا دور شد و به بلده كه مقر فرمانروايى او در شاله بود باز گرديد در آنجا ببود تا سال 446 كه بمرد . پسرش حماد بن تميم به جاى او نشست . حماد نيز تا سال 449 فرمانروايى كرد و چون در گذشت پسرش يوسف بن حماد جانشين او شد . يوسف بن حماد نيز در سال 458 به هلاكت رسيد .\r\nبعد از او عمش محمد بن امير ابو الكمال تميم جاى او را بگرفت . او نيز در جنگهاى لمتونه هلاك شد و اين به هنگامى بود كه لمتونه بر سراسر مغرب استيلا يافت و ما از آن ياد خواهيم كرد . و الملك للّه يؤتيه من يشاء من عباده و العاقبة للمتقين .\r\nاما ابو يداس بن دوناس قاتل حبوس بن زيرى بن يعلى بن محمد چون بنى يفرن به خلاف او برخاستند و او به آرزوى خود ، در هماوازى ايشان با خود ، نرسيد از دريا گذشت و در سال 382 به اندلس رفت . برادرانش ابو قره و ابو زيد و عطاف او را بر خود سرورى دادند و همه در نزد محمد ابن ابى عامر جايگاهى رفيع يافتند و در زمرهء امراء و رؤسا در آمدند . ابن ابى عامر براى او راتبه‌اى گران معين كرد و نام مردان او را و هر كس در قوم او كه با او از دريا گذشته بود در ديوان ثبت نمود . ابو يدوس آوازه‌اى بلند يافت و در دولت به مقامى ارجمند رسيد .\r\nچون جماعت متفرق شد و رشته خلافت درگسست او را در جنگهاى بربر با سپاهيان اندلس كارهايى شگرف بود و چون سليمان المستعين در سال 400 قرطبه را گرفت ، همهء بربرهايى كه در اندلس بودند گرد او را گرفتند المهدى [ محمد بن هشام 
  ] به ثغور رفت و از پادشاه جليقيه يارى\r\n\r\n","description":"","footnote":"","page_name":" 24 ","page_number":42},
  {"content":"\r\n\r\nخواست . پادشاه جليقيه با او به غرناطه آمد . سليمان المستعين با ياران خود از بربرها براى دفاع به ساحل رفت . المهدى با سپاه خود به تعقيب او پرداخت دو گروه در وادى ايره [ 1 
  ] مصاف دادند و بربرها نيكو از عهده بر آمدند و ابو يداس نام و آوازه‌اى بلند يافت ، المهدى و پادشاه جليقيه منهزم شدند . ابو يداس بن دوناس نيز در گير و دار نبرد زخمى برداشت كه هلاكتش در آن بود ، او را در همانجا به خاك سپردند . پسرش خلوف و نواده‌اش تميم بن خلوف از رجال زناته در اندلس بودند و به شجاعت معروف و صاحب رياست . يحيى بن عبد الرحمان پسر برادرش عطاف نيز از رجال اين خاندان بود او به بنى حمود وابسته بود القاسم [ الواثق بن محمد 
  ] يكى از بنى حمود او را در ايام خلافتش والى قرطبه ساخت و البقاء للّه وحده .\r\n\r\nخبر از ابو نور بن ابى قره و فرمانروايى او در اندلس در ايام ملوك الطوائف\r\nنام اين مرد ابو نور بن ابى قره از بنى يفرن از رجال بربر بود كه در ايام فتنه ، قومشان به ايشان استظهار داشتند . در روزگاران فتنه بر برنده غلبه يافت . و عامر بن فتوح از موالى اموى را در سال 445 از آنجا اخراج كرد و براى خود تشكيل حكومتى داد . چون كار ابن عباد در اشبيليه بالا گرفت هواى تصرف اعمال و ثغور همجوار در سرش افتاد . از اين رو ميان او و ابو نور كشاكش در گرفت و اين وضع بر دوام بود كه گاه در جنگ بودند و گاه در آشتى . تا آنگاه كه در سال 450 او را به مهمانى خود خواند و از روى كيد گفت كه نامه‌اى از يكى از زنان حرمش به دست او آمده كه از پسرش شكايت كرده كه به حرام با او مىآميزد ابو نور به شهر خود باز گشت و پسرش را بكشت و چون دريافت كه او را به حيله فريب داده‌اند از شدت اندوه بمرد . پسر ديگرش ابو نصر به جايش نشست و تا سال 457 فرمانروايى كرد . جمعى از سپاهيانش بر او غدر كردند از دست ايشان بگريخت و بر ديوار بر آمد بيفتاد و بمرد . معتضد بن عباد رنده را از آن پس تصرف كرد . بعضى گويند كه اين حادثه در زمان حادثه حمام در سال 445 اتفاق افتاده و ابو نور در آن حادثه به هلاكت رسيد و چون خبر به پسرش ابو نصر رسيد شد آنچه شد و اللّه اعلم .\r\n\r\nخبر از مرنجيصه [ 2 
  ] از بطون بنى يفرن و شرح احوالشان\r\nاين بطن از بنى يفرن در ضواحى افريقيه مىزيست داراى كثرت و قوت بودند . چون ابو يزيد خارجى بر ضد شيعه قيام كرد از ميان خويشاوندان مادرى او بنى واركوا به سبب عصبيتى كه بود به\r\n\r\n\r\n","description":"","footnote":"\r\n[ ( 1 ) 
  ]  C  : ابره\r\n. [ ( 2 ) 
  ] ابن حزم : منحيصه .\r\n","page_name":" 25 ","page_number":43},
  {"content":"\r\n\r\nياريش برخاستند . چون كار ابو يزيد به انقراض كشيد و مقهور دولت شيعه و اولياء ايشان از صنهاجه و واليان ايشان در افريقيه گرديد بنى واركوا نيز دچار عقوبتهاى سخت شدند ، چه در اموال و چه در انفس . تا آنجا كه يكسره متلاشى شدند و در شمار قبايل مغلوب باجگزار در آمدند . احيايى از ايشان بين قيروان و تونس باقى ماندند كه به كار پرورش گاو و گوسفند اشتغال داشتند و در چادرها زندگى مىكردند و در آن نواحى از جايى به جايى كوچ مىكردند . گاه نيز براى تهيهء معاش خويش به كشاورزى مىپرداختند . هنگامى كه موحدين افريقيه را گرفتند آنان به همين حال بودند و همچنان باج و خراج مىدادند و در لشكركشيهاى سلطان شركت مىكردند و در هر جنگ مجبور بودند شماره معينى سپاهى به لشكرگاه سلطان بفرستند .\r\nچون كعوب - از بنى سليم - بر ضواحى افريقيه دست يافتند و دواوده را كه از بنى رياح ، - دشمنان دولت در آن زمان - بودند ، از آن حدود بيرون راندند سلطان بر آنان استظهار نمود .\r\nآنان افريقيه را - از قابس تا باجه - موطن خود ساختند . سپس خدمات بيشترى كردند و استظهار دولت نيز به آنان افزونتر شد ، چنان كه هر چه طلب كردند به آنان ارزانى داشت و هر جا را خواستند به آنان اقطاع داد و از جملهء اين اقطاعات خراج مرنجيصه بود . چون واقعهء بنى مرين در قيروان اتفاق افتاد و بعد از آن دوره فترت آغاز شد و در هر جا كسى علم طغيان افراشته بود و عربها در حكومت صاحب نفوذ گرديدند ، اين كعوب كه بر احياء مرنجيصه غلبه يافته بودند هر چه توانستند بر آنان هموار كردند اسبانشان را براى باركشى مىگرفتند و باج و خراجشان را براى خرج پيكارهاى خود مىستاندند و مردانشان را به ميدانهاى كارزار مىكشانيدند . خلاصه آنچنان با ايشان معامله مىكردند كه سروران با بردگان خويش رفتار مىكنند . تا آنگاه كه خداوند آن فتنه فرونشاند و دولت حفصيان بر سر كار آمد و مولانا ابو العباس احمد بر سرير فرمانروايى نشست . آن شب تيره نيز به پايان رسيد و فروغ تابناك روز سعادت از افق پديدار شد و دست غلبه اعراب از سر مردم كوتاه گرديد . قبايل مرنجيصه هم پس از رنج و شكنجه بسيار كه از عربها كشيده بودند به صفاى زندگى باز آمدند و اگر باج و خراجى ، از آن پس مىپرداختند بر طبق قوانين خراج بود و ايشان در اين عهد هم بر همين منوال زندگى مىكنند . و اللّه وارث الارض و من عليها .\r\n\r\nخبر از مغراوه كه طبقهء اول از زناته بودند و دولت ايشان در مغرب و آغاز آن و سرگذشت آن\r\nاين قبايل مغراوه وسيعترين بطون زناته بودند ، دلير و پيروز جنگ . نسبشان به مغراو بن يصلتن بن مسرا بن زاكيا بن ورسيك بن اديدت بن جانا مىرسد برادران بنى يفرن و بنى يرنيان . در باب خلافى كه در نسب ايشان ميان نسب‌شناسان هست در آغاز ذكر بنى يفرن از آن ياد كرديم . شعوب\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nو بطون آنان بسيار است چون بنى يليت [ 1 
  ] و بنى زنداك و بنى وراق و رتزمين و بنى ابو سعيد و بنى ورسيفان و لغواط و بنى ريغه [ 2 
  ] و غير ايشان ، كسانى كه نام آنان در حافظه‌ام نيست . مجالات ايشان در سرزمين مغرب اوسط بود . از شلف تا تلمسان تا جبل مديونه و نواحى آن . آنان را با برادرانشان بنى يفرن اجتماع و افتراق بود و در زندگى بدوى مخالطت و آميزش . مغراوه را از آغاز پادشاهى بزرگ بود و چون اسلام آمد به اسلام گرويدند و اسلامشان نيكو شد . اميرشان صولات بن و نزمار به مدينه مهاجرت كرد و بر عثمان بن عفان ( رض ) داخل شد . عثمان نيز او را به سبب مهاجرتش گرامى داشت و منشور امارت بر قوم و وطنش را به نام او صادر نمود و او در حالى كه به زيور دين آراسته شده و در زمرهء ياريگران قبايل مضر در آمده بود ، شادمان و سر بلند به موطن خود باز گرديد . و از آن پس همواره در اين شيوه بود . بعضى گويند در آغاز فتح در يكى از نبردهاى عرب و بربر او را اسير كردند و پيش از آنكه اسلام آورد به سبب مقامى كه در ميان قوم خود داشت او را نزد عثمان فرستادند . در مدينه اسلام آورد و اسلامش نيكو شد . آنگاه فرمان امارت قلمروش را به او دادند . از اين رو صولات و ديگر احياء مغراوه از دوستان عثمان و خاندان او يعنى بنى اميه شدند و از همهء قريش به ايشان اختصاص يافتند و به سبب همين دوستى بود كه به يارى امويان اندلس برخاستند . و ما در اخبار ايشان خواهيم آورد .\r\nچون صولات بمرد ، پسرش حفص زمام امور مغراوه و ديگر زناته را به دست گرفت و در شمار بزرگترين ملوك آنان در آمد . پس از حفص پسرش خزر جانشين او گرديد و چون قدرت خلافت اندكى در مغرب اقصى كاهش يافت و فتنهء ميسرة الحقير و مطغره به دراز كشيد ، خزر و قومش به امراى مضر در قيروان گراييدند و ملكشان گسترش يافت و بر همهء بدويان زناته در مغرب اوسط تسلط يافتند و چون دولت بنى اميه در شرق بر افتاد و فتنه سراسر مغرب را فرو گرفت آنان بر عزت و غلبه خويش در افزودند . در خلال اين احوال خزر بمرد و پسرش محمد جانشين او شد . ادريس بزرگ پسر عبد اللّه بن حسن بن حسن در سال 170 در عصر خلافت الهادى عباسى خود را به مغرب رسانيد . و بربرهاى مغرب از اوربه و صدينه و مغيله به يارى او قيام كردند و دولتش استوار گرديد و مغرب از اطاعت بنى عباس ببريد و اين انقطاع همچنان بر دوام ماند .\r\nادريس در سال 174 به مغرب اوسط رفت محمد بن خزر با او ديدار كرد و از سوى قوم خود با او بيعت نمود و او را بر تلمسان ، با آنكه بنى يفرن بر آن غلبه يافته بودند ، پيروزى داد . چون ادريس بن ادريس بر سر كار آمد بر همهء قلمرو پدر مستولى شد و تلمسان را بگرفت و بنى خزر آن سان كه از داعيان پدرش بودند ، به دعوت او قيام كردند .\r\n\r\n\r\n","description":"","footnote":"\r\n[ ( 1 ) 
  ] در نسخه  F  : يلنت\r\n. [ ( 2 ) 
  ] در نسخه  F  : رله .\r\n","page_name":" 27 ","page_number":45},
  {"content":"\r\n\r\nدر عهد ادريس بزرگ برادرش سليمان بن عبد اللّه بن حسن بن حسن كه از شرق آمده بود وارد تلمسان شد . زناته و قبايل عرب كه در آنجا بودند فرمانش را گردن نهادند . پس از او پسرش محمد بن سليمان امارت او به ميراث برد . آنگاه پسرانش بر سراسر ثغور مغرب اوسط پراكنده گرديدند و زمينهاى آن را ميان خود تقسيم كردند . تلمسان به فرزندان ادريس بن محمد بن سليمان و ارشكول به فرزندان عيسى بن محمد و تنس به فرزندان ابراهيم بن محمد رسيد و بقيهء ضواحى از اعمال تلمسان ، سهم بنى يفرن و مغراوه گرديد .\r\nضواحى مغرب اوسط چنان كه گفتيم همچنان در دست محمد بن خزر ماند تا دولت شيعه بر سر كار آمد و ملك افريقيه در قبضهء تصرف ايشان افتاد . عبيد اللّه المهدى عروبة بن يوسف الكتامى را با سپاهيان كتامه در سال 298 به مغرب فرستاد . عروبه مغرب ادنى را در نور ديد و باز گرديد . پس از او مصالة بن حبوس با سپاهيان كتامه به مغرب آمد و بر اعمال ادارسه غلبه يافت و آنان را به اطاعت عبيد اللّه المهدى در آورد و يحيى بن ادريس بن عمر آخرين ملوك ادارسه را فرمان امارت فاس داد ولى او خود را خلع كرد و گردن به اطاعت ايشان نهاد . مصاله او را امارت فاس داد و موسى بن ابى العافيه امير مكناسه و صاحب تسول و تازى را امارت ضواحى مغرب داد . مصاله به قيروان باز گرديد . محمد بن خزر از اعقاب محمد بن خزر بن حفص داعى ادريس بزرگ عصيان آغاز كرد و اهل مغرب اوسط را به برائت از شيعه برانگيخت عبيد اللّه المهدى مصالة بن حبوس سردار مغرب را با سپاهيان كتامه در سال 309 روانه نمود محمد بن خزر با جماعات مغراوه و زناته به مقابلهء او شتافت . سپاه مصاله شكست خورد و مصاله كشته شد عبيد اللّه پسر خود ابو القاسم را در سال 31 با سپاهى به مغرب فرستاد و فرمان داد كه با محمد بن خزر و قومش نبرد كند . محمد بن خزر و يارانش گريختند . ابو القاسم از پى ايشان برفت تا به ملويه رسيدند و از آنجا به سجلماسه در آمدند . ابو القاسم به مغرب باز گرديد و اقطار آن زير پى سپرد در نواحى آن جولان كرد و ابن ابى العافيه را بر بلادى كه در تصرف آورد ، امارت بخشيد و خود باز گرديد .\r\nآنگاه عبد الرحمان الناصر صاحب قرطبه را هواى تصرف سواحل مغرب در سر افتاده به ملوك ادارسه و زناته پيام فرستاد و يكى از خواص خويش محمد بن عبيد اللّه بن ابى عيسى را در سال 316 به نزد ايشان فرستاد . محمد بن خزر اجابت كرد و اولياء شيعه را از زاب براند و شلب و تنس از آنان بستد و وهران را تصرف كرد و پسر خود خير را بر آن امارت داد . آنگاه دعوت امويان را در اعمال مغرب اوسط جز تاهرت آشكار كرد . آنكه به دعوت اموى آغاز كرد ادريس بن ابراهيم بن عيسى بن محمد بن سليمان صاحب ارشكول بود . سپس عبد الرحمان الناصر اموى سبته را در سال 317 از ادارسه بستد و موسى بن ابى العافيه به اطاعت او در آمد و دست به دست محمد بن خزر داد و بر ضد شيعه برخاستند ولى برادرش فلفول بن خزر با او مخالفت ورزيد و همچنان در اطاعت شيعه باقى ماند .\r\n\r\n","description":"","footnote":"","page_name":" 28 ","page_number":46},
  {"content":"\r\n\r\nعبيد اللّه او را امارت مغراوه داد .\r\nحميد بن يصل در سال 321 با سپاهيان كتامه به سوى عبد اللّه به تاهرت راند و به فاس رسيد .\r\nقبايل زناته و مكناسه از برابر او گريختند و او مغرب را بگرفت پس از او در سال 322 ميسور الخصى به مغرب لشكر آورد و فاس را محاصره كرد . چون مقاومت ورزيد باز گرديد . آنگاه حميد بن يصل در سال 328 عصيان كرد و به محمد بن خزر پيوست . سپس از آب بگذشت و به نزد عبد الرحمان الناصر رفت . الناصر او را امارت مغرب اوسط داد . سپس حكومت شيعه گرفتار فتنهء ابو يزيد گرديد و محمد بن خزر و قوم او مغراوه قدرتى عظيم يافتند و با حميد بن يصل سردار امويان به سال 333 به تاهرت لشكر بردند . خير بن محمد و برادرش حمزه و عم او عبد اللّه بن خزر همچنين يعلى بن محمد با قوم خود بنى يفرن نيز با او بودند . اينان تاهرت را گرفتند و عبد اللّه بن به كار را كشتند و فرمانده سپاه شهر ميسور الخصى را اسير كردند . در اين نبردها حمزة بن محمد بن خزر نيز كشته شد .\r\nمحمد بن خزر و قومش پيش از اين به بسكره لشكر برده و آن را تصرف كرده بودند و زيدان الخصى را كشته بودند . چون [ ابو طاهر 
  ] اسماعيل [ بن القائم ابو القاسم 
  ] از محاصره ابو يزيد بيرون آمد و با اتباع خود به مغرب راند . محمد بن خزر بر جان خويش بترسيد زيرا پيش از اين دعوت آنان را نقض كرده بود و پيروانشان را كشته بود . اين بود كه پيام داد و اطاعت خويش اعلام داشت .\r\nاسماعيل به او فرمان داد كه به طلب ابو يزيد رود و وعده نمود كه بيست بار اموال به او دهد .\r\nبرادرش معبد بن خزر از ياران ابو يزيد بود . چون ابو يزيد هلاك شد اسماعيل در سال 340 معبد را گرفت و سرش را بريد و در قيروان نصب نمود . محمد بن خزر و پسرش خير پيوسته بر مغرب اوسط غلبه داشتند و در آن با يعلى بن محمد شريك بودند . در سال 340 فتوح بن خير با مشايخ تاهرت و هران نزد عبد الرحمان الناصر آمد . الناصر آنان را جايزه وصله داد و بر قلمروشان باز گردانيد .\r\nسپس ميان مغراوه و صنهاجه فتنه افتاد . محمد بن خزر و پسرش خير سرگرم نبرد با آنان شدند و يعلى بن محمد برو هران غلبه يافت و آن را ويران كرد [ عبد الرحمان 
  ] الناصر امارت تلمسان و اعمال آن را به حميد بن يصل داد و يعلى بن محمد را بر سراسر مغرب و اعمال آن . محمد بن خزر تا با بايعلى بن محمد رقابت ورزد به اطاعت دولت شيعه باز گرديد و در سال 342 پس از هلاكت اسماعيل ، نزد پسرش المعز لدين اللّه رفت . المعز او را اكرام كرد . محمد بن خزر با جوهر در سالهاى 348 به غزاى مغرب شد و در قيروان به هلاكت رسيد . در حالى كه سالش از صد گذشته بود .\r\nعبد الرحمان الناصر اموى در همان سال كه دعوت شيعه در مغرب بسط يافته بود بمرد . اولياء دولت اموى در اعمال سبته و طنجه محصور شدند . بعد از او الحكم المستنصر به جايش نشست و\r\n\r\n","description":"","footnote":"","page_name":" 29 ","page_number":47},
  {"content":"\r\n\r\nبار ديگر گفتگو و پيام و نامه با ملوك مغرب را از سر گرفت . محمد بن الخير بن محمد بن الخزر هم بدان سبب كه پدر و جدش در خدمت الناصر بودند اجابت كرد . چنان كه گفتيم اين خاندان از زمان نياى بزرگشان صولات بن وزمار به وصيت عثمان بن عفان به بنى اميه وفادار بودند . پس آهنگ جنگ خلفاى شيعه نمود و بلادشان را زير پى سپرد . معد رقيب او زيرى بن مناد صنهاجى را به جنگ زناته فرستاد و گفت هر چه از بلاد آنان بگيريد در تصرف او خواهد بود . زناته نيز آماده پيكار شدند و در سال 360 با بلكين بن زيرى مصاف دادند . پيش از آنكه محمد بن خير سپاه خود تعبيه دهد بلكين به دسيسهء يكى از ياران محمد جنگ را آغاز كرد . جنگ سخت بود زناته منهزم شد . محمد بن خير خود را در محاصرهء دشمن ديد . خود را به گوشه‌اى از معركه بيرون كشيد و خود را بكشت . قومش به هزيمت شدند در اين نبرد هفده امير كشته شد تا به متابعان چه رسد .\r\nبعد از محمد پسرش خير در ميان مغراوه به فرمانروايى رسيد . بلكين بن زيرى خليفهء المعز لدين اللّه معد را بر ضد جعفر بن على بن حمدون صاحب مسيله و زاب برانگيخت و گفت كه با محمد بن الخير دوستى دارد . جعفر بيمناك شد . المعز لدين اللّه معد ، جعفر را از امارت افريقيه فراخواند . چون آهنگ حركت به قاهره نمود ، از شدت بيم به خير بن محمد و قومش پيوست و از آنجا لشكر بر سر صنهاجه كشيدند . زيرى بن مناد سر كردهء قوم كشته شد سر او را با گروهى از بنى خزر با يحيى بن على برادر جعفر به قرطبه فرستادند . چندى بعد جعفر از زناته بيمناك شد و به برادر خود يحيى پيوست و بر حكم المستنصر فرود آمدند . المعز لدين اللّه معد بلكين بن زيرى را به جنگ زناته گسيل داشت و به اموال و سپاه يارى داد و گفت هر چه از اعمال آنان در تصرف آرد از آن او خواهد بود .\r\nبلكين در سال 361 به سوى مغرب حركت كرد و طبنه و باغايه و مسيله و بسكره را گرفت و زناته از مقابل او واپس مىنشستند تا به تاهرت آمد و از سراسر مغرب اوسط آثار زناته را بزدود و به مغرب اقصى رسيد .\r\nبلكين همچنان به تعقيب خير بن محمد و قومش تا سجلماسه پيش رفت و آنان را سركوب نمود و اسير كرد و در اسارت بكشت و جمعشان بپراكند و مغرب را زير پى سپرد و باز گرديد .\r\nآنگاه به مغرب اوسط آمد و در باديه‌هاى زناته كشتار كرد و از هر كس از بربرها كه بر اسب مىنشست يا اسب مىپرورد امان برداشت و خونشان مىريخت تا مغرب اوسط از وجود زناته خالى شد و آنان به آن سوى ملويه از بلاد مغرب اقصى رفتند تا آنگاه كه بنى يعلى بن محمد به تلمسان باز گرديدند و آنجا را تصرف كردند .\r\nسپس بنى خزر در سجلماسه و طرابلس نيز به هلاكت رسيدند و خاندان زيرى بن عطيه در فاس به حكومت رسيد . و ما از آن ياد خواهيم كرد . ان شاء اللّه تعالى\r\n.\r\n\r\n","description":"","footnote":"","page_name":" 30 ","page_number":48},
  {"content":"\r\n\r\n\r\nخبر از آل زيرى بن عطيه ملوك فاس و اعمال آن كه از طبقهء اول از مغراوه‌اند و ملك و دولت ايشان در مغرب اقصى و سرآغاز و سرگذشت آن\r\nزيرى بن عطيه از آل خزر بود و وارث ملك ايشان و او بود كه اساس دولتى را در فاس و مغرب اقصى بنهاد و فرزندانش تا زمان ظهور لمتونه چنان كه بشرح باز خواهيم گفت آن را به ارث بردند .\r\nنام او زيرى بن عطية بن عبد اللّه بن خزر بود و جدش عبد اللّه برادر محمد يكى از داعيان [ عبد الرحمان 
  ] الناصر بود كه چنان كه گفتيم بر قيروان فرمان مىراند . آنان چهار برادر بودند : يكى محمد و يكى معبد كه [ ابو طاهر 
  ] اسماعيل خليفهء شيعه او را كشت و فلفول كه بر خلاف محمد به شيعه گرايش داشت و چهارم عبد اللّه كه به نام مادرش معروف بود و مادرش تبادلت نام داشت .\r\nبعضى گويند كه عبد اللّه پسر محمد بن خزر بود و برادرش حمزة بن محمد در نبرد با ميسور به هنگام فتح تاهرت كشته شد . چون خير بن محمد - چنان كه گفتيم به دست بلكين ، در سال 361 كشته شد زناته به آن سوى ملويه از مغرب اقصى باز پس نشستند و مغرب اوسط هم از آن صنهاجه شد .\r\nقبايل مغراوه نزد بقيهء آل خزر گرد آمدند و امراى ايشان در اين روزگار محمد بن خير مذكور و مقاتل و زيرى پسران عطية بن عبد اللّه بن خزرون بن فلفول بودند .\r\nسپس آورديم كه چون بلكين بن زيرى بر افريقيه امارت يافت و در 369 به مغرب اقصى لشكر كشيد ، ملوك زناته از بنى خزر و بنى محمد بن صالح از برابرش عقب نشستند و هم در سبته پناه گرفتند : محمد بن الخير از دريا گذشت و به نزد المنصور محمد بن ابى عامر رفت و از او يارى خواست . منصور با سپاه خود به الجزيره آمد و تا خود در اين مدد كارى شركت كرده باشد ، جعفر بن على را به جنگ بلكين گسيل داشت و جعفر بن على را از دريا گذر داد و صد بار اموال در اختيار او گذاشت . ملوك زناته بر او گرد آمدند و در بيرون شهر سبته براى مصاف لشكر تعبيه دادند . بلكين بر فراز كوه تيطاوين رفت و چنان سپاهى ديد كه تصورش را نمىكرد . اين بود كه از نبرد با آنان تن زد و به جهاد برغواطه رفت . به هنگامى كه از مغرب باز مىگرديد ، به سال 372 چنان كه گفتيم كشته شد .\r\nجعفر بن على بن مكان خود به نزد ابن ابى عامر باز گرديد . ابن ابى عامر او را در رياست با خود شريك ساخت و ديگر به مغرب نپرداخت و تنها به سبته بسنده كرد . آنگاه ملوك زناته را به دفاع در برابر صنهاجه و ديگر اولياى شيعه تقويت نمود و آنان نيز سر در خط فرمان داشتند تا حسن بن كنون از ادريسيان در مغرب قيام كرد . العزيز [ ابو منصور 
  ] نزار از مصر او را فرستاده بود تا ملك از دست رفتهء خود در مغرب را بازستاند . بلكين با سپاهى به يارى او آمد و در اين ايام به هلاكت رسيد . حسن بن كنون در مغرب خود را فرمانروا خواند و يدو بن يعلى بن محمد يفرنى و\r\n\r\n","description":"","footnote":"","page_name":" 31 ","page_number":49},
  {"content":"\r\n\r\nبرادرش زيرى و پسر عمش ابو يداس با جماعتى از بنى يفرن به او پيوستند . ابن ابى عامر پسر عم خود ابو الحكم عمرو بن عبد اللّه بن ابى عامر ، ملقب به عسكلاجه را با سپاه و اموال به جنگ او فرستاد . عسكلاجه از دريا گذشت و ملوك آل خزر : محمد بن الخير و مقاتل و زيرى پسران عطيه و خزرون بن فلفول با جمع مغراوه به دو گرويدند و او را در كارى كه در پيش داشت يارى دادند .\r\nابو الحكم آنان را به جنگ حسن بن كنون بسيج كرد تا او را واداشتند كه سر به اطاعت نهد و براى خود امان خواهد . ابو الحكم با او پيمانى بست كه او را خشنود مىساخت و او را به حضرت فرستاد . در باب آنكه ابن ابى عامر گفت كه او به حسن بن كنون امان نداده و امان ابو الحكم براى او بىاعتبار است و حسن را كشت . پيش از اين مطالبى آورده‌ايم .\r\nمقاتل و زيرى پسران عطيه بيش از ديگر ملوك زناته به المنصور بن ابى عامر گرايش داشتند و نسبت به امويان اظهار اطاعت مىكردند ، ولى يدو بن يعلى و قومش بنى يفرن سر به فرمان آنان فرود نمىآوردند . چون ابو الحكم بن ابى عامر از مغرب باز گرديد . ابن ابى عامر ، وزير ، حسن بن احمد بن عبد الودود السلمى را منشور امارت داد و دست او در گزينش مردان و هزينه اموال گشاده گردانيد و او را در سال 376 به مقر فرمانرواييش روانه نمود . و در باب ملوك مغراوه - از زناته - به او سفارش كرد ، از جمله خواست كه در حق مقاتل و زيرى كه مطيع فرمان هستند نيكى كند ولى يدو بن يعلى را كه در فرمانبردارى بر صراط مستقيم نيست و گاه به غدر مىگرايد گوشمال دهد .\r\nحسن بن احمد بن عبد الودود به قلمرو حكم خويش وارد شد و در فاس فرود آمد و اعمال مغرب در ضبط آورد و ملوك زناته به نزد او اجتماع كردند .\r\nدر سال 378 مقاتل بن عطيه بمرد و رياست بدويان چادرنشين مغراوه به عهدهء برادرش زيرى بن عطيه افتاد . زيرى با ابن عبد الودود صاحب مغرب راه مخالفت در پيش گرفت . ابن عبد الودود در سال 381 او را از محلش به فاس فراخواند تا مورد لطف و كرم خويش قرار دهد و آتش رقابت ميان او و يدو بن يعلى را تيز گرداند . زيرى بر فور اجابت كرد و پس از آنكه پسر خود المعز را به جاى خود در مغرب نهاد و در تلمسان ثغر مغرب فرود آورد و على بن محمود بن ابى على بن قشوس را امارت عدوة القرويين داد و عبد الرحمان بن عبد الكريم بن ثعلبه را امارت عدوة الاندلس و به ديدار ابن ابى عامر شتافت و پيشاپيش براى او هديه‌اى ارسال داشت و خود نيز در حركت آمد . ابن ابى عامر با سپاه و ساز و برگ به ديدار او آمد و مراسم استقبال ترتيب داد و او را مال بخشيد و راتبه‌اى نيكو معين نمود . و به عنوان وزارت سرافراز كرد و براى اين منصب اقطاعى معين كرد و نام مردان او در ديوان ثبت نمود و صلهء گران به بهاى هديهء او بلكه بيش از آن ارزانيش داشت و همراهان او را نيز با جوايزى بنواخت و او را به زودى به قلمرو حكومتش باز گردانيد . او نيز به مغرب باز گرديد .\r\nولى سخن‌چينان چيزهايى خلاف آنچه ابن ابى عامر مىپنداشت به گوش او رسانيدند ،\r\n\r\n","description":"","footnote":"","page_name":" 32 ","page_number":50},
  {"content":"\r\n\r\nكه نيكهاى او را در نظر نياورده و از عنوان وزارت استنكاف ورزيده حتى يكى از حشم خود را كه او را وزير خطاب كرده بود گفته است : « اى احمق مرا جز امير بن امير خطاب مكن . در شگفتم از اين ابى عامر و ضعف انديشه‌اش . به خدا سوگند اگر در اندلس مردى بود او را بدين حال باقى نمىگذاشت . در برابر آنچه به دو هديه كردم بهايى اندك پرداخت . آنگاه تا مرا فريب دهد مرا عنوان وزارت داد در حالى كه اين عنوان از رتبه من كاسته است » .\r\nابن ابى عامر به سخن ساعى گوش نداد و همچنان از بزرگداشت او دريغ نمىورزيد . ابن ابى عامر يدو بن يعلى را به نزد خود خواند كه در ملك زناته رقيب زيرى بود . يدو دعوت او رد كرد و جوابى درشت داد كه « المنصور بن ابى عامر كجا ديده است كه گورخر نزد نعلبند رود كه نعل بر پايش كوبد » آنگاه راه بر قوافل بگرفت و بر احيا تاختن آورد و در همه جا دست به شورش و آشوب زد . ابن ابى عامر به عامل خود در مغرب وزير ، حسن بن عبد الودود پيام داد كه پيمانى را كه ميان آنها بوده است نقض كند و دشمن او زيرى بن عطيه را بر ضد او يارى دهد . در سال 381 وزير حسن بن عبد الودود لشكر بسيج كرد و به جنگ او آمد . در كشاكش جنگ وزير مجروح شد و اين جراحت سبب مرگ او گرديد . از اين لشكركشى سودى حاصل نيامد . خبر به ابن ابى عامر رسيد بر او گران آمد و كار مغرب در نظرش اهميت يافت . در حال زيرى بن عطيه را منشور امارت داد و گفت آن ناحيه در ضبط آورد و لشكر سلطان و ياران حسن بن عبد الودود در تحت فرمان او باشند . زيرى نيز به كار برخاست و نيكو از عهده بر آمد .\r\nدر اين احوال كار يدو بن يعلى و بنى يفرن بالا گرفت و بر زيرى بن عطيه سخت گرفتند و آتش فتنه بر افروختند جنگهايى پى در پى ميانشان در گرفت . آنسان كه رعاياى فاس از كثرت حمله و هجوم به سرزمينشان ملول شدند . خداوند براى زيرى بن عطيه و مغراوه به وسيلهء ابو البهار بن زيرى بن مناد مدد فرستاد . ابو البهار بر برادر خود منصور بن بلكين صاحب قيروان و افريقيه عصيان كرد و از دعوت شيعه به دعوت امويان گراييد . خلّوف بن ابى بكر صاحب تاهرت و برادرش عطيه بن ابى بكر به سبب خويشاوندى سببى آن دو با زيرى راه ابو البهار را در پيش گرفتند . و اعمال مغرب اوسط ميان زاب و وانشريش و وهران را جدا كردند و بر منابر آن به نام هشام المؤيد اموى خطبه خواندند .\r\nالمنصور بن ابى عامر ، از آن سوى دريا با ابو البهار مراوده يافت . ابو البهار ، ابو بكر پسر برادرش حبوس بن زيرى را با جماعتى از خاندان و وجوه قومش به نزد او فرستاد . ابن ابى عامر با فرستادن لشكرى به استقبالشان اكرامشان كرد و خوش آمد گفت . و همهء اعضاى اين هيئت را صلات و جوايز نفيس داد و براى عمش ابو البهار پانصد قطعه از انواع جامه‌هاى ابريشمين و بردگان و به بهاى ده هزار درهم ظروف و انواع زيورها فرستاد و نيز بيست و پنج هزار دينار زر و خواست\r\n\r\n","description":"","footnote":"","page_name":" 33 ","page_number":51},
  {"content":"\r\n\r\nكه زيرى بن عطيه را بر ضد يدو بن يعلى ، يارى رساند . آنگاه مغرب را ميان ايشان بتساوى تقسيم كرد تا آنجا كه شهر فاس نيز به دو قسمت شد . يدو بن يعلى اين تقسيم را رعايت نكرد و از فتنه و آشوب دست برنداشت و همچنان بدوى و شهرنشين را مورد حمله قرار مىداد . عاقبت ميان آن جماعت تفرقه افتاد و خلوف بن ابى بكر در همان اوان از اين ابى عامر ببريد و به منصور بن بلكين پيوست .\r\nبه سبب وصلتى كه ميان ابو البهار و يدو بن يعلى بود ، از يارى مخالفان او امتناع كرد و در نبرد زيرى بن عطيه با خلوف بن ابى بكر شركت ننمود . زيرى در ماه رمضان سال 381 به جنگ او رفت و او و بسيارى از يارانش را فرو كوفت و بر لشكرگاهش مستولى گرديد و بيشتر اصحابش به زيرى روى نهادند . ابو البهار سر در صحرا نهاد .\r\nآنگاه زيرى به يدو بن يعلى و قومش پرداخت . ميان آن دو جنگى سخت در گرفت . اصحاب يدو پراكنده شدند و قريب به سه هزار تن از ايشان به قتل رسيدند و لشكرگاهش به تاراج رفت و زن و فرزندش به اسارت افتادند . از جملهء اسيران بودند ، مادر و خواهر او ، ديگر يارانش به گروه زيرى پيوستند . يدو بن يعلى نيز به صحرا گريخت تا آنگاه كه پسر عمش ابو يداس بن دوناس چنان كه آورديم - او را به قتل رسانيد ، خبر اين دو پيروزى پى در پى به المنصور بن ابى عامر رسيد و هر دو در نظرش بزرگ آمد . بعضى گويند قتل يدو به هنگام بازگشت زيرى از سفرش بود . از اين قرار كه چون ابن ابى عامر زيرى را فرا خواند و زيرى به نزد او رفت ، يدو بن يعلى كه فاس را خالى ديد به شهر در آمد و از مغراوه خلق بسيارى را به قتل آورد و در آنجا استقرار يافت چون زيرى از سفر بازگشت يدو بن يعلى او را به شهر راه نداد . زيرى بر در شهر فرود آمد و محاصره مدت گرفت و از دو گروه خلقى كشته شدند . سپس به شهر حمله كرد و آن را بگرفت و يدو را كشت و سرش را به سدهء خلافت قرطبه فرستاد . جز آنكه راوى اين خبر رفتن زيرى را به نزد منصور و كشتن او يدو بن يعلى را در سال 383 مىداند و خدا داند كداميك بوده است .\r\nسپس ميان زيرى و ابو البهار صنهاجى خلاف افتاد و كار به پيكار كشيد و زيرى بر او غلبه يافت . ابو البهار به سبته گريخت و چنان نمود كه مىخواهد از دريا بگذرد و نزد ابن ابى عامر رود .\r\nزيرى گروهى از لشكر خود را به سردارى كاتبش عيسى بن سعيد بن القطاع به رويارويى با او فرستاد ولى ابو البهار از جنگ تن زد و به قلعهء جراوه رفت و رسولانى نزد پسر برادر خود منصور صاحب قيروان فرستاد كه ميان او و زيرى آشتى افكند . سپس در پناه او به مقر حكومت خود باز گرديد . و از اطاعت امويان اندلس بيرون آمد و بار ديگر به اطاعت خلفاى شيعه ( فاطمى ) در آمد .\r\nابن ابى عامر سراسر اعمال مغرب را به زيرى بن عطيه واگذار كرد و براى سد ثغور به او اكتفا كرد و از همهء ملوك مغرب در دفاع از دعوت امويان اندلس تنها به او اعتماد نمود . و از او پيمان گرفت\r\n\r\n","description":"","footnote":"","page_name":" 34 ","page_number":52},
  {"content":"\r\n\r\nكه به جنگ ابو البهار رود . زيرى نيز با سپاهى گران و از قبايل زناته و جماعات بربر به سوى او راند . ابو البهار از مقابل او بگريخت و به قيروان شد و زيرى اعمال تلمسان و ديگر متصرفات ابو البهار را بگرفت و اراضى ميان سوس اقصى و زاب را تصرف كرد و كشورش پهناور شد و شوكتش قوى شد و فتحنامه به ابن ابى عامر نوشت . ابن ابى عامر دويست سر از اسبان اصيل و پنجاه شتر از شتران رهوار و هزار سپر كه از پوستهاى لمطى ساخته شده بود و چند بار كمان از چوب زان و حيوانات شكارى گرانبها و زرافه و انواع وحوش صحرايى و هزار بار خرما و چندين بار جامه‌هاى پشمين و ديگر انواع جامه‌ها براى او بفرستاد و در سال 381 بار ديگر منشور امارت او تجديد كرد و احياء او را به نواحى فاس آورد .\r\nكار زيرى بن عطيه در مغرب بالا گرفت . وى بنى يفرن را از فاس به نواحى سلا راند . و شهر وجده را در سال 384 پى افكند و سپاهيان و حشم خود را در آنجا جاى داد . يكى از خويشاوندان خود را بر وجده امارت داد و ذخاير اموال خويش را به آنجا نقل كرد و آنجا را به صورت پايگاهى در آورد و وجده ثغر قلمرو او ميان مغرب اقصى و اوسط بود . سپس در سال 386 رابطهء ميان او و ابن ابى عامر تيره شد زيرا ساعيان گفته بودند كه زيرى بن عطيه از خودكامگى ابن ابى عامر و دور گردانيدن هشام المؤيد از كارهاى مملكت ناخشنودى نموده است . ابن ابى عامر به خشم آمد و كاتب خود ابن القطاع را با لشكرى براى گوشمال او فرستاد . زيرى بن عطيه اظهار عصيان نمود و فرمانرواى قلعهء حجر النسر او را به قلعهء خود در آورد . سپس نزد ابن ابى عامرش فرستاد . ابن ابى عامر در حق او نيكى نمود و او را الناصح خطاب كرد . عاقبت زيرى نقاب از چهره برافكند و خلاف آشكار نمود و خود را از پيروان هشام المؤيد قلمداد كرد و از ستمى كه بر او رفته بود بيزارى جست و خشم خود را آشكار ساخت . ابن ابى عامر نيز بر او خشم گرفت و آن راتبه كه به عنوان وزارت به او مىداد ببريد و نام او از ديوان بسترد و از او بيزارى نمود .\r\nابن ابى عامر غلام خود واضح را به مغرب فرستاد تا با زيرى بن عطيه نبرد كند . از ديگر طبقات جز سپاهيان جمع كثيرى به او پيوستند . پس از رفع نقايص ، اموال بسيار براى هزينه‌هايى كه در پيش بود و بارهايى از سلاح و جامه روان نمود . جمعى از ملوك آن سوى آب كه در حضرت بودند چون محمد بن الخير بن محمد بن الخير و نيز زيرى بن خزر و پسر عمشان بكساس بن سيد الناس و از بنى يفرين نوبخت بن عبد اللّه بن به كار و از مكناسه اسماعيل بن بورى و محمد بن عبد اللّه بن مدين و از ازداجه خزرون بن محمد با سپاه واضح همراه شدند همچنين جمعى از وجوه لشكر را نيز به يارى او گماشت . واضح با اين لشكر در سال 387 از مركز خلافت ، در حركت\r\n\r\n","description":"","footnote":"","page_name":" 35 ","page_number":53},
  {"content":"\r\n\r\nآمد و همچنان با تعبيه مىآمد . از دريا گذشت و به طنجه در آمد و در وادى ركاب [ 1 
  ] لشگرگاه زد . زيرى بن عطيه نيز با قوم خود برفت و روبروى او لشكر بداشت . سه ماه بى هيچ اقدامى روبروى هم درنگ كردند . واضح ، رجال بنى بر زال را به مداهنه متهم كرد و آنان را به حضرت فرستاد و ابن ابى عامر به اغراى واضح توبيخشان نمود و بس سرزنش كرد . آنان پوزش خواستند و ابن ابى عامر بر ايشان ببخشود ولى به كارى ديگر بر گماشت . واضح بر دژ اصيلا و نكور حمله كرد و آنها را بگرفت . ميان او و زيرى همچنان نبرد بود . واضح بر لشكرگاه زيرى در نواحى اصيلا شبيخون زد و دستبردى نيكو زد . ابن ابى عامر براى آنكه عرصهء نبرد را زير نظر داشته باشد و واضح را يارى رساند خود از پايتخت با لشكرى بيرون آمد و در جزيرة الخضراء بر ساحل تنگه بايستاد .\r\nسپس فرزند خود المظفر عبد الملك را كه در الزاهره بود فراخواند و به آن سوى آب فرستاد . جمعى از اكابر اهل خدمت و بيشتر سرداران سپاه با او بودند . ابن ابى عامر خود به قرطبه باز گرديد .\r\nدر اين احوال خبر عبد الملك در مغرب شايع شد و بيشتر اصحاب زيرى از ملوك بربر به نزد او باز گشتند او نيز آنان را آنچنان غرقه در نعمت خويش ساخت كه همانند آن كس نديده بود .\r\nعبد الملك به طنجه راند و با واضح دست اتحاد داد . چون واضح پس از تدبير امور با جمعى عظيم از هر دو سپاه حمله آغاز كرد ، زيرى بن عطيه نيز به رويارويى پيش تاخت و در وادى منى در حوالى طنجه در ماه شوال سال 388 نبرد در گرفت . عبد الملك و ياران او نيك پايدارى كردند .\r\nدر اين هنگام زيرى بن عطيه را كسى كه بحيله خود را در زمرهء اتباع او در آورده بود سه ضربت بر گلوگاه زد و مجروحش كرد و شتابان نزد المظفر پسر ابن ابى عامر رفت و بشارت داد . او پنداشت كه دروغ مىگويد زيرا علم زيرى همچنان بر پا بود . چون علم سرنگون شد هزيمت در سپاهش افتاد و سپاه ابن ابى عامر بر لشكرگاه زيرى مستولى شد و چيزها به غارت بردند كه به توصيف در نمىآيد . زيرى با اندكى از ياران خود به فاس پيوست . مردم به شهر راهش ندادند و زن و فرزندانش را نيز به نزدش فرستادند زيرى زن و فرزند بر گرفت و از برابر سپاه مهاجم بگريخت و به صحرا رفت و همهء متصرفات او تسليم شد . عبد الملك خبر اين پيروزى به پدر نوشت و در ديدهء او مقامى ارجمند يافت .\r\nابن ابى عامر فرمان داد در همه جا دست به شكر و سپاس پروردگار بردارند و صدقات فراوان كرد و بندگان آزاد نمود و پسر خود عبد الملك را منشور امارت مغرب داد . عبد الملك به اصلاح نواحى و سد ثغور پرداخت و عمال خود به اطراف فرستاد . از جمله محمد بن حسن بن عبد الودود را با لشكرى گران به تادلا روان داشت و حميد بن يصل كتامى را به سجلماسه . هر يك به صوب مقر\r\n\r\n\r\n","description":"","footnote":"\r\n[ ( 1 ) 
  ] در نسخه  F  : ردات .\r\n","page_name":" 36 ","page_number":54},
  {"content":"\r\n\r\nفرمانروايى خود رفتند و مردم آن نواحى به اطاعت آوردند و باج و خراج به نزد او فرستادند .\r\nعبد الملك واضح را امارت مغرب داد واضح آن نواحى در ضبط آورد و كارها به تدبير او استقامت گرفت . سپس در ماه رمضان همان سال عزلش كرد و عبيد اللّه پسر برادر خود يحيى را به جاى او گماشت . آنگاه اسماعيل بن بورى را پس از او امارت داد و بعد از او ابوالا حوض مقن بن عبد العزيز التجيبى را و اين حال ببود تا المنصور محمد بن ابى عامر در گذشت .\r\nالمظفر [ عبد الملك بن المنصور 
  ] معز بن زيرى را از تبعيدگاهش در مغرب اوسط به ولايت پدرش در مغرب آورد و او در فاس فرود آمد . از اخبار زيرى آنكه چون از عبد الملك به هزيمت رفت ، جماعاتى از مغراوه در صحرا بر او گرد آمدند . در آنجا از پريشانى اوضاع صنهاجه و اختلاف ايشان بر سر باديس بن منصور پس از هلاكت پدرش ، خبر يافت . و دريافت كه عموهاى او با ماكسن بن زيرى بر ضد او خروج كرده‌اند . از اين رو زيرى به اعمال صنهاجه توجه يافت و براى يافتن بهره‌اى در اين آشفتگى منتظر فرصت ماند . پس به مغرب اوسط حمله آورد و بر در تاهرت فرود آمد و يطوفت بن بلكين را در آنجا محاصره نمود . باديس از قيروان به يارى او شتافت . چون بر طبنه گذشت فلفول بن خزرون در شهر موضع گرفت و از سوى ديگر به افريقيه رفت و به جنگ او پرداخت . ابو سعيد بن خزرون به افريقيه پيوسته بود . و منصور بن بلكين او را بر طبنه امارت داده بود .\r\nچون عصيان كرد باديس به سوى او راند و حماد بن بلكين را با سپاه صنهاجه به دفع زيرى بن عطيه فرستاد . اين دو لشكر در وادى مناس نزديك تاهرت مصاف دادند . شكست در لشكر صنهاجه افتاد و زيرى لشگرگاهشان را تاراج كرد و هزاران تن را بكشت و تاهرت و تلمسان و شلف و تنس و مسيله را بگرفت و در همهء آنها به نام المؤيد هشام و حاجبش المنصور محمد بن ابى عامر بعد از او خطبه خواند .\r\nسپس از پى صنهاجه تا اشير كه مركز دولتشان بود پيش رفت و در آنجا فرود آمد . زاوى بن زيرى و هر كه در خدمت او بود از اكابر اهل بيتش از او امان خواستند اينان نيز با باديس در نبرد بودند . زيرى بن عطيه هر چه خواست به او ارزانى داشت و اين ماجرا به ابن ابى عامر نوشت و خود از ايشان ضمانت كرد . آنگاه براى زاوى و برادرش خلال اجازت خواست كه نزد او روند . ابن ابى عامر اجازت داد و آن دو در سال 390 به نزد او رفتند . برادرشان ابو البهار نيز چنين تقاضايى داشت و رسولان خود را روانه داشت . ابن ابى عامر بدان سبب كه ابو البهار پيمان شكسته بود ، در پاسخ مماطله كرد .\r\nزيرى بن عطيه به هنگامى كه اشير را محاصره كرده بود بيمار شد و دست از محاصره برداشت و باز گرديد و در سال 391 بمرد . آل خزر و همهء مغراوه بعد از او گرد پسرش معز بن زيرى را گرفتند و با او بيعت كردند . معز بن زيرى كارها در ضبط آورد و تمام همتش مقصور به نبرد\r\n\r\n","description":"","footnote":"","page_name":" 37 ","page_number":55},
  {"content":"\r\n\r\nصنهاجه گرديد . سپس به المنصور محمد بن ابى عامر پيوست و به دعوت عامريان گراييد و در نزد آنان مقامى ارجمند يافت . در خلال اين احوال ابن ابى عامر بمرد . معز بن زيرى مىخواست كه پسرش عبد الملك المظفر او را با گرفتن مالى كه نزد او مىفرستاد بر همان قلمروش باقى گذارد . و پسرش معنصر نيز به گروگان در قرطبه باشد . عبد الملك اين پيشنهاد را بپذيرفت و منشور امارت صادر نمود و با وزير خود ابو محمد على بن جدلم بفرستاد و اين نامه به مردم فاس نوشته شده بود و پس از حمد پروردگار و درود بر محمد مصطفى و آل او و همهء پيامبران اعلام مىداشت كه رسولان و نامه‌هاى زيرى بن عطيه به دستگاه خلافت رسيده است و از خطاها و گناهان او عفو شده است و توبه و استغفار او به موقع قبول افتاده و تعهد كرده از جادهء اطاعت بيرون نرود و به رعيت ستم روا ندارد و راهها را امن گرداند و نيكوكاران را پاداش نيك و خطاكاران را ببخشايد و اكنون وزير ابو محمد على بن جدلم كه از ثقات و وجوه رجال دولت است آمده است كه از او ميثاق مؤكد گيرد . آنگاه به مردم اميد داده بود كه خشنودى آنان مورد توجه حكومت قرطبه است . اين فرمان در ماه ذو القعدهء سال 396 صدور يافت .\r\nچون فرمان المظفر عبد الملك بن المنصور بن ابى عامر به معز بن زيرى رسيد و او را بر ولايت خود در مغرب بجز كورهء سجلماسه امارت عطا كرد ، واضح غلام محمد بن ابى عامر امارت آن حدود را به وانودين بن خزرون بن فلفول داده بود و اين بخش در جزء قلمرو معز بن زيرى قرار نمىگرفت . هنگامى كه نامه المظفر به معز بن زيرى رسيد ، تن و توشى يافت و نيروى از دست رفته باز يافت و عمال خود را به همهء كوره‌هاى مغرب گسيل داشت و خراج آن گرد آورد . پيوسته دولت او در گسترش بود و رعايا سر به فرمانش داشتند . چون كار جماعت در اندلس به پراكندگى كشيد و رسم خلافت مختل ماند و ملوك الطوائف بر سر كار آمدند ، معز بن زيرى را هواى تصرف سجلماسه و گرفتن آن از دست بنى وانودين بن خزرون در سر افتاد و در سال 407 آهنگ آن ديار كرد . ولى در اين مصاف منهزم شد و با بقايايى از قوم خود به فاس باز گرديد و همچنان اوضاعش پريشان بود تا در سال 417 در گذشت . پس از او پسر عمش حمامة بن معز بن عطيه به جايش نشست . اين حمامه چنان كه برخى از مورخين نوشته‌اند پسر او نبود . اشتراك در نامها سبب اين غلط شده است . بارى ، حمامه بر قلمرو خاندان خويش مستولى شد و دولتش قوى گرديد . علما و امرا از اطراف به درگاه او روى نهادند و شاعران در مدح او شعرها گفتند . سپس ابو كمال تميم بن زيرى بن يعلى يفرنى از بنى يدو بن يعلى كه بر نواحى سلا دست يافته بود ، در سال 427 به منازعه با او برخاست و با قبايل بنى يفرن و قبايل زناته كه به او پيوسته بودند به فاس لشكر برد .\r\nحمامه نيز با جماعت مغراوه و وابستگان به دفاع بيرون تاخت و جنگى سخت در گرفت كه به هزيمت حمامه انجاميد و از مغراوه نيز خلقى كشته شدند و تميم و بنى يفرن بر فاس و اعمال مغرب\r\n\r\n","description":"","footnote":"","page_name":" 38 ","page_number":56},
  {"content":"\r\n\r\nمستولى گرديدند . چون به فاس در آمد يهوديان را بكشت و اموال و زن و فرزندشان به تاراج برد .\r\nحمامه به وجده رفت و در آنجا قبايل مغراوه از مديونه و ملويه به دو پيوستند و در سال 429 با او به فاس راندند . تميم به موضع امارت خود سلا باز گرديد حمامه به مقر فرماندهى خويش در مغرب .\r\nدر سال 430 صاحب القلعه قائد ابن حماد با جماعات صنهاجه به جنگ او آمد . حمامه به قصد دفاع بيرون آمد . قائد باب عطا بر زناته بگشود و آنان را بر ضد حمامه با خود يار كرد . از اين رو حمامه از جنگ با او تن زد و به صلح و اطاعت پناه برد . قائد از آنجا باز گرديد . حمامه نيز به فاس مراجعت كرد . و در سال 431 در گذشت . پس از او پسرش دوناس كه ابو العطاف كنيه داشت به حكومت رسيد . ابو العطاف بر فاس و ديگر اعمال پدر مستولى شد . در آغاز فرمانرواييش حماد فرزند عمش معنصر بن المعزّ بر ضد او خروج كرد . ميان آن دو نبردهايى واقع شد . جماعت حماد افزون بود و بر دوناس غلبه يافت و ضواحى را از او بستد و او را در شهر فاس شهربند نمود .\r\nدوناس به گرد خود خندقى كند كه به نام او معرف شد . حماد در سال 435 بمرد و دولت دوناس پا گرفت و روزگار گشايش در كارها بود . او را به عمران و آبادى شوقى وافر بود . بناهاى بلند برآورد و برگرد ربضها نيز بارو كشيد و حمامها و مهمانخانه‌ها ساخت . اين امر سبب شد كه بازرگانان به بلاد او آمد و شد گرفتند . دوناس در سال 451 بمرد ، بعد از او پسرش فتوح بن دوناس به حكومت رسيد . در عدوة الاندلس فرود آمد . برادر خردترش عجيسه به منازعت با او برخاست و در عدوة القرويين موضع گرفت و جنگ ميانشان بتناوب و پيوسته بود و ميدان كارزار ميان دو شهر . چنان كه گاه تا باب التعبه [ 1 
  ] دروازه‌اى كه در آن عهد در عدوة القرويين بود - كشيده مىشد . فتوح دروازهء عدوة الاندلسيين را كه تا امروز به نام اوست برافراشت . و عجيسه باب الجيسه را كه به نام او معروف است . در اثر كثرت استعمال عين آن حذف شده است . اينان بر همين حال ببودند تا آنگاه فتوح در سال 453 بر عجيسه غدر كرد و بر او غلبه يافت و او را بكشت . از آن پس در مغرب حادثهء ديگرى پديد آمد و آن غلبه مرابطين و قبايل لمتونه بود . فتوح از عواقب كار بترسيد و از فاس برفت .\r\nفرمانرواى القلعه ، بلكين بن محمد بن حماد ، در سال 454 آن سان كه عادت ايشان در جنگ بود لشكر بياورد و وارد فاس شد و از اكابر و اشراف گروگانها گرفت كه سر در طاعت او داشته باشند . آنگاه به قلعه باز گرديد . پس از فتوح ، معنصر بن حماد بن منصور بر مغرب امارت يافت و سرگرم جنگهاى لمتونه شد . يكى از اين جنگها جنگ مشهور سال 455 است معنصر به مدينه رفت يوسف تاشفين و مرابطين فاس را گرفتند . يوسف بن تاشفين عاملى از سوى خود بر فاس نهاد و به\r\n\r\n\r\n","description":"","footnote":"\r\n[ ( 1 ) 
  ] در نسخه  B  : النقبه .\r\n","page_name":" 39 ","page_number":57},
  {"content":"\r\n\r\nغماره حركت كرد . چون او برفت معنصر به فاس باز گرديد و شهر را بگرفت و عامل را با هر كه از لمتونه همراه او بود بكشت . برخى را مثله كرد و برخى را بردار نمود و برخى را در آتش سوخت .\r\nسپس لشكر به سوى مهدى بن يوسف كزنائى صاحب شهر مكناسه كشيد . اين مرد به دعوت مرابطين گرويده بود . معنصر او را كشت و سرش نزد سكوت برغواطى حاجب صاحب سبته فرستاد .\r\nخبر به يوسف بن تاشفين رسيد . سپاه مرابطين را در حركت آورد و فاس را به سختى در محاصره افكند و راههاى آمد و شد به آن را بست . مردم در رنج افتادند . معنصر بدين منظور كه از دو بيرون نيست يا پيروزى يا فرار به جنگ بيرون آمد ولى شكست خورد . اين جنگ در سال 460 بود و معنصر ناپديد شد . مردم فاس بعد از او با پسرش تميم بن معنصر بيعت كردند . ايام حكومت او هم محاصره و جنگ بود . و رنج و قحطى و گرانى . يوسف بن تاشفين خود به فتح بلاد غماره رفت تا سال 462 كه از فتح غماره فراغت يافت . چند روزى فاس را در محاصره آورد . تا بجنگ آن را تصرف كرد . قريب به سه هزار نفر از مغراوه و بنى يفرن و مكناسه و قبايل زناته را بكشت . تميم بن معنصر نيز در زمرهء كشتگان بود . شمار كشتگان چنان بسيار بود كه كندن قبر ميسر نيفتاد . از اين رو گودالهايى كندند و از اجساد انباشتند . آنان كه از مرگ رهايى يافتند به تلمسان رفتند ، يوسف بن تاشفين فرمان داد باروهايى كه دو عدوه را ( عدوة القرويين و عدوة الاندلسيين ) از هم جدا مىكرد ويران كردند و هر دو را به صورت يك شهر در آوردند . آنگاه گرداگرد آن يك بارو كشيد . دولت مغراوه در فاس منقرض گرديد . و البقاء للّه وحده .\r\n\r\nخبر از بنى خزرون ملوك سجلماسه . از طبقهء اول از مغراوه و سرآغاز فرمانروايى و سرگذشت آنها\r\nخزرون بن فلفول بن خزر از امراى مغراوه و از اعيان بنى خزر است . چون بلكين بن زيرى و صنهاجه بر مغرب اوسط غلبه يافت آنان به مغرب اقصى آن سوى ملويه پناه بردند . بنى خزر پيرو امويان اندلس بودند . المنصور محمد بن ابى عامر گردانندهء دولت هشام المؤيد ، در ابتدا كه به مقام حاجبى رسيد از سرزمينهاى اين سوى آب تنها به سبته بسنده كرد و آن را به رجال دولت و وجوه سرداران و طبقات سپاهيان سپرد . اما ماوراى بسته را به امراى زناته از مغراوه و بنى يفرن و مكناسه واگذاشت و در ضبط شهرها و ثغور بر آنان اعتماد نمود . همچنين باب عطا بر رخ آنان بگشود و در حقشان نيكيها نمود آنان نيز به انواع وسائل ، خود را به او نزديك مىكردند .\r\nخزرون بن فلفول در اين ايام به سجلماسه راند و [ ابو محمد 
  ] المعتز [ باللّه ( دوم ) 
  ] از اعقاب آل مدرار در آنجا بود . برادرش المنتصر پس از ظفر يافتن جوهر بر پدرشان الشاكر للّه محمد بن الفتح و بازگشت او ، به سجلماسه باز گرديد و سجلماسه را در تصرف آورد . سپس برادرش ابو محمد در\r\n\r\n","description":"","footnote":"","page_name":" 40 ","page_number":58},
  {"content":"\r\n\r\nسال 352 برادر خود المنتصر را فرو گرفت و خود فرمانرواى سجلماسه گرديد و دولت بنى مدرار را باز گردانيد و به المعتز باللّه ملقب شد . خزرون بن فلفول در سال 366 با جماعت مغراوة بر سر او تاخت . المعتز به جنگ بيرون آمد ، خزرون او را منهزم ساخت و بر سجلماسه مستولى گرديد و دولت آل مدرار را براى هميشه از صفحهء روزگار برانداخت و به نام هشام المؤيد خطبه خواند و اين اولين خطبه‌اى بود كه به نام امويان اندلس در اين سرزمين مىخواندند . خزرون مقادير زيادى اموال و اسلحه از آن المعتز بيافت . آنگاه فتحنامه به هشام المؤيد نوشت و سر ابو محمد المعتز را نيز براى او فرستاد . هشام سر معتز را بر درگاه خويش نصب نمود . اين پيروزى به يمن طالع محمد بن ابى عامر نسبت داده شد . ابن ابى عامر خزرون را بر سجلماسه و اعمال آن امارت داد . بس از اندكى فرمان خليفه هشام المؤيد نيز برسيد . خزرون سجلماسه را در ضبط آورد و ببود تا به هلاكت رسيد و پس از او پسرش وانودين به جاى پدر نشست .\r\nسپس لشكركشى زيرى بن مناد [ 1 
  ] به مغرب اقصى پيش آمد به سال 369 و گريختن زناته از برابر او به سبته و تصرف اعمال مغرب . زيرى بن مناديس از گرفتن مغرب و گماردن اميرى از سوى خود بر آن ، سبته را محاصره نمود . سپس از محاصرهء آن دست برداشت و به جنگ بر غوطه رفت و خبر يافت كه وانودين بن خزرون بر نواحى سجلماسه حمله كرده و به جنگ آنجا را گشوده و عامل آن را گرفته و هر چه از اموال و ذخاير بوده همه را از آن خود ساخته است . اين بود كه در سال 393 [ 2 
  ] به سوى سجلماسه لشكر برد و چون باز مىگشت در راه بمرد و وانودين بن خزرون به سجلماسه باز گرديد . در خلال اين احوال زيرى بن عطية بن عبد اللّه بن خزر بر مغرب غلبه يافت و پس از هشام فاس را تصرف كرد . سپس بر المنصور ابن ابى عامر عصيان كرد . ابن ابى عامر پسر خود عبد الملك را در سال 388 به آن سوى آب به مغرب فرستاد او بر بنى خزر غلبه يافت و در فاس فرود آمد . و در آنجا منشور امارت سجلماسه را به حميد بن يصل مكناسى كه از اولياء شيعه رخ برتافته و به ايشان گرديده بود ، عطا كرد . چون بنى خزر از سجلماسه گريختند حميد بن يصل به سجلماسه در آمد و آن را در تصرف آورد و به نام امويان اندلس خطبه خواند .\r\nچون عبد الملك بن محمد بن ابى عامر باز گرديد و واضح را به مقر فرمانرواييش در فاس باز گردانيد بسيارى از وجوه بنى خزر از او امان خواستند . يكى از آنان وانودين بن خزرون صاحب سجلماسه بود و پسر عمش فلفول بن سعيد ، واضح آنان را امان داد . وانودين به مقر فرمانروايى خود سجلماسه باز گرديد و اين در حالى بود كه باج و خراج به عهده گرفته بود . فلفول نيز مالى مفروض\r\n\r\n\r\n","description":"","footnote":"\r\n[ ( 1 ) 
  ] در اصل و در جميع نسخ چنين است . ولى بر حسب مقتضاى وقايع بايد بلكين بن زيرى باشد . م\r\n[ ( 2 ) 
  ] ممكن است تسعين ، سبعين هم خوانده شود : 373 .\r\n","page_name":" 41 ","page_number":59},
  {"content":"\r\n\r\nپرداخت و شمارى اسب و سپر . و تعهد كرد كه هر سال ادا كند . هر دو پسران خود نزد واضح گروگان نهادند . وانودين از ابتداى سال 390 به سجلماسه رفت و به نام امويان اندلس خطبه خواند .\r\nمعز بن زيرى با فرمان المظفر عبد الملك بن محمد بن ابى عامر ، در سال 396 به مغرب آمد ولى سجلماسه بدان سبب كه مقر حكومت وانواين بود از قلمرو او مستثنى شد . چون رشتهء خلافت قرطبه بگست و كار به دست امراى طوايف افتاد امراى شهرها و ثغور و واليان اعمال در هر چه به دست داشتند دعوى استقلال كردند . وانودين نيز اعمال سجلماسه را خاص خود دانست و درعه را نيز بگرفت و بر آن بيفزود .\r\nمعز بن زيرى صاحب فاس در سال 407 با جماعات مغراوه در حركت آمد كه آن اعمال از وانودين بستاند ، وانواين به مقابله بيرون آمد و او را شكست داد و اين شكست سبب پريشانى كار معز گرديد تا به هلاكت رسيد . دولت وانودين نيرومند شد و بر صفروى از اعمال فاس غلبه يافت و همهء دژهاى ملويه را بستد و يكى از خاندان خويش را بر آنها امارت داد . سپس بمرد و پسرش مسعود بن وانودين به جاى او نشست و من به تاريخ به حكومت رسيدن او و هلاكت پدرش دست نيافتم .\r\nچون عبد اللّه بن ياسين ظهور كرد و مرا بطين از لمتونه و مسوفه و ديگر ملثمين به او پيوستند و كار خود را با فتح درعه در سال 445 آغاز كردند ، بر گله شترى كه در قرقگاه مسعود بن وانودين مىچريد دست يافتند و به غارتش بردند . مسعود بن وانودين در سجلماسه بود . به دفع آنان برخاست . آنان مقاومت ورزيدند و مسعود منهزم شد و چنان كه در اخبار لمتونه آورديم كشته شد .\r\nمهاجمان به شهر در آمدند و بقاياى مغراوه را كه در آنجا بود كشتند . سپس اعمال مغرب و بلاد سوس و جبال مصامده را يكى پس از ديگرى گرفتند و در سال 455 صفروى را تصرف كردند و هر كه را از فرزندان وانودين در آنجا يافتند و نيز بقيهء مغراوه را كشتند . آنگاه دژهاى ملويه را به سال 463 گشودند و دولت بنى وانودين منقرض گرديد . چنان كه گويى اصلا نبوده است . و البقاء للّه وحده .\r\n\r\nخبر از ملوك طرابلس از بنى خزرون بن فلفول از طبقهء اول و آغاز كار و سرگذشت احوالشان\r\nملوك مغراوه و بنى خزر از برابر بلكين واپس نشستند و به مغرب اقصى رفتند . تا آنگاه كه بلكين آن حمله معروف خود را در سال 369 آغاز كرد و آنان را در بيرون شهر سبته به محاصره افكند و ايشان از المنصور محمد بن ابى عامر يارى طلبيدند . ابن ابى عامر براى نظارت در احوالشان خود به جزيرة الخضراء آمد و جعفر بن يحيى را با جمعى از ملوك بربر و زناته كه در نزد او بودند به\r\n\r\n","description":"","footnote":"","page_name":" 42 ","page_number":60},
  {"content":"\r\n\r\nياريشان فرستاد . اينان در برابر بلكين مقاومت ورزيدند . بلكين بازگشت و در بلاد مغرب به گردش پرداخت و به هنگام مراجعت در سال 372 هلاك شد .\r\nاحياء مغراوه و بنى يفرن به سرزمين خود باز گرديدند . ابن ابى عامر ، وزير ، حسن بن عبد الودود را به عنوان عامل مغرب معين كرد و او در سال 376 به مغرب آمد و زيرى و مقاتل پسران عطية بن عبد اللّه بن خزر را نيك بنواخت . اين امر سبب شد كه همگنان بر ايشان رشك برند .\r\nاز جمله سعيد بن خزرون بن فلفول بن خزر در سال 377 از اطاعت امويان اندلس بيرون آمد و به فرمانروايان صنهاجه گرويد و با منصور بن بلكين كه از يكى از غزواتش مىآمد ، در اشير ديدار كرد . منصور او را باكرام پذيرفت و كينهء ديرينه از دل بدر كرد و امارت طبنه را به او داد ، همچنين تا رشته‌هاى دوستى را مستحكمتر سازد يكى از دختران خود را به عقد پسر او ورو بن سعيد در آورد .\r\nسعيد بن خزرون با خانواده‌اش به مقر فرمانروايى خود ، طبنه ، وارد شد ، سعيد در سال 381 به ديدار منصور بن بلكين به قيروان رفت . منصور به استقبال او بيرون آمد و به اكرامش سورى بر پا داشت .\r\nولى سعيد را در قيرون مرگ فرا رسيد و در همان سال بمرد . پسرش فلفول از آنجا كه فرمان مىراند بيامد . منصور بن بلكين او را خلعت داد و دختر خود به او داد و سه بار اموال و سيصد تخته جامه به او داد و چند اسب با زين و ستام نفيس به او بخشيد و ده علم زرنگارش ارزانى داشت و فلفول به مقر فرمانروايى خويش در حركت آمد .\r\nدر سال 385 منصور بن بلكين هلاك شد و پسرش باديس به جاى او نشست . باديس نيز منشور امارت طبنه را به فلفول داد . چون زيرى بن عطيه بر المنصور بن ابى عامر عصيان كرد و او پسر خود عبد الملك المظفر را با سپاهى به جنگ او فرستاد ، زيرى بن عطيه مغلوب شد و اعمال مغرب از تصرف او خارج گرديد و زيرى به بيابان گريخت سپس به مغرب اوسط باز گرديد و بر ثغور صنهاجه فرود آمد و تاهرت را محاصره كرد . يطوفت بن بلكين در تاهرت بود . حماد بن بلكين با سپاهى از تلكاته همراه با محمد بن ابى العرب سردار باديس كه با سپاه خود از قيروان آمده بود ، به يارى يطوفت رهسپار تاهرت گرديد . زيرى بن عطيه با ايشان مصاف داد و جمعشان را بپراكند و بر لشكرگاهشان مستولى شد و افريقيه در آتش فتنه بسوخت . صنهاجه به آن گروه از قبايل زناته كه در آن حدود بودند به ديدهء انكار مىنگريست . باديس بن منصور با سپاه خود از رقاده بيرون آمد و رهسپار مغرب شد . چون بر طبنه گذشت فلفول بن سعيد بن خزرون را فراخواند تا او را در اين جنگ يارى رساند . فلفول بيمناك شد و عذر آورد و خواست كه چون سلطان بيايد عهد خود تجديد كند .\r\nسپس فلفول و جماعات مغراوه كه همراه او بودند بيشتر بيمناك شدند و از طبنه بيرون آمدند و شهر را ترك گفتند . چون باديس دور گرديد فلفول به طبنه باز گرديد و در حوالى آن دست به تاراج و آشوب گشود . در تيجس نيز چنين كرد و آنگاه با غايه را محاصره نمود . باديس به اشير رسيد و\r\n\r\n","description":"","footnote":"","page_name":" 43 ","page_number":61},
  {"content":"\r\n\r\nزيرى بن عطيه بار ديگر به صحراى مغرب گريخت . باديس پس از آنكه عم خود يطوفت بن بلكين را بر تاهرت و اشير امارت داد باز گرديد و به مسيله رفت . در راه از عصيان اعمام خود ماكسن و زاوى و عزم و مغنين خبر يافت . ابو البهار از كينه‌توزى زيرى بترسيد و از لشكرگاه خود به ايشان پيوست .\r\nباديس عم خود حماد بن بلكين را از پى ايشان فرستاد و او به سوى فلفول بن سعيد رفت و اين بعد از آن بود كه فلفول لشكر آورده و با غايه او را محاصره كرده بود . فلفول او را منهزم ساخت و سردار سپاهشان ابو زعيل را بكشت . سپس خبر يافت كه باديس خود در حركت آمده است . اين بود كه محاصرهء باغايه را رها كرد و برفت . باديس در پى او تا مرماجنه بن بتاخت . بار ديگر ميانشان نبرد افتاد . جماعاتى از زناته و بربر برگرد فلفول جمع شده بودند ولى پايدارى نتوانستند و بگريختند و فلفول خود به كوه حناش گريخت و بنهء خود بر جاى نهاد . باديس فتحنامه به قيروان نوشت . زيرا شايعاتى در شهر افتاده بود و بسيارى از مردم شهر به مهديه فرار كرده بودند و دروازه‌ها محكم بسته بودند ، زيرا از فلفول بن سعيد بويژه بعد از كشتن ابو زعيل و شكست سپاه صنهاجه در بيم بودند . اين واقعه در آخر سال 389 اتفاق افتاد . باديس به قيروان باز گرديد . سپس خبر يافت كه فرزندان زيرى با فلفول بن سعيد گرد آمده‌اند و عقد مودت بسته‌اند و اكنون همه در تبسه مجتمع گشته‌اند .\r\nباديس از قيروان بيرون آمد و به سوى ايشان راند و آنان پراكنده شدند . عموها بجرماكسن و پسرش محسن به زيرى بن عطيه پيوستند . آن دو در نزد فلفول ماندند . باديس در سال 391 از پى او تا بسكره برفت . فلفول به ميان ريگستان گريخت . زيرى بن عطيه در اثناى اين احوال اشير را محاصره كرده بود . او نيز دست از محاصره برداشت . ابو ابهار بن زيرى از نزد او به باديس بپيوست و با او به قيروان آمد . فلفول بن سعيد به نواحى قابس و طرابلس رفت . قبايل زناته كه در آن حوالى بودند بر او گرد آمدند و چنان كه خواهيم گفت طرابلس را گرفتند .\r\nطرابلس از اعمال مصر بود . پس از رفتن [ المعز لدين اللّه 
  ] معد به قاهره ، عبد اللّه بن يخلف كتامى امارت طرابلس يافت . چون [ المعز لدين اللّه 
  ] معد در گذشت بلكين از العزيز باللّه ابو منصور نزار درخواست تا آن را به قلمرو او بيفزايد . العزيز نيز بپذيرفت . بلكين تمصولت بن به كار را كه از خواص مواليش بود بر آنجا گماشت و او را از ولايت بونه به طرابلس فرستاد و او بيست سال بر آن ديار فرمان راند تا ايام باديس . تمصولت كه از اوضاع ملول شده بود نزد الحاكم ( بامر اللّه ابو على ) در مصر پيام فرستاد كه مايل است فرمانروايى طرابلس را از او بگيرد و اجازت دهد مقيم آستان باشد . در اين ايام برجوان صقلابى زمام دولت مصر را به دست داشت . برجوان با يانس صقلابى دل بد كرده بود . اين بود كه او را از حضرت دور كرده به ولايت برقه فرستاده بود . چون تمصولت پى در پى درخواست معافيت از خدمت مىكرد ، برجوان خليفه را اشارت كرد كه يانس را به طرابلس فرستد . الحاكم نيز فرمان صادر كرد كه به صوب طرابلس در حركت آيد . يانس در سال\r\n\r\n","description":"","footnote":"","page_name":" 44 ","page_number":62},
  {"content":"\r\n\r\n390 به طرابلس رسيد و تمصولت به مصر آمد و اين خبر به باديس رسيد . باديس جعفر بن حبيب را با لشكرى روان داشت تا مانع ورود يانس به طرابلس شود . يانس به رويارويى بيرون تاخت ولى شكست در لشكرش افتاد و او خود نيز به قتل رسيد . فتوح بن على از سرداران او به طرابلس در آمد .\r\nو در شهر نيك موضع گرفت . جعفر بن حبيب بر در شهر فرود آمد و چندى در آنجا درنگ كرد .\r\nدر همان حال كه طرابلس را محاصره كرده بود ، نامهء يوسف بن عامر عامل قابس برسيد حاكى از آنكه فلفول بن خزرون به قابس تاخته است و اكنون آهنگ طرابلس دارد . جعفر بن حبيب از شهر به ناحيهء كوهستان رفت و فلفول بيامد و در جاى او فرود آمد . جعفر بن حبيب و يارانش در تنگنا افتادند و براى نبرد عزم خود جزم كردند و به سوى قابس راندند . فلفول از سر راهشان به كنارى رفت و آنان به قابس باز گرديدند .\r\nفلفول به طرابلس راند ، مردم به استقبالش آمدند و فتوح بن على از امارت به يك سو شد . فلفول طرابلس را تصرف كرد و از آن هنگام در آنجا مقام گرفت . اين واقعه در سال 391 اتفاق افتاد . فلفول به الحاكم بامر اللّه اظهار فرمانبردارى كرد . الحاكم ، يحيى بن على بن حمدون را به طرابلس فرستاد و منشور حكومت اعمال طرابلس و قابس را به او داد . يحيى به طرابلس داخل شد . و فلفول بن سعيد و فتوح بن على بن غفيانان [ 1 
  ] با سپاهيان زناته همراه او به محاصره قابس رفتند . چندى قابس را محاصره كردند و سپس به طرابلس باز گرديدند . از آن پس يحيى بن على به مصر باز گرديد و فلفول زمام فرمانروايى طرابلس به دست گرفت . ميان او و باديس فتنه‌ها برخاست . فلفول از يارى مصر مأيوس شد . پس به المهدى محمد بن هشام بن عبد الجبار صاحب قرطبه اظهار اطاعت نمود و رسولان خود نزد او فرستاد تا به يارىاش شتابد . ولى فلفول بيش از بازگشت رسولان خود در سال 400 بمرد و زناته برگرد برادرش ورو بن سعيد گرد آمدند .\r\nباديس به طرابلس راند . ورو و ياران زناته او از طرابلس بيرون آمدند . سپاهيانى كه در طرابلس بودند به باديس پيوستند . اينان در راه باديس را ديدند . باديس به طرابلس در آمد و به قصر فلفول داخل شد . ورو پيام داد و براى خود و قومش امان خواست . باديس به وسيلهء محمد بن حسن كه از پروردگانش بود برايش امان‌نامه فرستاد . آنگاه ورو را بر نفزاوه امارت داد و نعيم بن كنون را بر قسطيليه و با آنان شرط كرد كه با قوم خود از اعمال طرابلس دور شوند و آنان نزد ياران خويش باز گشتند . باديس به قيروان آمد و محمد بن حسن را امارت طرابلس داد . ورو در نفزاوه اقامت گزيد و نعيم در قسطيليه . سپس ورو در سال 401 عصيان كرد و به كوههاى ايدمر رفت و ساكنان آن نواحى را به خلاف خود برانگيخت . نعيم بن كنون نفزاوه را به قلمرو خويش بيفزود .\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : عفيايان .\r\n","page_name":" 45 ","page_number":63},
  {"content":"\r\n\r\nخزرون بن سعيد از برادر خود ورو جدا شد و به نزد سلطان باديس باز گرديد و در سال 402 در قيروان به نزد او رفت . باديس او را بگرمى پذيرا شد و صله و انعام داد و قلمرو برادرش يعنى نفزاوه را به او داد . آنگاه بنى مجليه را كه از قوم او بود امارت قفصه داد . و آن هم از آن زناته شد .\r\nورو بن سعيد با ياران خود از زناته ، به طرابلس آمد . عامل طرابلس به دفاع بيرون آمد . ميانشان نبردى سخت در گرفت و ورو منهزم شد و بسيارى از قومش به هلاكت رسيدند . ورو بار ديگر باز گرديد و شهر را در محاصره گرفت و بر مردمش سخت گرفت . باديس نزد خزرون برادرش و نعيم بن كنون امراى جريد نوشت كه به جنگ يار خود بيرون آيند . آنان لشكر بيرون آوردند . و در صبره ميان قابس و طرابلس درنگ كردند . ياران خزرون به برادرش ورو پيوستند و خزرون به مقر خود باز گرديد . سلطان باديس او را به مداهنه در حق برادرش ورو متهم ساخت و از نفزاوه فراخواند .\r\nخزرون بترسيد و خلاف آشكار كرده . سلطان ، فتوح بن احمد را با سپاهى بر سر او فرستاد . خزرون از آنجا برفت و نعيم و ديگر زناته از پى او رفتند و در سال 404 همه به ورو پيوستند و خلاف آشكار كردند و آهنگ نبرد طرابلس نمودند .\r\nآشوب و فساد زناته بالا گرفت . سلطان باديس گروگانهايى از ايشان را كه در نزد خود داشت به قتل آورد . اين قتلها مقارن شد با آمدن مقاتل بن سعيد كه از برادر خود ورو جدا شده با طايفه‌اى از فرزندان و برادران نزد باديس آمده بود . اينان نيز همه كشته شدند . از آن پس سلطان سرگرم جنگ با عم خود حماد شد . چون در شلف بر عم خود غلبه يافت و به قيروان باز گرديد ورو پيام داد كه سر به فرمان او خواهد نهاد ولى در سال 405 ورو به هلاكت رسيد و قوم او دو دسته شدند دسته‌اى بر پسرش خليفه گرويدند و دسته‌اى به برادرش خزرون بن سعيد محمد بن حسن عامل طرابلس آتش اين فتنه بيشتر مىافروخت . عاقبت بيشتر زناته به خليفه بن ورو گراييدند و او با عم خود خزرون نبرد كرد و بر لشكرگاهش غلبه يافت و زناته را در ضبط آورد و به جاى بربر فرمان راند . خليقه نزد سلطان باديس كه در آن هنگام القلعه را در محاصره داشت پيام فرستاد و اطاعت كرد . سلطان نيز بپذيرفت . سپس باديس هلاك شد و پسرش معز بن باديس در سال 406 به جاى پدر قرار گرفت .\r\nخليفة بن ورو پيمان بشكست و بر او عصيان كرد . برادرش حماد بن ورو به اعمال طرابلس و قابس دستبردلى زد و اين امر تا سال 413 ادامه داشت . عبد اللّه بن حسن صاحب طرابلس سر از فرمان سلطان معز بن باديس برتافت و طرابلس را در تصرف آورد . سبب آن بود كه معز بن باديس در آغاز حكومتش محمد بن حسن را از طرابلس فراخواند و محمد بن حسن برادر خود عبد اللّه را به جاى خود نهاد و تدبير امور مملكتش را به او سپرد محمد بن حسن هفت سال در طرابلس در خدمت معز بن باديس بود و در آنجا مقامى ارجمند يافت . ولى ساعيان زبان به سعايتش گشودند تا معز بن\r\n\r\n","description":"","footnote":"","page_name":" 46 ","page_number":64},
  {"content":"\r\n\r\nباديس او را به قتل آورد اين امر سبب عصيان برادرش عبد اللّه شد . عبد اللّه خليفة بن ورو را به طرابلس كشيد و از صنهاجه هر كه در آنجا بود بكشت و بر شهر مستولى گرديد .\r\nخليفة بن ورو در قصر عبد اللّه بن حسن جاى گرفت و او را از آنجا راند و اموالش و حرمش را بستد . از آن پس دولت خليفة بن ورو قومش بنى خزرون در طرابلس پا گرفت خليفة بن ورو در سال 417 به نزد الظاهر ابو الحسن على فرزند الحاكم بامر اللّه به قاهره كس فرستاد و اظهار اطاعت كرد و شرط كرد كه راهها امن گرداند و به نام او در طرابلس خطبه بخواند . الظاهر بپذيرفت . هم در اين سال برادر خود حماد را با هديه‌اى نزد باديس فرستاد . باديس نيز آن هديه بپذيرفت و پاداش نيكش داد .\r\nاين پايان چيزى است كه ابن الرقيق از اخبار ايشان نقل كرده است . ابن حماد و مورخان ديگر آورده‌اند كه چون معز بن باديس در سالهاى 430 لشكر به سوى زناته در اطراف طرابلس برد ، آنان به دفاع بيرون آمدند و او را منهزم ساختند و عبد اللّه بن حماد را كشتند و خواهرش ام العلو دخت باديس را اسير كردند . ولى پس از چندى بر او منت نهادند و آزادش كردند و نزد برادر فرستادند .\r\nبار ديگر معز بن باديس بر سر ايشان لشكر كشيد اين بار هم نخست منهزمش ساختند ولى براى او فرصتى دست داد كه بار ديگر حمله كند و آنان را مغلوب سازد و به فرمانبردارى خويش معترف گرداند پس ميانشان عقد آشتى بسته شد و بر آن منوال چندى ببودند .\r\nخزرون بن سعيد چون خليفه بن ورو بر زناته غلبه يافت به مصر رفت و در دار الخلافه زيستن گرفت و فرزندانش در آنجا پرورش يافتند . از فرزندان او يكى منتصر بن خزرون است و يكى برادرش سعيد . چون در مصر ميان تركان و مغاربه فتنه برخاست و تركان بر مغاربه غلبه يافتند و ايشان را از مصر راندند ، منتصر بن خزرون و سعيد بن خزرون به طرابلس افتادند و در نواحى آن مقام كردند . سپس سعيد امارت طرابلس يافت و همچنان در آن مقام ببود تا سال 429 كه در گذشت .\r\nابو محمد التجانى در سفرنامهء خود به هنگام ذكر طرابلس گويد : چون زغبه سعيد بن خزرون را به سال 429 بكشت و خزرون بن خليفه با قوم خود به امارت خويش باز گرديد ، رئيس شوراى طرابلس در آن روزگار ابو الحسن بن المنمر [ 1 
  ] مشهور به علم الفرائض او را به شهر در آورد و با او بيعت كرد . خزرون بن خليقه تا سال 430 در آنجا بزيست منتصر بن خزرون در ماه ربيع الاول همان سال با سپاه زناته بيامد و خزرون بن خليفه نهانى از طرابلس بگريخت منتصر بن خزرون شهر را تصرف كرد و اين المنمر را گوشمال داد و از شهر تبعيد نمود . و حكومتش در آنجا دوام يافت پايان سخن التجانى . اين خبر از چند جهت داراى اشكال است يكى آنكه زغبه از اعراب هلالى است\r\n\r\n\r\n","description":"","footnote":"\r\n[ ( 1 ) 
  ] در نسخه  B  : التمر .\r\n","page_name":" 47 ","page_number":65},
  {"content":"\r\n\r\nكه چهل سال بعد از اين قرن به افريقيه آمده‌اند پس در سال 429 در طرابلس وجود نداشته‌اند .\r\nمگر آنكه بگوييم بعضى از احياء ايشان پيش از آن تاريخ به افريقيه آمده باشند بنى قره در برقه بودند و الحاكم ايشان را با يحيى بن على بن حمدون فرستاده ولى هيچ كس آن را نقل نكرده است .\r\nطرابلس همچنان در دست بنى خزرون زناتى بود چون عربهاى هلالى بيامدند و بر معز بن باديس غلبه يافتند و اعمال افريقيه را از او بستدند و آن را تقسيم كردند قابس و طرابلس در قسمت قبايل زغبه قرار گرفت و بلد از آن بنى خزرون شد . سپس بنى سليم بر ضاحيه دست يافتند و بر زغبه غالب شدند و ايشان را از آن مواطن كوچ دادند ولى بلد همچنان در دست بنى خزرون باقى ماند .\r\nمنتصر بن خزرون با بنى عدى از قبايل هلال بر قلمرو بنى حماد لشكر بردند تا در مسيله و اشير فرود آمدند . آنگاه الناصر بر سرشان تاخت و ايشان از برابر او به صحرا گريختند و به قلعه باز گرديد .\r\nبار ديگر ايشان به اعمال او لشكر آوردند . الناصر به او پيام مصالحه داد ضواحى زاب و ريغه را به او واگذاشت و به عروس بن سندى رئيس بسكره در آن ايام فرمان داد كه كار او بسازد . چون منتصر به بسكره رسيد عروس او را مهمان كرد . سپس او را بناگاه و بىخبر بكشت . اين واقعه در سال 460 اتفاق افتاد . يكى از افراد قوم او بنى خزرون والى طرابلس شد كه من نام او را نيافته‌ام دولت صنهاجه مختل شد و تا سال 540 همچنان در آن بلاد فرمان مىراندند .\r\nآنگاه در آن سال در طرابلس و نواحى آن قحطسال آمد و خلقى عظيم در آن قحط مردند و خلقى از طرابلس گريختند و در همه جا مرگ و نابودى حكمفرما بود رجار پادشاه صقليه پس از استيلا بر مهديه و صفاقس و استقرار و اليان خود در آنها ناوگانى به طرابلس برد و آنجا را محاصره نمود ميان مردم طرابلس خلاف افتاد جرجى بن ميخائيل سردار آن ناوگان غلبه يافت و شهر را بگرفت و بنى خزرون را از آنجا بيرون راند و شيخ شهر ابو يحيى بن مطروح التميمى را بر شهر امارت داد . دولت بنى خزرون در طرابلس منقرض گرديد . بقايايى از ايشان در ضواحى و حومه‌ها باقى ماندند تا موحدين افريقيه را فتح كردند و شورش مسلمانان اوج گرفت و مسيحيان را از ميان خود راندند . و ما در اخبار افريقيه از آن ياد كرديم و الملك للّه يوتيه من يشاء من عباده .\r\n\r\nخبر از بنى يعلى ملوك تلمسان از آل خزر كه از طبقهء اول بودند و بيان برخى احوال و دگرگونيهاى سرگذشت آنان\r\nدر اخبار محمد بن خزر و فرزندان او گفتيم كه محمد بن الخير كه در جنگ با بلكين خودكشى كرد ، دو فرزند داشت يكى خير بن محمد و يكى يعلى بن محمد اين دو به انتقام پدر خود پدر بلكين زيرى را كشتند . بلكين پس از قتل پدرش به كار ايشان پرداخت و آنان را از مغرب اقصى بيرون راند تا آنگاه كه محمد را اسير كرد و در سالهاى 360 در اسارت بكشت . اين قتل در نواحى سجلماسه\r\n\r\n","description":"","footnote":"","page_name":" 48 ","page_number":66},
  {"content":"\r\n\r\nاتفاق افتاد و آن پيش از رفتن المعز لدين اللّه معدبه به قاهره و امارت بلكين بر افريقيه بود . پس از خير ، پسرش محمد و عم او يعلى بن محمد امور زناته را در دست گرفتند و چنان كه گفتيم محمد بن خير و عمش يعلى بن محمد پيوسته در نزد المنصور محمد بن ابى عامر آمد و شد مىكردند .\r\nپسران عطية بن عبد اللّه بن خزر يعنى مقاتل [ بن عطيه 
  ] و زيرى [ بن عطيه 
  ] بر سر رياست بر مغراوه با آنان منازعه داشتند . مقاتل هلاك شد المنصور و محمد بن ابى عامر زيرى بن عطيه را برگزيد و بركشيد و امارت مغرب داد . اين واقعه مقارن بود با هلاكت بلكين و شورش ابو البهار بن زيرى صاحب مغرب اوسط بر باديس . وقايع ميان او و زيرى و يدو بن يعلى را پيش از اين آورديم . سپس زيرى بن عطيه قدرت يافت و در منازعه بر سر مغرب بر همهء آنان غلبه يافت . سپس بر ابن ابى عامر شوريد . ابن ابى عامر فرزند خود المظفر را به گوشمال او فرستاد و زناته را از مغرب اوسط بيرون راند . زيرى بن عطيه در مغرب اوسط پيش رفت و به شهرهاى مسيله و اشير در آمد . سعيد بن خزرون كه به صنهاجه روى آورده بود طبنه را تصرف كرد . زناته در افريقيه بر او گرد آمدند و پس از او به پسرش فلفول گرويدند . فلفول بر باديس هنگامى كه زيرى بن عطيه به مسيله واشير لشكر بر دشوريد و باديس و پس از او پسرش منصور به جنگ فلفول و قومش پرداختند و از مغرب اوسط غافل شدند و حماد بن بلكين را بر سر او راندند و ميان او و زناته جنگهايى پى در پى بود و زيرى بن عطيه به هلاكت رسيد و المعز لدين اللّه در سال 393 او را امارت مغرب داد و صنهاجه بر تلمسان و متعلقات آن غلبه يافت و چنان كه پيش از اين گفتيم شهر وجده را بنا نهاد .\r\nيعلى بن محمد در تلمسان فرود آمد اين شهر ملك او بود و ملكيت آن و ضواحىاش به اعقاب او منتقل شد . سپس حماد پس از آنكه در بلاد صنهاجه بر خاندان بلكين فرمان راند به هلاكت رسيد و فرزندان او سرگرم جنگ با فرزندان باديس شدند و در اين مدت دولت بنى يعلى در تلمسان نيرو گرفت و با آل حماد گاه در صلح بودند و گاه در جنگ ، چون عربهاى بنى هلال به افريقيه در آمدند و المعز و قومش بر آن غلبه يافتند ، اعمال آن را ميان خود تقسيم كردند و به اعمال بنى حماد راندند و آنان را در قلعه محصور نمودند و ضواحى از ايشان بستدند و بار ديگر استيلاى از دست رفته را به دست آوردند و بلاد اثبج و بلاد زغبه را از آنان بستدند و به نيروى آنان بر زناته مغرب اوسط غلبه يافتند و در زاب بر سر آنان فرود آمدند و بسيارى از متصرفانشان را گرفتند . ميان ايشان و بنى يعلى امراى تلمسان زد و خوردهايى در گرفته بود مواطن زغبه به ايشان نزديكتر بود .\r\nامير تلمسان در عهد ايشان بختى از فرزندان يعلى بود . وزير و سردار او در جنگها ابو سعدى [ 1 
  ] بن خليفهء يفرنى بود . او بسيار اتفاق مىافتاد كه لشگر از تلمسان به قتال عربهاى اثبج\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  F  : ابو سعيد .\r\n","page_name":" 49 ","page_number":67},
  {"content":"\r\n\r\nو زغبه بيرون برد و زناته ساكن مغرب اوسط چون مغراوه و بنى يفرن و بنى يلوموا و بنى عبد الواد بنى توجين و بنى مرين در زمره سپاهيان او در آيند . در يكى از اين نبردها وزير ابو سعدى در سالهاى 450 به هلاكت رسيد .\r\nسپس مرابطين بلاد مغرب اقصى را پس از هلاكت بختى و امارت پسرش عباس بن بختى تصرف كردند يوسف بن تاشفين سردار خود مزدلى را با سپاهيان لمتونه به جنگ بقاياى مغراوه كه در تلمسان بودند و نيز بقاياى بنى زيرى و قومشان كه به او پيوسته بودند روان داشت . او مغرب اوسط را در نور ديد و بر يعلى بن عباس بن بختى غلبه يافت يعلى بن عباس به دفاع بيرون آمد ولى منهزم و مغلوب شد . سردار مرابطين به مغرب باز گريد . سپس يوسف بن تاشفين در سال 373 خود همراه با مرابطين در حركت آمد و تلمسان را بگشود و بنى يعلى را بكشت و هر كه را از مغراوه كه در آنجا بود قتل عام كرد و عباس بن بختى اميران بنى يعلى را به قتل آورد . سپس وهران و تنس را فتح كرد و كوهستان و انشريش و شلف را تا جزاير بستد . و نشان مغراوه از مغرب اوسط برافكند .\r\nمحمد بن تينعمر مسوفى با سپاهى مرابطينى به تلمسان آمد و شهر تاكرارت را در آنجا كه لشكرگاهش بود پىافكند و اين واژه‌هاى بربرى است و نام محله است . تا كرارت با تلمسان قديم و به صورت يك شهر واحد در آمده و اكادير ناميده مىشود . دولت مغراوه در سراسر مغرب منقرض گرديد چنان كه گويى هرگز نبوده است . و البقاء للّه وحده .\r\n\r\nخبر از امراى اغمات كه از مغراوه بودند\r\nمن به نامهاى اينان آگاهى نيافته‌ام . جز آنكه مىدانم اينان در اواخر دولت بنى زيرى در فاس و بنى يعلى يفرنى در سلا و تادلا امرايى در اغمات بوده‌اند و در كنار مصامده و برغواطه مىزيسته‌اند و لقوط بن يوسف بن على آخرين ايشان بوده كه در سالهاى 450 فرمان مىرانده است . زنش زينب دخت اسحاق نفزاوى يكى از زنان عالم است كه به جمال و رياست اشتهار داشت . چون مرابطين در سال 349 بر اغمات مستولى شدند لقوط به تادلا فرار كرد و نزد محمد بن تميم يفرنى صاحب سلا و اعمال آن فرود آمد تا آنگاه كه مرابطين در سال 351 تادلا را فتح كردند و امير محمد را كشتند و بنى يفرن را تار و مار كردند . امير لقوط نيز در ميان مقتولان بود . ابو بكر بن عمر امير مرابطين زن او زينب دخت اسحاق را تصاحب كرد تا آنگاه كه در سال 354 به صحرا رفت و پسر عمش يوسف بن تاشفين را بر مغرب امارت داد و زينب دخت اسحاق را نيز به او واگذاشت . زمام سياست فرمانروايى او به دست زينب بود چنان كه به هنگامى كه ابو بكر از صحرا باز گرديد به اشارت زينب در برابر او اظهار خودكامگى كرد و ابو بكر از منازعت با او خوددارى ورزيد و مغرب را به يوسف بن تاشفين واگذاشت و ما در اخبار ايشان آورديم . از اخبار لقوط بن يوسف و قومش جز همين مقدار\r\n\r\n","description":"","footnote":"","page_name":" 50 ","page_number":68},
  {"content":"\r\n\r\nكه نوشتيم به چيزى دست نيافتيم . و اللّه ولى العون .\r\n\r\nخبر از بنى سنجاس و ريغه و لغوط و بنى ورّا از قبايل مغراوه كه از طبقهء اول بودند و سرگذشت ايشان\r\nاين چهار بطن از مغراوه‌اند . بعضى پنداشته‌اند كه از بطون زناته‌اند نه مغراوه . مرا يكى از ثقات ابراهيم بن عبد اللّه تيمزوغتى كه در عصر خود نسب‌شناس زناته بود خبر داد كه اين چهار بطن از گسترده‌ترين بطنهاى مغراوه‌اند . اما بنى سنجاس در همهء افريقيه و مغرب اوسط و مغرب اقصى داراى مواطنى هستند . جماعتى از ايشان در جنوب مغرب اوسط در كوهستان راشد و كوهستان كريكره [ 1 
  ] و جماعتى در شلف و زاب زندگى مىكنند . از بطون ايشان است بنى غيار [ 2 
  ] در بلاد شلف و بنى غيار در قسنطينه . بنى سنجاس از گسترده‌ترين قبايل است و به شمار از ديگران بيش . در فتنهء زناته و صنهاجه در افريقيه و مغرب منشأ آثارى بودند و در ناامن كردن راهها و حمله به شهرها بيش از ديگران افساد كردند . در سال 514 پس از آنكه در حوالى قصر دست به آشوب زدند و هر كس را در آنجا از سپاهيان ملكاته يافتند كشتند ، بر در شهر قفصه فرود آمدند . نگهبانان شهر به دفع ايشان پرداختند و بسيارى را به قتل رسانيدند ولى بنى سنجاس به آشوب و قتل غارت خود در افزودند . سلطان سردار خود محمد بن ابى العرب را با سپاهى به بلاد جريد فرستاد و آنان را از آنجا براند و راهها را ايمنى بخشيد . ولى در سال 515 بار ديگر بازگشتند . باز هم سردار سپاه بلاد جريد به سركوب آنان پرداخت و جمعى را كشت و سرشان را به قيروان فرستاد و اين فتحى بزرگ بود . از آن پس پيوسته دولت به قتل و طرد آنان مىپرداخت تا آنگاه كه قدرت و شوكتشان پايان گرفت .\r\nعربهاى هلالى آمدند و بر همهء ضواحى كه از آن صنهاجه و زناته بود غلبه يافتند . بقاياى ايشان در دژها و پناهگاهها موضع گرفتند . هلاليان بر آنان باج و خراج بستند ، مگر كسانى كه در بيابانها بودند مثل ساكنان كوهستان راشد . ولى آنان نيز مغلوب عمور يكى از بطون هلاليان شدند . اينان در مواطن ايشان جاى گرفتند و بر امورشان مستولى شدند . از بنى سنجاس جماعاتى در زاب هستند و در اين ايام باجگزار مشايخ هلالىاند كه بر ثغورشان غلبه مىيابند . آنان كه در بلاد شلف و نواحى قسنطينه زندگى مىكنند و در اين عهد خراجگزار دولتها هستند ، همه بر كيش خوارج‌اند آن سان كه اسلافشان - از زناته چنين آيينى داشتند . از ايشان آن گروه كه امروز در زاب و كوهستان راشد زندگى مىكنند بر اين مذهب‌اند .\r\n\r\n\r\n","description":"","footnote":"\r\n[ ( 1 ) 
  ] در نسخهء  F  : كركر\r\n. [ ( 2 ) 
  ] در نسخهء  B  : عنان .\r\n","page_name":" 51 ","page_number":69},
  {"content":"\r\n\r\nو نيز از بنى سنجاس‌اند آن گروه كه در سرزمين مشنتل [ 1 
  ] ميان زاب و كوهستان راشد زندگى مىكنند . بنى سنجاس در كنار غمره جبال آن وطن كرده‌اند و به هنگام غلبهء هلاليان بر سرزمينشان به آنان باج و خراج مىدادند . در اين عهد سحارى از بطون عروه از قبايل زغبه در كنار آنها هستند ولى بر آنان غلبه يافته‌اند و ايشان را در زمرهء اتباع خود در آورده‌اند .\r\nاما بنى ريغه احياء متعددى هستند . چون كار زناته پريشان شد جماعتى از ايشان در كوه عياض و متعلقات آن تا سرزمين نقاوس منزل گرفتند . آنان كه در كوه عياض بودند خراجگزار امراى عياض بودند . ايشان آن خراج را براى هر دولتى كه در بجايه فرمان مىراند مىستاندند . ولى آنان كه در سرزمين نقاوس بودند در اين عهد خراجگزار عرب‌اند . بسيارى از ايشان نيز ميان قصور زاب و وار كلا جاى دارند و در آنجا در كنار واديى كه از غرب به شرق سرازير است روستاهاى بسيار احداث كرده‌اند . در ميان آنها روستاهاى بزرگ نيز اندك نيست . اين روستاها سراسر پوشيده در درختان هستند و در دو طرف وادى نخلهاى خرما كاشته‌اند و در پاى درختان چشمه سارها جارى است . بيشتر ساكنان اين روستاها از بنى سنجاس و بنى يفرن و ديگر قبايل زناته‌اند . ولى به سبب نزاع بر سر رياست ميانشان افتراق افتاد و هر طايفه در چند روستا در قلاع خود به سر مىبرند .\r\nچنان كه گفته‌اند شمار اين مواطن بسيار است و ابن غانيه مسوفى به هنگامى كه بر بلاد افريقيه و مغرب لشكر آورد و با موحدين نبرد آغاز كرد بسيارى از آباديهاى آن را ويران نمود و درختانش را بركند و چشمه‌هايش را به خاك بينباشت هنوز ويرانه‌هاى آن بناها و كنده‌هاى نخلها بر جاىاند اين منطقه در آغاز دولت حفصيان زير نظر عامل زاب از موحدين بود كه در بسكره جاى داشت و ميان بكسره و مقره در رفت و آمد بود . از اعمال آن نيز قصور وار كلا بود . چون المستنصر مشايخ دواوده را - چنان كه گفتيم - سركوب كرد آنان نيز ابن عتو عامل زاب را كه از مشايخ موحدين بود كشتند بر ضواحى زاب و ريغه و وار كلا غلبه يافتند . دولتهايى كه بعدها آمدند آن اراضى را به اقطاع ايشان دادند و از آن پس در زمرهء اقطاعات ايشان قرار گرفت . سپس صاحب بجايه همهء آن اقطاعات را به منصور بن مزنى واگذار كرد . و پس از او به بازماندگانش رسيد .\r\nگاهگاهى ساكنان آن قلاع از پرداخت باج و خراج به سلطان سر بر مىتابند . سلطان نيز لشكرهايى از پيادگان زاب و سواران عرب بر سر ايشان مىفرستد . بزرگترين اين بلاد تغرت ناميده مىشود .\r\nمكانى است بس آبادان مردمش هنوز سيرهء بدويان دارند . آب و درختش فراوان است . رياست آن با بنى يوسف بن عبيد اللّه بود . پس از عبيد اللّه بن يوسف به پسرش داود رسيد آنگاه به برادرش يوسف بن عبيد اللّه . يوسف ، واركلا را از ابو بكر بن موسى در همان اوان جوانىاش بستد و به قلمرو خويش\r\n\r\n\r\n","description":"","footnote":"\r\n[ ( 1 ) 
  ] در نسخهء  F  : مشل و در نسخهء  B  : المشتل و در  C  المشتنل .\r\n","page_name":" 52 ","page_number":70},
  {"content":"\r\n\r\nدر افزود . چون به هلاكت رسيد امور بر برادرش مسعود بن عبيد اللّه قرار گرفت . سپس به پسرش حسن بن مسعود . آنگاه به پسر او احمد بن حسن كه در اين عهد شيخ آنجاست . بنى يوسف بن عبيد اللّه از قبيلهء ريغه‌اند و بعضى گويند از سنجاس‌اند . در اين بلاد كسانى كه بر مذهب خوارج باشند بسيارند . از فرقه‌هاى مختلف ولى بيشتر بر مذهب عزابه [ 1 
  ] اند و نيز نكاريه . اينان به سبب دوريشان از احكام همچنان بر مذهب خود باقى مانده‌اند . بعد از شهر تغرت شهر تماسين است و آن از حيث آبادانى فروتر از آن است . رياست آن با بنى ابراهيم از قبيله ريغه است . ديگر بلاد آن بر همين حال است . هر شهرى خود مستقل است و با شهر همجوار آن در حال نبرد .\r\nاما لغوط نيز شعبه‌اى از مغراوه‌اند كه در نواحى صحرا ميان زاب و جبل راشد سكونت دارند و در آنجا قلعه‌اى است مشهور به نام ايشان و در آن قصر فرقه‌اى از اعقابشان كه به سبب قرار گرفتن در دور دست صحرا زندگى دشوارى دارند ولى به دليرى معروف‌اند و سر در برابر اعراب فرود نمىآورند . ميان ايشان و دو سن كه در اقصاى عمل زاب است دو مرحله فاصله است كه براى تهيهء ارزاق به نزد ايشان آمد و شد دارند . و اللّه يخلق ما يشاء و يختار .\r\nاما بنى ورا نيز شعبه‌اى از مغراوه‌اند و بعضى گويند از زناته‌اند . اينان در نواحى مغرب پراكنده‌اند . برخى در ناحيهء مراكش و سوس‌اند و برخى در بلاد شلف و برخى در ناحيهء قسنطينه .\r\nاز زمان انقراض زناتهء نخستين تا اين زمان بر همين حال بوده‌اند . در اين عهد در زمرهء خراجگزاران .\r\nهستند و به هنگام جنگها براى دولت سپاهى مىفرستند . بيشتر كسانى كه از آنان در مراكش هستند ، رؤسايشان به ناحيهء شلف منتقل شده‌اند . يوسف بن يعقوب سلطان بنى مرين در آغاز اين قرن هشتم آنان را به آنجا منتقل كرد زيرا بيم آن داشت كه در آن ناحيه دست به فساد و آشوب زنند . از اين رو آنان را به شلف كوچ داد كه بيشتر زير نظر باشند . چون بعد از هلاكت يوسف بن يعقوب بنى مرين نيز از آن نواحى رخت بربستند آنان در بلاد شلف جاى گرفتند و اعقابشان در اين عهد در آنجاىاند و اينان در هر جاى كه باشند از جهت پرداخت باج و خراج و دادن سپاهى به سلطان همانند يك ديگرند و للّه الخلق و الامر جميعا .\r\n\r\nخبر از بنى يرنيان كه برادران مغراوه‌اند و سرگذشت ايشان\r\nگفتيم كه بنى يرنيان برادران مغراوه و بنى يفرن‌اند و همه فرزندان يصليتن‌اند و نسبت همه به جانا مىرسد كه در جاى خود از آن ياد كرديم . بنى يرنيان بيشتر در مواظن زتابه پراكنده‌اند . اما جمع كثيرى از ايشان مواطنشان در ملويه است در مغرب اقصى ميان سجلماسه و كرسيف . در آنجا مجاور\r\n\r\n\r\n","description":"","footnote":"\r\n[ ( 1 ) 
  ] در نسخهء  F  : القرابه .\r\n","page_name":" 53 ","page_number":71},
  {"content":"\r\n\r\nمكناسه و در مواطن ايشان هستند . در دو سوى رود ملويه قلاع بسيار و نزديك به هم ساخته‌اند و در آنجا فرود آمده‌اند در آن حدود شعب و تيره‌هاى متعدد يافته‌اند . برخى بنى وطاط هستند كه در اين عهد در كوههاى مشرف بر وادى ملويه در سمت جنوب - مسكن دارند در اراضى ميان ملويه و تازى و فاس . آن قلاع امروز هم به نام آنان شهرت دارد . بنى يرنيان را عزت و شوكت بسيار بود .\r\nحكم المستنصر [ 1 
  ] برخى از ايشان را به آن سوى آب . به اندلس برد . آنگاه المنصور محمد بن ابى عامر بعد از المستنصر در آغاز در قرن چهارم باز هم جماعتى از ايشان را به اندلس برد . اينان از دلير مردان سپاه اندلس بودند . آنان كه به اندلس نرفته بودند با قبايل مكناسه در ايام فرمانروايى ايشان در مواطن خود باقى ماندند . آنچه بنى يرنيان را با ايشان گرد مىآورد عصبيتشان بود . در ايامى كه مغراوه بر مغرب اقصى غلبه يافتند بنى يرنيان در كنار ايشان بودند . چون لمتونه و موحدين بعد از ايشان به رياست رسيدند قبايل چادرنشين ايشان به باديه راندند و با احياء بنى مرين كه در ارتفاعات مغرب مىزيستند در آميختند و در احياء ايشان زيستن گرفتند . آنان كه از سير باز مانده بودند در مواطن خويش باقى ماندند مانند بنى وطاط و غير ايشان و به پرداخت باج و خراج محكوم شدند . چون بنى مرين به مغرب رفتند ايشان در امور ملك شركت جستند ايشان نيز اراضى مرغوبى از ضواحى را افزون بر ملويه كه وطن نخستين آنها بود به آنان واگذاشتند و با آنكه از مواطن نخستين خود دفاع مىكردند و دل بر نمىكندند به نواحى سلا منتقل شدند . بنى عبد الحق سوابق ايشان رعايت كردند در شمار وزيرانشان در آوردند و در كارهاى جنگى مقدم داشتند و به كارهاى گران فرستادند و با ايشان در آميختند . از اكابر رجال ايشان در عهد سلطان ابو يعقوب و برادرش ابو سعيد ، وزير ابراهيم بن عيسى بود كه بارها به وزارتش برگزيد سلطان ابو سعيد او را به وزارت فرزند خود ابو على و سپس به وزارت خويش برگزيد . پسرش سلطان ابو الحسن پسران ابراهيم بن عيسى را در زمرهء اكابر خدم خويش آورد و مسعود بن ابراهيم را پس از فتح سوس در سال 730 به امارت اعمال سوس برگزيد . سپس او را عزل كرد و برادرش حسون را به جاى او گماشت و مسعود را بر بلاد جريد در افريقيه كه در سال 748 فتح كرده بود امارت داد . مسعود در اين شغل بمرد و برادرشان موسى را به طبقهء وزرا ارتقاء داد . سپس در ايامى كه روى در خوارى و شوربختى نهاده بود و به كوهستان هنتاته پيوست تنها او را در كار وزارت خويش باقى نهاد . سلطان ابو عنان بعدها موسى را كارهاى بزرگ داد و او را به فرمانروايى سدويكش در نواحى قسنطينه فرستاد و پسر او محمد السبيع را وزارت خويش داد و او تا پايان عمر سلطان در آن كار ببود . پس روزگارشان ديگرگون شد . عبد الحليم معروف به حلى فرزند سلطان ابو على محمد السبيع را به وزارت برگزيد .\r\n\r\n\r\n","description":"","footnote":"\r\n[ ( 1 ) 
  ] متن : حكم بن المستنصر .\r\n","page_name":" 54 ","page_number":72},
  {"content":"\r\n\r\nاين به هنگامى بود كه در سال 762 پايتختشان را در محاصره افكنده بود و ما در اخبار ايشان خواهيم آورد . ولى پيروزى ميسرش نشد . سپس سبيع به سراى سلطان باز گرديد و در طبقهء وزرا قرار گرفت . از آن پس همواره در كارها و مقامهاى بزرگ بود گاه در سجلماسه بود و گاه مراكش و اعمال تازى و تادلا و غماره . در اين عهد نيز در همان مقام و منصبهاست . و اللّه وارث الارض و من عليها و هو خير الوارثين .\r\n\r\nخبر از وجديجن و واغمرت از قبايل زناته و مبادى احوال و سرگذشت ايشان\r\nگفتيم كه اين دو ، دو بطن از بطون زناته‌اند . از فرزندان ورتنيص بن جانا . داراى شمار بسيار و قوت و شوكت بودند . مواطنشان در بلاد زناته پراكنده بود اما وجد يجن ، بيشترشان در مغرب اوسط بودند و در منداس مىزيستند در مغربشان بنى يفرن بود و لواته در جنوبشان و سرسو و مطماطه در جانب شرقى در وانشريش . اميرشان در عهد يعلى بن محمد يفرنى مردى بود به نام عنان و ميان ايشان و لواته كه در سرسو مىزيستند جنگ و جدال بود . گويند كه اين فتنه بدست زنى از وجديجن بود كه به عقد مردى از لواته در آمده بود . زنان لواته بر او عيب گرفتند كه عروسى بينواست آن زن قصه به عنان رفع كرد عنان به خشم آمد و خويشاوندان خود و همسايگانش را گرد آورد و يعلى از بنى يفرن و كلمام بن حياتى [ 1 
  ] از مغيله و جمعى از غرابه و مطماطه نيز با او بودند . و ميان ايشان و لواته نبردى سخت در گرفت لواته را مغلوب كردند و آنان را تا كدية العابد واپس نشاندند . عنان شيخ وجديجن در يكى از اين جنگها در ملاكو از نواحى سرس [ 2 
  ] هلاك شد . لواته به كوهستان كريكره در جانب جنوبى سرسو پناه بردند . در آنجا جماعاتى از مغراوه زندگى مىكردند . شيخ ايشان در اين عهد علاهم نام داشت و فرزندخواندهء شيخ پيشينشان عمر بن تامصا بود كه چندى پيش در گذشته بود . معنى تامصا در زبان بربر غول است . چون لواته به او پناه بردند در حق ايشان مكر كرد و قوم خود را بر ضدشان برانگيخت . آنان نيز دست به كشتار و تاراجشان گشودند و به فرارشان واداشتند لواته به كوه لعود [ 3 
  ] و كوه دراك پناه بردند . تا پايان در آنجا استقرار يافتند . وجديجن مواطن ايشان را در منداس تصرف كردند . تا آن گاه كه بنى يلومى و بنى ومانوا بر آنان غلبه يافتند سپس تا اين زمان مغلوب بنى عبد الواد و بنى توجين شدند . و اللّه وارث الارض و من عليها .\r\nو اما واغمرت ، اينان را در اين زمان غمرت گويند . برادران وجديجن هستند ، از فرزندان\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : حبان\r\n. [ ( 2 ) 
  ] در نسخهء  C  : السرش .\r\n[ ( 3 ) 
  ] در نسخهء  B  : يغود و در  C  : تعود .\r\n","page_name":" 55 ","page_number":73},
  {"content":"\r\n\r\nورتنيص بن جانا . از ديگر قبايل به شمار بيش‌اند و مواطنشان پراكنده است . اكثرشان در كوهستانهاى جنوب بلاد صنهاجه‌اند از مشنتل تا دوسن با ابو يزيد صاحب الحمار يار شدند و بر ضد حكومت شيعه نبرد كردند . ابو طاهر اسماعيل المنصور با ظهور ابو يزيد بسى از ايشان بكشت .\r\nهمچنين بلكين فرمانرواى صنهاجه پس از اسماعيل دست به كشتار ايشان زد . چون با آمدن حماد و فرزندانش كار صنهاجه روى در پريشانى و افتراق نهاد ايشان با حماد بر ضد فرزندان بلكين يار شدند . در ايام فتنهء حماد يكى از مشايخشان به نام ابن ابى جلى از حماد ببريد در حالى كه از خواص او بود و به باديس گرايش يافت . باديس او را اكرام كرد و يارانش را بنواخت و او را بر طبنه و اعمال آن امارت داد . تا آن هنگام كه عربهاى هلالى آمدند و ضواحى از آنان بستدند .\r\nايشان به كوهستانهاى جنوبى مسيله و بلاد صنهاجه پناه بردند . هلاليان ايشان را از كوچ در طلب معيشت منع كردند . چون دواوده بر ضواحى زاب و متعلقات آن غلبه يافتند دولت باج و خراج آن كوهستانها را به اقطاع ايشان داد . در اين عهد نيز سهم فرزندان يحيى بن على بن سباع از بطون ايشان است . در زمانهاى قديم كاهن زناته ، موسى بن صالح از غمرت بود و تا به امروز از او ياد مىكنند و سخنان او را به همان لهجهء محلى به گونهء رجز مىخوانند . اين كلمات در بيان حوادثى است كه بر زناتيان خواهد گذشت از ملك و دولت ايشان و غلبهء آنها بر احياء و قبايل و شهرها .\r\nبسيارى از آن حوادث آنچنانكه او پيشگويى كرده بود اتفاق افتاده است . از سخنان اوست كه تلمسان ويران شود و خانه‌هايش با خاك يكسان گردد آن سان كه زمينش را كشاورزى سياه با گاو سياه يك چشمى شخم زند . ثقات حكايت كردند كه آنان به چشم خود آن حوادث را ديده‌اند و اين به هنگامى بود كه در عصر دولت بنى مرين به سال 760 ويران گرديد . افراد قبايل زناته در باب اين كاهن راه افراط مىپويند . برخى پندارند ولى يا نبى است و بعضى مىگويند كاهنى بوده است . من براى روشن شدن تاريكيهاى زندگى او به اخبار درستى دست نيافتم . و اللّه اعلم .\r\n\r\nخبر از بنى واركلا از بطون زناته و شهرى كه در صحراى افريقيه منسوب به ايشان است و سرگذشت ايشان\r\nبنى وار كلا يكى از بطون زناته است و چنان كه گفتيم از فرزندان فرينى بن جانايند . برادران ايشان يزمرتن و منجصه و سبرتره و نمالته هستند كه در اين عهد معروف‌اند . از ايشان است بنى وار كلا .\r\nشمارشان اندك است و مواطنشان در جنوب زاب است . آنان شهرى را كه به نامشان شهرت يافته در هشت منزلى بسكره در جنوب آن اندكى متمايل به غرب بنا كرده‌اند . اين شهر مجموعه‌اى از فلاع نزديك به يك ديگر است . سپس اين بناها به يك ديگر پيوست و به صورت شهر در آمد . در آنجا\r\n\r\n","description":"","footnote":"","page_name":" 56 ","page_number":74},
  {"content":"\r\n\r\nجماعاتى از بنى زنداك از قبيلهء مغراوه نيز زندگى مىكنند . ابو يزيد [ 1 
  ] نكارى به هنگامى كه در سال 325 از زندان گريخت به نزد ايشان رفت و يك سال در ميان ايشان بزيست و به ميان بنى برزال در سالات و قبايل بربر در كوههاى اوراس آمد و شد مىكرد . چون آن شهر آبادان شد ، بنى واركلا و بسيارى از قبايل زناته به هنگام غلبهء عربهاى هلالى بر مواطنشان به آنجا پناه بردند . و اثبج در ضواحى قلعه و زاب و متعلقات آن جاى گرفتند .\r\nچون امير ابو زكريا بن ابى حفص افريقيه را تصرف كرد و در ميان پيروان ابن غانيه در نواحى آن به سير و سفر پرداخت بر آن شهر گذشت از آن در شگفت شد و فرمان داد كه آن را آبادان كنند و گسترش دهند . پس مسجد عتيق و منارهء بلند آن را بساخت و نام خود و تاريخ بنا را بر سنگ نقش كرد و بر آن منارهء نصب نمود . اين شهر امروز به منزلهء دروازه‌اى است براى رفتن مسافران از زاب به سوى صحرايى كه به بلاد سياهان منتهى مىشود . بازرگانانى كه مىخواهند كالاهاى خود را به آن بلاد ببرند از آن صحرا مىگذرند . ساكنان شهر امروزه از اعقاب بنى واركلا و اعقاب برادرانشان بنى يفرن و مغراوه‌اند . رئيس آن به سلطان معروف است و رياست در اين اعصار ويژهء بنى ابى غبول [ 2 
  ] بوده است . اينان مىپندارند كه از بنى واكير يكى از خاندانهاى بنى وار كلا هستند . در اين ايام ابو بكر بن موسى بن سليمان از بنى ابى غبول عهده‌دار رياست آنهاست و همهء پدرانش پشت در پشت داراى چنين رياستى بوده‌اند . در بيست مرحلگى اين شهر در سمت جنوب با اندك انحرافى به سوى غرب شهرتكده مركز و موطن ملثمين است . حجاجى كه از بلاد سياهان مىآيند در آن درنگ مىكنند . شهرتكده را ملثمين كه از صنهاجه بودند پى افكندند در اين عهد نيز در آنجا سكونت دادند . فرمانرواى آن اميرى است از همان خاندان كه او را نيز سلطان مىخوانند . ميان او و امير زاب دوستى و مراسلات است . من در سال 754 در عهد سلطان ابو عنان براى برخى كارهاى دولتى به بسكره رفتم . در آنجا رسول صاحب تكده را نزد يوسف بن مزنى امير بسكره ديدم . او از آبادى و شكوه شهرتكده براى من حكايت كرد و گفت كه قوافل به آنجا آمد و شد مىكنند . و او بود كه گفت در اين سال كاروانى از بازرگانان بلاد مشرق بر شهر ما گذشتند و به مالى رفتند كه دوازده هزار چارپا [ 3 
  ] در زير بار داشتند و ديگرى نيز براى من حكايت كرد كه هر ساله چنين كاروانى از آنجا مىگذرد . اين شهر در فرمان سلطان مالى است كه از سياهيان است .\r\nديگر آن بلاد صحرايى كه معروف به ملستين [ 4 
  ] هستند تا اين زمان بر همان حال‌اند . و اللّه غالب على امره .\r\n\r\n\r\n","description":"","footnote":"\r\n[ ( 1 ) 
  ] در متن : ابن ابى يزيد\r\n. [ ( 2 ) 
  ] در نسخهء  B  : غيول .\r\n[ ( 3 ) 
  ] در متن : زكاتهم و در ذيل صفحه ركابهم\r\n. [ ( 4 ) 
  ] در نسخهء  F  : مثمين .\r\n","page_name":" 57 ","page_number":75},
  {"content":"\r\n\r\n\r\nخبر از دمّر از بطون زناته و كسانى از ايشان كه در اندلس بودند و آغاز كار و سرانجام احوالشان\r\nبنى دمر از زناته‌اند . پيش از اين گفتيم كه ايشان از فرزندان ورسيك بن اديدت بن جانا هستند .\r\nشعوبشان بسيار است . مواطنشان در افريقيه در نواحى طرابلس و جبال آن است . برخى ديگر چادرنشينانى هستند كه در ضواحى جاى دارند از عربهاى [ 1 
  ] افريقيه . از بطون بنى دمر است بنى و رغمه كه در اين عهد با قوم خود در جبال طرابلس زندگى مىكنند و نيز از بطون ايشان بطنى است متسع با شعوب بسيار به نام بنى ورنيد [ 2 
  ] بن وانتن بن وارديرن بن دمر . و از شعوب ايشان است بنى ورتانين و بنى غرزول و بنى تفورت [ 3 
  ] . برخى گويند كه اين شعوب منتسب به بنى دمر بن ورنيد [ 4 
  ] نيستند . بقاياى بنى ورنيد در اين عهد در كوهستانى مشرف بر تلمسان زندگى مىكنند و پيش از آن در اراضى جنوبى آن بودند . بنى راشد به هنگامى كه از بلاد صحرا به تل آمدند مزاحم آنان شدند و آن اراضى از ايشان بستدند و آنان را به كوهستانى كه امروز به نام ايشان ناميده شده است راندند . اين كوه مشرف بر تلمسان است . از بنى دمر جمعى از اعيان و مردان سلحشورشان به اندلس رفتند و اين در هنگام دعوت حكم المستنصر بود . سلطان آنان را در سپاه خود داخل نمود و المنصور محمد بن ابى عامر در كارهاى خويش به آنان استظهار مىكرد . همچنين سليمان المستعين بن الحكم پايه‌هاى دولت خود بر دوش ايشان قرار داد و در آن هنگام كه بربرها و پس از بربرها بنى حمود بر او شوريدند . اينان بر سپاهيان عرب اندلس غلبه يافتند . ميان دو گروه نبردى طولانى رخ نمود كه رشته خلافت را بگست و جمعشان پريشان شد و كشور تقسيم گرديد يكى از رجال ايشان نوح دمرى بود كه در شمار ياران بزرگ محمد بن ابى عامر بود . المستعين او را به امارت اعمال مورور [ 5 
  ] واركش فرستاد . نوح به مدت چهار سال كه سراسر فتنه و خونريزى بود بر آن ديار فرمان راند و براى خود دولتى تأسيس كرد . نوح در سال 733 در گذشت و پسرش ابو مناد محمد بن نوح به جايش نشست . او را الحاجب عز الدوله لقب دادند . و كسى را دو لقب دادن شيوهء ملوك طوايف بود . ميان او و ابن مناد فرمانرواى غرب اندلس كشاكش بود . المعتضد بن عباد در يكى از سفرهايش به دژ اركش رسيد . خود در جامهء مبدل در خفا مىگرديد . يكى از ياران نوح او را بديد و بگرفت و نزد نوح برد . نوح در حق او نيكى كرد و از اسارت آزادش كرد . از اين رو در نزد او مقامى يافت . اين واقعه در سال 743 بود . معتضد به دار الملك خويش باز گرديد . در سالهاى بعد\r\n\r\n\r\n","description":"","footnote":"\r\n[ ( 1 ) 
  ] در سه نسخه به جاى عرب ، غرب آمده است\r\n. [ ( 2 ) 
  ] در نسخهء  C  و  B  : ورتيد .\r\n[ ( 3 ) 
  ] در نسخه  B  : يفورت\r\n. [ ( 4 ) 
  ] در نسخهءهاى  B  و  C  : ورتيد .\r\n[ ( 5 ) 
  ] مدّور نيز خوانده مىشود .\r\n","page_name":" 58 ","page_number":76},
  {"content":"\r\n\r\nابن نوح را بر قلمرو خويش يعنى اركش و مورور امارت داد و جايهاى ديگر را به ديگر امرا ارزانى داشت همه به دوستى او اعتماد كردند . تا سال 745 كه همهء آنان را به توطئه‌اى كه برايشان ترتيب داده بود فراخواند بدين گونه همگان را به درون حمامى داخل كرد سپس راه هوا بر آن ببست تا به هلاكت رسيدند . تنها ابن نوح به سبب سابقهء خدمتى كه داشت از اين آسيب در امان ماند . معتضد بر فور كسانى را بفرستاد تا دژها و جنگ‌گاههاى آنها را تصرف كردند و همه را به متصرفات خويش بيفزود . پس از اين حوادث حاجب ابو مناد بن نوح بمرد و پسرش ابو عبد اللّه به جاى او نشست . معتضد پيوسته او را تحت فشار قرار مىداد تا آنگاه كه در سال 758 خلع شد و قلمرو او را نيز بر متصرفات خود بيفزود . آنگاه نوبت امارت به محمد بن ابى مناد بن نوح رسيد او نيز در سال 768 در گذشت و ملك بنى نوح منقرض شد . و البقاء للّه وحده سبحانه .\r\n\r\nخبر از بنى برزال يكى از بطون دمر و دولت ايشان در قرمونه و اعمال آن در اندلس در ايام امراى طوايف و آغاز و انجام كار ايشان\r\nگفتيم كه بنى برزال از فرزندان ورنيد بن وانتن بن وارد يرن بن دمراند . اين نسبى است كه ابن حزم ذكر كرده است . برادران ايشان بنى يصدرين و بنى صغمار و بنى يطوفت‌اند . بنى برزال در افريقيه بودند و مواطشان در آنجا كوهستان سالات و متعلقات آن از اعمال مسيله بود . در آن بلاد شمارشان و آثارشان بسيار بود . بنى برزال از نكاريه از فرق خوارج بودند . چون ابو يزيد از برابر ابو طاهر اسماعيل المنصور گريخت و خبر يافت كه محمد بن خزر مترصد فرو گرفتن اوست تصميم گرفت به كوهستان سالات رود . پس به آن سو شد ولى سپاهيان اسماعيل او را در تنگنا نهادند و او از آنجا به ميان كتامه رفت و ما سرگذشت او را پيش از اين آورده‌ايم . سپس بنى برزال به اطاعت خلفاى شيعه در آمدند و با جعفر بن على بن حمدون صاحب مسيله دست دوستى دادند تا آنجا كه در زمرهء پيروان او شدند .\r\nچون جعفر بن على بن حمدون در سال 360 بر ( المعز لدين اللّه ) معدّ بشوريد ، بنى برزال جانب او را گرفتند زيرا از خواص او بودند . جعفر بن على آنان را در ايام حكم المستنصر از دريا بگذرانيد و به اندلس برد . حكم ايشان را در طبقات لشكر خود با بربرهاى قبايل زناته و ديگر بربرها كه به هنگام دعوت امويان و جنگشان با ادارسه به اندلس آمده بودند انتظام داد . همه در اندلس سكونت گزيدند . از آن ميان بنى برزال از ديگران به دليرى و توانگرى مشهورتر شدند . چون المنصور محمد بن ابى عامر خواست كه خليفه هشام را زير نفوذ خود در آورد و احساس كرد كه رجال دولت اموى و موالى حكم به ديدهء انكار در او خواهند نگريست كوشيد به بنى برزال و ديگر بربرها استظهار جويد و در حق ايشان نيكى كند . ابن ابى عامر بدين سبب كارش بالا گرفت و\r\n\r\n","description":"","footnote":"","page_name":" 59 ","page_number":77},
  {"content":"\r\n\r\nپشتش قوى شد . آن سان كه رجال دولت و موالى حكم را بر زمين زد و رسوم خلافت محو كرد و اركان قدرت خويش مستحكم گردانيد . سپس رئيس ايشان جعفر بن يحيى را از بيم آنكه بر ضد او دست به اقدامى زند به قتل آورد . ولى پس از قتل او از بنى برزال دلجويى كرد و بنى برزال در زمرهء ياران او جاى گرفتند . ابن ابى عامر آنان را به مقامهاى بلند بركشيد و به كارهاى گران گمارد . از اعيان بنى برزال يكى اسحاق بن ( ؟ ) بود كه او را امارت قرمونه و اعمال آن داد . و او در تمام دوران فرزندان محمد بن ابى عامر در آن منصب بود . در هنگام فتنهء بربرها المستعين منشور امارت او را تجديد كرد و پس از او فرزندش عبد اللّه جاى پدر بگرفت .\r\nچون دولت بنى حمود در قرطبه منقرض شد ، مردم قرطبه قاسم المامون را در سال 414 از خود راندند . مامون آهنگ اشبيليه نمود . نايب او محمد بن ابى زيرى از وجوه بربر در آنجا بود و عبد اللّه بن اسحاق برزالى در قرمونه بود . قاضى ابن عباد او را واداشت كه سر از بيعت قاسم المامون برتابد و او را از رسيدن به اشبيله و قرمونه منع كند . او نيز اجابت كرد . سپس قاسم را از عبد اللّه بن اسحاق بيم داد . قاسم نيز از آنان رويگردان شده به شريش رفت و آنان هر يك در قلمرو خويش ماندند .\r\nپس از آن عبد اللّه بمرد و پسرش محمد بن عبد اللّه به جاى او نشست . ميان او و معتضد بن عباد جنگ افتاد . يحيى بن على بن حمود او را در نبرد اشبيليه به سال 418 يارى داد . سپس ابن عباد به او دست دوستى داد و او را بر ضد عبد اللّه بن الافطس برانگيخت . ميان محمد بن عبد اللّه و عبد اللّه بن الافطس نبرد در گرفت . ابن الافطس شكست خورد و پسرش مظفر كه سردار سپاهش بود به دست محمد بن عبد اللّه بن اسحاق اسير گرديد ولى محمد بر او منت نهاد و آزادش كرد . سپس ميان محمد بن إسحاق و المعتضد بن عباد نبرد افتاد . اسماعيل بن المعتضد روزى پس از آنكه جمعى از پيادگان و سواران را در جايى به كمين نهاده بود به قرمونه حمله كرد . محمد بن عبد اللّه برزالى با قوم خود به دفاع بيرون آمد ، اسماعيل پشت بداد تا به كمينگاهها رسيد ناگاه آن مردان بيرون تاختند و محمد بن عبد اللّه برزالى را كه از پى او مىآمد كشتند . اين واقعه در سال 434 واقع شد . پس از او پسرش عزيز بن محمد به جايش نشست و المستظهر لقب يافت و بدين گونه مىخواست با امراى طوايف لاف همسرى زند . در اين ايام معتضد بر غرب اندلس كم كم استيلا مىيافت . آن سان كه او را در قلمروش قرمونه به تنگنا افكند و استجه [ 1 
  ] و مدور را از او جدا ساخت .\r\nسپس در سال 457 عزيز از امارت قرمونه خود را به يك سو كشيد و المعتضد آن را ضميمهء قلمرو خود نمود و دولت بنى برزال در اندلس برافتاد . پس از آن از جبال سالات نيز منقرض شد و آثارشان برافتاد و البقاء للّه وحده سبحانه .\r\n\r\n\r\n","description":"","footnote":"\r\n[ ( 1 ) 
  ] در نسخه  B  : اسجه .\r\n","page_name":" 60 ","page_number":78},
  {"content":"\r\n\r\n\r\nخبر از بنى ومانوا و بنى يلومى از طبقهء اول ، از زناته و ملك و دولت ايشان در اعمال مغرب اوسط و آغاز كار و سرانجامشان\r\nاين دو قبيله از بطون زناته‌اند و از توابع طبقهء اول و من به نسب آنان تا جانا دسترسى نيافتم . ولى نسب شناسانشان متفق‌اند كه يلومى و ورتاجن كه پدر مرين است با هم برادر بوده‌اند و مديون برادر مادرى آنها بوده است . اين امر را از چند تن از نسب شناسان ايشان شنيده‌ام . بنى مرين نيز در اين عهد به اين نسب اعتراف مىكنند و همين سبب عصبيت ايشان شده است . اين دو قبيله از پر شمارترين بطون زناته هستند و به شوكت از همه بيش . مواطن ايشان در مغرب اوسط است . بنى ومانوا در جانب شرق وادى ميناس [ 1 
  ] در منداس و مرات و متعلقات آن از مناطق سفلاى شلف جاى دارند و بنى يلومى در كنارهء غربى آن وارد در جبعات [ 2 
  ] و بطحار و سيك و سيرات و كوهستان هواره و بنى راشد . مغراوه و بنى يفرن را از حيث كثرت و قوت بر آنان تقدم بود . چون بلكين بن زيرى ، مغراوه و بنى يفرن را در مغرب اوسط مغلوب نمود و به مغرب اقصى كوچ داد ، اين دو قبيله در مواطن خويش باقى ماندند و صنهاجه در جنگهاى خود آنان را به كار مىگرفت . از اين رو چون دولت صنهاجه در مغرب اوسط روى به ضعف نهاد اينان غلبه يافتند و ناصر بن علناس صاحب قلعه در بجايه بنى ومانوا را برگزيد و امارت بخشيد و در برابر قوم خود بنى يلومى چون شمشيرى آنان را به كار مىبرد . رياست بنى ومانوا در خاندانى از ايشان بود معروف به بنى ماخوخ [ 3 
  ] . منصور پسر ناصر ( بن علناس ) خواهر خود را به ماخوخ داد و اين نيز سبب مزيد نفوذ آنان در دولت شد .\r\nچون مرابطين در سالهاى 470 تلمسان را تصرف كردند و يوسف بن تاشفين عامل خود محمد بن تينعمر مسوفى را در آنجا فرود آورد ، او قلمرو منصور بن ناصر را زير پى درنورديد و شهرهايش را بگرفت و به الجزاير فرود آمد . چون هلاك شد برادرش تاشفين به جاى او قرار گرفت او به غزاى اشير رفت و آن را بگشود و ويران ساخت . اين دو خاندان زناته ، در يارى و مدد كارى او اثرى بسيار داشتند و اين امر سبب شد كه منصور بن ناصر بر آنان كينه ورزد و با سپاهى از صنهاجه به جنگ بنى ومانوا رود . ماخوخ [ 4 
  ] به نبرد او آمد و او را به بجايه منهزم ساخت . منصور از شدت كينه زن خود را كه خواهر ماخوخ بود بكشت . سپس به سوى تلمسان راند . سپاهى از قبايل اثبج و رياح و زغبه و گروهى از زناته كه به او پيوسته بودند گرد آورد . جنگ مشهور در سال 486\r\n\r\n\r\n","description":"","footnote":"\r\n[ ( 1 ) 
  ] در نسخه  B  : متناس .\r\n[ ( 2 ) 
  ] اين كلمه در نسخه‌هاى  B  و  C  بدون نقطه نوشته شده .\r\n[ ( 3 ) 
  ] در نسخهء  B  : ماخوح\r\n. [ ( 4 ) 
  ] در نسخهء  C  : ماخوج .\r\n","page_name":" 61 ","page_number":79},
  {"content":"\r\n\r\nاتفاق افتاد . در آن جنگ بر محمد ابن تينعمر مسوفى پس از آنكه او را بر شهر پيروزى داد ابقا كرد و ما در اخبار صنهاجه به آن پرداخته‌ايم . سپس منصور هلاك شد و پسرش العزيز به جاى او نشست . العزيز بن منصور حكومت ماخوخ و قوم او به ايشان باز داد و دختر او را به زنى گرفت .\r\nبدويان در نواحى مغرب اوسط برترى يافتند و بار ديگر آتش فتنه ميان اين دو خاندان بنى ومانوا و بنى يلومى بالا گرفت و ميانشان جنگها بود . ماخوخ در يكى از اين نبردها بمرد . پسرانش تاشفين و على و ابو بكر بعد از او امور قوم خود به دست گرفتند . احياء زناته ( از طبقهء دوم ) چون بنى عبد الواد و بنى توجين و بنى راشد و بنى ورسيفان از مغراوه هر دو فريق را يارى مىكردند و چه بسا بنى مرين به يارى بنى يلومى بر مىخاستند زيرا مواطنشان قريب به يك ديگر بود . اما زناته دوم در اين عهد مغلوب اين دو خاندان بود تا آنگاه كه موحدين آشكار شدند و عبد المؤمن در تعقيب تاشفين بن على به مغرب اوسط راند . ابو بكر بن ماخوخ و يوسف بن يدر از بنى ومانوا به اطاعت او در آمدند و در سرزمين ريف به او پيوستند . آنگاه سپاهيان موحدين را تحت نظر يوسف بن وانودين و ابن يغمور با ايشان روانه ساخت . آنان در بلاد بنى يلومى و بنى عبد الواد دست به كشتار و تاراج زدند جمعى از ايشان به دادخواهى نزد تاشفين بن على بن يوسف ( از مرابطين ) آمدند . او با سپاهى ايشان را يارى نمود و در منداس فرود آمدند . پس بنى ورسيفان - از مغراوه - و بنى توجين - از بنى بادين - و بنى عبد الواد - نيز از بنى بادين - بر بنى يلومى گرد آمدند ، شيخ ايشان حمامة بن مظهر بود ، و بنى ينكاسن [ 1 
  ] از بنى مرين اينان بنى ومانوا را سركوب كردند و ابو بكر بن ماخوخ را با ششصد تن از يارانش كشتند و غنايمشان را بربودند . موحدين و بقاياى بنى ومانوا به جبال سيرات پناه بودند .\r\nتاشفين بن ماخوخ از عبد المؤمن يارى خواست . عبد المؤمن با سپاه خود بيامد تا بر تاشفين بن على در تلمسان به نبرد پردازد . چون در پى او به سوى وهران راند - چنان كه گفتيم - شيخ ابو حفص را با سپاه موحدين به بلاد زناته فرستاد . آنان در منداس وسط بلاد ايشان فرود آمدند . كشتارشان كردند به فرمان گردن نهادند و به دعوت داخل شدند . در آن هنگام كه عبد المؤمن به محاصرهء وهران مىپرداخت مشايخشان به نزد او آمدند . مقدم بر ايشان سيد الناس بن امير الناس شيخ بنى يلومى بود و نيز حمامة بن مظهر شيخ بنى عبد الواد و عطية الخير شيخ بنى توجين و گروهى ديگر از ايشان .\r\nعبد المؤمن آنان را بنيكى و اكرام بپذيرفت .\r\nسپس زناته بعد از آن پيمان بشكست و بنى يلومى به پناهگاههاى خود در جبعات تحصن گرفت . شيوخ ايشان سيد الناس و بدرح [ 2 
  ] پسران امير الناس نيز با آنان بودند . سپاهيان موحدين ايشان را محاصره و مغلوب كردند و به مغرب كوچ دادند . سيد الناس به مراكش رفت و در ايام\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : منكاسن\r\n. [ ( 2 ) 
  ] در نسخهء  F  : مضرج .\r\n","page_name":" 62 ","page_number":80},
  {"content":"\r\n\r\nعبد المؤمن در آنجا درگذشت . فرزندان ماخوخ نيز بعد از او مردند . چون كار اين دو خاندان به شورش انجاميد ، بنى توجين بر بنى يلومى در آن بلاد ، سخت گرفت . تا آنگاه كه آتش جنگ افروخته گرديد . بنى منكوش [ 1 
  ] نيز كه از اقوام بنى توجين بودند با آنان يار شدند و بنى يلومى را در مواطنشان مغلوب نمودند و به خوارى افكندند و آنان را در جوار خود گرفتند . بنى عبد الواد و بنى توجين بر اين دو حى و ديگر احيا برترى يافتند زيرا با موحدين دست يارى و دوستى داده بودند . اين سبب شد كه آن دو حى در ميان ديگر احياء زناته پراكنده شوند و روى به انقراض نهند و بنى عبد الواد و بنى توجين مواطن ايشان را تصاحب كنند . و البقاء للّه وحده .\r\nدر بطون بنى ومانوا است ، قبايل بنى يالدس . برخى پنداشته‌اند كه آنان از مغراوه‌اند و مواطنشان متصل است به جنوب مغرب اقصى در آن سوى عرق كه به آباديهاى ياد شده محيط است در اين مواطن قلعه‌ها و بناهاى بلند برآوردند و باغهاى نخل و انگور و ديگر ميوه‌ها احداث نمودند . يكى از اين مواطن در سه مرحله‌اى جنوب سجلماسه است . آن را وطن توات گويند . در آنجا شمار قلعه‌ها از دويست افزون است . از غرب به شرق گسترش يافته . پايان آن از جانب مشرق تمنطيت است كه شهرى است آبادان و پايگاه بازرگانانى است كه از مغرب به شهر مالى از بلاد سياهان در اين عهد ، مىروند يا از شهر مالى به آنجا مىآيند . ميان تمنطيت و غار [ 2 
  ] كه در مرز مالى است بيابانى است كه كس از آن راه به در نبرد مگر به يارى راهنمايانى از ملثمين كه در آن بيابان سكونت دارند . بازرگانان آنان را به عنوان بدرقه با مزدى گران استخدام مىكنند . شهر بودى [ 3 
  ] كه بالاترين اين قلعه‌هاست در ناحيهء غربى از ناحيهء غرب [ 4 
  ] است از الركاب تا والاتن شهر مرزى ديگر مالى است . اين شهر به سبب راهزنى عربها و حملهء ايشان به قوافل بازرگانى از رونق افتاد و كم كم متروك شد و مردمش به شهر ديگرى از بلاد سياهان بالاتر از تمنطيت كوچ كردند .\r\nاز اين قلاع در جنوب تلمسان در دو مرحله‌اى آن قلاع تيكورارين واقع شده است . اين قلعه‌ها بسيارند ، نزديك به صد قلعه همه در زمينى سرازير از غرب به شرق گسترده شده . همه آبادان و پر از ساكنان خود هستند . بيشتر ساكنان فلاع غربى در صحراى بنى يالدس هستند و ديگر قبايل زناته و بربر نيز چون ورتطغير [ 5 
  ] و مصاب و بنى عبد الواد و بنى مرين با آنان زندگى مىكنند . شمارشان بسيار است و از دسترس باجگيران و خراج‌ستانان به دور . در ميان آنان سواران پيادگان هستند ، اكثر معاششان از پرورش درختهاى خرماست و به بلاد سياهان نيز به تجارت مىروند . همهء\r\n\r\n\r\n","description":"","footnote":"\r\n[ ( 1 ) 
  ] در نسخهء  F  : منكرس\r\n. [ ( 2 ) 
  ] در نسخهء  F  : غاز .\r\n[ ( 3 ) 
  ] در نسخهء  B  : هودى\r\n. [ ( 4 ) 
  ] در نسخهء  F  : از باديه سوس .\r\n[ ( 5 ) 
  ] در نسخهء  C  ورتطعير .\r\n","page_name":" 63 ","page_number":81},
  {"content":"\r\n\r\nضواحى آن زمستانگاههاى عربهاست و ويژهء بنى عبيد اللّه است از قبيلهء معقل . گاه بنى عامر بن زغبه نيز در تيكورارين با آنان مشاركت مىكنند و در بعضى از سالها در پى آب و قوت به نزد ايشان مىروند . اما بنى عبيد اللّه ناچارند كه هر سال در زمستانها به قلاع توات و شهر تمنطيت سفر كنند و همراه آنان كه به كوچ مىروند قوافل بازرگانان از شهرها و تلول و به راه مىافتند تا به شهر تمنطيت برسند و از آنجا با جمعى كه براى بدرقه به كار مىگيرند به بلاد سپاهان مىروند . در اين بلاد صحرايى تا آن سوى عرق براى بيرون آوردن آب روش عجيبى به كار مىبرند كه در تپه‌هاى مغرب معمول نيست . و آن بدين گونه است كه چاهى ژرف مىكنند و ديواره‌هاى آن را با سنگ بر مىآورند و همچنان چاه را مىكنند تا به سنگ سخت رسند ، سپس با كلنگ و تيشه از آن سنگ مىتراشند تا تازك شود . سپس كارگران بيرون مىآيند و از فراز چاه پاره آهنى بر آن مىاندازند آن سال كه سطح آن بشكند . در اين حال آب بيرون مىزند و بالا مىآيد و چاه را پر مىكند و بر سطح زمين جارى مىشود چون جويى بزرگ . بعضى پندارند كه آب در سرعت به همه چيز پيشى گيرد . اين از عجايب قلاع توات و تيكورارين و واركلا و ريغ است و جهان همه عجايب است و اللّه الخلاق العليم . اين بود پايان سخن در طبقهء اول از زناته . اينك به طبقهء دوم مىرسيم و اينان هستند كه دولتشان تا اين عهد ادامه يافته است .\r\n\r\nاخبار طبقهء دوم زناته و ذكر انساب و شعوب ايشان و آغاز كارشان\r\nپيش از اين گفتيم كه چگونه دولت طبقهء اول زناته به دست صنهاجه و بعد از ايشان به دست مرابطين منقرض گرديد و با انقراض ملك و دولتشان جمعشان نيز پراكنده شد و از آنان جماعاتى باقى ماندند كه چون در پى فرمانروايى نبودند گرفتار نوشخوارى و بطالت آن نيز نگرديدند . اينان در اماكن خود ، در اطراف مغرب اوسط و مغرب اقصى مىزيستند و گاه در بيابان و گاه در ارتفاعات از پى گرد آوردن روزى مىرفتند . و به دولتها حق فرمانبردارى مىپرداختند . اين گروه پس از آنكه مغلوب ديگر قبايل بودند ، كم كم توان و توشى يافتند و صاحب عزت و قدرت و غلبه شدند .\r\nآن سان كه دولتها را به آنان نياز افتاد و از آنان يارى خواستند و با آنان روابط دوستانه برقرار كردند . چون دولت موحدين منقرض گرديد ايشان پاى اقدام پيش نهادند و براى به دست آوردن قدرت دولتى به تلاش پرداختند و از آن پس صاحب چند دولت شدند كه ما ان شاء اللّه به ذكر آنها خواهيم پرداخت .\r\nبيشتر اين طبقه از بنى واسين بن يصليتن برادران مغراوه و بنى يفرن‌اند بعضى گويند از\r\n\r\n","description":"","footnote":"","page_name":" 64 ","page_number":82},
  {"content":"\r\n\r\nبنى وانتن و ورشيك بن جانا برادران مسارت [ 1 
  ] و تاجرت هستند . و ما پيش از اين در انساب آنان سخن گفتيم . اين بنى واسين در بلاد قسطيليه مىزيستند .\r\nابن رقيق گويد كه ابو يزيد نكارى ، چون در كوهستان اوراس ظهور كرد به ايشان كه در حوالى توزر بودند نامه نوشت و فرمان داد كه توزر را محاصره كنند . ايشان نيز در سال 333 توزر را محاصره كردند . جماعاتى نيز از ايشان در اين عهد در شهر حامه بودند و به بنى ورتاجن اشتهار داشتند . ورتاجن يكى از بطون ايشان بود . ولى بيشتر ايشان همچنان در مغرب اقصايند ، ما بين ملويه تا جبل راشد . موسى بن ابى العافيه در نامهء خود به ( عبد الرحمان ) الناصر الاموى كه دربارهء جنگ خويش با ميسور غلام ابو القاسم خليفهء شيعى نوشته و از قبايل بربر و زناته كه با او بوده‌اند ياد مىكند . در آن زمره از قبايل بنى واسين و بنى يفرن و بنى ورتاسن و بنى وريمت و مطماطه ياد مىكند . و از آن ميان بنى واسين را ذكر مىكند زيرا آن مواطن بيش از رسيدن به پادشاهى مواطن ايشان بوده است .\r\nزناته را در اين طبقه بطونى است چون : بنى مرين كه از حيث شمار و قدرت و قوت از همه بيش است . سلطنت و ملك ايشان نيرومندتر و دولتشان بزرگتر است . همچنين بنى عبد الواد كه از حيث كثرت و قوت با آنها پهلو مىزنند و بعد از ايشان بنى توجين قرار دارد . اين سه كه ياد كرديم در اين طبقه از زناته داراى فرمانروايى بوده‌اند ولى بطون ديگر چون بنى راشد برادران بنى بادين چنان كه خواهيم گفت داراى فرمانروايى نبوده‌اند . در اين طبقه كسان ديگرى است كه از نسب ايشان نيستند بلكه از بقاياى مغراوه‌اند كه نياكانشان در مواطن نخستين خود در وادى شلف داراى فرمانروايى بوده‌اند . ايشان پس از انقراض نسل اولشان به اين نسل از زناته جذب شدند . اينان نيز در مواطن خويش داراى دولتى بوده‌اند كه از آن ياد خواهيم كرد .\r\nبسيارى از بطون اين طبقه از زناته را دولتى نبوده است و اكنون كه به ذكر شعوب آن مىپردازيم از آنها نيز سخن خواهيم گفت . زيرا همهء احياء آن از زحيك [ 2 
  ] بن واسين منشعب مىشود . از ايشان است بنى بادين بن محمد و بنى مرين بن ورتاجن . اما بنى ورتاجن فرزندان ورتاجن بن ماخوخ بن وجديج بن فاتن بن يدر بن يخفت بن عبد اللّه بن ورتنيد بن المعز بن ابراهيم بن زحيك‌اند . و اما بنى مرين بن ورتاجن را شعب و تيره‌هاى بسيار است . و ما بدان اشارت خواهيم كرد . اما بنى بادين بن محمد از فرزندان زحيك‌اند و من اكنون نمىدانم كه چگونه نسبشان به او پيوسته است . بنى بادين بن محمد بن شعوب بسيار تقسيم شده‌اند : چون بنى عبد الواد و بنى توجين و\r\n\r\n\r\n","description":"","footnote":"\r\n[ ( 1 ) 
  ] اينجا در همه نسخه‌هاى خطى منارت\r\n. [ ( 2 ) 
  ] در بعضى از مآخذ : زجيك .\r\n","page_name":" 65 ","page_number":83},
  {"content":"\r\n\r\nبنى مصاب و بنى زردال [ 1 
  ] كه اينان همه در نسب بادين بن محمد گرد مىآيند . و در اين محمد با دين و بنى راشد گرد مىآيند ، سپس محمد با ورتاجين در زحيك بن واسين گرد مىآيند و همه در ميان زناته‌هاى نخستين به بنى واسين معروف‌اند و آن پيش از آن است كه ابن بطون و افخاذ پديد آيند و در طى گذشت روزگار به شعب بسيار منشعب شوند .\r\nدر سرزمين افريقيه و صحرا و برقه و بلاد زاب طوايفى است از بقاياى طبقهء نخستين زناته قبل از آنكه به مغرب روند . بعضى در قلاع غدامس بودند در ده مرحله‌اى سرت . اين شهر از آغاز اسلام وجود داشته است . خطه‌اى است مشتمل بر دژها و بناهاى متعدد . بعضى از آنها متعلق است به بنى و اطاس از احياء بنى مرين . اينان مىپندارند كه قدماى ايشان آن بناها بر آورده‌اند . در اين روزگار مكانى بس آباد است و از جهت شهرى گسترده است زيرا پايگاه حجاج و قوافل بازرگانى است كه از بلاد سياهان مىآيند و به مصر و اسكندريه مىروند . چون از رنج بيابانها و ريگستانهايى كه بر سر راه ايشان است بگذرند به آنجا فرود آيند . در تمام مسير بيابان هيچ دهكده و تپه‌اى نيست .\r\nهمچنين هنگامى كه بخواهند به ديار خود باز گردند باز هم از اين درگاه مىگذرند . از ايشان در بلاد حمه در يك مرحله‌اى غرب قابس امتى عظيم است از بنى ورتاجن . در آنجا پادگانى بزرگ ايجاد كردند و شوكتشان افزون شد . بازرگانان به سبب رونق بازار آنجا كالاهاى خويش به آنجا برند . در اين ايام در برابر دولتهاى همجوار خويش پايدارى مىورزند و از دادن باج و خراج سر بر مىتابند . اينان مىپندارند كه نياكانشان از بنى ورتاجن آن شهر را پىافكنده‌اند و رياست ايشان در خاندانى بوده است به نام بنى وشاح . چه بسا كه از سوى دستگاه خلافت و دولتها بر آنان سخت گيرند ، اينان نيز به عنوان مقاومت در روزهاى جمعه با جامه‌هاى شاهانه بيرون آيند و چنان كه گويى به رسوم پادشاهى بىاعتنا هستند و فراموش كرده‌اند كه تحت انقياد قدرت ديگرى هستند اسباب و آلات سلطنت به كار گيرند و موجب خشم دولتهاى همجوار خود بخصوص رؤساى توزر شوند .\r\nجمعى از بنى واسين در قلعه‌هاى مصاب در پنج مرحله‌اى كوه تيطرى در جانب جنوبى و در كنار ريگستان و بر سه مرحله‌اى قصور بنى ريغه در غرب جاى دارند . مصاب نام قومى است از بنى بادين كه آن قلعه‌ها بر آورده‌اند و در آنجا فرود آمده‌اند . و ما اكنون به ذكر آنها مىپردازيم .\r\nساكنان قلاع مصاب در اين عهد شعوب بنى بادين از بنى عبد الواد و بنى توجين و مصاب و بنى زردال و ديگر شعوب زناته‌اند ولى بيشتر به مصاب شهرت دارند . وضع آنان از حيث بناها و درختان و پراكندگى جماعات و تفرق فرمانرواييها شبيه به بلاد ريغه و زاب است .\r\nاز ايشان در كوهستان اوراس در افريقيه طايفه‌اى از بنى عبد الواد هستند كه از قديم از آغاز\r\n\r\n\r\n","description":"","footnote":"\r\n[ ( 1 ) 
  ] در نسخهء  C  : زردان .\r\n","page_name":" 66 ","page_number":84},
  {"content":"\r\n\r\nفتح اسلامى در آنجا مىزيسته‌اند و در ميان ساكنان آن بلاد شهرت دارند . برخى از اهل اخبار گويند كه بار دوم كه عقبة بن نافع براى فتح مغرب به آن ديار آمد و در آن اراضى پيش رفت تا در سوس به درياى محيط رسيد در حق بنى عبد الداد دعا كرد زيرا در اين فتح رشادتها به خرج دادند و اجازت فرمود كه پيش از به پايان رسيدن جنگ باز گردند در همين سفر جنگى بود كه عقبه به هنگام بازگشت هلاك شد . چون زناته در مغرب اقصى در برابر كتامه و صنهاجه قرار گرفت و شعوب بنى واسين همگى ميان ملويه وصا مجتمع گرديدند ، آنگاه به تيره‌هاى مختلف تقسيم شدند .\r\nو در صحراى مغرب اقصى و اوسط تا بلاد زاب و مضافات آن از صحارى افريقيه گسترده شدند . زيرا عرب را در اين مجالات هيچ راهى نبود و آنان در قرن پنجم - چنان كه گفتيم به آنجا آمده‌اند . قبايل زناته در اين بلاد با عزت و شوكت تمام زيستن گرفتند . شغل اصلى آنها پرورش چارپايان بود و روزى خويش از راه زدن قوافل و در سايهء نيزه‌هاى خويش به چنگ مىآوردند . تاريخ زناته را در نبرد احياء و قبايل و رقابت با امم و دول و مغالبت بر ملوك وقايع بسيار است كه براى جمع آورى آنها توجهى نشده و همتى به كار نرفته است . سبب آن بوده است كه زبان عربى با غلبهء دولت عرب غلبه يافت و چون عربهايى كه بر بلاد مسلط مىشدند داراى خط و كتابت بودند زبان و خط عربى به عنوان زبان و خط دولت رسميت مىيافت و زبانهاى غير عربى را در زير بال و پر خود مستتر مىداشت و در ژرفناى خويش غرقه مىساخت و زناته را در قرون قديم پادشاهى نبود كه كسانى را كه نوشتن آموخته‌اند به ثبت و ضبط وقايع و تدوين اخبارشان وا دارد . و ميان ايشان و ساكنان روستاها و شهرها رابطه نبود تا آنها از آثار و احوالشان با خبر گردند ، زيرا مواطنشان درون بيابان بود و خود سر به فرمان نمىآوردند از اين رو وقايع تاريخى ثبت ناشده به فراموشى سپرده شد و پس از هلاكت ايشان جز اندكى از آنها به دست ما نرسيده است . مورخى بايد كه با پشتكار و دقت آن پراكنده‌ها گرد آورد . قبايل زناته در آن بيابانها ماندند تا آنگاه كه بر فراز ستيغ قدرت و ملك فرا رفتند و ما به وصف آن خواهيم پرداخت .\r\n\r\nخبر از احوال اين طبقه از زناته پيش از آنكه به فرمانروايى رسند و تصاريف احوال ايشان تا آن هنگام كه بر ممالك و دول غلبه يافتند\r\nبنى واسين و شعوب ايشان از اين طبقه بودند و دنباله طبقهء نخستين چون زناته در برابر كتامه و صنهاجه به مغرب رفتند ، بنى واسين راه بيابان در پيش گرفتند و ميان ملويه و صا مسكن گزيدند .\r\nاينان در اين عهد با ملوك مغرب رابطه داشتند . نخست مكناسه و سپس مغراوه ، آنگاه طوفان صنهاجه در مغرب فروكش كرد و دولتشان اندكى روى به ضعف نهاد و ملوكشان براى لشكركشى به اطراف از قبايل زناته يارى خواستند . اين امر سبب شد كه ستارهء اقبال زناته درخشيدن گيرد .\r\n\r\n","description":"","footnote":"","page_name":" 67 ","page_number":85},
  {"content":"\r\n\r\nبنى ومانوا و بنى يلومى از اعمال مغرب دو ناحيه را ميان خود تقسيم كردند و ملوك صنهاجه كه در قلعه فرمان مىراندند همواره براى لشكركشى به مغرب آنان را گسيل مىداشتند . بنى واسين و قبايل نام آورى كه از آن منشعب شده بود چون بنى مرين و بنى توجين و مصاب سراسر بيابان ميان ملويه و زاب را تصرف كرده بودند . ولى آن گروه از زناته كه در روستاها و ضواحى را تصرف كرده بودند مانع پيشروى آنان مىشدند . بنى ومانوا و بنى يلومى كه در مغرب اوسط بودند و بنى يفرن و مغراوه كه در تلمسان داراى رياست بودند ، به هنگام نياز از بنى واسين يارى مىخواستند و در برابر كسانى كه مزاحم آنان بودند يا در برابر ملوك صنهاجه و زناته و غير ايشان كه به جنگشان مىآمدند به آنان استظهار مىكردند و گاه به آنان اموال و اسلحه مىدادند و از غلات كه در بيابان كمياب بود به آنان قرض الحسنه مىدادند و اين خود رشوه‌اى بود كه مىپرداختند .\r\nبنى حماد را نيز به ايشان نياز افتاد و اين به هنگامى بود كه بنى هلال بن عامر سر برداشته بودند و دولت المعز و صنهاجه را در قيروان و مهديه برافكنده و اكنون روى به مغرب اوسط نهاده بودند .\r\nبنى حماد از قلمرو خويش به دفاع پرداخت و از زناته نيز خواست كه به مدافعه برخيزند . پس براى اين مقصود بنى يعلى ملوك تلمسان - از مغراوه - گرد آمدند و با بنى واسين و شعوب آن چون بنى مرين و عبد الواد و توجين و بنى راشد دست بدست هم دادند و به سردارى وزيرشان ابو سعدى خليفهء يفرنى با عربهاى بنى هلال به نبرد برخاستند . اين وزير را در جنگهاى ايشان و دفاعشان از ضواحى زاب و مغرب اوسط مقامى ارجمند بود و در يكى از اين نبردها كشته شد .\r\nهلاليان بر قبايل زناته در جميع ضواحى غلبه يافتند و آنان را از زاب و آنچه بدان تعلق داشت ، از بلاد افريقيه راندند . بنى واسين از زاب به مواطن خود در صحراى مغرب چون مصاب و جبل راشد تا ملويه و فيكيك ، باز گشتند .\r\nسپس به سجلماسه شدند و به بنى ومانوا و بنى يلومى ملوك ضواحى در مغرب اوسط پيوستند و در سايهء آنان غنودند . آنگاه آن بيابان را ميان خود تقسيم كردند . ناحيهء غربى آن كه در جنوب مغرب اقصى است چون تيكورارين و دبدوا تا ملويه و سجلماسه به بنى مرين تعلق گرفت . اينان از بنى ومانوا دور شدند و گاهگاهى آن هم به هنگامى كه نياز به يارى آنها داشتند با ايشان رابطه برقرار مىكردند . ناحيهء شرقى آن كه در جنوب مغرب اوسط است ، ميان فيكيك و مديونه تا جبل راشد و مصاب از آن بنى بادين شد . ميان ايشان و بنى مرين پيوسته فتنه و زد و خورد بود كه در بيشتر آنها پيروزى با بنى بادين بود زيرا شعوبشان بيشتر و شمارشان فراوانتر بود . آن را چهار شعبه بود : بنى عبد الواد و بنى توجين و بنى زردال و بنى مصاب . شعبهء ديگر كه با ايشان برادر بودند يعنى بنى راشد نيز با آنان بودند - ما پيش از اين گفتيم كه راشد و بادين برادر بودند - موطن بنى راشد كوهى است مشهور به نام آنان در صحرا . آنان همواره بر اين حال بودند تا موحدين آشكار شدند و\r\n\r\n","description":"","footnote":"","page_name":" 68 ","page_number":86},
  {"content":"\r\n\r\nبنى عبد الواد و بنى توجين و مغراوه به يارى بنى يلومى بر ضد موحدين برخاستند و اين در اخبار آنان آمده است .\r\nسپس موحدين بر مغرب اوسط و قبايل زناته كه در آنجا بودند غلبه يافتند . زناته نيز به اطاعت ايشان در آمدند . بنى عبد الواد و بنى توجين به موحدين گراييدند و با خدمات خالصانه و نشر دعوتشان خود را به ايشان نزديك كردند . در اين مضمار تقدم با بنى عبد الواد بود بر خلاف بنى مرين و ما در اخبار ايشان خواهيم آورد . موحدين نيز ضواحى مغرب اوسط را آن سان كه بنى يلومى و بنى ومانوا را بود به ايشان اقطاع دادند . پس از دخول آنان به مغرب اوسط بنى مرين در آن صحرا تنها شدند . خداوند آنان را در ملك بهره‌اى وافر داد و بر مغرب غلبه يافتند و اقطار مشرق و مغرب را زير فرمان آوردند و بر تختهاى فرمانروايى در سرزمينهاى ميان سوس اقصى تا افريقيه عروج كردند . و الملك للّه يوتيه من يشاء من عباده .\r\nبنى مرين و بنى عبد الواد از شعوب بنى واسين از فرمانروايى بهره يافتند و بار ديگر دولت زناته را در زمين استقرار بخشيدند و گردن ساكنان بلاد را به ربقهء طاعت خويش در آوردند . برادرانشان بنى توجين هم بى نصيب نماندند . در اين طبقهء دوم زناته بقاياى ديگرى بود از آل خزر ، از قبايل مغراوه كه همچنان در سرزمين عزت و اعتبار خود در وادى شلف مىزيستند و ما اكنون به ذكر اين چهار دولت : دولت مغراوه و دولت بنى مرين و بنى عبد الواد و بنى توجين يكى پس از ديگرى خواهيم پرداخت . و الملك للّه يوتيه من يشاء من عباده و العاقبة للمتقين . اينك به ذكر مغراوه باقيماندهء طبقهء اول مىپردازيم و از سرگذشت رؤساى ايشان فرزندان منديل در طبقهء دوم سخن مىگوييم .\r\n\r\nخبر از فرزندان منديل از طبقهء دوم زناته و فرمانروايى يافتن قوم ايشان مغراوه در موطن نخستينشان در شلف از نواحى مغرب اوسط\r\nچون با انقراض ملوك آل خزر و اضمحلال دولت ايشان در تلمسان و سجلماسه و فاس و طرابلس فرمانروايى از ميان مغراوه رخت بر بست ، بقاياى ايشان در مواطن نخستينشان در نواحى مغرب اوسط و مغرب اقصى و افريقيه و صحرا و تلول پراكنده شدند ، بسيارى از آنان نيز در مركز اولشان يعنى در شلف و حوالى آن جاى گرفتند . بنى ورسيفان و بنى ورتزمان [ 1 
  ] و بنى ايليت [ 2 
  ] - مىگويند از ورتزمان [ 3 
  ] هستند - و بنى سعيد و بنى زجاك و بنى سنجاس - بعضى مىگويند از زناته‌اند نه از\r\n\r\n\r\n","description":"","footnote":"\r\n[ ( 1 ) 
  ] در نسخهء  F  : بنى اوتد\r\n. [ ( 2 ) 
  ] در نسخهء  F  : يليت .\r\n[ ( 3 ) 
  ] در نسخهء  B  : ورتزمار .\r\n","page_name":" 69 ","page_number":87},
  {"content":"\r\n\r\nمغراوه كه نيز در آنجا بودند . بنى خزرون ملوك طرابلس بودند ، چون منقرض شدند و در بلاد پراكنده گرديدند از آن ميان عبد الصمد بن محمد بن خزرون به كوهستان اوراس گريخت .\r\nعبد الصمد از اهل بيت خود گريخته بود كه فرمانروايى از دستش بيرون كرده بودند . جدش خزرون بن خليفه ششمين پادشاه اين خاندان در طرابلس [ 1 
  ] بود . مدتى در كوهستان اوراس مقام كرد سپس به ميان زواوه رفت و چند سال نيز در ميان ايشان ماند . سپس از آنجا نيز برفت و در شلف بر بقاياى قوم خود از ورسيفان و بنى ورتزمان و بنى بو سعيد و غير ايشان وارد شد . آنان باكرام در آوردندش و حق خويشاوندى به جاى آوردند و او را زن دادند و او صاحب فرزندان بسيار شد . فرزندان او به بنى محمد و خزريه معروف‌اند يكى از فرزندان او ابو ناس [ 2 
  ] بن عبد الصمد بن وارجيع بن عبد الصمد بود . ابو ناس مردى عبادت پيشه و اهل خير بود . يكى از دختران ماخوخ از ملوك بنى ومانوا را به زنى گرفت . اين امر علاوه بر نسب والاى او سبب ارتقاء مقام او شد چون موحد بن بر سر كار آمدند به ديدهء تبجيل و اكرام در او نگريستند هر چند پيش از اين از اكرام مردم به سبب نيكوكارى و زهد و عبادت خويش بهره‌مند بود . موحدين ، وادى شلف را به اقطاع او دادند و او چندى در آنجا مقام كرد . فرزند بزرگ او وارجيع بود و ديگر فرزندانش عبارت بودند از : عزيز و يغريان و ماكور و از دختر ماخوخ عبد الرحمان . و اين عبد الرحمان به سبب آنكه مادرش دخت ماخوخ بود از ارج و اعتبار بيشترى برخوردار بود . همگان يقين داشتند كه پادشاهى به او خواهد رسيد و در اعقاب او خواهد ماند .\r\nمىپنداشتند كه چون زاده شده مادرش او را به صحرا برد ، و او را در زير درختى نهاده سپس از پى كارهاى خود رفت . دسته‌اى از زنبوران عسل بر گرد او به چرخش آمدند . مادرش از دور بديد و دوان دوان بيامد . يكى از پيشگويان او را گفت اين راز با كس در ميان منه ، به خدا سوگند مقامى ارجمند خواهد يافت . عبد الرحمان رشد مىيافت شمار عشيره‌اش از خاندان پدرى افزون مىشد . قبايل مغراوه نيز به دو پيوستند و اين امر سبب فزونى شوكت و تقدم او در دولت موحدين مىگرديد . عبد الرحمان نيز مراتب فرمانبردارى را به جاى مىآورد . سيدهاى موحدين به هنگامى كه رهسپار ميدانهاى جنگ افريقيه بودند يا از آنجا باز مىگشتند بر او مىگذشتند و از مهمان‌نوازيهاى او برخوردار مىشدند و او را سپاس مىگفتند . يكى از سيدها كه در اراضى قوم او بود خبر هلاكت خليفه را در مراكش شنيد . از اين رو همهء ذخاير و چارپايان خود را به عبد الرحمان تسليم كرد و جان خود و يارانش را نجات داد . و عبد الرحمان او را تا مرزهاى وطنش همراهى كرد و اين امر سبب ثروت و كثرت افراد او شد و جمعى از قوم خود را بر اسب نشاند . در خلال\r\n\r\n\r\n","description":"","footnote":"\r\n[ ( 1 ) 
  ] طرابلس در نسخهء  B  آمده است\r\n. [ ( 2 ) 
  ] در نسخهء  F  : باس .\r\n","page_name":" 70 ","page_number":88},
  {"content":"\r\n\r\nاين احوال بمرد . در اين ايام باد دولت بنى عبد المؤمن فرو نشسته بود و كار خلافت مراكش روى به ضعف نهاده بود . از فرزندان او منديل ( بن عبد الرحمان ) و تهيم ( بن عبد الرحمان ) بودند .\r\nپسر بزرگتر او منديل بود . منديل در ايامى كه توفان فتنه آغاز شده بود زمام امور قوم خود بر دست گرفت و ابن غانيه به اعمال مغرب اوسط لشگر آورد . منديل را هواى تصرف بلاد همجوار در سر افتاد . پس كوهستان و انشريش و مديه و مضافات آن را تصرف كرد و دژ مرات را پىافكند .\r\nزمينهاى متيجه در اين عهد آبادان بود با قرا و شهرهاى بسيار . مورخان آورده‌اند كه اهل متيجه در اين عهد در بيش از سى روستاى بزرگ زندگى مىكردند . منديل بن عبد الرحمان در اين روستاها رخنه كرد و همه را زير پى درنورديد و ويران ساخت چنان كه سقفى بر سر پاى نماند . منديل در اين لشگركشيها به اطاعت موحدين تمسك مىجست و مىگفت با هر كه با ايشان دوستى ورزد دوست است و با هر كه با ايشان سر جنگ داشته باشد در جنگ است . چون موحدين بر افريقيه غلبه يافتند ابن غانيه را به قابس و آن حدود راندند . شيخ ابو محمد بن ابى حفص در تونس فرود آمد و او را از افريقيه براند تا سال 618 كه به هلاكت رسيد . يحيى به غانيه طمع در باز پس گرفتن فرمانرواييش بست و لشكر به ثغور و شهرها راند و دست به قتل و غارت زد . سپس به افريقيه به بلاد زناته تجاوز كرد و در آنجا نيز كشتار و تاراج كرد . اين نبردها ميان او و ايشان مكرر شد . منديل بن عبد الرحمان براى نبرد با او لشكرى گرد آورد و در متيجه با او روياروى شد . شكست در لشكر منديل افتاد و مغراوه از او جدا شدند و ابن غانيه اسيرش كرد و در سال 632 يا 633 به قتلش آورد و پس از سركوب او بر الجزاير غلبه يافت و پيكر او را در آنجا بياويخت تا عبرت ديگران گردد .\r\nپس از او پسرانش زمام امور را به دست گرفتند . همه مردانى توانگر و شريف بودند . اينان برادر بزرگ خود عباس را مقدم داشتند . او نيز راه و رسم پدر در پيش گرفت ولى از بلاد متيجه چشم پوشيد . بنى توجين در كوهستان وانشريش و ضواحى مدينه برايشان غلبه يافتند و بناچار به مركز نخستين خود شلف باز گشتند و در آنجا دولتى بدوى تشكيل دادند و همچنان به كوچ و چادرنشينى پرداختند . در اين ميان شهر مليانه و تنس و برشك و شرشال را گرفتند . اين شهرها از آن حفصيان بود . و در آنجا قريهء مازونه را بنا كردند .\r\nچون دولت يغمراسن بن زيان در تلمسان استوارى گرفت و از سوى بنى عبد المؤمن او و برادرش را منشور امارت رسيد ، انديشهء غلبه بر بلاد مغرب اوسط در او قوت گرفت و با بنى توجين و بنى منديل به كشاكش پرداخت . همگان متوجه امير ابو زكريا بن ابى حفص بودند كه در افريقيه دولت آل عبد المؤمن به او رسيده بود . نزد او كس فرستادند و براى دفع يغمراسن از او يارى خواستند . جماعات موحدين و عرب گرد آمدند و - چنان كه گفتيم - به غزاى تلمسان رفتند و آن را به تصرف در آوردند .\r\n\r\n","description":"","footnote":"","page_name":" 71 ","page_number":89},
  {"content":"\r\n\r\nچون سلطان ابو زكريا به حضرت باز گرديد براى امراى زناته از هر قوم فرمانى صادر كرد . عباس بن منديل را امارت بر مغراوه داد و عبد القوى را بر توجين و فرزندان حبوره [ 1 
  ] را بر مليكش و همه را آلت و عدت عطا كرد . عباس با يغمراسن عقد دوستى بست و به نزد او به تلمسان رفت و اكرام و نيكى ديد ولى به خشم از آنجا بيرون آمد . گويند روزى در مجلس او گفت كه سوارى تنها را ديده كه با دويست سوار مىجنگيده است . هر كس از بنى عبد الوداد كه در آن مجلس بود اين دعوى دروغ شمرد و زبان به انكار او گشود . عباس خشمگين شد و نزد قومش آمد تا صدق گفتار خويش بر يغمراسن ثابت كند زيرا مقصودش از اين سوار خود او مىبود .\r\nعباس بيست و پنج سال بعد از پدرش در سال 647 بمرد . برادرش محمد بن منديل جانشين او شد و روابط ميان او و يغمراسن حسنه گرديد و ميانشان پيمان اتحاد و دوستى برقرار شد . محمد بن منديل با يغمراسن و قوم خود مغراوه در سال كلدمان يعنى سال 647 لشكر به غزو مغرب برد .\r\nيعقوب بن عبد الحق ايشان را شكست داد و به اوطان خود باز گرديدند و بار ديگر به دشمنى خويش ادامه دادند . مردم مليانه بر ايشان بشوريدند و از فرمان حفصيان سر برتافتند : در باب اين شورش گوئيم كه ابو العباس احمد مليانى بزرگ زمان خويش و از اعلام دين و روايت و حديث بود .\r\nسر آمدان علم به شاگردى او مىرفتند و ائمه از او علم مىآموختند . در عهد ابو يوسف يعقوب المنصور موحدى و فرزندانش رياست شهر به او رسيد . پسرش ابو على در چنين محيطى پرورش يافت .\r\nدر رياست سركش بود و به استبداد گرايش داشت . ابو على چون پدرش درگذشت خود را از هر قيد و بندى آزاد يافت سپس ديد كه ميان مغراوه و بنى عبد الواد فتنه برخاسته او نيز در شهر خود مليانه دعوى استقلال كرد جمعى نيز گرد او را گرفتند و خطبه به نام خليفه ابو يعقوب يوسف المستنصر را در سال 559 قطع كرد . خبر به تونس رسيد . خليفه برادر خود ابو حفص را با سپاه موحدين فرستاد از جمله دون الريك پسر هرانده از خاندان آلفونسو ملوك جلالقه در سپاه او بود . او از پدرش ملول شده و با جمعى از قومش به نزد خليفه آمده بود . اينان بر در مليانه فرود آمدند و چند روز درنگ كردند . خليفه با چند تن از مشايخ شهر كه با ابو على مليانى دل بد داشتند در نهان به گفتگو پرداخت و شب هنگام لشكر به شهر فرستاد . اين لشكر از بعضى راهها به شهر در آمدند . ابو على از تاريكى شب استفاده كرده بگريخت و از راه يكى از قناتها خود را به خارج شهر رسانيد و به ميان احياء عرب رفت و بر يعقوب بن موسى امير قبيلهء عطاف از بطون زغبه فرود آمد و آن امير او را پناه داد ، تا بعدها به يعقوب بن عبد الحق پيوندند . شرح اين ماجرا را در اخبارشان آورده‌ايم .\r\nسپاه موحدين و امير ابو حفص به حضرت باز گشتند و فرمان امارت مليانه به نام محمد بن\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : حقوره .\r\n","page_name":" 72 ","page_number":90},
  {"content":"\r\n\r\nمنديل صادر گرديد . و او به سنت اسلاف خود همچنان در اطاعت دولت حفيصه باقى ماند . محمد بن منديل در سال 662 پس از پانزده سال فرمانروايى هلاك شد . برادرانش ثابت و عايد [ 1 
  ] در مكانى كه چادرنشينان زندگى مىكردند او را كشتند . عطيه پسر برادرش منيف نيز با او كشته شد . ثابت بن محمد زمام كارها به دست گرفت و قومش بر او گرد آمدند ولى ميان فرزندان منديل جدايى افتاد و سينه‌ها پر كينه شد . يغمراسن بن زيان بر آنان سخت گرفت . برادرشان عمر بن منديل با يغمراسن در نهان توطئه كرد باشد كه بر مليانه دست يابند و او را در سال 668 بر شهر مستولى گردانيد و ثابت را عزل كرد و عمر بن منديل را رياست داد . پس آن توطئه كه ترتيب داده بودند به ثمر رسيد . چندى بعد فرزندان منديل سراسر به يغمراسن گراييدند و عمر بن منديل را فرو گذاشتند . ثابت و عايد فرزندان منديل متفق شدند كه تنس را به يغمراسن واگذارند پس در سال 672 در برابر دوازده هزار دينار زر تنس را به او دادند .\r\nامارت عمر بن منديل تا سال 676 كه به هلاكت رسيد بر دوام بود . ثابت بن منديل رياست مغراوه را به دست گرفت و برادرش عايد به اندلس رفت كه با دو دوست خود زيان بن محمد بن عبد القوى و عبد الملك بن يغمراسن با فحول زناته به جهاد كفار رود . ثابت بلاد تنس و مغراوه را از يغمراسن بستد و آن عهد كه با او بسته بود نقض كرد . سپس يغمراسن بر آنان سخت گرفت و در سال 681 تنس را در همان اوان حكومتش باز پس گرفت . چون يغمراسن درگذشت پسرش عثمان بن يغمراسن به جاى او نشست . مردم تنس بر او بشوريدند و او لشكر به بلاد توجين و مغراوه برد و آخرين سرزمينهايى را كه در دست داشتند از آنان بستد و به مداخلهء بنى لمديه ساكنان مديه در سال 687 آن شهر را تصرف كرد .\r\nثابت بن منديل بر مازونه مستولى شد . سپس تنس نيز به او واگذار شد . عثمان بن يغمراسن همچنان به ديدهء مخالفت در آنها مىنگريست تا در سال 693 بر سرشان لشكر آورد . و بر ضواحى و شهرهايشان مستولى شد و آنان را براند تا به كوهها پناه بردند . ثابت بن منديل به برشك رفت تا در آنجا موضع گيرد . عثمان نيز برفت و او را محاصره كرد . ثابت يقين كرد كه راه رهاييش نيست ، پس به كشتى نشست و به مغرب باز گرديد و بر يوسف بن يعقوب سلطان بنى مرين فرود آمد و از او يارى خواست . اين واقعه در سال 694 بود . يوسف بن يعقوب او را اكرام كرد و وعدهء ياريش داد .\r\nثابت در فاس ماند . ميان او و ابن الأشهب از رجال بنى عسكر دوستى و مراوده بود . يك روز به خانه‌اش آمد و بدون اجازه بر او داخل شد . ابن الأشهب مست بود . برجست و او را كشت .\r\nسلطان از مرگ او به هم بر آمد و به خونخواهيش اقدام كرد . ثابت بن منديل پسر خود محمد را\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : عابد .\r\n","page_name":" 73 ","page_number":91},
  {"content":"\r\n\r\nبعد از خود در ميان قومش به فرمانروايى معين كرده بود و ملك مغراوه را به او داده بود . چون پدرش به مغرب رفت او همچنان بر مغراوه فرمان مىراند . ولى اندكى بعد از پدر او نيز بمرد . پس از او برادرش على بن ثابت به جايش نشست . برادران ديگرش رحمون و منيف بر خلاف او برخاستند و منيف او را به قتل رسانيد . اين امر در ميان قوم ناپسند آمد و از امارت آن دو بر خود ابا كردند و آن دو به عثمان بن يغمراسن پيوستند . عثمان بن يغمراسن آنها را به اندلس برد . برادرشان معمر بن ثابت سردار سپاه بود در بغيره [ 1 
  ] . به سود منيف از آن مقام كناره گرفت و اين آغاز ولايت او در اندلس بود . برادرشان عبد المؤمن نيز به آنان پيوست و همه در آنجا ماندند . و از اعقاب عبد المؤمن يعقوب بن زيان بن عبد المؤمن از اعقاب منيف است منيف بن عمر بن منيف . جماعتى از ايشان در اين عهد در اندلس هستند . چون ثابت بن منديل در سال 694 - چنان كه گفتيم - به هلاكت رسيد ، سلطان ابو يعقوب يوسف مرينى زن و فرزند او را تحت حمايت خود گرفت . نواده‌اش حامد بن راشد بن محمد در ميان ايشان بود . سلطان خواهر خود را به عقد او در آورد .\r\nسلطان ابو يعقوب يوسف در سال 698 به سوى تلمسان نهضت نمود . و بر در شهر فرود آمد و براى محاصرهء آن شهرى پى افكند و لشكر به اطراف آن فرستاد و منشور امارت مغراوه و شلف را به عمر بن ويفرن بن منديل داد و با او سپاهى گسيل داشت . عمر نيز در سال 699 مليانه و تنس و مازونه را بگشود . راشد ديد از حيث حسب و نسب بر هر كس ديگر به امارت بر قوم خود سزاوارتر است ، اين بود كه از سلطان جدا شد و به كوهستانهاى متيجه پيوست و با ياران خود كه در ميان مغراوه بودند روابطى برقرار كرد و در نهان قرارى نهاد . پس شتابان به نزد ايشان رفت . اين امر سبب پديد آمدن تفرقه در ميان ايشان شد . همچنين با اهل مازونه نيز در نهان روابطى برقرار ساخت و آنان از فرمان سلطان و خاندان عمر بن و يغرن در ازمور رخ برتافتند و عمر را در ضواحى بلادشان كشتند . قوم بر او گرد آمدند سلطان سپاهى از بنى عسكر به فرماندهى حسن بن على بن ابى الطلاق و بنى ورتاجن به سردارى على بن محمد الخيرى و بنى توجين به سردارى ابو بكر بن ابراهيم بن عبد القوى و از سپاهيان به سردارى على بن حسان الصبحى از بر كشيدگان خود روانه نمود . و فرمانروايى مغراوه را به محمد بن عمر بن منديل داد . اين سپاه به مازونه رفت . مازونه را راشد گرفته بود و على و حمو پسران عم خود يحيى بن ثابت را به امارت آن برگزيده بود . راشد به بنى بو سعيد پيوست و لشكرها در مازونه فرود آمد . اين محاصره دو سال مدت گرفت چنان كه مردم در رنج افتادند . على بن يحيى برادر خود محمد را بى آنكه براى او امان بگيرد نزد سلطان فرستاد او را دستگير كرد سپس آنچنان در رنج افتاده بود كه بر خود مغرور شد و به سوى دشمن بيرون آمد . اين\r\n\r\n\r\n","description":"","footnote":"\r\n[ ( 1 ) 
  ] در نسخهء  B  : نغيره\r\n","page_name":" 74 ","page_number":92},
  {"content":"\r\n\r\nواقعه در سال 703 بود . او را گرفتند و نزد سلطان فرستادند . او را عفو كرد و براى دلجويى راشد از كشتن ايشان دست بداشت .\r\nسپس لشكرهايى به سردارى برادر خود ابو يحيى بن يعقوب به شرق فرستاد . ابو يحيى با راشد بن محمد در پناهگاه بنى بو سعيد به نبرد رفت و مدت محاصرهء او به دراز انجاميد . روزى ميان دو لشكر دشمن نبرد افتاد . در اين واقعه خلقى از بنى مرين و سپاهيان سلطان ابو يعقوب يوسف كشته شدند . اين نبرد در سال 704 بود خبر به سلطان رسيد . اين كينه در دل بداشت . و فرمان داد تا پسر عم او على بن يحيى و برادرش حمو و هر كه را از قومش كه همراه او بود تير باران كردند . سپس برادر خود ابو يحيى بن يعقوب را بار ديگر در سال 704 گسيل داشت . ابو يحيى بر بلاد مغراوه مستولى شد و راشد در متيجه به جبال صنهاجه پناه برد . عمش منيف بن ثابت نيز با جماعاتى از ثعالبه با او بودند . ابو يحيى نبرد را آماده شد . راشد نزد او رسولانى فرستاد و ميانشان صلح افتاد و سپاهيان سلطان باز گرديدند . منيف بن ثابت با فرزندان و عشيرهء خود به اندلس رفت و در آنجا مسكن گرفتند چون سلطان ابو يعقوب يوسف بن يعقوب در پايان سال 706 در تلمسان كه فرو آمده بود ، درگذشت ميان نوادهء او ابو ثابت و ابو زيان بن عثمان ، سلطان بنى عبد الواد قرار داد صلحى منعقد گرديد بدين مضمون كه بنى مرين به سود او از همهء شهرها و اعمال و ثغور ايشان كه در تصرف آورده است چشم بپوشند و همه را به عمال ابو زيان واگذارند . راشد براى باز پس گرفتن بلاد خود در تكاپو افتاد و به مليانه رفت و آنجا را محاصره نمود . چون بنى مرين به سود ابى زيان از متصرفات خود چشم پوشيدند مليانه و تنس به تصرف عثمان بن يغمرسن در آمد و كوشش راشد بىنتيجه ماند و از محاصره دست برداشت .\r\nدر همان نزديكى ابو زيان بمرد و برادرش ابو محمد موسى بن عثمان جانشين او شد و بر مغرب اوسط مسلط گرديد و در سال 707 تا فركينت را بگرفت و پس از او مليانه و مديه را تصرف كرد . سپس تنس را بگرفت و آن را به غلام خود مسامح سپرد . اين امور مقارن حركت صاحب بجايه سلطان ابو البقاء خالد بن مولانا امير ابو زكريا بن سلطان ابو اسحاق بود به متيجه . براى باز پس گرفتن الجزاير از دست ابن علان كه بر ايشان شوريده بود . راشد بن محمد در آنجا با او ديدار كرد و در زمرهء ياران او در آمد و در كارها يارىاش نمود . سلطان نيز او را اكرام كرد و در حق او نيكى نمود . ميان او و قومش با صنهاجه اولياى دولت و غلبه يافتگان بر ضاحيهء بجايه و جبال زواوه پيمان دوستى منعقد گرديد و دست راشد به دست زعيم ايشان يعقوب بن خلوف كه از وزراى دولت بود رسيد .\r\nچون سلطان خالد براى تصرف تونس در حركت آمد ، يعقوب بن خلوف را بر بجايه امارت داد . راشد نيز با قوم خود در لشكركشى شركت جست و در جنگهاى او فداكاريها نمود تا آنگاه\r\n\r\n","description":"","footnote":"","page_name":" 75 ","page_number":93},
  {"content":"\r\n\r\nكه پايتختشان را بگرفت و بر ميراث اسلافشان مستولى گرديد . در اين احوال راشد به يكى از كاروانها تعرض كرد . او را گرفتند و به پيشگاه سلطان بردند . سلطان فرمان داد حكم خدا دربارهء او اجرا شود راشد خشمگين شد و از آنجا برفت كه به دوست خود يعقوب بن خلوف پيوندد . يعقوب بن خلوف مرده بود و پسرش عبد الرحمان به جاى او نشسته بود . عبد الرحمان حق پدر را در رعايت جانب دوستش راشد ادا نكرد و ميان آن دو روزى مشاجره‌اى حادث شد و سخنان درشت گفتند .\r\nناگاه عبد الرحمان فرمان داد راشد و قومش را زير ضربات نيزه گيرند . راشد كشته شد و مغراوه گريختند و به ثغور دور دست پيوستند و شلف از آنان تهى شد . آن سان كه گويى هرگز در آنجا نبوده‌اند . از آن ميان منيف و فرزندان و يغرن به اندلس رفتند تا در زمرهء مجاهدان در مرزهاى اسلامى خدمت كنند و هنوز هم اعقابشان در آن سرزمين زندگى مىكنند . بقايايى از متوسطين آن قوم در پناه موحدين زيستن گرفتند و در سپاه ايشان صاحب شوكت و اعتبارى شدند . آنان نيز از ميان رفتند . على بن راشد را كه كودكى بيش نبود نزد عمه‌اش در قصر بنى يعقوب بن عبد الحق بردند و آن زن او را تحت كفالت خود گرفت . فرزندان منديل خود را به مواطن بنى مرين افكندند آنان نيز به نيكويى پذيرا آمدند و به آنان زن دادند و از آنان زن گرفتند تا آنگاه كه سلطان ابو الحسن على بن عثمان مرينى بر مغرب اوسط دست يافت و دولت آن زيان را برافكند و زناته را وحدت كلمه پديد آمد تا سال 749 كه حادثه قيروان و شكست او پيش آمد و ما از آن ياد نموديم .\r\nبلاد اطراف ، سر به شورش برداشتند و هر كس خواستار تصرف ملك خويش گرديد . در اين ميان على بن راشد بن محمد بن ثابت بن منديل بر بلاد شلف تاختن آورد و آنجا را بگرفت و مليانه و تنس و برشك و شرشال را در تصرف آورد . سلطان ابو الحسن از آن ورطه كه در افريقيه دچار آن شده بود نجات يافت و از آن حادثه كه در سواحل بجايه براى او پيش آمد برهيد و به الجزاير شد .\r\nچون استقرار يافت آهنگ تصرف بلاد از دست رفتهء خويش نمود نخست نزد على بن راشد كس فرستاد و خدمات خويش در حق او را به يادش آورد . على بن راشد پيام داد بدان شرط از ملك قوم خود در شلف به يكسو خواهد رفت كه سلطان او را بر ضد بنى عبد الواد يارى دهد . سلطان ابو الحسن اين شرط را نپذيرفت . پس از او رويگردان شد و به بنى عبد الواد گرويد . آنان در تلمسان دعوى استقلال كرده بودند . على بن راشد ، بنى عبد الواد را بر ضد سلطان ابو الحسن يارى نمود . سلطان از الجزاير لشكر بر سر ايشان برد . دو لشكر در شربوبه [ 1 
  ] در سال 751 روياروى شدند . صفوف لشكر سلطان ابو الحسن درهم ريخت و سپاهيان روى به گريز نهادند و پسرش الناصر نيز به هلاكت رسيد .\r\nسلطان راه صحرا در پيش گرفت و از آن راه به مغرب اقصى رفت و ما در اين باب سخن خواهيم گفت .\r\n\r\n\r\n","description":"","footnote":"\r\n[ ( 1 ) 
  ] به صورتهاى شدبونه و شدبويه و شريويه هم ضبط شده است .\r\n","page_name":" 76 ","page_number":94},
  {"content":"\r\n\r\nشورشيان تلمسان از آل يغمراسن بلاد مغراوه را - چنان كه اسلافشان كرده بودند - در زمرهء متصرفات خويش در آوردند . ابو ثابت زعيم بن عبد الرحمان بن يغمراسن كه از سرداران بنى عبد الواد بود سپاه در حركت آورد و در سال 752 بلاد مغراوه را زير پى سپرد و جمعشان پريشان ساخت و ضواحى و شهرهايشان را بگرفت و على بن راشد را در تنس با اندكى از قومش محاصره نمود و مدت محاصره به دراز كشيد . چون على بن راشد ديد كه از هر سو در محاصرهء دشمن است به يكى از زواياى قصر رفت و نهان از مردم با شمشير خويش خودكشى كرد و كار او مدتها نقل مجلس ديگران بود . پس از كشته شدن او شهر به دست دشمن افتاد . از مغراوه هر كه در آنجا بود كشته شد و باقى به بلاد اطراف گريختند . برخى به صاحبدولتان ديگر پيوستند و جزء سپاهيان ايشان شدند و در شمار اتباع و حشم ايشان در آمدند و كارشان در بلاد شلف منقرض گرديد .\r\nبار ديگر بنى مرين به تلمسان حمله كردند و آل زيان را مغلوب كردند و آثارشان محو نمودند . چون سلطان ابو عنان به پادشاهى رسيد آفتاب دولتشان رو به افول نهاد و توفان قدرتشان فروكش كرد . شورشيان از آل يغمراسن به دست ابو حموى دوم موسى بن يوسف - چنان كه در اخبارشان خواهيم آورد - در قلمرو ايشان سومين بار دولتى تشكيل دادند سپس بنى مرين بار سوم به تلمسان حمله كردند . سلطان عبد العزيز بن سلطان ابى الحسن در آغاز سال 772 بدان سو نهضت نمود و لشكريان خود در پى ابو محمد شورشگر آل يغمراسن روانه نمود . زيرا ابو حمو از برابر او با اقوام و متابعان خود گريخته بود و ما شرح آن را خواهيم آورد . چون سپاه او به بطحاء رسيد روزى چند در آنجا درنگ كردند تا رفع نقايص كنند . در ميان آن لشكر كودكى بود از فرزندان على بن راشد - كه خود را كشته بود - به نام حمزه . حمزة بن على در دامن دولت و در ظل كفالت و نعمت ايشان پرورش يافته بود و اكنون به جوانى رسيده بود . اين جوان كه در راتبهء او از ديوان خللى پديد آمده بود ، نزد سردار سپاه وزير ابو بكر بن غازى به شكايت رفت . وزير او را به خشم از درگاه براند .\r\nحمزه نيز شب هنگام بگريخت و به دژ بنى بو سعيد در شلف رسيد . آنان پناهش دادند و نيرويش بخشيدند . حمزه قوم خود را فراخواند . اجابتش كردند . سلطان عبد العزيز وزير خود عمر بن مسعود بن منديل بن حمامه بزرگ تيربيغين را با سپاهى عظيم از بنى مرين و سپاهيان بر سر او گسيل داشت .\r\nاين لشكر در دامنهء كوه فرود آمد . به مدت يك سال ايشان را محاصره نمود و هر چند گاه زد و خوردى در مىگرفت . سلطان وزير خود را به مدارا و مداهنه متهم ساخت . رقيبان نيز سعايت كردند .\r\nسلطان او را دستگير نمود و ابو بكر بن غازى وزير ديگر خود را به جاى او فرستاد . ابو بكر نيز با لشكرى عظيم در حركت آمد و به محض ورود جنگ آغاز كرد . خداوند در دلهاى ايشان بيم افكند و از دژ فرود آمدند و تسليم شدند . حمزة بن على با بقاياى لشكرش بگريخت و به بلاد حصين رفت .\r\nاينان از شورشگران بودند و با ابو زيان بن ابى سعيد از خاندان يغمراسن پيوستگى داشتند . اخبار\r\n\r\n","description":"","footnote":"","page_name":" 77 ","page_number":95},
  {"content":"\r\n\r\nايشان به تفصيل خواهد آمد . بنى ابو سعيد سر به فرمان نهادند در اطاعت اخلاص ورزيدند . حمزة بن على مىخواست نزد ايشان باز گردد و شتابان بيامد ولى قوم او را نپذيرفتند زيرا خود تعهد به فرمانبردارى سپرده بودند . حمزة بن على راه بيابان در پيش گرفت و آهنگ تيمزدغت [ 1 
  ] كرد بدين اميد كه فرصتى فرا چنگ آورد . پادگانى كه در آنجا بود به نبرد بيرون تاختند و او را به عقب راندند و سپس به تعقيبش پرداختند تا بگرفتندش و او را نزد وزير ابن غازى بن الكاس بردند . سلطان فرمان داد كه او و همهء يارانش را بكشد . او نيز گردنشان را بزد و سرها را به پيشگاه سلطان فرستاد و پيكرهايشان را در بيرون شهر مليانه بردار كرد و نشان مغراوه برافكند . قبايل مغراوه از آن پس در زمرهء خدم و حشم يا سپاهيان امرا و دول در آمدند و در اقطار عالم پراكنده شدند ، آن سان كه پيش از روى كار آمدنشان در اين اواخر بودند . و البقاء للّه وحده و كل شيء هالك إلا وجهه .\r\n\r\n\r\n","description":"","footnote":"\r\n[ ( 1 ) 
  ] در نسخه  B  : سيمروغت .\r\n","page_name":" 78 ","page_number":96},
  {"content":"\r\n\r\n\r\nخبر از دولت بنى عبد الواد از اين طبقهء دوم و ملك و دولت ايشان در تلمسان و بلاد مغرب اوسط و آغاز كار و سرانجام احوال ايشان\r\nدر آغاز بحث از طبقه دوم زناته از بنى عبد الواد ياد كرديم و گفتيم كه ايشان فرزندان بادين بن محمد ، برادران توجين و مصاب و زردال و بنى راشد هستند و نسبشان به زحيك بن واسين بن ورشيك بن جانا مىرسد و گفتيم كه حال ايشان پيش از رسيدن به فرمانروايى در آن مواطن كه داشتند چگونه بود . برادرانشان در مصاب و كوه راشد و فيكيك و ملويه مىزيستند و نيز از كشاكش‌هايشان با بنى مرين كه در نسب هر دو به زحيك بن واسين مىرسند سخن آورديم .\r\nبنى عبد الواد همچنان در آن مواطن خود بودند و برادرانشان بنى راشد و بنى زردال و بنى مصاب در نسب و پيمان ياور آنان بودند و حال آنكه ميان ايشان و بنى توجين در بيشتر اوقات كشمكش و نبرد بود . بنى عبد الواد مدتهاى مديد بر ضواحى مغرب اوسط استيلا داشتند ولى در اوانى كه بنى ومانوا و بنى يلومى بر آن حدود غلبه داشتند متابع ايشان بودند . گويند شيخشان در اين عهد به يوسف بن تكفا معروف بود . چون عبد المؤمن و موحدين به نواحى تلمسان در آمدند و سپاهيانشان تحت فرماندهى شيخ ابو حفص وارد بلاد زناته شدند و - چنان كه گفتيم - ايشان را سركوبى نمودند از آن پس بنى عبد الواد به اطاعت موحدين در آمدند و منشا خدماتى شدند .\r\nبطون و شعوب بنى عبد الواد بسيار است و مشهورترين آنها شش بطن است : بنى ياتكين و بنى وللو و بنى ورصطف و مصوحه و بنى تومرت [ 1 
  ] و بنى القاسم و بنى القاسم را ايت قاسم مىگويند .\r\nايت در زبان ايشان حرف اضافه است بيان كنندهء نسبت . بنى القاسم مىپندارند از فرزندان قاسم بن ادريس‌اند و گاه در باب اين قاسم مىگويند كه او پسر محمد بن ادريس يا پسر محمد بن عبد اللّه يا پسر محمد بن القاسم است و اينان همه از اعقاب ادريس‌اند اين پندار ايشان است و مستند به سندى نيست تنها بنى القاسم بر آن اتفاق دارند . زيرا باديه از شناخت اين گونه انساب به دور است .\r\nو خدا به صحت آن آگاهتر است .\r\nيغمراسن بن زيان پدر پادشاهانشان در اين عهد چون شنيد كه نسبشان را تا ادريس فرا بردند با همان لهجهء خاص خود عبارتى گفت كه معنىاش اين است : اگر اين سخن درست باشد ما را در نزد خداوند سود دهد اما دنيا را : به نيروى شمشير به دست آورده‌ايم . همواره رياست بنى عبد الواد در بنى القاسم بود . زيرا به شوكت افزون و به افراد نيرومندتر بودند .\r\n\r\n\r\n","description":"","footnote":"\r\n[ ( 1 ) 
  ] در نسخه  B  : يومرت .\r\n","page_name":" 79 ","page_number":97},
  {"content":"\r\n\r\nبنى القاسم را نيز بطون بسيار است ، از آن جمله است بنى يكنيمن بن القاسم و از ايشان است :\r\nو يغرن بن مسعود بن يكنيمن و برادرانش يكنيمن و عمر . نيز از اينان بود : اعدوى بن يكنيمن بزرگ و گويند : اعدوى بن يكنيمن كوچك . و نيز از اينان بود عبد الحق بن منغفاد از اعقاب و يغرن .\r\nرياست آنها در عهد عبد المؤمن بر عهدهء عبد الحق بن منغفاد و اعدوى بن يكنيمن بود . عبد الحق بن منغفاد همان كسى است كه غنايم را از چنگ بنى مرين بربود . و مخضب را در مسون كشت و اين به هنگامى بود كه عبد المؤمن او را با موحدين براى انجام اين امر فرستاده بود . مورخين نام او را عبد الحق بن معاد بن ميم و عين بى نقطه هر دو مفتوح و الف و بعد از آن دال ضبط كرده‌اند و در اين غلط كرده‌اند به اين دليل كه اين لفظ با اين ضبط در واژگان زبان زناتى نمىگنجد . اين كلمه تصحيف منغفاد به ميم و نون هر دو مفتوح و غين بى نقطهء ساكن بعد از آن وفاء مفتوح و خدا داناتر است .\r\nاز بطون بنى القاسم است ، بنى مطهر بن يمل بن يزكن [ 1 
  ] بن القاسم . حمامة بن مطهر از شيوخ ايشان بود در عهد عبد المؤمن . در جنگهاى زناته با موحدين رشادتها نمود . سپس از فرمانبرداران نيك آن خاندان شد . نيز از بطون بنى القاسم است بنى على و رياستشان به او پايان مىيابد . اينان از حيث عصبيت و كثرت برتر از ديگر بطون هستند . اين بطون را چهار فخذ است : بنى طاع اللّه و بنى دلول و بنى كمى و بنى معطى بن جوهر . هر چهار از بنى على هستند . نصاب رياست در بنى طاع اللّه از آن بنى محمد بن زكدان بن تيدوكسن بن طاع اللّه است . اين است خلاصة كلام در نسب ايشان چون موحدين بلاد مغرب اوسط را گرفتند و اينان نشان دادند كه در فرمانبردارى نيك مخلص‌اند ، همهء بلاد بنى يلومى و بنى ومانوا را به آنان واگذاشتند و در آن مواطن زيستن گرفتند . فتنه و جنگ ميان بنى طاع اللّه و بنى كمى بر دوام بود تا آنگاه كه كندوز از بنى كمى زيان بن ثابت بزرگ بنى محمد بن زكدّان [ 2 
  ] و شيخ ايشان را بكشت و پس از او جابر فرزند عمش يوسف بن محمد به امارت برخاست و از كندوز بن زيان انتقام گرفت و او را در يكى از جنگهايشان بكشت . گويند او را بىخبر و ناگهان كشت و سر او و سرهاى اصحابش را نزد يغمراسن بن زيان بن ثابت فرستاد . يغمراسن فرمان داد كه از آن سرها اجاق بسازند و ديگها بر آنها نهند تا انتقام پدرش زيان را گرفته باشد و دلش خنك شود .\r\nبنى كمى پراكنده شدند . عبد اللّه بن كندوز بزرگشان با آنان بگريخت همه به تونس رفتند و بر امير ابو زكريا چنان كه خواهيم گفت - فرود آمدند . جابر بن يوسف بن محمد امر رياست\r\n\r\n\r\n","description":"","footnote":"\r\n[ ( 1 ) 
  ] در نسخه  C  : مزكن و در نسخه  F  : بنى مطهر بن يزكو .\r\n[ ( 2 ) 
  ] در نسخه  B  : زكدار .\r\n","page_name":" 80 ","page_number":98},
  {"content":"\r\n\r\nبنى عبد الواد خود به دست گرفت . اين حى از بنى عبد الواد در ضواحى مغرب اوسط مكان گزيد تا آنگاه كه باد قدرت عبد المؤمن فرو نشست و يحيى بن غانيه بر اطراف قابس و طرابلس تاخت آورد و اراضى افريقيه و مغرب اوسط را زير پى درنورديد و دست به قتل و تاراج زد و شهرها را و روستاها را بگرفت و بلاد زناته را تاراج كرد و امرايشان را بكشت و به تلمسان و وهران در آمد و آن دو شهر و ديگر شهرهاى مغرب اوسط را تاراج كرد و تاهرت را مورد حمله قرار داد و كاروانها را بزد و كشته‌ها را غارت كرد و چارپايان را ببرد . چنان كه اين ويرانى تا سال سىام قرن هفتم همچنان بر جاى بود . تلمسان در اين عهد مركز يك پادگان بود . سيدى از خاندان موحدين بر آن فرمان مىراند كه نگذاشت دستخوش تخريب و تاراج شود . ابو العلاء ادريس المامون برادر خود السيد ابو سعيد را كه مردى غافل و ضعيف الراى بود و بى تدبير به امارت تلمسان فرستاده بود .\r\nحسن بن حبون از مشايخ قومش كوميه عامل او بود . حسن بن حبون از بنى عبد الواد كينه به دل داشت . علت اين كينه غلبهء ايشان بر ضاحيه و مردم آن بود . حسن السيد ابو سعيد را بر ضد جماعتى از مشايخ بنى عبد الواد بر انگيخت . چون به نزد او آمدند . همه را بگرفت و در بند كشيد .\r\nدر ميان نگهبانان تلمسان جمعى از بقاياى لمتونه بودند كه دولت از آنان ، روى برتافته بود و عبد المؤمن نامشان را در ديوان ثبت كرده بود و آنان را در شمار نگهبانان شهر در آورده بود . زعيم ايشان در آن عهد ابراهيم بن اسماعيل بن علان بود . ابراهيم به خشم آمد و تصميم به سرپيچى از اطاعت موحدين و قيام به دعوت ابن غانيه گرفت . و بار ديگر دولت مرابطين را در ميان قومش در ناحيهء شرقى بر پاى داشت . آنگاه حسن بن حبون را بكشت و ابو سعيد را بگرفت و مشايخ بنى عبد الواد از بند برهانيد و بيعت المامون فسخ كرد . اين وقايع در سال 724 اتفاق افتاد . خبر به ابن غانيه رسيد شتابان بيامد ابراهيم سپس دريافت كه براى آنكه اركان سرورى خويش استوار گرداند بايد از نفوذ و قدرت بنى عبد الواد بكاهد .\r\nو قبل از هر اقدام مشايخ آنان را از سر راه خويش دور سازد . پس مهمانى بزرگى ترتيب داد و آنان را دعوت نمود . جابر بن يوسف شيخ بنى عبد الواد بفراست دريافت و وعده داد كه به ديدار او خواهد رفت و چون به دو رسيد به قتلش آورد و به طرفدارى و اطاعت از مامون بانگ برداشت . چون از مكر ابراهيم پرده برداشت و از حركت ابن غانيه خبر يافتند رأيش را ستودند و ستايشش كردند و بيعت با مأمون را تجديد كردند . آنگاه همگان متفق شدند و جابر را بر همهء بنى الواد و همپيمانان ايشان بنى راشد رياست و فرمانروايى بخشيدند و جابر نيز به مأمون پيام داد كه در فرمان اوست و به دعوت او قيام كرده است . مأمون نيز از او سپاس گفت و فرمان امارت تلمسان و ديگر بلاد زناته را به او داد . جابر فرمانرواى مغرب اوسط شد و اين امر پايگاه ترقى او به مقامات بالاتر گرديد . سپس اهل ندرومه عصيان كردند . جابر به جنگ ايشان رفت و به هنگام محاصره در سال 729 در اثر تيرى\r\n\r\n","description":"","footnote":"","page_name":" 81 ","page_number":99},
  {"content":"\r\n\r\nكه از كمان كماندارى بر او رسيد كشته شد .\r\nبعد از جابر بن يوسف پسرش حسن بن جابر امارت يافت . مأمون منشور امارت او تازه گردانيد . حسن بن جابر مردى ناتوان بود و پس از شش ماه خود را به يك سو كشيد . عمش عثمان بن يوسف زمام حكومت به دست گرفت . مردى بد خوى و ستمگر بود مردم تلمسان بر او شوريدند و در سال 731 بيرونش راندند و پسر عمش زكران بن زيان بن ثابت ملقب به ابو عزه را به جاى او نشاندند و كارهاى شهر خود به او سپردند . زكران فرمانروايى خودكامه بود بنى مطهر بر او و قومش حسد بردند و به خلافشان برخاستند و ديگران را به خروج بر ضد او برانگيختند . بنى راشد بن محمد نيز كه از زمان صحرانشينى همپيمان ايشان بودند با او يار شدند . ابو عزه نيز ديگر قبايل بنى عبد الواد را گرد آورد و ميانشان نبردى كه مدتها ادامه داشت درگير شد . زكران در يكى از روزهاى سال 633 در جنگ كشته شد . برادرش يغمراسن بن زيان به جايش نشست . قبايل در همه شهرها سر بر فرمانش نهادند خليفه عبد الواحد رشيد بن مأمون نيز فرمان امارت تلمسان به نام او كرد و او دولتى تاسيس نمود كه بعد از او به فرزندانش رسيد .\r\n\r\nخبر از تلمسان و آنچه از احوال آن به ما رسيده است از آغاز فتح تا تأسيس دولت بنى عبد الواد در آنجا\r\nاين شهر مركز مغرب اوسط است و بزرگترين بلاد زناته . بنى يفرن آن را پى افكنده‌اند ما را از اخبار آن پيش از اين آگاهى نيست . بعضى از عوام مىگويند بناى شهر بس كهنسال است و آن ديوار كه در قرآن در قصهء خضر و موسى ( ع ) از آن ياد شده در ناحيه اكادير بوده است . اين سخنى بى پايه است زيرا موسى هرگز از مشرق به مغرب نيامده و بنى اسرائيل دولتشان به افريقيه هم گسترش نيافت تا چه رسد به بلاد آن سوى آن . و اين خصلت مردم است كه مىخواهند هر چه را در آن فضيلتى مىبينند به خود يا سرزمين خود نسبت دهند . در باب تلمسان خبرى قديميتر از خبر ابن رقيق نيافتم و آن اين است كه ابو المهاجر كه در فاصلهء دو نوبت فرمانروايى عقبة بن نافع به امارت افريقيه رسيد در ديار مغرب پيش رفت تا به تلمسان رسيد . چشمه‌هايى كه در نزديكى تلمسان است به نام او عيون المهاجر ناميده شده . طبرى اين خبر را به هنگام ياد از ابو قرة اليفرنى و حركت او با ابو حاتم الاباضى و خوارج به سوى طبنه و كشته شدن عمر بن حفص نقل مىكند . سپس گويد پس دست از محاصرهء او بداشتند و ابو قره به موطن خويش تلمسان باز گرديد . ابن الرقيق نيز ضمن اخبار ابراهيم بن الاغلب بيش از دست يافتن او بر افريقيه آورده است كه او در غزوات خود به سوى مغرب\r\n\r\n","description":"","footnote":"","page_name":" 82 ","page_number":100},
  {"content":"\r\n\r\nرفت و به تلمسان فرود آمد . تلمسان در لغت زناته مركب است از دو كلمه تلم و سين [ 1 
  ] و معنى آن خشكى و درياست .\r\nچون ادريس بزرگ پسر عبد اللّه بن الحسن به مغرب اقصى گريخت و بر آن مستولى شد در سال 174 رهسپار مغرب اوسط گرديد . محمد بن خزر بن صولات امير زناته و تلمسان از او استقبال كرد و به اطاعت او در آمد . و قبايل مغراوه و بنى يفرن را به سوى او خواند . و بر تلمسان پيروزش گردانيد . ادريس مسجد تلمسان را پى افكند و منبر آن بساخت و روزى چند در آنجا بماند . سپس به مغرب باز گرديد . برادرش سليمان بن عبد اللّه از پى او از مشرق برسيد . او نيز به شهر در آمد و زمام امور آن به دست گرفت . چون ادريس هلاك شد كارشان روى به ضعف نهاد . چون با پسرش ادريس بن ادريس بيعت شد بربرهاى مغرب بر او گرد آمدند . او در سال 197 به تلمسان رفت .\r\nمسجدش را از نو بساخت و منبرش را تعمير كرد و سه سال در آنجا درنگ كرد و بلاد زناته را درنورديد و همه را به اطاعت خويش آورد . آنگاه فرمانروايى آن را به فرزندان محمد فرزند عمش سليمان واگذاشت . چون ادريس دوم هلاك شد فرزندانش به اشارت مادرش كنزه اعمال مغرب اقصى و اوسط را ميان خود تقسيم كردند . تلمسان در سهم عيسى بن ادريس بن محمد بن سليمان قرار گرفت و اعمال آن سهم فرزندان محمد بن سليمان شد . چون دولت ادارسه در مغرب منقرض شد و امر مغرب به دست موسى بن ابى العافيه افتاد در سال 319 به تلمسان رفت و بر امير تلمسان در آن عهد حسن بن ابى العيش بن ادريس بن محمد بن سليمان غلبه يافت : حسن از او به مليله گريخت و در آنجا دژى در ناحيهء نكور براى خود بنا كرد و مدتى شهر را در محاصره گرفت سپس چنان مصالحه شد كه آن دژ از آن دو باشد .\r\nچون شيعيان ( فاطميان ) بر مغرب اوسط غلبه يافتند اعقاب محمد بن سليمان را از اعمال تلمسان بيرون راندند و آنان به دعوت بنى اميهء اندلس روى آوردند . و از دريا گذشته به نزد ايشان رفتند و يعلى بن محمد اليفرنى بر بلاد زناته و مغرب اوسط غلبه يافت عبد الرحمان الناصر اموى در سال 340 فرمان امارت مغرب اوسط و تلمسان را به نام او صادر كرد . چون يعلى بمرد امور زناته بعد از او بر عهدهء محمد بن الخير بن محمد بن خزر كه از داعيان حكم المستنصر بود قرار گرفت و محمد در سال 360 تلمسان را تصرف كرد . و در جنگهاى صنهاجه به قتل رسيد صنهاجه بر آن بلاد غلبه يافتند و به سوى مغرب اقصى راندند و تلمسان در قلمرو صنهاجه در آمد . دولتشان منقسم شد و دچار افتراق شدند . امارت زناته و ولايت مغرب را زيرى بن عطيه در تصرف گرفت المنصور محمد بن ابى عامر او را از مغرب براند پس به بلاد صنهاجه شد و از آنجا لشكر به مغرب كشيد و شهرها و دژهايى چند\r\n\r\n\r\n","description":"","footnote":"\r\n[ ( 1 ) 
  ] در نسخه  B  : تلم سين و در  C  : تتم سين .\r\n","page_name":" 83 ","page_number":101},
  {"content":"\r\n\r\nبگرفت چون تلمسان و وهران و تنس و اشير و مسيله . سپس عبد الملك المظفر پسر محمد بن ابى عامر پس از چندى در سال 396 امارت مغرب را به فرزند زيرى يعنى معز بن زيرى داد و به پسر ديگرش يعلى بن زيرى امارت تلمسان ارزانى داشت . اين امارت در اعقاب او همچنان ببود تا به دست قبايل لمتونه شد . آنگاه يوسف بن تاشفين امارت تلمسان را به محمد بن تينعمر المسوفى و برادرش تاشفين داد ميان او و منصور بن ناصر بن علناس صاحب قلعه از ملوك بنى حماد خصومت و جدال افتاد .\r\nمنصور بن الناصر به تلمسان لشكر آورد و آنجا را سخت در محاصره گرفت . نزديك بود كه بر آن غلبه يابد و ما همهء اينها را در موضع خود آورده‌ايم . چون عبد المؤمن بر لمتونه غلبه يافت و تاشفين بن على امير مرابطين در وهران كشته شد وهران را خراب كرد و روى به تلمسان نهاد و آن را ويران نمود و موحدين همهء اهل آن را كشتار كردند . اين حادثه در سالهاى چهل در قرن ششم واقع شد .\r\nسپس راى خويش در باب تلمسان ديگرگون كرد و مردم را به آباد ساختن آن فرا خواند و با همدستى و همكارى مردم با روى آن برآورد و امارت آن به سليمان بن وانودين از مشايخ هنتاته داد . ميان موحدين و مردم اين حى از بنى عبد الواد كه هر دو در طاعت او بودند عقد برادرى بست .\r\nآنگاه فرزند خود ابو حفض را بر تلمسان امارت داد . خاندان عبد المؤمن از آن پس همچنان يكى از خويشاوندان و اهل بيت خود را بر آن امارت ميدادند و امور زناته و مغرب را به دست او مىسپردند و اين به سبب اهميتى بود كه تلمسان از آن برخوردار بود .\r\nاحياء زناته بن عبد الواد و بنى توجين و بنى راشد بر ضواحى تلمسان و مغرب اوسط غلبه يافتند و آن را در تصرف آوردند و از سوى دولت بسيارى از اراضى و بلاد مرغوب به آنان اقطاع داده شد و از قبايل آن نواحى باج و خراج بسيار گرد مىآوردند . چون به نزد مشايخ خود به جانب صحرا راندند اتباعشان را در آن تلول و ارتفاعات براى آباد ساختن زمين و زراعت آن و جمع‌آورى باج و خراج بر جاى نهادند . از آن ميان بنى عبد الواد ميان بطحاء و ملويه بودند . هم در ساحل و هم در روستا و هم در صحراى آن زندگى مىكردند . واليان موحدين به استحكام و برافراشتن باروهاى آن توجه خاص نمودند و مردم را براى بر آوردن باروها و ساختن كاخها و خانه‌ها برانگيختند . از همه بيشتر ابو عمران موسى بن امير المؤمنين يوسف العشرى بود كه سال 556 به فرمان پدرش يوسف بن عبد المؤمن در اين كار اهتمام مىورزيد . مدت امارت ابو عمران موسى به دراز كشيد . او بناها برآورد و شهر را گسترش داد و برگرد آن بارو كشيد . بعد از او السيد ابو الحسن بن السيد ابو حفص بن عبد المؤمن امارت آنجا يافت و همان راه و رسم او پيشه گرفت . چون واقعهء بنى غانيه و خروج ايشان از ميورته در سال 581 پيش آمد و بجايه را گرفتند و به الجزاير و مليانه در آمدند ، السيد ابو الحسن به استحكامات تلمسان و بستن رخنه‌ها و ژرف‌ساختن خندقهاى گرداگرد آن توجه بيشتر مىنمود آن سان كه تلمسان به صورت يكى از دژهاى استوار مغرب در آمد . ديگر واليان نيز\r\n\r\n","description":"","footnote":"","page_name":" 84 ","page_number":102},
  {"content":"\r\n\r\nكه بعد از او آمده بودند به همين روش عمل مىكردند . از اتفاقات غريب يكى آنكه برادرش السيد ابو زيد هم لشكرى به جنگ بنى غانيه برده بود و آن دو دست بدست هم داده نيكو از شهر دفاع كردند . ابن غانيه جمعى از اوباش عرب از هلاليان افريقيه را گرد خود جمع كرده بود . زغبه يكى از بطون ايشان به موحدين گراييدند آنگاه به زناته ساكنان مغرب اوسط روى نهادند زيرا مرجع و پناهگاه آنان عامل تلمسان از سادات موحدين بود كه بحقيقت از ايشان حمايت مىنمود . اين غانيه بسيار بر ضواحى تلمسان و بلاد زناته حمله مىكرد و بسيارى از شهرهاى آن چون تاهرت و ديگر شهرهاى آن را ويران كرده بود ، از آن پس تلمسان به صورت مركز مغرب اوسط شد و مادر احياء زناتهء مغرب . زيرا آن دو شهر ديگر كه پيش از آن مركز دولتهاى سلف بودند يعنى ارشكول بر ساحل دريا و تاهرت ميان ريف و صحرا در جنوب بطحاء ويران شده بودند . اين دو شهر در ضمن ديگر شهرهاى مغرب اوسط در فتنهء ابن غانيه و موحدين خراب شدند . جنگجويان در همه دست به كشتار و تاراج گشودند و راهها را بستند و قوافل را غارت كردند و هر آبادى كه بود به خرابى بدل نمودند و در همين فتنه‌ها بود كه بلادى چون قصر عجيسه و زرقه و خضراء و شلف و متيجه و حمزه و مرسى الدجاج و جعبات و قلعه همه و همه به ويرانه بدل شدند و از آن پس چراغى در آن بلاد افروخته نشد و بانگ خروس به گوش نرسيد .\r\nپس از اين ويرانيها تلمسان روز بروز آبادتر مىشد و گسترش مىيافت و بناهايى با سنگ و آجر بالا مىرفت . و اين حال ببود تا آل زيان - بنى عبد الواد - به آنجا آمدند و آن را دار الملك و كرسى دولتشان قرار دادند . آنان نيز كاخهاى زيبا و دلگشا و خانه‌هاى بسيار ساختند و باغها و بستانها احداث نمودند و در شهر آب جارى كردند و تلمسان به صورت بزرگترين شهر مغرب در آمد و مردم از بلاد دور دست به آنجا كوچ كردند و بازار علوم و صنايع رونق گرفت و علمايى از آنجا پديد آمدند كه شهرهء جهان شدند ، تلمسان در اين عهد با شهرهاى بزرگ عالم اسلام و پايتختهاى خلافت در عظمت پهلو مىزد . و اللّه وارث الارض و من عليها .\r\n\r\nخبر از استقلال يغمراسن بن زيان در ملك و دولت در تلمسان و متعلقات آن\r\nيغمراسن بن زيان بن ثابت بن محمد را از ديگر رجال اين خاندان مهابت و جلالت بيشتر بود و به مصالح قبيله آگاهتر و در كشيدن بار ملك نيرومندتر و در تدبير و رياست برتر از ديگران بود . همه به ديدهء احترام در دومى نگريستند مشايخ و خواص ، بزرگش مىداشتند و عوام در مشكلات خويش به او پناه مىبردند .\r\nچون بعد از هلاكت برادرش ابو عزه زكدان بن زيان در سال 633 به امارت رسيد و به\r\n\r\n","description":"","footnote":"","page_name":" 85 ","page_number":103},
  {"content":"\r\n\r\nنيكوترين وجه زمام امور به دست گرفت بر بنى مطهر و بنى راشد كه بر برادرش شوريده بودند غلبه يافت و آنان را تحت نفوذ و فرمان خويش آورد . آنگاه نسبت به رعيت روشى نيكو در پيش گرفت و عشيره و قبيلهء خويش را و نيز قبايل زغبه را كه همپيمانان ايشان بودند به عين عنايت بنواخت و در حقشان بسى نيكى نمود . همچنين به گرد آوردن مردان نبرد و اندوختن سلاح و آلات جنگ همت گماشت و باب عطا بگشود و وزيران و دبيران برگزيد و عمال خويش به اطراف گسيل داشت و به زيور پادشاهان در آمد و بر تخت نشست و آثار دولت بنى عبد المؤمن بزدود و اوامر و نواهى ايشان به هيچ انگاشت و از همه لوازم دولت و القاب ايشان به آن بسنده كرد كه در منابر به خليفهء مراكش دعا كند و اگر از دست او منشور امارت مىگرفت تنها براى رعايت رسم جارى بود و نيز براى آن بود كه جاى سخن براى كس باقى نگذارد . در آغاز دولتش ابن وضاح از رجال دولت موحدين به نزد او آمد . او با جمعى از مهاجران مسلمان از شرق اندلس از دريا گذشته بود . يغمراسن او را اكرام كرد و در زمرهء اهل شورا در آورد . ديگر از كسانى كه به دو پيوست يكى هم ابو بكر بن خطاب بود كه با برادرش در مرسيه بيعت كرده بود . ابو بكر بن خطاب دبيرى بليغ و شاعرى نيكو بود .\r\nيغمراسن او را به دبيرى خويش برگزيد نامه‌هايى كه قلم از در خطاب به خلفاى موحدين در مراكش و تونس نگارش يافته و عهدنامه‌هايى كه او تنظيم كرده در بلاغت آنچنان است كه ادبا به نقل و حفظ آنها پردازند .\r\nيغمراسن براى حفظ و حمايت دولت خود همواره با دشمنان در ستيز بود . او را با ملوك موحدين از آل عبد المؤمن و نيز آل ابو حفص كشاكش و نبرد بود . همچنين ميان او و رقبايش بنى مرين پيش از آنكه مغرب را تصرف كنند و بعد از آن وقايع متعدد رخ داد . يغمراسن با قبايل زناته كه در مشرق بودند چون بنى توجين و مغراوه زد و خوردها داشت چنان كه جمعشان پراكنده ساخت و مواطنشان ويران نمود و ما به همهء اين حوادث اشارت خواهيم كرد . ان شاء اللّه تعالى .\r\n\r\nخبر از استيلاى امير ابو زكريا ( يحيى ) بر تلمسان و دخول يغمراسن در دعوت او\r\nچون يغمراسن بن زيان بر مغرب و تلمسان غلبه يافت و بر سلطان ابو زكريا يحيى از بنى حفص پيروز گرديد و احياء زناته را مغلوب خويش كرد ، بر او رشك بردند و به خلافش برخاستند و لشكر به جنگش آوردند . يغمراسن نيز سپاه گرد آورد و در بلادشان به جنگشان رفت و آنان را در دژها و شهرهايشان محصور نمود .\r\nعامل اصلى اين فتنه‌ها عبد القوى بن عباس شيخ بنى توجين و ياران او از بنى بادين و عباس بن منديل بن عبد الرحمان و برادرانش امراى مغراوه بودند . مولى امير ابو زكريا بن عبد الواحدين ابى\r\n\r\n","description":"","footnote":"","page_name":" 86 ","page_number":104},
  {"content":"\r\n\r\nحفص از آن هنگام كه كار افريقيه به دست گرفت و آن را در سال 625 از تصرف آل عبد المؤمن بيرون آورد . آهنگ آن داشت كه به سوى مغرب اقصى تازد و كرسى خلافت مراكش از آن خود سازد . امير ابو زكريا بر آن شد كه اگر قبايل زناته با او يار شوند در اين كار پيروز خواهد شد . پس با امراى زناته به گفتگو پرداخت و يغمراسن از آن هنگام كه به اطاعت آل عبد المؤمن گردن نهاد همواره با دوستان آنان دوست و با دشمنانشان دشمن بود . از آن خاندان عبد الواحد رشيد بن مامون را با او لطف و اخلاص ديگر بود و ميانشان روابط دوستانه با ارسال تحف و هدايا برقرار بود و اين امرا در سال 637 بخصوص براى جلب خاطر او در برابر بنى مرين كه بر ضد دولت بودند بيشتر شد . امير ابو زكريا يحيى بن عبد الواحد صاحب افريقيه از روابط يغمراسن و عبد الواحد رشيد ناخرسند بود . بويژه آنكه ميان او و يغمراسن فاصلهء چندانى نبود . در اين اثناء عبد القوى بن عباس و فرزندان منديل بن محمد نزد او آمدند و از او بر ضد يغمراسن دادخواهى نمودند . و او را واداشتند كه به تلمسان لشكر بود و اين كار در نظر او بس آسان جلوه دادند . و گفتند كه اگر زناته را با يك ديگر متحد كند به نيروى ايشان بر بنى عبد المؤمن غلبه خواهد يافت و ملك ايشان زير پى خواهد سپرد .\r\nابو زكريا يحيى براى وصول به اين مقصود اعراب بدوى را كه در قلمرو او بودند ، چون بنى سليم و بنى رياح براى جنگ بسيج كرد و در سال 639 با سپاهى گران در حركت آمد و پيشاپيش خود عبد القوى بن عباس و فرزندان منديل بن محمد را نيز به ميان احياء زناته و متابعان ايشان و نيز به ميان احياء زغبه و هم سوگندان و همپيمانان عرب ايشان گسيل داشت . و با آنان ميعادى نهاد كه در مرزهاى بلادشان حاضر آيند و به او پيوندند . چون به زاغز در جنوب تيطرى كه پايان جولانگاه رياح و بنى سليم در مغرب است ، رسيد ، در آنجا احياء زغبه از بنى عامر و سويد در رسيدند و با او حركت كردند تا به تلمسان فرود آمدند . سپاهيان موحدين و جماعات زناته و قوافل مغرب نيز پس از آنكه از مليانه رسولانى به نزد يغمراسن فرستاده شد و از آنچه كرده بودند عذر خواستند گرد آمدند .\r\nچون سپاهيان موحدين به اراضى گستردهء شهر رسيدند و يغمراسن و يارانش براى پيوستن به آنان آشكار شدند ناگاه تيراندازان سلطان ابو زكريا يحيى آنان را زير تيرباران خويش گرفتند .\r\nمدافعان شهر از حمايت باروها ناتوان شدند و به ديوارها پناه بردند . جنگجويان از باروها فرا رفتند .\r\nيغمراسن ديد كه شهر در محاصره افتاده است . آهنگ باب العقبه يكى از دروازه‌هاى تلمسان نمود .\r\nجمعى از ياران و خواص و خويشاوندانش گرداگرد او را گرفته بودند . سپاهيان موحدين راه بر او گرفتند ولى او توانست خود را برهاند و به صحرا برساند . سپاه دشمن از هر سو به شهر در آمدند و دست به كشتار زنان و كودكان و تاراج اموال زدند . چون جوش و خروش فتنه فرو نشست و آتش\r\n\r\n","description":"","footnote":"","page_name":" 87 ","page_number":105},
  {"content":"\r\n\r\nجنگ به خاموشى گراييد موحدين ديدهء بصيرت گشودند .\r\nامير ابو زكريا بنگريست كه چه كسى را امارت تلمسان و مغرب اوسط دهد و در آن ثغر مستقر گرداند تا از دولتى كه از بنى عبد المؤمن به او رسيده دفاع كند و در اين گزينش نظرش به يغمراسن بود ولى اشراف دولت او با اين گزينش مخالفت كردند و گفتند كه در برابر او پايدارى نتوانند زيرا يغمراسن كسى نيست كه سر فرود آورد .\r\nاز ديگر سو يغمراسن نيز پيوسته به اطراف لشكرگاه حمله مىكرد و مردان را مىربود .\r\nيغمراسن در خلال اين احوال با امير ابو زكريا رابطه برقرار كرد و گفت كه حاضر است در تلمسان به دعوت او قيام كند . ابو زكريا نيز باج و خراج آن حدود به او اقطاع داد . تعهد كرد كه دست عمال يغمراسن را در گرفتن خراج گشوده گرداند . مادرش سوط النساء نزد امير ابو زكريا رفت تا شرايط قبول را به او اطلاع دهد . ابو زكريا آن زن را باكرام تمام پذيرا شد و به نيكوترين وجه باز گردانيد . يغمراسن پس از هفده روز به حضرت رفت . در اثناى راه بعضى از حواشى ، امير ابو زكريا را وسوسه كردند كه يغمراسن در برابر او راه خودكامگى پيش خواهد گرفت و با زناته و امراى مغرب اوسط كه از رقباى او هستند همدست خواهد شد و براى اثبات مدعاى خود از اينكه يغمراسن جامه‌هاى شاهانه مىپوشد و از لوازم سلطنت استفاده مىكند ياد كردند . امير ابو زكريا سخن آنان اجابت كرد و عبد القوى بن عطيه توجينى و عباس بن منديل مغراوى و على بن منصور مليكشى را به رياست و فرمانروايى قومشان فرستاد و آنان را منشورت امارت داد و اجاره داد كه همچون يغمراسن آلت و عدت سلطنت فراهم آرند . آنان نيز در حضرت او و در حضور جمعى از موحدين چنان كردند و آن مراسم در خدمت او به جاى آوردند . آنگاه شادمان از اين كه دولتش و قلمروش اين چنين گسترش يافته است شتابان به سوى تونس رفت در حالى كه به همهء هدفهاى خود رسيده بود و مغرب سر به فرمان او نهاده بود و منقاد حكم او شده بود و دعوت او جانشين دعوت بنى عبد المؤمن شده بود . يغمراسن بن زيان نيز به عهد خويش وفا كرد و بر همهء منابر قلمرو خويش به نام ابو زكريا خطبه خواند و براى سركوب مخالفان او همهء هم خود مصروف داشت . از جمله با عبد القوى بن عباس و اولاد منديل جنگيد و آنان را به انواع عذاب مبتلا ساخت . و در درون بلادشان پيش رفت و بسيارى از ممالك ايشان بستد و واليان و پيروان و داعيان ايشان را آوازه شهرها نمود و رنجى را كه در اثر سوء فرمانروايى آنان بر رعيت آمده بود رفع كرد و دست ستم و جور ايشان كوتاه گردانيد و همواره بر اين حال ببود تا آنگاه كه فرمانرواى مراكش بدين سبب كه يغمراسن به دعوت حفصيه گراييده بود بر سر او لشكر آورد و ما از آن ياد خواهيم كرد . ان شاء اللّه .\r\n\r\n","description":"","footnote":"","page_name":" 88 ","page_number":106},
  {"content":"\r\n\r\n\r\nخبر از نهضت السعيد صاحب مراكش و نبرد او با يغمراسن در كوه تامززدكت و هلاكت او در آنجا\r\nچون دولت بنى عبد المؤمن پايان گرفت و شورشيان و داعيان در هر گوشه از مملكتشان سر برداشتند و آن را تجزيه كردند و دعوى استقلال نمودند ، ابن هود در آن سوى دريا در اندلس قلمرو موحدين را جدا نمود و زمام آن بر دست گرفت و به نام المستنصر باللّه بن الظاهر بامر اللّه خليفهء عباسى بغداد كه معاصر او بود خطبه خواند . امير ابو زكريا بن ابى حفص نيز افريقيه را از آن خود نمود و هوسش آن بود كه همهء زناته را با هم متحد گرداند و بر مراكش دست يابد . پس در سال 640 لشكر به تلمسان آورد و بر آن غلبه يافت . اين امر مقارن بود با حكومت السعيد على پسر المأمون ادريس پسر المنصور يعقوب بن يوسف بن عبد المؤمن . سعيد مردى با شهامت و دورانديش بود و بيدار دل و بلند همت . به اطراف مملكت خويش نظر افكند و با بزرگان ملك به مشورت نشست تا مگر آب رفته به جوى باز آرد . زيرا از يك سو بنى مرين بر ضواحى و سپس شهرهاى مغرب جنگ افكنده و بر مكناسه استيلا جسته بودند و از ديگر سو چنان كه خواهيم گفت دعوت حفصيه قوت گرفته بود . سعيد لشكر گرد آورد و نقايص بر طرف نمود و عربهاى مغرب و قبايل آن ديار را فرا خواند و همهء مصامده را در زير علم لشكر خود مجتمع گردانيد و در اواخر سال 645 در حركت آمد . نخست بنى مرين را از شهرهايى كه بر سر راهش بود براند و در وادى بهت سپاه خود و همه قبايلى را كه فرا خوانده بود عرض داد و شتابان به تازى راند . در آنجا رسولان بنى مرين برسيدند و اظهار اطاعت كردند و علاوه بر آن جماعتى نيز از ايشان به سپاه او پيوستند . سعيد از آنجا عزم تلمسان و ماوراى آن نمود . يغمراسن بن زيان و بنى عبد الواد زن و فرزند برگرفتند و به قلعهء تامززدكت در جنوب وجده بردند و در آنجا پناه گرفتند .\r\nعبدون فقيه وزير يغمراسن به رسالت نزد سعيد آمد ، اطاعت او اعلام داشت و گفت كه يغمراسن به خدمت كمر بسته ، در برآوردن نيازهاى خليفه در تلمسان كوشاست و نيز از اينكه يغمراسن خود به نزد خليفه نيامده است عذر آورد . خليفه عذر او نپذيرفت و گفت كه بايد او خود بيايد و اظهار اطاعت كند .\r\nدر اين امر كانون ( يا كنون ) بن جرمون سفيايى رياست شورا در مجلس او و جمعى از حاضران سخن او تأييد نمودند و عبدون را باز گردانيدند كه برود و يغمراسن را حاضر آورد .\r\nيغمراسن از بيم جان در رفتن درنگ ورزيد . سعيد بيامد و آن كوه در محاصره گرفت . سه روز محاصره ادامه داشت روز چهارم سعيد بىخبر از مردم سوار شد تا اطراف قلعه را وارسى كند . سوارى از مدافعان قلعه به نام يوسف بن عبد المؤمن كه به شيطان معروف بود و در دامنهء كوه نگهبانى مىداد او\r\n\r\n","description":"","footnote":"","page_name":" 89 ","page_number":107},
  {"content":"\r\n\r\nرا بديد . يغمراسن بن زيان و پسر عمش يعقوب بن جابر در نزديكى او بودند بناگاه از شكافى بيرون جستند ، و يوسف بر او نيزه‌اى زد و از اسبش فروافكند . يعقوب بن جابر وزيرش يحيى بن عطوش را كشت . همچنين غلامان او ناصح و عنبر را كشتند و افزون بر اينان سردار سپاه مسيحيان برادر قمط را و يكى از فرزندان جوان سعيد را به قتل رسانيدند . بعضى مىگويند كه براى تصرف قلعه با سپاه خويش از كوه فرامىرفت كه مورد حملهء اين گروه از سواران واقع شدند . اينان از شكاف كوه بيرون جستند و آن واقعه كه بيان كرديم رخ داد . ابن واقعه در ماه صفر سال 646 اتفاق افتاد .\r\nخبر به لشكر رسيد . سپاهيان پاى به گريز نهادند . يغمراسن بالاى سر سعيد رسيد . از اسب فرود آمد و سلامش گفت و سوگند خورد كه در هلاكت او دست نداشته . خليفه به خود مىپيچيد تا جان تسليم كرد . لشكرگاهش به تاراج رفت . هر چه بود از خيمه‌ها و اثاث همه را بنى عبد الواد تصرف كردند . يغمراسن خيمهء سلطان را خاص خود گردانيد و هر چه در آن بود خود برگرفت . از جمله مصحف عثمان بن عفان ( رض ) بود . مىگويند كه آن يكى از مصاحفى است كه در عهد خلافت او نوشته شده . اين نسخه در خزاين قرطبه نزد فرزندان عبد الرحمان الداخل بوده . آنگاه از زمرهء ذخاير ملوك طوايف اندلس به دست لمتونه افتاد ، سپس با ديگر ذخاير لمتونه در خزانهء موحدين قرار گرفت . اين قرآن در اين زمان در خزاين بنى مرين است ، در فاس . بنى مرين چون بر آل زيان غلبه يافتند و تلمسان را از آنان گرفتند آن را به خزاين خود بردند . اين واقعه در سال 737 اتفاق افتاد به هنگامى كه سلطان ابو الحسن بر عبد الرحمان بن موسى بن عثمان بن يغمراسن غلبه يافت . ديگر از ذخايرى كه در خيمه‌هاى سعيد يافت گردنبندى بود از ياقوت و مرواريد مشتمل بر دويست دانه گوهر . اين گردنبند ثعبان ناميده مىشد . از آن پس به خزاين بنى مرين منتقل شد و همچنان ببود تا همراه با ناوگان سلطان ابو الحسن به هنگامى كه از تونس باز مىگشت در بندرهاى بجايه غرق گرديد و ما از آن ياد خواهيم كرد . جز اينها نفايس ديگرى به دست او افتاد . چون جوش و خروش نبرد فرو نشست ، يغمراسن به فكر به خاك سپردن خليفه افتاد . براى او تابوتى ترتيب داد و او را در عباد [ 1 
  ] در مقبرهء شيخ ابو مدين عفا اللّه عنه به خاك سپردند . آنگاه به حرم و خواهر او تا عزونت كه زنى نام‌آور بود پرداخت . يغمراسن نزد او رفت و پوزش خواست و او را با جماعتى از مشايخ بنى عبد الواد به مأمنى رسانيد و از اينكه حق آن پادشاه را در نگاه داشت زن و فرزند و حرمش از تعرض ديگران رعايت كرده بود نام نيك از خود به يادگار نهاد .\r\nيغمراسن پس از اين پيروزى به تلمسان باز گرديد ، در حالى كه شوكت بنى عبد المؤمن از ميان رفته بود و البقاء و للّه وحده .\r\n\r\n\r\n","description":"","footnote":"\r\n[ ( 1 ) 
  ] در نسخه  B  : عناد و در  C  : عياد .\r\n","page_name":" 90 ","page_number":108},
  {"content":"\r\n\r\n\r\nخبر از وقايعى كه ميان يغمراسن و بنى مرين رخ داد و حوادث ديگر روزهاى او\r\nاز رقابتها و كشاكشهايى كه ميان اين دو خاندان ، از روزگاران دراز به وجود آمده بود ياد كرديم .\r\nزيرا جولانگاههاى آن دو در صحرا در كنار يك ديگر بود و مرز ميان آنان از وادى صابود تا فيكيك . بنى عبد المؤمن به هنگام ضعف دولتشان و غلبهء بنى مرين بر ناحيهء مغرب همواره به هنگام لشكركشى از بنى عبد الواد يارى مىخواستند و بر بنى مرين مىتاختند و اراضى ما بين تازى تا فاس تا قصر را به عنوان يارى موحدين و فرمانبردارى از ايشان زير پى مىسپردند . ما در اخبار بنى مرين بسيارى از اين حوادث را ياد خواهيم كرد .\r\nچون على السعيد موحدى به هلاكت رسيد بنى مرين هواى ملك مغرب كردند و يغمراسن را در دل افتاد كه راه بر آنان بربندد . مردم فاس بعد از غلبهء ابو يحيى بن عبد الحق مرينى بر ايشان از قوم او به سختى انتقام مىگرفتند و رجال ايشان بيشتر به اطاعت خليفه المرتضى روى مىنهادند . از جملهء آنكه عامل ابو يحيى بن عبد الحق را كشتند و يكسره به فرمان خليفه گردن نهادند . ابو يحيى شتابان بر سرشان لشكر برد و چند ماه محاصره‌شان كرد . در اثناى اين محاصره ميان خليفه المرتضى و يغمراسن بن زيان در باب دور نگهداشتن ابو يحيى بن عبد الحق از فاس قرارهايى نهاده شد .\r\nيغمراسن داعيهء او بپذيرفت و برادران خود را از زناته فرا خواند . عبد القوى بن عطيه با قوم خود بنى توجين و همهء قبايل زناته و مغرب بيامدند و همه به سوى مغرب روان شدند . خبرشان به ابو يحيى بن عبد الحق رسيد كه در آن زمان فاس را در محاصرهء خود داشت . غالب سپاهيان او در كار محاصرهء فاس بودند و او با باقى لشكرش در حركت آمد دو سپاه در ايسلى در ناحيهء وجده روياروى شدند .\r\nدر آنجا همان نبرد مشهور رخ داد . سپاهيان يغمراسن منهزم شدند . از جمله يغمراسن بن تاشفين و ديگران كشته شدند و باقى به تلمسان باز گرديدند . پس از آن بار ديگر ميانشان جنگها و فتنه‌هايى افتاد كه در بين آنها گاهگاهى معاهدات صلح نيز بسته مىشد .\r\nميان يغمراسن و يعقوب بن عبد الحق عهد مواصلت بود كه همواره آن را رعايت مىكرد ولى برادر يعقوب ، ابو يحيى بن عبد الحق بسا برادر را از آن منع مىكرد . ابو يحيى بن عبد الحق در سال 655 لشكر به قتال او بياراست . يغمراسن نيز به جنگ بيرون آمد . در مكانى به نام ابو سليط دو لشكر مصاف دادند . يغمراسن منهزم شد . ابو يحيى خواست در پى او تازد برادرش يعقوب بن عبد الحق او را منع نمود . چون به مغرب رفتند يغمراسن در سجلماسه موضعى استوار گرفت و اين در اثر توطئه‌اى بود كه او با منبات از قبايل عرب معقل انديشيده بود . اين عربها در آن حوالى چادرنشين بودند . سجلماسه از سه سال پيش - چنان كه در اخبارشان آورديم - در تحت فرمان ابو يحيى بن\r\n\r\n","description":"","footnote":"","page_name":" 91 ","page_number":109},
  {"content":"\r\n\r\nعبد الحق در آمده بود . يغمراسن را هواى تصرف سجلماسه در سر افتاد . ابو يحيى او را از آن كار بر حذر داشت . ابو يحيى با آن گروه از يارانش كه در خدمت او بودند در حركت آمد و پيش از يغمراسن خود را به سجلماسه رسانيد و راه وصول به آن را بربست . يغمراسن با سپاه خود بيامد و بر در سجلماسه فرود آمد و چون ابو يحيى مقاومت ورزيد ، يغمراسن از محاصره دست برداشت و رهسپار تلمسان شد . ابو يحيى بن عبد الحق پس از بازگشتن به فاس به هلاكت رسيد . يغمراسن ياران زناتى خويش و احياء زغبه را به جنگ فراخواند و در سال 657 به مغرب لشكر برد و به كلدامان رسيد . يعقوب بن عبد الحق با قوم خود بيامد و او را فرو كوفت . يغمراسن شكسته بگريخت .\r\nدر راه خود به تافرسيت رسيد و از آنجا را تاراج كرد و در نواحى آن به كشتار و غارت پرداخت .\r\nسپس به صلح گرايش يافتند و جنگ فروكش كرد . يعقوب بن عبد الحق فرزند خويش ابو مالك را براى عقد قرارداد صلح بفرستاد . آنگاه در سال 659 در راجر [ 1 
  ] با يك ديگر ديدار كردند . راجر در روبروى مكان بنى يزناسن است . از آن پس ، پيمان دوستى ميانشان مستحكم شد و اين پيمان همچنان ببود و ما به وقايع آن خواهيم پرداخت . ان شاء اللّه .\r\n\r\nخبر از سپاهيان مسيحيان و سركوب كردن يغمراسن ايشان را\r\nيغمراسن بعد از هلاكت على السعيد و پراكنده شدن سپاهيان موحدين جمعى از مسيحيان را در لشكر خود جاى داده بود و همواره به وجود آنان مىباليد . اينان نيز به پشتيبانى او در تلمسان نيرومند شدند . تا سال 652 پس از باز گشتن از بلاد توجين كه در آن نواحى به جنگ رفته بود .\r\nدر اين هنگام مسيحيان غدر كردند و خداوند آن غدر از مسلمانان دفع كرد . از اين قرار كه روزى يغمراسن در دروازهء مغرمادين [ 2 
  ] از دروازه‌هاى تلمسان مشغول عرض لشكر بود . در آن روز به هنگام نيمروز سردار مسيحيان قصد او كرد . مسيحيان پيش از اين در همان هنگام محمد بن زيان برادر يغمراسن را كشته بودند . رئيس مسيحيان يغمراسن را اشارت كرد كه با او رازى دارد و بايد در گوش او بگويد . يغمراسن از صف بيرون آمد تا به سخن او گوش دهد مرد مسيحى خواست او را بكشد ولى آشفته خاطر شد ، آن سان كه يغمراسن از مكر او آگاه گرديد و از او حذر نمود .\r\nنصرانى پا به فرار نهاد تا مگر خود را برهاند . چون معلوم شد كه قصد مكر داشته است سپاهيان و رعايا و نگهبانان به هم برآمدند و از هر سو ايشان را در ميان گرفتند و به ضربه‌هاى نيزه و شمشير و چوب و سنگ هلاك كردند . روزى ديدنى بود . از آن پس در تلمسان از بيم فساد و شورش مسيحيان ايشان را به خدمت در سپاه نگرفت . گويند كه محمد بن زيان با سردار مسيحيان براى\r\n\r\n\r\n","description":"","footnote":"\r\n[ ( 1 ) 
  ] در نسخه  C  و اخر .\r\n[ ( 2 ) 
  ] در نسخه  B  : غزمادين و در نسخه  C  : فزمادين .\r\n","page_name":" 92 ","page_number":110},
  {"content":"\r\n\r\nكشتن برادرش يغمراسن توطئه كرده بود و چون آن توطئه صورت نپذيرفته بود او را كشت تا خود را از تقصير مبرا دارد . ولى شورش مردم مهلتش نداد كه بىگناهى خويش ثابت گرداند . و اللّه اعلم .\r\n\r\nخبر از غلبهء يغمراسن بر سجلماسه پس حركت او به قلمرو بنى مرين\r\nعربهاى قبايل معقل از زمان دخول عربهاى هلالى به صحراى مغرب اقصى همواره همپيمان و متابعان زناته بودند و به بنى مرين پيوستگى داشتند ، مگر ذوى عبيد اللّه كه جولانگاهشان به جولانگاه بنى عبد الواد پيوسته بود ، يا با آنها شريك بودند .\r\nچون بنى عبد الواد نيرومند شدند به قلمرو ايشان تجاوز نمودند و پيمان دوستى خود شكستند و به جاى ايشان با منبات از ذوى منصور كه خصوم ايشان و از هم پيمانان و پيروان يغمراسن و قوم او بودند دوستى ورزيدند . سجلماسه جولانگاه ايشان بود و چون كوچ مىكردند به آنجا باز مىگشتند . سجلماسه به قلمرو بنى مرين پيوست . سپس قطرانى در آنجا به فرمانروايى پرداخت .\r\nآنگاه مردم بر او شوريدند و به اطاعت المرتضى از بنى مرين گراييدند . عامل اصلى اين امر على بن عمر بود و ما در اخبار بنى مرين از آن ياد كرديم . سپس قبايل منبات بر سجلماسه غلبه يافتند و عامل آن على بن عمر را در سال 662 كشتند و به يغمراسن اظهار گرايش كردند و اهل شهر را به جانبدارى او برانگيختند و چون يغمراسن با قوم خود به سوى سجلماسه راند شهر را تسليم او نمودند .\r\nيغمراسن منشور امارت را به فرزندش يحيى سپرد و عبد الملك بن محمد بن على بن قاسم بن درع ، از فرزندان محمد را كه پسر خواهرش حنينه بود با او همراه كرد . يغمراسن بن حمامه نيز با جمعى از عشاير و حشمشان با آن دو بودند . يحيى بن يغمراسن بر سجلماسه امارت مىكرد تا در گذشت و دولت او به عبد الملك پسر خواهر يغمراسن رسيد . عبد الملك بر سجلماسه فرمان مىراند تا يعقوب بن عبد الحق بر مركز خلافت موحدين غلبه يافت و طنجه و سراسر بلاد مغرب به تصرف او در آمد .\r\nپس آهنگ آن نمود كه سجلماسه را از قلمرو يغمراسن خارج سازد ، با لشكر و جمعى از زناته و عرب و بربر بدان سو راند و شهر را محاصره نمود و با آلات حصار ، فرو كوفت تا بخشى از بارويش فرو ريخت . پس در ماه صفر سال 673 آن را به جنگ تصرف كرد و عبد الملك بن حنينه و يغمراسن بن حمامه و ياران ايشان از بنى عبد الواد و امراى منبات را بكشت و سجلماسه از آن پس در فرمان بنى مرين در آمد و الملك للّه يوتيه من يشاء من عباده .\r\n\r\nخبر از جنگهاى يغمراسن با يعقوب بن عبد الحق\r\nگفتيم كه پس از ضعف دولت بنى عبد المؤمن ، بنى مرين بر قلمرو ايشان دست اندازى كردند .\r\n\r\n","description":"","footnote":"","page_name":" 93 ","page_number":111},
  {"content":"\r\n\r\nبنى عبد المؤمن دست اتحاديه بنى عبد الواد دادند باشد كه آنان را از تعرض دشمنشان بنى مرين نگهدارند . چون المرتضى ابو حفص عمر در گذشت و در سال 665 ابو دبوس جانشين او شد فتنهء يعقوب بن عبد الحق بالا گرفت . پس ابو دبوس نزد يغمراسن كس فرستاد كه به دفاع او برخيزد .\r\nآنگاه معاهده‌اى مؤكد بسته شد و هدايايى گران تقديم گرديد . يغمراسن بپذيرفت و چند حملهء بزرگ بر ثغور مغرب نمود . يعقوب بن عبد الحق در اين هنگام مراكش را در محاصره داشت . چون يغمراسن پديدار شد ، از محاصرهء مراكش دست كشيد و به مغرب باز گرديد و لشكر بسيج كرد و به جنگ او رفت . دو گروه در وادى تلاغ مصاف دادند . در اين نبرد كه هر دو سو با تعبيهء كامل بدان آغاز كردند يغمراسن شكست خورد و جمع كثيرى از قومش به قتل رسيدند و پسرش ابو حفص عمر كه عزيزترين فرزندانش بود كشته شد . علاوه بر ابو حفص عمر جمعى از دوستان او نيز چون پسر عبد الملك بن حنينه و پسر يحيى بن مكن و عمر بن ابراهيم بن هشام نيز به قتل رسيدند . يعقوب بن عبد الحق به محاصرهء مراكش باز گرديد تا بر آن غلبه يافت و آثار بنى عبد المؤمن از آنجا بزدود و براى جنگ با بنى عبد الواد فراغت يافت و همهء اهل مغرب را از مصامده و جماعات قبايل بسيج كرد و در سال 670 به سوى بنى عبد الواد در حركت آمد . يغمراسن با قوم خود و وابستگان به آن از مغراوه و عرب در حركت آمدند و در ايسلى از نواحى وجده گرد آمدند .\r\nدر اين نبرد شكست در لشكر يغمراسن افتاد و جمعش پريشان شد و پسرش فارس به قتل رسيد .\r\nيغمراسن پس از آنكه لشكرگاهش به آتش كشيده شد جان خويش و زن و فرزند برهانيد و به تلمسان رفت و در آنجا محصور بماند . يعقوب بن عبد الحق وجده را ويران نمود . سپس در تلمسان به جنگ او شد . بنى توجين با اميرشان محمد بن عبد القوى در آنجا بر او گرد آمدند و با سلطان بر ضد يغمراسن و قومش دست اتحاد دادند و تلمسان را محاصره نمودند . يغمراسن مقاومت كرد و آنان دست از محاصره برداشتند و هر كس به ديار خود رفت و ما در اخبار ايشان به آن اشارت خواهيم كرد . آنگاه ميانشان عقد دوستى بسته شد و يعقوب بن عبد الحق براى جهاد فرصت و فراغت يافت و يغمراسن بر سر مغراوه و توجين به بلادشان لشكر كشيد و شرح آن خواهد آمد .\r\n\r\nخبر از يغمراسن با مغراوه و بنى توجين و حوادث ميان آنان\r\nبرخى احياء مغراوه در مواطن نخستينشان از نواحى شلف مىزيستند و از آن هنگام كه دولتشان متلاشى شده بود دول ديگر با آنان به مسالمت رفتار مىكردند و آنان نيز باج و خراج خود مىدادند . اينان عبارت بودند از : بنى ورسيفين و بنى يليت و بنى ورتزمير . فرمانروايى در ميان ايشان از آن بنى منديل بن عبد الرحمان از اعقاب آل خزر ملوك پيشين آنان بود . و ما از آغاز فتح\r\n\r\n","description":"","footnote":"","page_name":" 94 ","page_number":112},
  {"content":"\r\n\r\nو بعد از آن اخبارشان را آورديم . چون عقد خلافت مراكش از هم گسست و در هر جا شورشگرى سر برداشت ، منديل بن عبد الرحمان و پس از او فرزندانش در آن ناحيه به حكومت رسيدند و مليانه و تنس و برشك و شرشال و متعلقات آن را تصرف كردند و بر متيجه غلبه نمودند . سپس به كوهستان و انشريش و مضافات آن دست درازى كردند و بسيارى از بلاد آن را در تصرف آوردند . آنگاه بنى عطيه و قومشان از بنى توجين كه در مجاورت ايشان در بالا دست شلف و در مشرق سرزمين سرسو مىزيستند آنان را از آن بلاد براندند . و اين در آغاز دخول زناته براى يافتن قوت به سرزمين قبله تا تلول بود . بنى عبد الواد نواحى تلمسان تا وادى صارا گرفتند . و بنى توجين ميان صحرا و تل از ديار مديه را تا كوهستان وانشريش تا مرات تا جعبات در تصرف آوردند . بدين گونه سيك و بطحاء مرز ملك بنى عبد الواد گرديد و جانب جنوبى آن مواطن بنى توجين بود و مشرق آن مواطن مغراوه .\r\nفتنه ميان بنى عبد الواد و اين خاندان ، از آغاز دخولشان به تلول همچنان برقرار بود . مولا امير ابو زكريا بن ابى حفص براى نبرد با بنى عبد الواد بر اين دو خاندان استظهار مىكرد تا آنگاه كه فتح تلمسان پيش آمد و جامهء شاهان پوشيدند و چنان كه در اخبارشان آورديم نشان شاهان گرفتند ، از آن پس با يغمراسن رقابت آغاز كردند و ميانشان جنگ و خلاف افتاد .\r\nهمواره كار بر اين منوال بود تا دولت آن دو خاندان در عهد عثمان بن يغمراسن و به دست او و سپس به دست بنى مرين منقرض گرديد و ما به ذكر آن خواهيم پرداخت .\r\nچون يغمراسن بن زيان از رويارويى با بنى مرين در بايسلى از نواحى وجده در سال 647 باز گرديد ، عبد القوى بن عطيه با قومش بنى توجين با او در وجده بودند . عبد القوى به هنگام بازگشت بمرد . يغمراسن عهدى را كه با عبد القوى داشت در حق فرزند او محمد كه پس از عبد القوى به حكومت رسيد رعايت نكرد و لشكر به بلاد او برد و بر در قلاع او فرود آمد . محمد بن عبد القوى نيك مقاومت ورزيد و از حوزهء خويش دفاع كرد . بار ديگر در سال 650 لشكر بر سر او برد و بر در دژ تافر كينت از دژهاى ايشان لشكر بداشت ولى كارى از پيش نبرده از آنجا دور شد . يغمراسن از آن پس پى در پى بر آن بلاد تاخت مىآورد . و دژهايشان را مورد حمله قرار مىداد . در تافر كينت مردى بود از تربيت يافتگان بنى عبد القوى كه نسب به صنهاجه مىرسانيد و از مردم ضاحيه بجايه بود . او اين دژ از آن خود كرد . و جاى پاى استوار گردانيد و به سبب داشتن اموال و فرزندان بسيار نيرومند بود و از آن به نيكى دفاع كرد . چون آتش فتنه ميان يغمراسن و محمد بن عبد القوى افرومته شد محمد دست اتحاد به يعقوب بن عبد الحق داد . چون در سال 670 يعقوب پس از ويران ساختن وجده و هزيمت يغمراسن در ايسلى بر در تلمسان فرود آمد ، محمد بن عبد القوى با قوم خود بنى توجين بيامد و با او به محاصره ادامه داد . چون تلمسان مقاومت ورزيد محمد به مكان\r\n\r\n","description":"","footnote":"","page_name":" 95 ","page_number":113},
  {"content":"\r\n\r\nخويش باز گرديد . سپس يعقوب بن عبد الحق در سال 680 پس از سركوبى يغمراسن در خرزوزه به تلمسان باز گرديد . محمد بن عبد القوى در قصبات با او ديدار كرد و براى ويران ساختن بلاد يغمراسن دست بدست هم دادند و روزى چند تلمسان را محاصره كردند سپس از هم جدا شدند و هر كس به ديار خود رفت .\r\nچون يغمراسن بن زيان از محاصره نجات يافت به بلاد ايشان لشكر برد و سپاهيانش زمينهايشان را زير پى نورديدند و او بر ضاحيه غلبه يافت و همهء آباديهاى آن ويران كرد تا آنگاه كه عثمان بن يغمراسن - چنان كه خواهيم گفت - آنجا را به تصرف آورد .\r\nاما خبر يغمراسن با مغراوه ، اساس سياست او افتراق افكنى ميان بنى منديل بن عبد الرحمان بود به سبب رقابتهايشان بر سر رياست قوم . چون در سال 666 از واقعهء تلاغ باز گرديد و در اين واقعه بود كه پسرش عمر به هلاكت رسيد ، به بلاد مغراوه لشكر برد و در آن سرزمين پيش رفت تا آن را پشت سر نهاد و به اراضى قبايل مليكش [ 1 
  ] و ثعالبه رسيد . عمر بن منديل در سال 668 مليانه را به او واگذاشت بدان شرط كه او را در برابر برادرانش يارى رساند . يغمراسن در آن روزها مليانه را بگرفت و بسيارى از مغراوه در فرمان او در آمدند و از آنجا در سال ، 670 به مغرب راندند و سپس در سال 672 به مواطن خويش باز گرديدند . ثابت بن منديل به نفع او پس از كشتار و تاراج بسيار از تنس دور شد ولى پس از چندى آن را باز پس گرفت . سپس در سال 681 در همان روزهاى نزديك به مرگش تنس را رها كرد و اين به هنگامى بود كه يغمراسن بر ايشان غلبه يافته بود و در بلادشان دست به كشتار و تاراج زده بود تا نوبت استيلا بر آن بلاد به پسرش عثمان رسيد . و ما از آن ياد خواهيم كرد .\r\n\r\nخبر از تعرض ابن مكن به شهر مستغانم\r\nبنى مكن را با بنى زيان در نياكان خويشاوندى است . اينان در نسب با محمد بن زكدان بن تيدوكسن بن طاع اللّه شريك‌اند . اين محمد را چهار فرزند بود : بزرگترينشان يوسف بود و از فرزندان يوسف است جابر بن يوسف نخستين فرمانرواى ايشان و ثابت بن محمد و از فرزندان ثابت است زيان بن ثابت پدر ملوك بنى عبد الواد و سوم درع بن محمد و از فرزندان اوست عبد الملك بن محمد بن على بن قاسم بن درع كه به نام مادرش حنينه خواهر يغمراسن بن محمد مشهور است و چهارم مكن بن محمد و فرزندان او يحيى و عمرش بودند . از فرزندان يحيى است : زعيم و على .\r\nيغمراسن بن زيان بسيار اتفاق مىافتاد كه خويشاوندان خود را بر شهرها امارت مىداد . از\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  : نهليكش .\r\n","page_name":" 96 ","page_number":114},
  {"content":"\r\n\r\nيحيى بن مكن و پسرش زعيم به وحشت افتاد و آن دو را به اندلس تبعيد نمود . آن دو سال 680 از اندلس به نزد يعقوب بن عبد الحق رفتند و او را در يكى از غزواتش كه به جهاد رفته بود در طنجه ديدار كردند . يعقوب بن عبد الحق در آن سال به تلمسان لشكر برد و آن دو در زمرهء ياران او بودند . در آنجا به خيال آن افتادند كه به قوم خود پيوندند . پس از سلطان اجارت خواستند كه از او جدا شوند . يعقوب بن عبد الحق اجازت داد و آن دو به يغمراسن بن زيان پيوستند تا واقعهء خرزوزه در سال 680 اتفاق افتاد و ما از آن ياد كرديم . يغمراسن از آن پس به بلاد مغراوه رفت . ثابت بن منديل از مليانه ، از او جدا شد و به تلمسان باز گرديد . يغمراسن زعيم بن يحيى بن مكن را بر ثغر مستغانم امارت داد .\r\nچون زعيم به مستغانم رسيد ، عصيان آغاز كرد و خلاف آشكار نمود و به دشمنان او از مغراوه گراييد . يغمراسن در برابر او مقاومت ورزيد و او را در مستغانم شهر بند نمود تا آنگاه كه بتسليم گردن نهاد و خواست تا اجازتش دهند كه از آب بگذرد . پس از رفتن او پدرش يحيى نيز از پى او رفت . يحيى در اندلس اقامت گزيد تا در سال 692 بمرد . زعيم پس از مرگ او به نزد يوسف بن يعقوب مرينى رفت . يوسف به سبب برخى گرايشهايش او را مورد خطاب قرار داد و به زندان در بند كرد . زعيم از زندان بگريخت و همچنان در تبعيد زيست تا به هلاكت رسيد و البقاء للّه . پسرش ناصر بن زعيم در اندلس پرورش يافت . اندلس مكان او و رزمگاه جهادش بود تا بمرد . اما برادرش على بن يحيى در تلمسان اقامت گزيد . از فرزندان اوست داود بن على بزرگ مشايخ بنى عبد الواد و صاحب شوراى ايشان - همچنين از ايشان بود . ابراهيم بن على ابو حموى اوسط دختر خود به او داد . و از او صاحب پسرى شد . داود را پسرى بود به نام يحيى بن داود . ابو سعيد عثمان بن عبد الرحمان در دولت دوم خود او را وزارت داد . و ما به ذكر احوال او خواهيم پرداخت . و الامر للّه .\r\n\r\nخبر از يغمراسن و معاهدهء او با ابن الاحمر و طاغيه در برابر فتنهء يعقوب بن عبد الحق\r\nچون ابو يوسف يعقوب بن عبد الحق مرينى در اندلس به جهاد رفت و دشمن را فرو كوفت و دژهايش ويران نمود در اشبيليه و قرطبه فرود آمد و پايه‌هاى كفرشان را متزلزل ساخت . پس از چندى بار ديگر به دار الحرب لشكر برد و در آنجا كشتار و تاراج نمود . ابن اشقيلوله به سود او از مالقه دور شد و يعقوب مالقه را بگرفت . پادشاه اندلس در اين ايام امير محمد بود معروف به الفقيه . امير محمد دومين ملوك بنى الاحمر بود و او بود كه يعقوب بن عبد الحق را به جهاد خواند و اين به سبب عهدى بود كه پدر با او كرده بود . چون كار يعقوب در اندلس بالا گرفت و شورشيان پى در پى به او پناه مىبردند ، ابن الاحمر از او بيمناك شد كه مبادا بر سر او آن آيد كه يوسف بن تاشفين بر\r\n\r\n","description":"","footnote":"","page_name":" 97 ","page_number":115},
  {"content":"\r\n\r\nسر ابن عباد آورد . پس براى رهايى خويش از آنچه از او بيمناك بود به چاره‌جويى پرداخت و دست يارى به سوى طاغيه دراز كرد . مالقه از آن عمر بن يحيى بن محلى [ 1 
  ] بود . او را يعقوب بن عبد الحق پس از گرفتن آن از ابن اشقيلوله ، بر آن امارت داده بود . ابن الاحمر او را استمالت كرد و وعده‌هاى جميل داد و گفت كه به جاى مالقه شلو بانيه را به او خواهد داد . عمر بن يحيى نيز مالقه را رها كرد و به شلو بانيه رفت . طاغيه ناوگان خود را در دريا به حركت آورد تا تنگه را بگيرد و مانع عبور سلطان ابو يوسف يعقوب و سپاهيان او گردد اينان نزد يغمراسن كس فرستادند كه يعقوب بن عبد الحق را از حركت باز دارد و بر ثغور او حمله برد و او را به خود مشغول دارد . يغمراسن اجابت كرد . آنگاه لشكرها به نواحى مغرب گسيل داشت و ابو يوسف يعقوب را از رفتن به جهاد باز داشت .\r\nيعقوب از او خواست كه صلح كند تا براى جهاد دشمن فراغت داشته باشد ولى يغمراسن نپذيرفت .\r\nاين واقعه چنان كه خواهيم گفت از عواملى بود كه يعقوب را در برابر او به مقاومت واداشت و سبب جنگ خرزوزه شد . همواره ميان يغمراسن و يعقوب بن عبد الحق كشاكش بود و يغمراسن همچنان بر ضد او دست در دست ديگران داشت . تا هم او و هم ايشان به هلاكت رسيدند . و للّه وارث الارض .\r\n\r\nخبر از روابط يغمراسن با خلفاى بنى حفص كه در تلمسان مىزيستند .\r\nزناته از آن هنگام كه در بيابان مىزيستند و پس از آنكه به تلول نقل كردند فرمانبردار خلفاى موحدين از تيرهء بنى عبد المؤمن بودند . چون دولت بنى عبد المؤمن روى به ضعف نهاد ، امير ابو زكريا يحيى بن ابى حفص در افريقيه دعوى استقلال كرد و تخت فرمانروايى موحدين را در تونس نصب كرد و از هر سو از اندلس و افريقيه و مغرب مورد توجه واقع شد ، همهء خاندانهاى زناته نيز رسولان خود نزد او فرستادند و اظهار اطاعت كردند . مغراوه و بنى توجين در سايهء دعوت او در آمدند و به فرمانش گردن نهادند و او را به تلمسان فرا خواندند . او نيز به سوى تلمسان نهضت نمود و در سال 640 آنجا را بگرفت يغمراسن به تلمسان باز گرديد و از سوى او منشور امارت تلمسان و ديگر ممالك آن گرفت و همچنان به نام او خطبه مىخواند . بنى مرين نيز در اقامهء دعوت حفصيان از او پيروى كردند و بيعت مردم مكناسه و تازى و قصر را - چنان كه در اخبارشان خواهيم آورد - به او اعلام داشتند . بنى مرين پس از امير ابو زكريا به فرمان پسرش ابو عبد اللّه محمد المستنصر در آمدند و چون مراكش را متصرف كردند مدتى بر منابر آن به نام المستنصر خطبه خواندند ولى پس از چندى راه ديگرگون كردند و در منابر به نام كسى خطبه نخواندند و رشتهء موالات و و داد گسستند . آنگاه\r\n\r\n\r\n","description":"","footnote":"\r\n[ ( 1 ) 
  ] در نسخ موجود على آمده است .\r\n","page_name":" 98 ","page_number":116},
  {"content":"\r\n\r\nخود هواى پادشاهى در سر پروردند و جامه و نشان شاهان بر خود راست كردند . اما يغمراسن و فرزندش همچنان در فرمانبردارى خويش پاى بر جا بودند و از به خود بستن هر عنوان و لقبى پرهيز مىكردند و هر خليفهء نو كه از آن خاندان بر سرير خلافت جلوس مىكرد با او بيعت مىكردند و فرزندان بزرگ خود را كه از راى و تدبير بهره‌مند بودند به نزد ايشان مىفرستادند .\r\nچون امير ابو زكريا در گذشت و پسرش محمد المستنصر به جاى او قرار گرفت برادرش امير ابو اسحاق بر ضد او خروج كرد . ابو اسحاق در ميان احياء دواوده از بنى رياح بود . ولى المستنصر بر همهء شورشگران غلبه يافت . امير ابو اسحاق با خاندان خويش به تلمسان نزد يغمراسن رفت و يغمراسن از ايشان بگرمى استقبال نمود و از آنجا براى جهاد به اندلس رفت . چون المستنصر در سال 675 در گذشت و خبر به ابو اسحاق رسيد خود را از هر كس ديگر به جانشينى او شايسته‌تر يافت پس در حال از دريا گذشت و در بندر هنين به خشكى آمد . اين واقعه در سال 670 بود يغمراسن به استقبال او رفت و اكرام بسيار نمود و فرمان داد همهء بزرگان سوار شده به استقبال او روند و به شيوهء اسلاف با او نيز بيعت كرد و وعده داد كه او را در برابر دشمنانش يارى كند . نيز يكى از دختران او را براى پسرش و وليعهدش عثمان به زنى گرفت . يغمراسن به همهء وعده‌هاى خويش وفا كرد . محمد بن ابى هلال عامل بجايه بر ابو زكريا يحيى ( دوم ) الواثق عصيان كرد و از طاعت او سر بر تافت و خطبه به نام امير ابو اسحاق كرد . و او را برانگيخت كه در حركت آيد . ابو اسحاق از تلمسان شتابان برفت و ما اين حوادث را ياد كرده‌ايم . چون سال 681 در رسيد يغمراسن به بلاد مغراوه لشكر برد و ضواحى و شهرهايشان را بگرفت و از آنجا پس خود ابراهيم را كه زناته برهوم گويند و ابو عامر كنيه داشت نزد خليفه ابو اسحاق فرستاد . ابو اسحاق او را بگرمى پذيرا شد . ابراهيم در جنگهاى ابو اسحاق با ابن ابى عامر دلاوريها نموده بود . ابراهيم دختر خليفه را كه زوجهء عثمان بود با خود بياورد . چون برسيد مراسم زفاف صورت پذيرفت و اين زناشويى سبب اعتلاى مرتبت دربار يغمراسن گرديد .\r\nامير ابو زكريا پسر امير ابو اسحاق پس از رهايى از مهلكهء قومش در واقعهء ابن ابى عمار در مرماجنه در سال 682 خود را به تلمسان رسانيد و بر عثمان بن يغمراسن كه شوى خواهرش بود فرود آمد و اكرام و ملاطفت ديد . خواهرش از قصر براى او انواع تحفه و هدايا گسيل داشت . يارانش كه از بر كشيدگان دولتشان بودند به او پيوستند . از جملهء اين بزرگان ابو الحسن محمد بن ابى بكر سيد الناس اليعمرى بود . ابو بكر مردى فقيه و محدث بود . اينان از اكرام و انعام او بهره‌مند شدند و در سايهء آن بياسودند . پس او را براى گرفتن ميراث خويش به نهضت برانگيختند . امير ابو زكريا بن امير ابو اسحاق با عثمان بن يغمراسن در اين باب مشورت كرد . عثمان به يغمراسن از آنجا كه خود با خليفه بيعت كرده بود اين راى نپسنديد . از اين امير ابو زكريا نزد او بگريخت و به داود بن هلال\r\n\r\n","description":"","footnote":"","page_name":" 99 ","page_number":117},
  {"content":"\r\n\r\nبن عطاف امير بدويان بنى عامر يكى از بطون زغبه پيوست . داود بن هلال او را پناه داد و به ميان دواوده امراى بدويان در يكى از متصرفات موحدين برد در آنجا بر عطية بن سليمان بن سباع - چنان كه گفتيم - فرود آمد . در سال 684 پس از تحمل حوادثى كه ياد كرديم در بجايه مقام گرفت و آن را و ديگر اعمال آن را از قلمرو عمش صاحب دعوت در تونس يعنى ابو حفص جدا نمود . آنگاه داود بن عطاف را بنواخت و در بجايه اقطاعى بزرگ داد و باج و خراج آنجا ويژه او نمود . ايقداران در خميس از وادى بجايه از آن جمله بود . امير ابو زكريا در مملكت بونه و قسنطينه و بجايه و الجزاير و زاب و ماوراى آن استقرار يافت . خويشاوندى سببى كه ميان او و خاندان يغمراسن پديد آمده بود سبب امن و آسايش شده بود . در سال 698 كه يوسف بن يعقوب در تلمسان فرود آمد امير ابو زكريا جمعى از سپاهيان خود را به يارى عثمان بن يغمراسن فرستاد . خبر به يوسف بن يعقوب بردند . برادر خود ابو يحيى را با سپاهى فرستاد تا راه بر آنان بر بندد . اين دو لشكر در كوهستان زاب به يك ديگر رسيدند . شكست در سپاه موحدين افتاد و خلق كثيرى از ايشان كشته شدند اين نبرد را به سبب اين كشتار بسيار مرسى الرءوس ناميدند . اين امر سبب شد كه خليفهء تونس را با بنى مرين دوستى افتد و جمعى از مشايخ تونس را نزد ايشان فرستد و به محاصرهء بجايه فراخواندشان و با آنان هداياى فاخر روانه نمايد . اين خبر به عثمان بن يغمراسن رسيد ، به خشم آمد و نام خليفه از خطبه بيفكند و نام او در سراسر قلمرو خويش محو كرد . و اللّه مالك الامور .\r\n\r\nخبر از هلاكت يغمراسن بن زيان و امارت پسرش عثمان بن يغمراسن و حوادث دولت او\r\nسلطان يغمراسن در سال 681 از تلمسان بيرون آمد و پسر خود عثمان را به جاى خود نهاد و رهسپار بلاد مغراوه شد و ضواحى آن را تصرف كرد . ثابت بن منديل از شهر تنس بيرون رفت و يغمراسن آن را بستد . سپس خبر يافت كه برادرش ابو عامر برهوم با دختر سلطان ابو اسحاق زوجهء پسرش عثمان مىآيد . تصميم گرفت كه در خارج شهر مليانه به او پيوندد . پس رهسپار تلمسان شد و در راه بيمار شد . چون به شربويه رسيد دردش افزون شد و در آنجا در آخر ماه ذو القعدهء همان سال بمرد . و البقاد لله وحده . ابو عامر پيكر او را در تابوتى نهاد و در پرده‌سرايى پوشيده داشت چنان كه گويى بيمار است ، از بلاد مغراوه بيرون آمده به سيك رفت . سپس شتابان راه تلمسان را در پيش گرفت . آنگاه به تلمسان در آمد . برادرش عثمان بن يغمراسن وليعهد پدر با قومش به استقبال آمد . مردم با عثمان بيعت كردند . سپس وارد تلمسان شد و همهء مردم از خاص و عام دست بيعت به او دادند . در حال نزد خليفهء تونس ابو اسحاق رسول فرستاد و او را از بيعت كردن مردم آگاه نمود .\r\nاو نيز بپذيرفت و برسم معمول منشور امارت او را بر قلمروش صادر نمود . آنگاه به يعقوب بن\r\n\r\n","description":"","footnote":"","page_name":" 100 ","page_number":118},
  {"content":"\r\n\r\nعبد الحق پيام داد و بر حسب وصيت پدرش يغمراسن از او خواستار صلح گرديد . شيخ ، علامه ابو عبد اللّه محمد بن ابراهيم الابلى گفت : از سلطان ابو حمو موسى بن عثمان كه عهده‌دار دخل خرج سراى او بود شنيدم كه گفت : دادا يغمراسن داد عثمان را وصيت كرد - دادا واژه‌اى است در زبان ايشان بيان كنندهء نهايت تعظيم - اى پسر ، بنى مرين پس از نيرومند شدن ملكشان و استيلايشان بر اعمال غربى و بر حضرت خلافت در مراكش هنگامى كه ياران و مددكارانشان گرد مىآمدند ما را تاب رويارويى با ايشان نبود . اينك بر تو است كه چون لشكر بر سر تو آوردند در پس باروها جاى گيرى و هر چه توانى از قلمرو موحدين كه در همسايگى تو هستند بگير و بر ملك خويش بيفزاى تا نيرومند شوى و لشكر تو با لشكر دشمن برابرى كند و بر تو است كه برخى ثغور شرقى را پايگاه ذخائر خويش سازى . وصيت شيخ در دل او كارگر آمد و از آن پس همواره با بنى مرين راه مصالحه مىپيمود .\r\nعثمان بن يغمراسن برادر خود محمد بن يغمراسن را نزد يعقوب ابن عبد الحق در اندلس فرستاد و اين سفر چهارم او به اندلس بود . محمد از دريا گذشت و در اركش با او ديدار كرده و نيكى و اكرام ديد و ميانشان قرار داد صلح آن سان كه خود مىخواست بسته شد . محمد پس از عقد قرارداد صلح نزد برادر باز گرديد . عثمان بن يغمراسن خشنود شد و با فراغت بال به فتح بلاد شرقى پرداخت و ما از آن ياد خواهيم كرد . ان شاء اللّه .\r\n\r\nخبر از روابط عثمان بن يغمراسن با مغراوه و بنى توجين و غلبه او بر دژهاى ايشان و بسيارى از متصرفاتشان\r\nچون عثمان بن يغمراسن با ابو يوسف يعقوب بن عبد الحق مرينى پيمان دوستى بست به جانب اعمال شرقى از بلاد بنى توجين و مغراوه و آن سوى آن از اعمال موحدين روى نهاد و نخست بر ضواحى بنى توجين غلبه يافت و تا دور دست بلادشان را زير پى سپرد . آنگاه با بلاد مغراوه نيز چنين كرد .\r\nسپس روى به متيجه نهاد و چارپايانشان را ببرد و مزارعشان را نابود كرد . پس رهسپار بجايه شد و بجايه را چنان كه خواهيم گفت در محاصره آورد . چون شهر مقاومت كرد از همان راه كه آمده بود باز گرديد و به مازونه لشكر برد مازونه را محاصره كرد مازونه به اطاعت او در آمد . اين واقعه در سال 682 بود . ثابت منديل امير مغراوه به سود او از حكومت تنس به يكسو شد و او بر تنس مستولى گرديد و ديگر بلاد مغراوه در تصرف او در آمد . آنگاه در همان سال به سوى بلاد توجين عنان بگراييد و غلات آن را بربود و تا در محاصرهء مغراوه از آن سود برد در مازونه انبارش كرد . پس رو به سوى تافر كنيت نهاد و آنجا را محاصره كرد و در نهان با سردار سپاه آن ، غالب الخصى ، از موالى محمد بن عبد القوى كه از موالى سيد الناس بود و سيد الناس از مغراوه ، به گفتگو پرداخت و غالب به\r\n\r\n","description":"","footnote":"","page_name":" 101 ","page_number":119},
  {"content":"\r\n\r\nغالب به سود او از تافر كنيت خود را به كنارى كشيد و عثمان بن يغمراسن بر آن مستولى گرديد و به تلمسان رفت . در سال 687 به بلاد بنى توجين نهضت نمود و بر ايشان غلبه يافت و وانشريش مركز دولتشان و خاستگاه عزتشان را بگرفت امير بنى توجين كه از موالى زواوه و از فرزندان محمد بن عبد القوى بود از برابرش بگريخت . عثمان از ايشان پيمان و سوگند گرفت و با جمعى از عشاير و اقوام خود از فرزندان عزيز به ضواحى مديه پيوست . عثمان بن يغمراسن از پى ايشان برفت و آنان را از آن ضاحيه پراكنده ساخت . مولاى زواوه به هنگام فرار كشته شد .\r\nعثمان بن يغمراسن پيش از آن بلاد بنى يدللتين از تيره‌هاى بن توجين را گرفته بود و با رؤساى ايشان ، فرزندان سلامه در قلعه‌اى به همين نام بارها مورد حمله قرار داده بود و آنان مقاومت ورزيده سپس به اطاعت او گردن نهاده و از قوم خود بنى توجين جدا شده به بنى يغمراسن پيوسته بودند . آنگاه پيمان خود گسسته و به بنى محمد بن عبد القوى كه از آغاز فرمانروايانشان بودند گرويده بودند و باج و خراج بر عهده گرفته بودند تا آنگاه كه عثمان بن يغمراسن و انشريش را تصرف كرد و ما در اخبار ايشان خواهيم آورد .\r\nبلاد بنى توجين سراسر در قلمرو عثمان قرار گرفت . او برخى از اطرافيان خود را در كوهستان وانشريش امارت داد . آنگاه بر مديه راند . فرزندان عزيز از بنى توجين در آنجا بودند . عثمان براى نبرد بر در شهر فرود آمد . قبايلى از صنهاجه معروف به لمديه كه شهر به نام آنان منسوب است به يارىاش برخاستند و شهر را به او سپردند و او هفت ماه بر آن فرمان راند پس مردم بر او شوريدند و او به قلمرو بنى عبد القوى و فرزندان او مىداده‌اند به او دهند . بدينسان در ميان بنى توجين كارش استقرار يافت و ديگر اعمال ايشان نيز به حكم او گردن نهادند . در سال 689 به بلاد مغراوه راند و آنجا را تصرف نمود و پسر خود ابو حمو را در شلف كه مركز فرمانروايشان بود قرار داد .\r\nابو حمو در آنجا ماند و او خود به حضرت باز گرديد . جمعى اندك از مغراوه در نواحى متيجه موضع گرفتند ، ثابت بن منديل اميرشان فرمانروايشان بود . عثمان بن يغمراسن در سال 693 بر سرشان لشكر برد . آنان به شهر برشك پناه بردند . عثمان چهل روز ايشان را محاصره كرد تا شهر را بگشود . ثابت بن منديل از راه دريا به مغرب رفت و بر يوسف بن يعقوب - چنان كه گفتيم و خواهيم گفت - فرود آمد . عثمان بقيهء اعمال مغراوه را نيز بگرفت . بر بلاد توجين نيز غلبه يافته بود . بدين گونه همهء بلاد مغرب اوسط و بلاد نخستين زناته به تصرف او در آمد . سپس به فتنهء بنى مرين سرگرم شد و ما از آن ياد خواهيم كرد . و الملك للّه وحده .\r\n\r\nخبر از نبرد بجايه و علت آن\r\nگفتيم كه مولا ابو زكريا الاوسط پسر سلطان ابو اسحاق از بنى ابى حفص به هنگام فرارش از بجايه از\r\n\r\n","description":"","footnote":"","page_name":" 102 ","page_number":120},
  {"content":"\r\n\r\nبرابر ياران ابن ابى عماره به تلمسان رفت و بر عثمان بن يغمراسن فرود آمد و عثمان او را به گرمى بپذيرفت . چون ابن ابى عماره هلاك شد و ابو حفص عم ابو زكريا به خلافت نشست . عثمان بن يغمراسن نزد او كس فرستاد كه بر حسب معمول به اطاعت او اعتراف كند او نيز جمعى از وجوه قوم خود را به نزدش فرستاد . در اين هنگام بسيارى از مردم بجايه نزد مولا ابو زكريا در نهان پيام فرستادند و او را به بازگشت به بجايه برانگيختند و وعده دادند كه چون برود شهر را به او تسليم خواهند كرد . ابو زكريا در اين باب با عثمان بن يغمراسن مشورت كرد و او اين راى نپذيرفت پس بيعت به خلافت به عم او اختصاص يافت . خبر از او پوشيده داشت و روزى چند در ترديد به سر برد سپس خود را به ميان احياء زغبه كه در بيابان مىزيستند رسانيد و بر داود بن هلال بن عطاف فرود آمد . عثمان بن يغمراسن از داود خواست كه او را تسليم كند . داود سر برتافت و با او به قلمرو بجايه رفت و چنان كه گفتيم به نزد دواوده شد . مولا ابو زكريا ، از آن پس بر بجايه مستولى شد و اين خبر دراز است ما در اخبار او آورده‌ايم . از اين پس ميان او و عثمان بن يغمراسن به سختى خلاف افتاد و اين امر سبب استحكام دوستى ميان عثمان و خليفهء تونس شد . چون در سال 686 به مغراوه لشكر كشيد و تا اقصاى مشرق پيش رفت ، سفرى نيز به بجايه نمود و سراسر آن را درنورديد و تا رضايت خاطر خليفهء تونس را جلب كند آهنگ آن داشت كه ابو زكريا را به نحوى به چنگ آورد . هفت روز شهر را محاصره كرد و چون پيروزى حاصل نكرد به مغرب اوسط باز گرديد . در باب فتح مازونه و تافر كنيت قبلا سخن گفته‌ايم .\r\n\r\nخبر از بازگشت فتنه و جنگ ميان عثمان بن يغمراسن و بنى مرين و محاصرهء طولانى تلمسان و سرگذشت آن\r\nابو يوسف يعقوب بن عبد الحق با بنى عبد الواد پيمان صلح بست ، تا بتواند سرگرم جهاد شود - و چون اين پيمان بسته شد بمرد . پس از او پسر بزرگش يوسف بن يعقوب زمام امور را به دست گرفت و همانند پدر به غزو و جهاد روى آورد . يغمراسن و پسرش او را به مدارا با طاغيه و ابن الاحمر وادار كردند . پس در حال ميان يوسف و طاغيه پيمان صلح منعقد گرديد و ثغور اندلس را كه از آن ايشان بود به ابن الاحمر واگذار كرد . از آن پس يوسف بن يعقوب براى نبرد با بنى عبد الواد فراغت يافت . چهار سال از مرگ پدرش گذشته بود كه همهء اين امور انجام پذيرفت . در سال 689 به تلمسان رفت و عثمان بن يغمراسن خود را در پس باروها پنهان كرد و او چهل روز شهر را در محاصره گرفت و درختان اطرافش را بريد و براى كوبيدنش منجنيقها راست كرد و چون احساس كرد كه جايى سخت استوار است از محاصره دست برداشت و باز گرديد . عثمان بن يغمراسن نيز شيوهء پدر را در گفتگوهاى نهانى با طاغيه و ابن الاحمر در پيش گرفت و رسولان خويش نزد آن دو\r\n\r\n","description":"","footnote":"","page_name":" 103 ","page_number":121},
  {"content":"\r\n\r\nفرستاد ولى سودى نبرد . قبايل مغراوه به يوسف به يعقوب پيوسته بودند و به محاصرهء تلمسان آمده بودند . چون از محاصرهء تلمسان دست برداشتند و رفتند عثمان به بلاد بنى مرين لشكر كشيد و بر بسيارى از آن غلبه يافت و پسر خود ابو حمو را - چنان كه گفتيم - بر آن متصرفات امارت داد .\r\nدر سال 695 يوسف بن يعقوب جنبش دوم خود را آغاز كرد و به ندرومه لشكر آورد و از آنجا به ناحيهء وهران رفت . اهل كوهستان كيذره و تاسكدلت رباط عبد الحميد بن فقيه ابو زيد يزناسى [ 1 
  ] به اطاعت او درآمد و او به مغرب باز گرديد . عثمان بن يغمراسن بدان سبب كه مردم آن كوهستانها به اطاعت دشمنش گردن نهاده بودند و با سپاه او معارضه كرده بودند بر سرشان تاخت آورد و رباط تاسكدلت را كشتار و تاراج كرد . يوسف بن يعقوب در سال 696 لشكر آورد و پس از نبردى به مغرب باز گرديد . در سال 697 براى بار چهارم در حركت آمد و بر در تلمسان فرود آمد و در آنجا براى خود لشكرگاهى پى افكند و به ساختن بنا آغاز كرد ولى پس از سه ماه از آنجا برفت . در راه به وجده شد و فرمان داد كه آن را از نو بنا كنند و كارگران از اطراف گرد آورد .\r\nبرادر خود ابو يحيى بن يعقوب را بر آن كار گمارد . ابو يحيى به كار پرداخت و يوسف به مغرب رفت .\r\nبنى توجين با يوسف بن يعقوب در تلمسان به جنگ آمده بودند و عامل اصلى اين اقدام فرزندان سلامه امراى بنى يدللتن و اصحاب قلعهء سلامه بودند . چون محاصره به پايان آمد عثمان بن يغمراسن به انتقامجويى برخاست و آنان را در قلعه محاصره نمود و چند برابر آنچه برده بودند باز پس ستد . ماندن او در آن بلاد به دراز كشيد . پس ابو يحيى بن يعقوب به ندرومه آمد و آن را با همدستى زكريا بن يخلف بن المطغرى صاحب تاونت تصرف كرد . بنى مرين بر ندرومه و تاونت مستولى شدند . يوسف بن يعقوب از پى او بيامد و با او همراه شده همگان رهسپار تلمسان شدند .\r\nعثمان بن يغمراسن كه سرگرم محاصرهء قلعه سلامه بود از ماجرا خبر يافت ، شتابان به تلمسان باز گرديد ولى يوسف بن يعقوب به مدت كمتر از يك روز بر او سبقت گرفت . طلايهء لشكر بنى مرين شامگاه آن روز آشكار شد . اينان در ماه شعبان سال 689 بر در شهر فرود آمدند و شهر از هر سو در محاصرهء لشكر قرار گرفت . يوسف بن يعقوب گرداگرد آن ديوارى بر آورد و در آنجا براى حمله به دشمن و جنگ با او دروازه‌هايى تعبيه نمود . و در كنار باروى جديد براى توقف خود و لشكرش شهرى بنا كرد و آن را منصوره ناميد . چند سال بر همين حال ببود و هر صبح و شام نبرد مىكرد . در ضمن لشكرهايى را براى تصرف شهرها و ثغور مغرب اوسط گسيل مىداشت . پس بلاد مغراوه و بنى توجين را چنان كه گفتيم تصرف كرد و همچنان در كنار شهر تلمسان در جاى خود\r\n\r\n\r\n","description":"","footnote":"\r\n[ ( 1 ) 
  ] در نسخه  F  : يزناس و در  B  : برناسى .\r\n","page_name":" 104 ","page_number":122},
  {"content":"\r\n\r\nچون شيرى سهمگين بر روى شكار خود بماند . تا عثمان هلاك شد و او نيز پس از او بمرد و ما از آن ياد خواهيم كرد و الى اللّه المصير .\r\n\r\nخبر از هلاكت عثمان بن يغمراسن و حكومت پسرش ابو زيان و پايان محاصره بعد از او تا پايان ماجرا\r\nچون يوسف بن يعقوب لشكر به تلمسان آورد و عثمان و قومش را در آنجا محصور نمود ، از عثمان و قومش همچنانكه در شدت محاصره بودند خواستار مصالحه شدند ولى در سال پنجم محاصره يعنى به سال 703 عثمان بمرد و پسرش ابو زيان محمد جانشين او گرديد . شيخ علامه محمد بن ابراهيم آبلى كه در جوانى در دستگاه ايشان بوده مرا حكايت كرد كه عثمان بن يغمراسن در حمان هلاك شد . برايش شير مهيا كرده بودند كه بياشامد چون شوخ از او برگرفتند و تشنه شد شير خواست و نوشيد و بخفت و كس گمان نمىكرد كه جان تسليم كرده باشد . ما جماعت پروردگان نعمت او برآنيم كه خود زهر در شير كرده باشد تا از ننگ غلبهء دشمن رسته باشد . آبلى مىگويد كه خادم نزد زوجه‌اش دختر سلطان ابو اسحاق بن زكريا بن عبد الواحد بن ابى حفض صاحب تونس آمد و او را از ماجرا بياگاهانيد . زن بيامد و بر سر مرده او بايستاد و انا للّه گفت و درها را همه ببست سپس دو پسر او محمد ابو زيان و موسى ابو حمو را فرا خواند و به ايشان تسليت گفت . سپس مشايخ بنى عبد الواد را طلب نمود و بيمارى سلطان را به آنان خبر دادند يكى از ايشان از زبان ديگران گفت كه سلطان با ما بود و نشان بيمارى در او نبود ، اگر مرده است به ما بگوييد . ابو حمو گفت : اگر سلطان مرده باشد تو چه مىكنى . گفت : از آن مىترسيم كه تو راه خلاف در پيش گيرى و گر نه سلطان ما برادر بزرگ تو ابو زيان است . ابو حمو از جاى برخاست و بر دست برادر بوسه داد و با او بيعت كرد . مشايخ نيز چنان كردند و همگان با او بيعت نمودند بدين گونه بنى عبد الواد سلطان خود را برگزيدند و بر او گرد آمدند و بر حسب عادت به جنگ با دشمن بپرداختند ، آن سال كه گويى عثمان نمرده است .\r\nخبر به يوسف كه هنوز شهر را در محاصره داشت رسيد . بر او زارى كرد و از آن تصميم يك پارچه كه بعد از او گرفته شده بود در شگفت شد و محاصره را باز هم ادامه داد تا از آغاز آن هشت سال و سه ماه بگذشت مردم شهر در اين مدت دراز گرسنگى و سختى رنج فراوان ديدند . آن سان كه هيچ يك از امم عالم نديده بود و كارشان به خوردن مردار و موش و گربه كشيد . تا آنجا كه بعضى گفته‌اند اجساد مردگان خويش مىخوردند و سقفها را خراب كردند و تيرهاى آنها را به جاى هيزم سوختند . غلات و ديگر حبوب و ديگر چيزها گران شد آن سان كه مردم خريدن نمىتوانستند . آنان را كيلى است كه بر شاله گويند و با آن خريد و فروخت مىكنند و مقدار آن\r\n\r\n","description":"","footnote":"","page_name":" 105 ","page_number":123},
  {"content":"\r\n\r\nدوازده رطل و نيم است بهاى يك برشاله گندم به دو مثقال و نيم زر خالص رسيد و بهاى يك بز به هفت مثقال و نيم زر بهاى گوشت مردار چنين بود يك رطل گوشت استر يا خر به دو مثقال زر و يك رطل گوشت اسب به دو درهم كوچك از سكه‌هايشان و يك رطل پوست گاو مردار يا ذبح شده به سى درهم . هر گربه را به يك مثقال و نيم زر و هر سگ را به همان بها و موش را به ده درهم و مار را به همان بها و مرغ را به شانزده درهم و هر تخم مرغ را به شش درهم و هر گنجشك را به همان بها مىفروختند . يك اوقيه روغن زيتون دوازده درهم و يك اوقيه روغن به همان بها و يك اوقيه پيه را به بيست درهم مىدادند . بهاى يك اوقيه باقلا نيز بيست درهم بود و يك اوقيه نمك ده درهم بود و يك اوقيه هيزم نيز به همان بها . يك كلم را به سه هشتم يك مثقال زر مىفروختند و يك كاهو را به بيست درهم و يك شغلم را پانزده درهم و يك پياز و يك خربزه شامى به چهل درهم و يك خيار به سه هشتم دينار و خربزه به سى درهم و يك دانه انجير و يك دانه آلو سياه را هر يك به دو درهم . مردم هر چه اموال به دست آورده بودند همه از ميان رفت و سخت در مضيقه افتادند .\r\nملك يوسف بن يعقوب كه شهر را در محاصره داشت نيرومند شد و شهر منصوره كه پى افكنده بود گسترش يافت و بنيايش مستحكم گرديد . بازرگانان متاع خويش از اكناف عالم به آنجا بردند و چنان نيرومند شد كه شاهان اطراف سعى در ايجاد روابط دوستانه با آن نمودند . رسولان موحدين ، با هداياى خويش از تونس و بجايه به آنجا آمدند همچنين رسولانى از شام و مصر با هدايا و تحف برسيدند و چنان كه در اخبار او خواهيم آورد عزت و شوكتى تمام يافت . هواداران و قوم قبيلهء بنى يغمراسن از شدت گرسنگى مشرف به هلاكت شدند عاقبت چاره‌اى نيافتند كه دل بر مرگ نهند و از شهر بيرون تازند . بنگر كه خداوند چه بلعجب كارى كرد . در اين احوال سلطان يوسف بن يعقوب به دست خواجه‌اى از بندگان خود كشته گرديد . اين خواجه سراى مورد خشم ملك قرار گرفته بود . اين بنده به خوابگاه او در آمد و با خنجر شكمش را بشكافت . او را گرفتند و نزد وزرايش بردند در حال پيكر او پاره پاره كردند . و الامر للّه وحده .\r\nبا كشته شدن سلطان يوسف بن يعقوب رنج از آل زيان و قوم ايشان و ساكنان شهرشان دور شد و چنان كه گويى از گور سر بر كرده بودند و براى بيان اعجاب خويش در اين حادثه بر سكه‌هاى خود نقش كردند : ما اقرب فرج اللّه .\r\nشيخ ما آبلى حكايت كرد كه سلطان ابو زيان محمد بن عثمان در بامداد اين فرج كه روز چهارشنبه بود در گوشه‌اى از قصر خود نشسته بود ، ابن حجاف خازن انبارهاى مهر بر نهادهء خود را فرا خواند پرسيد در انبارها چه مقدار غله موجود است گفت به قدر مصرف امروز و فردا . سفارش كرد كه آن را پنهان كند . در اين حال برادرش ابو حمو از در آمد و خبر بگفت . سلطان از هيجان زبانش بند آمد . چندى همه خاموش نشستند پس دعد خادم كه مسئول هزينه‌هاى جارى و از\r\n\r\n","description":"","footnote":"","page_name":" 106 ","page_number":124},
  {"content":"\r\n\r\nبندگان دختر سلطان ابو اسحاق و سوگلى پدرشان بود از قصر بيرون آمد و ايستاد و آنان را تحيت گفت و گفت همهء زنان قصر شما و دختران زيان از اهل حرم مىگويند ما را به بقا چه حاجت در حالى كه دشمن شما را در محاصرهء خود گرفته است . اينك ما را از ننگ اسارت برهانيد و خيال خود را از سوى ما راحت گردانيد . همهء ما را بكشيد كه زندگى در ذلت عذاب است و وجود بعد از شما عدم است .\r\nابو حمو رو به برادر كرد و او مردى مشفق بود . گفت راست مىگويى اينك منتظر چه هستى .\r\nگفت اى موسى سه روز درنگ كن شايد خداوند پس از سختى آسانى آورد . و در باب اين زنان با من مشورت منماى بلكه جمعى از يهود و نصارا را به كشتن ايشان برگمار . اكنون بيا تا با قوم خود دل را به مرگ سپاريم و به سوى دشمن تازيم تا خدا چه خواهد .\r\nابو حمو خشمگين شد و با تعويق و درنگ مخالفت ورزيد و خشمگين برخاست و برفت .\r\nابو زيان به گريه شد . ابن حجاف گفت : من در جاى خود ايستاده بودم و توان هيچ كارى نداشتم ، چنان كه قدم از قدم نمىتوانستم برداشت . در اين حال خواب بر او غالب شد . آنچه مرا به خود آورد نگهبان در بود كه به اشاره گفت كسى كه از لشكرگاه بنى مرين آمده است بر در قصر است .\r\nمرا ياراى پاسخ او جز به اشاره نبود . در اين حال سلطان از اشارت حفيف ما بيدار شد و اجازه داد كه وارد شود . چون بيامد گفت كه يوسف بن يعقوب در همين ساعت هلاك شد و من رسول نوادهء او هستم . سلطان خوشدل شد و برادر و قوم خود را فرا خواند و سخن رسول به گوش ايشان رسانيد . از اخبار اين رسالت اينكه چون يوسف بن يعقوب هلاك شد بعضى از برادران و پسران و نوادگان براى تصرف جايگاه او دست تطاول گشودند . ابو ثابت نوهء او به ميان بنى ورتاجين خويشاوندان مادر خود رفت و از آنان سپاهى طلبيد آنان نيز گرد او را گرفتند . و نيز نزد عثمان بن يغمراسن كس فرستاد كه او را ساز و برگ نبرد دهد و خواست كه عهد كند كه در امرى كه در پيش دارد اگر شكست خورد پناه او باشد و اگر پيروزى حاصل كرد لشكرگاه بنى مرين را از سرزمينهاى او پراكنده گرداند آنان نيز با او پيمان بستند او نيز چون كار را به پايان رسانيد به عهد خويش وفا كرد و به سود آنها از همهء اعمالى از بلاد ايشان كه يوسف بن يعقوب بر آنها مستولى شده بود به يك سو شد و به قلمرو خويش به مغرب اقصى رفت . سلطان ابو زيان بر سراسر مغرب اوسط دست يافت . و ما در آتيه به بيان حوادث زندگى او خواهيم پرداخت ان شاء اللّه تعالى .\r\n\r\nخبر از سلطان ابو زيان محمد بن عثمان پس از محاصره تا زمان هلاكتش\r\nنخستين كار سلطان ابو زيان پس از رهايى از محاصره و گرفتن بلاد قلمرو خويش از دست بنى مرين ، اين بود كه از تلمسان نهضت كرد ، برادرش ابو حمو موسى نيز با او بود . سلطان در آخر ماه\r\n\r\n","description":"","footnote":"","page_name":" 107 ","page_number":125},
  {"content":"\r\n\r\nذو الحجهء سال 706 لشكر بياراست و آهنگ بلاد مغراوه نمود . جماعتى را از ايشان كه در اطاعت بنى مرين بودند ، پراكنده ساخت و ثغور را از دست عمال ايشان بستد و تا دورترين نقاط آن بلاد براند و مسامح غلام خود را بر آن بلاد امارت داد و باز گرديد . آنگاه به سر سو رفت . در ايام محاصره عربها آنجا را تصرف كرده بودند و قبايل سويد و ديالم و وابستگان ايشان از بنى عامر بن يعقوب بر زناته مستولى شده بودند . آنان از برابر او بگريختند . ابو زيان از پى ايشان برفت و چون سركوبشان ساخت باز گرديد . آنگاه به بلاد بنى توجين رفت و از بنى عبد القوى و اتباع ايشان كه در كوهستان باقى مانده بودند خواست كه به فرمان او در آيند و آنان نيز به فرمان در آمدند .\r\nرياستشان در آن هنگام به محمد بن عطية الاصم از بنى عبد القوى بود . پس از اين فتوحات به تلمسان باز گرديد و اين سفر نه ماه مدت گرفت . چون از كار ثغور بپرداخت به اصلاح قصرها و باغهاى خود پرداخت و هر خرابى را كه در مملكتش بود مرمت كرد . در خلال اين احوال بيمار شد و دردش شدت گرفت و در اواخر شوال سال 707 در گذشت . و البقاء للّه وحده .\r\n\r\nخبر از محو دعوت حفصيه از منابر تلمسان\r\nدولت حفصيه در افريقيه به دو قسمت شده بود يكى مركزش در تونس بود و يكى در بجايه و اعمال آن و مرز ميان آن دو شهر عجيسه و وشتاته بود . خليفهء تونس امير ابو حفص بن امير ابو زكرياى اول از حفصيه بود و او را بر صاحب بجايه برترى بود . از اين رو بنى زيان و بنى عبد الواد با او بيعت كرده بودند و در منابر به نام او خطبه مىخواندند . همچنين ايشان را با مولا امير ابو زكريا الاوسط صاحب بجايه ، رابطه‌اى دوستانه بود ، زيرا ميانشان خويشاوندى سببى پديد آمده بود . ولى اين دوستى زمانى به وحشت بدل شد ، كه - همچنانكه گفتيم عثمان به جنگ بجايه آمد سپس به سبب آن خويشاوندى دشمنى به دوستى بدل گرديد و اين حال ببود تا ابو يعقوب يوسف بن يعقوب لشكر به تلمسان آورد . در اين هنگام بيعت با خليفهء تونس سلطان ابو عبد اللّه محمد معروف به ابو عصيده بود و و بر منابر تلمسان او را دعا مىكردند ولى او از دوستى ايشان با امير ابو زكريا الاوسط صاحب ثغر بجايه خشمگين بود زيرا يوسف بن يعقوب مرينى تلمسان را در محاصره گرفت و لشكريان خويش به اقصاى مشرق فرستاد . آنگاه عثمان بن يغمراسن از امير ابو زكريا كه در بجايه بود ، يارى خواست ابو زكريا سپاهى از موحدين را به دفع ايشان فرستاد . در كوهستان زان ميان دو لشكر مصاف افتاد .\r\nموحدين پس از نبردى سخت شكست خوردند و بنى مرين از ايشان كشتار كردند . اين پيكار را در آن هنگام مرسى الرءوس ناميدند از بس سرها كه بر زمين افتاد از اين رو منافرت ميان يوسف بن يعقوب و صاحب بجايه قوت گرفت . خليفهء تونس مشايخ موحدين را نزد يوسف بن يعقوب فرستاد تا آن دوستى كه ميان اسلافشان بوده است تجديد گردد و او را بر ضد صاحب بجايه و قلمرو او\r\n\r\n","description":"","footnote":"","page_name":" 108 ","page_number":126},
  {"content":"\r\n\r\nبرانگيخت . عثمان بن يغمراسن از اين وضع ناخشنود گرديد و دوستى خليفه را با دشمن خود ، در دل نگهداشت . از اين رو فرمان داد تا در منابر از او ياد نكنند . اين واقعه در اواخر قرن نهم اتفاق افتاد و خداى تعالى داناتر است .\r\n\r\nخبر از دولت ابو حمو الاوسط موسى بن عثمان و حوادث آن\r\nچون امير ابو زيان بن عثمان بن يغمراسن درگذشت ، برادرش سلطان ابو حمو موسى در اواخر سال 707 - چنان كه گفتيم - به جايش نشست . ابو حمو مروى بيدار دل و دورانديش و خردمند و تيزهوش و در عين حال سخت گير و بدخوى بود ابو حمو نخستين ملوك زناته بود . رسم پادشاهى تازه گردانيد و اساس آن را استوارى بخشيد . از عريف بن يحيى امير سويد از قبايل زغبه و شيخ مجالس سلطنتى زناته شنيدم كه مىگفت : موسى بن عثمان ، يعنى ابو حمو موسى معلم سياست سلطنتى زناته بود . پيش از آن شيوخ باديه بودند و از رسوم پادشاهى بى خبر ، تا آنگاه كه موسى بن عثمان در ميان ايشان ظهور كرد و به آنان آموخت كه پادشاهى چيست و رسوم و آداب آن كدام است . پس تعاليم او فرا گرفتند و روش او بپذيرفتند و به تعليم او اقتدا كردند .\r\nچون زمام امور به دست گرفت نخست با سلطان بنى مرين پيمان صلح بست و بزرگان دولت خود را نزد ابو ثابت عامر بن ابى عامر فرستاد و آنچنان كه موجب خشنودى او بود ، با او پيمان صلح بست . سپس روى به سوى بنى توجين و مغراوه گردانيد و پياپى بر سرشان لشكر فرستاد تا سراسر بلادشان را زير پى سپرد و سركشانشان را تسليم امر خويش گردانيد . آنگاه محمد بن عطية الاصم را از نواحى وانشرين و راشد بن محمد را از نواحى شلف دور گردانيد . راشدين محمد پس از هلاكت يوسف بن يعقوب به نواحى شلف رفته بود . ابو حمو او را نيز از آنجا دور كرد ، و بر قلمرو هر دو استيلا يافت و به تلمسان باز گرديد .\r\nدر سال 710 با سپاه خود رهسپار بلاد بنى توجين گرديد و در تافر كنيت وسط بلادشان ، فرود آمد . بقاياى اعقاب محمد بن عبد القوى را از وانشريش براند و آنان را از رياست بنى توجين بينداخت و دولت ايشان به حشم و بنى تيغرين داد و يحيى بن عطيه را بر قوم خود در كوه وانشريش رياست بخشيد و يوسف بن حسن از فرزندان عزيز را بر مديه و اعمال آن امارت داد و سعد يكى از بنى سلامة بن على را بر قومش بنى يدللتن يكى از بطون بنى توجين و اهل ناحيه غربى از قلمروشان منشور فرمانروايى داد و از ديگر بطون بنى توجين گروگان گرفت كه سر بر خط فرمان نهند و باج و خراج بپردازند . آنگاه بر سراسر آن نواحى پرورده و سردار خويش يوسف بن حبون الهوارى را امارت داد و او را اجارت فرمود كه ساز و برگ نبرد گرد آورد . همچنين غلام خود مسامح را\r\n\r\n","description":"","footnote":"","page_name":" 109 ","page_number":127},
  {"content":"\r\n\r\nامارت بلاد مغراوه داد . او را نيز اجازت فرمود كه ساز و برگ نبرد گرد آورد محمد فرزند عمش يوسف را به حكومت مليانه گسيل داشت و در آنجا نهاد و خود به تلمسان باز گرديد . و اللّه اعلم .\r\n\r\nخبر از تسليم ساختن زيرم بن حماد از ثغر برشك و حوادثى كه به قتل او منجر شد\r\nاين مرد نادان از مشايخ اين شهر بود . زيرا مكلاته كه عشيرهء او بود چه در داخل شهر و چه در خارج آن به شمار افزون بودند . نامش زيرى به ياء است ولى عامه او را زيرم به ميم مىخواندند . چون يغمراسن بر بلاد مغراوه دست يافت مردم اين شهر به اطاعت او در آمدند و چون بمرد اين نادان را هواى فرمانروايى در سر افتاد كه برشك را تحت سيطرهء خويش در آورد و عاقبت در سال 683 بر آن غلبه يافت . عثمان بن يغمراسن در سال 684 بر سر او تاخت ولى او تحصن گرفت و به دفاع پرداخت آنگاه كه در سال 693 عثمان لشكر به مغراوه برد ثابت بن منديل به برشك پناه برد . عثمان شهر را چهل روز محاصره كرد سپس - چنان كه گفتيم - با كشتى به مغرب راند . زيرم از آن پس سر به فرمان عثمان بن يغمراسن نهاد و چون عثمان به تلمسان باز گشت او پيمان خود بشكست و بار ديگر عصيان آغاز كرد . بنى زيان از آن پس گرفتار محاصرهء خود شدند وزيرم همچنان در برشك قدرت و توان مىيافت و كارش بالا مىگرفت . چون بنى مرين بر اعمال مغراوه غلبه يافتند و سپاهيانشان در آنجا به آمد و شد پرداختند زيرم به اطاعت ايشان در آمد و چون با مرگ يوسف بن يعقوب دولت بنى مرين روى به پراكندگى نهاد و فرزندان عثمان بن يغمراسن از محاصره بيرون آمدند زيرم دل در اطاعت آنان بست و از دور فرمانبردارى خويش اعلام داشت . چون ابو حمو بر بلاد مغراوه غلبه يافت و تا برشك همه جا به اطاعت او در آمد ، زيرم بر جان خويش بترسيد و از او امان خواست بدان شرط كه شهر را تسليم كند . او مفتى دولت خود امام ابو زيد عبد الرحمان بن محمد را كه پدرش از اهل برشك بود و زيرم او را در آغاز شورش خود كشته بود ، بفرستاد . پسرش عبد الرحمان و برادرش عيسى گريختند و به تونس رفتند و در آنجا درس خواندند و به الجزاير باز گشتند و در آنجا وطن گزيدند ، سپس به مليانه رفتند . در آنجا از سوى بنى مرين به امر قضاى مليانه گماشته شدند . پس از هلاكت يوسف بن يعقوب همراه با عمال و سرداران ايشان در مليانه به نزد ابو حمو رفتند . منديل بن محمد الكنانى صاحب اشغال ايشان كه نام او در اخبارشان آمده است نيز با آنان بود . اين دو ، پسر او محمد را درس مىدادند و در نزد ابو حمود مقامى بلند يافتند . چون ابو حمو زمام امور به دست گرفت در ناحيهء مطمر تلمسان براى طالبان علم مدرسه‌اى ساخت و براى آن دو استاد دو خانه در دو سوى مدرسه و ايوانى براى تشكيل مجلس درس . سپس امور شورا و فتوا را نيز به آن دو واگذاشت . چون زيرم از ابو حمو امان خواست از او خواست كه يكى از درباريان خود را نزد\r\n\r\n","description":"","footnote":"","page_name":" 110 ","page_number":128},
  {"content":"\r\n\r\nاو فرستد ، ابو حمو نيز ابو زيد عبد الرحمان را كه برادر بزرگتر بود به رسالت معين كرد . ابو زيد از او خواست اجازه دهد كه اگر بتواند انتقام خون پدر خويش از او بستاند . ابو حمو اجازه داد . چون به برشك رفت روزى چند در آنجا درنگ كرد . زيرم صبح و شام در مكانى كه او فرود آمده بود آمد و شد مىكرد . ابو زيد عبد الرحمان در اين ايام در انديشه حيله‌اى بود كه او را بناگاه بكشد و يك روز او را به قتل آورد . اين واقعه در سال 708 اتفاق افتاد . برشك در تصرف سلطان ابو حمو در آمد و نشان آن مشايخ از آنجا بر افتاد . و الامور بيد اللّه سبحانه .\r\n\r\nخبر از فرمانبردارى الجزاير و تسليم ابن علان و بيان آغاز كار او\r\nشهر الجزاير از اعمال صنهاجه است . بلكين بن زيرى آن را پى افكند و پس از او فرزندانش در آن جاى گرفتند . سپس به دست موحدين افتاد و بنى عبد المؤمن آن را در زمرهء شهرهاى مغرب اوسط و اقصى و افريقيه جز قلمرو خود در آوردند . چون فرزندان ابو حفص زمام امور موحدين را بر دست گرفتند و دعوتشان به بلاد زناته رسيد ، تلمسان از ثغور آنها شد و يغمراسن و پس از او فرزندانش را در آنجا حكومت داد . در ضواحى مغراوه بنى منديل بن عبد الرحمان بودند و در وانشريش و مضافات آن از اعمال بنى توجين ، محمد بن عبد القوى و پسرانش . آن سوى ابن اعمال تا تونس زير فرمان دولتمردان موحدين بود . عامل موحدين بر الجزاير همواره يكى از درباريان و ساكنان حضرت بوده است .\r\nدر سال 664 مردم الجزاير بر المستنصر ابو عبد اللّه موحدى بشوريدند و مدت هفت سال در اين عصيان باقى ماندند . سپس ابو هلال صاحب بجايه را فرمان دادند كه در سال 671 بدان سو حركت كند . او برفت و چند ماه شهر را محاصره كرد سپس از محاصره دست برداشت و بار ديگر در سال 674 ابو الحسن بن ياسين با سپاه موحدين به الجزاير راند و شهر را به جنگ بگشود و قتل و تاراج كرد و مشايخ آن را دستگير نمود . اين مشايخ همچنان در بند بودند تا المستنصر در گذشت . چون دولت بنى ابى حفص به دو بخش گرديد و امير ابو زكريا الاوسط و پدرش در ثغور غربى استقلال يافتند ، مردم الجزاير بيعت خويش به او اعلام داشتند او نيز ابن اكمازير را كه پيش از اين در لبطه [ 1 
  ] بود به امارت آن شهر فرستاد . ابن اكمازير مدتى دراز آنجا بود تا سالخورده شد . ابن علان از مشايخ الجزاير از خواص او بود و در بست و گشاد كارها شركت داشت . اين امر سبب شد كه رياست و قدرتى به هم زند . چون ابن اكمازير در گذشت او را هواى خودكامگى در سر افتاد و\r\n\r\n\r\n","description":"","footnote":"\r\n[ ( 1 ) 
  ] در نسخه  F  : لطه و در  B  : ليطه .\r\n","page_name":" 111 ","page_number":129},
  {"content":"\r\n\r\nخواست خود در راى منفرد باشد . پس در همان شب بر سر دولتمردان ديگر كس فرستاد و همه را گردن زد . و بامدادان ندا در داد و حكومت خويش اعلام نمود و از غربا او از ثعالبهء عرب در متيجه خيل سواران ترتيب داد و جمع كثيرى از پيادگان تيرانداز را به خدمت گرفت و چند بار سپاهيان بجايه به جنگش رفتند و او نيك دفاع كرد . آنگاه بر مليكش غلبه يافت و از بلاد متيجه خراج بسيار گرفت . ابو يحيى بن يعقوب به هنگام استيلاى لشكر بنى مرين بر بلاد شرقى و رفتن تا اقصاى آن ، به جنگ الجزاير رفت و آن را سخت در محاصره گرفت . قاضى ابو العباس الغمارى كه از سوى امير خالد نزد يوسف به يعقوب به رسالت مىرفت بر ابن علان گذشت ، ابن علان اطاعت خويش را از سلطان ابراز داشت و بزارى خواست كه او را نراند و نكشد . قاضى ابو العباس نيز شفاعت كرد و امير خالد از برادر خود ابو يحيى خواست كه با او مصالحه كند . ولى پس از چندى امير ابو خالد به نبرد او رفت . ابن علان در برابر او مقاومت ورزيد و اين امر چهارده سال مدت گرفت . چون سلطان ابو حمو بر بلاد بنى توجين غلبه يافت ، يوسف بن حيون الهوارى را بر وانشريش امارت داد و غلام خود مسامح را بر بلاد مغراوه و خود به تلمسان باز گرديد . در سال 712 به بلاد شلف لشكر برد و خود در آنجا فرود آمد و غلام خود مسامح را با سپاهى بفرستاد . مسامح متيجه را زير پى سپرد و به الجزاير رفت و آنجا را سخت در محاصره گرفت . ابن علان پيام داد كه اگر جانش در امان باشد تسليم خواهد شد . سلطان بپذيرفت . سلطان ابو حمو الجزاير را گرفت و در زمرهء اعمال خويش در آورد . ابن علان با سپاه مسامح حركت كرد و همه در شلف به سلطان رسيدند . سلطان ابو حمو به تلمسان باز گرديد در حالى كه ابن علان در ركاب او بود و او را در تلمسان اقامت داد و به عهدى كه با او كرده بود وفا كرد . تا ابن علان بمرد . و البقاء للّه وحده .\r\n\r\nخبر از حركت فرمانرواى مغرب به تلمسان و سرآغاز اين امر\r\nچون عبد الحق بن عثمان از بزرگان دولت بر سلطان ابو الربيع [ سليمان بن ابى عامر مرينى 
  ] در فاس عصيان كرد و حسن بن على بن ابى الطلاق شيخ بنى مرين به توطئه وزير ، رحو بن يعقوب - چنان كه گفتيم - با او بيعت كرد و تازى را تصرف كردند سلطان ابو الربيع به سوى ايشان حركت كرد . آنان رسولان خود را به دادخواهى نزد ابو حمو فرستادند . ولى سلطان ابو الربيع بر آنان پيشى گرفت و تازى را از ايشان بستد . شورشگران به سلطان ابو حمو پيوستند و از او خواستن كه بر ضد مغرب ايشان را يارى دهد . در خلال اين احوال سلطان ابو الربيع بمرد و ابو سعيد عثمان بن يعقوب بن عبد الحق در حكومت مغرب مستقل شد . آنگاه از سلطان ابو حمو خواست كه آن مخالفان را به او تسليم نمايد . سلطان ابو حمو چون آنان را در پناه گرفته بود اين پيشنهاد را نپذيرفت و از راه دريا\r\n\r\n","description":"","footnote":"","page_name":" 112 ","page_number":130},
  {"content":"\r\n\r\nآنان را به آن سوى آب فرستاد . سلطان ابو سعيد عثمان از اين عمل چشم پوشيد و با او پيمان صلح بست . سپس يعيش بن يعقوب بن عبد الحق بدان سبب كه از او سعايت كرده بودند از برادر خود سلطان ابو سعيد در بيم افتاد و به تلمسان پيوست . سلطان ابو حمو او را نيز پناه داد در حالى كه بر ضد برادرش ابو سعيد اقدام كرده بود . سلطان ابو سعيد كينهء اين عمل را نيز در سينه نگهداشت تا در سال 714 به سوى تلمسان نهضت نمود و پسر خود امير ابو على را بر مقدمه بفرستاد و خود در پى او برفت و با اين تعبيه به اعمال تلمسان داخل شد و اراضى آن درنورديد تا به وجده رسيد . در آنجا نبرد آغاز كرد و شهر را محاصره نمود . سپس از آنجا رهسپار تلمسان شد و بر در شهر فرود آمد .\r\nسلطان ابو حمو موسى بن عثمان را در آن سوى باروها در محاصره افگند و بر حومهء آن و رعايايش غلبه يافت . سلطان ابو سعيد با سپاه خود در حركت آمد و در سر تا سر آن بلاد ويرانى و قتل و تاراج به راه انداخت . چون ابو حمو خود را در محاصره ديد و فشار سلطان را سنگين يافت از عاقبت كار بترسيد و به لطايف الحيل پرداخت . از اين رو ميان وزراى سلطان مالى پخش كرد و آنان را برانگيخت كه نسبت به برادر سلطان ابو سعيد ، يعنى يعيش بن يعقوب اظهار وفادارى كنند و براى او نامه‌هايى بفرستند . سلطان ابو حمو آن نامه‌ها را به نزد سلطان ابو سعيد فرستاد . ابو سعيد بيمناك شد و در كار خواص و اولياء خود به شك افتاد و همچنان كه لشكر را تعبيه داده بود به مغرب باز گرديد . چون باز گرديد پسرش عمر عصيان كرد و خروج او سبب شد كه مدتى از تلمسان و مردم تلمسان غافل گردند . و اللّه تعالى اعلم .\r\n\r\nخبر از آغاز محاصرهء بجايه و حركت داعيه به سوى آن\r\nچون سلطان ابو سعيد به مغرب باز گرديد و از تلمسان غافل شد ، ابو حمو كه فراغتى يافته بود به كار مناطق دور دست قلمرو خويش پرداخت . در اثناى اين حوادث راشد بن محمد بن ثابت بن منديل از بلاد زواوه بيامد و شلف را اشغال كرد و جمعى از اوباش قومش به او پيوستند . چون ابو حمو موسى بار ديگر به كار ملك پرداخت ، پسر خود ابو تاشفين [ عبد الرحمان 
  ] را بر تلمسان نهاد و با لشكرى به سوى راشد بن محمد در حركت آمد . راشد بگريخت و خود را به بجايه رسانيد . بنى ابو سعيد در پناهگاههاى خود در جبال شلف دعوت راشد بن محمد بپذيرفتند و به يارىاش برخاستند سلطان ابو حمو به وادى نهل در آمد و در آنجا خيمه زد و براى محاصرهء بنى ابو سعيد و پيروان راشد بن محمد از ساكنان اعمال خويش لشكر گرد آورد . و در آنجا دژى را كه به نام اوست بنا نمود . آنگاه براى درنورديدن سرزمينهاى دور دست لشكر در حركت آورد . در آنجا حاجب ابن ابى جبى كه از حج باز مىگشت در سال 711 به او پيوست و او را به تصرف بجايه ترغيب كرد . از آن زمان كه از نزد سلطان ابو يحيى به آنجا رفته بود طمع در تصرف بجايه كرده بود . قضيه از اين قرار است كه\r\n\r\n","description":"","footnote":"","page_name":" 113 ","page_number":131},
  {"content":"\r\n\r\nچون سلطان ابو يحيى بر برادر خود خالد عصيان كرد به قسنطينه رفت و به نام خود خطبه خواند .\r\nسپس رهسپار بجايه گرديد ولى چنان كه در اخبار او آورده‌ايم از آنجا منهزم گرديد . پس چند تن از رجال دولت خويش نزد ابو حمو فرستاد و او را به تصرف بجايه و گرفتن ابن خلوف وادار نمود . از ديگر سو ابن خلوف نيز به نزد او كس فرستاد و از او يارى و مدد كارى خواست و او را به طمع ملك بجايه افكند .\r\nچون ابن خلوف بمرد كاتب او عبد اللّه بن هلال بيامد و او را به تصرف بجايه تحريض نمود . و او چون به الجزاير توجه داشت به بجايه نپرداخت . چون بر الجزاير استيلا يافت غلام خود مسامح را با سپاهى به سردارى ابن ابى جبى به بجايه فرستاد . اينان به كوه زان رسيدند ابن ابى جبى هلاك شد و مسامح باز گرديد . و لشكركشى ديگرى پيش آمد و چون از آن بپرداخت به شلف فرود آمد . عثمان بن سباع بن يحيى و عثمان بن سباع بن شبل امير دواوده به نزد او آمدند و او را به لشكركشى به ثغور غربى كه در تصرف موحدين بود برانگيختند . سلطان ابو حمو از اين پيشنهاد به وجد آمد و لشكر گرد آورد . پس مسعود فرزند عم خود ابو عامر برهوم را فرماندهى سپاه داد و به محاصرهء بجايه فرستاد و فرزند عم ديگر خود يوسف سردار مليانه را نيز فرماندهى لشكر ديگر داد و غلام خود مسامح را بر لشكر ديگر گماشت و براى تسخير بجايه و درنورديدن بلاد ديگر روانه نمود . آنگاه موسى بن على كرد را به سردارى لشكرى انبوه معين كرد و اعراب دواوده و زغبه را از طريق صحرا فرستاد . اينان به حركت در آمدند و در بلاد مشرق پيش رفتند تا به بونه رسيدند و از آنجا باز گرديدند . در راه خود بر قسنطينه گذشتند و روزى چند در آنجا درنگ كردند و از كوه ابو ثابت كه مشرف بر آن است فرار رفتند و هر چه بود تاراج كردند . سپس بر بنى باورار گذشتند و هر كه و هر چه بود كشتند و سوختند و تارج كردند . سپس ميانشان خلاف افتاد و سبب آن رقابت و حسد بود . از آنجا پراكنده شدند و به سلطان پيوستند . مسعود بن برهوم همچنان بجايه را در محاصره داشت و در آنجا براى اقامت خويش دژى ساخت و پى در پى لشكر به جنگ مىفرستاد و در اطراف آن تاخت و تازى مىكرد و به دژ خويش باز مىگرديد . او همواره بر اين حال بود ، تا از خروج محمد بن يوسف خبر يافت و از آنجا كه بود در حركت آمد و ديگر به محاصرهء آن باز نگشتند مگر پس از مدتى دراز . و اللّه تعالى اعلم .\r\n\r\nخبر از خروج محمد بن يوسف به بلاد بنى توجين و جنگهاى سلطان با او\r\nچون محمد بن يوسف از اعمال شرقى باز گرديد ، موسى بن على كرد پيش از او خود را به سلطان ابو حمو رسانيده بود و به سبب كينه‌اى كه با او داشت در نزد سلطان سعايت كرد و سلطان او را از مليانه عزل كرد . محمد بن يوسف كه هيچ نمىتوانست گفت از او خواست كه اجازت دهد به ديدار\r\n\r\n","description":"","footnote":"","page_name":" 114 ","page_number":132},
  {"content":"\r\n\r\nفرزند او ابو تاشفين به تلمسان رود ، ابو تاشفين فرزند خواهرش بود . سلطان اجازه داد ولى پسر را فرمان داد كه او را بگيرد و دربند كشد . ابو تاشفين از اين كار ابا كرد . محمد بن يوسف خواست به لشكرگاه سلطان باز گردد ، ابو تاشفين راهش گشاده داشت و چون برسيد . سلطان ناخشنودى نمود و روى نشان نداد . محمد بن يوسف به شك افتاد و سخت بترسيد و از لشكرگاه گريخته به مديه رفت و بر حسن بن عزيز عامل سلطان كه از بنى توجين بود فرود آمد . برخى گويند كه او را در بندش كشيد تا او را وادار به خروج بر ضد سلطان ساخت ، آنگاه براى او از قوم خود و عربهايى كه به آنان وابسته بودند بيعت گرفت و با لشكرى از نهل در حركت آمد . چون ميان دو لشكر مصاف افتاد لشكر سلطان ابو حمو شكست خورد و سلطان به تلمسان واپس نشست . محمد بن يوسف بر بلاد بنى توجين و مغراوه غلبه يافت و در مليانه فرود آمد . سلطان ابو حمو پس از چند روز كه لشكر بسيج كرد و نقايص بر طرف نمود از تلمسان بيرون آمد و مسعود فرزند عم خود برهوم را به جاى خود نهاد تا بجايه را محاصره كند گفت كه براى او سپاه خواهد فرستاد تا از پشت سر راه بر آنان بربندد . محمد بن يوسف از مليانه بيرون آمد كه راه بر او بگيرد و يوسف بن حسن بن عزيز را امارت مليانه داد و در بلاد مليكش با محمد بن يوسف روياروى شد . محمد بن يوسف منهزم گرديد و به كوه موصايه پناه برد . مسعود بن برهوم چند روز او را محاصره كرد . سپس از محاصره به يكسو شد و به سلطان ابو حمو پيوست . پس همه روى به مليانه نهادند . سلطان مليانه را به جنگ بگشود و يوسف بن حسن را اسير كرده بياوردند . سلطان او را عفو كرد و از بند آزاد ساخت . سپس لشكر به مدينه برد و آن را بگرفت و از مردم آن نواحى گروگان گرفت و به تلمسان باز گرديد . محمد بن يوسف همچنان بر آن نواحى دست اندازى مىكرد و دعوت خويش در آن بلاد دور گسترش داد و نسبت به مولاى ما سلطان ابو يحيى اظهار اطاعت نمود و براى او هدايا و تحف فرستاد ابو يحيى وعدهء ياريش داد تا بر سراسر بلاد بنى توجين غلبه كند بنى تيغرين ساكنان كوه و انشريش با ابو بيعت كردند و او بر آن منطقه مستولى شد .\r\nآنگاه سلطان ابو حمو در سال 717 بار ديگر به جانب بلاد شرقى در حركت آمد و مديه را بگرفت و يوسف بن حسن را بر آن امارت داد تا در برابر محمد بن يوسف دفاع كنند و از مردم مديه ساكنان ديگر اعمال و قبايل زناته و عرب حتى از قوم خود بنى عبد الواد گروگان ستاند . سلطان ابو حمو به تلمسان باز گرديد . آنگاه همه اين گروگانها را در قصبه كه محلى پهناور است و به شهرى بزرگ مىنماند جاى داد . سلطان در گرفتن گروگان مبالغه مىكرد چنان كه از يك تيره يا يك خاندان چند گروگان مىگرفت . اين گروگان گيرى به ساكنان شهرها و ثغور از مشايخ و مردم عادى نيز رسيد و آن قصبه از فرزندان فرمانروايان و برادرانشان انباشته شد و سلطان ايشان را اجازه داد كه براى خود خانه بسازند و زن بگيرند و چند مسجد نيز پى افكند و همه براى نماز جمعه\r\n\r\n","description":"","footnote":"","page_name":" 115 ","page_number":133},
  {"content":"\r\n\r\nگرد آمدند و بازارها و صنايع رونق گرفت ابن مجتمع يكى از عجيبترين زندانهاى عالم بود .\r\nمحمد بن يوسف در همان مكان از بلاد بنى توجين كه خروج كرده بود بماند تا سلطان ابو حمو در گذشت . و البقاء للّه وحده .\r\n\r\nخبر از كشته شدن سلطان ابى حمو و فرمانروايى پسرش ابو تاشفين [ عبد الرحمان 
  ] بعد از او\r\nسلطان ابو حمو [ ابو سرحان 
  ] مسعود فرزند عم خود برهوم را از ديگر خويشاوندان برگزيد و از ميان عشيرهء خويش و اقربايش به فرزندى اختيار كرد . زيرا مسعود بن برهوم مردى دلير و هوشيار بود . از ديگر سو پدرش برهوم كه ابو عامر كنيه داشت از خواص عثمان بن يغمراسن برادرش بود و عثمان او را از ميان ديگر برادرانش به خويشتن نزديكتر مىساخت و در امور با او مشورت مىنمود و در خلوتها با او به گفتگو مىپرداخت . برهوم چند تن از مردم بى اصل و نسب را به خدمت فرزند ابو حمو ، عبد الرحمان ابو تاشفين در آورده بود و اينان در شمار دوستان او نيز بودند . از قبيل هلال معروف به قطلانى و مسامح موسوم به الصغير و فرج بن عبد اللّه و ظافر و مهدى و على بن تاكررت و فرج ملقب به شقوره و از اين ميان آنكه از همه به او نزديكتر بود هلال قطلانى بود . ابو حمو اين هلال را فراوان مىزد و دشنام مىداد . زيرا ابو حمو مردى سخت دل بود و زجر و تأديب را همواره از حد مىگذرانيد و اين غلامان سخت از او مىترسيدند و بناچار سرور خود ابو تاشفين را بر ضد پدرش تحريك مىكردند و از اينكه مسعود بن ابى عامر را به جاى او برگزيده تاسف مىخوردند و غيرت او را بر مىانگيختند . مقارن اين احوال مسعود بن ابى عامر از محاصرهء بجايه و نبرد و با محمد بن يوسف كه بر سلطان عاصى شده بود پيروزمند بازگشت . سلطان ابو حمو او را بسيار ستود و در عوض ، فرزند خود ابو تاشفين عبد الرحمان را تحقير كرد . عمش ابو عامر ابراهيم بن يغمراسن بارها به رسالت نزد ملوك رفته بود و از اين راه و نيز از اقطاعاتى كه پدر و برادر به او داده بودند مالى گزاف گرد آورده بود .\r\nچون در سال 696 بمرد سفارش فرزند خويش را به برادر خود عثمان نمود . برادر نيز بازماندگان او را به نزد خود آورد و اموال ايشان را به وديعت گرفت تا به حد رشد رسند . تا آنگاه كه پسرش ابو سرحان مسعود - كه سخن از اوست - مردى جنگاور شد و نام آوازه يافت . سلطان ابو حمو چون او را مردى برازنده يافت تصميم گرفت كه ميراث پدرش را به او واگذارد . پس هر چه از ميراث او به وديعت در نزد خود نگهداشته بود به نزدش فرستاد . اين خبر به ابو تاشفين عبد الرحمان و ياران بد سيرت او رسيد . پنداشتند اموال دولت است كه به نزد او مىبرند زيرا از ياد برده بودند كه اموال ابو عامر نزد ابو حمو به وديعت بوده است . اينان سلطان را متهم ساختند كه\r\n\r\n","description":"","footnote":"","page_name":" 116 ","page_number":134},
  {"content":"\r\n\r\nمىخواهد [ ابو سرحان مسعود 
  ] را به جاى پسر خود ابو تاشفين عبد الرحمان به ولايت‌عهدى برگزيند و ابو تاشفين را بر ضد پدر تحريض كردند و گفتند كه مسعود بن ابى عامر را بكشد و سلطان ابو حمو را دربند كشد تا فرمانروايى ، او را مسلم گردد . براى انجام اين كار هنگام ظهر را برگزيدند كه سلطان از مجلس بازمىگشت . سلطان به يكى از حجره‌هاى قصر بود و جمعى از خواص ياران در گرد او بودند . مسعود بن ابى عامر و وزراى او كه از بنى ملاح بودند نيز در نزد سلطان بودند . اين بنى ملاح سمت حاجبى سلطان را داشتند و مراد از حجايت در نزد آنان نظر كردن در امور دخل و خرج بود . اينان خاندانى بودند از قرطبه كه در آنجا كارشان ضرب سكه‌هاى درهم و دينار بود و چه بسا به سبب اعتمادى كه به ايشان داشتند نظر در عيار سكه‌ها را نيز به آنان محول مىكردند .\r\nاسلاف ايشان همراه با مهاجران قرطبه به تلمسان آمدند و در آنجا به همان كار پيشين خود پرداختند . و علاوه بر آن كشاورزى هم مىكردند . آنگاه به خدمت عثمان بن يغمراسن و پسرش ابو حمو موسى پيوستند و در دولت ابو حمو مورد مزيد توجه قرار گرفتند و از بخت و دولت تمتع يافتند . از آن ميان محمد بن ميمون الملاح در آغاز دولت سلطان ابو حمو مقام حاجبى يافت و پس از او پسرش محمد الاشقر و سپس پسرش ابراهيم بن محمد اين مقام را يافتند . ابراهيم بن محمد يكى از خويشاوندان خود را به نام على بن عبد اللّه بن الملاح به همكارى خويش برگزيد . اين دو مهمات سراى او را انجام مىدادند و با خواص او در خلوت حضور مىيافتند . آن روز پس از انقضاى مجلس در حضور او گرد آمده بودند و از خويشاوندان مسعود حماموش بن عبد الملك بن حنينه و از موالى ، معروف الكبير پسر ابن ابى الفتوح بن عنتر از فرزندان نصر بن على امير بنى يزناتن از بنى توجين كه سلطان او را به وزارت برگزيده بود ، در آنجا بودند . چون ابو تاشفين از اجتماع آنان خبر يافت فرمان داد تا خواص او بر آن جمع حمله برند . اينان حاجب را دستگير كردند و به ميان سراى در آمدند و سلطان را زير ضربات شمشير خود گرفتند و كشتند . ابو سرحان مسعود از آن ميان به حجره‌اى گريخت و در را بر روى خود قفل كرد . مهاجمان در را شكستند و او را كشتند و هر كه را از خواص كه در آنجا بود كشتند و جز اندكى گريختن نتوانستند . وزيران دولت ، بنى الملاح نيز به قتل رسيدند و خانه‌هايشان به تاراج رفت . آنگاه هاتفى در كوچه‌هاى شهر بانگ بر آورد كه ابو سرحان مسعود سلطان را كشت و فرزند سلطان ابو تاشفين عبد الرحمان از او انتقام گرفت ولى حقيقت از نظر مردم دور نماند . از جمله موسى بن على كرد سردار سپاه چون فريادها را شنيد بر اسب نشست و به قصر رفت ، در را بسته ديد ، بدگمان شد . ترسيد كه مبادا مسعود بر امور استيلا يافته باشد ، بزرگترين اقرباى سلطان عباس بن يغمراسن را بر در قصر فرا خواند . در اين حال آن منادى از آنجا بگذشت و از هلاكت ابو سرحان خبر داد و عباس را باز گردانيد و خود به نزد ابو تاشفين رفت . ابو تاشفين از اين واقعه سخت ترسيده بود . او را دلدارى داد و به تصاحب حق خويش\r\n\r\n","description":"","footnote":"","page_name":" 117 ","page_number":135},
  {"content":"\r\n\r\nترغيب كرد و او را به جاى پدرش نشاند . و خود با او بيعت كرد و از خواص و سپس از عوام مردم بيعت گرفت . اين واقعه در آخر ماه جمادى الاولاى اين سال بود . سلطان را غسل دادند و كفن كردند و به مدفنش بردند . همان مقبره‌اى كه اسلافش در آنجا مدفون بودند . و اين امر عبرت و مثل شد و البقاء للّه .\r\nسلطان ابو تاشفين در آغاز بيعت خود همهء خويشاوندان خود از فرزندان يغمراسن را كه در تلمسان بودند از آنجا دور كرد و تا از آنان فتنه‌اى پديد نيايد همه را به آن سوى آب فرستاد .\r\nحاجبى خويش به غلام خود هلال داد . او نيز نيك به كار پرداخت و زمام بست و گشاد كارها در دست گرفت و به ميل خود امر و نهى و ابرام و نقض مىنمود . تا آنگاه كه مغضوب سلطان شد و ما از آن ياد خواهيم كرد . همچنين يحيى بن موسى السنوسى را كه از پروردگان دولتشان بود بر شلف و اعمال مغراوه امارت داد . و محمد بن سلامة بن على را بر قلمرو پيشين خود بلاد بنى يدللتن ، از بنى توجين ، فرستاد و برادرش سعد را عزل كرد و او به مغرب رفت . منشور امارت اقاصى شرق را به نام موسى بن على كرد نوشت و محاصرهء بجايه را به او وا گذاشت . ابو تاشفين دولتمردان خود را به ساختن قصرها و احداث باغها و بستانها فرمان داد . آنچه پدر آغاز كرده بود به پايان برد و خود بر آن بيفزود . در عصر او بسيارى قصرها و عمارات پديد آمد و سبب گسترش صيت شهرت او شد و ما در اخبار او از آنها ياد خواهيم كرده .\r\n\r\nخبر از حركت سلطان ابو تاشفين عبد الرحمان به سوى محمد بن يوسف در جبل وانشريش و استيلاى او بر آن\r\nمحمد بن يوسف پس از بازگشت سلطان ابو حمو از نزد او بر كوهستان وانشريش و نواحى آن غلبه يافت . جماعتى از مغراوه كه پراكنده شده بودند بر او گرد آمدند و در آن نواحى كارش بالا گرفت . سلطان ابو تاشفين به كار او پرداخت و آهنگ او كرد . پس لشكر گرد آورد و در سال 719 از تلمسان بيرون آمد . ديگر قبايل زناته و عرب نيز به دو پيوستند . سلطان در جوار وانشريش فرود آمد . توجين و مغراوه نيز با محمد بن يوسف بودند . بنى تيغرين از بنى توجين خواص ابن عبد القوى چنان كه گفتيم خود را متابعان عمر بن عثمان بن عطيه مىدانستند . عمر بن عثمان در نهان با سلطان ابو تاشفين به گفتگو پرداخت و وعده داد كه از محمد بن يوسف رويگردان خواهد شد . سلطان به وانشريش حمله كرد . همگان به حصن تو كال تحصن گرفتند و در محاصره افتادند . عمر بن عثمان بن عطيه روز هشتم محاصرهء ياران او به سلطان پيوستند اين امر سبب اختلال امور محمد بن يوسف گرديد . سپاهيان پراكنده شدند و دژ گشوده گرديد محمد بن يوسف را گرفتند و نزد سلطان آوردند سلطان در ميان موكب خود بود . گناهان او يك يك برشمرد سپس او را زير ضربات نيزه\r\n\r\n","description":"","footnote":"","page_name":" 118 ","page_number":136},
  {"content":"\r\n\r\nگرفت . غلامان نيز با نيزه‌هاى خود در او فتادند و كشتندش و سرش بر نيزه كرده به تلمسان بردند و در شهر بر جاى بلند نصب كردند . آنگاه سلطان ابو تاشفين عمر بن عثمان را بر كوهستان وانشريش و اعمال بنى عبد القوى امارت داد . سعيد عربى يكى از موالى خود را به مديه فرستاد و به سوى شرق در حركت آمد و بر احياء رياح در وادى جنان حمله آورد . و سراسر آن سرزمين را زير پى سپرد و به بجايه راند . و سه روز در اطراف آن درنگ كرد . حاجب ، يعقوب بن غمر در بجايه بود . در برابر او به مقاومت پرداخت . سلطان چون كارى نمىتوانست كرد به تلمسان بازگرديد . و ما به اخبار آن خواهيم پرداخت . ان شاء اللّه تعالى .\r\n\r\nخبر از محاصرهء سلطان ابو تاشفين بجايه را و كشاكشى دراز با موحدين كه مرگش در آن بود و از ميان رفتن پادشاهىاش و انقراض فرمانروايى قومش در برهه‌اى از زمان\r\nچون سلطان ابو تاشفين به سال 719 [ 1 
  ] از محاصرهء بجايه باز گرديد رسولان خويش به ناحيهء شرقى فرستاد كه در نبرد با موحدين اصرار مىورزيد . در سال 720 لشكر فرستاد تا حومهء بجايه را زير پى نورديدند و بازگشتند سپس در سال 721 باز هم لشكرى روانه نمود . سردار اين سپاه موسى بن على كرد بود . اين لشكر به قسنطينه رسيد و آنجا را محاصره كرد . شهر مقاومت ورزيد و لشكر دست از محاصره برداشت . ابو تاشفين دژ بكر را در ابتداى تنگهء وادى بجايه بنا نمود و لشكرى در آنجا تحت نظر يحيى بن موسى فرمانده شلف قرار داد . و به تلمسان باز گرديد . موسى بن على براى بار سوم در سال 722 نهضت كرد و نواحى بجايه را درنورديد و مدتى در آنجا مقام كرد . و چون دست يافتن به شهر دشوار بود ، دست از محاصره برداشت . در سال 723 رسولان حمزة بن عمر بن ابى الليل بزرگ بدويان افريقيه نزد سلطان ابو تاشفين آمدند و براى نبرد با مولاى ما صاحب افريقيه سلطان ابو يحيى ابو بكر حفصى از او يارى طلبيدند . سلطان سپاهى از زناته كه بيشتر از بنى توجين و بنى راشد بودند با چند فرمانده و زير نظر سردار لشكر خود موسى بن على كرد روانهء نبرد نمود .\r\nاينان به افريقيه رفتند . سلطان به مقاتلت بيرون آمد . سپاه ابو تاشفين در هم شكست و در نواحى مرمجنه پراكنده گرديد و جمع كثيرى از ايشان كشته شدند . از جمله مسامح غلام او به قتل رسيد . موسى بن على با بقاياى لشكر خود باز گرديد . سلطان ابو تاشفين او را به مداهنه متهم ساخت و به خوارى افكند كه ما از آن ياد خواهيم كرد . در سال 724 لشكرها روان داشت و نواحى بجايه را زير پى سپرد . ابن سيد الناس با او روياروى شد منهزمش ساختند . ابن سيد الناس خود را به بلد رسانيد و\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى خطى موجود : 729 .\r\n","page_name":" 119 ","page_number":137},
  {"content":"\r\n\r\nجان برهانيد .\r\nدر سال 725 مشيخه سليم به نزد سلطان ابو تاشفين آمدند . اينان حمزة بن عمر بن ابى الليل و طالب بن مهلهل بودند ، دو تن از نام آوران كه رياست عربهاى كعوب را بر عهدهء داشتند و نيز محمد بن مسكين از بنى القوس و او را به نبرد با افريقيه برانگيختند و از او در انجام اين مهم يارى خواستند . سلطان ابو تاشفين لشكرى به فرماندهى موسى بن على به سوى ايشان روانه ساخت . نيز ابراهيم بن ابى بكر الشهيد از بزرگان حفصيه نيز همراه آنان بود . مولانا سلطان ابو يحيى ابو بكر لشكر از تونس بيرون آورد . بيم آن داشت كه قسنطينه در خطر افتد . از اين رو پيشدستى كرده خود را به قسنطينه رسانيد . موسى بن على سپاه خود در قسنطينه بداشت و ابراهيم بن ابى بكر الشهيد در ميان احياء سليم به سوى تونس پيش راند و چنان كه در اخبارشان آورديم آنجا را تصرف نمود . قسنطينه در برابر موسى بن على مقاومت كرد . عاقبت پس از پانزده شب كه آنجا را در محاصرهء خود داشت به تلمسان باز گرديد . سلطان در سال 726 با لشكرى رهسپار غزاى قسنطينه شد . همهء همش آن بود كه حومه را در درنوردد و ثغور را در محاصره آرد . پس همهء نواحى قسنطينه را ويران ساخت . آنگاه به محاصره بجايه رفت . چون عزم بازگشت نمود ، دريافت كه دژ بكر به سبب دوريش براى بسيج نيرو مناسب نيست . اراده كرد كه دژى بنا كند كه به بجايه نزديكتر باشد . از اين رو در مكان سوق الخميس در وادى بجايه شهرى بنا كرد و كارگران و سپاهيان دست به كار شدند و در مدت چهل روز دژى بنا كردند و آن را به نام قديمش تامزيزدكت ناميدند . تامزيزدكت نام دژ قديمى بنى عبد الواد بود پيش از آنكه به پادشاهى رسند . اين دژ بر سر كوهى در جنوب وجده بنا شده بود .\r\nسلطان ابو تاشفين سه هزار سپاهى در آنجا گرد آورده بود . نيز به همهء عمال خود ، در بلاد مغرب اوسط فرمان داد كه براى او حبوب و غلات و انواع خورشها هر چه باشد حتى نمك بفرستند و از قبايل گروگان گيرند تا سر به فرمان نهند و باج و خراج خويش به تمامى بپردازند . فشار لشكر سلطان بر بجايه افزون شد و چون محاصره سخت‌تر گرديد گرانى در شهر پديد آمد .\r\nمولانا سلطان ابو يحيى سپاهيان و سرداران خويش را در سال 727 به جنگ روانه داشت . اينان از سر كوه بنى عبد الجبار به بجايه راندند سردار سپاه ، ابو عبد اللّه بن سيد الناس ، نيز با اين سپاه بيرون آمد و رهسپار آن دژ گرديد . چون موسى بن على خبر فرا رسيدن لشكر شنيد از پشت سر لشكر در حركت آورد و سرداران ديگر را از روبرو به جنگ فرستاد دو سپاه در ناحيهء تامزيزدكت مصاف دادند . ابن سيد الناس شكست خورد و ظافر كبير سر كردهء موالى درگاه سلطان كه از معلوجان بود نيز بمرد و لشكرگاهشان به تاراج رفت . چون سلطان بر سردار سپاه خود موسى بن على خشم گرفت و او را به خوارى افكند - چنان كه در اخبار او خواهيم آورد - يحيى بن موسى السنوسى را با سپاهى به افريقيه فرستاد . سرداران نيز با او بودند . اينان برفتند و در نواحى قسنطينه قتل و تاراج كردند و تا\r\n\r\n","description":"","footnote":"","page_name":" 120 ","page_number":138},
  {"content":"\r\n\r\nشهر بونه پيش رفتند و باز گرديدند .\r\nدر سال 729 حمزة بن عمر نزد سلطان ابو تاشفين كس فرستاد و از او يارى خواست و با او يا بعد از او عبد الحق بن عثمان را نيز بفرستاد . عبد الحق عثمان دلير مرد شول بود كه از بنى مرين بودند ، او از سالها پيش بر مولانا سلطان ابو يحيى فرود آمده بود ولى سلطان در مواردى بر او خشم گرفته بود . از اين رو به تلمسان رفت . سلطان ابو تاشفين همهء سرداران را با لشكرش زير نظر يحيى بن موسى با ايشان فرستاد و محمد بن ابى بكر بن ابى عمران از بزرگان حفيصه را نيز همراه ايشان كرد .\r\nمولانا سلطان ابو يحيى در رياس از نواحى بلاد همواره با آنان مصاف داد . احياء عرب از فرزندان مهلهل كه با او بودند او را فرو گذاشتند ، پس لشكرش پراكنده شد و دشمن بر حرم او مستولى گرديد و پسرانش احمد و عمر اسير شدند و آنان را به تلمسان فرستادند . مولانا سلطان ابو يحيى به قسنطينه رفت . در ميدان جنگ مجروح شده بود . يحيى بن موسى و ابن ابى عمران به تونس رفتند و بر آن مستولى شدند . يحيى بن موسى پس از چهل روز كه به تونس داخل شده بود از آنجا باز گرديد و با جماعات زناته به تلمسان رفت مولانا سلطان ابو يحيى چون از بازگشت زناته خبر يافت به سوى تونس نهضت نمود و ابن ابى عمران را از آن راند . سلطان ابو يحيى پسر خود ابو زكريا يحيى را با ابو محمد بن تافراكين از مشيخهء موحدين نزد فرمانرواى مغرب فرستاده بود و اين امر چنان كه خواهيم گفت - بعدها سبب فرو ريختن دولتش شد . سلطان ابو تاشفين با برخى از مردم بجايه روابطى نهانى برقرار كرد و آنان جاهايى را كه از آن به شهر مىتوانست داخل شد به او نشان دادند . سپس او را فرا خواندند . او نيز بيامد و به شهر در آمد . حاجب ابن سيد الناس بيمناك شد و پيش از او در همان روز ورودش به شهر ، او نيز به شهر داخل شد و همهء كسانى را كه به شركت در اين توطئهء دخالت داشته بودند بكشت . ريشهء فساد بركند . سلطان ابو تاشفين نيز از آنجا برفت . آنگاه عيسى بن مزروع از مشيخهء بنى عبد الواد را بر لشكرى كه در تامزيزدكت نهاده بود امارت داد و او را به ساختن دژى كه از تامزيزدكت به بجايه نزديكتر باشد فرمان داد . او نيز اين دژ را در ياقوته بالا دست شى الوادى [ 1 
  ] در روبروى بجايه بنا نمود و بجايه را در محاصره آورد و همچنان محاصره را سخت‌تر مىكرد تا سلطان ابو الحسن از مغرب برسيد و همه به تلمسان حركت كردند و محاصرهء بجايه به پايان آمد . در سال 732 مولانا سلطان ابو يحيى با سپاه خود از تونس تا تامزيزدكت برفت و آن را در يك روز چنان ويران كرد كه گويى هرگز نبوده است . و ما در اخبار او به اين واقعه اشاره خواهيم كرد و اللّه تعالى اعلم .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : بنى وادى .\r\n","page_name":" 121 ","page_number":139},
  {"content":"\r\n\r\n\r\nخبر از كشاكش با بنى مرين و محاصرهء ايشان تلمسان را و كشته شدن سلطان ابو تاشفين بن ابى حمو\r\nسلطان ابو تاشفين در آغاز دولتش با سلطان ابو سعيد عثمان بن يعقوب ثانى ملك مغرب پيمان صلح بست . چون در سال 722 پسرش عمر كه از زمان فرمانرواييش در سجلماسه در صلح و صفا زيسته بود عصيان كرد پسر خود قعقاع را نزد ابو تاشفين فرستاد و پيام داد كه كارى كند كه راه دست يا بى پدر بر او بسته گردد ، آنگاه به مراكش رفت و به آن شهر داخل شد . سلطان ابو سعيد به مراكش لشكر كشيد . ابو تاشفين سردار خود موسى بن على را با سپاهى به نواحى تازى فرستاد و در ناحيهء كارت قتل و تاراج به راه انداخت و مزارع آن را نابود كرد و باز گرديد . سلطان ابو سعيد اين كينه در دل بداشت . ابو تاشفين وزير خود داود بن على بن مكن را به رسالت نزد سلطان ابو على عمر به سجلماسه فرستاد . اين رسول خشمناك بازگشت . از آن پس ابو تاشفين به صلح با ابو سعيد ملك مغرب گرايش يافت اين پيمان صلح ميانشان بسته شد و مدتى بر آن وفادار ماندند . چون فرزند مولاى ما سلطان ابو يحيى حفصى به سفارت نزد ابو سعيد مرينى ملك مغرب رفت و ميانشان رابطهء خويشاوندى سببى به وجود آمد - چنان كه در اخبارشان گفتيم - و سلطان هلاك شد ، سلطان ابو الحسن على بن عثمان رسولان خود نزد سلطان ابو تاشفين فرستاد كه لشكر خويش از محاصرهء بجايه دور سازند و تدلس را به موحدين واگذارد . ولى ابو تاشفين بر آشفت و سخنهاى درشت گفت و رسولان را با سخنان تلخ خويش بيازرد و غلامان او در حالى كه خود مىشنيد آنان را دشنام دادند . سلطان ابو الحسن اين كينه در دل نگهداشت و در سال 732 لشكر به تلمسان برد و به تا ساله رسيد و در آنجا لشكرگاه ساخت و مدتى درنگ نمود و همراه با حسن البطوى كه از پروردگانش بود مدد به بجايه فرستاد ، سپس از سواحل وهران ناوگان خود به حركت آورد . مولانا سلطان ابو يحيى در بجايه به آنان رسيد . براى جنگ با بنى عبد الواد و گريزان ساختن تامزيزدكت لشكر بسيج كرده بود . و با ميعادى كه با سلطان ابو الحسن نهاده بود كه براى محاصرهء تلمسان دو لشكر متحد شوند بيامد . و از بجايه تا تامزيزدكت براند . سپاه بنى عبد الواد از آنجا برفت و سپاهيان موحدين به آنجا در آمد و در اطراف دست به غارت و تخريب گشودند و هر چه خوردنى بود بربودند و ديوارهايش را با خاك راه برابر ساختند . با اين عمل بجايه از محاصره برهيد و بنى عبد الواد به آن سوى مرزهاى خود واپس نشستند .\r\nدر خلال اين احوال ابو على بن سلطان ابو سعيد بر برادر خود عصيان كرد و از مقر خود سجلماسه به درعه رفت و عامل آن را بكشت و دعوت خويش در آنجا بر پاى داشت اين خبر به سلطان ابو الحسن كه در جايگاه خود در تا ساله بود رسيد . براى دفع آن علت به مغرب باز گرديد\r\n\r\n","description":"","footnote":"","page_name":" 122 ","page_number":140},
  {"content":"\r\n\r\nو سلطان ابو تاشفين نيز به مستقر عز خود باز آمد . و سپاهيان خود را در حومهء قلمرو خويش پراكنده گردانيد و لشكرهايى تعبيه كرد و براى سلطان ابو على مدد فرستاد . آنگاه قبايل زناته را بسيج كرد و در سال 733 به مرزهاى مغرب راند تا مانع آن شود كه سلطان ابو الحسن بر برادر خود چيرگى يابد ، و همچنان پيش تاخت تا به ثغر تاوريرت رسيد . در آنجا تاشفين بن سلطان ابو الحسن را با سپاهى كه پدر به او سپرده بود تا سد ثغور كند بديد . منديل بن حمامه شيخ تيربيغين از بنى مرين در ميان قوم خود نيز با او بود .\r\nچون نبرد آغاز شد شكست خورد و به تلمسان باز گرديد . چون سلطان ابو الحسن مرينى بر برادر خود غلبه يافت و او را در سال 734 بكشت ، آهنگ نبرد تلمسان و محاصرهء آن نمود و در سال 735 به سوى تلمسان در حركت آمد . سلطان ابو الحسن براى بسيج اين سپاه كوشش بسيار كرده بود . لشكر او تلمسان را محاصره نمود ، آن سان كه خيال را نيز ياراى گذار از حلقهء محاصره نبود . آنگاه گروههايى از لشكر خود را به اطراف فرستاد و همهء حومه و شهرهاى اطراف را بگرفت و سراسر وجده را ويران كرد و هر صبح و شام جنگ مىكرد و منجنيقها نصب كرد . زعماى زناته از بنى توجين و بنى عبد الواد در محاصره بودند و در بعضى از روزها رشادتها به خرج مىدادند .\r\nآن سان كه جمعى از ابطال و امرايشان به قتل رسيدند . سبب اين بود كه سلطان ابو الحسن هر روز بامداد پگاه پيش مىتاخت و گرداگرد بارويى كه خود بر گردشان كشيده بود مىگرديد تا اگر ضعفى و نقصانى بيابد آن را جبران سازد و جنگجويان را در جايهاى خود بگمارد . ابو تاشفين نيز جاسوسان گماشته بود تا فرصت مناسب را به او خبر دهند . روزى كه جدا از همراهان گرد بارو مىگشت ، بر راهش كمين گرفتند . چون به جايى كه ميان شهر و كوهستان بود رسيد بر او حمله آوردند . مىپنداشتند بهترين فرصت آن هنگام است . و او را در تنگنا افكندند . آن سان كه چيزى نمانده بود كه دستگير شود . لشگرگاه سلطان از ماجرا خبر يافت و سپاهيان يك يك و گروه گروه به ياريش شتافتند . از جمله پسران او امير ابو عبد الرحمان و امير مالك كه در دو جناح لشكر بودند سوار شده پيش تاختند . عقابان بنى مرين از هر سو فرود آمدند ، سپاه شهر شكسته شد و عقب نشست .\r\nبناگاه روى به هزيمت نهاد آن سان كه كس به ديگرى نمىپرداخت . در اين حال به خندقى رسيدند ، و بدان در غلطيدند . آن سان كه آن شمار كه در اين حادثه به هلاكت رسيد بيش شمارى بود كه در جنگ به قتل رسيدند . از بنى توجين در اين روز عمر بن عثمان بزرگ حشم و عامل كوهستان وانشريش و محمد بن سلامة بن على بزرگ بنى يدللتن و صاحب قلعه تاو غزوت [ 1 
  ] و\r\n\r\n\r\n","description":"","footnote":"\r\n[ ( 1 ) 
  ] در نسخه  B  : فارعرودت .\r\n","page_name":" 123 ","page_number":141},
  {"content":"\r\n\r\nمضافات آن به قتل رسيدند . در اين روز با مرگ آن دو دلير گويى بالهاى دولت كنده شد . نبرد سلطان ابو الحسن تا پايان ماه رمضان سال 737 ادامه يافت . روز بيست و هفتم به شهر حمله‌اى سخت شد و سلطان ابو تاشفين با جمعى از يارانش به قصر خود پناه برد . دو پسرش عثمان و مسعود نيز با او بودند همچنين وزيرش موسى بن على و عبد الحق بن عثمان بن محمد بن عبد الحق از رجال بنى مرين كه از تونس به آنان پيوسته بود در خدمت او بودند و ما از او ياد خواهيم كرد . نيز ابو رزين و ابو ثابت پسران برادرش كه در ركاب او مىجنگيدند . اينان بر درگاه قصر به دفاع پرداختند و دل بر مرگ نهادند تا كشته شدند و سرهاشان بر نيزه كردند و در شهر به گردش آوردند كوچه‌هاى شهر و خارج شهر پر از انبوه سپاهيان بود . مردم به دروازه‌ها روى نهادند چنان كه بر زمين مىخوردند و زير پاى اسبها مىمردند و اجسادشان روى هم مىافتاد چنان كه راه دروازه‌ها مسدود شد و از زمين تا سقف همه پيكرها بود . آنگاه مهاجمان به تاراج خانه‌ها دست گشودند . سلطان به مسجد جامع در آمد و رؤساى فتوا و شورا چون ابو موسى عيسى و ابو زيد عبد الرحمان پسران امام را فرا خواند و اين به سبب اعتقادى بود كه به اهل علم داشت . آن دو بيامدند و حال مردم به او باز گفتند و از رنجى كه مىكشيدند آگاهش ساختند و موعظه‌اش كردند . سلطان توبه كرد . منادى او ندا در داد كه دست از كشتار و تاراج بردارند . آن شور و اضطراب و قتل و غارت آرامش يافت .\r\nسلطان ابو الحسن شهرهاى مغرب اوسط و اعمال ابو تاشفين را به قلمرو خويش در افزود . و ثغور خويش تا مرز موحدين پيش برد و ملوك آل زيان را سركوب كرد و زناته از بنى عبد الواد و بنى توجين و مغراوه تحت لواى او در آمدند و آنان را در بلاد مغرب به جاى اقطاعاتشان در تلمسان اقطاع داد . دولت آل يغمراسن چندى منقرض گرديد . تا آن هنگام كه سلطان ابو الحسن در قيروان منكوب شد و بار ديگر برق دولت زناته درخشيدن گرفت و باد بر علمش وزيد . و ما از آن ياد خواهيم كرد . و اللّه يوتى ملكه من يشاء .\r\n\r\nخبر از رجال دولت ابو تاشفين : موسى بن على و يحيى بن موسى و غلام او هلال و آغاز كار و سرانجام امورشان\r\nاز اينان بدين سبب ياد كرديم كه مردانى مشهور و معروف بودند . اما موسى بن على حاجب او كه همراه با سلطان به هلاكت رسيد ، اصلش از قبيله‌اى كرد بود از عجمان مشرق و ما در باب نسب كردان و اختلاف اقوال در آن سخن گفتيم . مسعودى تيره‌هايى از آنان را در كتاب خود نام مىبرد چون شاهجان و برسان و كيكان و تيره‌هاى ديگر . مواطن ايشان در بلاد آذربايجان و شام و موصل است . برخى مسيحىاند و از فرقهء يعقوبيه‌اند و برخى از خوارج‌اند و از على و عثمان هر دو برائت مىجويند . پايان كلام مسعودى . طوايفى از ايشان در جبل شهر زور هستند در عراق عرب و بيشترين\r\n\r\n","description":"","footnote":"","page_name":" 124 ","page_number":142},
  {"content":"\r\n\r\nدر كوچ‌اند و براى چراندن مواشى خود در پى سرزمينهايى كه در آن باران مىبارد و آب و گياه فراوان است سير و سفر مىكنند . اينان براى سكونت خويش خيمه‌هايى از موى و نمد مىسازند شغلشان بيشتر پرورش گوسفند و گاو و ديگر مواشى است . بدان سبب كه به شمار افزون‌اند و در ايام غلبهء عجمان بر دولت بغداد داراى مقامات مهم سياسى بوده‌اند مردمى صاحب عزت و قدرت‌اند . چون دولت بنى عباس منقرض گرديد و در سال 656 تاتار بر بغداد غلبه يافت و پادشاه ايشان آخرين خليفهء عباسى المستعصم باللّه را بكشت و در ممالك عراق و اعمال آن به حركت در آمدند و بر آن استيلا يافتند بسيارى از كردها از برابر مغولان كه داراى كيش مجوسيت بودند گريختند و از رود فرات گذشتند و به حوزهء فرمانروايى ترك در آمدند . ولى اشراف و صاحب خاندانهايشان از مقام در تحت سلطهء ايشان سرباز زدند . دو عشيره از آنان به نام بنى لوين و بنى تابير [ 1 
  ] با اتباع خود به سوى مغرب حركت كردند و در آخر دولت موحدين وارد مغرب شدند و بر ابو حفص عمر المرتضى در مراكش فرود آمدند . المرتضى آنان را بگرمى بپذيرفت و گرامى داشت و بر ايشان راتبه و اقطاع معين نمود و در دولت خود به محلى مرتفع فرا برد .\r\nچون دولت موحدين منقرض شد ، كردها بعضى به بنى مرين پيوستند و بعضى نزد يغمراسن بن زيان رفتند . خاندانى از بنى تابير هم كه من آنان را نمىشناسم به صاحب افريقيه ، المستنصر گرايش يافتند . از اين جمله بودند : محمد بن عبد العزيز معروف به مزوار در دولت مولاى ما سلطان ابو يحيى .\r\nگويا مشهورترين كسانى كه در دولت بنى مرين مانده بودند از همين عشيره بوده‌اند . نيز از بنى تابيرند على بن حسن بن صاف و برادرش سلمان و از بنى لوين است خضر بن [ 2 
  ] محمد و نيز بنى محمود و بنى بوصه . رياست بنى تابير بر عهدهء سليمان و على بود و رياست لوين بر عهدهء خضر بن محمد . ميان اين دو عشيره همواره كشاكش و اختلاف بود و اين كشاكش و اختلاف را از مواطن نخستينشان آورده بودند . چون عزم نبرد مىكردند پيروانشان از تلمسان به نزدشان گرد مىآمدند .\r\nاين كردان در تيراندازى مهارت داشتند و سلاحشان نيرو كمان بود . مشهورترين حادثه‌اى كه براى ايشان اتفاق افتاد واقعهء فاس بود در سال 674 . براى اين زد و خورد سلمان و على رؤساى بنى تابير و خضر رئيس بنى لوين افراد خود را گرد آوردند و بيرون دروازهء باب الفتوح نبرد در گرفت . يعقوب بن عبد الحق آنان را به حال خود رها كرد زيرا از هر دو گروه شرم مىداشت . از اين رو متعرض هيچيك از آن دو نشد . پس از اين حادثه سلمان كه براى جهاد به ثغر طريف رفته بود به قتل رسيد ، در سال 690 . على بن حسن پسرى داشت به نام موسى كه مورد نواخت و توجه سلطان\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى مختلف به صورتهاى يابير ، بابين ، تأثير و تامير هم ضبط شده .\r\n[ ( 2 ) 
  ] در نسخهء  F  : حصره .\r\n","page_name":" 125 ","page_number":143},
  {"content":"\r\n\r\nيوسف بن يعقوب بود . موسى بن على به درون پرده‌سراى حرم راه يافت و ميان حرم سلطان پرورش يافت . و چون در بعضى احوال عملى حاصل شد كه به ميل او نبود خشمگين شد و برفت . و در ايامى كه يوسف بن عبد الحق تلمسان را محاصره كرده بود به تلمسان داخل شد . عثمان بن يغمراسن اكرامش كرد و او را مقام و منزلتى كه در خور او و قومش بود ارزانى داشت . يوسف بن يعقوب پدر را اشارت كرد كه از او استمالت كند . آن دو او را در ميدان جنگ ديدند و با او سخن گفتند و از او خواستند به آنان پيوندد . موسى بن نزد سلطان باز گشت و ماجرا آنچنان كه رفته بود باز گفت و سلطان ناخشنودى ننمود . موسى در تلمسان اقامت گزيد و پدرش على در سال 707 در مغرب در گذشت .\r\nچون عثمان بن يغمراسن به هلاكت رسيد فرزندانش موسى بن على را از آنچه بود گراميتر داشتند و با او روابطى نزديكتر برقرار كردند و براى نبرد با دشمنانشان سردارى سپاه دادند و او را براى كارهاى بزرگ برگزيدند و مقام رفيع حاجبى و وزارت دادند .\r\nچون سلطان ابو حمو ديده از جهان فروبست و پسرش ابو تاشفين به جاى او نشست ، موسى بن على بود كه از مردم برايش بيعت گرفت و سبب حسد ورزى غلام او هلال گرديد . چون هلال دشمنى از حد گذرانيد و در هر كار با او رقابت ورزيد بر جان خويش بترسيد و تصميم آن كرد كه از دريا بگذرد و به اندلس رود و به كار جهاد پردازد . هلال پيشدستى كرد و او را بگرفت و به اندلس تبعيد نمود . موسى بن على در غرناطه فرود آمد و در شمار غازيان و مجاهدان در آمد و از گرفتن راتبهء سلطان سرباز زد و در آن ايام كه آنجا مقام داشت دست به مال سلطان دراز نكرد . و مردم از اين عمل در شگفت بودند و او را مىستودند و هلال از شدت دشمنى و حسد به هم بر مىآمد . عاقبت سلطان ابو تاشفين بار ديگر او را به كار فرا خواند و او در جنگهاى سلطان در نقاط دور دست شركت جست . تا آنگاه كه سلطان ابو تاشفين در سال 727 لشكر به افريقيه آورد تا با مولانا سلطان ابو يحيى نبرد كند . در اين جنگ شكست در لشكر سلطان ابو تاشفين افتاد و بسيارى از زناته به قتل رسيدند و سلطان با بقاياى لشكر باز گرديد . هلال نزد سلطان سعايت كرد و موسى بن على را متهم كرد كه در اين شكست دست داشته است . موسى بن على چون بشنيد به ميان عربهاى دواوده رفت و يحيى بن موسى صاحب شلف به جاى او به محاصرهء بجايه گماره شد . موسى بن على بر سليمان و يحيى پسران على بن سباع بن يحيى از امراى دواوده فرود آمد و از آنان نيكى و اكرام ديد و مدتى در ميان احياء ايشان بزيست . سلطان ابو تاشفين بار ديگر او را فراخواند و در مجلس خود به همان جاى كه بود بنشاند . پس از چند ماه او را بگرفت و به الجزاير فرستاد و در آنجا در بند كشيد و به سبب رقابت و دشمنى هلال زندانش آنچنان شد كه كس را اجازت آمد و شد بدان نبود . تا آنگاه كه سلطان بر هلال خشم گرفت و او را به زندان افكند و موسى بن على را به حاجبى خويش برگزيد و او در همان\r\n\r\n","description":"","footnote":"","page_name":" 126 ","page_number":144},
  {"content":"\r\n\r\nمقام ببود تا آنگاه كه سلطان ابو الحسن تلمسان را تصرف كرد . موسى بن على نيز با ابو تاشفين و فرزندانش - چنان كه گفتيم - بر درگاه قصر كشته شدند ، و كارش به پايان آمد . و البقاء للّه .\r\nپس از هلاكت موسى بن على فرزندانش به سلطان ابو الحسن پيوستند . بزرگترشان سعيد بود كه شب ديگر از ميان كشتگان درگاه قصر در حالى كه جراحات بزرگ برداشته بود برخاست و زندگى او از آن پس از عجايب بود . سلطان او را عفو كرد . تا بار ديگر دولت بنى عبد الواد بازگشت و بازار او نيز گرمى گرفت . و ما در اين باب سخن خواهيم گفت . و اللّه غالب على امره .\r\nاما يحيى بن موسى ، اصل او از بنى سنوس يكى از بطون كوميه است . اينان از موالى بنى كمى بودند و از پروردگان آنان . چون بنى كمى به مغرب رفتند از آنان جدا شدند و به بنى يغمراسن پيوستند و مورد نواخت ايشان واقع شدند . يحيى بن موسى در خدمت عثمان بن يغمراسن و فرزندان او بود . چون آن محاصره پيش آمد ابو حمو او را مامور سركشى به نگهبانان شبانه بر روى باروها و تقسيم آذوقه به ميان جنگجويان نمود . همچنين رسيدگى به وضع دروازه‌ها را نيز زير نظر او قرار داد . او را در اين اعمال دستيارانى بود كه از بامداد تا شامگاه و از شامگاه تا پگاه در خدمت بودند .\r\nيحيى بن موسى در اين كارها كه به او محول شده بود نيك درخشيد .\r\nچون ابو تاشفين به پادشاهى رسيد او را فرمانروايى شلف داد و او را اجازت داد كه براى خود ساز نبرد فراهم كند . چون موسى بن على را از جنگ با موحدين و نواحى شرقى عزل كرد يحيى بن موسى را به جاى او نهاد . مديه و تنس در قلمرو فرمان او بود . چون سلطان ابو الحسن در تلمسان به جنگ آمد به او پيام فرمانبردارى داد و خواست كه در همه جا همراه او باشد . سلطان ابو الحسن بپذيرفت و او را در مكان فرمانروايش باقى گذاشت . يحيى بن موسى در تلمسان به خيمهء سلطان رفت و مورد اقبال و نواخت او واقع گرديد . براى او در مجلس خود جايى بالاتر از روى فرش قرار داد .\r\nيحيى بن موسى بر همين حال بود تا به هنگام فتح تلمسان به قتل رسيد . و اللّه مصرف الاقدار .\r\nاما هلال ، اصل او از اسيران مسيحى بود از مردم قطلونيه كه سلطان ابن الاحمر او را به عثمان بن يغمراسن بخشيده بود . سپس به سلطان ابو حمو رسيد . او نيز هلال را همراه با چند تن از موالى عجمى به پسر خود ابو تاشفين ارزانى داشت . هلال با ابو تاشفين پرورش يافت و همراز و همدست او بود تا حادثهء قتل ابو حمو پيش آمد . چون ابو تاشفين به جاى پدر نشست هلال را حاجب خود گردانيد . او مردى مهيب و سخت دل و درشت خوى بود . آن سان كه مردم از سطوت او به بيم افتادند . هلال كم كم زمام همهء امور سلطان به دست گرفت و چون از پايان كار خويش بيمناك شد از سلطان اجازه خواست كه به حج رود و از هنين با چند كشتى كه از مال خود خريده بود و آنها را از ساز و برگ و آذوقه و جنگجويان انباشته بود در حركت آمد و كاتب خود حاج محمد بن\r\n\r\n","description":"","footnote":"","page_name":" 127 ","page_number":145},
  {"content":"\r\n\r\nحومعه [ 1 
  ] را بر درگاه سلطان نهاده بود به رسم نيابت از او و در سال 724 به اسكندريه داخل شد و با حجاجى كه از مصر حركت مىكردند همراه شد . در راه با سلطان سياهان مالى منسى موسى ديدار كرد و ميانشان روابط دوستانه مستحكم گرديد . هلال پس از اداى حج به تلمسان باز گرديد . ديد كه ديگر در نزد سلطان جايى ندارد . سلطان همواره با او دل بد داشت و او بمدارا خويشتن از خشم او نگاه مىداشت تا عاقبت سلطان بر او خشم گرفت و در سال 729 او را دستگير كرد و به زندان فرستاد . همچنان در زندان ببود تا از دردى كه كمى پيش از فتح تلمسان عارض او شده بود روزى چند پيش از هلاكت سلطان بمرد . و اين از عجايب بود ، كه هر دو را ستاره اقبال با هم درخشيد و با هم افول كرد . سلطان ابو الحسن آن گروه از موالى را كه در قتل سلطان ابو حمو دست داشته بودند بكشت و هلال با مرگ خويش از اين عقاب رهايى يافت . و اللّه بالغ حكمه .\r\n\r\nخبر از غلبهء عثمان بن جرار بر تلمسان پس از شكست سلطان ابو الحسن در قيروان و بازگشت ملك به ميان بنى زيان\r\nبنى جرار از تيره‌هاى تيدوكسن بن طاع اللّه هستند ، و فرزندان جرار بن يعلى بن تيدوكسن‌اند . بنى محمد بن زكدان از آغاز با آنان كينه داشتند . چون حكومت به دست ايشان افتاد همهء خاندانهاى عشاير خود را از نظر افكندند و حقير شمردند . عثمان بن يحيى بن محمد بن جرار از آن ميان صاحب رياست و شوكت بود . نزد سلطان ابو تاشفين سعايت كردند كه در سر هواى سرورى مىپزد .\r\nسلطان چندى او را در بند كشيد . عثمان بن يحيى از زندان بگريخت و به سلطان ابو سعيد پادشاه مغرب پيوست . سلطان ابو سعيد او را به اكرام تمام پذيرا شد . عثمان چون استقرار يافت زهد و عبادت پيشه ساخت و از سلطان به هنگام غلبهء او بر تلمسان ، اجازت خواست كه به حج رود . سلطان اجازت داد . عثمان در اين سال و سالهاى ديگر امير الحاج بود . چون سلطان ابو الحسن بر متصرفات موحدين غلبه يافت و اهل مغرب را از زناته و عرب براى دخول به افريقيه گرد آورد عثمان نيز در زمرهء همراهان او بود . كمى پيش از حادثه قيروان از او اجازت خواست كه به مغرب باز گردد . سلطان اجازت داد . عثمان به تلمسان در آمد و بر امير ابو عنان ، فرزند سلطان فرود آمد : سلطان ابو الحسن امير ابو عنان را امارت تلمسان داده بود و او نامزد ولايت‌عهدى بود . عثمان با ذكر اخبارى از احوال پدرش خود را به او نزديكتر ساخت و گفت پدرش در حوادث افريقيه سخت فرو رفته و او از خلاصش مأيوس است و گفت كه از زبان فالگيران و كاهنان شنيده است كه پادشاهى به او خواهد رسيد و چنان نمود كه خود نيز از اين علم آگاه است . در خلال همين احوال سلطان ابو الحسن هم\r\n\r\n\r\n","description":"","footnote":"\r\n[ ( 1 ) 
  ] اين نام در نسخه ناخوانا است .\r\n","page_name":" 128 ","page_number":146},
  {"content":"\r\n\r\nدر قيروان شكست خورد و آنچه او پيشگويى كرده بود به تحقق پيوست . عثمان ابو عنان را تحريض كرد كه در تلمسان دعوى شاهى كند آنگاه به فاس رود و آن را از منصور پسر برادرش ابو مالك بستاند . منصور را جدش سلطان ابو الحسن امارت فاس داده بود . آنگاه بحيله كشته شدن سلطان ابو الحسن را بر سر زبانها افكند تا توهم به صدق گفتار او بيشتر شود . امير ابو عنان دست به اقدام زد و بقاياى لشكر بنى مرين به سوى او روى نهادند . ابو عنان آنان را نظام داد و باب عطا بگشود و گفت تا در منابر به نام او خطبه بخوانند . اين واقعه در ماه ربيع ؟ سال 749 بود . آنگاه بيرون شهر تلمسان لشكرگاه زد تا به سوى مغرب نهضت كند . ابو عنان ، عثمان بن جرار را امارت تلمسان و اعمال آن داد و چنان كه در اخبار او خواهيم آورد - خود رهسپار مغرب شد . چون ابو عنان دور شد .\r\nعثمان گفت خطبه به نام او كنند و بر تخت فرمانروايى تلمسان غلبه يافت و ساز و برگ جنگى گرد آورد و رسوم دولت بنى عبد الواد تازه گردانيد . چند ماهى حكومت كرد تا آنگاه كه يكى از آل زيان از فرزندان عبد الرحمان بن يحيى بن يغمراسن كه از زير غبار فراموش بيرون آمد نزد او رفت و بار ديگر دولت بنى عبد الواد در حد نصاب خويش بر سر كار آمد . ما اخبار آن را خواهيم آورد انشاء اللّه تعالى .\r\n\r\nخبر از دولت ابو سعيد [ عثمان بن عبد الرحمان 
  ] و ابو ثابت [ زعيم بن عبد الرحمان 
  ] از آل يغمراسن و حوادثى كه پديد آمد\r\nامير يحيى جد ايشان فرزند بزرگ يغمراسن بن زيان بود و پس از هلاكت برادرش عمر كه از او به سال پيش بود به ولايت‌عهدى رسيد . چون يغمراسن در سال 661 بر سجلماسه غلبه يافت ، او را امارت آن شهر داد . چند سالى در آنجا بماند . در آنجا پسرش عبد الرحمان به دنيا آمد . يحيى به تلمسان باز گرديد و در آنجا بمرد . عبد الرحمان در سجلماسه پرورش يافت و پس از مرگ پدر به تلمسان رفت .\r\nو با ديگر برادران خويش در آنجا ماند تا آنگاه كه سلطان از موقعيت و مكانت او بيمناك شد و به اندلس تبعيدش كرد . عبد الرحمان چندى در آنجا ماند و به هنگام جهاد در ثغر قرمونه كشته شد . او را چهار پسر بود : يوسف و عثمان و زعيم و ابراهيم . اينان به تلمسان باز گشتند و چند سالى در آنجا ماندند تا سلطان ابو الحسن بر تلمسان غلبه يافت و آنان را با جمعى از اعيان تلمسان به مغرب فرستاد . اين برادران از سلطان اجازت خواستند كه به ثغور اندلس كه جزء قلمرو او بود به جهاد روند . سلطان اجازت فرمود و ايشان را مالى عطا كرد و در جزيرة الخضراء فرود آورد . برادران ، در جهاد صاحب نام و آوازه شدند . چون سلطان ابو الحسن در سال 748 زناته را به غزو افريقيه به راه انداخت ، اينان نيز با قوم خود بنى عبد الواد و زير علم آنان با لشكر همراه شدند و در ميدان نبرد\r\n\r\n","description":"","footnote":"","page_name":" 129 ","page_number":147},
  {"content":"\r\n\r\nجايى معين داشتند . چون كار سلطان ابو الحسن روى در پريشانى نهاد و عربهاى كعوب از بنى سليم اعراب افريقيه بر ضد او متحد شدند و جنگ در قيروان بالا گرفت بنى عبد الواد نيز از او رويگردان شده به ايشان روى آوردند و چون سلطان در قيروان در تنگنا افتاد اعرابى كه در ضواحى بودند دست به شورش زدند و مغرب از ديگر اعمال او جدا شد ، بنى عبد الواد اجازه يافتند كه به سرزمين خويش و قلمرو فرمان خود باز گردند . اينان نخست به تونس آمدند و چندى در آنجا درنگ كردند . بزرگانشان دربارهء امور آيندهء خود به شور پرداختند و پس از شورا با عثمان بن عبد الرحمان دست بيعت دادند و او را بر خود امير ساختند . سپس او را به صحرا بيرون بردند و بر در مصلاى عيد تونس بر روى سپرى چرمين نشاندند و مردم به گرد او اجتماع كردند و به امارت بر او سلام نمودند و با او دست بيعت دادند . سپس هر گروه به سوى امير خود رفت . مغراوه بر اميرشان على بن راشد بن محمد بن ثابت بن منديل كه زين پيش از او ياد كرديم ، گرد آمدند . و چنان نهادند كه هر كس به قلمرو خود رود و هر كس ميراث سلف خويش فرا چنگ آرد . پس على بن راشد با ياران خود سوى مغرب در حركت آمدند . باديه‌نشينان چون ونيفن و بريه و ساكنان كوه بنى ثابت از هر سو بر آنان حمله كردند ولى هيچ چيز حاصل نكردند . چون به بجايه رسيدند بقاياى مغراوه و توجين در آنجا بودند . اينان نيز در آنجا فرود آمدند و بر متصرفاتشان غلبه يافتند و در شمار سپاهيان سلطان در آمدند و با آنان رهسپار شدند . در كوه زاب بربرهاى زواوه راه بر ايشان گرفتند و ميانشان زد و خوردى روى داد و آنان آنچنانكه به دلاورى اشتهار داشتند نيكو از عهدهء دفاع بر آمدند . پس به شلف رسيدند . قبايل مغراوه به استقبالشان آمدند و با سلطانشان على بن راشد بيعت كردند . و دولت او نيرومند شد .\r\nبنى عبد الواد و دو امير خود ابو سعيد و ابو ثابت پس از آنكه با على بن راشد و قومش پيمانهاى مؤكد بستند باز گشتند . در راه كه به بطحاء مىرفتند بر احياء سويد و احلاف ايشان گذشتند . آنان با شيخ خود و نزمار بن عريف از برابر سپاهيان ابو عنان از تا ساله به آنجا گريخته بودند . چون بنى عبد الواد برسيدند ، آنان از آنجا كوچ كردند و اينان جايشان را گرفتند . همراه ايشان جماعتى از بنى جرار بن تيدوكسن بودند . بزرگ ايشان عمران بن موسى بود . عمران به نزد پسر عمش عثمان بن يحيى بن جرار به تلمسان فرار كرد در آنجا مأمور نبرد با ابو سعيد و اصحاب او شد . سپاهى كه به همراه داشت به سلطان ابو سعيد گرويدند و عمران به تلمسان باز گرديد و آن قوم در پى او بودند .\r\nعمران بن موسى را در راه گرفتند و كشتند . سلطان ابو سعيد عثمان به بلد گذشت عامه بر عثمان بن جرار شوريدند . او از سلطان براى خود امان گرفت و سلطان امانش داد . ابو سعيد در آخر جمادى الآخر سال 749 به قصر خود در آمد و بر اريكهء فرمانروايى نشست و اوامر خود صادر نمود و وزير و دبير اختيار كرد . برادر خود ابو ثابت الزعيم را بر امور بيرون دربار و امور قبايل و ترتيب امور\r\n\r\n","description":"","footnote":"","page_name":" 130 ","page_number":148},
  {"content":"\r\n\r\nجنگى بر گماشت . ابو ثابت نيز راه ملايمت و مدارا در پيش گرفت و به همان القاب و اسماء شاهانه اكتفا كرد . در آغاز ورود ، عثمان بن يحيى بن جرار را دستگير كرد و به زندان زير زمينى فرستاد و او در همانجا ببود تا در ماه رمضان همان سال بمرد . بعضى گويند او را كشتند . نخستين غزوات او جنگ با كوميه بود . بزرگ ايشان ابراهيم بن عبد الملك از روزگاران دراز شيخ ايشان بود . او به بنى عابد [ 1 
  ] انتساب داشت و بنى عابد قوم عبد المؤمن بن على و از بطون كوميه بودند . چون در تلمسان اوضاع پريشان شد ، پنداشت كه ديگر به همان حال خواهد ماند اين بود كه خيال فرمانروايى در سر پخت و خود را پادشاه خواند و آتش فتنه را در بلاد كوميه و مضافات آن از سواحل بر افروخت .\r\nسلطان ابو ثابت براى دفع آن لشكر گرد آورد و به كوميه برد و جمع كثيرى را كشت يا اسير كرد .\r\nآنگاه به هنين و سپس ندرومه حمله كرد و على بن ابراهيم بن عبد الملك را گرفت . او را بند بر نهاد به تلمسان آورد و به زندانش فرستاد . او در زندان بماند تا پس از چند ماه به قتل رسيد . شهرهاى مغرب اوسط و ثغور آن همچنان در فرمان سلطان ابو الحسن بود و به او دعوت مىكردند . از اين رو پادگانى در آنجا داشت . در وهران نيز سردار لشكر عبو بن سعيد بن اجانا از پروردگان بنى مرين فرمان مىراند . او شهر را در ضبط آورده بود و آن را از آذوقه و مردان جنگى و سلاح انباشته بود و در سواحل او چند كشتى جنگى پهلو گرفته بود . سلطان ابو ثابت پس از آنكه قبايل زناته و عرب را گرد آورد به وهران آمد و چند روز آنجا را محاصره نمود . در دلهاى بنى راشد و اخلاف ايشان مرض كينه بود . فرمانرواى شهر را وا داشتند كه بر ضد سلطان شورش كند و وعده دادند كه در موقع مناسب او را يارى خواهند داد . چون جنگ آغاز شد بنى راشد و همراهانشان روى به گريز نهادند و محمد بن يوسف بن عنان بن فارس برادر يغمراسن كه از اكابر خويشاوندان بود كشته شد و لشكرگاه به غارت رفت . سلطان ابو ثابت به تلمسان بازگشت و جان برهانيد . باقى حوادث را خواهيم آورد .\r\n\r\nخبر از ديدار ابو ثابت با الناصر پسر سلطان ابو الحسن و فتح و هران بعد از آن\r\nسلطان ابو الحسن پس از واقعهء قيروان به تونس رفت در حالى كه عربها او را محاصره كرده بودند و برخى از اعيان موحدين را يكى پس از ديگرى به طلب تونس منصوب مىداشتند . و ما در اخبارشان آورديم . در آن حال كه او در انديشهء حملهء مجدد بود و از مغرب اقصى مدد مىرسيد ناگاه خبر يافت كه رشتهء امور او در سراسر كشور گسسته شده و پسر و نواده‌اش عصيان كرده‌اند . آنگاه\r\n\r\n\r\n","description":"","footnote":"\r\n[ ( 1 ) 
  ] در نسخه  B  : عايد .\r\n","page_name":" 131 ","page_number":149},
  {"content":"\r\n\r\nابو عنان بر همهء مغرب استيلا يافت و بنى عبد الواد و مغراوه و توجين بر سر ملك خويش در مغرب اوسط ، باز گرديدند . يعقوب بن على امير دواوده به نزد او آمد و با عريف بن يحيى امير سويد و بزرگ مجلس سلطان متفق شدند كه او را وادار كردند تا پسر خود الناصر را به مغرب اوسط فرستد تا در شهرهاى آن در الجزاير و وهران و كوهستان وانشريش دعوت او را همچنان بر پاى دارد . نصر بن عمر بن عثمان بن عطيه در مغرب اوسط به دعوت او قيام داشت . و بنابر اين نهادند كه عريف بن نصر كه خود در نزد سلطان مقامى ارجمند داشت و به دوستى او شهره بود ، همراه الناصر باشد ، عريف از پذيرفتن اين پيشنهاد بيشتر خواستش آن بود كه در تونس نماند . سلطان اجابت كرد و همه را بفرستاد . ناصر به بلاد حصين رسيد ، اطاعتش كردند و با او حركت كردند . قبايل عطاف و ديالم و سويد با او ديدار كردند و به دعوتش پاسخ دادند و با او رهسپار منداس شدند . در همان حال كه امير ابو ثابت آهنگ جنگ وهران داشت ناگهان اين خبر بشنيد و آن را به سلطان ابو عنان رسانيد . سپاهى از بنى مرين به سردارى ابو زيان پسر برادرش ابو سعيد نيز برسيد . اين سپاه به قصد قيروان از مغرب حركت كرده بود . پدرش آن را فرا خوانده بود و اكنون با مردان جنگى و اموال مىرسيد . ابو ثابت در محرم سال 750 از تلمسان حركت كرد و به مغراوه خبر رسيد و آنان از ياريش دست باز داشتند . چون به بلاد عطاف رسيد الناصر با جماعات خويش با او در وادى ورك ، در آخر ماه ربيع الاول روبرو شد . اعراب شكست خورده منهزم شدند . الناصر به زاب رفت و بر ابن مزنى در بسكره فرود آمد ، تا آنگاه كه جمعى از مردان سليم به او پيوستند و او را نزد پدرش به تونس بردند . عريف بن يحيى به مغرب اقصى رفت و در نزد سلطان ابو عنان موقعيت و مقام خويش باز يافت و خواستهاى خويش حاصل كرد . عربها همه به فرمان ابو ثابت در آمدند و به خدمت او قيام كردند . ابو ثابت از صغير بن عامر بن ابراهيم بيمناك شد و او را بگرفت و بند بر نهاد و با بريد به تلمسان فرستاد و چندى در آنجا محبوسش داشت . ابو ثابت به تلمسان رفت و روزى چند در آنجا بماند . سپس در ماه جمادى همان سال به سوى وهران نهضت نمود و پس از چند روز محاصره آن را بگشود . على بن اجانا را كه پس از هلاكت برادرش عبو با اطرافيان خود به آنجا آمده و زمام امور را به دست گرفته بود عفو كرد . و راهشان را بگشود . و بر ضواحى وهران و مضافات آن مستولى شد و به تلمسان باز گرديد در حالى كه دشمنى ميان او و مغراوه مستحكم شده بود و علت اين عداوت باز ايستادن مغراوه از يارى كردن او بود . پس در ماه شوال همان سال حركت كرد و در كنار وادى رهيو ميانشان جنگ افتاد . پس از نبردى سخت مغراوه شكست خورد و به دژهاى خود بازگشتند . ابو ثابت بر لشكرگاهشان مستولى شد و مازونه را بگرفت . بيعت خويش به برادرش سلطان ابو سعيد فرستاد و پس از اين ، واقعه رسيدن سلطان ابو الحسن از تونس بود كه بدان اشارت خواهيم كرد . ان شاء اللّه تعالى .\r\n\r\n","description":"","footnote":"","page_name":" 132 ","page_number":150},
  {"content":"\r\n\r\n\r\nخبر از رسيدن سلطان ابو الحسن مرينى از تونس و فرود آمدن او در الجزاير و حوادثى كه ميان او و ابو ثابت الزعيم گذشت و رفتن او بعد از هزيمت به مغرب\r\nسلطان ابو الحسن بعد از واقعهء قيروان و محاصرهء عرب او را چندى در تونس مقام كرد . مردم مغرب اقصى او را فرا خواندند ولى ساكنان بلاد جريد بر او عصيان كرده‌اند و با فضل پسر مولانا سلطان ابو يحيى بيعت نمودند . سلطان ابو الحسن عازم حركت به مغرب شد و در روز عيد فطر سال 750 از تونس به كشتى نشست . باد مخالف وزيدن گرفت و كشتى او در سواحل بجايه غرق شد . ولى سلطان توانست خود را به يكى از جزاير آن حدود برساند . در اين حال يكى از كشتيهاى او برسيد و او را به الجزاير برد . حمد بن يحيى العشرى سردار او و پروردهء پدرش در آنجا بود . سلطان بر او فرود آمد . مردم حومه از مليكش و ثعالبه به نزد او شتافتند . او نيز ايشان را به خدمت گرفت و باب عطا به رويشان بگشود . خبر او به ونزمار بن عريف كه در احياء سويد بود رسيد با جمعى از مشايخ قوم به نزد او رفت ، نصر بن عمر بن عثمان صاحب كوهستان وانشريش كه از بنى تيغرين بود و عدى بن يوسف بن زيان بن محمد بن عبد القوى از فرزندان عبد القوى كه در نواحى مديه شورش كرده بود نيز همراه ايشان بودند اينان اظهار اطاعت كردند و او را به خروج ترغيب نمودند . سلطان گفت كه بايد سپاه گرد آورد . پس از ميان قبايل عرب و زناته جمعى گرد آمدند . در ايامى كه امير ابو ثابت در بلاد مغراوه بود و دشمن را در دژهايشان به محاصره افكنده بود ، در ربيع الاول سال 751 از آمدن سلطان ابو الحسن به الجزاير خبر يافت . با آنان پيمان صلح بست و به قتال اينان باز گرديد . منداس را پايگاه خود ساخت و به سوى سر سو در جنوب وانشريش رفت . و نزمار و جماعات عربى كه با او بودند ، از برابرش گريختند . در اين حال از سوى سلطان ابو عنان برايش مدد رسيد و يحيى بن رحو بن تاشفين بن معطى با لشكر خود بيامد . ابو ثابت از پى عربها روان شد و آنان را براند و به ميان احياء حصين به دژى در كوه تيطرى رسيد . سپس عنان به جانب مديه گردانيد و آن را بگشود و عمران بن موسى الجلولى از پروردگان خود را بر آن امارت داد . سپس به سوى حصين در حركت آمد همهء آن كوهستان گشوده شد و همهء ساكنان به فرمان آمدند و فرزندان خويش به گروگان دادند . آنگاه به موطن حمزه رفت و آن را در زير پى درنورديد و قبايل آن سامان را از عرب و بربر به خدمت گرفت . سلطان ابو الحسن در اثناى اين حوادث در الجزاير مقيم بود . ابو ثابت به تلمسان رفت . او از زيرا با سلطان ابو الحسن در نهان يحيى بن رحو و سپاه او كه از بنى مرين بودند بيمناك شده بود زيرا با سلطان ابو الحسن در نهان سروسرى يافته بود . از اين رو نزد سلطان ابو عنان كس فرستاد و ماجرا بگفت و سلطان ابو عنان عيسى بن سليمان بن منصور بن عبد الواحد بن يعقوب را به جاى او به فرماندهى آن گروه از سپاه\r\n\r\n","description":"","footnote":"","page_name":" 133 ","page_number":151},
  {"content":"\r\n\r\nكه از بنى مرين بودند فرستاد . عيسى بن سليمان على بن يحيى بن رحو را دستگير كرد . سپس با ابو ثابت به تلمسان رفتند . سپس رهسپار مغرب شدند . چون آنان باز گشتند سلطان ابو الحسن به يارى پسرش الناصر و ياران خود از زناته و عرب قدرتى يافت و ناصر بر مديه مستولى گرديد و عثمان بن عيسى الجلولى را بكشت . سپس به مليانه رفت و آن را تصرف كرد . همچنين تيمزوغت را نيز بگرفت . سلطان ابو الحسن خود نيز از پى پسر بيامد . جماعاتى از زغبه و زناته بر او گرد آمده بودند و نيز از عربهاى افريقيه سليم و رياح ، چون محمد بن طالب بن مهلهل و مردانى از عشيره‌اش و عمر بن على بن احمد دواودى و برادرش ابو دينار و رجالى از قومشان . سلطان ابو الحسن با اين تعبيه در حركت آمد . در حالى كه پسرش الناصر پيشاپيش او در حركت بود . على بن راشد و قومش مغراوه از بلاد خود به بطحاء رفتند . خبر به ابو ثابت رسيد با قوم خود و سپاهيانش به او رسيد و همه به سوى سلطان ابو الحسن در حركت آمدند . دو سپاه در تنعمرين از بلاد شلف روياروى شدند و در جنگ نيك پايدارى ورزيدند . سلطان ابو الحسن و قومش شكست خوردند و ناصر را يكى از دليران مغراوه نيزه زد و مجروحش ساخت و او در پايان روز بمرد . در اين نبرد محمد بن على بن العزفى سردار ناوگان او و ابن البواق و قبائلى كاتب او كشته شدند و لشكرگاهش با هر چه در آن بود از متاع و حرمش به تاراج شد . دخترانش به وانشريش افتادند . ابو ثابت آنان را پس از استيلا بر كوهستان نزد سلطان ابو عنان فرستاد . سلطان ابو الحسن به احياء سويد در صحرا رفت و ونزمار بن عريف به سجلماسه . ما در اخبار او خواهيم آورد . ابو ثابت بلاد بنى توجين را تصرف كرد و به تلمسان باز گرديد .\r\n\r\nخبر از جنگهاى ايشان با مغراوه و استيلاى ابو ثابت بر بلاد ايشان سپس بر الجزاير و كشته شدن على بن راشد در تنس\r\nميان اين دو تيره از عبد الواد و مغراوه از قديم الايام ستيزه و فتنه بوده است و ما بسيارى از آن را در اخبارشان آورديم . بنى عبد الواد به هنگامى كه راشد بن محمد از برابر ايشان جلاى وطن كرد و كشته شد بر بسيارى از مواطنشان غلبه يافتند . و چون پس از شكست قيروان بر اميرشان على بن راشد گرد آمدند و از افريقيه به اوطان خويش باز گرديدند ولى همچنان عوامل و علل كينه در ميانشان باقى بود . چون ناصر از افريقيه آمد و ابو ثابت به جنگ او رفت على بن راشد و قومش از يارى او خوددارى كردند و اين كينه بر كينه‌هاى ديگر افزون شد . ابو ثابت براى نبرد با سلطان ابو الحسن سپاه بسيج كرد و سلطان ابو الحسن شكست خورد و به مغرب منهزم گرديد . چون ابو ثابت ديد كه دشمن بزرگتر خود را چاره كرده است متوجه دشمن كوچكتر شد و به هنگامى كه در تدارك اين حمله بود خبر يافت كه برخى از رجال بنى كمى از مغراوه به تلمسان آمده‌اند تا بناگاه\r\n\r\n","description":"","footnote":"","page_name":" 134 ","page_number":152},
  {"content":"\r\n\r\nاو را بكشند . ابو ثابت به خشم آمد و آمادهء پيكار ايشان شد و در آغاز سال 752 لشكر از تلمسان بيرون آورد . و به ميان احياء زغبه و بنى عامر و سويد كس فرستاد آنان نيز سواره و پياده با زن و فرزند بيامدند . آنگاه به سوى مغراوه راند . مغراوه با او روبرو نشدند و به كوهى كه مشرف بر تنس بود پناه بردند . ابو ثابت روزى چند آنان را محاصره كرد و هر روز ميانشان پيكار بود . سپس محاصره را رها كرد و در اطراف بلد به جولان پرداخت و آن اقطار درنورديد . مليانه و مديه و برشك و شرشال به فرمان او در آمدند . سپس با همان لشكر به الجزاير راند و بر گرد آن حلقه زد .\r\nبقايايى از بنى مرين با عبد اللّه بن سلطان ابو الحسن در آنجا بودند . سلطان ابو الحسن از خردى او را در كفالت على بن سعيد بن اجانا در آنجا نهاده بود . ابو ثابت بر آن بلاد غلبه يافت و آنان را از راه دريا به مغرب فرستاد . ثعالبه و مليكش و قبايل حصين به اطاعت او در آمدند . سعيد بن موسى بن على الكردى را منشور امارت الجزاير داد و بار ديگر به سوى مغراوه باز گرديد و آنان را در همان مكان نخستينشان در محاصره افكنده در اين هنگام عربها به زمستانگاه خود رفته بودند . محاصرهء مغراوه سخت گرديد و مواشيشان سخت تشنه شدند چنان كه يكباره از فراز كوه به زير در غلطيدند تا خود را به آب برسانند . اين امر سبب دهشت مردم شد . در ساعت على بن راشد به تنس گريخت . ابو ثابت روزى چند او را محاصره نمود . عاقبت در نيمهء ماه شعبان همان سال شهر به تصرف در آمد . على بن راشد خود به استقبال مرگ رفت و خويشتن را بكشت . مغراوه بعد از او پراكنده شد و در ميان قبايل پخش گرديد . ابو ثابت بازگشت تا آنگاه كه سلطان در حركت آمد و ما از آن ياد خواهيم كرد .\r\n\r\nخبر از استيلاى سلطان ابو عنان بر تلمسان و انقراض دولت بنى عبد الواد بار دوم\r\nچون سلطان ابو الحسن به مغرب رفت با پسرش ابو عنان در همان حال بود تا در جبل هنتاته - چنان كه در اخبارشان خواهيم آورد - درگذشت و با مرگ او دولت سلطان ابو عنان رواج و رونق و استحكام يافت . ابو عنان از آن پس فرصتى يافت كه با دشمن خود در آويزد و ممالكى را كه پدرش تسخير كرده و از دست داده بود باز پس ستاند . على بن راشد از كوهستانهاى تنس كس فرستاده و از او خواسته بود كه نزد ابو ثابت شفاعت كند ولى ابو ثابت به شفاعت او وقعى ننهاده بود و اين نيز سبب كينهء ديگر شده بود . چون خبر قتل على بن راشد به او رسيد آهنگ جنگ تلمسان كرد . ابو سعيد و برادرش از اين حركت بيمناك شدند . در اواسط ماه ذو القعده ابو ثابت براى جمع‌آورى سپاه از قبايل زناته و عرب بيرون آمد و در وادى شلف فرود آمد . مردم به گرد او جمع شدند . در آنجا در ماه ربيع سال 753 بيعت مردم تدلس به او رسيد . جابر الخراسانى كه از پروردگان ايشان بود بر موحدين در آن شهر غلبه يافته بود . در همين جا نيز خبر يافت كه سلطان ابو عنان با لشكر خود\r\n\r\n","description":"","footnote":"","page_name":" 135 ","page_number":153},
  {"content":"\r\n\r\nمىآيد . اين بود كه به تلمسان بازگشت و سپس به سوى مغرب در حركت آمد . برادرش سلطان ابو سعيد نيز با سپاهى از زناته و بنى عامر بن زغبه و اندكى از سويد برسيد .\r\nهمگان با اين تعبيه رهسپار مغرب شدند . سلطان ابو عنان نيز با امم مغرب از زناته و عربهاى معقل و مصامده و ديگر طبقات جنگاور بيامد . دو سپاه در انكاد در سرزمين و جده به يك ديگر رسيدند . اين رويارويى در آخر ماه ربيع الثانى سال 753 بود . بنى عبد الواد تصميم گرفتند كه به هنگام ظهر و پس از زدن خيمه‌ها و آب دادن چارپايان كه لشكريان براى حاجاتشان پراكنده مىشوند ضربهء خود را فرود آورند تا پيش از آنكه صفوف خويش منظم سازند كار يكسره گردد و چنين كردند . سلطان ابو عنان براى تدارك غفلت خويش سوار شد . جمعى از مردان گرد او را گرفتند و با آن گروه كه حاضر بودند و دل بر هلاك نهاده بودند حمله كردند و در جنگ پاى فشردند تا در صفوف بنى عبد الواد شكست افتاد . از كارزار بگريختند . بنى مرين از پى ايشان بتاختند و ابو سعيد را اسير كردند و بند بر نهاده نزد سلطان ابو عنان بردند سلطان او را بر سر جمع سرزنش كرد و سپس به زندانش كرد و شب نهم اسارتش به قتلش آورد . ابو عنان به تلمسان راند .\r\nزعيم ابو ثابت با اندكى از بنى عبد الواد بگريخت و به بجايه رفت تا در سايهء موحدين از دشمن خلاصى يابد . در راه دواوده بر آنان حمله كردند .\r\nابو ثابت از لشكر خود جدا افتاد و از اسب خود پياده شد و پياده و بى سلاح به راه خود ادامه داد . چند تن از قومش چون ابو زيان محمد ( دوم ) پسر برادرش سلطان ابو سعيد و ابو حمو موسى ( دوم ) پسر برادرشان يوسف و وزيرشان يحيى بن داود بن مكن نيز با او بودند . سلطان ابو عنان به صاحب بجايه مولا ابو عبد اللّه نوادهء مولانا سلطان ابو بكر فرمان داده بود كه راه بر آنان بگيرد و براى يافتنشان جاسوسان گمارد . آنان را در بيرون شهر يافتند . امير ابو ثابت زعيم و پسر برادرش محمد بن ابى سعيد و وزيرشان يحيى بن داود را گرفتند و به بجايه بودند .\r\nامير ابو عبد اللّه براى ديدار با سلطان ابو عنان بيرون رفت و آنان را كه اسير كرده بود با خود ببرد . در بيرون شهر مديه در لشكرگاه با او ديدار كرد . سلطان او را سپاس گفت و به تلمسان باز گرديد و در روزى ديدنى و فراموش ناشدنى وارد شهر شد . در اين روز زعيم ابو ثابت و وزيرش را بر دو اشتر نشانده به شهر در آوردند . روز ديگر آن دو را به صحرا بردند و در زير ضربات نيزه كشتند . با مرگ آن دو ملك آل زيان به پايان آمد . و دولتى كه اين خاندان بنى عبد الرحمان به دست آورده بودند از دست بشد . تا آنگاه كه با رسوم به دست ابو حمو موسى بن يوسف بن عبد الرحمان بر سر كار آمد و تا به امروز برقرار است و ما اخبار آن را بتفصيل بيان خواهيم كرد .\r\nان شاء اللّه تعالى\r\n.\r\n\r\n","description":"","footnote":"","page_name":" 136 ","page_number":154},
  {"content":"\r\n\r\n\r\nخبر از دولت سلطان ابو حموى دوم ، ذيل سومين دولت تلمسان و شرح حوادث آن تا اين عهد\r\nيوسف بن عبد الرحمان تحت سرپرستى برادرش سلطان ابو سعيد در تلمسان بود . او و پسرش ابو حمو موسى گوشهء امنى گزيده بودند و از مهالك در طلب عزت و شوكت گريزان بودند . تا آنگاه كه توفان بنى مرين بر دولت ايشان وزيدن گرفت و سلطان ابو عنان بر ايشان غلبه يافت و ملك و دولتشان بستد . پسرش ابو حمو موسى با عمش ابو ثابت در مشرق بود و دست حوادث يوسف و قومش را به مغرب افكند و در آنجا استقرار يافتند . چون ابو ثابت در بجايه گرفتار آمد كس از آن ميان به ابو حمو نپرداخت و او به تونس رفت و در آنجا بر حاجب ابو محمد بن تافراكين فرود آمد . ابو محمد مقدمش را گرامى داشت و او را در زمرهء پادشاه‌زادگان در مجلس خود جاى داد و برايش راتبه‌اى كرامند معين نمود و شمار اندكى از قومش نزد او گرد آمدند . سلطان ابو عنان از او خواست كه آنان را از دستگاه خود براند ولى ابو محمد بن تافراكين از روى حميّت نپذيرفت و اين سبب شد كه ابو عنان در درخواست خويش پاى فشرد . حركت او به افريقيه و مبارزه با عربهاى رياح و سليم و نقض طاعت ايشان در عهد او بود و در اخبار او خواهيم آورد .\r\nدر سال 759 پيش از هلاكت سلطان ابو عنان امراى دواوه از قبايل رياح نزد حاجب ابو محمد بن تافراكين آمدند و او را ترغيب كردند كه ابو حمو موسى بن يوسف را كه اكنون در غربت است به مغرب رساند و آنان به نواحى تلمسان خواهند تاخت تا سبب شود كه سلطان ابو عنان به آن سو مشغول شود و به ايشان نپردازد و از او خواستند كه برخى ساز و برگ در خور فرمانروايى به او دهد . از آنجا كه صغير بن عامر امير زغبه در اين باب اصرار مىورزيد ابو محمد بن تافراكين موافقت كرد . پس از دواوده عثمان بن سباع و از اخلاف ايشان بنى سعيد ، دعار بن عيسى بن رحاب و قومش نيز با او همراه شدند از طريق بيابان رهسپار تلمسان گشتند . در اثناى راه خبر هلاكت سلطان ابو عنان بشنيدند و دلشان قوى شد اميدشان به باز پس گرفتن ملك از دست رفته نيرو گرفت .\r\nصولة بن يعقوب از ايشان جدا شده باز گرديد و آنان شتابان به سوى تلمسان در حركت آمدند . در تلمسان پادگانى نيرومند از آن بنى مرين بود . خبر ابو حمو به وزير حسن بن عمر رسيد . او پس از مرگ ابو عنان زمام امور دولت را به دست گرفته بود و فرزند او محمد السعيد را كه پس از پدر به حكومت مىرسيد زير نفوذ خود داشت . حسن بن عمر براى مدافعان تلمسان ساز و برگ نبرد و اموال فرستاد . اولياى دولت از فرزندان عريف بن يحيى ، امراى بدويان عرب ، در ميان قوم خود سويد و ديگر عربهايى كه با آنان پيوستگى داشتند به دفع ابو حمو و متابعان او برخاستند ولى جمعشان پراكنده شد و مغلوب شدند . سلطان ابو حمو موسى بن يوسف بر در شهر تلمسان فرود آمد و سه روز\r\n\r\n","description":"","footnote":"","page_name":" 137 ","page_number":155},
  {"content":"\r\n\r\nدرنگ كردند و صبح روز چهارم به شهر حمله آورد . فرزند سلطان ابو عنان كه امارت تلمسان يافته بود با جمعى از قوم خود بيرون تاخت و بر صغير بن عامر امير قوم فرود آمد . صغير بن عامر او را گرامى داشت . سلطان ابو حمو در روز چهارشنبه هشت روز باقى مانده از ربيع الاول سال 760 به تلمسان در آمد و به كاخ پادشاهى خويش داخل شد و بر اريكهء فرمانروايى نشست . با او به خلافت بيعت كردند . آنگاه نظر در جوانب ملك نمود و براى تمهيد قواعد آن بنى مرين را از شهرهاى مملكت خود براند .\r\n\r\nخبر از فرار ابو حمو از تلمسان از برابر سپاهيان مغرب سپس بازگشتش به آن\r\nپس از سلطان ابو عنان وزيرش حسن بن عمر عهددار امور مغرب بود محمد السعيد ، پسر ابو عنان نيز در تحت كفالت او بود . حسن بن عمر از مردم براى او بيعت گرفت و او را در زير نفوذ خود گرفت و سياست سلطان متوفى را ادامه داد و در ادارهء ممالك دور و نزديك پاى به جاى پاى او نهاد . سپس خبر غلبهء ابو حمو بر تلمسان به او رسيد حسن بن عمر خواست خود پاى در ركاب آرد و به تلمسان رود ولى بزرگان ملك اشارت كردند كه خود در مستقر خويش بماند و لشكر روانه دارد . او نيز پسر عم خود مسعود بن رحو بن على بن عيسى بن ماساى از بنى فردود را به تلمسان فرستاد و دست او در گزينش مردان و تهيهء سلاح و بذل اموال و فراهم ساختن ساز و برگ و آذوقه گشاده گردانيد .\r\nمسعود بن رحو به سوى تلمسان در حركت آمد . خبر به سلطان ابو حمو و پيروان او بنى عامر رسيد ، بيرون آمد و به سوى صحرا رفت . مسعود بن رحو به شهر در آمد . سلطان ابو حمو از ديگر سو به مغرب راند و در سرزمين آنكاد فرود آمد . مسعود بن رحو ، پسر عم خود عامر بن عبو بن ماسانى را با سپاهى از وجوه قومش بر سر او فرستاد . عربها و ابو حمو و يارانش آنان را فرو كوبيدند و كشتار كردند .\r\nخبر به تلمسان رسيد . ميان بنى مرين كه در آنجا بودند خلاف افتاد و از اينكه حسن بن عمر بر سلطان و دولتشان غلبه داشته باشد در دلشان كينه‌ها جوشيدن گرفت . از اين رو گروههايى از آنان با بعضى از اعيان آل عبد الحق دست بيعت دادند . مسعود بن رحو نيز از ماجرا خبر يافت فرصت غنيمت شمرد و با منصور بن سليمان بن منصور بن عبد الواحد بن يعقوب بن عبد الحق سركردهء همگان بيعت كرد و با قومش بنى مرين به مغرب راند و از تلمسان و امور آن خود را به يكسو كشيد . در راه كه به مغرب مىرفتند عربهاى معقل راه بر ايشان بستند ولى بنى مرين ايشان را سركوب نمودند . سلطان ابو حمو به تلمسان بازگرديد و در پايتخت و دار الملك خويش استقرار يافت . عبد اللّه بن مسلم به او پيوست او نيز وزارت خويش به او داد و به دو نيرو يافت و بر امور دولت غلبه يافت . و ما سرگذشت او را تا پايان عمرش خواهيم آورد . و البقاء للّه وحده\r\n.\r\n\r\n","description":"","footnote":"","page_name":" 138 ","page_number":156},
  {"content":"\r\n\r\n\r\nخبر از آمدن عبد اللّه بن مسلم از مقر فرمانروايى خويش درعه و گرايش او از بنى مرين به ابو حمو و به عهده گرفتن وزارت او و بيان سر آغاز كار و سرانجام امور او\r\nاين عبد اللّه بن مسلم از وجوه بنى زردال بود . از بنى بادين ، برادران عبد الواد و توجين و مصاب . ولى بنى زردال به سبب شمار اندكشان در بنى عبد الواد مندرج شدند و در نسب با آنان بياميختند .\r\nعبد اللّه بن مسلم در عهد سلطان ابو تاشفين عبد الرحمان در كفالت موسى بن على پرورش يافت و مردى دلير و مشهور به بسالت و اقدام بار آمد . نام و آوازهء او مخصوصا در ايام محاصرهء تلمسان در همه جا پيچيد . چون سلطان ابو الحسن مرينى بر بنى عبد الواد غلبه يافت و آنان را به خدمت خويش گرفت مردان دلير و صاحبان شجاعت و اقدام ايشان را به ثغور مغرب تبعيد كرد . سلطان ابو الحسن چون بنى عبد الواد را از نظر مىگذرانيد عبد اللّه بن مسلم بر او بگذشت از اوصاف دلاورى او چيزى به سمع سلطان رسيد او را به درعه فرستاد و عامل درعه را در حق او سفارش كرد . عبد اللّه بن مسلم در اين ايام رشادتها نمود و بويژه در زد و خوردهايى كه با شورشگران عرب كرد روز نزد سلطان مقامى ارجمند يافت .\r\nچون سلطان ابو الحسن در واقعه قيروان شكست خورد و اوضاع مغرب پريشان گرديد و ابو عنان زمام دولت او از او بستد و در تلمسان با او بيعت كردند و نوادهء او منصور بن ابى مالك عبد الواحد براى دفع او لشكر گرد آورد و پادگانهاى ثغور براى نبرد با او گرد آمدند و يارانش در تازى پراكنده شدند و او به البلد الجديد راند و بر در شهر فرود آمد ، عبد اللّه بن مسلم نيز همراه او بود .\r\nچون سلطان ابو عنان به جنگ او آمد و چند روز اين نبرد ادامه داشت عبد اللّه دلاوريها نمود . چون ديد كه در محاصره افتاده است بر ديگران پيشى گرفت و به نزد سلطان ابو عنان رفت . سلطان نيز بر حسب سابقه‌اى كه داشت او را امارت درعه داد . در تمام مدت خلافت ابو عنان عهده‌دار آن مقام بود و در ايام حكومتش ميان او و عربهاى معقل معاهدات دوستانه برقرار كرد . سلطان ابو عنان به هنگام خروج برادرش ابو الفضل بر ضد او و رفتنش به يكى از دژهاى ابن حميدى در درعه ، عبد اللّه بن مسلم را فرمان داد كه او را به حيله‌اى دربند آورد . عبد اللّه نيز با ابن حميدى در نهان به گفتگو پرداخت و او را وعده‌ها داد و مالى بخشيد تا بپذيرفت و او را تسليم نمود . عبد اللّه بن مسلم ابو الفضل را اسير كرده نزد برادرش ابو عنان آورد به قتلش آورد . اواخر سال 760 پس از مرگ ابو عنان چون سلطان ابو سالم از دوستان ابو الفضل به هنگام تبعيدشان در اندلس بر بلاد مغرب مستولى گرديد ، عبد اللّه بر جان خويش بترسيد و از مقر فرمانروايى خويش دور شد و به يارى امراى معقل\r\n\r\n","description":"","footnote":"","page_name":" 139 ","page_number":157},
  {"content":"\r\n\r\nبه تلمسان آمد و به سلطان ابو حمو پيوست ، زيرا هم مال فراوان داشت و هم جماعاتى از عشيرهء خود و اعرابى كه به او وابسته بودند . به خدمتش قيام مىكردند . ابو حمو از آمدن او خوشدل شد و در حال وزارت خويش به او داد و امور مملكت به او تفويض كرد . كار ابو عبد اللّه استقامت يافت و دلها به اطاعتش گرويد . قبايل معقل از مواطن غربى به راه افتاد و به خدمت او پيوست . او نيز از تلمسان به ايشان اقطاع داد و ميان ايشان و قبايل زغبه ، عقد برادرى بست و اين امر سبب قدرت و توان بيشتر او شد و رياستش استقامت يافت تا حوادث ديگر زندگى او بپردازيم و ان شاء اللّه تعالى و اللّه تعالى اعلم .\r\n\r\nخبر از استيلاى سلطان ابو سالم بر تلمسان و بازگشت او به مغرب پس از آنكه ابو زيان نوادهء سلطان ابو تاشفين را بر آن امارت داد\r\nچون سلطان ابو سالم بر بلاد مغرب مستولى شد و نشان شورشگران بر ضد دولت را محو كرد خواست تا اقصاى مرزهاى زناته پيش تازد ، چنان كه پدر و برادرش نيز چنين مىخواستند . آنچه اين داعيه را تشديد كرد فرار عبد اللّه بن مسلم بود به تلمسان با همه در آمد قلمرو خويش . پس آهنگ تلمسان نمود و در خارج شهر فاس در اواسط سال 761 لشكرگاه زد و به گردآورى لشكر پرداخت چون سپاه گرد آمد حركت كرد . خبر به سلطان ابو حمو و وزيرش عبد اللّه بن مسلم رسيد . اعراب زغبه و معقل را فرا خواندند ايشان ، جز اندكى از احلاف بيامدند . سلطان آنان را در لشكرگاه خويش و در جاى مشخص جاى داد . چون ابو سالم و بنى مرين به تلمسان آمدند ابو حمو آنان را از سوى ديگر به مغرب برد و شهرهاى وطاط و بلاد ملويه و كرسيف را گرفتند و كشت و زرعش را نابود ساختند و بناهايش را ويران نمودند . خبر آنچه كرده بودند به سلطان ابو سالم رسيد . امر مغرب و راندن مفسدين را مهمترين كارهاى خود شمرد يكى از آل يغمراسن به نام محمد بن عثمان بن سلطان ابو تاشفين در خدمت او بود كه ابو زيان كنيه داشت و به القبى معروف بود . معنى القبى بزرگ سر است . سلطان ابو سالم او را به انجام اين كار فرستاد و ساز و برگ و سپاهى از توجين و مغراوه كه در خدمت او بودند در اختيار او گذاشت و سپاهيان را عطا داد و ابو زيان محمد بن عثمان را در قصر پدرش ، در تلمسان جاى داد و خود به پايتخت خويش بازگرديد . عربها و سلطان ابو حمو از برابر او عقب نشستند و از سوى ديگر به تلمسان در آمدند . ابو زيان از تلمسان بيرون آمد و به بلاد شرقى چون بطحاء و مليانه و وهران نزد بنى مرين و اولياء ايشان بنى توجين و سويد از قبايل زغبه رفت .\r\nسلطان ابو حمو و وزيرش عبد اللّه بن مسلم به تلمسان داخل شدند . با ورود آنان صغيرين عامر بمرد .\r\nسپس با همهء عربهاى معقل و زغبه از پى ابو زيان بيرون آمدند و در كوه وانشريش فرود آمدند تا\r\n\r\n","description":"","footnote":"","page_name":" 140 ","page_number":158},
  {"content":"\r\n\r\nعاقبت بر آن غلبه يافتند و جمع ابو زيان پراكنده شد و خود به فاس رفت كه تحت نفوذ بنى مرين بود سلطان ابو حمو به دژهايى از آن خود كه از تصرف بنى مرين بيرون آورده بود ، رهسپار شد و بسيارى از آنها را تسخير كرد و بر مليانه و بطحاء غلبه يافت . سپس به وهران شد و روزى چند بر در شهر فرود آمد تا آن را بگشود و شمارى از بنى مرين را بكشت و بر مديه و الجزاير غلبه يافت و بنى مرين را از آنجا براند و آنان بر اوطان خويش باز گشتند . آنگاه رسولان خويش نزد سلطان ابو سالم فرستاد و با او پيمان صلح بست و جنگ را به پايان آوردند . سپس در سال 762 سلطان ابو سالم بمرد و پس از او عمر بن عبد اللّه بن على از وزيرزادگانشان زمام امور به دست گرفت و با فرزندان سلطان ابو الحسن يكى پس از ديگرى بيعت كرد . و ما به هنگام ذكر اخبارشان از آن ياد خواهيم كرد .\r\n\r\nخبر از آمدن ابو زيان بن سلطان ابو سعيد از مغرب به طلب ملك خود و ديگر احوال او\r\nابو زيان محمد بن سلطان ابو سعيد عثمان بن عبد الرحمان بن يحيى بن يغمراسن چون با عمش ابو ثابت و وزيرشان يحيى بن داود دستگير شدند آنان را نزد سلطان ابو عنان فرستادند سلطان ابو عنان ابو ثابت و وزيرش را به قتل رسانيد و اين محمد را زنده باقى گذاشت و به زندان فرستاد . محمد در زندان ماند تا ابو عنان در گذشت و زمام امور مغرب پس از حوادثى به دست برادرش ابو سالم افتاد .\r\nسلطان ابو سالم ، بر ابو زيان منت نهاد و او را از بند برهانيد و به مجلس خود در صف اعيان نشاند و براى نبرد با عمش آماده نمود . در سال 762 ميان او و سلطان ابو حمو موسى ( دوم ) در همان نزديكيهاى هلاكتش برخوردى روى داد و اين بعد از بازگشت او از تلمسان و بازگشت ابو زيان نوادهء سلطان ابو تاشفين بعد از او بود . ابو زيان محمد بن سلطان ابو سعيد ثابت كرد كه براى كارى كه بدان مأمور شده است سزاوار است . اين امر سبب شد كه آرزوى به دست آوردن ملك پدر در او قوت گيرد سلطان ابو سالم نيز از هيچ ياريى فروگذار نكرد . چون آلت و عدتش داد به تلمسان روانه‌اش نمود . ابو زيان محمد بن ابى سعيد به تازى رسيد . در آنجا از مرگ سلطان ابو سالم خبر يافت سپس فتنه‌ها و حوادثى پيش آمد كه به ذكر آنها خواهيم پرداخت . عبد الحليم بن سلطان ابو على بن سلطان ابو سعيد بن يعقوب بن عبد الحق لشكر به فاس برد و بنى مرين گرد او را گرفتند و در البلد الجديد فرود آمدند سپس همه از گرد او پراكنده شدند و عبد الحليم - چنان كه خواهيم گفت - به تازى رفت و از سلطان ابو حمو اميد داشت كه او را در كارش يارى دهد و نزد او پيام فرستاد .\r\nابو حمو شرط كرد كه اگر پسر عم خود ابو زيان را از ميان بر مىدارد او را يارى خواهد كرد او نيز براى خشنودى خاطر ابو حمو ابو زيان را در بند كشيد و به سجلماسه حركت كرد . در راه كه مىرفت\r\n\r\n","description":"","footnote":"","page_name":" 141 ","page_number":159},
  {"content":"\r\n\r\nفرزندان حسين از اعراب معقل او را در حله‌ها و احياء خود فرود آوردند . روزى ابو زيان موكلان خود را غافل ساخت و بر اسبى كه در مقابلش ايستاده بود برجست و از لشكرگاه عبد الحليم بيرون تاخت و به حلّهء فرزندان حسين رفت و از آنان پناه خواست و پناهش دادند . آنگاه ابو زيان بن سلطان ابى سعيد به بنى عامر پيوست و اين به هنگامى بود كه ميان سلطان ابو حمو و خالد بن عامر اميرشان خلاف افتاده بود و بدان سبب خالد بن عامر خشمگين از نزد او بيرون شده بود . ابو زيان او را واداشت كه به تلمسان لشكر برد . سلطان ابو حمو لشكر برد و آنان را از تلمسان براند . سپس مالى به خالد ارزانى داشت و از او خواست كه ابو زيان را به بلاد بنى رياح فرستد تا از او دور باشد . او نيز چنان كرد و او را به بلاد دواده فرستاد و در آنجا اقامت گزيد . سپس ابو الليل بن موسى شيخ بنى يزيد و فرمانرواى موطن حمزه و بنى حسن و مضافات آن او را فرا خواند و به سبب كينه‌اى كه با ابو حمو داشت به كارش برگماشت . وزير عبد اللّه بن مسلم با سپاه بنى عبد الواد و جماعات عرب و زناته به سوى او در حركت آمد . ابو الليل يقين كرد كه مغلوب مىشود . وزير مالى به او داد و از او خواست كه دست از اطاعت ابو زيان بردارد . او نيز دست برداشت و به بجايه باز گرديد و بر مولا ابو اسحاق پسر مولانا سلطان ابو يحيى حفصى فرود آمد و مورد اكرام او واقع گرديد . سپس ميان او و سلطان ابو حمو رسولان آمد و شد گرفتند و كار صلح بر آن ختم شد كه ابو زيان را از بجايه كه نزديك موطن اوست دور سازد . ابو زيان به حضرت تونس رفت . حاجب ابو محمد بن تافراكين او را بگرمى بپذيرفت . زمام امر دولت موحدين در اين ايام به دست ابو محمد بود . ابو محمد او را اكرام كرد و خوش آمد گفت و برايش راتبه‌اى كرامند معين نمود ، آن سان كه با هيچ يك از اعيان چنان نكرده بود . و او پيوسته در همان حال ببود تا باقى حوادث او را بياوريم انشاء اللّه تعالى .\r\n\r\nخبر از آمدن ابو زيان نوادهء سلطان ابو تاشفين بار دوم از مغرب به تلمسان براى تصرف آن و بيان احوال او\r\nعربهاى سويد ، يكى از بطون زغبه ، از عهد اميرشان عريف بن يحيى كه با سلطان ابو الحسن مزينى و پسرش ابو عنان رابطهء دوستى داشت ، همچنان در زمرهء پيروان و ياران بنى مرين بودند . بنابر اين بنى عبد الواد ايشان را دشمنان خويش به حساب مىآوردند . بزرگ ايشان و نزمار بن عريف از هنگام هلاكت ابو عنان در كرسيف در جوار بنى مرين مىزيست و بنى مرين او را به ديدهء تجليل مىنگريستند و به رأى و نظر او ارج مىنهادند . وضع برادرانش در مواطن خود خاطر او را مشغول مىداشت پس تصميم به برافكندن دولت از اساس گرفت و صاحب مغرب عمر بن عبد اللّه را وادار كرد كه ابو زيان محمد بن عثمان نوادهء ابو تاشفين را به باز پس گرفتن ملك پدر برانگيزد . اين امر مقارن افتاد با نفرتى كه ميان سلطان ابو حمو و احمد بن رحو بن غانم بزرگ فرزندان حسين كه از\r\n\r\n","description":"","footnote":"","page_name":" 142 ","page_number":160},
  {"content":"\r\n\r\nعربهاى معقل بودند ، پديد آمده بود . اين عربها پيش از ابن از ياران و متابعان او و وزيرش عبد اللّه بن مسلم بودند . عمر بن عبد اللّه اين فرصت مغتنم شمرد .\r\nابو زيان محمد بن عثمان به سال 765 خروج كرد و در ميان خاندانهاى معقل در ملويه فرود آمد . سپس به سوى تلمسان حركت كرد . سلطان ابو حمو از خالد بن عامر امير بنى عامر بيمناك شد و او را بگرفت و به زندان زيرزمينى فرستاد . آنگاه وزير خود عبد اللّه بن مسلم را با سپاه بنى عبد الواد و عرب به دفع ابو زيان محمد بن عثمان روانه داشت . عبد اللّه بن مسلم نيكو از عهده دفع آنان بر آمد و جمعشان پراكنده ساخت و آنان را به ناحيهء شرقى كوچانيد و خود در پى آنان برفت تا به مسيله رسيدند . آنجا موطن عربهاى بنى رباح بود ، آنان در پناه دواوده قرار گرفتند سپس وزير ، عبد اللّه بن مسلم به بيمارى طاعون دچار شد . طاعون در آن ايام پس از كشتار سال 747 بار ديگر سر برداشته بود . وزير با زن فرزندان و عشيرهء خود باز گرديد و در راه هلاك شد . پيكر او را به تلمسان بردند و به خاك سپردند . سلطان ابو حمو به دفع دشمن ، خود بيرون آمد . با مرگ وزيرش عبد اللّه بن مسلم يكى از ياران خود را از دست داده بود و بازويش سست شده بود . چون به بطحاء رسيد و در آنجا لشكرگاه زد ، جماعات سلطان ابو زيان براى پيكار با او بيامدند رايات ايشان در لشكر گاه آشكار گرديد . عربهايى كه با ابو حمو بودند با دشمن او در نهان رابطه يافتند و پراكنده شدند و هر چه بود از آذوقه و ديگر آلات رها كردند و رفتند . ابو حمو جان به سلامت برد و خود را به تلمسان كشانيد . ابو زيان در جاى لشكرگاه او خيمه‌هاى خويش بر پاى نمود . امير معقل احمد بن رحو پيشدستى كرده و خود را در سيك به او رسانيد . سلطان ابو حمو با آن گروه از خواص خود كه به همراه داشت به او حمله كرد . در اين حال اسب او را بر زمين زد . در حال سرش را بريدند . سلطان ابو حمو به پايتخت خود رفت و ابو زيان نيز در حركت آمد و عربها در پى او بودند تا به تلمسان رسيدند و روزى چند در آنجا درنگ كردند . ميان عربهاى معقل و زغبه رقابت پديد آمد . عربهاى زغبه فرمانروايى معقل را بر نمىتافتند زيرا فرزندان حسين به جاى ايشان مورد مشاورت و نظر سلطان بودند ابو حمو اين فرصت مغتنم شمرد و اميرشان خالد بن عامر را از زندان آزاد كرد و از او به سوگند پيمان گرفت كه تا آنجا كه مىتواند قوم خود را از ابو زيان دور دارد و در پراكنده ساختن جماعات او درنگ نكند . او نيز به اين پيمان وفا كرد . حلقهء محاصره را در هم شكست و برادران خود را از لشكر ابو زيان پراكنده ساخت . ابو زيان به جاى خويش باز گرديد و در تحت كفالت بنى مرين قرار گرفت . دولت سلطان ابو حمو استقامت يافت و پس از گسستن به هم در پيوست .\r\nتا باقى حوادث بيايد .\r\n\r\n","description":"","footnote":"","page_name":" 143 ","page_number":161},
  {"content":"\r\n\r\n\r\nخبر از حركت ابو حمو به سوى ثغور مغرب\r\nو نزمار بن عريف عامل تحميل اين فتنه‌ها بر ابو حمو بود . به سبب عداوت ديرين كه ميان آنها بود پيوسته دست به تحريكات مىزد . مكان او كرسيف از ثغور مغرب بود و همجوار او محمد بن زكدان بزرگ بنى على ، از بنى ونكاسن در جبل دبدو [ 1 
  ] مىزيست . هر دو دست اتحاد به هم داده بودند .\r\nچون ابو حمو شورش شورشگران را فرو نشاند و آنان را از موطن خويش به مغرب راند و با آنان پيمان صلح بست چنان ديد كه با اين دو امير در مرزهايشان به نبرد پردازد پس در آغاز سال 766 آهنگ مغرب نمود و به دبدو و كرسيف رسيد . و نزمار از آنجا كوچ كرد و در مكانهاى استوارى كه در كوه تعبيه كرده بود موضع گرفت . ابو حمو كشت و زرع هر چه بود تاراج كرد و سراسر آن نواحى را ويران و تاراج نمود و قصد زكدان كرد او نيز در دژ دبدو بود و در نجا موضع گرفته بود . ابو حمو به ميان موطن او اسب راند و هر چه توانست قتل و غارت كرد و ويرانى نمود . سپس به پايتخت خود باز گرديد در حالى كه در مرزهاى كشور بنى مرين زيانها و ويرانيها بار آورده بود .\r\nآنگاه ميانشان گفتگوهاى صلح در گرفت و صلح برقرار شد و او به بلاد افريقيه روى نهاد . در سال آينده لشكر به بجايه برد و اين لشكر كشى سبب شكست او شد و بدان اشارت خواهيم كرد .\r\n\r\nخبر از حركت سلطان ابو حمو به بجايه\r\nصاحب بجايه ، مولا امير ابو عبد اللّه محمد المنصور بن ابى بكر دوم حفص بر آن مستولى شده بود و چنان كه در اخبار او آورده‌ايم . در سال 765 بار ديگر به آنجا باز گرديد . سپس به تدلس لشكر برد و بنى عبد الواد را مغلوب ساخت و عامل خود و پادگانى در آنجا نهاد . سپس فضاى دوستى ميان صاحب قسنطينه سلطان ابو العباس احمد پسر عمش ، امير ابو عبد اللّه تيره گرديد و اين بدان سبب بود كه مرزهاى قلمروشان به هم نزديك بود و اين امر سبب كشمكشها و جنگهايى مىشد كه او را از حمايت اندلس باز مىداشت و سپاهيان بنى عبد الواد پى در پى آن را محاصره مىكردند . ابو عبد اللّه صاحب بجايه رسولان خود را نزد سلطان ابو حمو صاحب تلمسان فرستاد كه با او پيمان صلح بندد و در عوض او نيز تدلس را به او واگذارد . ابو حمو تدلس را بستد و پادگان خويش در آنجا نهاد و با ابو العباس پيمان صلح بست و از دختر او خواستگارى كرد او نيز اجابت نمود و دختر به او داد .\r\nچون عروس را آوردند قوم و قبيله و وزراى او تا آخر عمل بجايه به استقبال رفتند . در اثناى كشاكش با او به نزد ابو زيان فرزند عمش ابو سعيد در تونس كس فرستاده بود و او را به\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : ديدو .\r\n","page_name":" 144 ","page_number":162},
  {"content":"\r\n\r\nتدلس فراخوانده بود . تا سلطان ابو حمو را نظر و توجه به آن سر جلب شود .\r\nاز خبر ابو زيان آنكه پس از هلاكت حاجب ابو محمد بن تافراكين - چنان كه گفتيم - در تونس اقامت داشت . تا آنگاه كه يكى از مشايخ بنى عبد الواد در تلمسان ، به نام مرضى القلوب در نهان به او پيام داد كه لشكر بر سر سلطان ابو حمو آورد وعده داد كه اگر بيايد همه به او گرايش يابند . او نيز به اين سخن گوش فرا داد و آماده حركت شد به قصد تلمسان و بجايه به راه افتاد . نخست بر قسنطينه گذشت بدان داخل نشد و فرمانرواى آن را ناخوش داشت فرمانرواى قسنطينه در آن روزها سلطان ابو العباس بود اين خبر بشنيد تصميم گرفت كه راه بر او بربندد و او را در قسنطينه نگهدارد .\r\nميان ابو العباس و پسر عمش صاحب بجايه مدتها خلاف بود و كشاكش . صاحب بجايه بر مردم سخت مىگرفت كه سخت دل و سخت كش بود و تيز خشم . گويند هنوز دو سال از حكومتش نگذشته بود كه شمار كسانى كه گردن زد به پنجاه تن رسيد . مردم چشم اميد به ابو العباس داشتند و او در پايان سال 767 در حركت آمد . امير ابو عبد اللّه براى مقابله با او به لبنرو كه كوهى است مشرف بر تاكررت رفت سلطان ابو العباس در آنجا بر لشكرگاه او تاخت آورد و بر آن مستولى گرديد . امير ابو عبد اللّه خود بر اسب نشست و بگريخت . سپاهيان از پى او تاختند عاقبت او را گرفتند وزير ضربه‌هاى نيزه كشتند . عفا اللّه عنه . سلطان ابو العباس در ظهر همان روز يعنى روز بيستم ماه شعبان به شهر در آمد . مردم به دو پناه جستند و سر به فرمانش نهادند و به نامش خطبه خواندند .\r\nچون اوضاع آرام شد و كارها استقامت گرفت خبر به سلطان ابو حمو رسيد ، از هلاكت او خشمگين شد و كمر به گرفتن انتقام بست . پس لشكرى از عرب و زناته و ديگر كسان گرد آورد و به بجايه راند و اطراف شهر خيمه‌هاى خويش بر پا نمود . سلطان ابو العباس آهنگ نبرد كرد . مردم نيز به دو تمسك جستند و به او پناه بردند . سلطان نيز حاجت ايشان برآورد و بريد به قسنطينه فرستاد و ابو زيان را از بند برهانيد و او را جامه‌ها و اسبها و ساز و برگ جنگ داد و او سپاهى به سردارى غلام خود بشير فرستاد بشير بيامد و در برابر سپاه ابو حمو قرار گرفت و در دامنه كوه بنى عبد الجبار خيمه‌ها بر پا كردند و پى در پى لشكرگاه ابو حمو را صبح و شام مورد حمله قرار دارند . اينان خبر يافته بودند كه سپاهيان او نيز عربهايى كه همراه او هستند با او دل بد دارند . سلطان دريافت كه اين كار آنچنانكه او مىپنداشته آسان نبوده است و اين اقدام در اثر دمدمهء برخى فتنه گران بوده كه از زبان مشايخ شهر به او وعده‌هاى دروغ مىداده‌اند و او بى آنكه در اين كار انديشيده باشد شتابان قدم در جادهء اقدام نهاده است . چون دست يا بى به شهر ناممكن و راه آذوقه به لشكرگاهش بسته شد و با ظهور دشمنى كه خود را در ملك با او شريك مىدانست در لشكرگاهش اختلاف پديد آمد ، عربها از عاقبت وخيم آن بترسيدند و كم كم راه پراكندگى در پيش گرفتند . چون سلطان ابو حمو ديد كه وعده‌اى كه مشايخ شهر داده بودند دروغ بود ، تصميم به قتال با ايشان گرفت و فرمان داد\r\n\r\n","description":"","footnote":"","page_name":" 145 ","page_number":163},
  {"content":"\r\n\r\nكه خيمه‌ها را به جاى دامنهء كوه در كنار باورها بر پاى دادند و اين كارى بود كه اهل راى نمىپسنديدند . جنگاوران شهر به ناگاه بيرون تاختند و به ميان خيمه‌ها راندند . هر كه در آنجا بود پاى به گزير نهاد و هر چه بود بر جاى نهادند . جنگاوران با شمشير خيمه‌ها را مىدريدند .\r\nعربهايى كه در دوردست ايستاده بودند تاراج خيمه‌ها را مشاهده كردند و راه گريختن در پيش گرفتند . لشكرگاه سراسر پراكنده شد . سلطان ابو حمو بار و بنهء خويش گرد آورده بود كه او نيز برود ، ناگاه بر او حمله كردند . او نيز هر چه بود بگذاشت و بگريخت . مردم از هر سو بر آنان بانگ مىزدند و راهها از پس و پيش بسته شد ، و چنان از انبوه فراريان پر شد كه پهلو به پهلو مىگريختند . بسيارى در اين حالت هلاكت شدند . از حوادث شگفت آوردى كه مدتها از آن سخن مىگفتند يكى اين بود . زنانش و كنيزان سوگلىاش را به بجايه بردند . ابو زيان از آن ميان سوگلى مشهورش دختر يحياى زابى را براى خود برگزيد . يحيى به عبد المؤمن بن على نسب مىرسانيد در آن ايام كه از وطن آورده شده به بلاد موحدين افتاده بود او را از پدرش خواستگارى كرده بود و بيش از همهء زنان و كنيزان او را دوست مىداشت . اين زن جزء غنايم امير ابو زيان در آمد . ولى ابو زيان با او نزديكى نمىنمود تا آنگاه كه اهل رأى به جواز آن راهى يافتند .\r\nسلطان ابو حمو از آن ورطه برهيد و خود را به الجزاير رسانيد و هنوز نفس تازه نكرده بود كه از آنجا بيرون آمد و به تلمسان رفت و بر اريكهء فرمانروايى نشست . شوكت ابو زيان پسر عمش افزون شد و بر بلاد دور دست غلبه يافت و عرب بر او گرد آمد و متابعانش فراوان گرديد و همواره در سالهاى بعد در اين ناحيهء شرقى مزاحم ابو حمو بود . و اكنون به ذكر اخبار او مىپردازيم .\r\n\r\nخبر از خروج ابو زيان در نواحى شرقى از بلاد حصين و غلبهء او بر مديه و الجزاير و مليانه و جنگهاى او\r\nچون سلطان ابو حمو در شب همان روز كه جنگ آغاز نهاد در اوايل ماه ذو الحجه پايان سال 767 در بجايه منهزم گرديد ، امير ابو زيان طبلهايش را به غرش در آورد و از پى او روان شد و به بلاد حصين رسيد كه از آن قبايل زغبه بود . اينان از ستم و جور حكام ملول شده بودند ، زيرا با آنان چنان رفتار مىكردند كه با رعايايى كه محكوم به باج و خراج هستند . يعنى آنان را از ديگر قبايل زغبه كه رو به رو يا پشت سر آنان بودند خوارتر مىداشتند . از اين رو براى رهايى خويش از اين وضع دردناك گاه مرتكب اعمالى سخت مىشدند ، چنان كه با ابو زيان به مرگ سرخ بيعت كردند و همهء اعتمادشان به كوهستان تيطرى بود كه اگر مورد حملهء لشكر سلطان واقع شدند بدان پناه توانستند برد . آنگاه به سوى مديه در حركت آمدند . در آنجا لشكرى عظيم از آن سلطان ابو حمو بود زير نظر وزراى او ، عمران بن موسى بن يوسف و موسى بن برغوث و وادفل بن عبو بن حماد . روزى چند\r\n\r\n","description":"","footnote":"","page_name":" 146 ","page_number":164},
  {"content":"\r\n\r\nبا آنان مصاف دادند سپس بر آنان غلبه يافتند و شهر را بستدند . سلطان ابو زيان به شهر در آمد ولى بر وزيران و مشيخه بنى عبد الواد منت نهاد و راهشان را بگشود تا به نزد سلطان خود روند . ثعالبه نيز براى رهايى خويش از ذل باجگزارى به همان راه زغبه رفتند و به ابو زيان دست اطاعت و انقياد دادند . مردم الجزاير نيز از ستم حكام به جان آمده بودند ، پس سالم بن ابراهيم بن نصر ، امير ثعالبه ، آنان را نيز به اطاعت از امير ابو زيان گرايش داد . ابو زيان آنگاه مردم مليانه را دعوت كرد آنان نيز اطاعت نمودند . سلطان ابو حمو هم بىكار ننشست و در بلاد توجين به حركت در آمد و به ميان عربها مالى پخش كرد و اقطاع داد و در سال 768 به قلعهء ابن سلامه در آمد . مىخواست ابو بكر بن عريف امير سويد را به اطاعت از خويش وادارد ولى ديرى نپاييد كه خالد بن عامر نيز از او جدا شد و به ابو بكر بن عريف پيوست و هر دو در نقض طاعت و مخالفت دست اتحاد به هم دادند و لشكرگاه او غارت كردند . سپاهيان پريشان شدند محلات و بار و بنهء او نيز به غارت رفت . ابو حمو به ناچار به تلمسان باز گرديد . سپس به سوى مليانه رفت و آنجا را در تصرف آورد . و نزد بنى رياح كس فرستاد كه از اطاعت يعقوب بن على بن احمد و عثمان بن يوسف بن سليمان بن على اميران دواوده بيرون آيند و به اطاعت او در آيند . زيرا ميان اين دو و امير ابو العباس خلاف افتاده بود . پس او را به حركت بر ضد امير ابو زيان و سپس رفتن به بجايه برانگيختند و ضمانت كردند كه بدويان قبيلهء رياح نيز فرمانبردار او خواهند بود و عهدنامه نوشتند و نزد او فرستادند و اعلام كرد كه به قول ايشان وثوق كامل دارد . در حالى كه بسيارى از عربهاى زغبه با او بودند از تلمسان لشكر بيرون آورد .\r\nفرزندان عريف بن يحيى و خالد بن عامر در احياء خود در صحرا بودند و همچنان سر خلاف داشتند .\r\nتصميم به سركوب آنان گرفت . از مقابل او گريختند آنگاه عزم قبيلهء حصين نمود ابو زيان در مواضع مستحكم آنان در كوه تيطرى بود . يعقوب بن على و عثمان بن يوسف با ياران خود ، جماعات رياح ، شتابان براندند تا در منطقه‌اى روبروى آنان فرود آمدند . فرزندان عريف و خالد بن عمر به سوى دواوده راندند تا پيش از آنكه دست سلطان به دستشان رسد . ايشان را از آن بلاد طرد سازند . روز پنجشنبهء اواخر ذو القعدهء سال 769 مصاف آغاز شد و ميانشان نبردى سخت در گرفت .\r\nدواوده نخست واپس نشستند ولى عاقبت پيروزى از آن آنان شد . در اين نبرد شمار بسيارى از قبايل زغبه كشته شد و از باز پس راندن دواوده به جايى كه از آن آمده بودند نوميد شدند . آنگاه دواوده روى به سوى حصين و امير ابو زيان نهادند و به نزد ايشان رفتند و بر ضد سلطان ابو حمو با او يار شدند و بر لشكرگاهش تاخت آوردند و جنگ را نيك پاى داشتند و صفوف لشكر سلطان ابو حمو در هم ريخت و سپاهش در هم شكست و چون از معركه جان به در برد ، از راه صحرا خويشتن به تلمسان رسانيد . دواوده به موطن خود باز گشتند همه اعراب زغبه به ابو زيان پيوستند و از پى فراريان آمدند تا به سيرات فرود آمدند . سلطان ابو حمو در ميان قومش و آن گروه از بنى عامر كه با او\r\n\r\n","description":"","footnote":"","page_name":" 147 ","page_number":165},
  {"content":"\r\n\r\nبودند بيرون آمد . خالد به مبارزت با سلطان پيش آمد و او را به فرار واداشت و قوم او نيز از پس او گريختند . سپس سلطان از راه مسالمت پيش آمد و مالى به او بخشيد . خالد بيامد و به خدمت او پرداخت . امير ابو زيان نزد حصين ، ياران خود باز گرديد و به ريسمان دوستى فرزندان عريف چنگ زد .\r\nآنگاه محمد بن عريف به اطاعت سلطان در آمد و تضمين كرد كه برادر خود را از راه خلاف باز گرداند و در اين راه كوشش بسيار نمود . سلطان او را متهم ساخت . خالد بن عامر كه با محمد دشمنى داشت سلطان را به حبس و زجر او وادار نمود . سلطان او را بگرفت و به زندان كرد و اين امر سبب خصومت بيشتر برادرش ابو بكر شد . سلطان با قوم خود و همهء بنى عامر در سال 770 نهضت كرد زيرا كار ابو بكر به سبب پيوستن جماعات حارث از بنى مالك و قبايل حصين به او بالا گرفته بود و او و يارانش به كوههاى دراك و تيطرى موضع گرفته بودند . سلطان با لشكر خود بيامد تا بلاد ديالم را از حارث باز ستاند . پس سراسر آن بلاد را ويران ساخت و كشت و زرع و ديگر متاعهاى آن را تاراج نمود .\r\nابو بكر و يارانش از قبايل حارث و حصين كه امير ابو زيان در ميان آنها بود به دفاع پرداختند .\r\nسلطان از آنان دست بداشت و روى عزيمت به بلاد اولاد عريف و قوم ايشان سويد بگردانيد و نواحى ايشان غارت كرد و كشتار نمود و قلعهء ابن سلامه را كه از بهترين اوطان ايشان بود ويران ساخت و به تلمسان باز گرديد . سلطان احساس كرد كه با غلبه بر او و عريف و مواطن ايشان دلش خنك شده است . اما در باب پيوستن ابو بكر به مغرب و حركت بنى مرين ، بدان سو نيز خواهيم پرداخت .\r\n\r\nخبر از حركت سلطان ( ابو فارس ) عبد العزيز ( بن على مرينى ) به سوى تلمسان و استيلاى او بر آن و به خوارى افتادن ابو حمو و بنى عامر در دوسن از بلاد زاب و خروج ابو زيان از تيطرى به احياء رياح\r\nچون سلطان ابو حمو ، محمد بن عريف را گرفت و جمع قوم او يعنى سويد را پريشان ساخت و سراسر بلادشان را زير پى سپرد و قتل و تاراج كرد ، ديد كه برادر بزرگش ابو بكر از پادشاه مغرب يارى خواست و او نيز با جمعى از بنى مالك ، از احياء سويد و ديالم و عطاف به ياريش شتافت و اراضى ملويه را كه هم مرز بلاد مغرب بود اشتغال كرد . سپس نزد برادر بزرگتر خود و نزمار رفت .\r\nو نزمار در مقر خود ، قصر مراده كه خود در وادى ملويه در ظل دولت بنى مرين و در پناه آنان ساخته بود مىزيست . زمام كار ايشان به دست او بود و به راى و نظر او عمل مىكردند و اين چيزى بود كه از پدرش عريف بن يحيى كه در خدمت سلطان ابو سعيد و پسرش ابو الحسن و پسر او ابو عنان\r\n\r\n","description":"","footnote":"","page_name":" 148 ","page_number":166},
  {"content":"\r\n\r\nبود ، به ميراث برده بودند . ملوك مغرب هم راه و روش اسلاف خود را در پيش گرفتند و از رأى و رويت او پيروى مىكردند . چون برادرش ابو بكر نزد او رفت و از پادشاه مغرب لشكر خواست و او را از زندانى شدن برادر ديگرش محمد آگاه نمود از تصميمات او نكوهش كرد و برادر خود ابو بكر و مشيخهء قومشان را كه از بنى مالك بودند نزد سلطان عبد العزيز بن سلطان ابى الحسن فرستاد . سلطان عبد العزيز از فتح جبل هنتاته مىآمد او در اين سفر جنگى بر عامر بن محمد بن على كه با او بر سر منازعت بود ظفر يافته بود . در راه با او ديدار كرد و احسان و اكرام ديد و از او خواست براى يارى برادرش اقدامى كند سلطان نيز اجابت كرد . اينان سلطان را به گرفتن تلمسان و بلاد ماوراى آن ترغيب كردند . اين پيشنهاد به سبب كينه‌اى كه از سلطان ابو حمو در دل داشت موافق طبع او افتاد و عازم تلمسان شد و زمام كارها به دست و نزمار داد و در خارج شهر لشكرگاه ساخت . و براى جمع آورى لشكر ، كسانى را به اطراف فرستاد . چون لشكر گرد آمد پس از اداى مراسم قربانى عيد قربان سال 771 به راه افتاد . خبر به سلطان ابو حمو رسيد . در بطحاء لشكرگاه زده بود . شتابان به تلمسان باز گرديد . ياران خويش را فرا خواند ولى آنان از او روى گردانيدند و به ملك مغرب سلطان عبد العزيز گرايش يافتند . ابو حمو تصميم گرفت كه به نزد بنى عامر رود و در غرهء ماه محرم سال 772 به نزد ايشان رفت . سلطان عبد العزيز در روز عاشورا وارد تلمسان شد .\r\nو نزمار بن عريف را فرمان داد كه لشكر در پى او برد . سلطان وزير خود ابو بكر بن غازى بن الكاس را فرستاد و او به بطحاء رسيد . در آنجا و نزمار نيز به دو پيوست . همهء عربها را در سپاه خود بسيج كرده بود . شتابان از پى ابو حمو و بنى عامر روى به راه نهادند . آنان از راه جدا افتاده بر دواوده فرود آمده بودند . سلطان عبد العزيز در آن هنگام مرا فرستاد كه آنان را به فرمانبردارى او وادار سازم و از هماهنگى با بنى عامر و سلطانشان باز دارم . همچنين فرج بن عيسى بن عريف را به ميان قبيلهء حصين فرستاد تا ترتيب فرمانبردارى ايشان بدهد و ابو زيان را به حضرت سلطان فرا خواند تا بگويند كه پيمان با او را شكسته‌اند .\r\nما همه نزد ابو زيان رفتيم . يارانش از او دور شده بودند و او به فرزندان يحيى بن على بن سباع كه از دواوده بودند ، پيوسته بود . من نيز به نزد ايشان رفتم و آنچنانكه خواست و خشنودى سلطان بود احترام شأن و مقام آنان را رعايت كردم و آنان را از ابو حمو و بنى عامر بر حذر داشتم مشايخ ايشان نزد و نزمار و وزير ابو بكر بن غازى آمدند و آن دو را به راه او دلالت كردند . و شتابان برفتند .\r\nبيوت ايشان در دو سن بود كه در آنجا فرود آمده بودند . اين مكان در پايان عمل زاب بود ، در جانب غربى . پس جماعاتشان پراكنده شد و همهء لشكرگاه سلطان ابو حمو به غارت رفت و هر چه اموال و امتعه و چارپا بود همه تاراج شد . بقاياى ايشان به مصاب گريختند و لشكرها از آنجا بازگشتند و راه قصور بنى عامر در پيش گرفتند . اين قصور در جنوب جبل راشد بود در جايى كه\r\n\r\n","description":"","footnote":"","page_name":" 149 ","page_number":167},
  {"content":"\r\n\r\nتپه‌هاى ولون سمعون [ 1 
  ] قرار دارد . آن قصور را ويران كردند و هر چه بود غارت كردند . آنگاه رهسپار تلمسان شدند . سلطان عمال او را در بلاد مغرب اوسط از وهران و مليانه و الجزاير و مديه و كوه وانشريش پراكنده ساخت . و دوستش قوى شد و دشمنش برافتاد .\r\nديگر آنچه سبب دل مشغولى شود نبود جز جرقه‌اى از آتش فتنه در بلاد مغراوه و در خاندان على بن راشد . خالد در ديوان مورد خشم قرار گرفت و به جبل بنى بو سعيد رفت و بدان متكى شد .\r\nسلطان گروههايى از لشكر خود براى محاصرهء آن بفرستاد و وزير خود عمر بن مسعود را براى اين منظور روانه داشت ولى چنان كه در اخبار مغراوه گفتيم - آن كار حقير شمرد . من در آن هنگام مشايخ دواوده را نزد او بردم و او ايشان را اكرام كرد و در حالى كه كيسه‌هايشان از اموال و قلوبشان از شكر پر بود از نزد او بيرون آمدند . و حال بر اين منوال ببود تا به باقى مطالب برسيم .\r\n\r\nخبر از پريشانى اوضاع مغرب اوسط و بازگشت ابو زيان به تيطرى و حركت ابو حمو موسى ( دوم ) بر تلمسان سپس انهزام آن دو و رانده شدنشان به ديگر نواحى\r\nبنى عامر بن زغبه از آغاز ، متابعان خالص بنى عبد الواد بودند و سويد از متابعان خاص بنى مرين .\r\nوضع و مرتبهء عريف و فرزندانش در نزد سلطان ابو الحسن و فرزندانش معروف است . چون احيائشان با ابو حمو در دوسن تاراج شد روى به بيابان نهادند زيرا نمىخواستند بنى مرين كه ونزمار بن عريف و برادرانش در دولتشان داراى رياست بودند بر آنان فرمان رانند .\r\nپس با سلطان خود ابو حمو سر در بيابانها نهادند . آنگاه رحو بن منصور ، در ميان قوم خود بنى عبيد اللّه از شعب معقل به آنان گرويد و به وجده روى نهادند و آتش نفاق و دشمنى افروخته گرديد .\r\nحصين از عواقب كار خود با سلطان به وحشت افتاده بود پس دست به سوى سلطانشان ابو زيان دراز كردند و مشايخ خود را براى فراخواندن او از قرار گاه فرزندان يحيى بن على روانه داشتند . چون بيامد او را به مديه بردند و نواحى آن را بگرفتند ولى شهر مقاومت ورزيد و حال بر اين منوال باقى ماند . مغرب اوسط بر سلطان بشوريد و از فرمان بيرون آمد . و لشكرها به قتال مغراوه و حصين در حركت آمد . ابو حمو و بنى عامر براى نبرد با او در تلمسان گرد آمدند . سلطان عبد العزيز يكى از ياران و پيروان خود را نزد خالد بن عامر فرستاد و او را به مال ترغيب كرد . خالد بن عامر كه پيش از اين در ياران ابو حمو بود اينك از او بريده بود . سلطان عبد العزيز سپاه خود را به يارى خالد فرستاد و او ابو حمو را در نبردى شكست داد و اعراب بنى عبيد اللّه و بنى عامر را كه با او\r\n\r\n\r\n","description":"","footnote":"\r\n[ ( 1 ) 
  ] در نسخه  B  : ريابرسمعون .\r\n","page_name":" 150 ","page_number":168},
  {"content":"\r\n\r\nبودند سركوب نمود و لشكرگاه او تاراج كرد و اهل حرم و كنيزانش را به قصر سلطان برد و غلام او عطيه را نيز اسير نمود . سلطان بر او منت نهاد و او را در زمرهء حاشيهء خويش آورد . ابو حمو از مرگ برهيد و به تيكورارين آخر بلاد صحرا رفت و در آنجا تنها و دور از اهل و حاشيه و وزراى خود ، فرود آمد . زناته به خدمت ملك مغرب در آمد . اين فتح با فتح بلاد مغراوه موافق افتاد . وزير او ابو بكر بن غازى بر كوهستان بنى بو سعيد غلبه يافت و حمزة بن على بن راشد را با جمعى از يارانش بگرفت و گردن زد و آن سرها به آستان سلطان فرستاد و پيكرهايشان را در مليانه بردار كرد .\r\nسلطان به وزير خود ابو بكر بن غازى فرمان داد به سوى حصين در جنبش آيد و او نيز در حركت آمد . در آن هنگام من در بسكره بودم . به من پيام فرستاد تا ياران او را از دواوده و رياح گرد آورم .\r\nوزير و سپاهيان به دژ تيطرى رسيدند و چند ماه در كنار آن درنگ كردند تا آنگاه كه جمعشان بپراكند و از دژ خود فرار كردند و به هر سو پراكنده گشتند . ابو زيان نيز به راه خود رفت و به بلاد واركلى در جنوب زاب مستقر شد ، زيرا در اينجا از سپاهيان سلطان دور بود . مردم واركلا او را پناه دادند و گرامى داشتند . وزير بر حصين و ثعالبه خراجهاى گران نهاد و تا مرزهاى دور برفت و پيروزمند به تلمسان باز گرديد . سلطان به هنگام ورودش مجلسى عظيم بر پا كرد و او را به عزت و اكرام در آورد و همهء كسانى را از عربها و قبايل كه با او بودند صله و انعام داد و هر يك را در خورشان و مقامش بنواخت و مقرر كرد كه امراى قبيلهء زغبه فرزندان گرامى خود را به گروگان نزد او نهند تا بر فرمانبردارى ايشان دليلى كافى باشد . سپس آنان را به جنگ ابو حمو به تيكورارين فرستاد . آنان نيز برفتند .\r\nسلطان عبد العزيز چند شب بعد از آمدن وزير و سپاهش در اواخر ماه ربيع الآخر سال 774 به بيمارى مزمنى در گذشت . مرگ او را مدتى مخفى نگهداشتند بنى مرين به ممالك خود به مغرب بازگشتند پيش از رفتن با فرزندش ابو زيان محمد بيعت كردند و او را السعيد لقب دادند و زمام كار او به دست ابو بكر بن غازى دادند و ما اخبار او را خواهيم آورد . ان شاء اللّه تعالى .\r\n\r\nخبر از بازگشت ابو حمو بار سوم به تلمسان\r\nچون سلطان عبد العزيز هلاك شد و بنى مرين به مغرب باز گشتند از بزرگان بنى يغمراسن ابراهيم بن سلطان ابو تاشفتن را براى دفع ابو حمو از تلمسان ، بعد از خود در آنجا مستقر ساختند . ابراهيم از زمان مرگ پدرش در نزد ايشان پرورش يافته بود . در آن ميان عطية بن موسى غلام سلطان ابو حمو نيز خود را جاى داد . فرداى روزى كه بنى مرين از تلمسان دور شدند او دعوت سرور خويش ابو حمو آشكار نمود و ابراهيم بن تاشفين را نيز از سر راه خويش دور ساخت . خبر به ياران سلطان ابو حمو يعنى عربهاى معقل و فرزندان يغمور بن عبيد اللّه رسيد و اينان ابو حمو را آگاه كردند و او را كه در\r\n\r\n","description":"","footnote":"","page_name":" 151 ","page_number":169},
  {"content":"\r\n\r\nعين نوميدى بود و به سبب گرد آمدن عربها بر ضد او آهنگ بلاد و سياهان داشت ، تن و توشى حاصل شد و شتابان از تبعيدگاه خويش در حركت آمد . پيش از او پسرش عبد الرحمان ابو تاشفين ( دوم ) با عبد اللّه بن صغير كه از ياران ابن خاندان بود به شهر داخل شدند و سلطان چهار روز بعد از ورود ايشان به شهر در آمد و سلطنت تجديد كرد و بر تخت خود نشست و اين يكى از عجايب بود .\r\nسلطان ابو حمو در همان ساعت ورود وزرايش را به اتهام همدستى با خالد بن عامر و نقض پيمان او و يارى دشمنان او بگرفت و به زندان فرستاد و در همان روز همه را سر بريد . و اين امر سبب رميدگى بيشتر خالد و عشيرهء او گرديد . بنى مرين به هنگام حركتشان به مغرب از سرداران مغراوه و بنى منديل على بن هارون بن ثابت بن منديل را برگزيد به شلف فرستاده بودند تا مانع حركت سلطان ابو حمو گردد . ابو زيان نيز پسر عم خود را به بلاد حصين فرستاده بود . اين دو را نيز اخبارى است كه بدان خواهيم پرداخت . ان شاء اللّه تعالى .\r\n\r\nخبر از بازگشت ابو زيان بن سلطان ابو سعيد به بلاد حصين سپس بيرون آمدنش از آن\r\nامير ابو زيان بن سلطان ابو سعيد ، پس از شنيدن خبر مرگ سلطان عبد العزيز از واركلى كه پناهگاه او بود به سوى ارتفاعات در حركت آمد ، تا در سرزمينهايى كه خود را با ابو حمو در تصرف آنها سهيم مىدانست داخل شود . مردم آن مناطق نيز چنان كه پيش از اين بودند به اطاعت او اعتراف كردند .\r\nابو حمو به بررسى و استحكام اطراف مملكت خويش و دفع شورشگران پرداخت . اميران بدويان زغبه ، ابو بكر و محمد پسران عريف بن يحيى به ياريش اقدام كردند . بزرگ ايشان ونزمار آنان را به اين كار واداشته بود و مناصحت سلطان و مخالصت با او فرا خوانده بود . آن دو نيز با اين عمل خود آسانترين راه و رامترين مركب را برگزيدند . سلطان پيمان دوستى با خالد و عشيره‌اش را شكست و از هر سو ايشان را تحت فشار قرار داد تا به سابقهء گرايشى كه به سلطان عبد العزيز داشتند به جانب مغرب روان شدند . سلطان به تدبير كارهايى كه انجام آنها ضروريتر بود آغاز كرد . به يارى آن دو على بن هارون را در سال 775 پس از نبردهايى از شلف براند . در اين نبردها برادر على بن هارون رحمون بن هارون كشته شد و على به بجايه گريخت و در آنجا به كشتى نشست و به مغرب رفت .\r\nسپس سلطان ابو حمو تا آن سوى شلف را مورد تاخت و تاز قرار داد . محمد بن عريف ميان او و پسر عمش ابو زيان به سفارت پرداخت . سلطان ابو حمو اموالى ميان حصين و ثعالبه تقسيم كرده بود تا به او گرويدند از سوى ديگر آنان خود از آن همه كشاكش و نزاع ملول شده بودند در برابر اين اموال ابو زيان از موطن خود به بلاد رياح رفت و با رفتن او جنگها و شورشها فروكش كرد . محمد بن عريف در اين اقدام و عملى كردن آن اثرى نيكو داشت . سالم بن ابراهيم بزرگ ثعالبه كه بر متيجه و\r\n\r\n","description":"","footnote":"","page_name":" 152 ","page_number":170},
  {"content":"\r\n\r\nالجزاير غلبه يافته بود چون از فتنه‌گرى دست برداشت از سوى سلطان براى او و قومش امان‌نامه فرستاده شد . سلطان دو پسر خود را به فرمانروايى ثغور قلمرو خويش معين كرد . يكى از آنها را به الجزاير فرستاد تا تحت نظر سالم بن ابراهيم فرمان براند و پسر ديگر خود ابو زيان را به مديه فرستاد و پس از اين تدبيرها به تلمسان باز گرديد . سلطان در اين سفر تا اقصاى كشور خود برفت و به اصلاح احوال دوستان خود پرداخت و آنان را كه با دشمنان او دوستى داشتند به خود متمايل ساخت و از آن پس كه از ملك و فرمانروايى خويش دور افتاده بود چنين پيروزيى به دست نياورده بود . سلطان در آن مدت جامهء شاهى از تن به در كرده بود و از مملكت و از ميان دوستان خويش به جايى دور دست رانده شده بود و در ميان مردمى فرود آمده بود كه به فرمان او كار نمىكردند و مطيع اوامر او نبودند . و اللّه مالك الملك يؤتى الملك من يشاء و يعز من يشاء و يذل من يشاء .\r\n\r\nخبر از حملهء عبد اللّه بن صغير و عصيان ابو بكر بن عريف و بيعت آن دو با امير ابو زيان و بازگشت ابو بكر به فرمان سلطان ابو حمو\r\nخالد بن عامر و عبد اللّه پسر برادرش صغير و ديگر برادرانشان از فرزندان عامر بن ابراهيم به مغرب رفته بودند تا از بنى مرين يارى خواهند . زيرا بر سر جريان خالد ميان آنها و ابو حمو خلاف افتاده بود . عبد اللّه بن صغير به سبب پيمان دوستى كه و نزمار بن عريف ميان سلطان مغرب و صاحب تلمسان منعقد ساخته بود از يارى رسانيدن او مايوس شد و با جمعى از ياران خويش رهسپار بيابان گرديد و به قبايل زغبه پيوست و لشكر به كوهستان راشد كه عمور همپيمانان سويد از بنى هلال در آنجا بودند برد . ميانشان نبردى سخت در گرفت كه به پيروزى سويد بر ايشان منجر گرديد . در خلال اين احوال روابط ميان سلطان ابو حمو و ابو بكر بن عريف به سبب يوسف بن عامر بن عثمان صاحب وانشريش تيره شد . زيرا سلطان ابو حمو مىخواست كه او از قلمرو خويش فرود آيد . پس ابو بكر به علت دوستى ديرينه‌اش با يوسف بن عامر به خشم آمد و بعد از واقعه ، دست اتحاد به عبد اللّه بن صغير داد و او را به بيعت ابو زيان فراخواند . عبد اللّه اجابت كرد و رجالشان را نزد او كه در ميان قبايل رياح مىزيست ، فرستاد . ابو زيان به ايشان پيوست و او را به امارت خويش برگزيدند . محمد بن عريف با جماعات سويد به سلطان پيوست و سلطان در آغاز سال 777 با آنان كه از قبايل بنى عبد الواد و عرب و معقل و زغبه با او بودند نهضت فرمود و بحيله ياران ابو زيان را به وعده‌هايى بفريفت و ابو بكر را از اطاعت و مخالصت سلطان فرا خواند . ابو زيان به مكان خود در ميان دواوده باز گشت . سلطان شتابان به حضرت بازگشت و بر تخت بر آمد . تا حوادث بعد كه به آن خواهيم پرداخت ان شاء اللّه تعالى .\r\n\r\n","description":"","footnote":"","page_name":" 153 ","page_number":171},
  {"content":"\r\n\r\n\r\nخبر از رسيدن خالد بن عامر از مغرب و جنگى كه ميان او و سويد و ابو تاشفين واقع شد و هلاكت عبد اللّه بن صغير و برادران او\r\nچون به خالد بن عامر كه در مغرب بود خبر عبد اللّه پسر برادرش صغير رسيد ، مايوس از يارى بنى مرين از مغرب بيرون شد و بدان سبب كه اوضاع مغرب دچار تشتت شده بود سعى او به جايى نرسيد . سامى بن سليم در ميان قومش بنى يعقوب با او بيامد و آن دو خاندان دست بدست هم داده در بلاد سلطان ابو حمو به كشتار و تاراج پرداختند . فتنه گران و حادثه‌جويان از هر سو روى به آنان نهادند و بلاد اطراف را مورد حملهء خويش قرار دادند .\r\nفرزندان عريف براى جنگ با آنان ، قوم خود سويد و احلاف آنان از قبايل عطاف را گرد آوردند و از سلطان ابو حمو نيز يارى خواستند . ابو حمو پسر و وليعهد خود را با جمعى از قوم خود به ياريشان فرستاد . و او با سپاه در حركت آمد . چون به بلاد هواره رسيد و لشكرگاهش در آنجا دچار پريشانى شد ، او نيز بشتاب و به راه افتاد و به ياران خود فرزندان عريف و كسانى كه از پيروان دولت از قبايل زغبه با آنان بودند پيوست و بسرعت به سوى وادى مينا در مشرق قلعه رهسپار گرديد . دو گروه روياروى ايستادند و درنگ كردند تا جنگ را در روزهاى ديگر آغاز نمايند .\r\nشب هنگام از بيم شبيخون آتش روشن كردند و همچنان با آرايش جنگى شب را به صبح آوردند .\r\nرجال از دو سو براى فيصله دادن امر جنگ به كوشش پرداختند ولى تيراندازى كه در گرفت سبب درگير شدن جنگ شد . پرچمها به اهتزاز در آمد و طبلها غريدن گرفت و آسياب بىكار به چرخش درآمد . صفوف عربها پايدارى ورزيد و جمعى از ابطال كشته شدند . چون جنگ فروكش كرد عبد اللّه بن صغير را كشته يافتند . ابو تاشفين فرمان داد سر او ببرند و بريد اين خبر به پدرش برد .\r\nسپس پيكر برادرش ملوك بن صغير و پسر عمش موسى بن عامر و محمد بن زيان از وجوه عشيره‌شان را بر خاك افتاده و كوفتهء سم ستوران يافتند . سپاه ابو تاشفين از پى شكت‌خوردگان تاختن گرفتند و بقاياى ايشان به جبل راشد رسيدند . ابو تاشفين در همان نزديكى خيمه و خرگاه خويش بر پا كرد و از اين پيروزى سرمست شادمانى بود . زيرا سبب شد كه آوازهء بلند او به اكناف رسد آنگاه با غنايم بسيار به نزد پدر باز گرديد . خالد نيز با بقاياى لشكرش همچنان راه خويش در پيش گرفته برفت تا به كوه راشد رسيد و ما به ذكر اخبار او خواهيم پرداخت . ان شاء اللّه و اللّه اعلم .\r\n\r\n","description":"","footnote":"","page_name":" 154 ","page_number":172},
  {"content":"\r\n\r\n\r\nخبر از عصيان سالم بن ابراهيم و يارى او خالد بن عامر را و بيعت آن دو با امير ابو زيان و بيرون شدن ابو زيان به بلاد جريد\r\nسالم بن ابراهيم بزرگ ثعالبه بود كه بر فحص متيجه - از زمان انقراض مليكش - غلبه يافته بود . و رياست ثعالبه - در خاندان او بود . و ما به هنگام ذكر اخبار معقل از او ياد كرديم . چون ابو حمو در بجايه شكست خورد و ابو زيان روى كار آمد و باد پيروزى بر پرچم عربها وزيد كار ايشان نيز بالا گرفت . سالم بن ابراهيم نخستين كسى بود كه دست به فتنه‌گرى زد . و بر على بن غالب - از خاندانهاى الجزاير - مكر ورزيد . على بن غالب از زمان غلبهء بنى مرين بر مغرب اوسط ، در ايام ابو عنان ، از الجزاير به مغرب رفته بود . در آن ايام همه جا فتنه و آشوب بود و مردم الجزاير از ابو حمو سخت نفور بودند . على بن غالب زمام امور به دست گرفت و جمعى از مردم اوباش فرومايه گرد او را گرفتند . سالم بن ابراهيم امير ضاحيه كه طمع استيلاى الجزاير كرده بود ، از اين عمل ناخشنود بود و در نهان با بزرگان شهر به گفتگو پرداخت و آنان را از او بر حذر داشت و گفت على بن غالب قصد آن دارد كه به سلطان ابو حمو دعوت كند . اين امر سبب نفرت بيشتر مردم شد . و بر ضد او عصيان كردند . چون سالم بن ابراهيم ديد كه على بن غالب در محاصرهء مردم الجزاير است او را از آن ميان برهانيد و به ميان حى خود برد و در آنجا به نوعى تلفش كرد و نهضت الجزاير را به سود امير ابو زيان و تحت نفوذ خود تغيير مسير داد . اين امر ببود تا بنى مرين آمدند و سلطان عبد العزيز به تلمسان در آمد . سالم بن ابراهيم در الجزاير تا زمان مرگ سلطان عبد العزيز و آمدن ابو حمو به تلمسان به دعوت ايشان قيام داشت . در اين هنگام سپاه ابو زيان به تيطرى رسيد . سالم در احياء خود و در شهر الجزاير به اقامهء دعوت او پرداخت ، زيرا بر جان خود از سلطان ابو حمو بيم داشت . در واقع سالم بود كه سبب شد ابو زيان به يارى محمد بن عريف به احياء رياح رود . سلطان پسر خود را به الجزاير فرستاد و سالم بن ابراهيم در آن اعمال زير فرمان او قرار گرفت و باج و خراج آن را براى او گرد مىآورد . سلطان عمال خود را فرمان داد كه بروند و باج و خراج آن اعمال گرد بياورند .\r\nسالم بيمناك شد و با سلطان طريق تملق و مداهنه را در پيش گرفت .\r\nپس از اين واقعه فتنهء خالد بن عامر روى نمود . سالم تمام توجهش به آن بود كه خالد بن عامر پيروزيى حاصل كند و سلطان را از او به خود مشغول دارد ولى در اين پيكار بر خلاف تصور او پيروزى از آن سلطان و اولياى او شد . ميان سالم بن ابراهيم و محمد بن عريف دشمنى پديد آمده بود . سالم نرسيد كه محمد سلطان را بر ضد او برانگيزد . از اين رو پيشدستى كرد و بر ابو حمو عصيان كرد و امير ابو زيان را فرا خواند . ابو زيان بيامد . خالد بن عامر و مخالفان عرب سلطان نيز\r\n\r\n","description":"","footnote":"","page_name":" 155 ","page_number":173},
  {"content":"\r\n\r\nهمراه او بيامدند . اينان در آغاز سال 778 برسيدند و ميانشان پيمان دوستى موكد شد و دعوت امير ابو زيان در الجزاير پا گرفت . سپس به محاصرهء مليانه رفتند . در مليانه پادگان سلطان ابو حمو بود در برابر مهاجمان مقاومت ورزيدند . مهاجمان به الجزاير باز گشتند . خالد بن عامر در بستر خود بمرد و در الجزاير به خاك سپرده شد . پس از او كارها به دست مسعود پسر برادرش صغير افتاد . سلطان ابو حمو از تلمسان در ميان قوم خود و جماعتى از اعراب وابسته به او ، به سوى ايشان در حركت آمد . آنان به كوهستانهاى حصين پناه بردند . سپاه سلطان از دامنهء كوه با تيراندازى جنگ را ادامه داد تا عاقبت بر آنان غلبه يافت و آن گروه كه در پى آب و گياه صحرا گردى مىكردند چون ديالم و عطاف و بنى عامر به بيابان رفتند . سالم و يارانش خود را از هر سو در محاصره ديدند . اعلام اطاعت نمودند . سلطان چند تن از اصحاب خود را به نزد ايشان فرستاد و ميانشان معاهدهء صلح بسته شد . از مواد اين قرارداد يكى آنكه از ابو زيان دورى گزينند و آنان نيز چنين كردند .\r\nسلطان ابو حمو از آنجا در حركت آمد و رهسپار بلاد ريغ گرديد و از آنجا به نفطه از بلاد جريد راند ، سپس به توزر شد و بر فرمانرواى توزر يحيى بن يملول فرود آمد . يحيى او را گرامى داشت و ضيافتى در خور بر پاى كرد . و ما از آن ياد خواهيم نمود .\r\nسلطان ابو حمو به تلمسان بازگشت و بدان سبب كه سالم دست از فتنه‌گرى بر نمىداشت از او كينه به دل داشت . تا فصل زمستان در رسيد و عربها را به زمستانگاههايشان راند . پس با سپاهيان زناته از تلمسان بيرون آمد و شتابان برفت و بر فحص متيجه حمله‌اى سخت كرد . ثعالبه بگريختند و بر سر كوهها رفتند . سالم بن ابراهيم در كوه بنى خليل تحصن گرفت و پسر و اولياى خود را به الجزاير فرستاد . آنان نيز در آنجا تحصن گرفتند . سپاه سلطان شهر را روزى چند در محاصره گرفت .\r\nسپس بر مكان سالم غلبه يافتند . سالم زن و فرزند و متاع خويش بر جاى نهاد و به ميان بنى ميسره در جبال صنهاجه رفت . بسيارى از ثعالبه به فرمان در آمدند و در تحت امان سلطان فرود آمدند و به فحص متيجه رفتند . سالم بن ابراهيم نيز رسول خود نزد سلطان فرستاد و از او پيمان گرفت و از سر آن كوه بلند فرود آمد و نزد ابو تاشفين پسر سلطان ابو حمو رفت . ابو تاشفين او را در يكى از شبهاى دههء آخر رمضان به نزد پدر برد . سلطان به عهد و پيمان پسر خود وقعى ننهاد و صبح همان شب او را بگرفت . و سردار سپاه خود را به الجزاير فرستاد و بر آن مستولى شد و دعوت خويش در آنجا بر پاى داشت . مشايخ شهر به نزد او آمدند همه را بگرفت و منشور امارت الجزاير به نام وزير خود موسى بن برغوث صادر كرد و به تلمسان باز گرديد و چون مراسم عيد قربان به جاى آورد ، سالم بن ابراهيم را از زندان بيرون آوردند و به خارج شهر بردند در آنجا زير ضربات نيزه او را كشتند و پيكرش را بياويختند تا عبرت ديگران شود . و البقاء اللّه .\r\nسلطان ابو حمو امارت مليانه و اعمال آن را به پسر خود منتصر داد و پسر ديگر خود ابو ريان را\r\n\r\n","description":"","footnote":"","page_name":" 156 ","page_number":174},
  {"content":"\r\n\r\nبه وهران فرستاد . ابو يملول صاحب توزر با او مراودهء دوستانه برقرار كرد و ابن مزنى صاحب بسكره دختر خود به او داد . اولياى اين دو از كعوب و دواوده هم به فرمان او در آمدند زيرا از سر گذشت سلطان ابو العباس پند گرفته بودند ولى ترسيدند شهرهايشان را مورد حمله قرار دهد . اينان نزد ابو حمو پيام دادند و تضمين كردند كه اگر به اداى مالى كه شرط كرده وفا كند ، ابو زيان را به او تسليم خواهند كرد . و همچنين تعهد كردند كه از سوى او در بلاد موحدين آتش فتنه برافروزند تا سلطان ابو العباس را سرگرم دارند و اين به هنگامى بود كه ابو حمو به سبب ضعف دولتش از انجام آن عاجز بود . ابو حمو چنان نمود كه بدين كار قادر است و آنان را نيز تطميع كرد و پيوسته ميانشان آمد و شد بود و به يك ديگر وعده‌ها مىدادند . تا آنگاه كه ابن يملول را به محاصره افكندند و سلطان به شهر او مستولى شد و او به بسكره گريخت و يك سال پس از خروجش در سال 781 در آنجا هلاك شد . ابن مزنى چندى براى تحقق ابن آرزوهاى كاذب بماند تا عجزش آشكار شد و به فرمان سلطان ابو العباس گرويد و با او پيمان دوستى بست . امير ابو زيان به تونس به حضرت سلطان رفت سلطان بدين اميد كه او را بر ضد دشمنش يارى خواهد داد مقدم او گرامى داشت .\r\nدر اين عهد حال در مغرب اوسط به همان گونه است كه بارها شرح داده‌ايم چون : غلبهء عرب بر بسيارى از ضواحى و شهرها و ضعيف شدن قدرت دولت در بلاد دوردست به سبب نيرومند شدن ايشان ، و عقب رانده شدن آن تا ساحل دريا و بذل اموال به ايشان براى جلوگيرى از تجاوزشان و اقطاع دادن بلاد به ايشان و واگذاشتن و فتنه انگيزى و سعايت اولياى دولت بر ضد يك ديگر . و اللّه ولى الامور .\r\n\r\nتقسيم كردن سلطان ابو حمو قلمرو خود را ميان دو پسرش و رقابتى كه ميان آن دو به وجود آمد\r\nسلطان ابو حمو را چند پسر بود . بزرگترشان ابو تاشفين عبد الرحمان بود و پس از او چهار پسر از يك مادر كه در ايام سرگردانى در بلاد موحدين در ميله از اعمال قسنطينه با مادرشان زناشويى كرده بود . بزرگترين اين چهار برادر منتصر بود . سپس ابو زيان محمد و عمر ملقب به عمير و بعد از ايشان باز هم پسران بسيار ديگرى داراى شئون ديگر . ابو تاشفين وليعهد او بود و از ديگر برادران مقامى ارجمندتر داشت . سلطان او را در كارهاى خود انبازى مىداد و حكم او را بر وزراى دولتش نافذ گردانيد و بدين سبب در فرمانروايى همرديف او بود . با اين همه پسران ديگر را از مهر و شفقت خود محروم نمىداشت و آنان را بنوبت در خلوتهاى خويش جاى مىداد . از اين رو ابو تاشفين از آنان كينه به دل داشت . چون كار سلطان بالا گرفت و آثار خلاف از دولت خود زدود بر آن شد كه قلمرو خود را ميان فرزندانش تقسيم كند و هر يك را به امارت ناحيه‌اى بگمارد و آنان را از\r\n\r\n","description":"","footnote":"","page_name":" 157 ","page_number":175},
  {"content":"\r\n\r\nبرادرشان ابو تاشفين دور گرداند تا مبادا خودخواهيها سبب كشاكش گردد . پس منتصر را به مليانه و اعمال آن فرستاد و دست او در كارها گشاده گردانيد و برادر كوچكش عمر را در كفالت او قرار داد . برادر ميانى ايشان ابو زيان را امارت مديه و مضافات آن از بلاد حصين ارزانى داشت . و پسر ديگر خود يوسف پسر زابيه ( زابيه مادر او بود ) را به اندلس و متعلقات آن كه در آخر قلمرو او بود فرستاد . در اين حال عصيان سالم بن ابراهيم ثعالبى در الجزاير پيش آمد و سلطان را در نهان خبر دادند كه پسرش با سالم سر و سرى دارد . چون از كار سالم بپرداخت و پسر عم خود ابو زيان را از اعمال خود در بلاد جريد طرد كرد بر آن شد كه پسرش ابو زيان را از مديه به وهران و اعمال آن فرستد تا از اعراب دور باشد و موجب فتنه نگردد . آنگاه يكى از وزرايش را برگماشت تا مواظب .\r\nاعمال او باشد ابو زيان بر آن بلاد چندى امارت كرد . و اللّه اعلم .\r\n\r\nسوء قصد ابو تاشفين [ عبد الرحمان ( دوم ) 
  ] به يحيى بن خلدون كاتب پدرش\r\nنخستين چيزى كه از رقابت ابو تاشفين با برادرانش حادث شد ، آن بود كه سلطان پسر خود ابو زيان را بر وهران و اعمال آن امارت داد و حال آنكه ابو تاشفين وهران را براى خود مىخواست . از اين رو ظاهرا با آن موافقت نمود ولى به كاتب پدرش يحيى بن خلدون توصيه كرد كه در نوشتن فرمان حكومت مماطله و درنگ كند تا براى آن كار چاره‌اى بيابد . كاتب نيز چنان كرد . در دستگاه ابو حمو مرد لئيمى بود از شرطگان فرومايه به نام موسى بن يخلف كه به هنگام دورى ابو حمو از مستقر خويش و رفتن به تيكورارين و تسلط عبد العزيز بن ابى الحسن - چنان كه گفتيم - همراه او بود .\r\nو در آنجا كه عرصه را خالى ديد خود را به سلطان نزديك كرد و در شمار ياران نزديك و خواص او در آمد . چون سلطان بعد از هلاكت عبد العزيز به تلمسان باز گرديد او را بر ديگران مقدم داشت و در زمرهء اخص خواص خود درآورد . ابو تاشفين نيز او را بنواخت و مقرب خود ساخت و جاسوس خود در دستگاه پدر قرار داد . موسى بن يخلف نيز از يحيى بن خلدون كاتب سلطان كينه به دل داشت و همواره ابو تاشفين را بر ضد او تحريك مىكرد . در اثناى اين درنگ به ابو تاشفين تلقين كرد كه ابن خلدون در اين مماطله همه به سود برادرش ابو زيان كار مىكند . ابو تاشفين از اين سخن به هم برآمد و مترصد ماند تا در يكى از شبهاى ماه رمضان سال 780 يحيى بن خلدون بعد از تراويح از قصر به سراى خود مىرفت . ابو تاشفين در اين شبها با جمعى از اوباش در كوچه‌هاى شهر مىگشت و براى فساد كردن به خانه‌هاى مردم محتشم مىرفت . اينان راه بر يحيى بن خلدون گرفتند و با خنجر زدندش تا كشته شد و از مركب خويش فرو افتاد . خبر به سلطان رسيد . صبح روز بعد خود سوار شد و كسانى را به طلب اين گروه اوباش به اطراف شهر فرستاد . سپس خبر يافت كه\r\n\r\n","description":"","footnote":"","page_name":" 158 ","page_number":176},
  {"content":"\r\n\r\nپسرش ابو تاشفين مرتكب اين عمل شده است . از اين رو چشم پوشيد و ديگر اقدامى نكرد .\r\nابو تاشفين را امارت وهران داد . و پسر ديگر خود ابو زيان را چنان كه بود به امارت بلاد حصين و مديه فرستاد . سپس ابو تاشفين از پدر خواست كه الجزاير از آن او باشد . پدر الجزاير را به اقطاع او داد و يوسف بن زابيه و برادرانش را از آنجا فرا خواند و ابو تاشفين را به حكومت الجزاير فرستاد . و اللّه اعلم .\r\n\r\nحركت سلطان ابو حمو به ثغور مغرب اقصى و وارد شدن پسرش ابو تاشفين به نواحى مكناسه\r\nسلطان ابو سالم پادشاه بنى مرين در مغرب اقصى ، در سال 781 [ 1 
  ] به سوى مراكش در حركت آمد .\r\nامير عبد الرحمان بن ابو يفلوسن بن على در مراكش بود كه در نسب و ملك همانند او بود . به هنگامى كه در سال 775 همراه با او به البلد الجديد لشكر برد - چنان كه در اخبار ايشان آمده است - مراكش به او ارزانى گرديد و امير عبد الرحمان در مراكش استقرار يافت . در آنجا كه بود ميان او و سلطان ابو العباس احمد خلاف افتاد . سلطان ابو العباس احمد از فاس بيامد و دو بار او را محاصره نمود و هر بار خود باز گرديد . در سال 784 بار ديگر بيامد و سخت او را به محاصره افكند و مدت محاصره دراز شد . يوسف بن على بن غانم امير معقل بر سلطان عصيان كرده بود . سلطان سپاه به احياء او فرستاد . سپاهيان سلطان او را منهزم ساختند و خانه‌ها و بستانهايش را در سجلماسه ويران كردند و بازگشتند . يوسف خود همچنان در حال عصيان در صحرا بود . چون محاصره به مراكش امير عبد الرحمان را سخت به تنگنا افگند . ابو العشائر پسر عم خود منصور بن سلطان ابو على را به نزد يوسف بن على بن غانم فرستاد تا او را به فاس و بلاد مغرب آورد و سلطان ابو العباس را به خود مشغول ساز ، شايد از محاصرهء او بكاهد . يوسف بن على بن غانم با ابو العشائر به نزد سلطان ابو حمو به تلمسان رفت و در اين امر از او يارى خواست . زيرا سلطان ابو حمو را به سبب فزونى لشكر و ساز و برگ جنگى بر عربها قدرتى تمام بود . ابو حمو به دو پاسخ موافق داد و پسر خود ابو تاشفين را با ايشان بفرستاد و خود نيز از پى ايشان رهسپار مغرب گرديد . يوسف بن على با قوم خود در نزديكى مكناسه فرود آمد . امير ابو العشائر و امير ابو تاشفين نيز با او بودند ابو حمو نيز از پى بيامد و به مدت هفت روز تازى را محاصره كرد و دژ تازروت را كه براى نزول سلطان آمادهء كرده بودند ويران نمود .\r\nچون سلطان ابو العباس احمد از فاس بيرون آمد على بن مهدى العسكرى از عمال دولت و وجوه قبيلهء خود را به جاى خود در فاس نهاد . اعراب منبات از تيره‌هاى معقل به شهر آمده بودند تا آذوقه تهيه كنند . و نزمار بن عريف از اولياى دولت كه در قصر مراده از حوالى تازى فرود آمده بود با آنان\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  C  و  F  جاى عدد يك در 781 سفيد است .\r\n","page_name":" 159 ","page_number":177},
  {"content":"\r\n\r\nروابط دوستانه برقرار كرد تا به دفع سلطان ابو حمو و پسرش وادارشان نمايد و آنان را نزد على بن مهدى راه نمود . سپس در اواسط سال 785 خبر پيروزى سلطان ابو العباس بر مراكش برسيد .\r\nابو تاشفين و ابو العشائر و عربهايى كه با آنان بودند بگريختند . على بن مهدى با اعراب منبات از پى ايشان براند . ابو حمو نيز از تازى بيرون آمد و به مراده دژ و نزمار رسيد . آن را تاراج نمود و در آن حوالى كشتار و تاراج كرد و به تلمسان باز گرديد . پسرش ابو تاشفين با يارانش از ابو العشائر جدا شد و به پدر پيوست . تا باقى قضايا را بياورديم ان شاء اللّه تعالى .\r\n\r\nحركت سلطان ابو العباس صاحب مغرب اقصى به تلمسان و استيلا بر آن و پناه جستن ابو حمو به دژ تاجحمومت\r\nچون سلطان ابو العباس - چنان كه گفتيم - بر مراكش دست يافت به دار الملك خود فاس باز گرديد .\r\nدر ايام غيبت او سلطان ابو حمو با فرزند خود ابو تاشفين و جماعات عربها لشكر به مراكش برد .\r\nسلطان ابو العباس تصميم گرفت كه به تلمسان حمله كند پس با سپاه خود بيرون آمد . يوسف بن على بار ديگر به فرمان او در آمد و با او در حركت آمد . خبر به سلطان ابو حمو رسيد ، مردد ماند كه آيا در محاصرهء تلمسان بماند يا از آنجا بيرون رود . ميان او و ابن الاحمر صاحب اندلس مواصلت بود و ابن الاحمر را با سلطان ابو العباس دوستى بود از اين رو در عين اينكه تلمسان را در نظر او كم اهميت جلوه مىداد ، سلطان ابو حمو را نيز دلدارى مىداد كه ابو العباس به او نمىرسد ولى ابو العباس نيرو گرد آورده ناگهان به تلمسان راند . خبر به ابو حمو رسيد تصميم گرفت كه از تلمسان بيرون رود در حالى كه بر اوليا و اهل دولتش آشكار شده بود كه شهر در محاصره است . ابو حمو شب هنگام به لشكرگاه خود در صفيف رفت و بامداد روز ديگر دولتمردانش او را نيافتند بيشترشان تا به دست دشمن گرفتار نيايند دست به دامان او زدند و از پى او رفتند . سلطان ابو حمو از آنجا نيز حركت كرد و رهسپار بطحاء شد . سلطان ابو العباس به تلمسان در آمد و بر آن مستولى شد و سپاه خويش از پى ابو حمو فرستاد . ابو حمو از بطحاء نيز بيرون آمد و به تاجحمومت رفت و در دژ آن پناه گرفت . پسرش منتصر نيز با ذخايرى كه در دست داشت از مليانه برسيد . سلطان ابو حمو در آن دژ بماند تا به دفاع از خود پردازد . و اللّه تعالى اعلم .\r\n\r\nبازگشت سلطان ابو العباس به مغرب و اختلال دولت او\r\nچون سلطان ابو العباس بر مملكت تلمسان مستولى شد نامه‌ها و رسولان خود را نزد ابن الاحمر صاحب اندلس فرستاد و ضمن خبر فتح تلمسان از اينكه به سخن او گوش فرا نداده و به تلمسان لشكر برده است از او پوزش خواست . ابن الاحمر نيز از وضع دربار ابو العباس آگاه بود و\r\n\r\n","description":"","footnote":"","page_name":" 160 ","page_number":178},
  {"content":"\r\n\r\nمىدانست كه برخى از ايشان را هواى فرمانروايى در سر است و از ابو العباس سخت آزرده‌اند . پس موسى بن سلطان ابو عنان از بزرگان دولتشان را كه در نزد او بود بدين كار برانگيخت و آلت و عدتش فراهم نمود و وزير مشهورشان مسعود بن رحو بن ماساى را با او همراه كرد و به كشتى نشاند و به سبته روانه نمود . اينان در اول ماه ربيع الاول سال 786 به خشكى آمدند و بر سبته مستولى شدند . سپس به فاس راندند و روزى چند در دار الملك درنگ كردند . محمد بن عثمان كه زمام امور دولت سلطان ابو العباس را در دست داشت در فاس بود . فاس را سخت در محاصره گرفتند و براى ايشان مدد و لشكر رسيد . محمد بن عثمان دستخوش غفلت شد و شهر بدست موسى بن سلطان ابو عنان افتاد . در روز نوزدهم ربيع الاول همان سال سلطان موسى به دار الملك وارد شد و بر تخت فرمانروايى نشست و مردم به اطاعت او در آمدند . خبر به سلطان ابو العباس در تلمسان رسيد .\r\nآهنگ تعقيب ابو حمو داشت . و نزمار بن عريف امير سويد او را به ويران ساختن كاخهاى شاهى تلمسان ترغيب كرده بود و او اكنون در يك منزلى تلمسان مقام كرده بود . زبان از بيان زيبايى اين قصرها عاجز است . همه را سلطان ابو حموى اول و پسرش ابو تاشفين اول پى افكنده بودند . سلطان براى ساختن آنها صنعتگران و كارگران را از اندلس آورده بود . زيرا اندلس كشورى متمدن بود و دولت بنى عبد الواد هنوز در مرحلهء بدويت . سلطان ابو الوليد صاحب اندلس بنايان و صنعتگران ماهر اندلس را نزد آن دو گسيل داشته بود .\r\nو اينان چنان كاخها و سرابستانها و سرايها ساختند كه هرگز كسى نتوانست همانند آنها بياورد . و نزمار امير عرب ، سلطان ابو العباس را به ويران ساختن آنها وادار كرد ، همچنين باروهاى شهر را با خاك راه برابر نمود و به خيال خود از ابو حمو كه دار الملك تازى و قصر او را در مراده خراب نموده بود انتقام مىگرفت .\r\nابو العباس فرمان ويرانى داد و در يك لحظه ويران شدند . در همان حال كه سرگرم كار ويرانگرى بود براى تعقيب ابو حمو نيز خود را آماده مىساخت . در اين حال خبر رسيد كه پسر عمش موسى بن ابى عنان بردار الملكشان فاس غلبه يافته است و بر تخت فرمانروايى او نشسته است . سلطان ابو العباس بى آنكه به چيزى پردازد رهسپار مغرب شد و تلمسان را به حال خود رها كرد . باقى اخبار او را خواهيم آورد . سلطان ابو حمو در تاجحمومت بود ، شتابان به تلمسان آمد و به شهر داخل گرديد و پادشاهى از سر گرفت و براى آن كاخها كه رونق و زيبايى خود را از دست داده بودند زارى كرد . دولت و سلطنت بنى عبد الود بار ديگر به تلمسان باز گرديد . و اللّه سبحانه و تعالى اعلم .\r\n\r\n","description":"","footnote":"","page_name":" 161 ","page_number":179},
  {"content":"\r\n\r\n\r\nاز سر گرفته شدن رقابت ميان فرزندان سلطان ابو حمو\r\nرقابت ميان فرزندان سلطان ابو حمو در نهان بود ، زيرا پدرشان آنان را به دوستى و مدارا دعوت مىكرد . چون از تعقيب بنى مرين بيرون آمدند و به تلمسان باز گرديدند ، اين رقابت نهانى به دشمنى آشكار بدل شد . ابو تاشفين پدر را متهم كرد كه با برادران بر ضد او همدستى مىكند و تصميم گرفت كه از فرمان پدر سر برتابد . سلطان از اين امر خبر يافت و به سوى ناحيهء بطحاء در حركت آمد و چنان نمود كه براى اصلاح حال عربها و ديدار با پسرش منتصر به مليانه مىرود تا از آنجا به الجزاير رود و آنجا را پايتخت خود سازد . پس فرزند خود ابو تاشفين را در تلمسان نهاد و او را سوگند داد كه از نيكخواهى سر برنتابد . موسى بن يخلف كه از نهفت كارها آگاه بود بر حسب عادت خويش خبر به ابو تاشفين رسانيد . ابو تاشفين چون بشنيد شتابان از تلمسان بيرون آمد و با جمعى از سپاهيان كه با او بودند از پى پدر براند و او را در حوالى بطحاء پيش از آنكه به منتصر رسد بديد و از خبرى كه يافته بود خشمگين زبان اعتراض بگشود . سلطان سوگند خورد كه آنچه گفته‌اند دروغ است و او را راضى ساخت كه باز گردد و همه باز گشتند .\r\n\r\nخلع سلطان ابو حمو و فرمانروايى پسرش ابو تاشفين و دربند كشيدن او پدر را\r\nچون سلطان از بطحاء باز گرديد و از رفتن نزد منتصر مأيوس شد ، براى رهايى خويش راهى ديگر يافت بدين طريق كه يكى از دولتمردان خود را معروف به على بن عبد الرحمان بن الكليب در نهان بخواند و اموالى گران در نزد او به وديعت نهاد كه هر گاه بدان نيازش افتد از او بستاند . سپس منشور امارت الجزاير به او داد تا او به الجزاير رود و خود نيز به او پيوندد . موسى بن يخلف از اين ماجراى نهانى آگاه شد و به ابو تاشفين خبر داد . ابو تاشفين كسانى را از پى على بن عبد الرحمان بفرستاد تا او را كشتند و آن اموال و نامه‌ها بستند و بياوردند . از آن نامه‌ها دريافت كه پدر و برادران در كمين او هستند از اين رو پرده از چهرهء امر برگرفت و بامدادان به كاخ پدر رفت و نامه به او نشان داد و زبان به سرزنش او گشود . موسى بن يخلف از نزد او بگريخت و به ابو تاشفين پيوست و پسر را بر ضد پدر برانگيخت . تا يك روز به قصر در آمد و پدر را از فرمانروايى خلع كرد و در يكى از حجره‌هاى قصر بنشاند و بر او موكلان گماشت تا هر چه اموال و ذخاير داشت از او بستدند . سپس او را به وهران فرستاد و در آنجا در بند كشيد . آنگاه همهء برادرانش را كه در تلمسان بودند بند بر نهاد . اين واقعه در پايان سال 788 بود . خبر به مليانه به منتصر و ابو زيان و عمير رسيد ، به قبايل حصين پيوستند و از آنان پناه خواستند . پناهشان دادند و به كوهستان تيطرى\r\n\r\n","description":"","footnote":"","page_name":" 162 ","page_number":180},
  {"content":"\r\n\r\nدر نزد خود جاى دادند . ابو تاشفين لشكر گرد كرد عربهاى سويد و بنى عامر را نيز استمالت نمود و در پى منتصر و برادرانش از تلمسان بيرون شد . نخست به مليانه رفت و آنجا را بگرفت . سپس به كوهستان تيطرى رفت و به محاصرهء آن پرداخت در حالى كه ساكنان تيطرى به دفاع برخاسته بودند .\r\nو اللّه تعالى اعلم .\r\n\r\nخروج سلطان ابو حمو از بند و بار ديگر دستگيرى او و تبعيد او با كشتى به جانب مشرق\r\nچون محاصرهء تيطرى به درازا كشيد و ابو تاشفين مدتى دراز در آنجا بماند از پدر كه مدت درازى او را تنها رها كرده بود بيمناك شد و با يارانش در باب او مشورت كرد . اشارت به قتل او كردند .\r\nابو تاشفين پسر خود را با جمعى از حاشيهء خويش چون وزير ، عمران بن موسى و عبد اللّه بن الخراسانى به تلمسان فرستاد تا همهء فرزندان سلطان را كه به زندان كرده بودند بكشتند ، و به وهران رفتند .\r\nابو حمو از آمدنشان خبر يافت و بترسيد و از باروى دژ بالا رفت و فرياد بركشيد و از مردم شهر يارى خواست . مردم از هر سو بدويدند . ابو حمو عمامهء خود را چون ريسمانى از بارو فروگذاشت و دست در آن زده فرود آمد . چون پايش به زمين رسيد مردم بر او گرد آمدند و او را به قصر بردند .\r\nجماعتى كه براى كشتنش آمده بودند بر در قصر رسيدند . ابو حمو در بر رويشان ببست . چون بانگ و خروش مردم شنيدند و دانستند اتفاقى افتاده است هر كس از آنان كوشيد تا جان خود برهاند .\r\nمردم شهر بر سلطان گرد آمدند . عامل اصلى اين شورش خطيب شهر بود . پس با ابو حمو بيعت تازه گردانيدند و او در حال به تلمسان روان شد و در اوايل سال 789 به شهر در آمد . شهر در آن روزگار بى حفاظ بود ، زيرا بنى مرين باروهايش را خراب كرده و بارويش را پراكنده بودند . آنگاه به نزد وجوه و بزرگانى كه در احياء بنى عامر مانده بودند كس فرستاد . همه نزد او آمدند . خبر به ابو تاشفين رسيد كه همچنان در محاصرهء تيطرى بود . پيش از آنكه كار پدر سامان گيرد با سپاهيان و اعرابى كه همراهش بودند به تلمسان آمد و گرداگرد او بگرفت . ابو حمو بگريخت و از منارهء مسجد فرا رفت و در آنجا پنهان شد . ابو تاشفين به قصر داخل شد و پدر را طلبيد . جايش را به او گفتند ، خود برفت و پدر را از مناره فرود آورد و از ديدن او به رقت آمد و در گريه شد و او را در يكى از حجره‌هاى قصر محبوس نمود . پدر از او خواست كه براى اداى فريضهء حج او را به مشرق فرستد . با يكى از بازرگانان مسيحى كه همواره از قطلان به تلمسان كالا مىآورد قرار گذاشتند كه او را به اسكندريه برد . بازرگانان او را با زن و فرزندش از بندر وهران در كشتى خود نشاند و چون باد موافق وزيدن گرفت در حالى كه موكلان بر ابو حمو گماشته بودند به اسكندريه رفت . ابو تاشفين نيز به كار دولت خود پرداخت . و اللّه تعالى اعلم .\r\n\r\n","description":"","footnote":"","page_name":" 163 ","page_number":181},
  {"content":"\r\n\r\n\r\nورود سلطان ابو حمو به بجايه با كشتى و استيلاى او بر تلمسان و رفتن ابو تاشفين به مغرب\r\nسلطان ابو حمو به كشتى نشست كه به اسكندريه رود . چون از اعمال تلمسان گذشت و به محاذات بجايه رسيد ، از ناخداى كشتى درخواست كه او را به بجايه نهد . او نيز اجابت كرد . سلطان همچنانكه در زنجير بود با موكلان خويش از كشتى بيرون آمد و نزد محمد بن ابى مهدى فرماندهء ناوگان بجايه كس فرستاد و او را از آمدن خويش آگاه كرد . محمد بن ابى مهدى بر امير بجايه كه از فرزندان ابو العباس بن ابو حفص بود ، نفوذى شگرف داشت . محمد بن وارث از خواص منتصر بن ابو حمو از پروردگان دولت ايشان بود كه پس از برداشته شدن محاصرهء تيطرى به بجايه آمده بود .\r\nمحمد بن ابو مهدى او را به نزد سلطان ابو حمو فرستاد تا به درخواست او پاسخ دهد . محمد بن وارث او را در اواخر سال 789 به بجايه آورد و در بستان پادشاه كه « الرفيع » ناميده مىشد جاى داد . و به سلطان تونس خبر داد . سلطان تونس از آنچه به دستش افتاده بود ، خدا را سپاس گفت و فرمان داد كه در اكرام او مبالغه كنند و هر گاه كه نيازش افتد سپاهيان بجايه در خدمت او باشند . ابو حمو از بجايه بيرون آمد و به متيجه رفت . طوايف عرب از هر سو به گرد او جمع شدند آنگاه آهنگ تلمسان كرد . قوم او بنى عبد الواد بر ابو تاشفين گرد آمده بودند ، زيرا ابو تاشفين باب عطا بر روى ايشان گشوده بود . بنى عبد الواد ابو حمو را طرد كردند و كار او دشوار ساختند . ابو حمو به سوى صحرا رفت و پسر خود ابو زيان را به جبال شلف فرستاد تا دعوت او بر پاى دارد . ابو زيان به تامه از ناحيهء مغرب رسيد . ابو تاشفين از ماجرا خبر يافت . سپاهى به سردارى پسر خود ابو زيان بن ابو تاشفين و وزيرش محمد بن عبد اللّه بن مسلم به شلف فرستاد . ميان اينان و ابو زيان بن ابو حمو نبردى در گرفت و ياران ابو تاشفين منهزم شدند و پسر او ابو زيان بن ابى تاشفين وزيرش محمد بن عبد اللّه بن مسلم و جماعتى از بنى عبد الواد كشته شدند . چون ابو تاشفين از رسيدن پدر به تامه خبر يافت با سپاه خود از تلمسان به سوى او رفت . ابو حمو از آنجا به وادى صا شد و از همپيمانان خود ، اعراب معقل ، كه در آنجا بودند يارى طلبيد . آنان به ياريش شتافتند . ابو حمو به تامه باز گرديد و در آنجا مقام كرد . ابو تاشفين روبروى او قرار گرفت . در آنجا شنيد لشكرش شكست خورده و پسرش كشته شده است . ابو تاشفين گريزان به تلمسان باز گشت و ابو حمو در پى او بود .\r\nسپس ابو تاشفين غلام خود سعادت را با جمعى از سپاهيان فرستاد تا مانع رسيدن عربها به ابو حمو شوند . ابو حمو فرصت مغتنم شمرد و او را منهزم ساخت و دستگيرش كرد . خبر به ابو تاشفين در تلمسان رسيد . بنى عبد الواد و عربهايى كه با آنها بودند پراكنده شدند . خود نيز با ياران خود اعراب سويد از تلمسان بگريخت و با آنها به صحرا رفت . سلطان ابو حمو در ماه رجب 790 به\r\n\r\n","description":"","footnote":"","page_name":" 164 ","page_number":182},
  {"content":"\r\n\r\nتلمسان داخل شد . فرزندانش نيز برسيدند و در نزد او در تلمسان مقام كردند . فرزندش منتصر بيمار شد و پس از چند روز از ورودشان به تلمسان ، بمرد . و كارها بدين گونه استقرار يافت . و اللّه اعلم .\r\n\r\nآمدن ابو تاشفين با سپاهيان بنى مرين و كشته شدن سلطان ابو حمو\r\nچون ابو تاشفين از پدر بگريخت و از تلمسان برفت به ميان عربهاى سويد رسيد . آنان چنان راى زدند كه از صاحب مغرب يارى خواهد . ابو تاشفين و محمد بن عريف شيخ سويد نزد سلطان ابو العباس صاحب فاس و سلطان بنى مرين رفتند و از او يارى خواستند . سلطان ابو العباس آنان را بگرمى استقبال كرد و هر دو را وعدهء يارى داد . ابو تاشفين در نزد او ماند تا مگر به وعده‌اى كه داده است وفا كند . ميان ابو حمو و ابن الاحمر فرمانرواى اندلس دوستى و مواصلت بود . همچنين ابن الاحمر به سبب آنكه در آغاز دولت ابو العباس او را يارى داده بود با مغرب روابطى نيكو داشت . ابو حمو نزد او كس فرستاد كه از او دفاع كند و ابو تاشفين را از مغرب نزد او باز گرداند ولى صاحب مغرب تا به عهد خود وفا كرده باشد اين خواست را نپذيرفت و گفت كه او را تسليم نمىكند و ياريش هم نخواهد كرد . ابن الاحمر الحاح كرد و ابو العباس عذر آورد . ابو تاشفين در آغاز ورودش به مغرب با وزير دولت مغرب محمد بن يوسف بن علال پيمان بسته بود و اكنون او خود را به رعايت اين پيمان ملزم مىدانست و ميل داشت كه او را در برابر دشمنش يارى رساند و چندان پاى فشرد كه سلطان با او موافقت نمود .\r\nسلطان ابو العباس پسر خود امير ابو فارس و وزير محمد بن علال را به يارى ابو تاشفين روان داشت . اينان در اواخر سال 791 از فاس بيرون آمدند و به تازى رسيدند . خبر به ابو حمو رسيد ، از تلمسان بيرون آمد و اتباع خود از بنى عامر و جراح بن عبيد اللّه گرد آورد و از كوهستان بنى ورنيد كه مشرف بر تلمسان است گذشت و در غيران از نواحى آن مقام گرفت . ابو تاشفين نيز از حركت پدر آگاه شد و به سوى تلمسان راند و بار ديگر آن شيطان شر و فتنه موسى بن يخلف مكر و خديعت خويش آشكار ساخت . موسى بن يخلف بر تلمسان غلبه يافت و دعوت ابو تاشفين در آنجا بر پاى داشت . ابو حمو پسر خود عمير را بر سر او فرستاد و در همان شب كه رسيد بر سر او تاخت مردم شهر موسى بن يخلف را تسليم او كردند . عمير او را بند بر نهاد و نزد پدر به غيران برد .\r\nابو حمو او را به سبب اعمالش سرزنش نمود ، سپس به سختى شكنجه كرد و به نحو شنيعى به قتل رسانيد . جاسوسان نزد ابو فارس فرزند صاحب مغرب و وزير او ابن علال آمدند و جاى ابو حمو و اعراب طرفدارش را در غيران نشان دادند . وزير ، ابن علال با سپاهيان بنى مرين به جنگ او رفت .\r\n\r\n","description":"","footnote":"","page_name":" 165 ","page_number":183},
  {"content":"\r\n\r\nسليمان بن ناجى از احلاف يكى از بطون معقل پيشاپيش مىرفت و در بيابان راه مىنمود تا با ياران خود از اعراب جراح به مكان او رسيدند . ميان دو طرف جنگ در گرفت . ابو حمو را تاب مقاومت نبود منهزم شدند . اسب سلطان او را بر زمين زد . بعضى از سپاهيان دشمن او را شناختند و زير ضربات نيزه كشتند و سرش را نزد وزير ابن علال و ابو تاشفين آوردند . سپس پسرش عمير را نيز اسير كرده بياوردند . ابو تاشفين كه قصد قتل او داشت چند روزى درنگ كرد . عاقبت او را كشت .\r\nابو تاشفين در پايان سال 791 به تلمسان در آمد . وزير و سپاهيان بنى مرين در بيرون شهر خيمه‌هاى خويش بر پاى كردند . ابو تاشفين بر حسب شروط مالى را كه به گردن گرفته بود به آنان تسليم كرد .\r\nآنان به مغرب باز گشتند و او در تلمسان دعوت ابو العباس صاحب مغرب بر پاى مىداشت و بر معابر به نام او خطبه مىخواند و هر سال باج و خراج به نزد او مىفرستاد تا بعدا به ذكر اخبار آن پردازيم . ان شاء اللّه تعالى .\r\n\r\nحركت ابو زيان بن ابو حمو براى محاصرهء تلمسان ، سپس رفتنش از آنجا و پيوستنش به صاحب مغرب\r\nسلطان ابو حمو پسر خود ابو زيان را به هنگامى كه به تلمسان باز گرديد و ابو تاشفين را از آن اخراج كرد امارت الجزاير داد . چون ابو حمو - چنان كه گفتيم - در غيران كشته شد . ابو زيان از الجزاير بيرون جست و به ميان قبايل بنى حصين شد بدين اميد كه بار ديگر به تلمسان حمله كند و انتقام خون پدر و برادران از ابو تاشفين بستاند . جمعى گرد او را گرفتند . و دعوتش را اجابت كردند .\r\nامراى بنى عامر از زغبه نيز بيامدند و او را به گرفتن جاى پدر ترغيب نمودند . ابو زيان به ميان ايشان رفت . شيخ ايشان مسعود بن صغير به دعوت به نفع او پرداخت و در ماه رجب سال 792 همه به تلمسان راندند و روزى چند آنجا را محاصره كردند . سپس ابو تاشفين مالى ميان عربها تقسيم كرد و آنان از گرد ابو زيان پراكنده شدند . ابو تاشفين حمله كرد و در ماه شعبان همان سال او را منهزم نمود . ابو زيان به صحرا رفت و احياء معقل را استمالت كرد و بار ديگر در ماه شوال به محاصرهء تلمسان پرداخت . ابو تاشفين پسر خود را نزد پادشاه مغرب فرستاد و از او مدد طلبيد . او نيز سپاهى به ياريش گسيل داشت . چون به تاوريرت رسيد ابو زيان محاصرهء تلمسان فرو هشت و به صحرا شد .\r\nسپس تصميم گرفت كه نزد صاحب مغرب رود . صاحب مغرب او را اكرام كرد و وعدهء پيروزى بر دشمنش داد . ابو زيان تا هنگام هلاكت ابو تاشفين در نزد او ماند . و اللّه تعالى اعلم .\r\n\r\nوفات ابو تاشفين و استيلاى صاحب مغرب بر تلمسان\r\nامير ابو تاشفين در تلمسان همچنان فرمان مىراند و به نام ابو العباس صاحب مغرب خطبه مىخواند و\r\n\r\n","description":"","footnote":"","page_name":" 166 ","page_number":184},
  {"content":"\r\n\r\nخراجى را كه از آغاز حكومتش به عهده گرفته بود به او مىپرداخت . برادرش امير ابو زيان نزد فرمانرواى مغرب بود و چشم به راه وعدهء يارى او . تا سلطان ابو العباس بر ابو تاشفين به سبب پاره‌اى تظاهرات شاهانه به خشم آمد . پس خواست ابو زيان را اجابت كرد و او را با لشكرى به تلمسان فرستاد . در اواسط سال 795 در حركت آمد و به تازى شد . ابو تاشفين به سبب بيمارى مزمنى كه داشت در ماه رمضان همان سال بمرد . زمام امور دولتش به دست احمد بن العز از بركشيدگان او بود و نيز از خويشاوندان مادريش به شمار مىآمد . پس از ابو تاشفين كودكى از آن او را تحت كفالت احمد بن العز به حكومت نشاندند . يوسف بن ابو حمو معروف به ابن الزابيه از سوى ابو تاشفين والى الجزاير بود . چون خبر مرگ او بشنيد با جماعاتى از عرب ، شتابان به تلمسان داخل شد و احمد بن العز و كودك برادر را كه تحت سرپرستى او بود بكشت . خبر به ابو العباس صاحب مغرب رسيد به تازى آمد و از آنجا فرزند خود ابو فارس را با سپاه به تلمسان فرستاد و ابو زيان بن ابو حمو را به فاس باز گردانيد و بر او موكل گماشت . پسرش ابو فارس به تلمسان رفت و آنجا را تصرف كرد و دعوت پدر در آنجا بر پاى داشت . وزير پدرش صالح بن حمو به مليانه راند و آنجا را تا الجزاير و تدلس تا حدود بجايه به تصرف آورد . يوسف بن الزابيه به دژ تاجحمومت پناه برد و وزير ، صالح بن حمو او را محاصره كرد . دولت بنى عبد الواد از مغرب اوسط منقرض شد . و اللّه غالب على امره .\r\n\r\nوفات ابو العباس صاحب مغرب و استيلاى ابو زيان بن ابى حمو بر تلمسان و مغرب اوسط\r\nسلطان ابو العباس بن ابى سالم چون به تازى رسيد پسر خود ابو فارس را به تلمسان فرستاد . ابو فارس تلمسان را بگرفت و او خود در تازى مواظب احوال فرزند و وزيرش صالح بود كه مىبايست بلاد شرقى را فتح كند . يوسف بن على بن غانم امير فرزندان حسين بن معقل در سال 793 به حج رفت و خود را به الملك الظاهر برقوق پادشاه ترك مصر رسانيد و موقعيت و مكانت خود و قوم خود را باز گفت . الملك الظاهر گراميش داشت و پس از گزاردن حج ، هديه‌اى كرامندى از طوايف آن طرف به دست او براى صاحب مغرب فرستاد . چون يوسف بن على با آن هدايا نزد ابو العباس آمد ، سلطان را خوش آمد و بر مقام و درجت او بيفزود .\r\nسلطان براى عرضه كردن آن هدايا به دولتمردان و مباهات به آن ، مجلس مهمى ترتيب داد و به جمع آورى چيزهايى كه در عوض براى سلطان مصر بفرستد چون اسبان رهوار و جامه‌هاى گرانقيمت و ديگر متاعها پرداخت . چون هدايا آن سان كه مورد رضايت او بود مهيا شد و خواست آن را با يوسف بن على كه بار اول نيز با الملك الظاهر ديدار كرده و هدايا را آورده بود ، بفرستد\r\n\r\n","description":"","footnote":"","page_name":" 167 ","page_number":185},
  {"content":"\r\n\r\nكه بيمار شد . سلطان در اين ايام در تازى بود . آن بيمارى سبب مرگش شد و در محرم سال 796 ديده از جهان فرو بست . پسرش ابو فارس عبد العزيز را از تلمسان فرا خواندند و در تازى با او بيعت كردند و به جاى پدر نشاندند و به فاس باز گردانيدند . آنگاه ابو زيان بن ابو حمو را از بند آزاد كردند و به امارت تلمسان فرستادند . ابو زيان در آنجا زير فرمان سلطان ابو فارس بود . برادرش يوسف بن الزابيه به احياء بنى عامر پيوسته بود و قصد تصرف تلمسان داشت . ابو زيان چون به تلمسان آمد نزد بنى عامر كس فرستاد و اموالى شرك براى ايشان روانه نمود كه يوسف برادرش را گرفته نزد او فرستند . آنان نيز اجابت كردند و او را به مردان موثقى كه ابو زيان فرستاده بود تسليم نمودند . برخى از احياء عرب راه بر آنان بستند تا او را بستانند . پس خود پيشدستى كرده به قتلش آوردند و سرش را نزد برادرش ابو زيان فرستادند . از آن پس اوضاع به آرامش گراييد و باد فتنه فرو نشست و امور دولتش استقامت گرفت و تا به امروز بر همان نحو است . و اللّه غالب على امره .\r\nسخن ما در دولت بنى عبد الواد ، دولت زناته در مرحلهء دوم به پايان آمد . اكنون بايد به آن تيره‌اى از زناته كه از آغاز دولت به بنى مرين گرايش يافته بودند بپردازيم . اينان بنى كمى از تيره‌هاى على بن القاسم برادران طاع اللّه بن على هستند . همچنين به بيان اخبار بنى كندوز امراى ايشان در مراكش خواهيم پرداخت . اينك به اخبار ايشان باز مىگرديم . و در ضمن آن باز هم از بنى عبد الواد سخن خواهيم گفت . و اللّه وارث الارض و من عليها و هو خير الوارثين .\r\n\r\nخبر از بنى كمى يكى از بطون بنى القاسم بن عبد الواد و چگونگى گرايش ايشان به بنى مرين و فرمانرواييشان در نواحى مراكش و سرزمين سوس\r\nدر آغاز سخن از بنى عبد الواد ، گفتيم كه بنى كمى از شعوب بنى القاسم‌اند ، فرزندان على بن يمل بن يركن بن القاسم ، برادران بنى طاع اللّه و فرزندان دلوك و بنى معطى بن جوهر بن على و گفتيم كه ميان بنى طاع اللّه و برادرانشان بنى كمى چه فتنه‌هايى بر پا شد و كندوز بن عبد اللّه بزرگ بنى كمى ، زيان بن ثابت بن محمد بزرگ بنى طاع اللّه را چسان به قتل رسانيد و جابر بن يوسف بن محمد كه پس از او زمام امور را به دست گرفت چگونه انتقام زيان را بستد و كندوز يا در جنگ يا به گونه‌اى بى خبر به قتل رسيد و سرش را نزد يغمراسن بن زيان فرستادند و خاندان او را براى تسكين دل خود آن سر را سنگ اجاق خود ساختند و بر آن ديگ نهادند . از آن پس غلبه از آن بنى كمى بود . به تونس آمدند و بزرگشان در آن عهد عبد اللّه بن كندوز بود . اينان بر امير ابو زكريا فرود آمدند و تا هنگام غلبهء او بر تلمسان - چنان كه گفتيم - در خدمت او بودند .\r\nعبد اللّه بن كندوز را هواى تسلط بر تلمسان در سر افتاد ولى كوشش او به جايى نرسيد چون\r\n\r\n","description":"","footnote":"","page_name":" 168 ","page_number":186},
  {"content":"\r\n\r\nمولانا امير ابو زكريا به هلاكت رسيد و پسرش المستنصر ابو عبد اللّه محمد به جاى او نشست عبد اللّه از صدور دولت او شد - سپس با قومش به مغرب رفت و بر يعقوب بن عبد الحق اندكى پيش از فتح مراكش وارد شد . يعقوب از آمدن او خوشدل شد و در دولت خود جايى رفيع به او ارزانى داشت و او و قومش را در اطراف مراكش فرود آورد و براى كفايت مهماتشان بلادى را به اقطاع ايشان داد و چريدن اشتران و بارگيران خود را در احياء ايشان مقرر كرد و براى انجام اين امور حسان بن ابى سعيد الصبيحى و برادرش موسى كه با جمعى از بلاد شرق آمده بودند و در چرانيدن و پرورش شتر مهارت داشتند به آنجا فرستاد . اينان در آن بلاد اين سو و آن سو در پى آب و گياه در حركت بودند تا به سرزمين سوس نزديك شدند و يعقوب بن عبد الحق ، عبد اللّه بن كندوز را نزد المستنصر صاحب افريقيه به رسالت فرستاد . اين رسالت در سال 665 بود . عامر پسر برادرش ادريس نيز با او بود . اين امر سبب شد كه ميان بنى مرين و بنى كمى پيوندى افتد و بنى كمى به صورت يكى از بطون ايشان در آيد .\r\nچون عبد اللّه بن كندوز بمرد رياست به پسرش عمر بن عبد اللّه رسيد . چون يوسف بن يعقوب بن عبد الحق به مغرب اوسط رفت و به محاصرهء تلمسان پرداخت و مردم از آنچه بر سر بنى عبد الواد از بنى مرين آمده بود گفتگو مىكردند بنى كمى را رگ غيرت بجنبيد و به يارى قوم خود برخاستند و به خلاف و خروج بر ضد سلطان تصميم گرفتند . و در سال 703 به حاحه رفتند و بر بلاد سوس مستولى گرديدند . يعيش بن يعقوب برادر سلطان كه امارت مراكش داشت به دفاع بيرون آمد و در تارودنت جنگ در گرفت . يعيش شكست خورد و آنان همچنان به خلاف و عصيان خويش ادامه دادند . بار ديگر در تامطريت در سال 704 نبرد در گرفت اين بار شكستى سخت خوردند ، آن سان كه بالشان بشكست و عمر بن عبد اللّه و جماعتى از بزرگانشان به قتل رسيدند و باقى از برابر يعيش بگريختند و به تلمسان رفتند . يعيش بن يعقوب تاررودنت را كه مركز بلاد سوس بود ويران كرد . از آن پس بنى كندوز قريب به شش ماه در تلمسان ماندند . سپس به خيال غدر و خيانت در حق فرزندان عثمان بن يغمراسن متهم شدند و به مراكش باز گرديدند . سپاهيان سلطان از پى ايشان براندند . از آن ميان محمد بن ابى بكر بن حمامة بن كندوز نيكو مقاومت كرد و دليريها نمود .\r\nبنى كندوز عاقبت در صحراى سوس براى خود مأمنى يافتند تا سلطان يوسف بن يعقوب به هلاكت رسيد و آنان به اطاعت ملوك مغرب در آمدند و گناهان گذشتهء ايشان عفو شد و بار ديگر مكانت خويش بيافتند و نسبت به سلطان راه مخالصت و نيكخواهى در پيش گرفتند .\r\nاميرشان پس از عمر ، فرزندش محمد بن عمر بود كه دو سال فرمان راند آنگاه نوبت امارت به پسرش موسى بن محمد رسيد . سلطان ابو الحسن مرينى در ايامى كه ميان او و برادرش ابو على در ايام پدرشان سلطان ابو سعيد كشاكش و فتنه بود موسى بن محمد را از خواص خود گردانيد و او را\r\n\r\n","description":"","footnote":"","page_name":" 169 ","page_number":187},
  {"content":"\r\n\r\nدر مدافعه از نواحى مراكش كارهاى شگرف بود . چون موسى بن محمد در گذشت ، سلطان ابو الحسن پسرش يعقوب بن موسى را برگزيد و چون بر تلمسان غلبه يافت و بنى عبد الواد در زمرهء حواشى و سپاهيان او در آمدند آنان غمگين شدند .\r\nتا واقعهء مشهور قيروان روى نمود و سلطان با بنى سليم درگير شد ، يعقوب بن موسى با قوم در نهان به توطئه پرداخت كه سلطان را رها كنند و به بنى عبد الواد و وابستگان آنان از مغراوه و توجين بگرايند . و با آنان وعده‌اى نهاد ، سپس با قوم خود و همهء بنى عبد الواد برفت و همهء به بنى سليم پيوستند و اين امر سبب هزيمت سلطان و شكست مشهور او در قيروان گرديد . بعد از آن شكست بنى عبد الواد به تلمسان رفتند . و فرمانرواييشان در خاندان بنى يغمراسن بود . يعقوب بن موسى در افريقيه به هلاكت رسيد و برادرش رحو بن موسى به مغرب رفت . سلطان ابو عنان بر جماعت ايشان و قلمروشان ، عبو بن يوسف بن محمد را كه پسر عم نزديكشان بود امارت داد . او نيز همچنان ببود تا به هلاكت رسيد . پس از او پسرش محمد بن عبو امارت يافت و در اين عهد وضعشان چنين است .\r\nدر زمرهء سپاهيان امير مراكش در مىآيند و به برخى خدمتهاى سلطانى نيز گمارده مىشوند . ايشان را قدرت و شوكتى نيست . گويى از بنى عبد الواد به سبب دشمنى سختى كه در اثر كشته شدن زيان بن ثابت در ميانشان پديد آمده است ، جدا افتاده‌اند . و اللّه وارث الارض و من عليها و هو خير الوارثين .\r\n\r\nخبر از بنى راشد بن محمد بن بادين و بيان آغاز كار و گردش احوالشان\r\nبه ذكر بنى راشد پيش از بطون بنى بادين پرداختيم زيرا اينان همچنان از احلاف بنى عبد الواد و در زمرهء آنان هستند و اخبارشان به اخبار ايشان پيوسته است . راشد پدرشان برادر بادين است و فرزندانش چنان كه گفتيم به بنى عبد الواد پيوسته‌اند . مواطنشان در صحرا در كوهستان معروف به راشد است و راشد نام پدر ايشان است . مواطن مديونه ، از قبايل بربر ، در جنوب تا ساله است و مواطن بنى ورنيد ، از بطون دمر ، در جنوب تلمسان تا قصر سعيد .\r\nكوهستان هواره جايگاه بنى يلومان است كه همچنانكه پيش از اين گفتيم صاحب ملك و دولت بوده‌اند . چون دولت بنى يلومان برافتاد بنى راشد از مواطن خود در كوهستان راشد به زمينهاى مديونه و بنى ورنيد رفتند و بر آنها حمله‌اى سخت كردند و چندان به جنگ ادامه دادند كه بر مواطنشان غلبه يافتند و آنان را وادار ساختند كه به مكانهاى صعب العبور كوهستان پناه ببرند .\r\nبنى ورنيد در كوهى مشرف بر تلمسان جاى گزيدند و مديونه به كوهستان تا ساله رفت و بنى راشد در زمينهاى جنوبى ، سپس به كوهستانى كه تا امروز به نام ايشان است وطن گرفتند . اين مكان همان\r\n\r\n","description":"","footnote":"","page_name":" 170 ","page_number":188},
  {"content":"\r\n\r\nبلد بنى يفرن است كه در آغاز اسلام ملوك تلمسان از آنجا بودند و چنان كه گفتيم ابو قرة الصفرى از آنجا برخاست . پس از آن مردان ديگرى برخاستند ، چون يعلى بن محمد اميرى كه به دست جوهر صقلى سردار شيعه - چنان كه در اخبارشان آورديم - كشته شد . يعلى همان است كه در اين كوه شهر ايفكان را بنا كرد و جوهر در روز كشتنش آن شهر را نيز ويران ساخت .\r\nچون بنى راشد آن كوه را تصرف كردند و در آن وطن گزيدند به مثابهء دژ آنان گرديد و آمد و شدشان در زمين جنوبى آن بود . و در اين عهد عربها آن اراضى را گرفته‌اند و بنى راشد به كوه پناه برده‌اند .\r\nغلبهء بنى راشد بر اين اوطان به هنگام دخول بنى عبد الواد به مغرب اوسط بود . بنى راشد از پيروان و احلاف بنى عبد الواد بودند و در فتنه‌ها و جنگهايشان با بنى توجين و بنى مرين همدستى داشتند . رياستشان در خاندانى از ايشان بود معروف به بنى عمران . در آغاز دخولشان زمام كارها در دست ابراهيم بن عمران بود . برادرش ونزمار بر او پيروز شد و تا به پايان حيات خويش بر ايشان فرمانروايى كرد . پس از او پسرش مقاتل بن ونزمار به حكومت رسيد و عم خود ابراهيم را كشت .\r\nرياست بنى عمران از اين پس ميان بنى ابراهيم و بنى ونزمار تقسيم شد ولى رياست بنى ونزمار آشكارتر بود . پس از ابراهيم پسرش ونزمار به حكومت رسيد . او معاصر يغمراسن بن زيان بود و عمر دراز كرد . چون در سال نود از قرن هفتم درگذشت غانم پسر برادرش محمد بن ابراهيم جانشينى او شد پس از او موسى بن يحيى بن ونزمار ، جانشين او شد و من نمىدانم كه پس از غانم يا ميان موسى و غانم چه كسى فرمانروايى داشته است . چون بنى مرين در آخرين لشكركشى خود به تلمسان در آمدند ، اين بنى راشد در اطاعت سلطان ابو الحسن بودند و شيخ ايشان در آن عهد ابو يحيى بن موسى بن عبد الرحمان بن ونزمار بن ابراهيم بود . كرچون بن ونزمار كه پسر عم او بود در تلمسان مىزيست و در اين زمان دولت بنى عبد الواد و متابعانش منقرض گرديد . بنى مرين همهء سران زناته را به مغرب اقصى فرستادند . اين بنى ونزمار از كسانى بودند كه به مغرب رفتند و در آنجا وطن كردند تا آنگاه كه با رسوم دولت بنى عبد الواد به دست ابو حموى دوم موسى بن يوسف بر سر كار آمد . شيخ بنى راشد در عهد او زيان بن ابى يحيى بن موسى بود كه از او ياد كرديم . اينان از مغرب از زير فرمان بنى مرين بيرون آمدند و به ابو حمو پيوستند ولى ابو حمو زيان بن ابى يحيى را متهم به همدستى با ايشان نمود و بگرفتش و مدتى در وهران او را در بند كشيد . زيان بن ابى يحيى از زندان بگريخت و به مغرب رفت و چندى در ميان احياء ايشان در گردش بود . سپس به سبب تعهدى كه ابو حمو در حق او كرد به فرمان آمد و از سوى او بر قوم خود امارت يافت . آنگاه او را بگرفت و بار ديگر به زندان فرستاد . عاقبت در سال 768 بكشتش و فرمانروايى بنى ونزمار بن ابراهيم\r\n\r\n","description":"","footnote":"","page_name":" 171 ","page_number":189},
  {"content":"\r\n\r\nبه پايان آمد .\r\nاما بنى ونزمار بن عمران ، بعد از مقاتل بن ونزمار برادرش تورزكن بن ونزمار به رياست رسيد .\r\nآنگاه پسرش يوسف بن تورزكن و كسانى ديگر كه نامشان را به ياد ندارم . و اين حال ببود تا بنى ونزمار بن ابراهيم بر ايشان غلبه كردند . در اين عهد رياست فرزندان عمران به كلى از ميان رفته است و بنى راشد در زمرهء خيل و حشم سلطان‌اند و خراجگزاران او و باقى ايشان نيز به همان حال‌اند كه از آن ياد كرديم . و اللّه وارث الارض و من عليها و هو خير الوارثين .\r\n\r\nخبر از بنى توجين از شعوب بنى بادين از اهل طبقهء سوم از زناته و دولت و سلطنت ايشان در مغرب اوسط و آغاز كار و سرانجامشان\r\nاين حى از بزرگترين احياء بنى بادين است و بشمار از همه بيش . مواطن ايشان در كنار وادى شلف در جنوب كوه وانشريش از سرزمين سرسو بود . كه امروز آن را نهر و اصل گويند . در سرزمين سرسو در جانب غربى ايشان بطونى از لواته بود كه بنى وجديجن و مطمامه بر آنان غلبه يافتند آنگاه سرزمين سرسو به اين بنى توجين تعلق گرفت و آن را به مواطن نخستينشان در افزودند . مواطنشان شامل اراضى ميان موطن بنى راشد و جبل دراك در جانب جنوبى شد . رياست ايشان در ايام تسلط صنهاجه به قول ابن الرقيق بر عهدهء عطيهء بن دافلتن و پسر عمش لقمان بن المعتز بود . چون ميان حماد بن بلكين و عمش باديس خلاف افتاد و باديس از قيروان به سوى او در حركت آمد ، چون به وادى شلف در آمد بنى توجين به او پيوستند . ايشان را در جنگهاى حماد دلاوريها بود . لقمان بن المعتز از عطية بن دافلتن مشهورتر بود . قومش در اين روزها قريب به سه هزار تن بودند . لقمان پسر خود بدر را پيش از آنكه خود به نزد باديس رود به نزد او فرستاد . چون حماد منهزم شد باديس حق لقمان را رعايت كرد و از غنايم بهره‌مندش ساخت و او را بر قومش و مواطنش فرمانروايى داد و اجازت داد كه هر جا را فتح كند از آن او باشد . پس از چندى بنى دافلتن رياست قوم را به خود اختصاص دادند . گويند كه دافلتن پسر ابو بكر بن الغلب است . رياست ايشان در عهد موحدين از آن عطية بن مناد بن العباس بن دافلتن بود . او را عطية الحيو لقب بود . در عهد او ميان ايشان و بنى عبد الواد جنگهايى بود كه عامل اصلى آن از بنى عبد الواد شيخ ايشان در آن عهد ، اعدوى بن يكنمن بن القاسم بود . اين كشاكش همچنان در ميان آنان باقى بود تا آنگاه كه بنى عبد الواد بر مواطنشان غلبه يافتند . و ما در اين باب سخن خواهيم گفت .\r\nچون عطية الحيو به هلاكت رسيد ، پسرش عباس بن عطية جانشين او شد . او را در لشكركشى بر ضواحى مغرب اوسط دليريها بود . عباس بن عطيه از اطاعت موحدين بيرون آمد و در سال 607\r\n\r\n","description":"","footnote":"","page_name":" 172 ","page_number":190},
  {"content":"\r\n\r\nدرگذشت . عامل تلمسان در آن عهد ، ابو زيد بن بوجان ، كسى را برگماشت تا بىخبر او را بكشت .\r\nپس از او زمام امور به دست پسرش عبد القوى بن عباس افتاد . عبد القوى در اين رياست رقيبى نداشت و اعقابش چنان كه خواهيم گفت جانشين او شدند .\r\nاز مشهورترين بطون بنى توجين در اين ايام بنى يدللتن و بنى نمرى و بنى مادون و بنى زنداك و بنى وسيل و بنى قاضى و بنى مامت‌اند اين شش تيره را جمعا بنى مدن گويند . سپس بنى تيغرين و بنى يرناتن و بنى منكوش‌اند و اين سه را بنى رسوغين گويند . و نسب بنى زنداك در آنها داخل است و همه از بطون‌اند . از بنى منكوش است : عبد القوى بن العباس بن عطية الحيو . من از برخى از مورخين زناتى منكوشى چنين شنيده‌ام : به هنگام انقراض بنى عبد المؤمن ، رياست بنى توجين از آن عبد القوى بن عباس بن عطية الحيو بود . و احيائشان هم در آن جولانگاهها بودند .\r\nچون دولت بنى عبد المؤمن روى به ضعف نهاد و مغراوه بر اراضى متيجه و سپس بر كوه وانشريش غلبه يافتند ، عبد القوى و قومش بر سر وانشريش با آنان به منازعه پرداختند و آن قدر اين مبارزه ادامه يافت كه بر ايشان غلبه يافتند و كوه وانشريش بستدند . بنى تيغرين و بنى منكيوش از احياء ايشان در آنجا جاى گرفتند . سپس منداس را نيز گرفتند و همهء بنى مدن در آنجا مسكن گزيدند . اما برترى و ظهور از آن بنى يدللتن بود و رياست بنى يدللتن با بنى سلامه . بنى يرناتن از بطون ايشان در مواطن نخستين خود در جنوب وانشريش باقى ماندند . از احلاف بنى عطية الحيو بنى تيغرين است و فرزندان عزيز بن يعقوب اينان جمعا به حشم معروف‌اند چون بر اوطان و تلول غلبه يافتند و مغراوه را از مديه و وانشريش و تافركنيت راندند ملك ايشان را و نيز مواطن غربى آنها را چون منداس و حعبات و تاوغزوت گرفتند . رئيسشان در اين عهد عبد القوى بن العباس بود و همه در فرمان او بودند . او همواره بدوى زيست و زندگى در چادر و به طلب آب و گياه به جايهاى دور زمين و سفر كردن به زمستانگاه و تابستانگاه را رها نكرد . به هنگام زمستان تا مصاب و زاب مىرفتند و در تابستانها در ارتفاعات بلادشان مىزيستند . عبد القوى و پسرش نيز چنين بودند . پس از او ميان فرزندانش خلاف افتاد و بعضى بعض ديگر را كشتند و بنى عبد الواد بر اوطان و احيائشان غلبه يافتند و بنى يرناتن و بنى يدللتن برايشان فرمان راندند و در زمرهء خيل و حشم بنى عبد الواد در آمدند . اعقابشان در كوه وانشريش ماندند تا چنان كه گفتيم منقرض شدند .\r\nچون قبايل مغراوه بر كوه وانشريش غلبه يافتند . عبد القوى دژ مرات را پى افكند بود و منديل مغراوى آن كار آغاز كرده بود و قصبهء آن را نيز ساخته بود ولى بنايش را كامل نكرده بود .\r\nمحمد بن عبد القوى بعد از رفتن مغراوه آن را كامل كرد .\r\nهنگامى كه فرزندان ابو حفص در افريقيه به قدرت رسيدند و خلافت موحدين به ايشان رسيد ، امير ابو زكريا به مغرب اوسط آمد و قبايل صنهاجه به اطاعت او در آمدند و زناته از برابر او\r\n\r\n","description":"","footnote":"","page_name":" 173 ","page_number":191},
  {"content":"\r\n\r\nبگريختند عاقبت كارشان به جنگ كشيد در يكى از جنگها عبد القوى بن عباس از بنى توجين را بگرفت و در حضرت به زندان كرد . سپس براى دلجويى قومش بر او منت نهاده آزادش كرد . اينان تا پايان در شمار پيروان او در آمدند . امير ابو زكريا بعد از آن كه به تلمسان لشكر برد عبد القوى و قومش در خدمت او بودند . چون تلمسان را بگرفت و به حضرت باز گرديد عبد القوى را بر قومش و وطنش منشور امارت داد و اجازت داد كه براى خود ساز و برگ پادشاهى برگزيند و اين نخستين مراسم ملك بود كه بنى توجين اجرا كردند . بنى توجين با بنى عبد الواد گاه در جنگ بودند و گاه در صلح . چون ابو الحسن السعيد از موحدين به دست يغمراسن و قومش كشته شد . چنان كه گفتيم يغمراسن احياء زناته را به غزو مغرب و پيشى گرفتن بر بنى مرين به حركت در آورد .\r\nعبد القوى و قومش در سال 647 به يارى او برخاستند و تا مرز تازى پيش رفتند . ابو يحيى بن عبد الحق امير بنى مرين و قومش راه بر ايشان بربستند . مهاجمان باز گشتند و ابو يحيى تا انكاد تعقيبشان كرد . در آنجا نبرد در گرفت جماعت بنى بادين متفرق شد و آن هزيمت كه در اخبار بنى عبد الواد از آن ياد كرديم به وقوع پيوست . عبد القوى بن عباس به هنگام بازگشت از آن جنگ در همان سال در موضعى به نام ماحنون [ 1 
  ] از مواطنشان درگذشت . پس از او پسرش يوسف بن عبد القوى امارت يافت ولى هفته‌اى بيش دوام نيافت برادرش محمد بن عبد القوى او را بر روى گور پدر سربريد . و روز هفتم به خاك سپردن پدر خود زمام امور به دست گرفت . پسر يوسف ، صالح بن يوسف به بلاد صنهاجه در جبال مديه گريخت او و فرزندانش در آنجا اقامت كردند محمد بن عبد القوى باستقلال فرمانرواى بنى توجين شد . مردى سخت كوش و سختگير و درشت خوى و سركش بود . يغمراسن در سال 649 به خلاف او برخاست محمد بن عبد القوى به دژ تافر كنيت رفت .\r\nو بر در دژ فرود آمد . نواده يغمراسن على بن زيان بن محمد با جمعى از قومش در آنجا بود . محمد چندى آن دژ را در محاصره گرفت و چون دژ مقاومت ورزيد از آنجا برفت . آنگاه جنگها به پايان آمد و يغمراسن او را به غزو بنى مرين در بلادشان فرا خواند . همچنانكه پيش از او پدرش را فرا خواند . محمد بن عبد القوى بپذيرفت و در سال 657 عزم نبرد كردند . مغراوه نيز در اين لشكركشى شركت داشت . به كلدامان ميان تازى و سرزمين ريف رسيدند . يعقوب بن عبد الحق با جماعات خود با ايشان روياروى شد . مهاجمان شكست خورده به بلاد خود باز گشتند . از آن پس ميان ايشان و يغمراسن فتنه‌ها و جنگها بود يغمراسن بارها به كوه وانشريش لشكر كشيد و در بلاد او پيش رفت . از آن پس ديگر ميان او و يغمراسن خلافى پديد نيامد . زيرا يغمراسن زمام ملك خويش استوار به دست گرفته بود و بر سراسر بلاد زناته غلبه يافته بود و همه به دولت حفصيان سر\r\n\r\n\r\n","description":"","footnote":"\r\n[ ( 1 ) 
  ] در بعضى نسخه‌ها : ماحيون .\r\n","page_name":" 174 ","page_number":192},
  {"content":"\r\n\r\nفرود آورده بودند و محمد بن عبد القوى به سلطان ابو عبد اللّه محمد المستنصر از بنى حفص اظهار فرمانبردارى مىكرد .\r\nچون مسيحيان فرنگ در سال 668 در ساحل تونس به خشكى آمدند و در تصرف تونس طمع كرده بودند ، المستنصر و از ملوك زناته يارى خواست . جمعى از وجوه قوم به او پاسخ دادند . از جمله محمد بن عبد القوى با قوم خود در حركت آمد و در تونس به نزد سلطان رفت و در جهاد دشمن دليريها و جانبازيها نمود . او را در ايام المستنصر و در دولت او كارهاى شگرف بود . چون دشمن از پايتخت دور شد و محمد بن عبد القوى خواست به وطنش باز گردد سلطان او را مالى كرامند بخشيد و بزرگان قومش و سپاهيانش را نيز عطا داد و شهر مقره و اوماش را از زاب به دو اقطاع داد و بخوشى بدرقه كرد . از آن پس همواره در اطاعت سلطان به سر مىبرد و در برابر دشمنان او دفاع مىكرد . چون بنى مرين پس از غلبه بر شهرهاى مغرب بر يغمراسن سخت گرفتند و در ملك او به فرمانروايى پرداختند محمد بن عبد القوى بر ضد يغمراسن دست بدست ايشان داد و پسر خود زيان بن محمد را به نزدشان فرستاد .\r\nچون يعقوب بن عبد الحق در سال 670 به تلمسان لشكر برد و يغمراسن را در ايسلى شكست داد و پسرش فارس كشته شد به سوى محمد بن عبد القوى در حركت آمد و در راه به بطحاء رسيد و اين شهر را كه در آن ايام ثغر اعمال يغمراسن برد ويران ساخت . آنگاه محمد بن عبد القوى را بر در شهر تلمسان بديد در حالى كه به ساز و برگ نبرد خويش مىباليد . يعقوب مقدم او گرامى داشت و روزى چند شهر را در محاصره گرفتند و شهر نيك مقاومت مىورزيد . عاقبت تصميم گرفتند كه دست از محاصره بردارند . يعقوب بن عبد الحق چنان ديد كه محمد بن عبد القوى و قومش به بلاد خود باز گردند مبادا يغمراسن در آنجا فتنه‌اى برانگيزد . محمد بن عبد القوى قبول كرد و با هداياى بسيار باز گرديد . از اين هدايا بود صد اسب اصيل با زين و ستام گرانبها و هزار اشتر شيرده و همهء يارانش را صله و خلعت داد و بسيارى از خيمه‌ها و چيزهاى ديگر . محمد بن عبد القوى به مكان خويش در كوه وانشريش رسيد و جنگهاى خود را با يغمراسن ادامه داد و بسيار به بلاد او حمله مىكرد و دست به كشتار و غارت مىزد و دوستى خود را با يعقوب بن عبد الحق ادامه مىداد و براى يك ديگر هدايايى از اسبهاى راهوار و ديگر طرايف مىفرستادند . تا آنجا كه چون يعقوب بن عبد الحق خواست با يغمراسن پيمان دوستى بندد ، از شروط آن يكى اين بود كه با هر كه او دوست است دوست باشد و با هر كه در جنگ است در جنگ باشد از اين رو چون يعقوب بن عبد القوى در سال 680 به جنگ يغمراسن آمد ، محمد بن عبد القوى نيز به يارىاش شتافت . يعقوب در خرزوزه يغمراسن را شكست داد آنگاه به تلمسان فرود آمد و در آنجا محمد بن عبد القوى به او پيوست و در نواحى تلمسان دست به خرابى و تاراج زدند . سپس يعقوب به محمد و قومش اجازه داد كه به بلاد\r\n\r\n","description":"","footnote":"","page_name":" 175 ","page_number":193},
  {"content":"\r\n\r\nخود باز گردند و او چندى در حوالى تلمسان درنگ كرد تا يقين كند كه يغمراسن راه بر او نخواهد گرفت . پيوسته در اين حال بودند تا يغمراسن در شدبويه از بلاد مغراوه بمرد . مرگ او در پايان سال 681 بود .\r\nدر ايامى كه بنى مرين بر بنى عبد الواد سخت گرفته بود ، محمد بن عبد القوى سرگرم استحكام بخشيدن به دولت خود بود و بر اوطان صنهاجه در كوهستانهاى مديه غلبه يافت و ثعالبه را پس از آنكه به مشايخشان غدر ورزيد و به قتلشان آورد . از كوه تيطرى براند . آنان به اراضى متيجه رفتند و در آنجا وطن گزيدند ، محمد بر دژ لمديّه به فتح لام و ميم و كسر دال ياء و هاء نسبت در آخرش - مستولى شد . اين دژ به نام ساكنان آن است و ايشان بطنى از بطون صنهاجه‌اند و بلكين بن زيرى آن را بنا كرده است . چون محمد بن عبد القوى بر آن دژ و ضواحى آن مستولى گرديد و فرزندان عزيز بن يعقوب را كه از حشم بودند در آنجا جاى داد . فرزندان صالح پسر برادرش يوسف بن عبد القوى كه از زمان قتل پدرشان يوسف در ميان صنهاجه مىزيستند . از آنجا گريختند و چنان كه گفتيم به بلاد موحدين در افريقيه ، رفتند و از آنان اكرام بسيار ديدند و ضواحى قسنطينه را به آنان اقطاع دادند . در مواقع نبرد از آنان يارى مىخواستند . مشهورترين ايشان عمر بن صالح و دو فرزند او صالح و يحيى بن عمر بودند و نواده‌اش يحيى بن صالح بن عمر در ميان آنها مشاهير ديگرى هم بوده است . اعقاب ايشان امروز در نواحى قسنطينه‌اند و تحت فرمان ملوك آل ابى حفص ، به هنگام جنگهايشان به لشكرگاهشان مىروند و به وظايف خدمت مىپردازند . حسن بن يعقوب از فرزندان عزيز بن يعقوب بر مديه حكومت مىكردند و بعد از او پسرانش على و يوسف بودند . مواطنشان بين مديه و مواطن نخستينشان ماحنون است .\r\nبنى يدللتن نيز از بنى توجين‌اند . بر دژ جعبات و قلعهء تاو غزوت مستولى شدند . بزرگ ايشان سلامة بن على در آن دژ فرود آمد و همچنان در فرمان محمد بن عبد القوى و قومش بود . قلمرو محمد بن عبد القوى ضواحى مغرب اوسط ميان بلاد بنى راشد و بلاد صنهاجه را در نواحى مديه و نيز بلاد سرسو و جبال آن را در جنوب تا اراضى زاب در برگرفت . محمد بن عبد القوى به هنگام سفر زمستانى از مقر خويش دور مىشد و به دوسن و مقره و مسيله روى مىنهاد . و همواره عادت او چنين بود . چون يغمراسن در سال 681 بمرد ميان پسرش عثمان و محمد بن عبد القوى فتنه و جنگ افتاد عثمان بن يغمراسن با جماعات خود بنى عبد الواد و سپاهيان در سال 682 به جنگ او شد و در جبل وانشريش محاصره‌اش نمود . محمد بن عبد القوى به دفاع و مقاومت پرداخت . عثمان بن يغمراسن در نواحى موطن او دست به آشوب و كشتار زد سپس به تلمسان باز گرديد . پس از اين واقعه محمد بن عبد القوى در سال 684 بمرد و پس از او پسرش سيد الناس امارت يافت ولى مدت پادشاهىاش به دراز نكشيد . برادرش موسى او را پس از يك سال يا در حدود يك سال بعد از\r\n\r\n","description":"","footnote":"","page_name":" 176 ","page_number":194},
  {"content":"\r\n\r\nهلاكت پدرش بكشت . موسى بن محمد بن عبد القوى قريب به دو سال در دولت بنى توجين زندگى كرد .\r\nساكنان مرات را از همه اهل وطنش به شوكت و قوت بيش بودند . موسى بن محمد را در سر هواى آن افتاد كه مشايخ قوم را بكشد و خود را از زير بار امر و نهى ايشان رها سازد . پس عزم خود جزم كرد . آنان نيز از اين خيال آگاه شدند و همه دل بر مرگ نهاده بر او شوريدند . موسى بن محمد با آنان به جنگ پرداخت . سپس در حالى كه زخمهاى سخت برداشته بود بگريخت . آنان او را تا پرتگاهى كه در دژ بود تعقيب كردند . از آنجا فرو افتاد و بمرد . بعد از او عمر فرزند برادرش اسماعيل بن محمد چهار سال فرمان راند فرزندان عمش زيان بن محمد بر او غدر كرده كشتندش و برادر بزرگتر ايشان ابراهيم بن زيان بن حكومت رسيد . مردى نيك سيرت بود گويند بعد از محمد كسى همانند او بر آنان حكومت نكرده بود . در خلال اين احوال بنى عبد الواد بر آنان سخت گرفتند و پس از مرگ پدرشان محمد عثمان بن يغمراسن همواره بر آنان فشار مىآورد . عاقبت در سال 686 بر سرشان لشكر كشيد و در كوه وانشريش آنان را به محاصره انداخت و در مساكن و اوطانشان غارت و كشتار كرده و غلاتشان به مازونه حمل كرد و اين به هنگامى بود كه آنجا را از مغراوه گرفته بود .\r\nسپس به دژ تافر كنيت رفت و آنجا را با همدستى سردارى كه در آنجا بود به نام غالب الخصى و غلام سيد الناس بن محمد بود بستد و به تلمسان باز گرديد . آنگاه بر سر فرزندان سلامه به قلعهء تاوغزوت رفت و آنان بارها در برابر او مقاومت كردند . سپس دست اطاعت دادند و از بنى محمد بن عبد القوى جدا شدند و عهد آنان بگسستند و به زير فرمان عثمان بن يغمراسن در آمدند . و به دست بنى يدللتن باج و خراج پرداختند . عثمان بن يغمراسن شيوهء فتنه‌انگيزى در ميان قبايل بنى توجين پيش گرفته بود و آنان را بر ضد اميرشان ابراهيم بن زيان بر مىانگيخت . پس زكدان بن اعجمى شيخ بنى مادون بر او غدر كرد او را و در يكى از غزواتش در بطحاء پس از هفت ماه فرمانروايى بكشت .\r\nپس از او موسى بن زرارة بن محمد بن عبد القوى به حكومت رسيد . بنى تيغرين با او بيعت كردند و ديگر بنى توجين نزد او آمد و شد گرفتند و كمتر از يك سال فرمان راند . عثمان بن يغمراسن در خلال اين احوال از بنى توجين دلجويى مىكرد تا آنگاه كه به كوه وانشريش آمد و آنجا را تصرف نموده موسى بن زراره از برابر او به نواحى مديه گريخت و به هنگام فرار كشته شد .\r\nسپس عثمان بن يغمراسن در سال 688 به سوى مديه راند و آنجا را به دستيارى لمديه از قبايل صنهاجه بستد . ايشان به فرزندان عزيز غدر و خيانت كردند و سبب پيروزى او شدند . ولى پس از هفت ماه بر او عصيان كردند و بر تخت فرمان فرزندان عزيز در آمدند و با عثمان بن يوسف به\r\n\r\n","description":"","footnote":"","page_name":" 177 ","page_number":195},
  {"content":"\r\n\r\nپرداخت باج و خراج و اطاعت - همچنانكه با محمد بن عبد القوى و فرزندان او بودند - مصالحه كردند . عثمان بن يغمراسن سراسر بلاد بنى توجين را گرفت و اين حوادث باعث شد كه در ايام يوسف بن يعقوب از بنى مرين غافل بماند . پس يكى از بنى محمد بن عبد القوى ، به نام ابو بكر بن ابراهيم بن محمد مدت دو سال بر بنى توجين امارت يافت . مردى بد سيرت و مخوف بود . چون بمرد بنى تيغرين بعد از او عطيه معروف به الاصم را امارت برداشتند . ولى اولاد عزيز و همهء قبايل توجين با او مخالفت ورزيدند و با يوسف بن زيان بن محمد بيعت كردند و به كوهستان وانشريش رفتند و عطيه و بنى تيغرين را يك سال يا بيش از يك سال محاصره كردند يحيى بن عطيه بزرگ تيغرين بود كه عهده‌دار گرفتن بيعت براى عطية الاصم گرديد . چون محاصره سخت شد و كار يوسف بن يعقوب و بنى مرين بالا گرفت يحيى بن عطيه به بنى مرين گرايش يافت . و در آن هنگام كه يوسف بن عبد الحق به محاصرهء تلمسان مشغول بود نزد او آمد و او را به گرفتن وانشريش ترغيب كرد يوسف نيز لشكرى با او روانه نمود اين لشكر تحت نظر برادرش ابو سرحان و برادر ديگرش ابو يحيى بود حركت ابو يحيى در سال 701 بود . تا بلاد دور دست مشرق پيش رفت . چون باز گرديد به كوهستان وانشريش رفت و دژهايش را ويران نمود و باز گرديد . بار ديگر به بلاد بنى توجين لشكر برد و آنان را از آن بلاد دور ساخت مردم تافر كنيت به اطاعت او در آمدند سپس به مديه رسيد آنجا را به صلح بگشود . و قصبهء آن را پى افكند و به نزد برادر خود يوسف بن يعقوب باز گردند .\r\nمردم تافركنيت ، پس از رفتن ابو يحيى عصيان كردند ولى بنى عبد القوى آنان را اندرز دادند كه به اطاعت باز گرداندند . آنگاه رسولانى به نزد يوسف بن يعقوب فرستادند . يوسف اطاعت ايشان بپذيرفت و نان را به بلاد خود باز گردانيد و اقطاع داد و على بن ناصر بن عبد القوى را بر آنان امارت داد و امر وزارت او به يحيى بن عطيه سپرد . يحيى بن عطيه زمام امور دولت به دست گرفت و دولتش استقامت پذيرفت . در خلال اين احوال بمرد و يوسف بن يعقوب جاى او به محمد بن عطية الاصم داد . محمد بن عطيه چندى همچنان بر جادهء اطاعت و استقامت بماند ولى در همان روزهاى نزديك به مرگش در سال 706 عصيان كرد و قوم خود را به خلاف واداشت .\r\nچون يوسف بن يعقوب بمرد ، بنى مرين از همه شهرهايى كه در مغرب اوسط از بنى يغمراسن گرفته بودند بيرون رفتند و بنى يغمراسن در آنها استقرار يافتند و اشغالگران را از آنجا راندند .\r\nبقاياى فرزندان عبد القوى به بلاد موحدين رفتند و در دولت ايشان مقامى ارجمند يافتند . عباس بن محمد بن عبد القوى را تا دم مرگ با ملوك آل ابى حفص دوستى و يك دلى بود . اعقاب او در لشكر سلطان ماندند . چون اوضاع مساعد شد يحيى بن عطيهء بن يوسف بن منصور بزرگ بنى تيغرين بر كوهستان وانشريش غلبه يافت . بعضى پندارند كه اينان از دخيلان در بنى تيغرين‌اند و منصور همان احمد بن محمد از اعقاب يعلى بن محمد سلطان بنى يفرن است . اين يحيى بن عطيه چندى رياست\r\n\r\n","description":"","footnote":"","page_name":" 178 ","page_number":196},
  {"content":"\r\n\r\nكرد . سپس هلاك شد و پس از او برادرش عثمان بن عطيه رياست يافت و چون او نيز بمرد پسرش عمر بن عثمان جاى او بگرفت . عمر بن عثمان با قوم خود در كوهستان وانشريش استقرار يافت .\r\nفرزندان عزيز در مديه و نواحى آن بودند رياستشان از آن يوسف و على بن حصان بن يعقوب بود .\r\nاينان همه در اطاعت ابو حمو موسى بن عثمان سلطان بنى عبد الواد بودند كه بر آنان غلبه يافته بود و رياست از بنى عبد القوى [ 1 
  ] گرفته بود تا آنگاه كه ابن عم سلطان ابو حمو محمد بن يوسف بن يغمراسن بر او خروج كرد و به ميان فرزندان عزيز رفت . با او بيعت كردند عمر بن عثمان بزرگ بنى تيغرين و صاحب كوهستان وانشريش را به طرفدارى از خود دعوت كردند او نيز اجابت كرد و ديگر تيره‌ها چون منكوشه و بنى يرناتن نيز بيعت كردند و با محمد بن يوسف به سوى سلطان ابو حمو كه در لشكرگاه خود در تهل بود در حركت آمدند و لشكر او پراكنده كردند . در باب جنگهاى او با اين گروه در اخبار بنى عبد الواد سخن گفته‌ايم . چون سلطان ابو حمو در گذشت پسرش ابو تاشفين عبد الرحمان به جاى او نشست ، ابو تاشفين براى نبرد در حركت آمد . عمر بن عثمان به سبب دوستى محمد بن يوسف با فرزندان عزيز ، به جاى قوم او به رشك آمده بود پس سلطان را واداشت كه از او انحراف جويد . چون به كوهستان فرود آمد ، محمد بن يوسف به دژ توكال پناه برد تا در آنجا موضع گيرد . عمر بن عثمان از او جدا شد و به ابو تاشقين پيوست و او را از راه‌هاى پنهانى دژ آگاه كرد .\r\nابو تاشفين از آن راهها به درون خزيد و او را به سختى در محاصره انداخت . ياران و اوليا و متابعان محمد بن يوسف از گرد او بپراكندند . محمد بن يوسف را بگرفتند و نزد ابو تاشفين آوردند . به سال 719 او را . در برابرش به ضرب نيزه كشتند و سرش را به تلمسان فرستادند و پيكرش را در همان دژى كه ايام عصيان در آن پناه گرفته بود بياويختند . امور وانشريش به دست عمر بن عثمان افتاد و در تحت فرمان ابو تاشفين قرار گرفت و بر اين حال ببود تا در يكى از جنگهايشان با بنى مرين هنگامى كه سلطان ابو الحسن به جنگ ايشان آمده بود كشته شد و ما اخبار محاصرهء تلمسان را آورديم .\r\nآنگاه بنى مرين بر مغرب اوسط غلبه يافتند . سلطان ابو الحسن ، پسر عمر بن عثمان ، نصر بن عمر را بر وانشريش امارت داد . او يكى از واليان شايسته بود . به آن پيمان كه بسته بود وفادار ماند و در جمع‌آورى خراج كوشش مىكرد آن سان كه از سالهاى پيش افزونتر شد . چون سلطان ابو الحسن در قيروان شكست خورد و بزرگان زناته ملك خويش فرا چنگ آوردند او نيز به ضواحى مديه به عدى بن يوسف بن زيان بن محمد بن عبد القوى پيوست و شورشيان را در دعوتشان يارى مىداد .\r\nبنى عزيز و بنى يرناتن كه همسايگانشان بودند به دو پيوستند و او به سوى كوهستان وانشريش روان\r\n\r\n\r\n","description":"","footnote":"\r\n[ ( 1 ) 
  ] در نسخه  F  و  G  : بنى عبد دواد .\r\n","page_name":" 179 ","page_number":197},
  {"content":"\r\n\r\nشد تا مردمى را كه از فرمان ايشان سر بر تافته و با دشمنانشان رابطهء دوستانه برقرار كرده بودند به گرد خود آورد . بزرگشان در اين روزگار نصر بن عمر بن عثمان بود . نصر با مسعود بن بو زيد بن خالدين محمد بن عبد القوى بيعت كرد . او از بيم جان خويش از زمرهء ياران عدى بن يوسف گسيخته بود . عدى بن يوسف و قومش با ايشان نبرد كردند . اينان مقاومت ورزيدند و ميانشان جنگهايى در گرفت كه عاقبت پيروزى نصيب نصر بن عمر گرديد . سپس عدى به هنگامى كه سلطان ابو الحسن از تونس به الجزاير مىرفت به او پيوست و مسعود در ميانشان باقى ماند . ابو سعيد بن عبد الرحمان چون با قوم خود بر تلمسان غلبه يافت او را بر قوم خود فرمانروايى داد و او همواره بر آن حال بود تا سلطان ابو عنان بر او چيره گرديد . و پس از آنكه به ميان زواوه گريخت در شمار متابعان او در آمد .\r\nابو عنان او را از مقامش فرود آورد و به فاس برد و ملك و دولتشان منقرض شد و نشان بنى عبد القوى بر افتاد .\r\nنصر بن عثمان در حكومت وانشريش باقى ماند . سلطان ابو عنان او را منشور امارت داد و او همچنان بعد از او به دولت بنى مرين وفادار ماند تا آنگاه كه سلطان ابو حموى دوم موسى بن يوسف زمام حكومت بر دست گرفت و نصر به اطاعت او در آمد . سپس آتش فتنه ميان عربها و بنى عبد الواد در سالهاى 770 افروخته گرديد . عربها به ابو زيان بن سلطان ابو سعيد عم ابو حمو پيوستند . نصر بن عمر نيز به ايشان گرويد و چندى بر دعوت امير ابو زيان باقى ماند و در ايام فتنه كشته شد . بعد از او برادرش يوسف بن عمر همان راه و روش او در پيش گرفت . و اكنون كه سال 783 است ، فرمانرواى كوهستان وانشريش اوست با ابو حمو بر يك حال نيست گاه در اطاعت است و گاه در مخالفت . و الله مالك الامور . لا رب غيره .\r\n\r\nخبر از بنى سلامه اصحاب قلعهء تاو غزوت . رؤساى بنى يدللتن از بطون توجين از اين طبقهء سوم و آغاز كار و سرگذشت ايشان\r\nبنى يدللتن از شعوب بنى توجين بودند . به شوكت بيش و به شمار افزون و ميان ديگر بطون نام آورتر .\r\nبنى عبد القوى ملوك بنى توجين به اين برترى اعتراف داشتند و حق ايشان رعايت مىكردند چون بعد از انقراض بنى يلومى و بنى ومانوا به ناحيهء تلول در آمدند ، بنى قاضى و بنى مادون كه دو تيره از آنها بودند ، در منداس وطن گرفتند . بنى يدللتن از پى ايشان آمدند و در حعبات و تاوغزوت جاى گرفتند . در اين عصر رياستشان با نصر بن عيسى بود . چون او بمرد پسرش مناد بن نصر به جايش نشست و پس از او برادرش على بن نصر سپس پسرش ابراهيم بن على و چون او بمرد برادرش سلامة بن على جانشين پدر شد و اين به هنگامى بود كه دولت بنى عبد القوى و فرزندانش نيرومند شده بود .\r\n\r\n","description":"","footnote":"","page_name":" 180 ","page_number":198},
  {"content":"\r\n\r\nسلامة بن على نيز در ميان قوم خود قوت گرفت و قلعهء تاوغزوت را كه به او و فرزندانش انتساب داشت پى افكند . اين قلعهء پيش از اين رباطى بود از آن يكى از عربهاى سويد كه از ديگران جدا افتاده بود .\r\nبنى سلامه مىپندارند كه دخيل در نسب توجين هستند و خود عرب‌اند ، از بنى سليم بن منصور . جدشان عيسى يا سلطان به سبب خونى كه كرده بود از قوم خود جدا شد . شيخ بنى يدللتن - از بنى توجين - او را در پناه خود گرفت و پس از او به پرورش فرزندانش پرداخت و اين امر سبب رياست او و پس از او فرزندانش در ميان بنى يدللتن گرديد .\r\nچون سلامة بن على بمرد پسرش يغمراسن بن سلامه به جاى او قرار گرفت و اين به هنگامى بود كه بنى عبد الواد بر بنى توجين پى از مرگ محمد بن عبد القوى سلطان بزرگشان سخت گرفته بودند و عثمان بن يغمراسن پى در پى به بلادشان لشكر مىبرد ، و دست به آشوب و تاراج و كشتار مىزد . عثمان در يكى از جنگهايش به قلعهء ايشان فرود آمد . يغمراسن بن سلامه در آنجا بود و به مقاومت پرداخت در اين حال يوسف بن يعقوب و بنى مرين به تلمسان لشكر بردند و اين امر سبب شد كه عثمان بن يغمراسن قلعهء را رها كند تا پيش از بنى مرين به تلمسان لشكر بردند و اين امر سبب شد كه عثمان بن يغمراسن قلعهء را رها كند تا پيش از بنى مرين به دار الملك خويش رسد . يغمراسن بن سلامه از پى او برفت و عقبداران لشكر او را مورد حمله قرار داد . پس در مكانى معروف به تليوان به عثمان بن يغمراسن حمله كرد و ميانشان جنگى افتاد كه يغمراسن بن سلامه به هلاكت رسيد . بعد از او برادرش محمد بن سلامه به جايش نشست و به فرمانبردارى عثمان بن يغمراسن اعتراف كرد و با فرزندان محمد بن عبد القوى مخالفت ورزيد و به بنى عبد الواد باج و خراج پرداخت . سعد بن سلامه به مغرب رفت و در زمرهء ياران سلطان يوسف بن يعقوب مرينى در آمد و با او در نبردى كه مدت درازى تلمسان را محاصره نمود شركت جست . سلطان يوسف بن يعقوب اين مهاجرت سعد بن سلامه را ارج نهاد و او را بر بنى يدللتن و قلعه امارت داد . برادرش محمد بن سلامه بگريخت و به كوه راشد رفت و در آنجا بماند تا يوسف بن يعقوب به هلاكت رسيد و كار مغرب در دست بنى عبد الواد قرار گرفت . پس بر بنى توجين باج و خراج نهادند و اينان را براى جمع‌آورى خراج معين كردند . سعد همچنان در مقام خويش ببود تا ابو حمو سلطان بنى عبد الواد بمرد و ابو تاشقين جانشين او گرديد .\r\nابو تاشقين بر سعد خشم گرفت و برادرش محمد را از كوه راشد بياورد و به جاى او قرار داد .\r\nسعد به مغرب رفت و به سلطان ابو الحسن مرينى پيوست . برادرش محمد بن سلامه با ابو تاشفين بود و در تلمسان به محاصره افتاد . محمد در ايام محاصره و جنگهاى ابو تاشفين بمرد . چون دولت بنى عبد الواد منقرض شد . سعد بن سلامه از سلطان ابو الحسن خواست كه اجازت دهد به حج رود .\r\nسعد حج بگزارد و به هنگام بازگشت در راه بمرد . پيش از مردنش به وسيلهء عريف بن يحيى بزرگ بنى سويد كه دوست او بود از سلطان ابو الحسن خواست كه فرزندان او را فرونگذارد . سلطان\r\n\r\n","description":"","footnote":"","page_name":" 181 ","page_number":199},
  {"content":"\r\n\r\nابو الحسن پسرش سليمان بن سعد را بر بنى يدللتن و قلعه امارت داد . چون سلطان ابو الحسن بر افتاد و كار به دست ابو سعيد و ابو ثابت پسران عبد الرحمان بن يحيى بن يغمراسن افتاد ، ميان ايشان و سعد گاه دوستى و گاه دشمنى بود . اعراب بنى سويد - از قبايل زغبه - را از آن رو كه از ناحيه قبله همسايهء ايشان بودند با ايشان پيوند آشتى بود . ولى ونزما بن عريف شيخشان بر سر آن شد كه بر مواطن بنى يدللتن حمله برد . سليمان در برابر او بايستاد و نيكو دفاع كرد . تا سلطان ابو عنان بلاد مغرب اوسط را تصرف كرد و حق ونزمار و پسرش عريف را كه از قوم خود بريده و به نزد او هجرت كرده بودند . رعايت كرد و ونزمار بن عريف را به امارت قلعه و توابعش برگزيد و جمع‌آورى خراج همهء بنى يدللتن را به او وا گذاشت . و سليمان بن سعد بن سلامه را با سپاهيان و سران لشكرش به لشكر خود ملحق نمود و اين حال ببود تا سلطان ابو عنان بمرد و بار ديگر كار به دست ابو حموى دوم سلطان بنى عبد الواد افتاد . او سليمان را بر قلعه و قوم خود امارت داد . عربها ناسازگارى كردند سليمان بترسيد كه مبادا از ابو حمو شرى زايد پس به فرزندان عريف ملحق شد و بار ديگر به اطاعت آنان در آمد . اين بار سلطان ابو حمو او را بگرفت و بى خبر و بناگاه بكشت و خونش هدر شد .\r\nسلطان ابو حمو قلعه و قلمرو بنى يدللتن را به فرزندان عريف اقطاع داد تا از آنان دلجويى كرده باشد . آنگاه قلمرو بنى مادون و سپس منداس را به ايشان داد . بطون بنى توجين همه در زمرهء خيل و حشم اعراب سويد در آمدند و خراجگزار ايشان شدند . جز كوهستان وانشريش كه همچنان در دست بنى تيغرين باقى ماند . والى ايشان يوسف بن عمر هم از ايشان بود . ابو حمو فرزندان سلامه را به سپاه خود داخل كرد و نام ايشان در ديوان خود ثبت كرد و چند قصبه از نواحى تلمسان را به آنان ارزانى داشت و در اين زمان بر همين روال‌اند . و لا حول و لا قوة الا باللّه العلى العظيم .\r\n\r\nخبر از بنى يرناتن يكى از بطون توجين از اين طبقهء دوم و پيروزيهاى ايشان و امارتشان و ذكر سر آغاز كار و سرگذشت و احوالشان .\r\nبنى يرناتن از ديگر قبايل به شمار بيشتر و به عزت برتر و به آوازه بلندتراند .\r\nبنى توجين به تلول مغرب اوسط در آمدند و در مواطن نخستين خويش ما بين ماحنون و ورينه زيستن گرفتند . سپس در دو جانب نهر و اصل در بالا دست وادى شلف به جولان در آمدند .\r\nرياستشان در ميان بنى نصر بن على بن تميم بن يوسف بن بونوال [ 1 
  ] بود و شيخشان يكى از ايشان بود و مهيب بن نصر نام داشت . عبد القوى بن عباس و پسرش محمد بن عبد القوى امراى بنى توجين\r\n\r\n\r\n","description":"","footnote":"\r\n[ ( 1 ) 
  ] در نسخه  B  : بويوال .\r\n","page_name":" 182 ","page_number":200},
  {"content":"\r\n\r\nايشان را به سبب مكانتى كه در ميان قومشان داشتند اكرام مىكردند و محمد بن عبد القوى در ايام فرمانروايىاش فرزندان عزيز را بر بنى يرناتن امارت مىداد والى ايشان در عهد او و عهد فرزندانش عبو بن حسن بن عزيز بود . مهيب بن نصر دختر او را به زنى گرفت و او نصر بن مهيب را بزاد و اين امر سبب تقويت جانب ايشان گرديد . پس از نصر بن مهيب پسرش على بن نصر به رياست رسيد .\r\nفرزندان او نصر و عنتر و چند تن ديگر بودند كه به نام مادرشان تاسرغينت معروف‌اند پس از او نصر بن على امارت يافت و مدت امارتش بر قومش به دراز كشيد : ميان بنى عبد القوى خلاف افتاد و بنى عبد الواد بر آنچه در دست داشتند غلبه يافتند . ملوك زناته به نصر بن على توجه كردند و نام و آوازه‌اش همه جا را بگرفت . صاحب فرزندان بسيار بود . گويند سيزده پسر از او بر جاى ماند همه جنگجو و سلحشور . از مشاهيرشان يكى عمر بن نصر بود كه سلطان ابو الحسن در مرات او را بكشت . در حق او سعايت كردند كه قصد قتل را سلطان را دارد . عمر بگريخت ولى بگرفتندش و در مرات به قتل رسانيدند . ديگر منديل بود كه بنى تيغرين در ايامى كه على بن الناصر بر آنان حكومت مىكرد او را كشتند . عبو بن حسن بن عزير نيز با او كشته شد . ديگر عنان نام داشت كه در محاصرهء تلمسان در ايام ابو تاشفين به قتل رسيد . ديگر از پسران او مسعود و مهيب و سعد و داود و موسى و يعقوب و عباس و يوسف بودند . اين بود نام و كار فرزندان نصر بن على بن نصر بن مهيب .\r\nاما فرزندان عنتر برادرش : يكى ابو الفتوح بن عنتر بود و فرزند اوست عيسى بن ابى الفتوح كه بر برادران خود رياست داشت . يكى از كنيزانشان به سراى عثمان بن يغمراسن افتاد دعوى كرد كه از سرور خود ابو الفتوح كودكى در شكم دارد و او براى عيسى برادرى آورد كه معرف ناميده شد . در خانهء ايشان پرورش يافت . ابو حمو و بعد از او پسرش ، او را به وزارت خويش برگزيدند در دولت ايشان به مقامى ارجمند رسيد و او را معرف الكبير خواندند . در ايام رياست او در دولت ابو حموى اول برادرش عيسى بن ابى الفتوح خشمگين از قوم خود به نزد او آمد و از بنى راشد سعايت كرد و ترغيبش كرد كه از ايشان خراج بستاند . معرف برادر خود عيسى را به بلد سعيده فرستاد و در آنجا امارتش داد . فرزندان او عبارت بودند از : ابو بكر و عبو و طاهر و ونزمار . چون بنى مرين بر بنى عبد الواد غلبه يافت سلطان ابو الحسن آنان را بر بنى يرناتن امارت داد .\r\nاما فرزندان تاسرغينت . از بنى على بن نصر بن مهيب را نام و آوازه‌اى در رياست بر قوم نيست .\r\nجز آنكه يكى از كنيزانشان نيز به سراى ابو تاشفين افتاد و در آنجا پسرى آورد كه عطية بن موسى ناميده شد . در سراى ايشان پرورش يافت . و به بنى سرغنيت موالى خود نسبت داده شد . مردى نجيب برآمد و از دست ايشان امارت يافت . او در اين عهد عامل ابو حموى دوم در شلف و مضافات آن است . عربها در اين عهد بر وطن بنى يرناتن غلبه يافته‌اند و يعود و ماحنون را از آنها گرفته‌اند .\r\nفرزندانشان در كوهستان ورينه باقى مانده‌اند در اين زمان اميرى از فرزندان نصر بن على بن نصر بن\r\n\r\n","description":"","footnote":"","page_name":" 183 ","page_number":201},
  {"content":"\r\n\r\nمهيب بر آنان حكومت مىكند اينان به سلطان باج و خراج مىپردازند و با پرداخت باجى با عربها نيز مماشات دارند . و بيد اللّه تصاريف الامور\r\n.\r\n\r\n","description":"","footnote":"","page_name":" 184 ","page_number":202},
  {"content":"\r\n\r\n\r\nخبر از بنى مرين و انساب و شعوب ايشان و دولت ايشان در مغرب و آغاز كار و سرگذشت احوالشان\r\nگفتيم كه بنى مرين از شعوب بنى واسين هستند . در زناته از نسب واسين سخن آورديم و گفتيم كه ايشان فرزندان مرين بن ورتاجن بن ماخوخ بن جديج بن فاتن بن يدرّ بن يخفت بن عبد اللّه بن و رتنيص بن معز بن ابراهيم بن سحيك بن واسين هستند . ايشان برادران بنى يلومى و مديونه‌اند . از شواهد اين امر همجوار بودن مواطن ايشان است قبل از رسيدن به فرمانروايى در ناحيهء ميان صا و ملويه . و گفتيم كه چگونه ضاحيه و بيابان را با برادرانشان بنى بادين بن محمد تقسيم كردند و چسان در سالهاى بعد ميانشان جنگها و فتنه‌ها برخاست كه در آغاز پيروزى با بنى بادين بن محمد بود كه بشمار بيش بودند . ايشان چنان كه گفتيم پنج بطن بود : بنى عبد الواد و توجين و مصاب و بنى زردال و برادرانشان بنى راشد بن محمد . اينان در تلول مغرب اوسط بودند . بنى مرين در جولانگاههاى بيابان از فيكيك تا سجلماسه و ملويه ماندند و گاه در كوچهاى خود تا بلاد زاب مىرفتند .\r\nنسب‌شناسان ايشان گويند كه رياست در ميان ايشان پيش از اين روزگاران از آن محمد بن ورزين بن فكوس بن كوماط بن مرين بود . و محمد را برادرانى ديگر بود كه به نام مادرشان تنالفت شهرت داشتند . از پسر عموهايش يكى ونكاسن بن فكوس بود . محمد بن ورزين [ 1 
  ] را هفت پسر بود دو برادر از يك پدر و يك مادر به نامهاى حمامه و عسكر . و پنج پسر كه از سوى پدر برادر بودند :\r\nسنكمان و سكميان و سكم و وراغ و قزونت [ 2 
  ] و اين پنج را تيريعين گويند و معنى تيريعين در زبان ايشان جماعت است .\r\nگويند كه چون محمد به هلاكت رسيد پسرش حمامه جانشين او شد كه پسر بزرگتر بود و پس از او برادرش عسكر . عسكر را سه پسر بود : نكوم [ 3 
  ] و ابو يكنى ملقب به المخضب و على ملقب به لا عدر . چون عسكر بمرد پسرش المخضب جانشين او شد . مخضب بر آنان فرمان مىراند تا دولت موحدين روى كار آمد و عبد المؤمن بر سر تاشفين بن على بن يوسف لشكر كشيد و در تلمسان محاصره‌اش نمود و شيخ ابو حفض را با سپاهى به جنگ زناته روانهء مغرب اوسط كرد همهء بنى بادين و بنى يلومى و بنى مرين و مغراوه به جنگ با او همدست شدند و موحدين جمعشان را پراكنده ساختند و بيشترشان را كشتند . آنگاه بنى يلومى و بنى بادين به اطاعت ايشان در آمدند و بنى عبد الواد در خدمت به ايشان اخلاص ورزيدند . بنى مرين به بيابان رفتند . چون عبد المؤمن بر\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  : ورزير .\r\n[ ( 2 ) 
  ] در نسخه  F  : فرونت و در  B  : فزوينت\r\n[ ( 3 ) 
  ] در نسخه  C  : تكوم .\r\n","page_name":" 185 ","page_number":203},
  {"content":"\r\n\r\nوهران غلبه يافت و بر اموال لمتونه مستولى شد ذخائر ايشان را به كوه تينملل كه سراى او در آنجا بود فرستاد ، اين خبر به بنى مرين كه در زاب مىزيستند رسيد . شيخ ايشان در اين ايام مخضنب بن عسكر بود ياران خود گرد آورد و راه بر ايشان بگرفت . چون قافله به وادى تلاغ رسيد ، بنى مرين بتاختند و آن را از موحدين بربودند . عبد المؤمن براى باز پس گرفتن آن ياران خود را از ميان زناته بسيج كرد و با موحدين رهسپار صحرا ساخت . بنى عبد الواد در اين روز دليريها نمودند . نبرد در فحص مسون اتفاق افتاد . بنى مرين شكست خوردند و مخضب كشته شد و بنى عبد الواد مساكنشان را تارج كردند . اين واقعه در سال 540 اتفاق افتاد . پس از آن بنى مرين به صحراى خود بازگشتند و پس از مخضب ابو بكر فرزند عمش حمامة بن محمد جاى او بگرفت و تا پايان عمر در آن مقام ببود . پس از او پسرش محيو به حكومت رسيد و همچنان در ميان ايشان مطاع و فرمانروا بود .\r\nالمنصور ايشان را در جنگ اركه بسيج كرد و ايشان در آن جنگ دلاوريها كردند و محيو زخم برداشت و به هنگام بازگشت در صحراى زاب بمرد . اين واقعه در سال 591 اتفاق افتاد . پسرش عبد الحق جانشين او شد و سلسلهء بنى مرين در اعقاب او باقى ماند و ما به ذكر آن خواهيم پرداخت إن شاء اللّه تعالى .\r\n\r\nخبر از امارت عبد الحق بن محيو كه در فرزندانش مستقر شد و امارت پسرش عثمان پس از او سپس برادرش محمد بن عبد الحق بعد از آن دو و ذكر آنچه پديد آمد\r\nچون محيو ابن ابى بكر بن حمامه از آن جراحات بمرد سه پسر از او بر جاى ماند : عبد الحق و و سناف و بحياتن [ 1 
  ] . عبد الحق كه پسر بزرگتر بود ، زمام امور بنى مرين را در دست گرفت . او بهترين امير اين خاندان بود ، از جهت قيام به مصالح مردم و طمع نكردن در اموال ايشان . چون محمد الناصر چهارمين خليفهء موحدين در مغرب به سال 610 به هنگام بازگشت از نبرد عقاب بمرد ، پسرش ابو يعقوب يوسف المستنصر به جاى او نشست . هنگامى كه موحدين او را به خلافت نشاندند هنوز كودكى نابالغ بود . كارهاى كودكانه و جنون كودكى او را از قيام به سياست و تدبير ملك باز مىداشت بدين سبب سر رشته در كارها از دست بشد و امور مملكت پايمال غفلت او گرديد .\r\nموحدين نيز كه چنگال قهر و استبداد از گلويشان برداشته شده بود نفسى براحتى كشيدند ولى اوضاع ثغور تباهى گرفت و نيروهاى رزمى روى به ضعف نهاد . و چون كارها را سهل گرفتند باد قدرت و شوكتشان فرو نشست .\r\n\r\n\r\n","description":"","footnote":"\r\n[ ( 1 ) 
  ] در صحت اين نام ترديد است .\r\n","page_name":" 186 ","page_number":204},
  {"content":"\r\n\r\nدر اين ايام بنى مرين در باديهء خويش از فيكيك تا صا و ملويه در جولان بودند و به هنگامى كه به طرف ارتفاعات و روستاها كوچ مىكردند و اين از آغاز دولت موحدين و پيش از ايشان عادت آنان بود - به اطراف كرسيف و تا وطاط نيز مىرفتند و در آنجا با بقاياى قبايل زناتهء نخستين ، چون مكناسه در جبال تازى و بنى يرنيان از تيره‌هاى مغراوه كه در دژهاى وطاط در مناطق بالادست ملويه مىزيستند روابط دوستانه برقرار مىكردند . بنى مرين در بهار و تابستان در اين نواحى بودند و در زمستان براى طلب قوت به جنوب مىرفتند . چون اوضاع بلاد مغرب را آشفته يافتند فرصت نگهداشتند و سپس از كوهستانها درون شهرها داخل شدند و در اطراف پراكنده گشتند و سواران خود را به قتل و تاراج در سراسر قلمرو موحدين گسيل داشتند . رعايا از بيم سواران تاراجگر به پناهگاههاى خود خزيدند و به دولت خويش شكايتها بردند و چون كارى از ايشان ساخته نبود ، رابطهء ميان رعايا و سلطان و دولت تيره شد . رعايا خواستار جنگ با مهاجمان و بركندن ريشهء آنان بودند . خليفه المستنصر ، سركرده موحدين ابو على بن وانودين را به جمع آورى سپاهيان و فرا خواندن جماعاتى از مراكش ترغيب كرد و او را به نزد السيد ابو ابراهيم بن امير الموحدين يوسف بن عبد المؤمن كه در فاس امارت داشت روان نمود و فرمانش داد كه به جنگ با بنى مرين اقدام كند و چنان كشتارشان كند كه حتى يك تن از ايشان باقى نماند . خبر به بنى مرين كه در اطراف ريف و بلاد بطويه بودند رسيد بار و بنهء خويش در دژ تازوطا نهادند و براى رويارويى با خصم در حركت آمدند دو گروه در وادى نكور برهم زدند . پيروزى نصيب بنى مرين شد و شكست در لشكر موحدين افتاد بنى مرين با دستهاى پر از انواع غنايم بر جاى ماندند و موحدين به تازى و فاس باز گشتند . چون موحدين در اين پيكار حتى جامه‌هاى خود را از دست داده و عريان بودند با برگهاى درختى كه در مغرب آن را مشغله گويند ، عورت خود را پوشيده بودند آن سال را عام المشغله ناميدند .\r\nبنى مرين سپس به تازى حمله كردند و پادگان ديگرى را كه در آنجا بود پراكنده ساختند . آنگاه ميان بنى محمد كه رؤساى ايشان بودند اختلاف افتاد و بنى عسكر بن محمد به سبب رقابتى كه ميان آنها و پسران عمويشان حمامة بن محمد بر سر رياست پديد آمده بود ، از ايشان جدا شدند . و عبد الحق و قوم او را رها كردند و به اولياء موحدين و پادگان مغرب كه از قبايل رياح بودند پيوستند . اين قبيله را المنصور از افريقيه آورده بود و در هبط و از غار جاى داده بود . قبايل رياح هنوز داراى خوى بدويت بودند . بنى عسكر به ايشان پيوستند و از ايشان براى نبرد با قوم خود يارى گرفتند .\r\nاينان در سال 614 به جنگ بنى مرين آمدند در اين جنگ امير بنى مرين عبد الحق و پسر بزرگش ادريس كشته شدند و در اين نبرد حمامة بن يصليتن از بنى عسكر و امير ابن محيو السكمى\r\n\r\n","description":"","footnote":"","page_name":" 187 ","page_number":205},
  {"content":"\r\n\r\nگريختند و رياح عاقبت پايدارى نتوانست و چند تن از دليرانشان به قتل رسيد . پس از هلاكت عبد الحق ، بنى مرين عثمان فرزند بعد از ادريس را بر خود امير ساختند . اين عثمان به ادرغال معروف بود و ادرغال در لهجهء آنان به معنى يك چشم است .\r\nعبد الحق را ده فرزند بود نه پسر و يك دختر . نام دختر او ورتطليم بود و اما پسران او با عبد اللّه و ادريس و رحو ، از زنى از بنى على به نام سوط النساء بود و عثمان و محمد از زنى از بنى ونكاسن به نام نوار ، دخت تصاليت و ابو بكر از زنى از بنى تنالفت و نام او تاغرزونت دختر ابو بكر بن حفص بود و زيان از زنى از بنى ورتاجن و ابو عياد از زنى از بنى وللوا ، يكى از بطون عبد الواد ، به نام ام الفرج و يعقوب از زنى به نام ام اليمن دخت محلى بن بطويه . پسر بزرگتر او ادريس بود كه با پدر خود عبد الحق كشته شد . پس از عبد الحق زمام امور بنى مرين را ابو سعيد عثمان بن عبد الحق به دست گرفت و حمامة بن يصليتن و لمير بن محيو و مشايخ قومشان در همان وقت با او بيعت كردند .\r\nآنگاه از پى منهزمين رياح تاختند و آنان را كشتار كردند .\r\nعثمان به انتقام خون پدر و برادر آن قدر از آنان كشت كه دلش تسكين يافت و آنان به صلح گراييدند . ابو سعيد عثمان بن عبد الحق با آنان مصالحه كرد كه سالانه به او و قومش باج و خراج پردازند . از آن پس بنى مرين به صورت مسئلهء مهمى در آمدند . آشوبگران در مغرب سر برداشتند و رعايا از پرداخت ماليات سرباز زدند و راهها نا امن شد و قدرت دولت بر بدويان كاستى گرفت و بنى مرين چون موطن خود را بىدفاع ديدند دست تجاوز گشودند . اميرشان ابو سعيد عثمان بن عبد الحق آنان را به نواحى مغرب كشانيد و بر سرزمين و مردم غلبه يافت و بر آنان باج و خراج نهاد و بيشتر به فرمان او در آمدند .\r\nعلاوه بر قبايل چادرنشين كه از راه پرورش دامها زندگى مىكردند ، قبايل اسكان يافته نيز چون هواره و زكاره [ 1 
  ] و تسول و مكناسه و بطويه و فشتاله و سدراته و بهلوله و مديونه نيز با او بيعت كردند و ابو سعيد عثمان بر آنان باج و خراج نهاد و عمال خود را به ميانشان فرستاد . سپس بر شهرهاى مغرب چون فاس و تازى و مكناسه و قصر كتامه ماليات معين مقرر كرد كه بايد در سر هر سال بپردازند تا دست از تاراج بردارد و راهها را امن گرداند . سپس در سال 620 با كوچندگان زناته پيكار كرد و از آنان بسيارى را كشت تا به فرمان آمدند . ابو سعيد دست ايشان از فساد و غارت كوتاه كرد . سپس بر قبايل رياح كه در ازغار و هبط مىزيستند روى نهاد و به انتقام خون پدر خون ايشان بريخت و آنان را از آنجا دور ساخت و همواره كارش اين بود تا در سال 637 او را بىخبر و ناگاه كشتند .\r\n\r\n\r\n","description":"","footnote":"\r\n[ ( 1 ) 
  ] در نسخه  B  : وركاره .\r\n","page_name":" 188 ","page_number":206},
  {"content":"\r\n\r\nپس از قتل ابو سعيد عثمان بن عبد الحق برادرش محمد ( اول ) بن عبد الحق به جاى او نشست .\r\nاو نيز در حمله به بلاد مغرب و گرفتن باج و خراج از مردم شهرها و قبايل بدوى و كوچنده و ديگر رعاياى آن ديار شيوهء برادر پيش گرفت . ابو محمد عبد الواحد الرشيد موحدى ابو محمد بن وانودين را به جنگ ايشان فرستاد و منشور امارت مكناسه به او داد . ابو محمد بن وانودين به مكناسه رفت و در گرفتن باج و خراج مردم را سخت بيازرد . آنگاه بنى مرين در تيجد و غير [ 1 
  ] از ضواحى مكناسه روى نهادند . در نزديكى مكناسه يا جمعى از نصارى ( روميان ) كه ابو محمد بن وانودين به حراست آن منطقه فرستاده بود برخورد كردند . جنگى سخت در گرفت و از دو سو جماعتى كشته شد .\r\nمحمد بن ادريس بن عبد الحق يكى از سرداران رومى را به مبارزت طلبيد ضربتى بر يك ديگر زدند ، كه آن رومى از ضربت محمد بن ادريس كشته شد ولى روى محمد از ضربت او مجروح گرديد و نشان اين ضربت پس از بهبود بر چهرهء او بماند . از اين رو او را ابو ضربه لقب دادند . آنگاه بنى مرين بر موحدين تاختن گرفتند و با ايشان جنگ در پيوستند . موحدين شكست خوردند و ابو محمد بن وانودين به مكناسه واپس نشست . دولت بنى عبد المؤمن آخرين نفسهايش را بر مىآورد . از اين قرار كه چون الرشيد بن المأمون در سال 640 كشته شد برادرش ابو الحسن على به جاى او نشست و به السعيد ملقب گرديد و مردم مغرب با او بيعت كردند . السعيد عزم غزو بنى مرين كرد تا طمع تصرف آن بلاد از سر به در كنند . پس سپاه موحدين را روانهء پيكار ايشان نمود . قبايل مصامده و عرب و جماعاتى از روميان همراه ايشان بودند . اين سپاه كه به قولى بيش از بيست هزار تن بود در سال 642 به حركت در آمد . بنى مرين نيز بيامدند و در وادى ياباش جنگ آغاز كردند و دو لشكر در جنگ پاى فشردند عاقبت بنى مرين شكست خوردند و امير محمد بن عبد الحق به دست يكى از سرداران رومى كشته شد . بنى مرين بگريختند و موحدين از پى ايشان بودند تا شب در رسيد . بنى مرين به كوههاى غياته [ 2 
  ] از نواحى تازى رسيدند و روزى چند در آنجا درنگ كردند ، سپس به بلاد صحرا روى نهادند و ابو يحيى ابو بكر بن عبد الحق را بر خود امير ساختند . و ما در احوال او سخن خواهيم گفت . ان شاء اللّه تعالى .\r\n\r\nخبر از دولت امير ابو يحيى بن عبد الحق كه قوم خود بنى مرين را به فرمانروايى رسانيد و شهرها بگشود و رسوم پادشاهى معمول داشت و براى ديگر امر ايشان بر جاى نهاد .\r\nچون ابو يحيى بن عبد الحق در سال 642 به فرمانروايى بنى مرين رسيد ، نخستين كارى كه در حق\r\n\r\n\r\n","description":"","footnote":"\r\n[ ( 1 ) 
  ] نقطه‌گذارى اين نام در نسخ مختلف يكسان نيست .\r\n[ ( 2 ) 
  ] در نسخه‌هاى  B  و  C  : عياته .\r\n","page_name":" 189 ","page_number":207},
  {"content":"\r\n\r\nقوم خود كرد آن بود كه بلاد مغرب و باج و خراج آن را ميان عشيره‌هاى بنى مرين تقسيم كند و هر گروه را در جايى فرود آورد ، تا از مواهب آن برخوردار گردد . سپس آتش فتنه و رقابت در ميان احياء مختلفشان افروخته گرديد و بنى عسكر از آن جماعت ببريدند و به موحدين پيوستند و ايشان را به جنگ با ابو يحيى بن عبد الحق و بنى حمامه برانگيختند و از يغمراسن يارى خواستند او با قوم خود به فاس رسيد و همگان بر سردار موحدين گرد آمدند و گروگان دادند كه در برابر امير يحيى و متابعانش نيك پايدارى كنند . اينان در حركت آمدند تا به ورغه و از آنجا به كرت رسيدند و بر دشمن شكست وارد آوردند و به فاس باز گشتند . يغمراسن از غدر موحدين بيمناك شد . و با قوم خود و بنى عسكر ، از ايشان جدا شد . امير ابو يحيى در وادى سبو راه بر ايشان بگرفت و چون توان نبردش نبود به يك سو شد . سپاه موحدين نيز خبر مرگ خليفهء خود السعيد را شنيدند و باز گشتند .\r\nآنگاه غلام خليفه عنبر خادم سردار سپاه را با جماعتى از روميان و مسلمانان به نزد ايشان فرستادند تا بملاطفت و استمالت ايشان را به اطاعت و خدمات باز گردانند بنى عسكر آنان را دستگير كردند و به عنوان گروگان نگهداشتند پس همهء مسيحيان را كشتند و مسلمانان را آزاد كردند . يغمراسن و قومش به تلمسان رفتند و بنى عسكر به اميرشان ابو يحيى پيوستند . و بار ديگر بنى مرين كه مجتمع شده بودند به تصرف بلاد پرداختند و هواى دست‌اندازى به شهرها در دلشان پديد آمد . ابو يحيى با سپاه خود به كوه زرهون فرود آمد و چون خود در تحت دعوت و ولايت امير ابو زكريا بن ابى حفص صاحب افريقيه بود اهل مكناسه را به بيعت با او دعوت كرد . پس مكناسه را محاصره كرد و راههاى آن بربست و پى در پى شهر را مورد حمله قرار داد تا به فرمان در آمدند و با مداخلهء برادرش يعقوب بن عبد الحق با زعيم شهر ابو الحسن بن ابى العافيه شهر را به صلح بگشود و بيعت آنان را به امير ابو زكريا اعلام كرد . اين نامه به انشاى ابو المطرف بن عميره بود كه در مكناسه منصب قضا داشت .\r\nسلطان ثلث درآمد آنجا را به اقطاع يعقوب داد .\r\nامير ابو يحيى بن عبد الحق را در سر هواى خودكامگى افتاد و آلت و عدت در افزود . خبر به على السعيد رسيد كه ابو يحيى بر مكناسه غلبه يافته و آن را تحت دعوت ابو زكريا بن ابى حفص در آورده است . على السعيد به خشم آمد و با دولتمردان خود در اين باب به سگاش نشست و به آنان نمود كه چگونه دولتشان اندك اندك از دست مىرود و ابن ابى حفص افريقيه را از آنان بستده و يغمراسن بن زيان و بنى عبد الواد تلمسان و مغرب اوسط را جدا كرده‌اند و دعوت ابن ابى حفص را در آنجا بر پاى داشته‌اند و اكنون سر آن دارند كه به مراكش آيند و ابن هود نيز قلمرو ايشان را در اندلس جدا ساخته و به زير فرمان بنى عباس كشيده و ابن الاحمر در جانب ديگر به نام ابن ابى حفص دعوت مىكند و بنى مرين بر ضواحى مغرب تسلط يافته‌اند و اينك هواى تصرف شهرها را دارند آن سان كه اميرشان ابو يحيى مكناسه را گرفته و دعوت ابن ابى حفص آشكار كرده و سر\r\n\r\n","description":"","footnote":"","page_name":" 190 ","page_number":208},
  {"content":"\r\n\r\nخودكامگى و استقلال دارد . اگر ما به اين پستى تن در دهيم و از اين حوادث چشم بپوشيم بيم آن است كه دعوت و دولت موحدين روى به انقراض نهد . چون بزرگان اين سخنان شنيدند به خود آمدند و به مقاومت در برابر مهاجمان مصمم گرديدند . خليفه على السعيد لشكر خويش گرد آورد .\r\nاين لشكر از عربهاى مغرب و موحدين و مصامده تشكيل مىشد . در سال 645 از مراكش آهنگ مكناسه نمود تا نخست عازم نبرد بنى مرين شود و سپس به تلمسان رود و با يغمراسن بجنگد . و در پايان به افريقيه به جنگ ابن ابى حفص رود . على السعيد لشكر خود را در وادى بهت عرض داد .\r\nامير ابو يحيى نهانى به لشكرگاه او در آمد تا به ميزان و مقدار نيروى او آگاه شود و قوم خود را از آن بياگاهاند . چون دريافت كه ياراى مقاومتش نيست از آن بلاد دور شد . و بنى مرين نيز اماكن خويش رها كردند و در تازوطا از بلاد ريف به او پيوستند . على السعيد در مكناسه نزول كرد . مردم شهر سر به فرمان او نهادند و از او خواستار بخشايش شدند و مصحفها را شفيع آوردند و كودكان آن قرآنها بر سر نهاده بودند و زنان كه سرها برهنه كرده بودند با حالت خشوع و زارى پيش آمدند . على السعيد آنان را عفو كرد و غنايمشان بستد و در پى بنى مرين به تازى رفت . بنى اوطاس از روى حميت بر سر امير ابو يحيى بن عبد الحق تاخته و به دسيسهء مهيب كه از مشايخشان بود جمعى را كشته بودند . از اين رو امير ابو يحيى بن عبد الحق از آنجا به بلاد بنى يزناسن رفته و در عين الصفا فرود آمده بود .\r\nامير ابو يحيى بن عبد الحق ، چنان ديد كه با موحدين از در مسالمت در آيد و آنان را بر ضد يغمراسن و قومش بنى عبد الواد با خود همدست گرداند . و بدين گونه از يغمراسن انتقام كشد . پس مشايخ قومش را به نزد على السعيد به تازى فرستاد . على السعيد از امير ابو يحيى آن طاعت بپذيرفت و از گناهانش عفو كرد . بنى مرين از السعيد خواستند كه براى گرفتن تلمسان و گوشمال يغمراسن به امير ابو يحيى بسنده كند و تنها با شمارى سپاهيان نيزه گذار و تيرانداز ياريش كند ولى موحدين از بيم آنكه عصبيتى كه در ميان آنهاست سبب غائله‌اى شود اين پيشنهاد را نپذيرفتند . السعيد گفت كه در لشكرگاه او داخل شوند . امير ابو يحيى پانصد جنگجو از قبايل بنى مرين زير فرمان پسر عم خود ابو عياد بن يحيى بن ابى بكر بن حمامه به يارى او به لشكرگاه فرستاد و همه در زير علم سلطان به حركت آمدند . خليفه السعيد از تازى رهسپار تلمسان و ماوراى آن شد . خبر هلاكت او در كوهستان تا مزدكت به دست بنى عبد الواد رسيد و ما در اخبار ايشان آورديم .\r\nچون خليفهء موحدين ابو الحسن على السعيد به هلاكت رسيد سپاهيانش پراكنده شدند و شتابان به مراكش بازگشتند و بيشترشان بر عبد اللّه بن على السعيد فرزند و وليعهد خليفهء پيشين گرد آمدند .\r\nاين خبر به امير ابو يحيى بن عبد الحق رسيد . كه در اين هنگام در حوالى بنى يزناسن بود و پسر عمش ابو عياد خود را به او رسانده بود و بنى مرين را از اين طوفان سهمناك نجات داده بود . امير ابو يحيى\r\n\r\n","description":"","footnote":"","page_name":" 191 ","page_number":209},
  {"content":"\r\n\r\nفرصت مغتنم شمرد و بر سر راه سپاه در هم شكستهء موحدين در كرسيف كمين كرد و آنان را درهم كوفت و هر چه داشتند بربود . در اين حال دستهء عظيم روميان برسيدند و با موكب شاهى همراه شدند ولى امير عبد اللّه بن على السعيد در اين نبرد قهرمانانه كشته شد و موحدين از هر گونه پيروزى مأيوس شدند . امير ابو يحيى با قومش به بلاد مغرب شد و كوشيد پيش از يغمراسن بن زيان به آنجا رسد .\r\nنخستين كارى كه ابو يحيى بن عبد الحق كرد در اعمال وطاط بود ، بدين معنى كه دژهاى موحدين را در ملويه بگشود و كوهستانهايشان را زير پى بسپرد آنگاه رهسپار فاس شد . قصد آن داشت كه فاس را از تصرف بنى عبد المؤمن جدا كند و در آنجا و در ديگر نواحى مغرب به نام ابو زكريا بن ابى حفص دعوت كند . عامل فاس در آن روزگاران السيد ابو العباس بود . امير ابو يحيى لشكر به فاس برد و بر در شهر فرود آمد و با لطايف الحيل با مردم شهر ارتباط برقرار كرد و به ايشان وعده‌هاى جميل داد و از حسن سياست و خوددارى از تجاوز و آزار سخن گفت . مردم نيز به عهد او اعتماد كردند كه در سايهء عنايت او خواهند غنود . پس به اطاعت در آمدند و به فرمان او به نام دولت حفصيه خطبه خواندند و چون از يارى بنى عبد المؤمن مأيوس شده بودند ، رشتهء اطاعت ايشان را نيز گسستند . ابو محمد الفشتالى نيز حصور يافت و خدا را به شهادت گرفت كه به عهد خويش وفا خواهند كرد . و قول داد كه در كار ايشان نگريسته خواهد شد و از آنان حمايت خواهند كرد و به عدل و داد رفتار خواهد شد . اين سخنان كار بيعت را سريعتر كرد . بيعت گرفتن در رابطه بيرون دروازهء باب الفتوح انجام گرفت و ابو يحيى پس از دو ماه كه از هلاكت السعيد گذاشته بود در آغاز سال 646 به قصبهء فاس در آمد و السيد ابو العباس را از آنجا اخراج كرد و پنجاه سوار همراه او كرد تا از ام ربيع او را گذرانيدند و بازگشتند . سپس لشكر به تازى برد . السيد ابو على در آنجا بود چهار ماه شهر را در محاصره داشت تا به حكم او گردن نهادند . جمعى را كشت و بر باقى منت نهاد . ابو يحيى مرزها را استوار كرد و رباط تازى و دژهاى ملويه را به برادر خود يعقوب بن عبد الحق داد و به فاس باز گرديد . مشايخ مردم مكناسه نزد او آمدند و بار ديگر بيعت كردند و اطاعت خويش تجديد نمودند . پس از ايشان مردم سلا و رباط الفتح بيامدند . امير ابو يحيى اين چهار شهر را كه از امهات شهرهاى مغرب بودند تصرف كرد . و تا وادى ام ربيع همه جا را زير فرمان آورد و دعوت ابن ابى حفص بر پاى داشت و به او رسانيد . بنى مرين در مغرب اقصى فرمان مىراندند و بنى عبد الواد در مغرب اوسط و بنى ابو حفص در افريقيه . بدين گونه شعلهء دولت آل عبد المؤمن خاموش شد و باد قدرتشان فرو نشست و دولتشان روى به انقراض نهاد و فرمانرواييشان دستخوش فنا گرديد .\r\nو الى اللّه عاقبة الامور\r\n.\r\n\r\n","description":"","footnote":"","page_name":" 192 ","page_number":210},
  {"content":"\r\n\r\n\r\nخبر از شورش مردم فاس بر ابو يحيى بن عبد الحق و پيروزيش بر ايشان بعد از غلبهء او بر يغمراسن و قومش در ايسلى\r\nچون امير ابو يحيى بن عبد الحق در سال 646 در شهر فاس زمام امور را به دست گرفت ، پس از هلاكت [ على 
  ] السعيد [ خليفه موحدين 
  ] بر بلاد مغرب مستولى گرديد . در مراكش ابو حفص عمر المرتضى بن السيد ابو ابراهيم اسحاق [ بن امير المؤمنين ابو يعقوب يوسف بن عبد المؤمن 
  ] نيز به خلافت موحدين رسيد . او سردار سپاه موحدين در جنگ ايشان با بنى مرين در عام المشغله بود . على السعيد او را به امارت قصبهء رباط الفتح در سلا برگزيده بود . اكنون موحدين او را فرا خوانده و با او به خلافت بيعت كرده بودند . چون امير ابو يحيى بر بلاد مغرب غلبه يافت و چنان كه گفتيم شهر فاس را تصرف كرد ، به بلاد فازاز و معدن لشكر برد تا بلاد زناته را فتح كند و آن نواحى را زير پى در درنوردد . پس غلام خود مسعود بن خرباش را از جماعت حشم و احلاف بنى مرين و از پروردگان ايشان به امارت فاس برگماشت . امير ابو يحيى آن گروه از سپاهيان موحدين را كه در شهر بودند بى آنكه به خدمتى برگمارد در شهر باقى گذاشت .\r\nدر ميان آنان جماعتى از روميان بودند كه زير نظر سردار خود خدمت مىكردند و پيش از اين در حصهء مسعود بودند . ميان ايشان و شيخ موحدين كه از مردم شهر بود روابطى پنهانى واقع شد .\r\nقرار بر آن نهادند كه عامل خود مسعود را بكشند و به نام المرتضى خليفهء موحدين كه در مراكش است دعوت كنند . علت اصلى اين شورش ابن حشار المشرف و برادرش ابن ابى طاطو [ 1 
  ] و پسرش بودند . چون با ابو عبد الرحمان المغيلى زعيم گروه شورا نيز به گفتگو پرداختند و از ماجرا آگاهش ساختند ، ولى مخالفت ابو عبد الرحمان سودى نبخشيد ، پس سردار رومى را به قتل مسعود برانگيختند و به مقر حكومت او در قصبه رفتند و در محاورت ، سخنان درشت گفتند . مسعود به خشم آمد .\r\nدر اين حال سردار رومى برجست او را به قتل آورد و سرش را در شهر بگردانيد . اين واقعه در سال 647 اتفاق افتاد . آنگاه سراى او تاراج كردند و زن فرزندش را اسير نمودند و سردار رومى را به ضبط شهر مأمور كردند و بيعت خويش به المرتضى اعلام كردند . اين خبر به امير ابو يحيى رسيد در آن هنگام فازاز را در محاصره داشت . دست از محاصره بداشت و شتابان به فاس شد و با سپاه خود بر در شهر فرود آمد و آمادهء محاصرهء شهر و قطع آمد و شد در جاده گرديد .\r\nشورشيان از المرتضى يارى خواستند . ولى از سوى او سخن اميدوار كننده‌اى نشنيدند تنها اقدامى كه از سوى او شد آن بود كه از يغمراسن بن زيان خواست كه به جنگ امير ابو يحيى شتابد .\r\n\r\n\r\n","description":"","footnote":"\r\n[ ( 1 ) 
  ] اينجا در همهء نسخه‌ها : طاهر .\r\n","page_name":" 193 ","page_number":211},
  {"content":"\r\n\r\nيغمراسن كه همواره هواى تصرف بلاد مغرب در سر داشت لشكر گرد آورد و از تلمسان به حركت در آمد تا مانع تصرف فاس به دست امير ابو يحيى گردد . چون خبر آمدن يغمراسن بن زيان به امير ابو يحيى رسيد نه ماه بود كه فاس را در محاصره داشت گروهى از سپاه خود را در آنجا نهاد و پيش از آنكه يغمراسن بن زيان به مرزهاى آن بلاد رسد به استقبال او شتافت . دو سپاه در ايسلى از اراضى وجده مصاف دادند . نبردى هول‌انگيز و حماسه آفرين بود . عبد الحق بن محمد بن عبد الحق به دست ابراهيم بن هشام از بنى عبد الواد كشته شد ولى بنى عبد الواد منهزم گشتند و يغمراسن بن تاشفين از اكابر مشايخ ايشان نيز به قتل رسيد و يغمراسن بن زيان به تلمسان گريخت . امير ابو يحيى به لشكرگاه خويش باز گرديد تا به محاصرهء فاس ادامه دهد . مردم شهر جز تسليم راه ديگرى در پيش نداشتند امان خواستند . امير ابو يحيى امان داد ، اما به شرطى كه غرامت اموالى را كه در روز شورش ، از سراى او تلف شده بپردازند و مقدار آن را صد هزار دينار معين كرد . مردم شهر آن مال بر عهده گرفتند و او را به شهر در آوردند . امير ابو يحيى در ماه جمادى از سال 648 به شهر در آمد و از مردم طلب مال كرد . مردم از اداى آن اظهار عجز كردند و شرط او نقض نمودند . او نيز قاضى ابو عبد الرحمان و ابن حشار و برادرش را كه عامل اصلى فتنه بودند بگرفت و بكشت و سرهايشان بر كنگره‌ها نصب كرد . و باقى را به مطالبت اموال گرفت . ديگران نيز آن اموال خواه و ناخواه ادا كردند . از آن پس مردم فاس را بندهء خويش ساخت و آنان را زير فرمان بنى مرين در آورد و از آن پس بذر وحشت در قلوبشان بارور گرديد و آوازشان رنگ خشوع گرفت و همتشان به پستى گراييد و ديگر هوش شورش در دلشان پديد نيامد . و اللّه مالك الارض و من عليها .\r\n\r\nخبر از غلبهء امير ابو يحيى بر شهر سلا و باز پس گرفتن آن به دست [ ابو حفص عمر 
  ] المرتضى و سپس هزيمت او\r\nچون امير ابو يحيى شهر فاس را فتح كرد . و حكومت بنى مرين را در آن استحكام بخشيد بار ديگر به جنگ فازاز رفت و شهر را بگشود و اوطان زناته را تصرف كرد و بر آنها باج و خراج نهاد و ريشهء شورشيان را بر كند . سپس رهسپار سلا و رباط الفتح شد و در سال 649 آن دو را بگرفت و هم مرز موحدين گرديد . امير ابو يحيى برادرزادهء خود يعقوب بن عبد اللّه بن عبد الحق را به امارت برگزيد و منشور حكومت آن بلاد مرزى را به او داد و اعمال ديگر بر آنها در افزود . اين خبر به المرتضى رسيد . بر او گران آمد و بزرگان موحدين را گرد آورد و با آنان به گفتگو پرداخت و عزم نبرد بنى مرين كرد . در سال 650 لشكرها روانه داشت و سلا را محاصره كردند و بگشودند و به اطاعت آوردند .\r\nالمرتضى امارت سلا را به ابو عبد اللّه بن ابى يعلو يكى از مشايخ موحدين داد . المرتضى در سال\r\n\r\n","description":"","footnote":"","page_name":" 194 ","page_number":212},
  {"content":"\r\n\r\n649 خود عزم جنگ با بنى مرين كرد و سپاه دولتى و موحدين را گرد آورد . بنى مرين نيز آمادهء پيكار شدند . دو سپاه در ايملولين مصاف دادند . سپاه المرتضى پراكنده و مغلوب شد و بنى مرين پيروزى يافتند و سلا را تصرف كردند . المرتضى بار ديگر لشكر گرد آورد و چون از گسترش دولت بنى مرين بيم داشت آهنگ آن كرد كه جنگ از سر گيرد . پس در سال 653 بيرون پايتخت لشكرگاه بر پا كرد و براى گرد آوردن لشكر به اطراف كس فرستاد . اهم موحدين و عرب و مصامده بر او گرد آمدند و شتابان در حركت آمد تا به كوههاى بهلوله از نواحى فاس رسيد . امير ابو يحيى نيز لشكرى ، از بنى مرين و كسانى كه به ايشان پيوسته بودند بيرون آورد و دو سپاه بر يك ديگر زدند .\r\nبنى مرين نيكو پاى داشتند و شكست در لشكر سلطان افتاد و سپاهش منهزم شد . و او با لشكر شكستهء خود به مراكش باز گرديد . بنى مرين بر لشكرگاه او مستولى شدند و خيمه‌ها و پرده‌سراىهايش را تاراج كردند و هر چه اموال و ذخاير يافتند بردند و اسبها و ديگر چارپايان پيش كرده راندند . و دستهايشان پر از غنايم شد . اين پيروزى سبب تقويت و عزت و گسترش دولتشان گرديد و هر روز روى در تزايد بود . پس از اين فتح سپاه بنى مرين به تادلا تاخت و بنى جابر نگهبانان شهر را كه از قبايل جشم بودند در ابو نفيس سركوب كرد و دليرانشان را به قتل رسانيد و قرم را تسليم فرمان خويش نمود . در اثناى اين جنگها على بن عثمان بن عبد الحق كه پسر برادر امير ابو يحيى بود كشته شد امير ابو يحيى آگاهى يافته بود كه به توطئه مشغول است تا او را از ميان بردارد . از اين رو فرزند خود ابو حديد مفتاح را فرمان داد كه او را در نهان بكشد . اين واقعه در سال 651 در حوالى مكناسه اتفاق افتاد . و اللّه تعالى اعلم .\r\n\r\nخبر از فتح سجلماسه و بلاد قبله و حوادث آن\r\nچون بنى عبد المؤمن از غلبه بر بنى مرين مأيوس شدند و نتوانستند آنچه را كه از بلاد مغرب به دستشان افتاده بود بستانند و بنى مرين همهء بلاد تلول را گرفتند امير ابو يحيى در سال 653 آهنگ بلاد قبلهء ( بلاد جنوبى ) نمود تا سجلماسه و درعه و مضافات آنها را تصرف كند . و آن بلاد را به دسيسهء ابن القطرانى فتح كرد . ابن القطرانى غدر كرد و عامل موحدين را به دام افكند و امير ابو يحيى را به شهر درآورد . ابو يحيى شهر سجلماسه و علاوه بر آن درعه و ديگر بلاد قبله را به تصرف در آورد و منشور فرمانروايى آنها به پسر خود ابو حديد داد . خبر به [ عمر 
  ] المرتضى [ خليفهء موحدين 
  ] رسيد . در سال 654 براى باز پس گرفتن آنها سپاه فرستاد . سردار اين سپاه ابن عطوش از مشايخ موحدين بود . ابو يحيى و پسرش ابو حديد نيز شتابان در حركت آمدند . چون ابن عطوش از آمدن امير ابو يحيى آگاه شد بترسيد و به مراكش بازگشت . امير ابو يحيى در سال 655 به جنگ يغمراسن رفت و در مكانى به نام ابو سليط با او روياروى شد و منهزمش ساخت و خواست كه از پى او\r\n\r\n","description":"","footnote":"","page_name":" 195 ","page_number":213},
  {"content":"\r\n\r\nرود . برادرش يعقوب بن عبد الحق به سبب پيمان مؤكدى كه با يغمراسن داشت او را از رفتن باز داشت . ابو يحيى باز گرديد . چون به مقرّ رسيد خبر يافت كه يغمراسن آهنگ سجلماسه كرده است . و اين امر در اثر رابطهء نهانى برخى از مردم سجلماسه با او بوده است . ابو يحيى لشكر خود به سجلماسه برد و بامداد روز ورود خود به شهر داخل شد . يغمراسن همچنان مىآمد چون شنيد كه ابو يحيى در شهر است بر دست و پاى بمرد و از پيروزى خويش نوميد گرديد ميانشان نبردى در گرفت . در اين نبرد سليمان بن عثمان بن عبد الحق پسر برادر امير ابو يحيى كشته شد و يغمراسن نيز به ديار خود باز گرديد . امير ابو يحيى امارت سجلماسه و ساير بلاد قبله را به يوسف بن يزكاسن [ 1 
  ] داد و عبد السلام الاورى [ 2 
  ] و داود بن يوسف را به جمع‌آورى خراج معين كرد و به فاس باز گرديد . و اللّه تعالى اعلم .\r\n\r\nخبر از هلاكت امير ابو يحيى و اثر آن در حوادثى كه در اثر فرمانروايى برادرش يعقوب بن عبد الحق بر جاى نهاد\r\nچون امير ابو يحيى از جنگ يغمراسن در سجلماسه باز گرديد ، چندى در فاس درنگ كرد سپس بار ديگر براى بازرسى ثغور سجلماسه به آنجا رفت و بيمار برگرديد و در ماه رجب سال 656 بر تخت فرمانروايى خود بمرد . او را در مقبرهء باب الفتوح فاس در كنار مولا ابو محمد الفشتالى - آن سان كه به اهل بيتش وصيت كرده بود - به خاك سپردند . پسرش عمر [ بن ابى يحيى 
  ] زمام امور را به دست گرفت و همهء قوم او به او گرايش يافتند . مشايخ و اهل حل و عقد امور به عمش يعقوب بن عبد الحق كه به هنگام مرگ برادر در تازى بود تمايل داشتند . چون يعقوب بشنيد خود را به فاس رسانيد .\r\nبزرگان ملك همه روى به دو آوردند . عمر احساس كرد كه مردم را روى موافقت با اوست ، از اين رو متابعانش وادارش ساختند كه عم خود از ميان بردارد . يعقوب بن عبد الحق به قصبه پناه برد و مردم كوشيدند كه ميان آن دو صلح برقرار سازند . اما يعقوب خود را از فرمانروايى به يك سو كشيد و آن را به برادرزادهء خويش وا گذاشت ولى بدان شرط كه بلاد تازى و بطويه و ملويه از آن او باشد .\r\nچون به تازى رفت ، بنى مرين بر او گرد آمدند و از اينكه تسليم برادرزادهء خود شده ملامتش كردند و از او خواستند به فاس بازگردد و وعده دادند كه او را در اين امر يارى خواهند كرد . پس با او بيعت كردند و عازم فاس شدند . عمر پسر امير ابو يحيى نيز با سپاه خود بيرون آمد و تا مسجدين پيش تاخت در آنجا دو لشكر روياروى شدند سپاهيان عمر او را فرو گذاشتند و خود را تسليم يعقوب بن عبد الحق نمودند . عمر با اندكى از ياران خويش به فاس بازگرديد و از عمش\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : يركاسن .\r\n[ ( 2 ) 
  ] در نسخه  B  : اورعى .\r\n","page_name":" 196 ","page_number":214},
  {"content":"\r\n\r\nخواست كه مكناسه را به او اقطاع دهد . و خود را كنار كشيد . يعقوب بپذيرفت . سلطان ابو يوسف يعقوب بن عبد الحق در سال 657 به فاس داخل شد و سرزمينهاى مغرب ، ميان ملويه وام ربيع و سجلماسه و قصر كتامه به اطاعت او در آمد . و عمر به همان امارت مكناسه اكتفا كرد و روزى چند فرمان راند ، سپس دو تن از عشيرهء او عمر و ابراهيم پسران عمش عثمان بن عبد الحق و عباس فرزند عمش محمد بن عبد الحق او را به انتقام خونى كه به گردن داشت كشتند . مدت امارتش يك سال يا كمتر از يك سال بود . [ امير ابو يوسف 
  ] يعقوب زمام امور به دست گرفت و همه سر بر خط فرمانش نهادند . يغمراسن بن زيان پس از مرگ همتاى خود امير ابو يحيى هوس لشكركشى به مغرب نمود .\r\nقوم خود را گرد آورد و بنى توجين و مغراوه را به لشكر گاه فراخواند و به سوى مغرب عنان بگشود تا به كلدامان رسيد . سلطان يعقوب بن عبد الحق نيز بيامد . يغمراسن مغلوب شد و بازگشت . در راه به بلاد بطويه گذشت و همه جا را به آتش كشيدند و تاراج كرد و خرابى از حد در گذرانيد .\r\nسلطان به فاس باز گرديد و راه برادرش ابو يحيى را در فتح شهرهاى مغرب و مستولى شدن بر اقطار آن ، در پيش گرفت . از چيزهايى كه خداوند او را بدان مكرم داشت . رهانيدن شهر سلا بود از دست مسيحيان و اين امر سبب شد ذكر جميلش در آفاق تا ابد بماند . و ما به ذكر آن خواهيم پرداخت ان شاء اللّه تعالى .\r\n\r\nخبر از تصرف شهر سلا\r\nچون امير ابو يحيى سلا را به تصرف آورد امارت آن به يعقوب بن عبد اللّه [ 1 
  ] داد . هنگامى كه موحدين آن را از او باز ستدند ، همچنان در آن حوالى بماند و مترصد مردم و نگهبانان آن بود . چون با عمش يعقوب بن عبد الحق بيعت شد به سبب برخى امور به خشم آمد و برفت و در غبوله ماند .\r\nدر آنجا حيله‌اى به كار برد تا بتواند رباط الفتح و سلا را در تصرف خويش آورد و از آن پايگاهى سازد براى اجراى آنچه در دل مىپروراند . حيله به ثمر رسيد و عامل سلا ابن يعلو به كشتى نشست و به از مور گريخت و اموال و حرم خود بر جاى نهاد . يعقوب بن عبد اللّه شهر را بگرفت . و دست به اعمالى ناپسند زد . آنگاه براى نبرد با عمش ابو يوسف يعقوب بن عبد الحق عزم پيكار نمود و از بازرگانان اسلحه خواست كه براى او سلاح بياورند ولى مخالفان چنان توطئه كردند كه بتواتر به شهر داخل شوند . چنان كردند تا شمار مردم شهر افزون شد و در روز عيد فطر سال 658 كه مردم سرگرم مراسم عيد بودند قيام كردند و در سلا شورش بر پاى نمودند و حرم يعقوب بن عبد اللّه را اسير كردند و اموال او را غارت نمودند و شهر را در ضبط آوردند . يعقوب بن عبد اللّه به رباط الفتح\r\n\r\n\r\n","description":"","footnote":"\r\n[ ( 1 ) 
  ] در تمام نسخ خطى : عبد الحق .\r\n","page_name":" 197 ","page_number":215},
  {"content":"\r\n\r\nگريخت . خبر به سلطان ابو يوسف يعقوب بن عبد الحق رسيد و از او يارى خواست . سلطان در آن هنگام در تازى بود و سرگرم مطالعه در احوال يغمراسن . در ميان قوم خود ندا داد بر اسبها نشستند و شتابان بيامدند و پس از يك روز و يك شب به سلا رسيدند . جمعى از اهل ديوان و مطوعه نيز به آنان پيوستند . چهارده روز شهر را در محاصره گرفت . سپس بر آن حمله آورد و چون فتح كرد تيغ در شورشيان نهاد . آنگاه باروى غربى را كه سوراخ شده بود مرمت نمود تا شهر در امان ماند خود نيز در كار شركت مىكرد . و خداوند اجر هيچ نيكوكارى را تباه نمىسازد .\r\nيعقوب بن عبد اللّه از خشم سلطان بترسيد و از رباط الفتح بيرون آمد و تسليم او شد . سلطان او را پيش خود نگهداشت تا به صلاح آيد . سپس رهسپار بلاد تامسنا و انفى شد و آنجا را بگرفت و در ضبط آورد . يعقوب بن عبد اللّه به دژ علودان از جبال غماره رفت و در آنجا موضع گرفت .\r\nسلطان فرزند خود ابو مالك عبد الواحد را با على بن زيان فرستاد تا او را بياورند و خود به سوى يغمراسن راند و اين سفر سفر پيمان صلح بود . در وامحرمان با او ديدار كرد و هر دو به صلح گراييدند و جنگ پايان يافت . سلطان به مغرب باز گرديد . برادرزادگانش فرزندان ادريس بر او خروج كردند و به قصر كتامه رفتند . و در اين كار از يعقوب فرزند عمويشان عبد اللّه پيروى كردند .\r\nبر گرد برادر بزرگترشان محمد بن ادريس گرد آمدند جمعى از عشيره و پروردگانشان نيز با آنان بودند . يعقوب بن عبد اللّه به آنان پيوست و در كوههاى غماره براى خود مأمنى يافتند . عاقبت سلطان به استمالت آنان كوشيد و آنان را فرود آورد . آنگاه در سال 660 سپاهى مركب از سه هزار سوار يا بيشتر از مطوعهء بنى مرين به عامر بن ادريس سپرد و گفت كه از آب بگذرند و به جهاد دشمن روند .\r\nو اين نخستين لشكر بنى مرين بود كه از دريا گذشت و به جهاد رفت . در اين جهاد مقامى محمود يافتند و نامى جاويدان . ديگران نيز كه پس از ايشان آمدند راه ايشان در پيش گرفتند و ما از آنان ياد خواهيم كرد .\r\nيعقوب بن عبد اللّه همچنان بر سر عصيان بود و در آن نواحى از جايى به جايى مىرفت تا عاقبت طلحة بن محلى او را كنار نهر غبوله در ناحيهء سلا به سال 668 بكشت و خيال سلطان را آسوده ساخت .\r\n[ ابو حفص عمر 
  ] المرتضى در تمام اين مدت كه بنى مرين سرگرم كر و فر خويش بودند در درون باروهاى خويش پوشيده از چشم دشمنان مىزيست . نه هواى لشكركشى در سر داشت نه شركت در جنگ و ستيز . بنى مرين بخشى از قلمرو او را تصاحب كرده بودند و در صدد بلعيدن باقى آن بودند تا عاقبت به مراكش لشكر آوردند و ما از آن ياد خواهيم كرد . ان شاء اللّه تعالى\r\n.\r\n\r\n","description":"","footnote":"","page_name":" 198 ","page_number":216},
  {"content":"\r\n\r\n\r\nخبر از لشكركشى سلطان ابو يوسف يعقوب بن عبد الحق به دار الخلافه مراكش و اثر آن در گرايش ابو العلاء ادريس معروف به ابو دبوس به او و هلاكت المرتضى به دست او و سپس عصيان ابو دبوس\r\nچون سلطان [ ابو يوسف يعقوب بن عبد الحق 
  ] از كار شورشيان عشيرهء خويش فراغت يافت ، آهنگ نبرد عمر المرتضى و موحدين نمود و خواست كه اين پيكار در خانهء آنان باشد . زيرا دريافت كه در اين روزها دولت موحدين در سست‌ترين مرحله و دولت او در نيرومندترين حال خويش است .\r\nسلطان ابو يوسف يعقوب بن عبد الحق قوم خود را فرستاد تا اهل ممالك او را به لشكرگاه آورند و چون آرايش سپاه پايان گرفت ، حركت كرد تا به ايكليز [ 1 
  ] رسيد . اين لشكركشى در سال 660 آغاز شد . برفت تا به دار الخلافه رسيد و بر آستان آن فرود آمد و شهر را محاصره نمود . عمر المرتضى سپاهى به سردارى السيد ابو العلاء ادريس كه ابو دبوس كنيه داشت و فرزند السيد ابو عبد اللّه بن ابى حفص بن عبد المؤمن بود بسيج كرد . اين لشكر با تعبيهء تمام براى دفاع از پايتخت گسيل شد .\r\nميانشان نبردهايى در گرفت كه امير عبد اللّه فرزند يعقوب بن عبد الحق كشته شد . او را به لهجهء خويش ايعجوب [ 2 
  ] مىگفتند هلاك او سبب سست شدن بازوى پدر گرديد و از آنجا به سوى قلمرو خود رفتند . سپاهيان موحدين در وادى ام الربيع راه بر ايشان بربستند . سردارشان يحيى بن عبد اللّه بن وانودين بود . نبرد درون وادى واقع شد . سپاه موحدين منهزم شد در سيلگاه وادى دو قطعه سنگ سخت بود كه از آب بيرون آمده بود چونان دو پا . اين جنگ را بدين سبب ام الرجلين گفتند .\r\nسپس برخى اهل فتنه نزد خليفه عمر المرتضى در حق پسر عم و سردار سپاه او السيد ابو دبوس سعايت كردند كه قصد آن دارد كه خود را به فرمانروايى رساند .\r\nابو دبوس از اين سعايت خبر يافت و از خشم خليفه عمر المرتضى بترسيد و به هنگامى كه سلطان ابو يوسف يعقوب مىخواست پس از آخرين نبرد خود در پايان سال 661 به شهر فاس داخل شود خود را به او رسانيد و مدتى دراز در نزد او درنگ كرد . سپس از او خواست كه او را در كارى كه در پيش دارد يارى رساند و سپاه و آلت و عدت فرمانروايى به او دهد . و مالى به دو ارزانى دارد تا ضروريات خويش صرف كند و شرط كرد كه چون فتحى نصيب شد يا به سلطنت رسد او را نيز در آن شريك گرداند ابو يوسف پنج هزار تن از بنى مرين را به خدمت او فرستاد و مالى كه كفايت مهمات او كند به او داد و جمعى از عربها را و قبايل مملكت خويش و نيز از ديگر مردم به لشكر گاه او فرستاد تا ياوران او باشند . ابو دبوس با اين لشكرها برفت تا مشرف به پايتخت شد . سپس به\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  ايلكين\r\n. [ ( 2 ) 
  ] در نسخه  F  : المعجوب\r\n.\r\n","page_name":" 199 ","page_number":217},
  {"content":"\r\n\r\nياران خويش در ميان موحدين كه در شهر بودند ، نهانى قرارى نهاد آنان بر المرتضى بشوريدند و او را از شهر بيرون راندند . خليفه به از مور رفت تا از داماد خود عبد العزيز بن عطوش يارى جويد .\r\nابو دبوس در محرم سال 665 به پايتخت در آمد . ابن عطوش عامل از مور المرتضى را بگرفت و اسير كرده نزد ابو دبوس فرستاد . ابو دبوس نيز غلام خود مزاحم را فرستاد تا در راه سرش را بريد .\r\nابو دبوس باستقلال زمام خلافت بنى عبد المؤمن را در دست گرفت . پس از چندى سلطان ابو يوسف يعقوب بن عبد الحق نزد او كس فرستاد كه به عهد خويش وفا كند . ابو دبوس سر به مخالفت برداشت و آن شروط انكار كرد و عهد خويش بشكست و پاسخهاى درشت داد . سپاه بنى مرين و مغرب به سوى او در حركت آمدند . ابو دبوس از مقابلهء با دشمن عاجز آمد و در شهر ماند . سلطان روزى چند پياپى نبرد كرد سپس به اطراف و نواحى تاخت و كشتزارها را كه قوت مردم از آنها بود نابود كرد .\r\nابو دبوس از دفاع عاجز شد و از يغمراسن بن زيان خواست كه به ياريش شتابد و ابو يوسف را از پشت سر به خود مشغول دارد باشد كه او را رها كند . و ما به باقى اين ماجرا خواهيم پرداخت ، اگر روزگارش مهلت و اجل مجالش دهد .\r\n\r\nخبر از نبرد تلاغ ميان سلطان ابو يوسف يعقوب بن عبد الحق و يغمراسن بن زيان به تحريض ابو دبوس و فتنه‌انگيزى او\r\nچون سلطان ابو يوسف بر در مراكش فرود آمد و آمادهء حمله گرديد ، ابو دبوس براى دفع او راهى جز آن ندانست كه از يغمراسن و قومش يارى خواهد تا از پشت سر او را به خود مشغول دارند . پس نزد او كس فرستاد و براى رهايى خويش از آن بلاد و دفع دشمن از او يارى طلبيد . ابو دبوس ابو العلاء ادريس ، براى يغمراسن هديه‌اى گران فرستاد و او را وعده‌هاى جميل داد . يغمراسن نيز دامن همت بر كمر زد و بيامد تا دشمن او را از پشت سر مورد حمله قرار دهد . يغمراسن به ثغور مغرب حمله كرد و آتش فتنه برافروخت .\r\nابو يوسف [ يعقوب بن عبد الحق 
  ] محاصرهء مراكش را رها كرد و راهى تلمسان شد نخست در فاس فرود آمد و روزى چند درنگ كرد و در آغاز سال 666 پس از آنكه ساز و برگ نبرد مهيا ساخت از راه كرسيف حركت كرد و به تافراطا رسيد . دو گروه در وادى تلاغ به يك ديگر رسيدند و به تعبيهء سپاه خود و ترتيب صفوف پرداختند . زنان نيز براى تحريض مردان به قتال سرها برهنه كرده در تلاش و كوشش بودند . چون روز از نيمه گذشت و سپاهيان مغرب و وابستگانشان بر بنى عبد الواد تاختن آوردند ، بنى عبد الواد شكست خوردند و ابو حفص عمر فرزند بزرگ يغمراسن و وليعهد او با جماعتى از عشيره‌اش - كه در اخبارشان از آنان ياد كرده‌ايم - كشته شدند . يغمراسن نيز از پى قوم خود رو به گريز نهاد . همگان از صحنهء نبرد خود را بيرون كشيدند و در ماه جمادى\r\n\r\n","description":"","footnote":"","page_name":" 200 ","page_number":218},
  {"content":"\r\n\r\nهمان سال به بلاد خود باز گشتند . سلطان ابو يوسف يعقوب نيز بار ديگر به محاصرهء مراكش باز گرديد . و اللّه اعلم .\r\n\r\nخبر از فتح مراكش و هلاكت ابو دبوس [ ابو العلاء ادريس 
  ] و انقراض دولت موحدين در مغرب\r\nچون سلطان ابو يوسف يعقوب از جنگ يغمراسن [ بن زيان 
  ] باز گرديد و ديد كه او را از عرصه دور ساخته و از كيد او و كيد ابو دبوس كه از او يارى خواسته بود خلاصى يافته بار ديگر تصميم به جنگ مراكش گرفت و به محاصرهء شهر باز گرديد . در ماه شعبان همان سال ( 666 ) از فاس به سوى مغرب لشكر برد . چون از ام الربيع گذشت گروههايى از لشكرش را به اطراف فرستاد و دست آنان را در تاراج گشاده داشت . آنان هر چه كشت و زرع بود نابود كردند . سلطان ابو يوسف يعقوب بقيهء سال را نيز به همين نحو سپرى ساخت . سپس به جنگ عربهاى خلط كه در تادلا بودند ، لشكر برد و بسيارى از ايشان را كشت و اموالشان به غنيمت گرفت . آنگاه در وادى العبيد فرود آمد و سپس به غزو بلاد صنهاجه رفت . و پيوسته در انحاء بلاد مراكش و نواحى آن تاخت و تاز مىكرد تا بنى عبد المؤمن و قومشان را به ستوه آورد . اولياى دولت ، خليفه را به مدافعت دشمن تحريض كردند . او نيز سپاهى گران بسيج كرد و پيش آمد . ابو يوسف از برابر او بگريخت تا او را از نيروهايى كه به مدد او مىآمدند دور گرداند سپس باز گردد و كار را يكسره كند . سلطان ابو يوسف يعقوب در وادى عفو رسيد . در آنجا باز گرديد و بر سپاه دشمن زد . و صفوف آن در هم ريخت و سپاهيان راه گريز در پيش گرفتند . خليفه ابو دبوس خواست خود را به مراكش رساند ، به هنگام فرار نيزه‌اى بر پشت او آمد و او با دو دست و صورت روى زمين افتاد . در حال سرش را ببريدند . وزيرش عمران و كاتبش على بن عبد اللّه المغيلى نيز كشته شدند . سلطان ابو يوسف به مراكش راند . موحدينى كه در آنجا بودند بگريختند و به كوهستان تينملل رفتند و در آنجا با اسحاق برادر عمر المرتضى بيعت كردند و اين خردك شعله در آنجا سالى چند افروخته ماند . در سال 674 او را گرفتند و با ابو سعيد پسر عمش السيد ابو الربيع و قبايلى و فرزندانش نزد سلطان فرستادند و همگى به قتل رسيدند و دولت بنى عبد المؤمن منقرض گرديد . و اللّه وارث الارض و من عليها .\r\nچون سلطان ابو يوسف يعقوب بر لشكر ابو دبوس ابو العلاء ادريس [ الواثق باللّه 
  ] غلبه يافت بزرگان مراكش و اهل شورا بيرون آمدند سلطان آنان را امان داد و با جاه و جلال تمام در آغاز سال 668 به مراكش در آمد و دولت آل عبد المؤمن را به ميراث برد و كارش در مغرب بالا گرفت . مردم از بيم او خروشيدن نيارستند ، بل در سايهء دولت آرام گرفتند . سلطان ابو يوسف تا رمضان همان سال در مراكش اقامت گزيد . پسر خود امير ابو مالك را به بلاد سوس فرستاد و او آنجا را فتح كرد و بر\r\n\r\n","description":"","footnote":"","page_name":" 201 ","page_number":219},
  {"content":"\r\n\r\nسراسر اقطار آن استيلا يافت . سپس خود به بلاد درعه رفت و در آن نبرد مشهور بر مردم شهر پيروز گرديد . پس از دو ماه از جنگ باز گرديد . آنگاه به سراى خود در فاس باز گرديد . مراكش و اعمال آن را به محمد بن على از كبار اولياى خود داد . اين مرد از طبقهء وزرا بود و مادر باب او و عشيره‌اش سخن خواهيم گفت . او را در قصبهء مراكش فرود آورد و نظر در مصالح اعمال آن ديار را به او وا گذاشت . آنگاه به پايتخت خود روان شد و در سلا بياسود . اخبار فرزند او را از اين پس ياد خواهيم كرد . ان شاء اللّه تعالى .\r\n\r\nخبر از برگزيدن سلطان ابو يوسف يعقوب ، پسر خود ابو مالك را به ولايت‌عهدى و خروج فرزندان برادرش ادريس بر ضد او و فرستادن سلطان ايشان را به اندلس\r\nچون سلطان [ ابو يوسف يعقوب 
  ] از رباط الفتح به سلا آمد و در آنجا بياسود ، بيمار شد و به تبى سخت گرفتار آمد . چون شفا يافت قوم خود را گرد آورد و عبد الواحد ابو مالك فرزند بزرگ خود را كه در او شايستگى مىديد به ولايت‌عهدى برگزيد و براى او بيعت گرفت . ياران نيز اطاعت خويش از او اعلام داشتند . خويشاوندانش ، و فرزندان برادرانش عبد اللّه و ادريس از اين انتخاب خشنود نبودند و از آنجا كه عبد اللّه و ادريس بزرگترين فرزندان عبد الحق بودند بر آن بودند كه فرزندان آن دو بعد از ايشان بدين امر سزاوارترند . از اين روى با آنكه همگان با ابو مالك بيعت كرده بودند آنان به كوهستان علودان از جبال غماره كه آشيانهء خلافشان بود روى نهادند . اين واقعه در سال 669 اتفاق افتاد . رياستشان در آن روزگار با محمد بن ادريس و موسى بن رحو بن عبد اللّه بود . فرزندان ابو عياد بن عبد الحق نيز با آنان هماواز شده خروج كردند . سلطان ابو يوسف ، پسر خود ابو يعقوب يوسف را با پنج هزار سپاهى به جنگشان فرستاد . ابو يعقوب ايشان را محاصره كرد . برادرش ابو مالك نيز با سپاه خود به ياريش آمد . مسعود بن كانون شيخ سفيان نيز همراه او بود . ابو يوسف هم از پى فرزندان بيامد و در تافركا لشگرگاه زدند و سه روز جنگ در پيوستند . در اين نبرد منديل بن ورتطليم كشته شد . و ديگران كه خود را در محاصره ديدند امان خواستند . سلطان امانشان داد و چون تسليم شدند و كينه از دلشان بيرون شد ، با او به پايتخت آمدند و از او خواستند كه اجازت دهد به تلمسان روند ، زيرا به سبب كارى كه كرده‌اند شرمنده هستند و چون سلطان اجازت داد به كشتى نشستند و رهسپار اندلس شدند . از آن ميان عامر بن ادريس از آنان جدا شد و چون لطف سلطان را در حق خود مشاهده كرد به تلمسان رفت و پس از پيكار سلطان در تلمسان - چنان كه هم اكنون مىگوييم - به نزد قوم خود باز گرديد .\r\nفرزندان ادريس و عبد اللّه و پسر عمشان عياد به اندلس در آمدند . و اين به هنگامى بود كه\r\n\r\n","description":"","footnote":"","page_name":" 202 ","page_number":220},
  {"content":"\r\n\r\nنيروى دفاعى اندلس ناتوان شده بود و دشمن نيرومند در مرزها مترصد بلعيدن آن بود . اينان كه هنوز داراى خوى بدويت بودند با شهامت و صرامت تمام به غزو دشمن شدند و جمعيت مسلمانان ناتوان آن ديار را برانگيختند و در رياست با امير اندلس دم رقابت زدند . او نيز امور جنگى و فرماندهى جنگجويان به ايشان وا گذاشت و آنان را در جمع‌آورى خراج شريك ساخت و نامشان در ديوانهاى عطا ثبت كرد و تا اين زمان اين وضع بر دوام است . و ما در اخبار خويشاوندان از آنان ياد خواهيم كرد . سپس سلطان را عزم غزو تلمسان در سر افتاد و ما به شرح آن خواهيم پرداخت .\r\nان شاء اللّه تعالى .\r\n\r\nخبر از حركت سلطان ابو يوسف يعقوب به تلمسان و نبرد او با يغمراسن و قوم او در ايسلى\r\nچون ابو يوسف يعقوب بن عبد الحق بر بنى عبد المؤمن غلبه يافت و مراكش را بگرفت و در سال 668 بر دولت ايشان مستولى گرديد به فاس باز گرديد . در آنجا آتش كينهء يغمراسن و بنى عبد الواد در دلش زبانه كشيد و ديد كه واقعهء تلاغ آنچنانكه بايد دلش را خنك نساخته و آتش كينه او را خاموش ننموده است . پس آهنگ جنگ ايشان نمود . اينك با تصرف بلاد مغرب و استيلا بر دولت و سلطنت آن ديار براى ريشه كن ساختن يغمراسن سپاه بيشترى در اختيار داشت . سلطان در بيرون شهر فاس لشكرگاه بر پاى ساخت و پسر و وليعهدش ابو مالك را با جمعى از وزرا و خواص براى گرد آوردن سپاهى به شهرها و ضواحى و به ميان قبايل عرب و مصامده و بنى ورا و غمره و صنهاجه فرستاد و بقاياى لشكر موحدين را نيز به لشكرگاه خويش فرا خواند و پادگانهاى شهرها و سپاهيان رومى را به صفوف لشكر خويش پيوست و لشكرى عظيم آماده پيكار ساخت . سلطان در سال 670 به جنبش در آمد و در ملويه درنگ كرد تا همهء لشكر برسند . عربهايى از قبايل جشم كه در تلمسان مىزيستند چون : سفيان و خلط و عاصم و بنى جابر و پيوستگانشان از اثبج و قبايل ذوى حسان و شبانات از معقل ساكنان سوس اقصى و قبايل رياح اهل ازغار و هبط بيامدند . سلطان [ ابو يوسف يعقوب 
  ] سپاه خود عرض داد و مراكب خويش تعبيه داد . گويند شمار سپاهيان او به سى هزار تن مىرسيد . سلطان رهسپار تلمسان شد . چون به انكاد رسيد ، رسولان ابن الاحمر بيامدند . همچنين رسولان مسلمانان برسيدند و براى دفع دشمن از او يارى خواستند و استغاثه نمودند . سلطان را رگ همت بجنبيد كه به جهاد رود و مسلمانان را در برابر دشمنشان يارى دهد . سلطان به صلح با يغمراسن متمايل شد . بزرگان ملك نيز راى او صواب شمردند ، زيرا جهاد با دشمن را ضروريتر مىدانستند . سلطان جماعتى از مشايخ را برگزيد كه مقدمات اين آشتى فراهم آوردند . آنان به نزد يغمراسن رفتند . او را در بيرون تلمسان ديدند آمادهء پيكار شده و قبايل زناته و اهل ممالك خود را\r\n\r\n","description":"","footnote":"","page_name":" 203 ","page_number":221},
  {"content":"\r\n\r\nدر مشرق ، چون بنى عبد الواد و بنى راشد و مغراوه و پيوستگان به ايشان را از عربهاى زغبه گرد آورده است . يغمراسن در عزم خود پاى فشرد و بزرگى فروخت و از بر آوردن نياز ايشان سر برتافت و با لشكر خويش پيش آمد . دو لشكر در ايسلى نزديكى وجده روياروى شدند . سلطان ابو يوسف لشكر خود تعبيه داده بود و دو پسر خود امير ابو مالك و ابو يعقوب يوسف را بر جناح راست و چپ نهاده بود و خود در قلب ايستاده بود . نبردى سخت در گرفت و در آن فارس پسر يغمراسن با جماعتى از بنى عبد الواد كشته شد . در اين حال مردان جنگجوى مغرب اقصى و قبايل آن و سپاهيان موحدين و بلاد مراكش حمله آوردند و يغمراسن و يارانش روى به فرار نهادند . بيشتر سپاهيان رومى كه در برابر پايدارى سلطان پايدارى ورزيده بودند كشته شدند و سردارشان بيرنبس اسير شد .\r\nيغمراسن بن زيان با بقاياى لشكرش براى دفاع از زن و فرزند خود به تلمسان شتافت . سلطان به خيمه‌هاى او گذشت و آنها را آتش زد و لشگرگاهش تاراج كرد و زن و فرزندش به اسارت برد .\r\nسلطان ابو يوسف در وجده درنگ كرد تا آن را ويران نمود و باروهايش با خاك راه برابر ساخت .\r\nسپس عزم تلمسان نمود و چندى آن را محاصره كرد و به باد غارت داد . آنگاه به اطراف لشكر فرستاد و همه جا را تاراج كرد و مردمش را به اسارت گرفت .\r\nدر راه كه به تلمسان مىرفت وزيرش عيسى بن ماساى بمرد . او از وزراى كاردان و جنگاوران سلحشور در روز ميدان بود و در اين باب اخبارش مشهور است . هلاكت او در ماه شوال همين سال واقع شد . به هنگامى كه تلمسان را محاصره كرده بود ، محمد بن عبد القوى امير بنى توجين به نزد او آمد . آمده بود تا او را در جنگ با يغمراسن يارى كند زيرا از يغمراسن رنج و خوارى بسيار ديده بود و اكنون يغمراسن را مغلوب مىديد . محمد بن عبد القوى با همهء قبيلهء خود آمده بود تا به سپاه و ساز و برگ خويش بر سلطان ابو يوسف ببالد . سلطان نيز مقدم او گرامى داشت و جمعى سواران را به استقبال او فرستاد . آنان نيز با سلاح تمام به استقبال رفتند تا با آلت و عدت خود بر او ببالند .\r\nسلطان با محمد بن عبد القوى چندى به محاصرهء پرداخت و چون شهر به سختى مقاومت ورزيد و مدافعان قوت و شوكتى يافتند ، مايوس شد و مصمم شد كه باز گردد و دست از محاصره بردارد .\r\nسلطان ، امير محمد بن عبد القوى و قومش را گفت كه پيش از حركت او از آنجا بروند و شتابان رهسپار بلاد خود گردند ، در ضمن آنان را هداياى گران ارزانى داشت و صد اسب اصيل به او بخشيد و هزار ناقهء شيرده و صلات و جوايز ديگر از خلعتها و جامه‌هاى گرانبها و بسيارى سلاحها و چادرها و پرده‌سرايها و پيادگانشان را بر اسب نشاند . بدين گونه باز گرديدند . سلطان چند روز ديگر درنگ كرد تا آنان به مقام امن خويش در كوهستان وانشريش رسيدند زيرا بيم آن داشت كه اگر تنها رهايشان كند يغمراسن فرصتى يابد و بر آنان تازد .\r\nسلطان ابو يوسف يعقوب رهسپار فاس شد و در آغاز سال 671 به شهر در آمد . پسرش ابو مالك\r\n\r\n","description":"","footnote":"","page_name":" 204 ","page_number":222},
  {"content":"\r\n\r\nكه وليعهد او بود . چند روز پس از آمدنش بمرد و سلطان را داغدار نمود . سلطان پس از چند روز زارى عاقبت چاره‌اى جز صبر جميل نيافت و بار ديگر به فتح بلاد مغرب رفت . اين بار مقصد او تصرف دژ تاونت سنگر نگهبان مطغره بود ، و سلطان آن را بگرفت و به آذوقه بينباشت زيرا مجاور مرز دشمن بود ، سپس آن را به هارون شيخ مطغره سپرد . آنگاه دژ مليله را در ساحل ريف به هنگام بازگشت از آن غزو - بستد . هارون در دژ تاونت اقامت گزيد و خود دعوى استقلال كرد . يغمراسن پى در پى لشكر به جنگ او مىبرد تا عاقبت در سال 675 بگريخت و دژ به او تسليم كرد . هارون مطغرى - چنان كه در اخبارشان به هنگام ذكر قبيلهء مطغره آورديم - به سلطان ابو يوسف پيوست .\r\nدر اينجا آنچه را با او ارتباط داشت ذكر كرديم .\r\n\r\nخبر از فتح شهر طنجه و اطاعت اهل سبته و قرار دادن باج و خراج بر آنها و حوادث مقارن آن\r\nسبته و طنجه از آغاز دولت موحدين بزرگترين شهرهاى قلمرو ايشان بود زيرا هم ثغر اندلس بود و هم جاى پهلو گرفتن ناوگان و محل ساختن وسايل كشتيها و نيز بندرى كه از آن به جهاد مىرفتند .\r\nفرمانروايى آنجا خاص خويشاوندان بنى عبد المؤمن بود كه عنوان « السيد » داشتند . گفتيم كه الرشيد ابو محمد عبد الواحد بن مأمون امارت اعمال آن را به ابو على بن خلاص از مردم بلنسيه داد .\r\nپس از مرگ الرشيد و نيرومند شدن امير ابو زكريا [ حفصى 
  ] در افريقيه ، به سال 640 به نام امير ابو زكريا دعوت كرد و بيعت خويش و اموال مقرر را همراه با پسرش ابو القاسم به نزد او فرستاد . امير ابو زكريا ، يوسف بن محمد بن عبد اللّه بن احمد الهمدانى معروف به ابن امين را كه فرمانده پيادگان اندلسى و كوتوال يكى از قلاع بود به امارت طنجه فرستاد . همچنين ابو يحيى بن ابى زكريا ، فرزند عم خود يحياى شهيد پسر شيخ ابو حفص را امارت سبته داد . ابو على بن خلاص پس از غرق شدن پسرش در دريا كه نزد سلطان ابو يوسف ( يعقوب بن عبد الحق مرينى ) به رسالت مىرفت . در بجايه سكونت گزيد و در همانجا به سال 646 درگذشت .\r\nبعضى گويند در كشتى بمرد و پيكرش را در بجايه به خاك سپردند . چون امير ابو زكريا سال بعد يعنى سال 647 بمرد ، مردم سبته بر پسرش [ ابو عبد اللّه محمد ( اول ) 
  ] المستنصر عصيان كردند و ابن الشهيد را از آنجا طرد كردند و عمال او را كشتند و به نام [ ابو حفص عمر المرتضى موحدى 
  ] دعوت كردند . عامل اصلى اين امور حجبون الزنداحى [ ( 1 ) 
  ] بود و به تحريك ابو القاسم العزفى بزرگ مشايخ سبته . اين ابو القاسم العزنى در مكتب پدرش فقيه صالح جليل القدر ابو العباس\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : رنداحى و در نسخهء  B  : چند جا دفداجى .\r\n","page_name":" 205 ","page_number":223},
  {"content":"\r\n\r\nاحمد پرورش يافت و از او علم و دين آموخت . چون پدر بمرد ، مردم شهر به رعايت حق پدر فرزند را گرامى داشتند در مهمات امور خويش به او روى آوردند و در شورا تسليم راى او شدند . ابو القاسم العزنى ، را امارت سبته داد و گفت كه او باستقلال فرمان راند و هيچيك از بزرگان موحدين را به كار او اشراف نباشد . ابو القاسم العزفى به سبته اكتفا كرد و زنداحى را سردارى ناوگان مغرب داد .\r\nاين مقام به فرزندانش به ارث رسيد تا آنگاه كه با ابو القاسم دم رقابت زدند و اين امر سبب شد كه از سبته دور شوند . بعضى از آنها به مالقه نزد بنى الاحمر رفتند و برخى در بجايه به آل ابو حفص پيوستند و هر دو گروه را در آن دو دولت آثارى مشهود است دال بر رياست ايشان . پس از رفتن آنان ابو القاسم العزفى باستقلال در سبته رياست كرد و پس از او اين ميراث به فرزندانش رسيد و ما از اين پس از آنان ياد خواهيم كرد .\r\nطنجه در بيشتر امور تالى و پيرو سبته بود . ابن الامين فرمانرواى آن تابع امارت فقيه ابو القاسم شد . ولى در همان سال سر از فرمان برتافت و به نام ابن ابى حفص خطبه خواند ، سپس خطبه به نام عباسيان نمود و سپس به نام خود . او نيز همانند عزفى كه در سبته دعوى استقلال داشت ، در طنجه دعوى استقلال كرد . چندى به همين حال ببودند . تا بنى مرين مغرب را تصرف كردند و در اكناف آن پراكنده شدند و به ممالك اطراف پنجه افكندند و دژهايش را يك يك بگرفتند . پس از اين وقايع امير ابو يحيى بن عبد الحق و پس از او پسرش عمر بمردند و فرزندان و خويشان و اتباع و حشمشان به ناحيهء طنجه و اصيلا رفتند و در آنجا سكونت كردند و راهها ناامن ساختند و بر مردم سخت گرفتند و آن حوالى همه تاراج كردند . ابن الامين بر عهده گرفت كه اگر به او آسيبى نرسانند ، خراجى معين بپردازد و در عوض آن ناحيه را نگهدارد و راهها امن گرداند . پس دست بدست ايشان داد . آنان نيز براى اداى برخى نيازهايشان به شهر در مىآمدند . سپس غدر كردند و در يكى از روزها سلاحهاى خود را در زير لباسهايشان پنهان نمودند و بناگاه برجستند و ابن الامين را كشتند . در حال مردم به هم برآمدند و همه آنان را كشتند . آنگاه با فرزند ابن الامين بيعت كردند و او پنج ماه حكومت كرد . آنگاه عزفى از دريا و خشكى بر سبته تاخت و بر آن مستولى گرديد . فرزند ابن الامين به تونس گريخت و بر ابو عبد اللّه محمد الستنصر فرود آمد و طنجه در تصرف عزفى ماند و از سوى خود بر آن عاملى فرستاد . و بزرگان شهر و اشراف آن را در امر شورا شركت داد . امير ابو مالك در سال 666 به سبته لشكر آورد . شهر مقاومت ورزيد و او همچنان شهر را در محاصره داشت . تا آنگاه كه سلطان ابو يوسف يعقوب [ مرينى 
  ] بلاد مغرب را در تصرف خود آورد و بر مراكش مستولى گرديد و دولت بنى عبد المؤمن را برانداخت و از كار دشمن خود يغمراسن بپرداخت و آهنگ آن ناحيه نمود تا آن را نيز به قلمرو خويش بيفزايد . سلطان [ ابو يوسف يعقوب 
  ] در حركت آمد و در آغاز سال 672 در طنجه فرود آمد . روزى چند شهر را محاصره كرد\r\n\r\n","description":"","footnote":"","page_name":" 206 ","page_number":224},
  {"content":"\r\n\r\nو چون خواست محاصره را رها كند و برود گويى ، خداوند در دلهايشان بيم افكند . يكى از تيراندازان ، بر سر بارو به نام بنى مرين شعار داد . سپاه سلطان بناگاه از باروها فرا رفتند و به شهر در آمدند و با مردم شهر در تاريكى شب جنگ در پيوستند . و بامداد روز ديگر شهر را به جنگ بگرفتند . منادى سلطان مردم را نداى امان داد و آنان را عفو كرد . شهر به تصرف آمد و خاطر سلطان از جانب او آسوده گرديد . آنگاه پسر خود ابو يعقوب يوسف را با سپاهى گران به جنگ عزفى به سبته فرستاد تا او را به اطاعت آورد . عزفى روزى چند مقاومت كرد عاقبت به فرمان آمد و خراجى بر عهده گرفت كه در هر سال بپردازد . سلطان [ ابو يوسف يعقوب 
  ] بپذيرفت و لشكر خود از آنجا بياورد و به پايتخت باز گرديد . سلطان را عزم تصرف سجلماسه و بركندن بنى عبد الواد از آنجا در دل پديد آمد و ما به ذكر آن خواهيم پرداخت . ان شاء اللّه تعالى .\r\n\r\nخبر از فتح سجلماسه بار دوم و ورود سلطان به جنگ در آن ديار براى برانداختن بنى عبد الواد و گوشمال منبات از عربهاى معقل\r\nاز غلبهء امير ابو يحيى بن عبد الحق بر شهر سجلماسه و بلاد درعه سخن گفتيم سلطان [ ابو يوسف يعقوب 
  ] منشور امارت آن و ديگر بلاد قبله را به يوسف بن يزكاسن داد و فرزند خود ابو حديد مفتاح را با جمعى از مشايخ همراه او كرد . عمر المرتضى [ سلطان موحدين 
  ] وزير خود ابن عطوش را در سال 654 با لشكرى به سجلماسه فرستاد تا آن را باز پس ستاند . امير ابو يحيى به جنگ او شتافت و او را باز پس راند . يغمراسن بن زيان [ سلطان بنى عبد الواد 
  ] نيز پس از واقعهء ابى سليط در سال 655 قصد آن كرد ، بدين اميد كه از جايى كه نيروهاى دفاعى از آن غافل‌اند به شهر در آيد . ولى اين اميد به نوميدى كشيد و ابو يحيى بر او سبقت گرفت و راه بر او بربست . يغمراسن نيز مأيوس بازگرديد . امير ابو يحيى پس از يك و سال نيم كه منشور امارت آن ديار به نام يوسف بن يزكاسن صادر كرده بود ، يحيى بن ابى منديل بزرگ بنى عسكر را به آن ديار فرستاد و پس از دو ماه محمد بن عمران بن عبله از بنى يرنيان و پروردهء دولتشان را به امارت سجلماسه و نواحى آن منصوب داشت و براى جمع‌آورى خراج ابو طالب بن الحبسى را نيز همراه او كرد و مصالح سپاه را زير نظر ابو يحيى القطرانى قرار داد و اينان به مدت دو سال بر همين وضع بودند .\r\nچون امير ابو يحيى بمرد و سلطان ابو يوسف به جنگ با يغمراسن و محاصرهء مراكش سرگرم شد قطرانى را هواى استقلال در سر افتاد و در اين باب با برخى از فتنه‌جويان مشورت كرد . يوسف بن فرج العزفى او را يارى داد و عمار الورند غزانى شيخ جماعت در شهر را بكشتند . آنگاه آهنگ\r\n\r\n","description":"","footnote":"","page_name":" 207 ","page_number":225},
  {"content":"\r\n\r\nقتل محمد بن عمران بن عبله را نمودند . محمد بن عمران از شهر بيرون رفت و به سلطان پيوست و قطرانى زمام كارها به دست گرفت . مردم در سال 658 پس از يك سال و نيم از استقلالش ، بر او شوريدند و بكشتندش و بيعت خويش به خليفه المرتضى سلطان موحدين در مراكش اعلام داشتند .\r\nعامل اصلى اين واقعه قاضى ابن حجاج و على بن عمر بود . المرتضى على بن عمر را فرمان امارت سجلماسه داد . سپاهيان بنى مرين و سلطان ابو يوسف در سال 660 به سجلماسه تاختند و براى تصرف آن به نصب آلات محاصره پرداختند و شهر را به آتش كشيدند و مدافعان همچنان پايدارى مىكردند . عاقبت سلطان دست از محاصره برداشت و على بن عمر سه سال در آن مقام بماند تا عمرش به پايان آمد و بمرد . چون على بن عمر بمرد مردم آن ديار يغمراسن را بر ديگران برترى دادند و به دعوت او قيام كردند و به او پيام و نامه فرستادند . او نيز سپاه بياورد و شهر را بگرفت و در ضبط آورد . آنگاه امارت آن به عبد الملك بن محمد بن على بن قاسم بن درع از فرزندان محمد بن زكدان بن تيدوكسن داد . ابن عبد الملك را به مادر پدرش نسبت مىدادند و او را ابن حنينه مىخواندند و حنينه خواهر يغمراسن بود . يغمراسن بن حمامه را نيز با عبد الملك همراه كرد و پسر خود امير يحيى را نيز با آن دو بفرستاد تا رسم پادشاهى بر پاى دارد . و سال بعد برادرش را به جاى او فرستاد و هر سال رسمش بر اين بود . چون سلطان ابو يوسف بلاد مغرب را گشود و شهرها و دژهاى آن را زير فرمان آورد و بنى عبد المؤمن را در دار الخلافه‌شان مقهور ساخت و رسم آنان بزدود و طنجه را فتح كرد و سبته را كه محل عبور از دريا به بلاد اندلس و ثغر مغرب بود به تصرف آورد آرزوى تصرف بلاد قبله [ بلاد جنوبى 
  ] در دلش پديد آمد . نخست عزم آن كرد كه سجلماسه را از بنى عبد الواد كه بر آن غلبه يافته بودند بستاند و دعوت خويش جايگزين دعوت ايشان گرداند و در ماه رجب سال 672 لشكر بدان سو برد . همه اهل مغرب از زناته و عرب و بربر با همهء سپاهيان خود در خدمت او بودند . سلطان ابو يوسف بيامد و بر گرد شهر منجنيقها و عراده‌ها و گلوله‌هاى نفت آگين كه درون آنها تكه‌هاى آهن بود و از خزانه‌اى در اثر آتشى كه باروت را مىافروخت بيرون مىجست نصب كرد و يك سال هر صبح و شام شهر را مورد حمله قرار مىداد تا عاقبت روزى قطعه‌اى از باروى شهر در اثر ضربات پى در پى سنگ منجنيق فرو ريخت . سپاهيان در ماه صفر سال 673 از آن رخنه به شهر درآمدند و مدافعان را كشتند و مردم را اسير كردند و آن دو سردار عبد الملك بن حنينه و يغمراسن بن حمامه را با همهء متعلقانشان از بنى عبد الواد و امراى منبات كشتند . و بدين گونه فتح مغرب سلطان ابو يوسف را ميسر شد و اقطار مغرب به فرمان او درآمد . در سراسر آن ديار از عربهاى معقل كس نماند كه به ديگرى جز او دعوت كند يا بجز به گروه او به ديگرى پيوندد . چون خداوند نعمت پيروزيى اينچنين را نصيب او نمود روى به جهاد دشمن آورد تا در آن سوى دريا بندگان مسلمان خدا را به گونه‌اى كه خواهيم آورد - برهاند . چون سلطان\r\n\r\n","description":"","footnote":"","page_name":" 208 ","page_number":226},
  {"content":"\r\n\r\nابو يوسف يعقوب از سجلماسه بازگشت از همان راه كه آمده بود آهنگ مراكش نمود . سپس به سلا رفت و روزى چند در آنجا بياسود و در كارهاى خويش نگريست تا رخنه‌ها بربندد . در آنجا خبر يافت كه ابو طالب فرزند صاحب سبته فقيه ابو القاسم العزفى به رسالت آمده است . شتابان به حضرت خود بازگشت و آمدنش را شادباش گفت و او را گرامى داشت و با صندوقهاى پر از نعمت و مال نزد پدر باز گردانيد و او سپاس گفت . آنگاه به كار آغاز نمود تا پسر خويش به آن سوى آب فرستد و ما در اين باب هم اكنون سخن خواهيم گفت : ان شاء اللّه تعالى .\r\n\r\nخبر از امر جهاد و پيروزى سلطان ابو يوسف بر مسيحيان و كشتن زعيم ايشان دننه و حوادث مقارن آن\r\nسرزمين اندلس از آغاز فتح ثغرى براى مسلمانان بود كه به آنجا به جهاد مىرفتند و به درجهء شهادت مىرسيدند و سعادت مىيافتند . مواطنشان در برابر كفار كه از هر سو آنها را احاطه كرده بودند گويى طعمه‌اى بود ميان چنگال و دندان شيران و دريا ميان آنان و برادران مسلمانشان فاصله شده بود .\r\nعمر بن عبد العزيز چنان ديد كه مسلمانان را از اندلس بيرون آورد زيرا مىگفت از قوم خود و همكيشان خود بريده‌اند و اگر يارى طلبند به سبب دورى راه كس فرياد آنان نشنود و در اين باب با بزرگان تابعين و اشراف عرب مشورت كرد . آنان نيز اين راى بپسنديدند . اگر مرگ او را نبرده بود به قصد خويش عمل مىكرد . با اين همه اسلام را در آنجا بر كافران همجوار به سبب به دراز كشيدن دولت عرب از قريش و مضر و يمن عزت و غلبه است . و اين عزت و غلبه در ايام فرمانروايى امويان كه قريب سيصد سال بر دو جانب دريا بال گسترده بودند به نهايت خود در رسيد . اما بعد از قرن چهارم آن رشته گسسته شد و آن جمع پراكنده گرديد و باد شوكت مسلمانان با زوال دولت عرب در آن سوى دريا فرو نشست در اين سو بربرها بر بلاد مغرب غلبه يافتند و شأن و شوكتشان افزون شد سپس دولت مرابطين آمد و بار ديگر در ميان مسلمانان وحدت كلمه پديد آمد و متمسك به سنت شدند و به جهاد روى نهادند . آنگاه برادران خود را از اندلس ، براى دفاع از خويش فرا خواندند . مسلمانان از آب گذشته به اندلس رفتند و دليريها نمودند . و در نبرد زلاقه طاغيه پسر الفونسو و غير آن را شكست دادند و دژها بگشودند و هر چه از دست داده بودند بستدند و ميان دو سوى دريا باز هم وحدتى پديد آوردند . از پى ايشان موحدين آمدند با نيكوترين طريقت و روشى كه داشتند . آنان را در جهاد با طاغيه آثار و ايام مشهودى است . يكى از آنها جنگ ارك است . در اين جنگ يعقوب المنصور پيروزى يافت و جز آن پيروزيهاى ديگر كه نصيب آنان شد . چون دولت موحدين روى به ضعف نهاد و در ميانشان تفرقه و خلاف افتاد ، سادات\r\n\r\n","description":"","footnote":"","page_name":" 209 ","page_number":227},
  {"content":"\r\n\r\nبنى عبد المؤمن بر سر فرمانروايى با امراى اندلس به جدال پرداختند و براى تصاحب خلافت كارشان به جنگ كشيد . ناچار از پادشاهان مسيحى يارى خواستند و به طمع يارى ايشان بسيارى از دژهاى مسلمانان را به آنان دادند . مردم اندلس بر جان خويش بترسيدند . و بر موحدين بشوريدند و بيرونشان كردند .\r\nعامل اصلى اين كار ابن هود بود ، در مرسيه و شرق اندلس . ساير اقطار شرقى به او گرويدند و دعوت عباسيان تجديد كردند و به آنان رسول و پيام و نامه فرستادند . و ما در اخبارشان آورديم و هر چيز را در جاى خود به تفصيل بيان كرديم . سپس ابن هود از ادارهء بلاد غربى به سبب دورى آنها از او عاجز آمد ، زيرا هنوز خود در فرمانروايى جاى پاى استوارى نداشت . از اين رو پادشاه مسيحيان از هر سو به اندلس حمله كرد و اختلاف ميان مسلمانان بسيار شد . بنى عبد المؤمن به سبب حوادث مغرب و زد و خورد با بنى مرين و زناته از قضاياى اندلس غافل بودند . محمد بن يوسف بن الاحمر در غرب اندلس پديد آمد و در دژ ارجونه قيام كرد . مردى دلير بود و در جنگها قدمى استوار داشت . ابن هود را بر جاى خود نشاند و دعوت عباسيان را برانداخت و به نام امير ابو زكريا بن ابى حفص به سال 629 دعوت كرد ولى فتنهء ابن هود همچنان بلاد اندلس را يكى پس از ديگرى در بر مىگرفت تا در سال 635 ابن هود بمرد پادشاه مسيحيان در خلال اين احوال از هر سو بر جزيرهء اندلس چنگ انداخته بود . ابن هود نيز براى حفظ قدرت خويش بر ميزان جزيه‌اى كه مىپرداخت مىافزود . چنان كه در هر سال به چهار صد هزار دينار رسيد و به سود او از سى دژ از دژهاى مسلمانان فرود آمد و دژها را به او تسليم كرد . ابن الاحمر بيم آن داشت كه ابن هود پادشاه مسيحيان را بر ضد او يارى كند ، پس خود با پادشاه مسيحيان صلح كرد و دست به دامن او زد و با سپاه او براى سركوب مردم و تصرف اشبيليه همراه شد . چون امير ابو زكريا بمرد ، و دعوت حفصيان روى به ضعف نهاد او استقلال تمام يافت و خود را امير المسلمين ناميد . در مشرق اندلس اعقاب ابن هود و بنى مردنيش او به منازعه مىكردند ، عاقبت براى او چنان وضعى پيش آمد كه بلاد فرنتره را به پادشاه مسيحى سپرد و از سراسر آن اراضى بيرون آمد . اين مدت از سال 622 بود تا سال 670 در اين فترت ثغور مسلمانان تباه شد و از مدافعان خالى گرديد و دشمن بلادشان را تسخير كرد و اموالشان را در جنگها تاراج نمود . و مسلمانان هر بار بيشتر با او راه صلح و مدارا در پيش مىگرفتند . پادشاهان مسيحى بر شهرها و پايتختها مستولى شدند آلفونسو در سال 636 قرطبه را گرفت و در سال 644 جيان را و در سال 646 اشبيليه را .\r\nقمط ( كنت ) برشلونه در سال 637 شهر بلنسيه را با بسيارى از دژها و جنگگاهها كه در شمار نمىگنجيدند تصرف كرد و دولت شورشيان در شرق منقرض گرديد و ابن الاحمر در غرب اندلس تنها شد . ديگر چنان توانى نداشت كه بتواند در فرنتره و بلاد نزديك آن دفاع كند و ديد كه اگر\r\n\r\n","description":"","footnote":"","page_name":" 210 ","page_number":228},
  {"content":"\r\n\r\nبا چنان نيروى ضعيفى سخن از آن بلاد گويد دشمن به كلى او را نابود خواهد كرد . اين بود كه با او پيمان صلح بست و از آن اراضى چشم پوشيد . مسلمانان به سواحل دريا پناه بردند تا در پناه راههاى صعب العبور آن خود را از دشمن نگهدارند . ابن الاحمر به شهر غرناطه آمد و در آنجا براى سكونت خويش حصن الحمراء را آن سان كه در جاى خود شرح داده‌ايم - بنا نهاد . در تمام اين احوال همچنان مسلمانان را از آن سوى دريا به يارى خود مىخواند و بزرگان اندلس نزد امير المسلمين ابو يوسف يعقوب بن عبد الحق مىآمدند باشد كه به يارى اسلام و مسلمانان برخيزد و زن و فرزند آنان را از چنگال دشمن برهاند . ولى ابو يوسف گرفتار زد و خورد با موحدين بود . سپس با يغمراسن و پس از آن فتح مغرب و استيلا بر اقطار آن خاطر او مشغول مىداشت . سلطان ابو عبد اللّه محمد بن يوسف بن الاحمر معروف به الشيخ و ابو دبوس بمرد . ابن الاحمر را به هنگامى كه امير المسلمين مغرب را فتح كرد و از كار دشمنش در سال 671 بپرداخت ، به اين دو لقب مىخواندند .\r\nبنى مرين به جهاد توجه خاص داشتند و در دل همواره ميل آن داشتند . چون بنى ادريس بن عبد الحق در سال 661 بر سلطان يعقوب بن عبد الحق عصيان كردند و سلطان آنان را به صلاح آورد ، بسيارى از ايشان آهنگ جهاد كردند و از دريا گذشته به يارى مسلمانان اندلس شتافتند از مطوعهء بنى مرين نيز شمارى كثير به آنان پيوستند و لشكرى عظيم با بيش از سه هزار جنگجو به حركت آمد . سلطان سردارى اين سپاه را به عامر بن ادريس سپرد . اينان به اندلس رفتند و بر دشمن ضربه‌هاى سخت زدند . الشيخ ابن الاحمر فرزند خويش محمد را به ولايت‌عهدى برگزيده بود . محمد را بدان سبب كه در ايام پدر به تحصيل علم اشتغال داشت الفقيه مىگفتند . پدر او را وصيت كرده بود كه دست از دامن امير المسلمين ابو يوسف برندارد و براى دفاع از مسلمانان در برابر پادشاه مسيحيان از او و قومش يارى طلبد . چون پدر را به خاك سپردند ، مشايخ اندلس را نزد او فرستاد در اين هنگام سلطان از فتح سجلماسه آخرين فتوح در ثغور مغرب ، باز مىگشت . اينان بيامدند و ماجراى غلبهء دشمن بر مسلمانان را بشرح بيان كردند و گفتند كه چسان مسلمانان و بلاد ايشان را زير پى سپرده‌اند ، سپس از او يارى خواستند . سلطان اين رسولان را گرامى داشت و در حق ايشان نيكى نمود . و اين دعوت خدايى را كه به سوى بهشت راه داشت به زودى اجابت كرد . امير المسلمين ابو يوسف يعقوب از آغاز دوستدار جهاد بود و تا فرصتى مىيافت جهاد را برمىگزيد چنان كه در ايام برادرش امير ابو يحيى وقتى كه در سال 643 مكناسه را گرفته بودند عزم جهاد كرد ولى برادر به او اجازت نداد . ولى ابو يوسف خود با حشم و ياران و پيروانش از ميان عشيره‌اش آهنگ جهاد كرد . امير ابو يحيى والى سبته ابو على بن خلاص را فرمان داد كه مانع رفتن او شود و وسايل گذار از دريا را از او دريغ دارد . چون ابو يوسف به قصر الجواز رسيد ، يعقوب بن هارون الخيرى او را از سفر بازداشت و وعده‌اش داد كه در آتيه اميرى خواهد شد كه مسلمانان را در برابر دشمنانشان يارى\r\n\r\n","description":"","footnote":"","page_name":" 211 ","page_number":229},
  {"content":"\r\n\r\nرساند و اين سخن در دل او كارگر افتاد .\r\nچون اين رسولان رسيدند با ديگر عزم او برانگيختند و او را به گردآورى و بسيج سپاه واداشتند . سلطان در ماه شوال سال 673 به طنجه رفت . پنج هزار تن از قوم خود تجهيز كرده بود .\r\nپس نقايصشان بر طرف ساخت و همه را عطا داد و فرزند خود منديل را فرماندهى بخشيد به او منشور و علم داد . از عزفى صاحب سبته خواست كه براى عبور لشكر او از دريا كشتيهايى به دو دهد .\r\nاو نيز با بيست كشتى جنگى به قصر الجواز به نزد او رسيد . لشكر از دريا گذشت و در طريف فرود آمد و سه روز بياسود و وارد دار الحرب شد و پيش رفت و سپاهيان بر مرزها و اراضى تاختند و غنايم بسيار حاصل كردند . و بسيارى را كشتند و اسير كردند و بناها را ويران ساختند و هر چه بود برانداختند تا به شريش رسيدند . مدافعان شهر از رويارويى رخ برتافتند و در شهر پناه گرفتند .\r\nفرزند سلطان به جزيره باز گرديد با اموال و اسيران بسيار و اسبان و استران و اسلحهء بىشمار .\r\nمردم اندلس تصميم گرفته بودند كه سال بعد قيام كنند و سپس از آن حادثهء بزرگ بر اهل كفر وارد آمد . خبر به امير المسلمين رسيد آهنگ آن داشت كه خود به تن خويش به جهاد رود ولى از تجاوز يغمراسن به ثغور بلاد خويش ، بيم داشت . پس نواده خود تاشفين بن عبد الواحد را با جمعى از بنى مرين براى پيمان صلح با يغمراسن نزد او فرستاد تا مگر جنگ ميان دو طرف به پايان آيد تا بتوانند به اداى وظيفهء خويش كه جنگ با مسيحيان است پردازند . يغمراسن رسولان سلطان را گرامى داشت و خواست او به مرحلهء قبول آورد . رسولان بنى عبد الواد نيز براى بستن پيمان صلح نزد سلطان آمدند . سلطان از اين پيمان شادمان شد و صدقات داد و شكر خداى به جاى آورد سپس لشكرى از همهء قبايل و جماعات بسيج كرد و مسلمانان را به جهاد فرا خواند . و همهء اهل مغرب را از زناته و عرب و موحدين و مصامده و صنهاجه و غماره و اوربه و مكناسه و همهء قبايل بربر را از مزدوران و مطوعه پيام داد كه به لشكرگاه او پيوندند . و گذار كردن از دريا را آغاز نهاد . در ماه صفر سال 674 از بندر طنجه به كشتى نشست و در ساحل طريف فرود آمد .\r\nبدان هنگام كه سلطان ابن الاحمر از او يارى خواسته و مشايخ اندلس را نزد او فرستاده بود ، سلطان ابو يوسف يعقوب با او شرط كرده بود كه چند شهر در ساحل دريا را به او دهد تا لشكريانش در آنجا فرود آيند . ابن الاحمر نيز رنده و طريف را به او واگذاشت . چون سلطان ابو يوسف به طنجه در آمد ابن هشام كه در جزيرة الخضراء شورش كرده بود به ديدار او شتافت و از دريا گذشت و سلطان را در خارج شهر طنجه ديدار كرد . ابن هشام اظهار اطاعت نمود و سلطان او را بر آن بلاد كه در قلمروش برد امارت داد . رئيس ابو محمد بن اشقيلوله و برادرش ابو اسحاق داماد سلطان ابن الاحمر در همهء كارها تابع و ياور او بودند پدرشان ابو الحسن همان كسى است كه عامل اصلى شورش ابن هود بود و نيز از كسانى كه سبب شد مردم اشبيليه ابن الباجى را براندازند . پس به\r\n\r\n","description":"","footnote":"","page_name":" 212 ","page_number":230},
  {"content":"\r\n\r\nهنگامى كه جاى پاى در ملك استوار كرد و بر شورشگران اندلس غلبه يافت و كارش استقامت گرفت ميانشان اختلاف افتاد . سبب آن بود كه ابو محمد بن اشقيلوله را بر مالقه امارت داد و ابو اسحاق را بر وادىاش . ابو محمد بن اشقيلوله در مالقه موضع خلاف گرفت و مالقه و نواحى غربى آن را از آن خود ساخت ولى در عين خلاف در برابر پادشاه مسيحى با او همدل و همگام بود - چون ابو محمد بن اشقيلوله خبر يافت كه سلطان ابو يوسف يعقوب بن عبد الحق از آب گذشته است جماعتى از مردم مالقه را نزد او فرستاد و بيعت خود اعلام نمود و گفت كه به يارى او خواهد شتافت .\r\nچون سلطان وارد سرزمين طريف شد سراسر اراضى ميان طريف و جزيرة الخضراء را سپاهيان او پر كردند . ابو سلطان ابو دبوس الفقيه محمد بن الشيخ ابن الاحمر صاحب غرناطه و رئيس ابو محمد بن اشقيلوله صاحب مالقه و ناحيهء غربى و برادرش ابو اسحاق صاحب و وادى آش به ديدار سلطان شتافتند و از آمدن او خشنودى نمودند و در امور جهاد با او به گفتگو پرداختند . سلطان بر فور آن دو را به بلاد خود باز گردانيد ولى ابن الاحمر به سبب برخى دلگرانيها خشمگين بازگشت . سلطان شتابان به فرنتره رفت و فرزند خود امير ابو يعقوب را به فرماندهى پنج هزار از سپاهيان خويش برگزيد و افواج لشكر خود بر روى اراضى دشمن به حركت در آورد و هر چه كشت و زرع يافت نابود كرد و هر چه درخت بود بركند و هر آبادى كه بر سر راهش آمد ويران نمود و هر چه اموال مردم بود تاراج كرد و جنگجويان را بكشت و زنان و كودكان را به اسارت برد تا به المدور و يابسه و ابِده رسيد . دژ بلمه [ 1 
  ] به جنگ بستد . به سوى دژهاى ديگر كه بر سر راهش بود روان گرديد . در حالى كه زمين از كثرت اسيران موج مىزد به استجه از شهرهاى مرزى دار الحرب رسيد . آنجا خبر آوردند كه دشمن براى نجات اسيران و باز پس گرفتن اموال خود مىآيد . زعيم رومى دننه با لشكر بزرگ از مسيحيان مىآيد . و از نوجوانان تا پيران را بسيج كرده است . سلطان غنايم را پيشاپيش بفرستاد و هزار سوار به نگهبانى آنها معين فرمود و خود از پى آن مىرفت . ناگاه رايات سپاه دشمن از پشت سر آشكار گرديد . سلطان صفوف لشكر منظم ساخت و سپاهيان را به جهاد تحريض كرد . زناته را عزم و رگ همت به جنبش آمد و در اطاعت پروردگار و دفاع از دين خود كمر بستند و جنگ را نيك پاى فشردند تا مسلمانان پيروز شدند . جمع مسيحيان پراكنده گرديد و زعيم ايشان دننه و بسيارى از سران اهل كفر كشته شدند . شمار بسيارى از سپاهيان طعمهء تيغ هلاك گرديدند . شمار كشتگان دشمن به شش هزار نفر رسيد و از مسلمانان نزديك به سى نفر را خداوند به فيض شهادت رسانيد .\r\nبدين گونه خداوند ياران خود را پيروز ساخت و دين خويش آشكار نمود . امير المسلمين ابو يوسف يعقوب بن عبد الحق سر سردار دشمن را به نزد ابن الاحمر فرستاد . ابن الاحمر آن سرباز\r\n\r\n\r\n","description":"","footnote":"\r\n[ ( 1 ) 
  ] در نسخه  B  : تلمه و در  C  بلمه بدون نقطه .\r\n","page_name":" 213 ","page_number":231},
  {"content":"\r\n\r\nپس فرستاد . امير المسلمين ابو يوسف پس از اين غزوه در اواسط ماه ربيع همان سال به جزيرة الخضراء باز گرديد و غنايم از اموال دشمن و اسيران ايشان و بردگان و چارپايان ميان مجاهدان تقسيم كرد .\r\nولى نخست بر حسب كتاب و سنت خمس آنها را به بيت المال داد . گويند يك قلم از اين غنايم در اين جنگ صد و بيست و چهار هزار رأس گاو بود و از گوسفند آن قدر كه به شمار نمىآمد . و چهارده هزار و ششصد رأس اسب بود و هفت هزار و هشتصد و سى برده .\r\nگويند گوسفند به قدرى ارزان شد كه در جزيره هر يك به يك درهم به فروش مىرسيد .\r\nهمچنين اسلحه را نيز شمارى نبود . امير المسلمين ابو يوسف يعقوب روزى چند در جزيره درنگ كرد .\r\nسپس در آغاز ماه جمادى به اشبيليه رفت و سراسر اقطار آن زير پى سپرد و قتل و تاراج بسيار كرد .\r\nآنگاه به شريش رفت و در آنجا نيز از كشتار و تاراج هيچ فرونگذاشت و پس از دو ماه كه در جنگ گذرانيده بود به جزيره باز گرديد . در اين انديشه شد كه بر كنار تنگه آن سوى آب براى اقامت سپاهيان شهرى پى افكند كه از رعيت دور باشد و از سپاهيان آنان را آزار نرسد . و در مكانى چسبيده به جزيره شهرى بنا كرد كه به البنيه مشهور شد و آن را زير نظر يكى از مردان مورد اعتماد خويش قرار داد . آنگاه از دريا گذشته و در ماه رجب سال 674 به مغرب روان شد و در قصر مصموده فرود آمد و فرمود كه بر گرد بادس كه بندر غماده بود بارويى برآورند . ابراهيم بن عيسى بزرگ بنى و سناف بن محيو را متولى بناى آن نمود و به فاس حركت كرد و ماه شعبان به شهر در آمد . احوال دولت خود نگريست و البلد الجديد را براى سكونت خود و اهل حاشيهء خود بنا كرد .\r\nو هر شورشگرى را كه در مغرب بود از پايگاهش فرود آورد و ما به شرح آن خواهيم پرداخت .\r\nان شاء اللّه تعالى .\r\n\r\nخبر از پى افكندن البلد الجديد در فاس و حوادث مربوط به آن\r\nچون ابو يوسف يعقوب از سفرهاى جهادى خويش باز گرديد و خداوند به دست او اسلام را يارى داد و مردم اندلس را عزيز گردانيد در مغرب از نعمت ديگرى برخوردار شد و آن ظهور و پيروزى و نيرومندى دوستانش و ريشه كن شدن عوامل فساد در دولتش بود . از جمله آنكه بقاياى بنى عبد المؤمن چون به هنگام فتح مراكش از آنجا گريختند به كوهستان تينملل رفتند . آنجا خاستگاه دعوت ايشان بود و گورگاه خلفايشان و پايتخت اسلافشان و سراى امامشان و مسجد مهديشان .\r\nموحدين همواره براى تيمن و تبرك هر چند گاه به زيارت آن مىرفتند و اين زيارت پيش از رفتن به غزواتشان بود تا در اعمال و مساعيشان قصد قربت رعايت شده باشد . چون اينان به پناهگاه ديرين خود رسيدند يكى از بزرگان بنى عبد المؤمن را براى قيام به امورشان برگزيدند . اين شخص اسحاق\r\n\r\n","description":"","footnote":"","page_name":" 214 ","page_number":232},
  {"content":"\r\n\r\nبرادر عمر الرتضى بود . در سال 669 با او بيعت كردند و اميدوار بودند كه دولت از دست رفته را باز گرداند عهده‌دار اين اقدام وزير دولتشان ابن عطوش بود .\r\nچون سلطان ابو يوسف يعقوب بن عبد الحق ، محمد بن على بن محلى را امارت مراكش داد براى سركوب آن فتنه و استمالت مردم و پراكندن مردم از گرد ايشان اقدامى ننمود ، تا سال 674 در اين سال با جمعيتى كه بر او گرد آمده بود بر آنان حمله كرد و سركوبشان نمود در اين نبرد ابن عطوش كشته شد و خليفهء ناتوان و پسر عمش ابو سعيد بن السيد ابى الربيع و هر كس از وابستگان كه با او بودند گرفتار آمدند و آنان را به باب الشريعهء مراكش بردند و گردنشان را زدند و پيكرشان را بياويختند . از كسانى كه با ايشان كشته شدند : كاتب او القبايلى و فرزندان او بودند .\r\nسپاهيان در كوه تينملل دست به تاراج زدند و اموال موحدين را غارت كردند . قبور خلفاى بنى عبد المؤمن را شكافتند و جسد يوسف بن عبد المؤمن و پسرش يعقوب المنصور از خاك بيرون آوردند و سرشان را بريديد . عامل اصلى اين اقدام ابو على مليانى بود كه از مليانه آشيانهء گمراهيش آمده و به سلطان ابو يوسف يعقوب پيوسته بود . سلطان اغمات را به پاداش آمدنش به او اقطاع داده بود اين غازيان نيز در زمرهء سپاهيان سلطان در آمده بودند . مليانى براى خنك كردن دل خويش اجساد اين خلفا را از گور بيرون آورد از هم بگسيخت و از ايشان انتقام گرفت . زيرا موحدين او را از مستقر حكومتش رانده بودند . سلطان به سبب جلالت قدر خويش اين عمل را نكوهش كرد ولى از گناه مليانى هم كه به سبب قربت جواربه او الفت يافته بود چشم پوشيده و اين عمل ناپسند او را نيز در اثر سوء طويت و سريرت او دانست .\r\nچون امير المسلمين ابو يوسف يعقوب بن عبد الحق از جهاد به پايتخت خويش باز گرديد و خبر اين پيروزى و قطع ريشهء بنى عبد المؤمن به او رسيد خوشدلى نمود و سپاس بارى تعالى به جاى آورد .\r\nچون آشوب شورشگران فرونشست و اوضاع مغرب سامان گرفت و امير المسلمين ديد كه كارش بالا گرفته و فرمانرواييش استوارى يافته و قلمروش گسترده شده و موكبش عظيم گشته و از هر سو رسولان به نزد او مىآيند ، بر آن شد كه شهرى براى سكونت خويش و حواشى و خدمتگزاران و اولياى خود كه حاملان تخت فرمانروايى او بودند بسازد ، پس البلد الحديد را چسبيده به شهر فاس در ساحت واديى كه از وسط آن بلد مىگذشت پى افكند در سوم ماه شوال سال 674 آغاز به كار كرد و بنايان و كارگران حاضر آورد . آنگاه طالع‌بينان و منجمان را براى تعيين وضع كواكب فرا خوانده تا ساعت مسعود را براى نهادن سنگ بناى آن اختيار كنند . امام ابو الحسن بن القطان و امام ابو عبد الله بن الحباك را كه در اين صناعت مقدم همگان بودند برگزيد . بناى شهر بر همان نقشه كه او خود مىخواست بالا آمد . سلطان خود در سال 674 با حاشيه و اطرافيان بدان نزول فرمود . ديگران نيز خانه‌هاى خويش پى افكندند و به همهء كاخها آب جارى آورد . البلد الجديد از\r\n\r\n","description":"","footnote":"","page_name":" 215 ","page_number":233},
  {"content":"\r\n\r\nبزرگترين و پايدارترين آثار اين دولت بود . سپس سلطان فرمان داد دژ مكناسه را بسازند . در همان سال نيز آن دژ بر آوردند .\r\nدر آن هنگام كه سلطان از دريا مىگذشت و از جهاد باز مىگشت ، طلحه بن محلى به كوه ازور [ 1 
  ] گريخت . او از صنهاجه به قبايل زناته روى آورده بود . سلطان شتابان بر سر او تاخت . پس از يك ماه امان طلبيد امانش داد و او تسليم شد و ريشهء آن فساد بركنده شد .\r\nسلطان پرورده و بر كشيدهء خويش فتح اللّه سدراتى را به وزارت برگزيد و براى او از عوايدشان راتبه‌اى در حد وزرا معين كرد . و به نزد يغمراسن به پاداش هديه‌اى كه در آغاز حركتش به جهاد به او تقديم كرده بود ، هديه‌اى گران فرستاد . اين هديه هر چند به سبب اشتغال سلطان به جنگ در ارسال آن تأخير شده بود ، عبارت بود از خيمه‌اى زيبا كه در مراكش ساخته بودند و افسارها و سنامهايى زرين و سيمين و سى استر راهوار نر و ماده با زينهاى فارسى و خورجينها و چند بار چرم معروف به دباغى شركسى [ 2 
  ] و غير اينها از چيزهايى كه ملوك مغرب بر آن مباهات مىكنند و به رخ ديگران مىكشند . سال بعد يعنى در سال 675 محمد بن عبد القوى امير بنى توجين و صاحب كوهستان وانشريش چهار اسب كه از بهترين اسبان سراسر مغرب بود براى او هديه فرستاد . سلطان اين هديه را با وجود اندك بودن آن از بهترين هدايا شمرد . سلطان در اين هنگام كه كه سرگرم امور داخلى خود بود ، در خاطر خويش طرح كارهاى ديگر خود مىريخت و ما از آنها ياد خواهيم كرد .\r\n\r\nخبر از گذشتن امير المسلمين [ ابو يوسف يعقوب 
  ] بار دوم از آب و غزوات او\r\nچون امير المسلمين از جنگهاى نخستين خود باز گرديد و شورشيان و عصيانگران را تسليم خويش ساخت و مرزها را استوار گردانيد و براى ملوك اطراف هدايا فرستاد و براى سكونت خويش شهر جديدى بنا كرد ، بار ديگر در آغاز سال 676 به سوى مراكش در حركت آمد تا به استحكام ثغور و اطراف آن پردازد و به سرزمين سوس درآمد . وزير خود فتح اللّه را با سپاهى بفرستاد و او سراسر سوس را زير پى سپرد و باز گرديد . سلطان همهء قبايل مغرب را به جهاد فرا خواند . آنان اندكى درنگ كردند و سلطان ايشان را ترغيب نمود . آنگاه به سوى رباط فتح در حركت آمد و چندى در آنجا به انتظار رسيدن جنگجويان درنگ كرد . آنگاه خود با خواص و حواشى به قصر المجاز آمد و\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  F  : از رو ولى در صفحات بعد ازور نوشته‌اند .\r\n[ ( 2 ) 
  ] در نسخه‌هاى  B  و  C  : شركى .\r\n","page_name":" 216 ","page_number":234},
  {"content":"\r\n\r\nآنجا را تصرف كرد . لشكرها از اطراف به دو پيوستند و از دريا گذشت و در آخر ماه محرم به جزيرهء طريف داخل شد . سپس رهسپار جزيرة الخضراء شد . و از آنجا به رنده رفت در آنجا رئيس ابو اسحاق بن اشقيلوله صاحب قمارش و رئيس ابو محمد صاحب مالقه به نزد او آمدند كه به جهاد روند . سپاه به سوى اشبيليه به حركت آمد و در روز تولد پيامبر آنجا را در محاصره گرفتند . پادشاه جليقيان پسر آلفونسو از رويارويى با مسلمانان سرباز زد و براى حمايت زن و فرزند خويش به عرصهء شهر در آمد . امير المسلمين [ ابو يوسف يعقوب 
  ] صفوف لشكر خود مرتب كرد و فرزند خود امير ابو يعقوب را در مقدمه قرار داد و قلب و جناحين تعبيه نمود . دشمن خود را به درون شهر كشيد . مسلمانان از پى ايشان برفتند و جمعى را كشتند . سپاهيان آن شب را بر پشت اسبهاى خود همچنان به روز آوردند بخشى از شهر را به آتش كشيدند . روز ديگر در مشرق شهر جاى گرفتند و دسته‌هايى به ديگر نواحى گسيل داشتند . سلطان با همهء لشكر خود شهر را محاصره نمود و پيوسته به اين سو و آن سو حمله مىكرد تا همهء آبادانيهايش را ويران ساخت سلطان دژ قطنيانه و جليانه و قليعه را به جنگ بستد . و بسيارى را بكشت و اسير كرد . سپس در پايان با غنايم و انفال به جزيره باز گرديد . در آنجا بياسود و غنايم را ميان مجاهدين تقسيم كرد . سپس در اواسط ماه ربيع الاخر به شريش لشكر برد و جنگ در پيوست و آن نواحى آباد به بيابان بدل نمود و همهء درختان را ببريد ، مزارع را نابود ساخت ، خانه‌ها را آتش زد ، و خلق كثيرى را بكشت و اسير كرد . پسر خود امير ابو يعقوب [ يوسف بن يعقوب 
  ] را با افواجى از لشكر خود بار ديگر به اشبيليه فرستاد و او چند دژ را در آنجا تسخير كرد و سركوب مردم از حد بگذرانيد و دژ روطه [ 1 
  ] و شلوقه و غليانه [ 2 
  ] و قناطر را بگرفت و حمله‌اى سخت به اشبيليه كرد و قتل و تاراج نمود و به نزد پدر خود امير المسلمين ابو يوسف باز گرديد . آنگاه همگان به جزيره باز گشتند . سلطان بياسود و غنايم را ميان مجاهدان تقسيم كرد . سپس رهسپار قرطبه شد و مردم را به آباد ساختن آن ترغيب نمود و گفت كه ساكنان ثروت خويش گرد آورند و زمينها آباد سازند . آنان نيز اجابت كردند . ابن الاحمر را پيام داد كه با لشكر سوى او بيايد . سلطان در اوايل جمادى از جزيره بيرون آمد . ابن الاحمر او را در ناحيهء ارشدونه [ 3 
  ] ديدار كرد . سلطان مقدمش گرامى داشت و او را به سبب اقدامش به جهاد سپاس گفت .\r\nآنگاه بر در حصن بنى بشير فرود آمدند و آن را به جنگ تصرف كردند . و جنگجويان را كشتند و زنان را اسير كردند و اموال را به غارت بردند و آن دژ ويران نمودند . افواج سپاه سلطان به اطراف در حركت آمدند و به هر جا كه رسيدند كشتند و بركندند و بسوختند و هر چه يافتند تاراج\r\n\r\n\r\n","description":"","footnote":"\r\n[ ( 1 ) 
  ] در نسخه  F  : ورطه و در نسخه  B  : زوطه .\r\n[ ( 2 ) 
  ] در نسخه  B  عليانه .\r\n[ ( 3 ) 
  ] در نسخه  B  و  C  : ارشدوه .\r\n","page_name":" 217 ","page_number":235},
  {"content":"\r\n\r\nكردند و لشكرگاه از اموال توانگر شد و همچنان منازل و آبادانيها كه بر سر راهشان بود ويران كردند . تا به ساحت قرطبه رسيدند . بر در شهر فرود آمدند . مدافعان شهر از آن سوى باروها به دفاع پرداختند افواج سپاهيان مسلمان به اطراف روان شدند و هر چه از مزارع و روستاها بر سر راه خويش ديدند خراب كردند و به دژ بركونه در آمدند و ارجونه را نيز بگرفتند . آنگاه به جيان شدند و بهرهء آنان نيز از قتل و غارت بدادند . پادشاه مسيحيان همچنان از جنگ تن مىزد و چون يقين كرد كه با ادامهء اين وضع كشورش ويران خواهد شد به صلح گراييد و از امير المسلمين [ ابو يوسف يعقوب 
  ] خواستار صلح شد . امير المسلمين تا به سبب آمدن ابن الاحمر به نزد او ، اكرامش كرده باشد ، انجام اين امور به دست او سپرد . ابن الاحمر نيز بپذيرفت و پس از اجازهء سلطان بر طبق مصلحت به كار پرداخت . و قرار داد صلح بسته شد . امير المسلمين سلطان ابو يوسف از غزاى خويش بازگشت و راه خود به غرناطه افكند . تا ابن الاحمر را به اكرام خويش سرافراز گرداند . آنگاه همهء غنايم را به او داد . امير المسلمين در اول ماه رجب همان سال به جزيره داخل شد و بياسود . آنگاه به پادگانهاى ثغور توجه كرد و چنان كه خواهيم گفت مالقه را در تصرف آورد .\r\n\r\nخبر از تملك سلطان ابو يوسف يعقوب بن عبد الحق امير المسلمين شهر مالقه را از دست ابن اشقيلوله\r\nپسران اشقيلوله از رؤساى اندلس بودند و اميد مسلمانان به دفع دشمن . اينان در رياست همانند ابن الاحمر بودند . پسران اشقيلوله دو تن بودند : ابو محمد عبد اللّه و ابو اسحاق ابراهيم . پسران ابو الحسن بن اشقيلوله . ابو محمد شوى دختر ابن الاحمر بود . از اين رو از خواص او به شمار مىآمد و در كارهايش شريك بود . ابن الاحمر همواره از ايشان و پدرشان در مهمات خويش يارى مىخواست تا در برابر ابن هود و ديگر شورشگران مقاومت ورزد . چون قدرت يافت و بر تخت فرمانروايى برآمد آنان را به مقامات وزرا فرا برد و ابو محمد شوى دختر خود را به مالقه و بلاد غربى آن امارت داد ، و ابو الحسن شوى خواهر خود را بر وادى آش و متعلقات آن و پسرش ابو اسحاق ابراهيم را به قمارش و مضافات آن امارت داد . حال بر اين منوال بود ، چون الشيخ ابن الاحمر به سال 671 هلاك شد و پسرش محمد الفقيه به جاى او نشست پسران اشقيلوله به منازعت با او برخاستند . ابو محمد صاحب مالقه پسر خود ابو سعيد را نزد سلطان ابو يوسف يعقوب بن عبد الحق فرستاد . سلطان در اين هنگام در طنجه بود . ابو عبد اللّه بن عقدريل نيز با او بود . سلطان گراميشان داشت و به اكرام فرود آورد . آن دو بازگشتند . ابو محمد اطاعت و بيعت خويش و مردم مالقه را به سلطان اعلام داشت . اين واقعه در\r\n\r\n","description":"","footnote":"","page_name":" 218 ","page_number":236},
  {"content":"\r\n\r\nسال 673 اتفاق افتاد . پسرش ابو سعيد فرج [ 1 
  ] به دار الحرب گراييد و در همان سال بازگشت و در مالقه كشته شد .\r\nچون سلطان در سفر نخستين به سال 674 به اندلس رفت ، ابو محمد همراه با ابن الاحمر او را در جزيره بديد . سلطان با آن دو در باب جهاد به گفتگو پرداخت و آن او را به مستقرشان باز گردانيد . چون در سفر سوم به سال 676 براى جهاد رهسپار اندلس گرديد آن دو رئيس پسران اشقيلوله ، ابو محمد صاحب مالقه و برادرش ابو اسحاق صاحب وادى آش و قمارش به نزد او آمدند و با او به جهاد رفتند به هنگام بازگشت ابو محمد صاحب مالقه بيمار شد و در آغاز ماه جمادى همان سال بمرد . پسرش محمد در آخر ماه رمضان به سلطان ابو يوسف پيوست و چنان كه گفتيم هنگام بازگشتن سلطان از جهاد ، او در جزيره بود . در آنجا از قلمرو خويش چشم پوشيد و از سلطان خواست كه به حيازت آن پردازد . سلطان نيز پسر خود ابو زيان منديل را به امارت آنجا فرستاد .\r\nابو زيان منديل با جماعتى به صوب مقر فرمانروايى خويش حركت كرد .\r\nبه هنگامى كه ابن اشقيلوله به ديدار سلطان مىرفت ، پسر عم خود محمد الازرق بن ابى الحجاج يوسف بن الزرقاء را فرمان داد كه قصبه را خالى كند و آن را براى سلطان آماده سازد . اين كار در مدت سه شب پايان پذيرفت . امير ابو زيان لشكرگاه بيرون مالقه بر پا كرد و محمد بن عمران بن عبله را با گروهى از رجال بنى مرين به قصبه فرستاد محمد بن عمران در آنجا فرود آمد و زمام امور شهر به دست گرفت . چون خبر وفات ابو محمد بن اشقيلوله به ابن الاحمر رسيد او را هواى تصرف مالقه در سر افتاد و مىپنداشت كه پسر خواهرش تابع او خواهد بود از اين رو وزير خود ابو سلطان عزيز الدانى را به مالقه فرستاد او در خارج شهر به لشكرگاه امير ابو زيان برخورد كرد اميد آن داشت كه با آمدن او ابو زيان به سود ابن الاحمر از مالقه برود ولى از راى خويش بازگشت .\r\nابو زيان سه روز مانده از ماه به شهر درآمد و دانى از آنجا برفت .\r\nچون سلطان روزهء ماه رمضان را در جزيره به جاى آورد به سوى مالقه آمد . در روز ششم شوال به شهر در آمد و مردم در روزى ديدنى و فراموش ناشدنى از شهر بيرون آمدند و از ورود سلطان شاديها كردند . سلطان تا پايان سال در آنجا بماند سپس منشور امارت آن به نام عمر بن يحيى بن محلى از پروردگان دولت خود صادر فرمود و پادگانى نيز در خدمت او نهاد . همچنين زيان بن ابى عياد بن عبد الحق را با گروهى از دليران و سلحشوران بنى مرين نزد او نهاد و در باب ابو محمد بن اشقيلوله وصيتها مؤكد نمود . سپس در سال 677 به سوى مغرب از آب بگذشت . دنيا از آمدن او به اهتزاز آمد و دلهاى مسلمانان از پيروزى مسلمانان در اندلس و اعتلاى رايت او بر هر رايت ديگر\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  : فرح .\r\n","page_name":" 219 ","page_number":237},
  {"content":"\r\n\r\nشادمان شد و ابن الاحمر را رگ حسد بجنبيد و موجب فتنه‌هاى ديگر شد . و ما بدان خواهيم پرداخت . ان شاء اللّه .\r\n\r\nخبر از همدستى ابن الاحمر و پادشاه مسيحيان بر منع سلطان ابو يوسف از گذشتن از دريا و حوادث ديگر\r\nچون امير المسلمين ابو يوسف در سفر نخستين به اندلس رفت و در استجه با دشمن ديدار كرد و خداوند دننه را به دست سپاه او به قتل آورد و پيروزى و عزتى بى همانندش داد ، ابن الاحمر بيمناك شد و چيزهايى ديد كه هرگز تصور آن را هم نمىكرد . از اين رو به امير المسلمين بدگمان شد بويژه هنگامى كه از رفتار يوسف بن تاشفين و مرابطين با ابن عباد سلطان اندلس ياد آورد چنان پنداشت كه عاقبت او با ابو يوسف نيز به همين جا خواهد رسيد و چون ديد كه رؤساى نواحى از بنى اشقيلوله و ديگران به دو روى نهاده و تسليم امر او شده‌اند يقين كرد كه آنچه مىپنداشت به تحقق مىپيوندند . از اين رو دلش لبريز از كينهء او گرديد و از شر و شور او بيمناك شد و كم كم فضاى دوستى ميان ايشان روى به تيرگى نهاد . آن سان كه در سفر دوم كه ابو يوسف از آب گذشت تا به جهاد رود ، ابن الاحمر از ديدار با او خوددارى كرد و ميانشان مكاتباتى به شعر صورت گرفت . اين شعرها را كاتبان آنها سروده بودند . از جمله ابن الاحمر به سال 674 بعد از واقعه دننه و عزم بازگشتش به مغرب براى او ارسال داشت و در شبى كه در جزيره اقامت كرده بود به دو رسانيد و او را از شر دشمن بر حذر داشته بود . اين شعر كه روشى استعطاف آميز دارد اثر طبع كاتبش ابو عمر بن المرابط بود و با اين مطلع آغاز مىشود :\r\nهل من معين فى الهوى او منجد من متهم فى الارض او من منجد در پاسخ به اين شعر عبد العزيز شاعر سلطان ابو يوسف يعقوب بن عبد الحق قصيده‌اى سرود كه چنين آغاز مىشود :\r\nلبيك لا تخش اعتداء المعتدى . . .\r\nهمچنين مالك بن المرحل قصيده‌اى در پاسخ آن سرود كه آغاز آن اين است :\r\nشهد الإله و انت يا ارض اشهدى . . .\r\nو ابو عمر بن المرابط كاتب ابن الاحمر قصيده‌اى ديگر فرستاد و آن دو قصيده را جواب گفت با اين آغاز :\r\nقل للبغاة و للعداة الحسّد . . .\r\nچون سلطان ابو يوسف يعقوب بن عبد الحق به سال 676 - چنان كه گفتيم - بار دوم از آب\r\n\r\n","description":"","footnote":"","page_name":" 220 ","page_number":238},
  {"content":"\r\n\r\nگذشت ابن الاحمر به پوزش‌خواهى و كسب خشنودى سلطان با او ديدار كرد و كاتب او در روز اجتماع آن دو تن قصيده خود : بشرى لحزب الله و الايمان . الخ را برخواند . چون مجلس به پايان آمد ، سلطان شاعر خود عبد العزيز را گفت تا قصيدهء او را جواب گويد و او نيز در مجلس ديگر در برابر ابن الاحمر قصيدهء خود : اليوم كن فى غبطة و امان . . . الخ را انشاء كرد .\r\nدر اثناى اين احوال سلطان ابو يوسف يعقوب بن عبد الحق بر مالقه و جانب غربى آن مستولى شده بود و پس از مرگ ابو محمد بن اشقيلوله كارش بالا گرفته بود . ابن الاحمر از اين پيروزى دلتنگ شد و به بيم افتاد . از اين رو به پادشاه مسيحيان روى آورد و دست اتحاد به او داد . و اينكه به همان وضع كه پدرش در حكومت او داشت باز گردد تا به نيروى او سلطان ابو يوسف و قومش را از سرزمين خود دفع كند و در كنار او زوال دولتش در امان ماند . طاغيه از سخن او مغرور شد و عهد امير المسلمين ابو يوسف شكست و پيمان صلح بردريد و ناوگان خود را به جزيرة الخضراء كه سلاحها و جنگجويان سلطان در آنجا بودند روانه داشت . و در تنگه گذرگاهها را بگرفت .\r\nمسلمانانى كه به اندلس آمده بودند از لشكرها و قوم سلطان جدا افتادند و از يارى مأيوس شدند و عمر بن يحيى بن محلى كه در مكان امارت خود مالقه بود از قوم خود دور افتاد .\r\nاين بنى محلى از بزرگان قوم خود بطويه بودند و از زمان ورودشان به مغرب از حليفان بنى حمامة بن محمد به شمار مىآمدند . عبد الحق ابو ملاك ، دختر محلى را كه ام اليمن نام داشت به زنى گرفت و از آن زن سلطان ابو يوسف يعقوب بن عبد الحق در وجود آمد . ام اليمن زنى نيكو كار بود .\r\nدر سال 643 حج به جاى آورد و چون فريضه بگذاشت پس از چهار سال در سال 647 به مغرب باز گرديد و بار ديگر در سال 652 حج ديگرى به جاى آورد و به هنگام بازگشت در سال 653 در مصر بمرد . خاندان محلى از آن روى كه خويشاوندان مادرى ابو يوسف يعقوب بودند در دولت او نفوذ و اعتبارى داشتند . چون سلطان بر پايتخت موحدين ، شهر مراكش ، مستولى شد محمد بن على بن محلى را بر جميع اعمال مراكش امارت داد و او در انجام اين امر خدمات شايان كرد . ايام حكومتش بر مراكش از سال 668 تا 687 ادامه يافت هلاكت او در ايام ابو يعقوب يوسف بن يعقوب بود و ما از آن ياد خواهيم كرد .\r\nچون محمد بن اشقيلوله در سال 676 به سلطان گراييد و به سود او بعد از وفات پدرش الرئيس ابو محمد از مالقه به يك سو شد و سلطان بر مالقه مستولى گرديد و عزم آن كرد كه به جهاد رود امارت مالقه و بلاد غربى آن را و سراسر ثغور و اعمال آن را به عمر بن يحيى بن محلى داد . برادرش طلحة بن يحيى بن محلى مردى سلحشور و سخت كوش و دشمن ستيز بود و چون از خويشاوندان مادرى سلطان بود ، نزد او معزز و محترم . او همان كسى است كه يعقوب بن عبد الحق را در سال 668 در غبوله كشت . و فتح اللّه سدراتى غلام سلطان و وزير او را در جنگ با ابو العلاء بن ابى طلحة\r\n\r\n","description":"","footnote":"","page_name":" 221 ","page_number":239},
  {"content":"\r\n\r\nبن ابى قريش عامل مغرب ، در كدية العرائش در خارج شهر فاس به سال 672 يارى داد و در سال 674 به هنگام بازگشت سلطان از سفر نخستين به كوهستان ازور موضع گرفت و سلطان او را فرود آورد و به مجلس خود ، در زمرهء ياران خويش باز گردانيد . سپس در سال 676 از الجزيره به غرناطه رفت و اين به هنگامى بود كه سلطان از مالقه بازگشت . از آب گذشت و به بلاد ريف رفت سپس به ناحيهء قبله ( جنوبى ) باز گرديد و در ميان بنى توجين اقامت گزيد و در سال 677 كه آتش اين فتنه ميان سلطان و ابن الاحمر و طاغيه افروخته شد به اندلس رسيد و در اين روزها ناوگان مسيحيان تنگه را گرفته بود و ارتباط لشكر سلطان را به آن سوى دريا بريده بود . برادرش عمر بن يحيى صاحب مالقه احساس كرد كه به سبب اعمال برادرش فضاى ميان او و سلطان تيره مىشود .\r\nپس ابن الاحمر چون در غرناطه مستقر شد ، طلحه را برانگيخت كه برادر خود عمر را وادارد تا مالقه را به او واگذار و در عوض شلوبانيه و منكب را بستاند طلحه در اين باب به او پيام داد و اجابت كرد . ابن الاحمر سپاه خود به مالقه برد و عمر بن محلى زيان بن ابو عياد سردار بنى مرين و محمد بن اشقيلوله را گرفت و ابن الاحمر را به شهر در آورد . ابن الاحمر در رمضان همان سال وارد شهر شد .\r\nعمر بن محلى به شلوبانيه رفت و ذخاير خويش همراه ببرد و همهء اموالى را كه سلطان به او سپرده بود و همهء ساز و برگ را كه سلطان براى جهاد مهيا كرده بود با خود ببرد . و دست اتحاد به ابن الاحمر و طاغيه داد تا امير المسلمين ابو يوسف را از آمدن به اندلس باز دارد . همچنين با يغمراسن بن زيان كه در آن سوى دريا بود رابطه برقرار كرد . او نيز وعده داد كه سلطان را با افساد در ثغور كشور او و ايجاد عوايق و موانع از حركت به سوى جهاد منع خواهد كرد . آنگاه براى يك ديگر هدايا روان كردند . از جمله يغمراسن سى اسب اصيل و راهوار فرستاد با جامه‌هاى پشمين .\r\nابن الاحمر نيز همراه با ابن مروان التجانى در عوض ده هزار دينار زر فرستاد ولى يغمراسن در برابر هداياى خويش از پذيرفتن مال امتناع كرد و آنها را باز پس فرستاد . اين گروه بر ضد سلطان ابو يوسف متحد گرديدند و پنداشتند ديگر به مقصد و مقصود خويش رسيده‌اند . خبر به امير السلمين ابو يوسف كه در مراكش بود رسيد . در ماه محرم آغاز سال 677 كه از جنگ برگشته بود به آنجا رفته بود سبب آن بود كه عربهاى قبيلهء جشم در تامسنا دست به شورش زده بودند و راهها را ناامن كرده بودند . سلطان رفته بود تا كارها به صلاح آورد و ريشهء فسادها بركند . چون از حوادث مالقه و ابن محلى و آمدن طاغيه به جزيره خبر يافت براى بار سوم در ماه شوال به سوى طنجه راند . چون به تامسنا رسيد از آمدن طاغيه به جزيره و محاصره كردن لشكر او آن را در ششم شوال ، خبر يافت . در حالى كه ناوگان او از آغاز ربيع الاول به سواحل آمده بودند و مالقه در شرف آن بود كه به دست دشمن افتد .\r\nسلطان ابو يوسف عزم رحيل كرده بود كه خبر آوردند كه مسعود بن كانون امير قبيلهء سفيان از\r\n\r\n","description":"","footnote":"","page_name":" 222 ","page_number":240},
  {"content":"\r\n\r\nجشم - در بلاد نفيس كه از آن مصامده بود در پنجم ذو القعده عصيان كرده و مردم بر او گرد آمده‌اند . سلطان باز گرديد و پيشاپيش نواده خود تاشفين بن ابو مالك و وزير خود يحيى بن حازم را فرستاد و خود از پى بيامد . سپاهيان مسعود بن كانون از برابر لشكرش بگريختند .\r\nو لشكر سلطان لشكرگاه و خيمه‌هايشان را به تاراج برد و اعراب قبيلهء حارث را كه همه از سفيان بودند كشتار كرد . مسعود به دژ سكسيوى گريخت سلطان روزى چند آن را محاصره نمود .\r\nسپس پسر خود امير ابو زيان بن منديل را به بلاد سوس فرستاد تا ترتيب استيلا بر اقطار آن را بدهد و به درون آن پيش تازد و در پايان سال نزد پدر باز گردد .\r\nسلطان را از آنچه ساكنان جزيره از سختى محاصره و شدت جنگ و قلت قوت مىكشيدند خبر دادند و گفتند كه بچه‌هاى خردسال خود را مىكشند كه مبادا به دست كافران گرفتار آيند و به ننگ كفر دچار شوند . بر سلطان گران آمد و در كارهاى خويش نگريست . وليعهد و پسر خود امير ابو يعقوب را به جزيره فرستاد و ناوگان خويش را براى جنگ با دشمن در دريا به جنبش آورد و در ماه صفر سال 678 خود به طنجه درآمد . شهرهايى را كه بر ساحل دريا بودند فرمان داد كه به سبته و طنجه و سلا كشتى فرستند . پس دست عطا بگشود و مسلمانان را به جهاد نيك ترغيب كرد و همه آمادهء مرگ شدند . چون پيام امير المسلمين ابو يوسف به فقيه ابو حاتم العزفى صاحب سبته رسيد سخت به تلاش و كوشش برخاست و همهء مردم شهر را به جنگ بسيج كرد و همگان از خرد و كلان عازم كارزار شدند .\r\nچون ابن الاحمر ديد كه در جزيره چه بر سر مسلمانان آمده است و طاغيه به زودى آن را تصرف خواهد كرد ، از كردهء خويش پشيمان شد و پيمانى را كه با او بسته بود بشكست و ناوگانى در سواحل بلاد خود از منكب و المريه و مالقه براى يارى مسلمانان مهيا نمود . پيش از هفتاد كشتى در بندر سبته گرد آمده بود با آلت و عدت بسيار . امير ابو يعقوب يوسف كه به فرماندهى معين شده بود آنان را فرمان حركت داد در هشتم ماه ربيع الاول شراع بگشودند و بر روى آب به حركت آمدند و در شب تولد پيامبر به جبل طارق رسيدند و شب را در آنجا به روز آوردند و بامداد روز ديگر بر سر دشمن كه بيش از چهار صد كشتى مهياى پيكار داشت حمله كردند . جنگجويان مسلمان در عين صدق و اخلاص در حالى كه دلهايشان در شوق بهشت مىطپيد بر دشمن زدند .\r\nخطيبانشان با وعظ و تذكير به صبر و پايدارى و حماسه آفرينى ترغيبشان مىكردند و هنوز حتى تيرى به سوى دشمن رها نكرده بودند كه دشمنان پاى به گريز نهادند و به سوى دريا باز گشتند تا به كشتى نشسته بگريزند . مسلمانان تيغ در آنان نهادند بسيارى در دريا غرق شدند . مسلمانان كشتيهايشان را تصرف كردند و به جزيره در آمدند لشكرگاه طاغيه درهم ريخت . و بيم بر دلهايشان مستولى شد و پيش از آنكه ابو يعقوب و يارانش به شهر درآيند او شهر را ترك گفت و\r\n\r\n","description":"","footnote":"","page_name":" 223 ","page_number":241},
  {"content":"\r\n\r\nزنان و كودكان در شهر پراكنده شدند . جنگجويان مسلمان هر چه مسيحيان در لشكرگاه بر جاى نهاده بودند بربودند . آن قدر گندم و خورشها و ميوه‌ها بيرون آوردند كه تا چند روز بازارهاى شهر پر از كالا بود تا از ديگر نواحى آذوقه به شهر رسيد .\r\nامير ابو يعقوب يوسف بن يعقوب بر فور خود از آب بگذشت و دشمن را در هر جا به وحشت افكند ولى بيم فتنهء ابن الاحمر او را از جنگ با طاغيه مانع مىآمد . ابو يعقوب چنان ديد كه با طاغيه پيمان صلح بندد و با او در نبرد غرناطه و ابن الاحمر همدست شود . طاغيه نيز از بيم ايشان به اين صلح رضا داد . ديگر آنكه از ابن الاحمر به سبب گسستن پيمانش كينه به دل داشت . پس چند تن از اسقفها را براى انعقاد پيمان دوستى بفرستاد امير ابو يعقوب آنها را نزد پدر خود امير المسلمين ابو يوسف فرستاد . سلطان از كردهء پسر به خشم آمد و آنان را بى آنكه به سخنشان گوش دهد باز گردانيد . ابو يعقوب پسر سلطان ابو يوسف با رسولان مردم جزيره به نزد پدر آمد و با سلطان در سوس ديدار كردند . سلطان پسر خود ابو زيان منديل را بر آنان امارت داد . او به جزيره فرود آمد و با طاغيه پيمانى محكم ساخت . آنگاه ، به مريله [ 1 
  ] راند كه در طاعت ابن الاحمر بود . و از خشكى و دريا شهر را مورد حمله قرار داد . مربله مقاومت ورزيد و سلطان بار ديگر به جزيره باز گرديد . مردم قلاع غربى از بيم طاغيه به سلطان اظهار اطاعت كردند . سپس از مغرب مدد رسيد و سلطان لشكر به رنده برد . رنده نيز سخت مقاومت كرد . در اين احوال طاغيه به درون اندلس پيش مىرفت . ابن الاحمر نيز در غرناطه با بنى اشقيلوله و ابن الدليل مىجنگيد . پس از چندى ابن الاحمر با بنى مرين از در آشتى در آمد و به فرزند سلطان يعنى ابو زيان پيشنهاد صلح داد . و در مربله - چنان كه خواهيم گفت - با او ديدار كرد .\r\nچون سلطان از لشكرگاه خود ، در كوه سكسيوى حركت كرد ، آهنگ سوس نمود . سپس سپاه خود را به جنگ روان نمود و خود از راه به مراكش بازگرديد و چون جنگهاى بربر پايان گرفت به فاس رفت و از آنجا به همهء آفاق پيام فرستاد و مسلمانان را به جهاد فرا خواند . در رجب سال 678 در حركت آمد تا به طنجه رسيد . در آنجا اختلال احوال مسلمانان را بعيان مشاهده كرد و ديد كه چسان فتنهء ابن الاحمر سبب تقويت طاغيه شده و چگونه او را به بلعيدن سراسر جزيرهء اندلس ترغيب كرده است . بنى اشقيلوله كه در رياست با ابن الاحمر رقابت داشتند با طاغيه يار شدند . رئيس ، ابو الحسن بن ابى اسحاق صاحب وادى آش به يارى طاغيه شتافت و با او در سال 679 پانزده روز در غرناطه بود . سپس از محاصرهء غرناطه دست برداشتند . جمعى از زناته كه در سپاه غرناطه بودند با طاغيه روياروى شدند ، سردار اينان طلحة بن يحيى محلى و تاشفين بن معط بزرگ تيربيغين در دژ\r\n\r\n\r\n","description":"","footnote":"\r\n[ ( 1 ) 
  ] پندارم كه مرتله درست باشد . در نسخه  F  : مريله و در نسخه  B  : مزيله و در  C  : مديله آمده است .\r\n","page_name":" 224 ","page_number":242},
  {"content":"\r\n\r\nمسلى بود . خداوند بر آنان پيروزشان گردانيد . در اين نبرد از مسيحيان بيش از هفتصد سوار كشته شد و از بزرگان بنى مرين عثمان بن محمد بن عبد الحق به شهادت رسيد . طاغيه سال بعد يعنى سال 680 ، رئيس ابو محمد عبد اللّه صاحب وادى آش را به نبرد غرناطه كشانيد و خود به محاصرهء غرناطه پرداخت و چند روز در آنجا درنگ كرد سپس در حالى كه بر آنان برترى يافته بود از آنجا برفت .\r\nسلطان را بر مسلمانان و بر ابن الاحمر كه اين گونه مورد تجاوز قرار گرفته بود ، دل بسوخت و او را پيام دوستى فرستاد و نداى اتحاد داد و خواست كه در برابر يارى او از مالقه دست بكشد . ابن الاحمر امتناع كرد و سلطان به امور خود پرداخت تا موانع جهاد از پيش پاى بردارد . يكى از مشكلات مسئلهء يغمراسن بود . سلطان يقين كرده بود كه ميان او و ابن الاحمر و طاغيه و پسر برادر الفونسو روابط دوستانه‌اى برقرار است . سلطان نزد او كس فرستاد كه پيمان صلح را تجديد كند .\r\nولى يغمراسن سرسختى نمود و عاقبت پرده از رخ برگرفت و دشمنى آشكار نمود و اعلام كرد كه با اهل اندلس از مسلمان و كافر پيوند دارد و عزم تصرف بلاد مغرب دارد . امير المسلمين پس از سه ماه كه در طنجه مانده بود آهنگ غزاى يغمراسن نمود و رهسپار فاس شد و در ماه شوال به فاس داخل شد . بار ديگر رسولان به نزد يغمراسن فرستاد تا حجت بر او تمام كند و بخواهد كه با بنى توجين به سبب روابط دوستانه‌اى كه با او دارند راه مسالمت پويد - يغمراسن به خشم آمد و در طغيان خويش پاى فشرد . امير المسلمين در پايان سال 679 از فاس حركت كرد و پسر خود ابو يعقوب را با سپاهى بفرستاد .\r\nچون به ملويه رسيد به انتظار رسيدن لشكريان خود درنگ كرد سپس به سوى نامه و سپس به تافنا [ 1 
  ] رفت . يغمراسن نيز با لشكرى از زناته و عرب با همهء آلات و ساز و برگ خود بيامد . طلايه‌داران را چون چشم بر هم افتاد جنگ در پيوستند و دو لشكر از پى ايشان وارد كارزار شدند اين پيكار در خرزوزه از ناحيه تيفنى [ 2 
  ] بود و امير المسلمين ( ابو يوسف يعقوب ) سپاه خود را چنين تعبيه داده بود كه خود در يك جناح بود و پسرش امير ابو يعقوب در جناح ديگر . در سراسر روز جنگ ادامه داشت . بنى عبد الواد شكست خوردند و لشكرگاه و هر چه اموال و متاع و چارپا و اسلحه و خيمه داشتند به غارت رفت .\r\nلشكريان امير المسلمين آن شب را بر پشت اسبها به روز آوردند و روز ديگر از پى دشمن بتاختند . در اين نبرد اموال اعراب چادرنشين كه با يغمراسن آمده بودند به غارت رفت . بنى مرين را احشام بسيار به دست افتاد . بنى مرين به بلاد يغمراسن و زناته داخل شدند . در آنجا محمد بن عبد القوى امير بنى توجين به ديدار او شتافت . اين ديدار در ناحيهء قصبات بود و همگان دست به\r\n\r\n\r\n","description":"","footnote":"\r\n[ ( 1 ) 
  ] در نسخه  F  : تافيا و در  C  : تافنا .\r\n[ ( 2 ) 
  ] در نسخه  F  : منقصى و در  B  : يتقنى .\r\n","page_name":" 225 ","page_number":243},
  {"content":"\r\n\r\nتاراج و آشوب و ويرانى زدند . سلطان ابو يوسف ، بنى توجين را اجازت داد كه به بلاد خود باز گردند و خود همچنان تلمسان را در محاصره داشت . سعيش آن بود كه محمد بن عبد القوى و قومش به مواضع خود در كوه وانشريش رسند ، مبادا مورد هجوم يغمراسن واقع گردند . سپس از محاصره دست برداشت و به مغرب رفت و در ماه رمضان سال 680 به فاس داخل شد و از آنجا راهى مراكش گرديد و در آغاز سال 681 به شهر در آمد . پسر خود امير ابو يعقوب را به سوس فرستاد تا بر آن استيلا يابد . در مراكش كه بود رسولان طاغيه برسيدند و از او بر ضد پسرش شانچو كه به خلاف پدر برخاسته بود يارى طلبيدند . سلطان اين اختلاف ميان پسر و پدر را براى جهاد مغتنم شمرد و شتابان از آب بگذشت و به اندلس داخل شد و اللّه تعالى اعلم .\r\n\r\nخبر از حركت سلطان ابو يوسف بار سوم به اندلس به خواهش طاغيه به سبب خروج شانچو پسرش بر ضد او و تفرق كلمهء مسيحيان و عواقب اين غزوات\r\nچون سلطان ابو يوسف يعقوب از جنگ تلمسان به فاس آمد و به مراكش رفت ، در آنجا رسولان طاغيه كه همه از بطريقان و زعماى دولت او و بزرگان ملتش بودند به نزد او آمدند و خواستند كه بر ضد فرزندش شانچو به ياريش شتابد . شانچو با جماعتى از مسيحيان بر ضد پدر خروج كرده بود و بر او غلبه يافته بود . از اين رو از امير المسلمين ابو يوسف يارى خواسته بود و او را به جنگ مخالفان خود فرا خوانده بود و اميد آن داشت كه ملك از دست رفته باز ستاند . و امير المسلمين بدين اميد كه اين افتراق سبب پيروزى او خواهد شد ، به ندايش پاسخ داد و لشكر به حركت آورد تا به قصر المجاز رسيد و مردم را به همراهى خويش به سوى جهاد فرا خواند . سپس از آب گذشت و در جزيرة الخضراء فرود آمد . ورود او به خاك اندلس در ماه ربيع الثانى سال 681 بود . همهء جنگجويان ثغور اندلس با ساز و سلاح خويش به دو پيوستند و برفت تا بر صخرهء عياد [ 1 
  ] فرود آمد . در آنجا طاغيه به اميد يارى سلطان با ذلت تمام در برابر عزت اسلام قرار گرفت و به ديدار سلطان آمد . سلطان مقدم او گرامى داشت و از تعظيم و تكريم او هيچ فرونگذاشت و صد هزار دينار ( يا درهم ) از خزانهء اموال مسلمين براى هزينه‌هايش به دو ارزانى داشت و در برابر آن تاجى را كه از پدرانش به او به ارث رسيده بود به گرو گرفت و اين تاج تا اين عهد همچنان در خاندان ايشان باقى است و موجب مباهاتشان . سلطان با او برفت تا به دار الحرب داخل شد و در قرطبه فرود آمد . شانچو پسر طاغيه كه بر او خروج كرده بود با جماعتى از ياران خود در آنجا بود . روزى چند مصاف\r\n\r\n\r\n","description":"","footnote":"\r\n[ ( 1 ) 
  ] در نسخه  B  : عناد .\r\n","page_name":" 226 ","page_number":244},
  {"content":"\r\n\r\nدادند . سپس محاصره را رها كرد و در آن جهات و نواحى به حركت در آمد . نخست به طليطله رفت و در اطراف آن كشتار و تاراج به راه انداخت و آبادانيها ويران نمود تا به دژ مجريط رسيد كه در اقصاى ثغر بود . مسلمانان در اين پيكارها آن قدر غنايم به دست آوردند كه لشكرگاه را گنجاى آن نبود . سلطان به جزيره بازگشت و در ماه شعبان همان سال به جزيره داخل شد . عمر بن محلى به اطاعت سلطان در آمد . بدين سبب كه ابن الاحمر قصد او كرده بود و پيمان او بردريده بود و منكب را از او باز پس ستده بود . و در آغاز اين سال لشكر خويش به منكب برده بود . سلطان نيز به محض رسيدن به جزيره ناوگان خود بر سر او فرستاد . ابن الاحمر از محاصرهء منكب دست بداشت و به اطاعت سلطان در آمد . مردم شلوبانيه بيعت خود اعلام داشتند سلطان نيز عمر بن محلى را در همان شلوبانيه ابقا كرد . ولى او در ماه شوال همان سال بار ديگر به اطاعت ابن الاحمر در آمد . ابن الاحمر بازگشت او را بپذيرفت و به جاى شلوبانيه المنكب را به او باز پس داد . تا باقى قضايا را بياوريم .\r\nان شاء اللّه تعالى . و اللّه اعلم .\r\n\r\nخبر از صلح ميان ابن الاحمر و سلطان ابو يوسف يعقوب و دست برداشتن سلطان از مالقه و تجديد جنگ بعد از آن\r\nچون سلطان ابو يوسف يعقوب و طاغيه دست اتحاد به هم دادند ، ابن الاحمر از عواقب آن بيمناك شد و به دوستى با شانچو كه بر پدر خود خروج كرده بود روى آورد و دست بدست او داد و پيمان صلح مؤكد ساخت . اين امر سبب افروخته شدن آتش فتنه در اندلس گرديد . ولى شانچو از ابن الاحمر طرفى نيست . چون سلطان در اين نبرد پيروز شد و طاغيه به جايگاه خويش باز گرديد .\r\nسلطان را تصميم تسخير مالقه در سر افتاد و در آغاز سال 682 از جزيرة الخضراء در حركت آمد و سراسر دژهاى غربى را بگرفت ، سپس به سوى مالقه راند و لشكر بر در شهر فرود آورد و ابن الاحمر را سخت به محاصره افكند . ابن الاحمر دانست كه مالقه در خطر افتاده و ابن محلى غدر ورزيده است و اينك بايد كارى كند كه از اين ورطه نجات پيدا كند . به هر جا نگريست ، چارهء كار به دست وليعهد و پسر سلطان ابو يعقوب يوسف ديد . وليعهد در مغرب بود . ابن الاحمر براى او پيام فرستاد و از او براى رفع اين مشكل يارى خواست و گفت كه مسلمانان به جاى اختلاف بهتر است كه در برابر دشمن اصلى خود متحد شوند . ابو يعقوب بپذيرفت و تا به ثوابى رسد كوشش در اين اقدام را مغتنم شمرد و در ماه صفر از آب گذشته به اندلس آمد و با پدر در لشكرگاهش بر در شهر مالقه ديدار كرد و از او خواست كه با ابن الاحمر صلح كند و لشكر خود از مالقه دور دارد . ابو يوسف خواهش پسر قبول كرد زيرا در قبول آن رضايت خداوند را در جهاد با دشمن او و اعلاء كلمهء او مىدانست .\r\nآرزوى ابن احمر بر آورده شد و بار ديگر مسلمانان آهنگ جهاد كردند . سلطان به جزيرة الخضراء\r\n\r\n","description":"","footnote":"","page_name":" 227 ","page_number":245},
  {"content":"\r\n\r\nآمد و افواجى از سپاهيان خود را به دار الحرب فرستاد . اينان پيش راندند و دست به كشتار و تاراج زدند و سلطان بار ديگر خود رهسپار غزاى طليطله شد .\r\nسلطان در غرهء ماه ربيع الثانى سال 682 در حركت آمد و برفت تا به قرطبه رسيد و به كشتار و تاراج و خراب كردن آباديها و گشودن دژها پرداخت . آنگاه به البيره راند و لشكرگاه در بيرون شهر بياسه نهاد و شتابان از راه بيابان برفت . به مدت دو شب به البيره از نواحى طليطله رسيد . سپاه سلطان در آن نواحى دست به تاراج و كشتار زد و آن قدر تاراج كرده بود كه به سبب سنگينى بارهاى غنايم رفتن به طليطله نتوانست . فقط كشتار بسيار كرد و از راه ديگر بازگشت و همچنان مىكشت و ويران مىكرد تا به ابِده رسيد و بر در شهر بايستاد و دشمن به درون شهر پناه برده بود . سلطان به لشكرگاه خود در بياسه باز گرديد و سه روز همچنان به ويرانگرى پرداخت . چنان كه همهء درختان آن ببريد . سلطان به جزيره باز گرديد و در ماه رجب به شهر در آمد و غنايم را تقسيم كرد و خمس آن جدا نمود . نوادهء خود عيسى پسر امير ابو مالك را به امارت جزيره معين كرد .\r\nعيسى دو ماه بعد در جنگى كشته شد . سلطان در غرهء ماه شعبان به مغرب آمد . پسرش ابو زيان منديل در خدمت او بود . سه روز در طنجه ماند سپس شتابان به فاس رفت . روز آخر شعبان به فاس داخل شد و روزهء ماه رمضان در آنجا به جاى آورد و به مراكش آمد تا به تمهيد امور و اصلاح احوال آن پردازد . و در اوضاع نواحى سلا و ازور نظر اندازد . پس دو ماه در رباط الفتح درنگ كرد . و در آغاز سال 683 وارد مراكش شد . در آنجا از مرگ طاغيه الفونسو و گرد آمدن مسيحيان بر فرزندش شانچو كه بر او خروج كرده بود ، خبر يافت . بار ديگر آهنگ جهاد كرد .\r\nنخست فرزند و وليعهد خود امير ابو يعقوب را با سپاهى به بلاد سوس ، به جنگ عربها و منع تجاوز ايشان و محو آثار عصيانگران فرستاد . اين سپاه برفت و خود نيز از پى او روان شد تا به ساقية الحمراء پايان آباديهاى بلاد سوس رسيد . بيشتر عربها از تشنگى و گرسنگى در صحرا مردند . چون امير ابو يعقوب از بيمارى امير المسلمين آگاه شد باز گرديد . چون به مراكش رسيد بار ديگر به شكرانهء سلامت پدر عازم غزوه جهاد شد و ما از آن ياد خواهيم كرد . ان شاء اللّه تعالى .\r\n\r\nخبر از حركت سلطان ابو يوسف بار چهارم به اندلس و محاصرهء شريش و غزوات او در اين ايام\r\nچون امير المسلمين ابو يوسف يعقوب عزم آن كرد كه از آب بگذرد ، سپاهيان و حاشيهء خود را عرض داد و نقايص بر طرف ساخت و كس فرستاد و قبايل مغرب را به جنگ فرا خواند و در ماه جمادى الاخر سال 683 از مراكش بيرون آمد و در اواسط شعبان به رباط الفتح رسيد و ماه رمضان را براى اداى فريضه و عبادت در آنجا درنگ كرد . سپس به قصور مصموده حركت كرد و سپاهيان\r\n\r\n","description":"","footnote":"","page_name":" 228 ","page_number":246},
  {"content":"\r\n\r\nو ديگران از مزدوران و مطوعه در پايان سال بتدريج از آب گذشتند . آنگاه خود از آب گذشت ، در اول ماه صفر سال 684 و بعد از آن ، سلطان در طريف فرود آمد و از آنجا به جزيرة الخضراء رفت و روزى چند بياسود . سپس به قصد غزا نهضت نمود و به وادى لك رسيد . از آنجا افواجى از لشكر خود را به اطراف فرستاد تا تاراج كنند و بسوزانند و بركنند . چون بلاد مسيحيان را ويران ساخت و سرزمينشان را در هم فرو كوفت آهنگ شريش نمود و بر در شهر فرود آمد و افواج سپاه خود را براى تاراج و كشتار به اطراف فرستاد . آنگاه پادگانهايى را كه در مرزها بود فراخواند . همه به نزد او آمدند . نواده‌اش عمر بن ابى مالك با جمعى كثير از مجاهدين مغرب سواره و پياده برسيدند .\r\nپانصد نفر سلحشوران تيرانداز از سوى العزفى از سبته آمد . سلطان وليعهد خود امير ابو يعقوب را فرمان داد كه هر كه در آن سوى آب از مسلمانان باقى مانده است براى جهاد به اندلس گسيل دارد . نوادهء ديگر خود منصور بن عبد الواحد را بر هزار سوار فرماندهى داد و علم را به او سپرد و در آخر ماه صفر همان سال به غزو اشبيليه فرستاد . اينان غنايمى به دست آوردند و در راه بر قرمونه گذشتند آنجا را غارت كردند و بسيارى را كشتند و اسير كردند و با دستان پر از غنايم باز گشتند آنگاه وزير خود محمد بن عتو و محمد بن عمران بن عبله را براى تحقيق و تجسس بفرستاد اينان به حصن القناطر و روطه رفتند و در خفا در احوال دشمن نگريستند و از ضعف پادگانها و اختلال ثغور آگاه شدند نوادهء خود عمر بن عبد الواحد را نيز با هزار سوار و علم در سوم ربيع الاول به وادى لك فرستاد . اينان نيز پس از قتل و تخريب و به آتش كشيدن مزارع و بركندن درختان و نابود ساختن آبادانيها با غنايم بسيار آن سان كه لشكرگاه را بينباشت ، بازگشتند . در هشتم ربيع الاول سپاهى براى حمله و غارت به دژ اركش فرستاد . اينان در حين غفلت دشمن برسيدند و اموالشان را هر چه بود غارت كردند . در نهم ماه ربيع پسر خود ابو معرف را بر هزار سوار فرماندهى داد و به جنگ اشبيليه فرستاد . او برفت تا به اشبيليه رسيد . پادگان شهر به درون شهر تحصن گرفت .\r\nابو معرف هر جاى آباد بود ويران نمود و هر چه محصول بود بسوخت و هر چه درخت بود ببريد و با اسيران و اموال بسيار به لشكرگاه بازگشت . سلطان نوادهء ديگر خود عمر را نيز در نيمهء ربيع الاول به دژ كان كه در نزديكى لشكرگاهش بود بفرستادند و با او افواجى از تيراندازان و كارگران با ابزار و آلات همراه كرد و به مردانى از مصامده و غازيان سبته ياريشان داد و آنان سبته را به جنگ گرفتند و جنگجويان را كشتند و زنان و كودكان را اسير كردند و بناها با خاك يكسان نمودند .\r\nدر هفدهم آن ماه ، سلطان به دژ سقوط [ 1 
  ] در نزديكى لشكرگاهش راند . دژ را ويران كرد و به\r\n\r\n\r\n","description":"","footnote":"\r\n[ ( 1 ) 
  ] در نسخه  B  : ميقوط .\r\n","page_name":" 229 ","page_number":247},
  {"content":"\r\n\r\nآتش كشيد و هر چه بود تاراج نمود و جنگجويانش را كشت و مردمش را اسير كرد . در روز بيستم همان ماه ابو يعقوب يوسف وليعهدش با سپاهى كه از مردم مغرب به راه انداخته بود و همهء قبايل برسيد . امير المسلمين ابو يوسف يعقوب به استقبالشان شتافت . سلطان سپاهى را كه از راه رسيده بود عرض داد . سيزده هزار از مصامده بود و هشت هزار از بربرهاى مغرب كه همه داوطلب جهاد شده بودند . پس پنج هزار تن از مزدوران و دو هزار از مطوعه و سه هزار پياده و دو هزار تيرانداز برگزيد و به او داد و به غزو اشبيليه و كشتار در آن نواحى گسيل داشت .\r\nامير ابو يعقوب اين لشكر تعبيه داد و به صوب مقصود در حركت ، آمد . از همان آغاز دست به حمله و خون ريختن و اسارت زد . دژ را گرفت و اموالش را غارت كرد . سپس سرزمينهاى اطراف اشبيليه را زير پى سپرد و همهء روستاها و دژها را نابود كرد و پيروزمند با غنايم بسيار به لشكرگاه سلطان باز گرديد . در ششم ماه ربيع الثانى امير ابو زيان منديل از طريف بيامد با لشكرى عظيم از مسلمانان سلطان فرداى وصولش او را به فرماندهى برگماشت و سپاهى گران به او داد و براى جهاد به قرمونه و وادى كبير فرستاد . نخست مدافعان شهر را هواى جنگ بود و چون مصاف آغاز شد به درون شهر گريختند . سپاهيان سلطان برجى را كه در خارج شهر بود محاصره كردند و پس از ساعتى نبرد تصرفش كردند . ابو زيان منديل منازل و آباديها را زير پى مىسپرد و پيش مىرفت تا به اشبيليه رسيد . برجى را كه در آن نزديكى بود و از فراز آن سپاه مسلمانان را زير نظر داشتند بستد و به آتش كشيد . ابو زيان غنايم بسيار فراچنگ آورد و به لشكرگاه امير المسلمين باز گرديد .\r\nدر سيزدهم ماه ربيع الثانى امير ابو يعقوب به جنگ جزيرهء كبوتر [ 1 
  ] رفت و آنجا را بستد و در دوم جمادى طلحة بن يحيى بن محلى را به فرماندهى لشكرى برگزيد . طلحة پس از آنكه برادرش عمر به سال 675 گرفتار قضاياى مالقه گرديد ، به حج رفت و در راه بر تونس گذشت .\r\nابن ابى عمارهء مدعى در آن هنگام در تونس بود . به اتهامى بگرفتش و به سال 682 به زندان برد و بند برنهاد . سپس آزادش كرد و او به ميان قوم خود در مغرب رفت . سپس همراه سلطان به جهاد رفت . سلطان در اين نبرد او را بر دويست سوار فرماندهى داد و به اشبيليه فرستاد تا به وظيفهء تحقيق و تجسس پردازد . بدين منظور جاسوسانى از يهود و مسيحيان معاهد همراه او نمود تا اخبار شانچو را به او گزارش كنند و امير المسلمين در خلال اين احوال پيوسته هر صبح و شام به شريش حمله مىكرد و ويرانى به بار مىآورد و هر چه بر پاى بود بر مىكند و افواج سپاه خود را روز و شب به اطراف مىفرستاد . چنان كه هيچ روزى نبود كه در آن لشكر به جايى نفرستد . آن سان كه در بلاد مسيحيان جايى آباد بر جاى نماند . سلطان اراضى اشبيليه و لبله و قرمونه و استجه و جبال شرف\r\n\r\n\r\n","description":"","footnote":"\r\n[ ( 1 ) 
  ] در نسخه  F  : كيوثر و در  B  : و در  C  : كتوتر .\r\n","page_name":" 230 ","page_number":248},
  {"content":"\r\n\r\nو همهء فرنتيره را خراب كرد . در اين پيكارها عياد العاصمى از شيوخ جشم و خضر الغزى امير كردان دلاوريها نمودند . همچنين جنگجويان سبته و ديگر مجاهدان عرب از چشم و غير آن كارهاى شگرف كردند . چون همه جا را تاراج و ويران نمودند و زمستان در رسيد و سپاهيان در تنگناى آذوقه گرفتار شدند ، آهنگ بازگشت نمود و محاصرهء شريش را در آخر ماه رجب برداشت . در اين حال كثيرى از جنگجويان غرناطه به سردارى يعلى بن ابى عياد بن عبد الحق ، در وادى برده به نزد او آمدند . سلطان اكرامشان نمود و آنان را باز گردانيد .\r\nبه هنگام بازگشت خبر آوردند كه دشمن كشتيهاى خود را به تنگه آورده تا راه بر سپاه او بربندد . سلطان نيز به همهء سواحل خود از سبته و طنجه و منكب و جزيره الخضراء و طريف و بلاد ريف و رباط الفتح فرمان داد كه كشتيهاى خود بسيج كنند . سى و سه كشتى پر از جنگجو و ساز و برگ نبرد بيامدند . دشمن با مشاهدهء آن نيرو بترسيد و باز گرديد . امير المسلمين در آغاز ماه رمضان وارد جزيره شد . شانچو و هم‌كيشانش يقين كردند كه سراسر بلادشان ويران شده و آنان از مدافعت عاجزند . بناچار به صلح روى آوردند و در برابر امير المسلمين تضرع كردند كه دست از تجاوز بردارد .\r\nعمر بن ابى يحيى بن محلى به هنگامى كه سلطان در نبرد شريش بود به نزد سلطان آمد .\r\nسلطان به سبب بعضى از اعمالش با او دل بد داشت . برادرش طلحه را فرمان داد كه او را گوشمال دهد . آنگاه او را به طريف بردند و بند بر نهادند . طلحه به منكب رفت و ذخاير و اموال برادر خود عمر را هر چه بود ، مصادره كرد و نزد سلطان برد . و برادرش موسى بن يحيى را بار ديگر به امارت منكب فرستاد و او را با لشكرى يارى داد . عمر را پس از چند روز از بند آزاد كرد . طلحه و عمر هر دو در ركاب سلطان ، حركت كردند . منصور بن ابى مالك نوادهء سلطان به غرناطه رفت و از آنجا به منكب شد . و با موسى بن يحيى بن محلى در آنجا ماند . سلطان او را در آنجا استقرار بخشيد و از ماندنش خشنودى نمود . و اللّه تعالى اعلم .\r\n\r\nخبر از مرگ شانچو و انعقاد صلح و هلاكت سلطان به دنبال آن\r\nچون امير المسلمين ابو يوسف يعقوب در بلاد شانچو ، پسر الفونسو ، بر سر امم مسيحى آن بلاها آورد از ويرانى روستاهايشان و تاراج اموالشان و اسارت زنانشان و نابود كردن جنگجويانشان و ويرانى دژهايشان و بركندن آباديهايشان ، مسيحيان به جان آمدند و كاردشان به استخوان رسيد و ديدند كه به هيچ روى آنان را از سطوت و شدت امير المسلمين رهايى نيست . پس به گرد پادشاه خود سانچو گرد آمدند و از آن عذاب اليم كه سپاهيان خدا بر سرشان فرود آورده بودند به درد بناليدند\r\n\r\n","description":"","footnote":"","page_name":" 231 ","page_number":249},
  {"content":"\r\n\r\nو او را وادار كردند كه به نزد امير المسلمين تضرع كند باشد كه با او صلح كند و بدين منظور رجال بزرگ مسيحى را به نزد او فرستد و گر نه جز سركوبى نصيبى نخواهند داشت يا به زودى به خانه‌هاى ايشان داخل خواهد شد . شانچو بپذيرفت و جمعى از بطريقان و سران و اسقفها را به نزد امير المسلمين فرستاد . جنگ فروكش كرد و امير المسلمين ايشان را به عزت و اكرام تمام باز گردانيد . شانچو بار ديگر آنان را باز گردانيد تا شرط كند كه در اين صلح عزت دين و قوم او محفوظ خواهد بود . امير المسلمين اجابت كرد و در شروط صلح گنجانيدند كه ميان مسلمانان و قوم او و غير قوم او مسالمت حكمفرما باشد و امير المسلمين با ملوك همجوار او با دوستى او دوست و با دشمنيش دشمن باشد . در عوض شانچو نيز از تجار مسلمان كه در دار الحرب از بلاد او هستند باج و خراج بردارد و ميان ملوك مسلمان سخن‌چينى و فتنه‌انگيزى نكند . چون شروط صلح از دو سو معين شد سلطان مرد مورد اعتماد خود عبد الحق بن ترجمان را براى منعقد ساختن پيمان صلح گسيل داشت . در اين حال رسولان ابن الاحمر نزد شانچو رسيدند . شانچو آنان را در مجلسى كه عبد الحق بن ترجمان بود احضار كرد و مواد معاهده را يك يك به گوش آنان رسانيد . سپس ايشان را گفت كه شما بندگان پدر من هستيد و در چنان مقام و مرتبتى نيستيد كه مرا با شما صلح يا جنگ باشد و اينكه با او چنين پيمانى مىبندم پادشاه مسلمانان است و مرا در برابر او ياراى مقاومت نيست و توان دفع او ندارم . چون عبد الحق بن ترجمان ديد كه دربارهء سلطان چگونه مىانديشد در دلش افتاد كه او را وادار كند كه با سلطان ديدار كند باشد كه اساس الفت مستحكمتر شود و پيمان استوارتر گردد . اما نخست او را به ملاقات وليعهد او امير ابو يعقوب برد تا نيك مطمئن شود ، سپس به ديدار امير المسلمين شتابد . در چند فرسنگى شريش اين ملاقات نخستين حاصل شد و هر دو در لشكرگاه مسلمانان كه در آنجا بود شبى را به روز آوردند و روز ديگر براى ديدار امير المسلمين رهسپار آستان او شدند . سلطان فرمان داد كه مردم به استقبال شانچو و قوم او روند و شعار اسلام و ابهت آن آشكار گردانند . مردم گرد آمدند و عزت دين و شوكت مسلمين به رخ او كشيدند .\r\nامير المسلمين به نيكوترين وجه او را پذيرفت و محفلى آن سان كه در خور رؤساى و عظماى ملل بود ترتيب داد . شانچو بيامد و از طرايف و ظرايف كشورش هدايايى شايسته تقديم امير المسلمين و وليعهدش نمود . اين هدايا عبارت بود از يك جفت حيوانى وحشى كه آن را فيل نامند و يك گورخر و چيزهاى ديگر . سلطان و پسرش اين هدايا بپذيرفتند و به چند برابر پاداش دادند . و پيمان صلح كاملتر شد . شانچو همهء شروطى را كه پيشنهاد كرده بودند بپذيرفت و به عزت اسلام رضا داد و با دلى خوش و خاطرى خشنود به نزد قوم خود رفت . امير المسلمين ابو يوسف يعقوب از او خواست آن كتب علم را كه از آغاز استيلاى مسيحيان بر شهرهاى اسلام به دست ايشان\r\n\r\n","description":"","footnote":"","page_name":" 232 ","page_number":250},
  {"content":"\r\n\r\nافتاده است باز پس دهد . شانچو علاوه بر آنها كتابهاى بيشترى در انواع علوم كه سيزده بار چارپا مىشدند به نزد امير المسلمين فرستاد امير المسلمين نيز آنها را بر مدرسه‌اى كه براى تحصيل علم در فاس تأسيس كرده بود وقف نمود .\r\nامير المسلمين دو شب باقى مانده از ماه رمضان به جزيره باز گرديد تا فريضهء روزه بگزارد و عبادت كند . امير المسلمين بخشى از شب ماه رمضان را به محاضرهء اهل علم تخصيص داد و شعرا قصايدى سرودند تا در روز عيد فطر در حضور امير المسلمين و بر سر جمع بخوانند . در اين ميدان پيشتاز همگان شاعر دولت ، عزوز المكناسى بود كه در قصيدهء خود حركت امير المسلمين را به غزواتش به ترتيب بيان داشته بود .\r\nامير المسلمين سپس به نظر در ثغور خود پرداخت . در آنجا پادگانهايى ترتيب داد و پسر خود ابو زيان منديل را به فرماندهى آنها برگماشت و او را در ذكوان در نزديكى مالقه فرود آورد و سفارش كرد كه در بلاد بنى الاحمر سبب فتنه‌اى نشود . عياد بن ابى عياد العاصمى را به پادگان ديگر فرستاد و در اصطبونه فرود آورد . پسرش امير ابو يعقوب براى بررسى اوضاع مغرب رفت و با ناوگان سردار سپاه محمد بن ابى القاسم الرنداحى فرمانرواى سبته از آب بگذشت . سلطان پسر را فرمان داد كه گور پدرش ابو الملوك عبد الحق و پسرش ادريس را در تافرطست آباد كند و در آنجا رباطى پى افكند و بر گورشان سنگ قبرى از مرمر و نوشته نصب كند و كسانى را برگمارد كه قرآن خوانند و براى اين گونه هزينه‌ها زمين و ده وقف كند . در خلال اين احوال وزير او يحيى بن ابى منديل العسكرى در اواسط رمضان بمرد . سلطان نيز خود در ماه ذو الحجه بيمار شد و بيمارى و دردش شدت گرفت و در آخر ماه محرم سال 685 هجرى دار فانى را بدرود گفت . و اللّه اعلم .\r\n\r\nخبر از دولت سلطان ابو يعقوب يوسف بن يعقوب و حوادث زمان او و امر شورشگران در آغاز دولتش\r\nچون امير ابو يوسف يعقوب در جزيره بيمار شد ، زنانش به پرستارى او پرداختند و خبر به ابو يعقوب يوسف كه در مغرب بود ، رسيد . ابو يعقوب شتابان بيامد ولى امير المسلمين پيش از رسيدن او مرده بود . وزراى پدر و بزرگان قوم براى او بيعت گرفتند و با او از دريا گذشته به مستقر خويش آمدند .\r\nو در آنجا در آغاز ماه صفر سال 685 تجديد بيعت شد و از همهء مردم نيز بيعت گرفتند . ابو يعقوب به فرمانروايى نشست و اموال ميان مردم پخش كرد و جوايز و صلات روان كرد و زندانيان را آزاد ساخت و حكم جمع‌آورى زكات فطره از مردم را ملغى كرد و پرداخت آن را به خودشان واگذاشت . همچنين دست عمال از ستم و تجاوز و جور بر رعايا كوتاه نمود و ماليات از كالاها برداشت و به اصلاح راهها و امن كردن آنها پرداخت . نخستين اقدامى كه از او سر زد اين بود كه\r\n\r\n","description":"","footnote":"","page_name":" 233 ","page_number":251},
  {"content":"\r\n\r\nنزد ابن الاحمر پيام فرستاد و براى ديدار او زمانى معين كرد . ابن الاحمر بيامد و در خارج شهر مرباله در اول ماه ربيع الاول ديدار دست داد و اكرام و نيكى ديد . آنگاه از همهء ثغور اندلس كه در دست او بود جز جزيرة الخضراء و طريف به سود او صرف نظر كرد و دو امير در عين دوستى و صفا از يك ديگر جدا شدند . سلطان ابو يعقوب به جزيره باز گرديد و در آنجا شانچو با او ملاقات كرد و بار ديگر پيمان صلح تجديد و تحكيم كردند . چون كار اندلس به سامان آمد و از جانب آن خاطرش آسوده شد . برادر خود ابو عطيه عباس را امارت ثغور غربى داد و على بن يزكاسن [ 1 
  ] را به امور جنگى او برگماشت و سه هزار سپاهى به او سپرد .\r\nسپس از آب گذشت و به مغرب آمد و در هفتم ماه ربيع الثانى در قصر مصموده فرود آمد .\r\nسپس به فاس رفت و تا روز دوازدهم جمادى الاولى در آنجا درنگ كرد . به هنگام استقرار در دار الملك محمد بن ادريس بن عبد الحق با برادران و فرزندان و خويشاوندان بر او خروج كرد و به جبال درعه رفت و دعوى فرمانروايى كرد . سلطان برادر خود ابو معرف را بر سر او فرستاد . ابو معرف نيز به ايشان پيوست . سلطان ابو يعقوب با سپاه خود به غزاى ايشان رفت و چند فوج از افواج لشكر خود پى در پى بر سرشان فرستاد و با ملاطفت از برادر خواست كه از عصيان باز آيد او نيز باز آمد و به اطاعت گراييد . فرزندان ادريس به تلمسان گريختند و در اثناى راه گرفتار آمدند . سلطان برادر خود ابو زيان را به تازى فرستاد و فرمان داد كه همه را در مليلى بيرون تازى بكشند . اين واقعه در ماه رجب سال 685 اتفاق افتاد . پس از اين حادثه بزرگان ملك از خشم او بيمناك شدند و پراكنده گشتند . فرزندان ابو العلاء ادريس بن عبد اللّه بن عبد الحق و فرزندان ابو يحيى بن عبد الحق و فرزندان عثمان بن يزول روى به غرناطه نهادند ولى فرزندان ابو يحيى پس از انقضاى عهد و امان سلطان ابو يعقوب به نزد او باز گرديدند . برادرش محمد بن يعقوب بن عبد الحق در ماه شعبان همان سال درگذشت .\r\nهمچنين عمر پسر برادرش ابو مالك در طنجه هلاك شد . سپس عمر بن عثمان بن يوسف العسكرى در قلعهء فندلاوه [ 2 
  ] بر سلطان خروج كرد و از اطاعت بيرون آمد و نداى نبرد داد . سلطان ، بنى العسكر و قبايل مجاور ايشان را به سركوب او فرمان داد . آنان نيز براى جنگ با او بسيج شدند . آنگاه خود با سپاهش در حركت آمد و به بنبدوره رفت . عمر كه دانست در چنگ او گرفتار آمده است بر جان خويش بترسيد و امان خواست . سلطان بدان شرط كه به تلمسان رود او را امان داد . او اين شرط بپذيرفت . سلطان نيز به عهد خويش وفا كرد . عمر با زن و فرزند به تلمسان رفت .\r\nدر ماه رمضان همان سال سلطان ابو يعقوب يوسف براى اصلاح امور مراكش و بررسى\r\n\r\n\r\n","description":"","footnote":"\r\n[ ( 1 ) 
  ] در نسخه  F  : بزكاسن .\r\n[ ( 2 ) 
  ] در نسخه  B  : فندلاوه و در  C  : قتدلاوه .\r\n","page_name":" 234 ","page_number":252},
  {"content":"\r\n\r\nاستحكامات آن عازم شهر گرديد و در ماه شوال به شهر در آمد و در مصالح آن در نگريست . در خلال اين احوال طلحة بن يحيى بن محلى البطوى به بنى حسان از قبيلهء معقل پيوست و به خلاف سلطان ابو يعقوب برخاست و به نام خويش دعوت نمود . سلطان ابو يعقوب ، منصور پسر برادر خود ابو مالك را با سپاهى به جنگ او فرستاد و منشور امارت سوس به منصور داد و او را براى تار و مار كردن عصيانگران و محو آثار فساد روانه ساخت . سلطان از برادر خود عمر بيمناك بود . از اين رو او را به غرناطه فرستاد و فرزندان ابو العلاء در روز وصولش به غرناطه او را كشتند . امير منصور با سپاه خويش بر سر اعراب معقل تاخت و كشتارشان كرد . طلحة بن محلى در روز سيزدهم جمادى الاولاى سال 386 در يكى از جنگها كشته شد . سرش را به نزد سلطان فرستاد و در تازى آن را بياويختند . سلطان در ماه رمضان براى نبرد با معقل وارد صحراى درعه شد . زيرا اينان آبادانيها را ويران و راهها را ناامن ساخته بودند . با دوازده هزار نفر سوار به راه افتاد و بر بلاد هسكوره گذشت تا به كوه درن رود . آنان را در باديه يافت كه از پى قوت بودند . سلطان بسيارى از ايشان را كشت و اسير كرد و سرهاى بسيارى را بريد و بر كنگره‌ها و ايوانهاى مراكش و سجلماسه و فاس بياويخت . در آخر ماه شوال از غزوهء خويش باز گرديد . محمد بن على بن محلى عامل پيشين آنجا را كه از زمان مغلوب شدن موحدين بر مراكش فرمان مىراند بگرفت و به زندان كرد . زيرا از آن زمان كه طلحة سر به عصيان برداشته بود به خاندان محلى دل بد كرده بود . محمد بن على بن محلى در آغاز محرم سال 687 دستگير شد و در پايان صفر در زندان بمرد . پس از اين حادثه قاسم بن عبو نيز بمرد .\r\nسلطان ، مراكش و اعمال آن را به محمد بن عطو جاناتى ، از موالى دولتشان داد و پسر خود ابو عامر را به او سپرد . سپس به فاس حركت كرد و در اواسط ماه ربيع الاول به فاس در آمد . در آنجا عروسش دختر موسى بن رحو بن عبد اللّه بن عبد الحق را از غرناطه آوردند . جمعى از وزراى ابن الاحمر و اهل دولتش نيز با او بودند . سلطان پيش از اين او را از پدرش خواستگارى كرده بود .\r\nرسولان ابن الاحمر كه با عروس آمده بودند از سلطان ابو يعقوب خواستند كه از وادى آش ، خويشتن به يك سو كشد . سلطان حاجتشان برآورد و ما در اين باب سخن خواهيم گفت . ان شاء اللّه تعالى .\r\n\r\nخبر از دخول وادى آش در اطاعت سلطان سپس بازگشت آن به اطاعت ابن الاحمر\r\nابو الحسن بن اشقيلوله پشتيبان سلطان ابن الاحمر در امور فرمانروا پيش بود و در دولت او مكانتى داشت . چون بمرد ابو محمد عبد اللّه و ابو اسحاق ابراهيم فرزندان او بر جاى ماندند . سلطان ابن الاحمر ، ابو محمد عبد اللّه را امارت مالقه داد و ابو اسحاق ابراهيم را امارت قمارش و وادى آش . چون\r\n\r\n","description":"","footnote":"","page_name":" 235 ","page_number":253},
  {"content":"\r\n\r\nسلطان ابن الاحمر بمرد ميان آن دو برادر خلاف و رقابت پديد آمد و اين امر چنان كه گفتيم به فتنه‌هايى انجاميد . ابو محمد به اطاعت سلطان ابو يوسف يعقوب در آمد و چون بمرد پسرش محمد به سلطان پيوست و در سال 676 به سود او از قلمرو خويش به يك سو شد . سپس ابو اسحاق در سال 682 ديده از جهان فروبست . ابن الاحمر بر دژ قمارش دست يافت و به آنجا شد . رئيس ابو اسحاق امارت وادى آش و دژهاى آن را به پسر خود ابو الحسن داده بود . فتنه ميان او و ابن الاحمر بالا گرفت ابو الحسن بر ضد او با طاغيه يار شد و برادرش ابو محمد و ابن الدليل به غرناطه لشكر بردند و كشاكش ميان ايشان و ابن الاحمر بسيار شد . برادرش ابو محمد همراه با طاغيه لشكر به غرناطه آورد . سپس ميان مسلمانان و مسيحيان صلح برقرار شد . ابو الحسن بن اشقيلوله از دشمنى ابن الاحمر بر جان خويش بترسيد و به دوستى با فرمانرواى مغرب گرويد و دعوت او را در سال 686 در وادى آش بر پاى داشت . ابن الاحمر متعرض آنجا نشد تا هنگامى كه ميان او و سلطان ابو يعقوب ابن وصلت پديد آمد . پس رسولان خود نزد سلطان فرستاد و از او خواست كه دست از وادى آش بردارد . سلطان نيز به ابو الحسن بن اشقيلوله پيام داد كه وادى آش را به او سپارد . ابو الحسن نيز آنجا را ترك گفت به سال 687 به سوى سلطان حركت كرد و در سلا با او ديدار كرد و قصر كبير و اعمال آن را به او تقديم داشت و سلطان در پايان دولتش آن را به فرزندانش بخشيد . ابن الاحمر در وادى آش و دژهاى آن استقرار يافت و ديگر در ميان خويشاوندانش در اندلس رقيبى و منازعى براى او باقى نماند . و اللّه يوتى ملكه من يشاء .\r\n\r\nخبر از خروج امير ابو عامر و آمدنش به مراكش سپس بازگشت او به فرمانبردارى\r\nچون سلطان ابو يعقوب يوسف به فاس آمد و در آنجا اقامت گزيد پسرش ابو عامر بر او خروج كرد و به مراكش رفت و در اواخر شوال سال 687 دعوى فرمانروايى نمود . عامل مراكش محمد بن عطو نيز او را در اين خلاف و سركشى يارى داد . سلطان در پى فرزند خود به مراكش رفت و ابو عامر به دفاع بيرون آمد و چون ياراى مقاومتش نبود به شهر باز گرديد . سلطان روزى چند مراكش را محاصره نمود . ابو عامر خود را به بيت المال رسانيد و هر چه در آن بود بربود و المشرف ابن ابى البركات را نيز بكشت و به ميان مصامده رفت . روز ديگر كه روز عرفه بود سلطان ابو يعقوب به مراكش داخل شد و خطا كاران را عفو كرد و اوضاع آرامش يافت . منصور پسر برادرش ابو مالك از سوس به حاحه آمد و بر نواحى آن مستولى شد . سلطان از مراكش لشكر به يارى او فرستاد و اينان\r\n\r\n","description":"","footnote":"","page_name":" 236 ","page_number":254},
  {"content":"\r\n\r\nقبيلهء زكنه [ 1 
  ] يكى از بربرهاى سوس را مغلوب كردند و از ايشان بيش از چهل نفر را كشتند كه همه از بزرگانشان بودند از جملهء كشتگان شيخ ايشان حبون [ 2 
  ] بن ابراهيم بود . چون ابو عامر مورد خشم پدر واقع شد و راهها بر روى او بسته آمد با وزير خود ابن عطو در آغاز سال 688 به تلمسان رفت و عثمان بن يغمراسن به ايشان مأوا داد و چند روزى نزد او ماندند . سپس سلطان به سبب شفاعت دخترش بر پسر رحم آورد و از او خشنود شد و به جايگاه خويش باز آورد و از عثمان بن يغمراسن صاحب تلمسان طلب كرد كه ابن عطو را كه پسرش را به عصيان واداشته بود ، تسليم او كند . عثمان بن يغمراسن كه او را پناه داده بود از تسليمش سرباز زد . رسول سلطان با او سخن بدرشتى گفت و عثمان بن يغمراسن نيز او را بگرفت و در بند كشيد . اين عمل كينه‌هاى ديرينه را در سلطان ابو يعقوب بيدار كرد و آهنگ غزو تلمسان نمود . و اللّه اعلم .\r\n\r\nخبر از تجديد فتنه با عثمان بن يغمراسن و لشكركشى سلطان ابو يعقوب به تلمسان\r\nفتنه و كشاكش ميان اين دو خاندان سابقه‌اى قديم دارد و به آن زمان كه در سرزمينهاى ميان صحراى ملويه و صاتا فيكيك تا مصاب در پى چراگاه و آب و گياه بودند ، مىكشد . چون به تلول و ارتفاعات آمدند و بر ضواحى مغرب اقصى و اوسط دست يافتند اين فتنه و كشاكش همچنان بر دوام بود و ذكر نبردهايشان در آن ايام آمده است . دولت موحدين در آن هنگام كه در اعتلا بود ، تا از آسيبشان در امان ماند همواره ميانشان اختلاف ايجاد ميكرد و در تأكيد و تحكيم آن فتنه كوشش مىنمود . ميان يغمراسن بن زيان و ابو يحيى بن عبد الحق در آن ايام جنگها بود . و ما به ذكر برخى از آنها پرداختيم . در بيشتر مواقع موحدين براى برافكندن ابو يحيى بن عبد الحق به يغمراسن متكى مىشدند ولى همواره پيروزى با ابو يحيى بن عبد الحق بود زيرا قبيله‌اى بزرگتر داشت و با اين همه يغمراسن همچنان در برابر او مقاومت مىكرد . چون دولت بنى عبد المؤمن منقرض گرديد و يعقوب بن عبد الحق بر كشور مستولى گرديد و سپاهيان بنى عبد المؤمن نيز به او پيوستند و نيرويش مصاعف گرديد ، قصد برافكندن يغمراسن نمود و لشكر بر سرش برد و در تلاغ او را شكست داد و بار دوم و سوم نيز سپاه او در هم شكست . چون يعقوب بن عبد الحق جاى پاى استوار ساخت و فتح مغرب و ديگر شهرهاى آن را به پايان آورد ، يغمراسن را هواى مقاومت در برابر او از سر برفت سلطان نيز روى به جهاد آورد و از ديگر امور غافل گرديد . چون ابن الاحمر از وجود سلطان يعقوب بن عبد الحق در اندلس بيمناك شد و براى حفظ ملك خويش با طاغيه دست\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  M  : سركنه بدون نقطه .\r\n[ ( 2 ) 
  ] در نسخه  B  : حنون و در  C  : حيون و در  F  حبور .\r\n","page_name":" 237 ","page_number":255},
  {"content":"\r\n\r\nاتحاد داد تا او را از تجاوز به بلاد اندلس باز دارد ، به يغمراسن نيز پيام فرستادند كه كارى كند كه سلطان ابو يعقوب نتواند به اندلس پردازد . يغمراسن نيز اجابت كرد و براى انجام اين مقصود عزم خويش جزم نمود . سپس روابط دوستانه ميان ابن الاحمر و طاغيه تيره شد و ابن الاحمر را راهى جز دوستى با ابو يوسف يعقوب بن عبد الحق نماند و اين دوستى به وسيلهء پسرش ابو يعقوب يوسف بن يعقوب جامهء عمل پوشيد و ما از آن ياد كرديم .\r\nيغمراسن بن زيان در سال 681 بمرد و پسرش عثمان بن يغمراسن كه وليعهد او بود به جايش نشت . گويند كه او هيچگاه هواى مقاومت در برابر بنى مرين در سر نداشت و نمىخواست كه بر ايشان غلبه يابد و هرگز نمىخواست كه براى نبرد با ايشان به صحرا لشكر برد بلكه مىخواست كه همواره در پس باروهاى شهر خود باشد . و گويند كه چون بنى مرين بر مراكش غلبه يافتند و قلمرو موحدين را به قلمرو خود در افزودند و قوت و شوكتشان مضاعف گرديد ، يغمراسن به هنگام وفات ، فرزند خود عثمان را گفت كه هرگز در كشاكش و نبرد با بنى مرين از او تقليد نكند زيرا او در وضعى قرار گرفته بود كه از آن كشاكش چاره‌اى نداشت و مردم به ديده‌اى در او مىنگريستند كه ديگر نمىتوانست خود را از برابر ايشان به يك سو كشد و حال آنكه پسر را در اين باب به ديدهء ديگر خواهند نگريست كه جنگ با بنى مرين عادت و شيوهء او نبوده است . آنگاه گفت كه تو بكوش تا بر افريقيه غلبه يا بى و كار مغرب فرو گذار كه اين سبب پيروزى تو گردد . گويند كه آنچه عثمان و فرزندانش را بعد از او به طلب ملك افريقيه واداشت و حمله به بجايه و نبرد با موحدين را در سرشان انداخت همين وصاياى پدر بود . چون يغمراسن بمرد ، پسرش عثمان با بنى مرين راه مسالمت پوييد و برادر خود محمد را به نزد سلطان يعقوب بن عبد الحق فرستاد و او از دريا بگذشت و به اندلس رفت . در سفر چهارم سلطان بود كه در اركش به سال 684 ديدار كرد و ميان آن دو پيمان صلح منعقد شد . و او را با اكرام تمام شد و كامروا نزد برادرش و قومش باز گردانيد . يعقوب بن عبد الحق به سال 685 پس از اين واقعه بمرد و پسرش يوسف بن يعقوب به جاى او نشست . و از هر سو كسانى بر او خروج كردند . او نيز دامن همت بر كمر زد و بر همه فايق آمد . تا آنگاه كه پسرش به دمدمهء شيطان محمد بن عطو خروج كرد ولى از عصيان باز آمد و پدر از او خشنود گرديد و او را به حضرت آورد و مقام پيشين به او ارزانى داشت . اين بار از عثمان بن يغمراسن كه ابن عطو با پسرش به دو پناه برده بود ، خواست كه اين عطو را تسليم او كند . عثمان ابا كرد و بنى مرين را كينه‌هاى ديرين بجنبيد و به غزو ايشان شتافت . [ يوسف بن يعقوب 
  ] در ماه صفر سال 689 از مراكش حركت كرد و پسر خود امير عبد الرحمان را منشور امارت مراكش داد ، و خود در آخر ماه ربيع الاول همان سال با لشكرى گران از فاس به جنبش آمد . قبايل و ساكنان مغرب با او بودند .\r\nبيامد تا به تلمسان رسيد . عثمان بن يغمراسن و قومش به شهر پناه بردند و در پس باروها جاى\r\n\r\n","description":"","footnote":"","page_name":" 238 ","page_number":256},
  {"content":"\r\n\r\nگرفتند . سلطان در نواحى آن به حركت درآمد و به ويران ساختن آباديها و از بين بردن كشته‌ها پرداخت . سپس در ذراع الصابون در بيرون شهر فرود آمد . سپس از آنجا به تمامه رفت و آن را چهل روز محاصره كرد و درختانش را ببريد و هر آب و علفى را تباه كرد . چون شهر مقاومت ورزيد دست از جنگ بداشت و به مغرب باز گرديد . در عين الصفا از بلاد بنى يزناتن مراسم عيد فطر به جاى آورد و مراسم عيد اضحى و قربانى كردن را در تازى و چندى در تازى درنگ كرد . وقتى بار ديگر آهنگ غزا كرد كه طاغيه پيمان شكست . و ما از آن ياد خواهيم كرد . ان شاء اللّه تعالى .\r\n\r\nخبر از پيمان شكستن طاغيه و رفتن سلطان به جنگ او\r\nچون سلطان ابو يعقوب يوسف از غزاى تلمسان آمد خبر يافت كه شانچو پيمان صلح شكسته است و به مرزهاى او تجاوز كرده است و بر ثغور حمله آورده است . سلطان فرماندهء پادگانهاى خود يوسف بن يزكاسن را فرمان داد كه لشكر به دار الحرب برد و شريش را در محاصره گيرد و بر بلاد شانچو بتازد . پس در ماه ربيع الاخر سال 690 حركت كرد و به درون بلاد او راه يافت و اقطار آن را زير پى سپرد و كشتار و ويرانى به بار آورد . سلطان از پى او ، در ماه جمادى الاولى برفت و در قصر مصموده فرود آمد و مردم مغرب و قبايل آن را به جنگ فرا خواند و شروع به گذرانيدن آنها از دريا نمود . شانچو سپاهيان و كشتيهاى خود را به درون تنگه آورد تا مانع عبور آنان شود . سلطان به سرداران ناوگان خود در سواحل فرمان نبرد داد . در ماه شعبان كشتيها در درياى زفاق بر يك ديگر زدند و مسلمانان منهزم شدند . سلطان بار ديگر فرمان نبرد داد اين بار مسيحيان با ناوگان خود از رويارويى با مسلمانان ابا كردند و برفتند و سپاه سلطان در اواخر ماه رمضان از آب گذشت و در طريف موضع گرفت و از آنجا به قصد غزا وارد دار الحرب شد . سلطان دژ بجير را سه ماه محاصره كرد و بر محاصره‌شدگان سخت گرفت . و افواجى از لشكر خود را به سرزمين دشمن فرستاد و بر شريش و اشبيليه و نواحى آن در شهر پى در پى حمله كردند و خونريزى و تاراج از حد گذرانيدند و از جهاد بهره‌اى عظيم حاصل كردند . در اين هنگام زمستان در رسيد و آذوقه از لشكر منقطع شد . سلطان از محاصرهء دژ دست بداشت و به جزيره باز گرديد و از آنجا در آغاز سال 691 به مغرب رفت . ابن الاحمر و شانچو دست بدست هم دادند تا نگذارند كه از آب بگذرد . و ما اين وقايع را خواهيم آورد . ان شاء اللّه تعالى\r\n.\r\n\r\n","description":"","footnote":"","page_name":" 239 ","page_number":257},
  {"content":"\r\n\r\n\r\nخبر از پيمان شكنى ابن الاحمر و همدستى او با طاغيهء شانچو و تصرف طريف\r\nچون سلطان ابو يعقوب يوسف در آغاز سال 691 - چنان كه گفتيم - از غزوات خود باز گرديد و در سركوب دشمن مبالغه كرده و خونها ريخته بود شانچو به هم بر آمد و به انتقام برخاست و ابن الاحمر را از غائله او بترسانيد . ابن الاحمر نيز از عواقب استيلاى او بر اندلس بيمناك شد و با شانچو به گفتگو پرداخت . گفتند كه آنچه او را امكان مىدهد كه بر بلاد اندلس لشكر در آورد نزديك بودن درياى زقاق است و وجود ثغور مسلمانان در دو جانب آن . و اين امر به آنان فرصت مىدهد كه هر وقت بخواهند كشتيها و زورقها حتى ناوگان جنگى آنها را تصرف كنند . و ما در همهء اين ثغور طريف است . اگر بتوانند طريف را در تصرف خويش آورند بر درياى زفاق تسلط خواهند داشت . زيرا از آنجا مىتوانند همهء كشتيهايى را كه بر روى درياى زقاق حركت مىكند زير نظر داشته باشند . شانچو آهنگ نبرد طريف نمود . ابن الاحمر نيز پيام داد كه او را يارى خواهد داد و برايش مدد خواهد فرستاد و در تمام مدتى كه سرگرم نبرد طريف است براى سپاهش آذوقه خواهد فرستاد . بر اين اتفاق كردند و شانچو لشكريان مسيحى را به طريف برد و جنگ را بجد در ايستاد و به نصب آلات پرداخت . مدد و آذوقه از طريف قطع شد . ناوگانش در درياى زقاق پيش راند و راه هر گونه يارى را از سلطان و برادران مسلمانشان بر روى ايشان بربست . ابن الاحمر در نزديكى او در مالقه لشكرگاه خويش بر پاى كرد و براى او اسلحه و مردان جنگجو و آذوقه و ديگر ساز نبرد مىفرستاد . لشكرى نيز به اصطبونه [ 1 
  ] فرستاد و پس از مدتى محاصره آن را فتح كرد . اين حال چهار ماه مدت گرفت و مردم طريف از محاصره رنج بسيار بردند . عاقبت به شانچو پيام دادند كه حاضرند مصالحه كنند و شهر را تسليم نمايند . شانچو بپذيرفت و در سال 691 شهر تسليم او شد .\r\nشانچو نيز به عهد خويش وفا كرد . پس از تصرف طريف ابن الاحمر از شانچو خواست كه بر طبق معاهده‌اى كه بسته‌اند اينك شهر را به او سپارد و خود برود ولى شانچو نپذيرفت و ابن الاحمر شش دژ را كه تسخير كرده بود در عوض به شانچو داد تا او نيز طريف را به او داد . ابن امر سبب شد كه ميانشان خلاف افتد . ابن الاحمر دست به دامن سلطان زد و از او خواست براى رهايى همكيشان خود او را در برابر تعرض شانچو يارى دهد و پسر عم خود رئيس ابو سعيد فرج بن اسماعيل بن يوسف و وزير خود ابو سلطان عزيز الدانى با جمعى از بزرگان پايتخت خويش را براى تجديد عهد و تاكيد مودت و تقرير معذرت در باب طريف به نزد سلطان ابو يعقوب فرستاد - چنان كه\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  : اصطبومه .\r\n","page_name":" 240 ","page_number":258},
  {"content":"\r\n\r\nخواهيم گفت - سلطان تازوطا را در محاصره داشت . در آنجا با او ديدار كردند و معاهده‌اى استوار براى صلح بستند . اين رسولان در سال 692 به نزد ابن الاحمر باز گشتند در حالى كه مقصود او در عقد پيمان برادرى برآورده شده بود . در خلال اين احوال سردار پادگانهاى سلطان در اندلس ، على بن يزكاسن در ماه ربيع الاول سال 692 بمرد . سلطان فرزند و وليعهد خويش امير ابو عامر را امارت آن بخش از ثغور اندلس كه در اطاعت او مانده بود ، داد و از او خواست كه در مصالح آن طرف نيك نظر كند و او را با سپاهى از آب بگذرانيد . سلطان ابن الاحمر در آنجا او را استقبال كرد . و ما در اين باب سخن خواهيم گفت . ان شاء اللّه تعالى .\r\n\r\nخبر از آمدن سلطان ابن الاحمر به ديدار سلطان يعقوب بن يوسف و ديدار آن دو در طنجه\r\nچون رسولان ابن الاحمر پيروز و حاجت برآورده به نزد او باز گرديدند و روابط دوستانه استوار گرديد ، ابن الاحمر موقعيتى نيك يافت و شادمان گرديد و تصميم گرفت كه براى استحكام بيشتر روابط دوستى خود به نزد سلطان رود و در باب واقعهء طريف پوزش خواهد و اعلام كند كه آماده است به يارى مسلمانان در برابر دشمنانشان اقدام كند و بدين منظور قدم در راه نهاد و در ماه ذو القعدهء سال 692 از دريا گذشت و در بنيونش در خارج شهر سبته فرود آمد و از آنجا به طنجه راند و پيشاپيش هديه‌اى گران فرستاد و به سلطان تقديم شد . اين هديه از چيزهايى بود كه ابن الاحمر آن را از هر چيز عزيزتر مىداشت . گويند كه مصحف بزرگ بود ، يكى از چهار قرآن عثمان بن عفان كه به اطراف آفاق فرستاده شده بود و اين - چنان كه پيشينيان گفته‌اند - مصحفى بود كه به مغرب فرستاده بود . اين قرآن را امويان اندلس در قرطبه اسلاف براى اخلاف به ارث مىگذاشتند . پسران سلطان ، امير ابو عامر و امير ابو عبد الرحمان به استقبال ابن الاحمر آمدند و از پى آنها سلطان نيز از حضرت بيامد تا مقدم او گرامى دارد و در طنجه با او ديدار كرد و در اكرام او مبالغه نمود . ابن الاحمر زبان برگشود و از آنچه در طريف رفته بود پوزش خواست سلطان نيز از ملامت زبان بربست و عذرا و بپذيرفت و در حقش نيكيها نمود و صلات جزيل داد . ابن الاحمر به سود سلطان از جزيره و رنده و ناحيهء غربى صرف نظر كرد و بيست دژ در ثغور اندلس را كه زين پيش در اطاعت صاحب مغرب بود و به او تسليم نمود و لشكريان خود از آنها فرود آورد . ابن الاحمر در پايان سال 692 شاد و كامروا به اندلس باز گرديد . سپاهيان سلطان با او براى محاصرهء طريف از آب گذشتند ، سلطان فرماندهى اين نبرد را به وزير نام آورش عمر بن السعود بن خرباش [ 1 
  ] الجشمى\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  : حروباش .\r\n","page_name":" 241 ","page_number":259},
  {"content":"\r\n\r\nداد . او مدتى طريف را محاصره كرد و چون پايدارى ورزيد رهايش كرد . سلطان همهء هم خود را به محاصرهء تلمسان و غزو با آن مصروف داشت . و ما به ذكر آن خواهيم پرداخت . ان شاء اللّه تعالى .\r\n\r\nخبر از عصيان ابن الوزير وطاسى در دژ تازوطا ، از جانب ريف و فرود آوردن سلطان او را\r\nبنى الوزير از رؤساى بنى وطاس از قبايل بنى مرين بودند . بعضى مىگويند نسبشان در بنى مرين دخيل است و ايشان از اعقاب على بن يوسف بن تاشفين هستند كه به بدويان پيوسته‌اند و بر بنى وطاس فرود آمده‌اند و در آنجا زيسته‌اند تا به زى آنان در آمده‌اند . از اين رو مردمى سخاوتمند و صاحب مروت و گردنفراز بودند و همواره با امراى اولاد عبد الحق در ستيز بودند و آنان را ياراى ايستادگى در برابرشان نبود . از جمله آنكه چون على السعيد [ موحدى 
  ] به قصد غزا به تازى آمد تا از آنجا به تلمسان شود - چنان كه گفتيم - و امير ابو يحيى بن عبد الحق به شهرشان در آمد ، براى قتل او توطئه ساز كردند . امير ابو يحيى بيمناك شد و از آنجا برفت و به غبوله و عين الصفا از بلاد بنى يزناسن پناه برد . در آنجا خبر هلاكت على السعيد بشنيد . از آغاز ورود بنى مرين به مغرب و تقسيم اعمال آن بلاد ريف از آن بنى وطاس شد خود در آن اراضى مىزيستند و از بلاد و رعاياى آن باج و خراج مىگرفتند . دژ تازوطا يكى از استوارترين دژهاى مغرب در آنجا بود .\r\nملوك خاندان عبد الحق به دژ تازوطا توجه خاص داشتند و از اولياى خود كسانى را كه به قدرت و توان او اعتماد داشتند به آنجا مىفرستادند تا بتوانند مهار اين خاندان را نيكو نگهدارند . سلطان ابو يعقوب يوسف امارت تازوطا را به منصور پسر برادرش امير ابو مالك داد و اين بعد از مرگ پدرش امير المسلمين ابو يوسف يعقوب بن عبد الحق بود . عمر بن يحيى بن الوزير و برادرش عامر در اين عهد بر بنى وطاس رياست مىكردند . به سلطان ابو يعقوب بعد از مرگ پدرش وقعى ننهادند و در سرشان افتاد كه خود در تاز وطا برخيزند و زمام امور آن نواحى بر دست گيرند . از آن ميان عمر در ماه شوال سال 691 بر ضد منصور پسر برادر سلطان برخاست و برخى مردان و خويشاوندانش را بكشت و از تازوطا دور ساخت و اموال خراج را كه در قصر او بود از آن خود كرد . سپس قصر را از مردان جنگجو و حاشيهء خويش و وجوه قومش بينباشت . منصور به نزد عم خود سلطان ابو يعقوب آمد و چند شب بعد از رهاييش از شدت اندوه آنچه بر سرش آمده بود بمرد .\r\nسلطان وزير نام‌آور خود عمر بن السعود بن خرباش را با سپاهى به جنگ او فرستاد . وزير بر در شهر فرود آمد . سلطان نيز از پى او برفت و لشكرگاه بر پا كرد .\r\nعامر بن يحيى بن الوزير از بيم عاقبت كار با برادر خود مخالفت ورزيد و با قوم خود به نزد سلطان آمد . عمر از شدت محاصره به جان آمد و از خلاص خويش مأيوس گرديد . از برادر خود\r\n\r\n","description":"","footnote":"","page_name":" 242 ","page_number":260},
  {"content":"\r\n\r\nعامر يارى خواست . عامر از سلطان خواست كه اجازه دهد تا و را از دژ فرود آورد و تسليم كند .\r\nسلطان اجازت فرمود . عمر برادر را فريب داد و همهء ذخاير دژ بربود و به تلمسان گريخت . عامر از خشم سلطان بترسيد كه مبادا انتقام برادر از او بستاند . پس در دژ تحصن گرفت ولى باز هم از كرده پشيمان شد . در خلال اين احوال رسولان اندلس به نزد سلطان آمدند و ناوگان خود در بندر غساسه نزديك ساحل بردند . عامر نزد ايشان كس فرستاد تا نزد سلطان شفاعت او كنند كه مردمى موجه بودند . سلطان شفاعت ايشان بپذيرفت به شرطى كه به اندلس رود . عامر از اين تبعيد ناخشنود بود و تا آنان را بفريبد چند تن از حاشيهء خود را به سوى كشتيها فرستاد و خود شب هنگام به سوى تلمسان راند . سلطان فرزندانش را دستگير كرد و بكشت . اهل كشتيها نيز هر كس از حواشى او را كه در نزد شان بود تسليم كردند و به سبب مكرى كه عامر مرتكب شده بود از بردن آنان به اندلس سرباز زدند .\r\nسپاهيان سلطان هر كه را از اتباع و خويشاوندان و متقلعان ايشان يافتند كشتند . سلطان تازوطا را بگرفت و عمال و پادگان خويش در آنجا نهاد و در آخر ماه جمادى الاولاى سال 692 به فاس باز گرديد و اللّه تعالى اعلم .\r\n\r\nخبر از رفتن ابو عامر بن سلطان [ ابو يعقوب يوسف 
  ] به بلاد ريف و كوههاى غماره\r\nامير ابو عامر پس از آمدن ابن الاحمر به نزد پدرش سلطان ابو يعقوب و خشنودى سلطان از او و تاكيد روابط برادرانه و رفتن وزيرش عمر بن السعود به جنگ طريف و تسليم بنى الوزير در حصن تازوطا از قصر مصموده به بلاد ريف رفت و اين امر به فرمان پدرش بود براى استقرار امنيت در آنجا . فرزندان امير ابو يحيى بن عبد الحق به سبب سعايتى كه در حق ايشان شده بود در دل سلطان جاى گرفته بود ، به تلمسان رفته بودند و چندى در آنجا مانده بودند . سپس خشنودى سلطان حاصل كردند و به محل خود به ميان قوم و دولت خود باز گرديدند . خبر به امير ابو عامر رسيد كه در لشكرگاه خود در ريف بود . امير ابو عامر مىپنداشت اگر در راه ايشان كمين كند و ايشان را بكشد پدر را خوشدل خواهد كرد پس در وادى قطف از بلاد ملويه در سال 695 - راه بر ايشان بگرفت و همه را بكشت . خبر به سلطان رسيد ، به هم برآمد و از اينكه پسرش كارى كرده كه امانى كه او واده ناچيز شود بر پسر خشمگين شد و او را از خود براند . پسر خشمناك برفت و به بلاد ريف پيوست . سپس به جبال غماره رفت . ابو عامر همچنان در ميان ساكنان جبال غماره مىزيست .\r\n\r\n","description":"","footnote":"","page_name":" 243 ","page_number":261},
  {"content":"\r\n\r\nتا آنگاه كه سپاه پدرش تحت فرمان ميمون بن ودران [ 1 
  ] الجشمى ، سپس تحت فرمان زيكن بن تا ميمونت بر سر ايشان آمد بارها ابن لشكر كشى تكرار شد تا عاقبت در يرزيكن [ 2 
  ] در سال 699 سركوبشان كرد . الزليخى مورخ دولت ايشان گويد كه خروج ابو عامر در كوههاى غماره در سال 694 بود و كشتن فرزندان امير ابو يحيى سال بعد از آن يعنى در 695 بعد از آن بود . همچنانكه ذكر كرديم و خدا داناتر است . همواره چنين مىكرد تا به دست بنى سعيد در سال 698 در جبال غماره به هلاكت رسيد و پيكرش را به فاس بردند و در باب الفتوح كه گورگاه قومشان بود به خاك سپردند . از او دو پسر باقى ماند كه در كفالت جدشان سلطان ابو يعقوب قرار گرفتند و بعد از جدشان جانشين او شدند .\r\n\r\nخبر از جنگهاى سلطان ابو يعقوب در تلمسان\r\nعثمان بن يغمراسن پس از آنكه سلطان در سال 689 به سبب آمدن طاغيه شانچو و ابن الاحمر به جنگ او ، او را رها كرد و برفت . توجهش به آن دو جلب شد و اين البريدى از پروردگان دولت خود را در سال 692 به نزد شانچو فرستاد . شانچو او را با الريك‌ريكن ، رسولى از بزرگان قوم خود ، باز گردانيد . عثمان بن يغمراسن نيز الحاج مسعود از رجال حاشيهء خود را به نزد شانچو فرستاد و دست دوستى به او داد . بدين اميد كه از او دفع شرى خواهد كرد . سلطان ابو يعقوب اين كينه در دل نگهداشت تا از كار اندلس فراغت يافت . شانچو در سال 693 پس از يازده سال فرمانروايى بمرد و سلطان براى نگريستن در اوضاع اندلس در سال 694 به طنجه رفت . سلطان ابن الاحمر به به نزد او آمد و در طنجه با او ديدار كرد چون ديد كه هواى فتنه‌گرى در سر ندارد با او پيمان دوستى بست .\r\nسلطان همهء ثغورى را كه از آن او بود به ابن الاحمر واگذشت و خود عازم نبرد تلمسان گرديد . در اين هنگام ثابت بن منديل مغراوى به نزد او آمد و از عثمان بن يغمراسن شكايت كرد و از سلطان خواست او را يارى دهد سلطان بپذيرفت و پناهش داد .\r\nدر سال 692 و سالهاى بعد از آن مردم گرفتار قحط شده بودند . قحطى سبب ناتوانى آنها گشته بود . تا آنگاه كه خداوند بر بندگان خويش ترحم كرد و نعمت خويش بر ايشان روان ساخت تا به تن و توش خويش باز آمدند زندگىشان نيكو شد . در سال 694 ثابت بن منديل امير مغراوه نزد سلطان آمد و از او خواست در برابر عثمان بن يغمراسن يارىاش كند . سلطان از بزرگان قوم خود موسى بن ابى حمو را به تلمسان فرستاد تا او را شفاعت كند ولى عثمان بن يغمراسن با رسول او رفتار ناهنجار در پيش گرفت و سخنان درشت گفت . در سال 694 سلطان آهنگ غزاى او نمود و\r\n\r\n\r\n","description":"","footnote":"\r\n[ ( 1 ) 
  ] در نسخه  F  : ودرار .\r\n[ ( 2 ) 
  ] در نسخه  B  : برزكين و در  M  : يرذيكن .\r\n","page_name":" 244 ","page_number":262},
  {"content":"\r\n\r\nبيامد تاوريرت رسيد . آنجا مرز قلمرو بنى مرين و بنى عبد الواد بود . در يك سمت آن عامل سلطان ابو يعقوب بود و در سمت ديگرش عامل عثمان بن يغمراسن . سلطان عامل يغمراسن را طرد كرد و در آنجا دژى ساخت كه تا اين عهد بر جاى است . خود نظارت بر بنا را به عهده گرفت و هر صبح و شام به كارگران سركشى مىنمود . بناى دژ در ماه رمضان همان سال به پايان آمد و به مثابه ثغر مملكت او شد . سلطان بنى عسكر را به نگهبانى آن برگماشت و برادر خود ابو يحيى بن يعقوب را بر آنان امارت داد و خود به پايتخت باز گرديد .\r\nسلطان ابو يعقوب يوسف در سال 695 به غزاى تلمسان لشكر بيرون آورد و بر وجده گذشت و باروهاى آن ويران كرد و بر مسيفه و زعاره غلبه يافت و به ندرومه رسيد . چهل روز آنجا را در محاصره داشت و در زير سنگهاى منجيق مىكوبيد و چون كارش به جايى نرسيد روز دوم بعد از عيد فطر از آنجا برفت . سلطان ابو يعقوب يوسف در سال 696 بار ديگر رهسپار غزاى تلمسان شد .\r\nعثمان بن يغمراسن به دفاع بيرون آمد . سلطان ابو يعقوب او را منهزم ساخت به درون شهر فرارى داد و خود بر در شهر فرود آمد و خلقى از مردم شهر را كشت و روزى چند تلمسان را محاصره نمود - سپس از محاصره دست برداشت و راهى مغرب شد مراسم عيد قربان همان سال را در تازى به جاى آورد و در آنجا با نوادهء ثابت بن منديل زناشويى نمود . پيش از هلاكت جدش در سال 696 كه در بحيرة الزيتون بيرون فاس به قتل رسيده بود او را به عقد خويش در آورده بود يكى از بنى ورتاجن به انتقام قتل يكى از افراد قوم خود او را كشته بود . سلطان قاتل او را در عوض بكشت و نواده‌اش را به زنى گرفت و فرمان داد در تازى قصرى بنا كنند سپس در آغاز سال 697 به فاس باز گرديد . آنگاه به مكناسه رفت و از آنجا به فاس آمد و در ماه جمادى الاول باز هم به غزاى تلمسان شد و بر وجده گذشت . فرمود تا آن شهر آبادان سازند و باروهايش را تعمير كنند و در آنجا قصبه‌اى و سرايى براى سكونت و مسجدى بنا كنند و به تلمسان شد . در خارج شهر فرود آمد . سپاهيانش چون هاله گرداگرد شهر را گرفتند . و براى تيراندازى به آن كمانى دور برد نصب كرد . اين كمان هيكلى عظيم داشت و به قوس الزيار [ 1 
  ] معروف است صنعتگران و مهندسان آن را ساخته بودند و براى حمل آن به يازده استر نياز بود . چون تلمسان مقاومت ورزيد در آغاز سال 698 از محاصره دست بداشت .\r\nدر راه بر وجده گذشت . افواجى از بنى عسكر را تحت نظر برادرش ابو يحيى بن يعقوب آن سان كه در تاوريرت بودند در آنجا قرار داد و فرمان داد به اطراف قلمرو يغمراسن حمله كنند و راهها را ناامن سازند . مردم از يارى يغمراسن مأيوس شده بودند . از اين رو نزد امير ابو يحيى بن يعقوب رسولان فرستادند و از او براى خود و قومشان امان خواستند . البته بدان شرط كه رياست شهر با خود\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : الديان .\r\n","page_name":" 245 ","page_number":263},
  {"content":"\r\n\r\nايشان باشد و همه در اطاعت سلطان باشند . امير ابو يحيى آن سان كه ايشان را خشنود سازد عقد امان منعقد كرد و لشكر خود به شهر در آورد . مردم تاوريرت نيز از آنان پيروى كردند . مشايخشان را در آخر ماه جمادى نزد سلطان فرستادند . اينان به حضرت آمدند و مراسم فرمانبردارى به جاى آوردند و سلطان بپذيرفت ترغيبش كردند كه به بلاد ايشان رود تا آنان را از جور و ستم و تسلط دشمنان عثمان بن يغمراسن برهاند و شرحى دراز از ستم و جور او و ضعف او در حمايت رعايا بيان كردند و اين همان چيزى بود كه سلطان ابو يعقوب را به اين پيكار برانگيخته بود . و ما در آتيه در باب آن سخن خواهيم گفت . و اللّه اعلم .\r\n\r\nخبر از محاصرهء بزرگ تلمسان و حوادث مربوط به آن\r\nچون سلطان عزم محاصره تلمسان را جزم كرد در ماه رجب سال 698 پس از تقويت و تكميل سپاه خود از فاس نهضت فرمود و قوم خود را ندا در داد و سپاه خويش عرض داد و آنان را عطاى جزيل ارزانى داشت و نقايصشان بر طرف ساخت و با تعبيه‌اى تمام در حركت آمد و در ماه شعبان بر در شهر تلمسان فرود آمد و لشكرگاه بر پاى ساخت . و عثمان بن يغراسن و سپاه و قومش را شهر بند نمود . گرداگرد تلمسان بارويى عظيم بود و در آن سوى بارو خندقى بس ژرف و بر دروازه‌ها و ديگر رخنه‌ها پادگانهاى نگهبانان . سلطان افواجى از لشكر خود را به هنين فرستاد و آنجا را فتح كرد . ساكنان هنين سر به فرمان نهادند و در اواسط شعبان رسولانشان به نزد سلطان رسيدند . سپس لشكرى به تسخير وهران فرستاد . و همهء اراضى آن حدود زير پى سپرد و مازونه را در ماه جمادى الآخرهء سال 699 تصرف كرد و پس از آن در ماه رمضان به فتح تاللوت [ 1 
  ] و قصبات و تامرزدكت لشكر برد . فتح وهران نيز در همين ماه واقع شد . سپاه او همچنان در هر سو مىتاخت تا چنان كه گفتيم به بجايه رسيد . بيم او در دل امتهاى آن نواحى افتاد سلطان بر ضواحى مغراوه و توجين مسلط شد و در هر جا علمهاى او به اهتزاز در آمد . مليانه و مستغانم و شرشال و بطحاء و وانشريش و مديه و تافركنيت به فرمان او گردن نهادند . زيرى كه در برشك عصيان كرده بود مطيع او شد و بيعت كرد و ابن علان المنبرى در الجزاير نيز اعلام اطاعت و بيعت نمود و هر كس هر جا چه شهرنشين و چه چادرنشين به او دست بيعت داد . و ما دربارهء آن سخن خواهيم گفت . موحدين كه در آن سوى ايشان در افريقيه بودند چون ملوك بجايه و ملوك تونس دست دوستى به سوى او دراز كردند و او را با ارسال هدايا مورد ملاطفت خويش قرار دادند . پادشاه ترك صاحب سرزمين مصر نيز براى او هدايا فرستاد . شريفان مكه ، بنى ابى نمى ، نيز به نزد او رسول فرستادند و او در خلال\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  F  و  M  تاالموت .\r\n","page_name":" 246 ","page_number":264},
  {"content":"\r\n\r\nاين احوال سرگرم امر محاصرهء تلمسان بود و جز در بعضى از روزها به جنگ نمىپرداخت اين جنگها از چهار يا پنج بار تجاوزى نكرد ولى در عوض راه آمد و شد سخت بربست چنان كه از آن بارو خيال را نيز ياراى گذشتن نبود و هيچ خوردنى از هيچ جا راه به شهر نداشت . تا چنان كه خواهيم گفت پس از صد ماه بمرد . در همانجا كه خيمه‌هاى لشكرگاه برافراشته بود براى سكونت خويش قصرى بنا كرد و براى نماز مصلايى ساخت و گرداگرد آن بارو كشيد و مردم خود را به ساختن بناها فرمان داد . در آنجا سرايهاى پهناور و قصرهاى زيبا ساختند و بستانسراها احداث كردند و آب به آنجا آوردند . سپس بر گرد بارو نيز ديواره‌اى بر آورد و آنجا را در سال 702 به شهرى تبديل نمود كه خود يكى از بزرگترين شهرها شد . با گستره‌اى پهناور و خانه‌هاى بسيار و بازارهاى رايج و حمامها و كاروانسراها و بيمارستانها و مسجد جامع با مناره‌اى بلند كه از بزرگترين و پرجمعيت‌ترين مساجد آن بلاد بود . آن شهر را المنصوره ناميد . بازرگانان كالاهاى خود به آنجا آوردند . المنصوره يكى از شهرهاى مغرب شد ولى چون ابو يعقوب بمرد و لشكريانش از آنجا رفتند . خاندان يغمراسن آن را ويران ساختند . و اللّه غالب على امره .\r\n\r\nخبر از فتح بلاد مغرب و حوادث همراه با آن\r\nچون سلطان تلمسان را محاصره نمود و بر ضواحى بلاد بنى عبد الواد غلبه يافت و شهرهايشان را گشود هواى تصرف بلاد مغراوه و بنى توجين و در سرش افتاد . ثابت بن منديل در سال 694 در فاس مستقر فرمانروايى سلطان ابو يعقوب ، به نزد او آمد . سلطان نوادهء او را به زنى گرفت . ثابت بن منديل در همانجا در گذشت و سلطان در سال 696 با نوادهء او زناشويى كرد . پيش از اين نيز به اين واقعه اشارت كرديم . چون سلطان بر اعمال بنى عبد الواد مستولى شد ، لشكر خود را به مغراوه فرستاد و على بن محمد الخيرى از بزرگان بنى ورتاجن را بر آن لشكر فرماندهى داد . اينان برفتند و بر ضواحى مسلط شدند و قبايل مغراوه را به سر كوهها راندند . راشد بن محمد بن ثابت بن منديل .\r\nبرادر زن سلطان به مليانه پناه برد . لشكر بر سر او فرستادند و در سال 699 او را امان داده بياوردند و نزد سلطان فرستادند . سلطان او را گرامى داشت و به سبب خويشاوندى كه با او داشت در دستگاه خويش مكانت داد .\r\nسپس شهرهاى تنس و مازونه و شرشال را گرفتند . زيرى بن حماد كه در برشك عصيان كرده بود دست اطاعت داد و نزد سلطان آمد كه با او بيعت كند : سپاه سلطان ابو يعقوب بر همهء ضواحى شلف مستولى شد . مغراوه نيز گردن به فرمان سلطان ابو يعقوب نهاده سلطان امارت بر ايشان و همهء بلادشان را به عمر بن و يغرن بن منديل داد . از آنجا كه راشد بن محمد خود را سزاوار اين مقام مىدانست به مخالفت برخاست ، و چون خواهرش سوگلى حرم سلطان بود با عمر بن و يغرن در\r\n\r\n","description":"","footnote":"","page_name":" 247 ","page_number":265},
  {"content":"\r\n\r\nامارت قومش به رقابت پرداخت و به كوههاى متيجه رفت و در آنجا بر عمال و عساكر سلطان حمله آورد . افراد قومش نيز گرد او را گرفتند . با مردم مازونه نيز در نهان رابطه برقرار كرد و بر سلطان خروج كردند و در ماه ربيع الاول بعد از سال هفتصد او را بر خود فرمانروايى دادند . سپس عمر بن و يغرن از و از مور بر لشكرگاه او شبيخون زد و او را بكشت و در لشكرگاه قتل و تاراج به راه انداخت . خبر به سلطان رسيد . و سپاه بنى مرين در حركت آورد و على بن الحسن بن ابى الطلاق را بر قومش بنى عسكر و على بن محمد الخيرى را بر قومش ورتاجن فرماندهى داد . و گفت در كارها با يك ديگر مشورت كنند و در اين شورا على الحسانى از پروردگان و بر كشيدگان دولتش و ابو بكر بن ابراهيم بن عبد القوى از رجال بنى توجين را شريك گردانيد . همچنين محمد بن عمر بن منديل را بر مغراوه امارت داد و در شورا با آنان انباز كرد . اينان به سوى راشد در حركت آمدند . چون راشد ديد كه لشكر سلطان به سوى او در حركت آمده است با پيروان مغراوى خويش به پناهگاه خود در ميان بنى بو سعيد پيوست . راشد ، على و حمو پسران عم خود يحيى بن ثابت را در مازونه فرود آورد و آنان را به ضبط شهر وصيت كرد و خود بر سر كوه مشرف بر آنان جاى گرفت .\r\nسپاه سلطان به بلاد مغراوه آمد و بر اراضى آن دست يافت و در مازونه فرود آمد و بر در شهر لشكرگاه بر پاى كردند و شهر را سخت در محاصره آوردند . على و قومش بناگاه بر لشكرگاه بنى شرين شبيخون زدند . اين واقعه در سال 701 بود ، لشكرگاه در هم ريخت و على بن محمد الخيرى گرفتار آمد . و چون پايدارى ورزيدند بار ديگر لشكرگاه به حال خود باز آمد و محاصره از سر گرفته شد . حمد بن يحيى تسليم حكم سلطان شد . او را نزد سلطان فرستادند . سلطان فرمان داد به زندانش برند . على نيز بدون آنكه عهد و امانى نهاده باشد تسليم گرديد . او را نزد سلطان بردند ، سلطان با او به اكرام و نيكى روبرو شد و قصدش آن بود كه راشد را در كمينگاهش دلجويى كند .\r\nسلطان مازونه را در سال 703 به جنگ بستد . جمع زيادى كشته شدند و سرهايشان را به آستان سلطان فرستادند فرمان داد براى ترساندن مردم سرها را در خندق شهر محصور بيندازند .\r\nچون سلطان برادر خود ابو يحيى را بر بلاد شرقى امارت داد و براى استيلا بر آن سرزمينها گسيل داشت ، به جنگ راشد كه در ميان بنى بو سعيد بود ، روان شد . شبى راشد به لشكرگاهشان شبيخون زد ، لشكرگاه پراكنده شد و جمعى از بنى مرين كشته شدند . سلطان به خشم آمد و فرمان داد على و حمو پسران عمش يحيى را و همهء كسانى را كه با آنان بودند به قتل رسانند . پس آنان را بر دارها كردند وزير باران تير گرفتند . راشد بعد از آن از آنجا كه پناه گرفته بود فرود آمد و به متيجه شد . عمش منيف بن ثابت و جمعى از اوباش مغراوه به دو پيوستند . ديگران نيز بر اميرشان محمد بن عمر بن منديل - كه سلطان بر آنان امارت داده بود - گرد آمدند . پس شورشگران ثعالبه و مليكش بر راشد و منيف گرد آمدند . امير ابو يحيى بار ديگر با لشكر خود به سر آنان تاخت و با\r\n\r\n","description":"","footnote":"","page_name":" 248 ","page_number":266},
  {"content":"\r\n\r\nايشان در مواضعشان جنگ در پيوست تا به صلح گردن نهادند . سلطان نيز بپذيرفت . منيف بن ثابت با فرزندان و عشيرهء خود به اندلس رفت و تا پايان عمر در آنجا بود و راشد به بلاد موحدين رفت .\r\nمحمد بن عمر بن منديل در سال 705 نزد سلطان آمد سلطان اكرامش كرد . بلاد مغراوه آرامش يافت و در تصرف سلطان ابو يعقوب قرار گرفت . سلطان عمال خود به آنجا فرستاد و اين حال ببود تا در سال 706 درگذشت . و اللّه تعالى اعلم .\r\n\r\nخبر از فتح بلاد بنى توجين و حوادث همراه آن\r\nچون سلطان ابو يعقوب يوسف بن يعقوب ، به جنگ تلمسان رفت و بر بلاد بنى عبد الواد غلبه يافت ، به تصرف بلاد بنى توجين روى آورد . عثمان بن يغمراسن بر مواطن ايشان غلبه يافته بود و كوهستان وانشريش را گرفته بود و در بلاد بنى عبد القوى به عزل و نصب و گرفتن باج و خراج مىپرداخت .\r\nاين واقعه در سال 701 بود . سلطان از او خواست كه بطحاء را كه محمد بن عبد القوى ويران كرده بود از نو بسازد . او نيز بساخت و سلطان تا اقصاى مشرق پيش رفت . سپس به پايتخت باز گرديد و در سال 703 اهل تافر كنيت به اطاعت آمدند ولى بعدها عصيان كردند . سپس اهل مديه اظهار اطاعت كردند ، سلطان بپذيرفت و فرمان داد قصبهء مديه را بنا كنند . بنى عبد القوى نيز پس از چندى چشم دلشان بينا شد و سر به اطاعت نهادند و به سال 703 در شهرى كه محيط بر تلمسان بنا كرده بود ، يعنى المنصوره ، رسولانشان به نزد او رفتند . سلطان نيز بپذيرفت و سابقهء مودت و خدمت ايشان رعايت كرد و آنان را به بلاد خود باز گردانيد و اقطاعشان داد . و على بن ناصر بن عبد القوى را بر ايشان امارت داد و فرمان داد قصبه مديه را بسازند . در سال 704 آغاز كردند و در سال 705 به پايان آوردند و على بن ناصر در خلال اين احوال بمرد و سلطان - چنان كه گفتيم - محمد بن عطية الاصم را بر آنان امارت داد . محمد بن عطيه چندى بر جادهء فرمانبردارى بود ، سپس در سال 706 عصيان كرد و قوم خود را به مخالفت برانگيخت و آنان از موطن خويش پراكنده شدند و اين حال تا پايان عمر ابو يعقوب ، يوسف بن يعقوب بر جاى بود . و اللّه تعالى اعلم .\r\n\r\nخبر از رسول فرستادن موحدين ملوك افريقيه كه در تونس و بجايه بودند و احوال سلطان ابو يعقوب با ايشان\r\nفرزندان ابو حفص ملوك افريقيه را با زناتهء مغرب ، از بنى مرين و بنى عبد الواد سوابقى در خور ذكر است . روزگارى يغمراسن [ از بنى عبد الواد 
  ] و فرزندانش مطيع فرمان ايشان بودند . با ايشان بيعت كرده بودند و به نامشان بر منابر خطبه مىخواندند و اين از هنگامى بود كه امير ابو يحيى بن\r\n\r\n","description":"","footnote":"","page_name":" 249 ","page_number":267},
  {"content":"\r\n\r\nعبد الواحد بر تلمسان مستولى شد و منشور امارت تلمسان را به يغمراسن داد و فرمانروايى يغمراسن بر تلمسان بر دوام بماند و بنى حفض با بنى مرين نيز سوابقى داشتند ، زيرا بنى مرين هم در آغاز فرمانروايى خود به نام امير ابو زكريا خطبه مىخواندند و بر هر شهر كه غلبه مىيافتند بيعت مردم آن نزد ايشان مىفرستاند ، چون : مكناسه و قصر و مراكش . سپس از عهد [ ابو عبد اللّه محمد 
  ] الستنصر و ابو يوسف يعقوب بن عبد الحق آن بلاد خاص او شد . بنى مرين نزد صاحب مراكش مدد و هدايا و تحف مىفرستادند . و ما از سفارتى كه در سال 665 ميان آن دو واقع شد سخن گفتيم . بدين معنى كه يعقوب بن عبد الحق عامر بن ادريس و عبد اللّه بن كندوز و محمد الكنانى را نزد المستنصر موحدى فرستاد و المستنصر نيز در سال 667 بزرگ موحدين يحيى بن صالح الهنتاتى را در ميان گروهى از مشايخ موحدين با هديه‌اى گرانبها نزد او روان داشت . سپس در سال 677 پسر المستنصر [ يعنى ابو زكريا يحيى 
  ] الواثق ، قاضى بجايه ابو العباس احمد الغمارى را با هدايايى گران [ نزد سلطان ابو يوسف يعقوب 
  ] فرستاد . و اين حال بر دوام بود تا كار آل ابو حفص به انقراض انجاميد . و امير ابو زكريا بن امير ابو اسحاق بن يحيى بن عبد الواحد از آشيانهء خود جدا شده به لانهء عثمان بن يغمراسن افتاد . پس در سال 633 به بجايه راند و بر آن مستولى گرديد و قسنطينه و بونه را نيز به آن بيفزود و در قلمرو ملك خويش آورد و چون عثمان بن يغمراسن به دعوت عم او ابو حفص فرمانرواى تونس تمسك داشت ، فرار ابو زكريا و رفتنش به بجايه و گرفتن قسنطينه و بونه بر او گران آمد و او را ملامت كرد و اين حال همچنان ببود . چون سلطان يوسف بن يعقوب تلمسان را محاصره كرد و قلمروش در آن سرزمين گسترش يافت ، و سپاهيان خويش براى تصرف شهرها و نواحى بفرستاد موحدين بر اوطان خويش بترسيدند . امير ابو زكريا در حوالى اندلس بود و از حوزهء فرمانروايى خويش حمايت مىكرد . در اين حال راشد بن محمد كه از سلطان ابو يعقوب جدا شده بود به نزدش رفت . طلايهء سپاهيان بنى مرين در پى او ، در آن نواحى آشكار شدند . در سال 699 سپاه موحدين به سوى ايشان رفت ، و در ناحيهء جبل زاب نبرد در گرفت . لشكر موحدين شكست خورد و جمع كثيرى از ايشان كشته شدند . چنان كه سالها استخوانهايشان در ميدان نبرد مانده بود .\r\nامير ابو زكريا به بجايه رفت و در آنجا پناه گرفت و پس از چندى در آغاز سال 700 بمرد .\r\nاين امر با اختلافى كه ميان او و عثمان بن سباع بن يحيى بن دريد بن مسعود البلط امير دواوده بود مقارن افتاد . عثمان بن سباع ، در اواخر سال 701 نزد سلطان ابو يعقوب آمد و او را به تصرف بجايه ترغيب كرد و خواست كه در كار خود شتاب كند . سلطان برادر خود ابو يحيى را كه سرگرم نبرد با مغراوه و مليكش و ثعالبه بود فرمان داد كه به قلمرو موحدين نهضت كند . عثمان بن سباع و قومش\r\n\r\n","description":"","footnote":"","page_name":" 250 ","page_number":268},
  {"content":"\r\n\r\nپيشاپيش او مىرفتند و راه مىنمودند تا امير ابو يحيى با لشكر خود به بجايه رسيد و در تاكرارت [ 1 
  ] از اوطان سدويكش ، از اعمال بجايه فرود آمد سپس بازگشت و سپاهيانش شهر بجايه را كه امير ابو البقاء خالد بن يحيى در آنجا بود به محاصره در آوردند . روزى چند نبرد بود اولياء سلطان ابو البقاء از خود و سلطانشان دفاع كردند . ابو يعقوب فرمان داد باغ سلطان ابو البقاء را كه البديع ناميده مىشد و از زيباترين و بزرگترين باغها بود ويران كنند . سپس به تصرف بلاد پرداخت و از قلمرو موحدين روى به ديگر سو كرد . فرمانرواى تونس از بنى حفص در اين عهد محمد المستنصر ملقب به ابو عصيده فرزند يحيى الواثق بود . المستنصر شيخ موحدين در دولت خود ، محمد بن اكمازير را براى تحكيم روابط دوستانه به نزد سلطان ابو يعقوب فرستاد . محمد بن اكمازير در ماه شعبان سال 703 بيامد . امير ابو البقاء خالد صاحب بجايه نيز به رقابت با او چند تن از مشايخ اهل دولت خود را به نزد سلطان فرستاد . سلطان اين رسولان را گرامى داشت و به نيكوترين وجه باز گردانيد .\r\nمحمد بن اكمازير در سال 704 بار ديگر به رسالت آمد . شيخ موحدين و يار سلطان ابو عبد اللّه بن يرزيكن با گروهى از بزرگان موحدين نيز با او بود . صاحب بجايه [ ابو بكر الشهيد 
  ] حاجب خود ابو محمد رخامى و شيخ موحدين در دولت خود عياد بن سعيد بن عثيمن را به رسالت گسيل داشت .\r\nهمهء اين وفود در سوم جمادى الاولى برسيدند و سلطان همه را اكرام كرد و آنان را نزد خود به سراى خود فرا خواند و ابهت ملك خويش به آنها نمود و آنان را در قصرها و باغها و بستانسرايهاى خود بگردانيد . سلطان فرمان داده بود كه همهء حجره‌ها را مفروش سازند و همه جا را زيبايى و رونق دهند - رسولان را دل از عظمت و جلال سلطان لبريز شد . سپس آنان را به مغرب فرستاد تا قصور شاهانه را در فاس و مراكش نيز بنگرند و آثار اسلاف ايشان ملاحظه كنند . سلطان عمال مغرب را فرمان داد كه در اكرام و بزرگداشت ايشان قصور نورزند . و همه را هدايايى دهند . آنان نيز هيچ فرونگذاشتند . رسولان در آخر ماه جمادى به حضرت بازگشتند و نزد ملوك خود شدند تا آنچه از عظمت و جلال و اكرام ديده بودند حكايت كنند .\r\nدر سال 705 بار ديگر از سوى ملوك رسولانى بيامدند : ابو عبد اللّه بن اكمازير از تونس آمد و عياد بن سعيد بن عثيمن از بجايه سلطان با رسول صاحب تونس ، مفتى درگاه خويش ، فقيه ابو الحسن التنسى و على بن يحيى برشكى را به رسالت نزد صاحب تونس فرستاد و از او خواست با ناوگان خود او را يارى دهد . اين دو ، رسالت خويش در سال 705 به پايان آوردند . اين خبر را ابو عبد اللّه\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  F  و  M  : تاكرارين و در  B  : تاكروبوت و در  C  : ساكرون .\r\n","page_name":" 251 ","page_number":269},
  {"content":"\r\n\r\nالمردورى [ 1 
  ] از مشايخ موحدين بياورد . در اين اثنا حسون بن محمد بن حسون المكناسى از پروردگان و بركشيدگان سلطان نيز برسيد . سلطان او را با عياد بن سعيد بن عثيمن نزد امير ابو البقاء خالد صاحب بجايه فرستاده بود تا از او نيز چند كشتى بستاند كه عذر خواسته و بازش گردانيده بودند ولى عبد الحق بن سليمان را براى عرض پوزش با او همراه كرده بودند . سلطان او را به اكرام تمام پذيرا آمد سلطان را به سبب از دست رفتن فرصت لشكركشى به بلاد سواحل ، ديگر نيازى به ناوگان نبود . زيرا در آن ايام كه اينان مماطله مىكردند آنان دست بيعت داده بودند .\r\nخبر به صاحب تلمسان امير ابو زيان محمد بن عثمان كه در پايان سال 703 بعد از پدرش عثمان بن يغمراسن با او بيعت كرده بودند رسيد كه موحدين با دشمن او ابو يعقوب يوسف بن يعقوب دست دوستى داده‌اند و كشتيهاى جنگى خود را در اختيار او گذاشته‌اند . ابو زيان از اين خبر به هم بر آمد و فرمان داد كه در قلمرو او نام موحدين را از خطبه بيندازند . و حال آنكه از زمان يغمراسن به نام ايشان خطبه مىخواندند . خطبه به نام موحدين ديگر بار تجديد نشد . سلطان نيز بعد از اين وقايع بمرد . و البقاء للّه وحده .\r\n\r\nخبر از آمدن رسولان ملوك مشرق اقصى و هديه آوردن ايشان و آمدن رسولان امراى ترك نزد سلطان ابو يعقوب يوسف\r\nچون سلطان ابو يعقوب يوسف بن عبد الحق بر مغرب اوسط مستولى شد و همهء ممالك و اعمال آن بگرفت ، ملوك اقطار و اعراب ضواحى و باديه‌ها به او تهنيت گفتند و وضع راهها نيكو شد و قوافل آمد و شد گرفتند . اهل مغرب را نيز عزم به اداى فريضهء حج جزم شد و از سلطان خواستند كه اجازت دهد كاروان حجاج با كشتى رهسپار مكه شود ، زيرا مدتها بود كه به سبب ناامنى راهها و بد رفتارى دول راه حج منقطع شده بود . سلطان را نيز آتش شوق آستان بوسى حرم و زيارت روضهء پيامبر ( ص ) در دل افروخته گرديد . نخست فرمان داد قرآنى در نهايت صنعت بنويسند . كار كتابت و تزيين را احمد بن حسن الكاتب المحسن به پايان آورد . در حجمى بزرگ و جلدى نيكو با چفت و بندهايى مرصع به مرواريد و يا قوت ، ترتيب دادند و آن را بر حرم شريف وقف كرد و در سال 703 با حجاج به مدينه فرستاد . سلطان به اين كاروان حجاج توجهى خاص فرمود . بيش از پانصد تن از دليران زناته را با آن همراه كرد كه از آن نگهبانى كنند و محمد بن زغبوش از اعلام اهل مغرب را منصب قضاى ايشان داد و به فرمانرواى مصر نامه فرستاد و سفارش حجاج مغرب و هموطنان خود را به او نمود و هديه‌اى گران از طرايف مغرب برايش بفرستاد با شمارى بسيار از اسبان عربى و\r\n\r\n\r\n","description":"","footnote":"\r\n[ ( 1 ) 
  ] در نسخه  F  مزدورى .\r\n","page_name":" 252 ","page_number":270},
  {"content":"\r\n\r\nاشتران راهوار . گويند چهار صد اشتر بود . حجاج مغرب سال بعد ، سال 704 ، نيز رهسپار مكه شدند . سلطان فرمان راهنمايى ايشان به نام ابو زيد الغفائري صادر نمود . اينان در ماه ربيع الاول از تلمسان گذشتند .\r\nدر ماه ربيع الاخر حجاجى كه قرآن را حمل كرده بودند باز آمدند . الشريف لبيدة بن ابى نمى با ايشان نزد سلطان آمد و از سلطان ترك شكايت داشت ، زيرا دو برادر او حميضه و رميثه را بعد از پدرشان ابى نمى صاحب مكه در سال 701 دستگير كرده در بند كشيده بود . سلطان نيك اكرامش كرد و او را به مغرب فرستاد تا در اقطار آن بگردد و ديدنيهاى مملكت و كاخهاى او را ببيند و عمال را نيز به تكريم او فرمان داد و گفت كه هر كس به قدر شأنش هديه‌اى به او دهد .\r\nدر سال 705 به نزد سلطان باز گرديد و از آنجا راهى مشرق شد . از بزرگان مغرب ابو عبد اللّه فوزى همراه او شد كه به حج رود . در ماه شعبان سال 705 ابو زيد الفغايرى راهنماى كاروان ديگر حجاج برسيد . بيعت شريفان مكه را براى سلطان آورده بود و اين بدان سبب بود كه فرمانرواى مصر برادرانشان را در بند كشيده بود . اينان به همين وضع بودند تا آنگاه كه سلطان بر ايشان خشمگين شد و ما در اخبار المستنصر بن ابى حفص از آن ياد كرديم . از هداياى شرفاى مكه براى سلطان جامه‌اى بود از پوشش كعبه ، كه سلطان آن را بسيار دوست مىداشت و در همهء اعياد براى تبرك آن را بين لباسهايش بر تن مىكرد . چون هديهء سلطان به صاحب مصر الملك الناصر محمد بن قلاوون الصالحى رسيد در ديده‌اش نيكو آمد و در عوض از طرايف ديار خويش از جامه‌ها و حيوانات عجيب چون فيل و زرافه كه در مغرب شگفت‌آور بودند ، براى او روانه فرمود . و از بزرگان دولت خويش امير التليلى را نزد سلطان فرستاد . اين كاروان نيز در اواخر سال 705 از قاهره به راه افتاد و در ماه ربيع الاول سال 706 به تونس آمد . در ماه جمادى الاخره به آستان سلطان در المنصوره شهرى كه تازه بنا كرده بود رسيد . سلطان از آمدن آن به اهتزاز آمد و جمعى از سواران را به استقبال فرستاد . سلطان براى ورود امير التليلى و امراى ترك كه همراه او بودند مجلسى عظيم بر پا كرد و سورها داد و سرورها نمود و بر طبق عادت خويش آنان را به مغرب روانه داشت . سلطان ابو يعقوب در خلال اين احوال بمرد و ابو ثابت عامر بن ابى عامر سنت او بر پاى داشت و رسولان را با صندوقهاى پر از طرايف و صلات باز گردانيد . اينان در ماه ذو الحجة سال 707 از مغرب بيرون آمدند . چون در ماه ربيع الاول سال 708 به بلاد بنى حسن رسيدند در صحرا اعراب راه بر آنان بگرفتند و اموالشان به تاراج بردند . خود جان برهانيدند و تهيدست به مصر رسيدند و ديگر به مغرب پاى ننهادند حتى روى بدان سو ننمودند . بعد از آن ملوك مغرب رجال دولت خود را با هدايا و تحف به مصر مىفرستادند تا شايد آن خسران را جبران كرده باشند ولى جز نامه و پيام از آن سو نمىآمد .\r\n\r\n","description":"","footnote":"","page_name":" 253 ","page_number":271},
  {"content":"\r\n\r\nمردم آن زمان مىگفتند كه اين راهزنان اعراب قبيلهء حصين بوده‌اند كه به دستور صاحب تلمسان ابو حمو دست به اين كار زده‌اند زيرا ميان بنى مرين و بنى عبد الواد دشمنى عميق ديرينه بود .\r\nشيخ ما محمد بن ابراهيم الابلى براى من حكايت كرد كه من در نزد سلطان بودم يكى از حجاج نامه‌اى از الملك الناصر آورده بود سراسر عتاب در باب آن امرا و تقبيح راهزنانى كه ايشان را غارت كرده بودند . با اين همه دو كوزه روغن بلسان كه ويژهء بلاد مصر است با پنج بردهء ترك كه در تيراندازى مهارت داشتند و پنج كمان از كمانهاى غزى در نهايت زيبايى و استحكام نزد او هديه فرستاده بود . سلطان هداياى او را در برابر آنچه براى ملك مغرب فرستاده بود ، اندك شمرد . سلطان قاضى محمد بن هديه را كه دبير او بود پيش خواند و گفت : هم اكنون براى الملك الناصر هر چه مىگويم بنويس آن سان كه هيچ كلمه‌اى را از جايش تغيير ندهى مگر اينكه از نظر نحوى غلط افتاده باشد . اكنون بنويس : عتاب تو در باب رسولان و آنچه در راه بر سرشان آمد : آنان نزد من آمدند . من گفتم كه در رفتن شتاب كنند مبادا آسيبى به آنان رسد و مخاوف راه را به ايشان نمودم و آنها را از شر و فساد اعراب بيم دادم . جوابشان اين بود كه ما از نزد پادشاه مغرب آمده‌ايم ، چسان بيم به دل راه دهيم . اينان فريفته شده بودند ولى پنداشتند كه امر پادشاه مغرب بر قبايل اعرابى كه در اين طرف هستند نافذ است . اما در باب آن هدايا ، همه را به نزد تو بر مىگردانم . زيرا ما مردم باديه‌نشين را به روغن بلسان نيازى نيست كه جز روغن زيتون روغن ديگر نمىشناسيم و آن ما را كافى است . اما آن بندگان تيرانداز ، ما اشبيليه را به امثال ايشان فتح كرديم ، اينك آنها را نزد تو مىفرستم تا به يارى ايشان بغداد را بگشايى . و السلام . شيخ ما گفت كه بنابر اين مردم ترديدى ندارند كه اين تاراج به اذن او بوده است و اين نامه از آنچه در دل او بوده است حكايت دارد . و ربك يعلم ما تكن صدور هم و ما يعلنون .\r\n\r\nخبر از عصيان ابن الاحمر و استيلاى رئيس ابو سعيد بر سبته و خروج عثمان بن ابى العلاء در غماره\r\nچون سلطان ابو يعقوب در سال 692 با سلطان ابن الاحمر معروف به فقيه به هنگامى كه در طنجه به نزد او آمد پيمان دوستى بست و خيال خويش از جانب او آسوده ساخت تا به دشمن پردازد ، ابن الاحمر همچنان به آن پيمان وفادار ماند تا در ماه شعبان سال 701 درگذشت . پس از او پسرش معروف به المخلوع به امارت اندلس برخاست ولى كاتبش ابو عبد اللّه بن الحكيم از مشايخ رنده كه در ايام پدرش نيز دبيرى او را بر عهده داشت زمام همه كارها به دست گرفته بود و بر او فرمان مىراند . المخلوع مردى نابينا بود . و آنكه زمام اختيار او به دست داشت ابن الحكيم بود . اين حال\r\n\r\n","description":"","footnote":"","page_name":" 254 ","page_number":272},
  {"content":"\r\n\r\nببود تا آنگاه كه برادرش ابو الجيوش نصر به سال 708 هر دو را به قتل رسانيد .\r\nاز نخستين كارهاى ابو محمد مخلوع پس از جانشينى پدر استحكام روابط دوستانه با سلطان ابو يعقوب و رسانيدن دست خود به دست او بود . در آغاز حكومتش وزير پدر خود ابو سلطان عزيز الدانى و وزير خود كاتب ابو عبد اللّه بن الحكيم را نزد او فرستاد . سلطان ابو يعقوب تلمسان را در محاصره داشت كه اينان به لشكرگاه او آمدند . سلطان آنان را بگرمى استقبال كرد و روابط ولايت و و داد ميانشان تجديد شد . رسولان پيروز و كامروا به نزد امير خود بازگشتند . سلطان از آنها خواست كه جمعى از دليران و تيراندازان اندلس را كه در نبرد دژها مهارت دارند نزد او فرستند . آنان نيز به هنگام بازگشت به نزد سلطانشان به برآوردن اين خواسته مبادرت نمودند و اين گروه در سال 702 برسيدند ، رسيدن ايشان در تسخير شهرى كه در محاصره افتاده بود اثرى نيكو داشت . محمد مخلوع رقابت با سلطان را آغاز كرد و نزد پسر الفونسو هرانده پسر سانچو رسول فرستاد و پيمان دوستى با او استوار ساخت . اين پيمان به مدت سه سال ميان ايشان منعقد گرديد .\r\nخبر به سلطان رسيد به خشم آمد . و آن گروه كه نزد او فرستاده بودند در پايان سال سوم آمدنشان باز گرديدند . ابن الاحمر و ياران او براى مدافعه در برابر سلطان دست به بسيج نيرو و فراهم آوردن ساز و برگ جنگى زدند و همواره مترصد بودند كه مبادا سلطان بر ايشان چيره گردد . از اين رو به فرمانرواى مالقه ، عم خود ، رئيس ابو سعيد فرج بن اسماعيل بن محمد بن نصر شوى خواهرش كه ثغور غربى را زير نظر داشت پيام داد كه مردم سبته را وادارد سر از فرمان سلطان ابو يعقوب برتابند و بنى العزفى را دستگير كنند و بار ديگر خود را به فرمان ابن الاحمر در آورند .\r\nاز آن وقت كه ابو القاسم ابراهيم الفقيه العزفى به سال 707 مرده بود پسرش ابو حاتم در سبته فرمان مىراند و برادرش ابو طالب نيز در فرمانروايى معاون او بود . ابو طالب كه هواى رياست در سر داشت برادر خود ابو حاتم را زير فرمان خويش آورده بود و در عين حال كه به حق برادر بزرگتر معترف بود ، او را به مرحلهء خمول و گمنامى تنزل داده بود و هر گاه كه عريضه‌اى به او ارجاع مىشد بى مشورت و فرمان برادر به آن پاسخ مىداد . مدتى اين دو برادر در كنار هم فرمان راندند . در آغاز كار سياستشان آن بود كه دعوت سلطان بر پاى دارند و از فرمان او اطاعت كنند و از سكونت در قصرهاى شاهى دورى جويند و از لوازم پادشاهى هيچ به كار نگيرند . پس عبد اللّه بن مخلص رئيس بيوتات را در قصبه جاى دادند و او را بركشيدند و ادارهء امور شهر و ضبط و فرماندهى پادگان شهر را به او سپردند و سالى چند بدين منوال گذرانيدند . سپس يحيى پسر ابو طالب را هواى رياست در دل جنبيدن گرفت و تنى چند از متعلقان خود را به كارها گماشت . و پدر را واداشت تا از عبد اللّه بن مخلص حساب خراج را مطالبه كند تا مواجب سپاهيان را بپردازد . با اين همه اين خاندان همچنان خود را دوست و فرمانبردار سلطان [ ابو يعقوب 
  ] مىدانستند و به نام او خطبه\r\n\r\n","description":"","footnote":"","page_name":" 255 ","page_number":273},
  {"content":"\r\n\r\nمىخواندند و در هر وقت به نزد او آمده شد مىكردند . چون ابن الاحمر با سلطان دل بد كرد و خواست در سبته آشوب بر پا كند ، براى انجام اين مقصود هيچ كس را بهتر از آنكه در قصبه فرمان مىراند ، يعنى عبد اللّه بن مخلص نيافت . رئيس ابو سعيد صاحب ثغر مالقه و همسايهء سبته در نهان با او به گفتگو پرداخت ، او نيز وعده داد كه بنى العزفى را از سبته براندازد و ناگهان با ناوگان خويش بر سر ايشان تازد . رئيس ابو سعيد به ايجاد ناوگان دريايى پرداخت و مردم را به جنگ دعوت كرد و گفت كه دشمن در كمين او و مالقه است پس سواران و پيادگان را به كشتى نشاند و از آذوقه و سلاح بينباشت و قصد خويش از مردم پوشيده مىداشت . آنگاه كشتيهاى خود به حركت آورد و در بيست و هفتم شوال 705 [ رئيس ابو سعيد 
  ] به سبته رسيد و بر حسب وعده‌اى كه با [ عبد اللّه بن مخلص 
  ] فرمانرواى قصبه گذاشته بود بر در شهر فرود آمد و عبد اللّه بن مخلص آنان را به دژ خود درآورد . رئيس ابو سعيد دژ را تصرف كرد و علمهاى خود بر سر باروها زد و لشكرش به درون شهر روى نهادند و به سراهاى بنى العزفى در آمدند و آنان و فرزندان و حواشى ايشان را گرفتند . خبر به سلطان ابن الاحمر كه در غرناطه بود ، رسيد . وزير او ابو عبد اللّه بن الحكيم بيامد و در ميان مردم نداى امان داد و بساط معدلت بگسترد و بنى العزفى را به كشتى نشاند و به مالقه برد . سپس آنها را به غرناطه نزد ابن الاحمر محمد المخلوع بردند . ابن الاحمر مقدمشان گرامى داشت و مردم را به استقبال ايشان فرستاد و برايشان مجلس بزرگى تشكيل داد تا در آن مجلس بيعت كردند و چون مراسم ديدار پايان گرفت و در كاخها جاى گرفتند ، فرمان داد بر ايشان راتبه‌هاى گران معين كنند .\r\nاينان در اندلس استقرار يافتند تا آنگاه كه به مغرب آمدند و ما در اين باره سخن خواهيم گفت .\r\nرئيس ابو سعيد زمام امور سبته به دست گرفت و باروهاى آن استوار ساخت و در همهء نواحى آن به نام پسر عمش صاحب اندلس خطبه خواند .\r\nعثمان بن ابى العلاء بن عبد الحق از بزرگان دولت بنى مرين با او از دريا گذشته و به عنوان فرمانده غازيانى كه در مالقه بودند به اندلس رفته بود و جمعى را زير علم خود داشت . وسوسه‌اش كردند كه در مغرب پادشاه شود . او نيز به قبايل غماره در اين باب پيام فرستاد . قبايل غماره مردد مانده بودند كه آيا به دو پاسخ دهند يا نه . همهء اين اخبار به سلطان رسيد . سلطان در لشكرگاه خود ، سرگرم محاصرهء تلمسان بود . سخت به خشم آمد و پسر خود امير ابو سالم را براى سد اين رخنه گسيل داشت . جمعى از سپاهيان و قبايل ريف و بلاد تازى نيز بر او گرد آمدند و ابو سالم شتابان در حركت آمد . سپاه امير ابو سالم مالقه را محاصره كرد ولى عثمان بن ابى العلاء بر او شبيخون زد و لشكرگاهش مختل گرديد . بناچار دست از محاصره برداشت و باز گرديد . پدرش بر او خشم آورد و روى رضاى خويش از او بگردانيد . عثمان بن ابى العلاء به نواحى سبته و بلاد غماره رفت و بر تيكيساس غلبه يافت و در پايان سال 706 يك سال پس از استيلا بر سبته به قصر عبد الكريم در آمد .\r\n\r\n","description":"","footnote":"","page_name":" 256 ","page_number":274},
  {"content":"\r\n\r\nو به نام خود خطبه خواند . سلطان چون از كار تلمسان فراغت يافت در حالى كه مشرف به هلاكت شده بود و دست تقدير او را از هلاكت رهانيده بود عزم قتال او كرد . و ما در آتيه به آن خواهيم پرداخت .\r\n\r\nخبر از عصيان بنى كمى از تيره‌هاى بنى عبد الواد و رفتن ايشان به سرزمين سوس\r\nاين گروه از بنى عبد الواد بودند از بطون بنى على ، از شعب بنى ابو القاسم رياستشان با كندوز بن كمى بود . چون زيان بن محمد از فرزندان طاع اللّه به رياست فرزندان على رسيد ، كندوز از رياستى كه خدا نصيب او كرده بود به رشك آمد و خواست آن را ويژهء خود سازد . زيان كار او حقير شمرد و به دو نپرداخت . سپس جمعى از اخلاط قومش به او پيوستند و ميان آن دو آتش جنگ افروخته گرديد . زيان بن ثابت به دست كندوز كشته شد و جابر بن يوسف بن محمد به رياست فرزندان على رسيد . آنگاه رياست دست بدست مىگشت تا بار ديگر به دست فرزندان ثابت بن محمد افتاد . و ابو عزه زكدان بن زيان بر سرير آن بنشست ولى زمانش دير نپاييد . فرزندان كمى و فرزندان طاع اللّه كينهء ديرينه از ياد بردند و ميانشان الفت افتاد و رياست فرزندان طاع اللّه نصيب يغمراسن بن زيان گرديد . و او همهء بنى عبد الواد را به پيروى خود خواند . يغمراسن كوشيد تا انتقام خون پدرش زيان را از كندوز قاتلش بستاند از اين رو او را در خانه‌اش بناگهان و بىخبر بكشت . بدين گونه كه او را با برادرانش به سراى خود مهمان كرد . چون كندوز به اطمينان تمام نشست ، ناگاه جمعى شمشير در او نهادند و سرش را بريدند و آن را نزد مادر خود فرستادند و آن سر را سنگ سوم اجاق كردند و بر آن ديگ نهادند تا دلشان آرام گيرد . يغمراسن به طلب بقيهء بنى كندوز برخاست .\r\nآنان بگريختند و به راههاى دور رفتند و به امير ابو زكريا بن عبد الواحد بن ابى حفص پيوستند و سالى چند در نزد او ماندند و عبد اللّه بن كندوز را به رياست خويش برگزيدند . سپس به ياد دوران بدويت خويش افتادند و به ميان عشاير زناته رفتند و به مغرب باز گشتند و بر بنى مرين وارد شدند .\r\nعبد اللّه بن كندوز به نزد يعقوب بن عبد الحق رفت . يعقوب او را نيكو داشت و در اكرام و ترحيب او سعى بسيار نمود و او را در ناحيهء مراكش اقطاع داد آن سان كه قوت او و قومش را كفايت مىكرد و همه به آنجا گرد آمدند . چرانيدن گوسفندان و سرپرستى چارپايان خويش به حسان بن ابى سعيد الصبيحى و برادرش موسى كه از بستگان و حواشى ايشان بود وا گذاشت و عبد اللّه بن كندوز را مقامى ارجمند داد و مكان او در مجلس خود فرا برد و در بسيارى از كارهاى خود به دو اكتفا مىكرد . او را در سال 665 نزد المستنصر صاحب افريقيه به رسالت فرستاد . و چنان كه گفتيم - عامر پسر برادرش ادريس نيز با او بود . بنى كندوز در مغرب اقصى زيستن گرفتند و روزگارى بر اين\r\n\r\n","description":"","footnote":"","page_name":" 257 ","page_number":275},
  {"content":"\r\n\r\nبگذشت و در شمار قبايل بنى مرين و در عداد ايشان در آمدند . عبد اللّه بن كندوز بمرد و بعد از او رياست به پسرش عمر بن عبد اللّه رسيد .\r\nچون سلطان يوسف بن يعقوب عزم بنى عبد الواد نمود و به تلمسان لشكر برد و محاصرهء آن به دراز كشيد و بنى مرين و متعلقاتشان بر بنى عبد الواد دست تجاوز گشودند بنى كندوز را نيز هواى عصيان در سر افتاد و بر سلطان خروج كردند و به سال 703 به حاحه رفتند . امير مراكش يعيش بن يعقوب در سال 704 براى پيكار با آنان سپاه گرد آورد و در تادرت پيكار كرد ولى ايشان همچنان در خلاف خويش پاى فشردند . سپس يعيش و سپاه او بار ديگر در سال 704 در تامطريت بر آنان تاخت و سخت منهزمشان ساخت و دستشان كوتاه كرد و شدت و بأس ايشان سست گردانيد .\r\nجماعتى از بنى عبد الواد در ارعارن بامكا [ 1 
  ] نيز كشته شدند . يعيش بن يعقوب در بلاد سوس دست به خونريزى زد و تارودنت مركز سوس و بزرگترين شهر آن را ويران ساخت . عبد الرحمان بن الحسن بن يدر از آخرين امراى بنى عبد المؤمن در سوس در آنجا بود . و ما از او ياد كرديم . ميان او و عربهاى معقل از شبانات و بنى حسان از انقراض دولت موحدين نبردى پيوسته بود . در يكى از اين نبردها در سال 668 عمش على بن يدر كشته شد و امارت او بعد از چندى به ابن عبد الرحمان رسيد . و آنان همچنان با او در پيكار بودند تا يعيش بن يعقوب سوس را تصرف كرد و تارودنت را ويران ساخت . سپس عبد الرحمان بار ديگر زمام امور به دست گرفت و شهر خود تارودنت را از نو بنا كرد . اين بنى يدر مىپندارند كه از عهد طوالع عرب در اين سرزمين مستقر بوده‌اند و نسل به نسل بر آن فرمان رانده‌اند .\r\nدر عهد سلطان ابو عنان و برادرش ابو سالم پس از او ، در فاس پيرى سالخورده يافتم كه از فرزندان همين عبد الرحمان بود ، او نيز چنين ادعايى كرد و گفت كه از فرزندان ابو بكر صديق‌اند .\r\nو اللّه اعلم .\r\nبنى كندوز در صحراى سوس همچنان پراكنده و عصيانگر باقى ماندند تا سلطان به هلاكت رسيد و پس از او به اطاعت ملوك بنى مرين در آمدند . گناهانشان عفو شد و بار ديگر در دولت مقام خود باز يافتند و نيكخواه و يك دلهء دولت شدند و تا اين عهد بر همين منوال‌اند . و ما در اين باب سخن خواهيم گفت . ان شاء اللّه تعالى .\r\n\r\nخبر از هلاكت مشايخ مصامده به تلبيس ابو على مليانى\r\nدر اخبار مغراوهء از ابتداى كار ابو على مليانى سخن به ميان آورديم و گفتيم كه در مليانه شورش بر پا\r\n\r\n\r\n","description":"","footnote":"\r\n[ ( 1 ) 
  ] در نسخه  F  و  M  : باز غارك تا كما .\r\n","page_name":" 258 ","page_number":276},
  {"content":"\r\n\r\nكرد و آنجا را در تصرف گرفت . سپس به وسيلهء سپاهى كه بر سرش رفت از آنجا بركنده شد و به يعقوب بن عبد الحق ، سلطان بنى مرين پيوست و در خدمت او مقامى ارجمند يافت و اكرام و نيكى ديد . سلطان شهر اغمات را چون طعمه‌اى به اقطاع او داد و مليانى در اغمات بماند . از كارهاى ابو على مليانى يكى آن بود كه گورهاى موحدين را بشكافت و اجسادشان بيرون آورد . اين اعمال سبب خشم سلطان و مردم گرديد بخصوص مصامده همواره در كمين شدند تا او را به سبب اعمالش گوشمال دهند . چون يعقوب بن عبد الحق بمرد ، يوسف بن يعقوب او را براى جمع‌آورى خراج مصامده به ميان ايشان فرستاد . مشايخ مصامده نزد سلطان سعايت كردند كه او اموال خراج را به سود خود پنهان كرده است . چون از او حساب كشيدند صحت اين اتهام به ثبوت رسيد . سلطان او را در بند كشيد و از نظر بينداخت . ابو على مليانى در سال 686 بمرد سلطان [ ابو يوسف يعقوب 
  ] پسر برادر او احمد را به لطف خويش بنواخت و به دبيرى خويش برگماشت . احمد با اين سمت در دستگاه و در زمرهء ياران او باقى ماند . سلطان بر دو تن از مشايخ مصامده على بن محمد بزرگ هنتاته و عبد الكريم بن عيسى بزرگ كدميوه خشم گرفت و پسر خود على امير مراكش را فرمان داد كه آنها را با زن و فرزند و حاشيه به زندان كند . احمد بن مليانى از اين امر به خيال گرفتن انتقام افتاد . نوشتن علامت سلطانى برنامه‌هاى دولتى اختصاص به يك دبير نداشت بلكه هر يك از دبيران چون نامه به پايان مىآمد خود به خط خويش بر آن علامت خاص مىنگاشت . زيرا سلطان به همهء ايشان اعتماد داشت و آنان در نزد سلطان چونان دندانه‌هاى شانه بودند . احمد بن مليانى به پسر سلطان كه امير مراكش بود در سال 697 از زبان پدرش نامه‌اى نوشت حاوى اين فرمان كه همهء مشايخ مصامده را بكشد و آنان را يك چشم برهم زدن مهلت ندهد . آنگاه آن علامت را كه حكايت از تنفيذ حكم سلطان بود بر آن بنگاشت و نامه را مهر نهاد و با بريد بفرستاد و خود به البلد الجديد رفت تا جان خويش برهاند . مردم از اين عمل او در شگفت شدند . چون نامه به پسر سلطان رسيد آن جمع از مصامده را كه در بند كرده بود از زندان بيرون آورد و به قتلگاهشان فرستاد . على بن محمد و عبد الكريم بن عيسى و فرزندانش عيسى و على و منصور و پسر برادرش عبد العزيز را بكشت و اين خبر را به وسيلهء وزير خود براى پدرش فرستاد . سلطان آنچنان به خشم آمد كه فرمان داد در حال وزير را بكشند و بريد روان داشت تا پسرش را بند بر نهاده به زندان برند و از پى ابن مليانى كس فرستاد . جستجو كردند او به تلمسان گريخته بود و بر آل زيان فرود آمده بود و پس از آنكه سلطان دست از محاصرهء اندلس برداشت احمد به اندلس رفت و چنان كه گفتيم در همان سال در آنجا بمرد . از آن روز سلطان ابو يوسف يعقوب نگاشتن علامت را به يكى از پروردگان خويش كه به امانت او وثوق و اعتماد داشت واگذار نمود . اين شخص عبد اللّه بن ابى مدين بود كه از مقربان و خواص او در امور مملكتش بود و از آن به بعد اين شغل تنها ويژهء يك تن\r\n\r\n","description":"","footnote":"","page_name":" 259 ","page_number":277},
  {"content":"\r\n\r\nاز ياران موثق و مطمئن است . و اللّه تعالى اعلم .\r\n\r\nخبر از رياست يهود بنى رقاصه و قتل آنها\r\nسلطان يوسف بن يعقوب در ايام كودكى عياش و لذتجوى بود ولى چون پدرش يعقوب بن عبد الحق مردى ديندار بود يوسف آن كارها در خفا مىكرد . يوسف شراب مىخورد و در جمع باده‌گساران مىنشست . خليفة بن رقاصه كه از يهوديان معاهد فاس بود وكيل خرج و دخل سراى او بود و امرا را رسم بر آن بود كه معاهدين را به اين گونه شغلها مىگماشتند . ابن رقاصه براى اينكه خود را بيشتر به امير يوسف نزديك سازد به انواع خدمت مىكرد . امير يوسف بن يعقوب نيز كارهاى خود به او رجوع مىكرد . ابن رقاصه نديم خلوتها و همدم مجالس عيش و عشرت او بود .\r\nچون يعقوب بن عبد الحق درگذشت و پسرش يوسف زمام امور ملك به دست گرفت ، همچنان مجالس باده‌خوارى را بر پاى مىداشت و ابن رقاصه علاوه بر شغلى كه در امور دربار او به عهده داشت نديم و همپيمانهء خاص او نيز بود . اين امر سبب شد كه رياستش عظيمتر گردد و جاى پايش در دولت استوارتر شود و از وجوه دولتمردان به شمار آيد و قدر و منزلتش فرا رود .\r\nشيخ ما الابلى ما را حكايت كرد كه خليفة بن رقاصه را برادرى بود به نام ابراهيم و پسر عمى به نام خليفه . او را به سبب همنامى با او خليفهء كوچك مىگفتند و دامادهايى معروف به بنى السبتى كه بزرگترين آنها موسى نام داشت و در امور دخل و خرج دربار معاون او به شمار مىآمد . سلطان از نشوهء كودكى به خود نيامد تا اين خاندان به جايى رسيدند كه بر وزرا و شرفا و علما فخر فروختند و آنان را متابعان خويش به حساب آوردند . و اين امر بر سلطان گران آمد و منتظر فرصت نشست .\r\nيكى از خواص سلطان به نام عبد اللّه بن ابى مدين كه از انديشهء او آگاه شده بود در نزد سلطان به سعايت از ايشان نشست تا آنگاه كه سلطان را به كشتارشان برانگيخت و يكباره همه را مورد هجوم خويش قرار داد . در ماه شعبان سال 701 كه تلمسان را در محاصره داشت در لشكرگاه همه را در بند كشيد و خليفة بن رقاصه و برادرش ابراهيم و موسى بن السبتى و برادرانش را پس از شكنجه ، مثله كرد و بكشت و همهء اطرافيان و خويشاوندان و نزديكانشان را به ديار عدم فرستاد و جز خليفهء كوچك كه اعتبار و اهميتى نداشت ، از آنان كس باقى نگذاشت . او نيز بعدها چنان كه خواهيم گفت كشته شد . ديگر يهود را به اطراف پراكنده ساخت و دولت را از رجس وجود و ننگ رياست ايشان پاك ساخت . و الامور بيد اللّه سبحانه .\r\n\r\nخبر از هلاكت سلطان ابو يعقوب يوسف بن يعقوب\r\nدر دستگاه سلطان و در زمرهء حواشى او غلامى خواجه بود از غلامان ابو على بن مليانى به نام سعادت\r\n\r\n","description":"","footnote":"","page_name":" 260 ","page_number":278},
  {"content":"\r\n\r\nكه از زمانى كه سلطان ابن مليانى را فرمانروايى مراكش داده بود ابن غلام را به او بخشيده بود .\r\nسعادت مردى جاهل و گول و كودن بود . سلطان را عادت آن بود كه خواجگان به ميان اهل حرم مىفرستاد و آنان نيز بى هيچ مانعى به نزد محارم او مىرفتند . تا آنگاه كه يكى از اين غلامان موسوم به العز متهم شد كه با يكى از اهل حرم بر ضد سلطان توطئه مىكرده است و سلطان او را بدين اتهام كشت . از آن پس سلطان نسبت به بسيارى از غلامان و خواجه سرايان خويش بدگمان شد و جمعى از خواجگان را در بند كشيد كه در آن ميان عنبر كبير رئيس غلامان بود . سلطان ديگر غلامان را به حرم راه نداد . خواجه سرايانى كه به زندان نيفتاده بودند بر جان خود بترسيدند . و سعادت را در نفس شيطانى اين خيال قوت گرفت كه سلطان را بكشد . سعادت آهنگ سلطان كرد كه در يكى از حجره‌هاى قصر خويش بود . سعادت اجازت خواست ، چون داخل شد ، سلطان را ديد كه به حنا خضاب كرده به پشت خوابيده است سعادت بيدرنگ خود را بر روى او انداخت و شكمش را بردريد و امعايش را ببريد و بگريخت . متعلقان سلطان از پى او رفتند شبانگاه در ناحيهء تا ساله يافتندش . او را گرفته به قصر آوردند غلامان و ديگر حواشى او را كشتند . سلطان تا پايان روز با مرگ دست به گريبان بود عاقبت در روز چهار شنبه هفتم ذو القعدهء سال 706 درگذشت و در همانجا كه بود به خاكش سپردند و چون اوضاع آرامش يافت او را در شاله به مقبرهء نياكانش بردند و در كنار آنان به خاك سپردند . و البقاء للّه .\r\n\r\nخبر از فرمانروايى ابو ثابت [ عامر بن ابى عامر 
  ] و كشتن او ديگر نامزدان حكومت را و حوادث همراه آن\r\nامير ابو عامر فرزند سلطان ابو يعقوب و وليعهد او بود . چو مطرود شد و در بلاد بنى سعيد در سرزمين غماره وريف به سال 698 بمرد ، دو پسرش عامر و سليمان در كفالت جدشان ابو يعقوب در آمدند . اين دو جاى پدر را در دل نياى خويش گرفتند . عامر ابو سعيد كنيه داشت .\r\nامير ابو ثابت عامر از حيث شهامت و اقدام و جرئت شاهين قوم خود بود و خويشاوندان مادريش در قبيلهء بنى ورتاجن بودند . چون پدرش سلطان ابو يعقوب درگذشت آنان او را به بيعت دعوت كردند و با او بيعت نمودند امير ابو يحيى بن يعقوب عم پدرش را اتفاقا گذار به آن مجمع افتاد او را نيز به اطاعت وادار كردند . امير ابو يحيى اگر كسانى را به گرد خود داشت كه با او مساعدت مىكردند از ابو ثابت به اين امر نزديكتر بود . حاشيهء سلطان و وزيران او كه به هنگام مرگ او در البلد الجديد بودند ، با پسرش امير ابو سالم بيعت كردند . با اين وضع نزديك بود كه در بنى مرين شكاف افتد و كار به كينه‌توزى كشد . امير ابو ثابت در حال نزد امير ابو زيان و ابو حمو\r\n\r\n","description":"","footnote":"","page_name":" 261 ","page_number":279},
  {"content":"\r\n\r\nپسران عثمان بن يغمراسن به تلمسان كس فرستاد و با آنان پيشنهاد كرد كه اگر به آلات نبرد ياريش دهند دست از محاصره بردارد . براى عقد اين قرارداد ابو حمو حاضر شد و تاييدش نمود .\r\nبيشتر بنى مرين و اهل حل و عقد به امير ابو ثابت عامر گرايش داشتند ، تنها سپاهيان و حاشيه و خواص و وزرا با ابو سالم بيعت كرده بودند . ابو سالم در البلد الجديد بود . اينان اشارت كردند كه به جنگ بيرون آيد . او نيز بيرون آمد و سپاه خود تعبيه داد . قدرى بهت زده درنگ كرد و از نبرد امتناع نمود و وعده داد كه فردا جنگ را آغاز خواهد كرد . آنگاه به قصر باز گرديد و يارانش را نوميد بر جاى نهاد . آنان نيز به امير ابو ثابت - كه بر فراز كوهى مشرف بر آنان ايستاده بود و مىنگريست - پناه بردند چون ابو سالم به درون قصر رفت يارانش جملگى به نزد ابو ثابت شتافتند و چون همهء سپاهيان و قبايل در كنار ابو ثابت قرار گرفتند ، به البلد الجديد روى نهاد و برفت تا بر در شهر بايستاد . ابو ثابت عمامه‌اى بر سر بسته بود . وزير يخلف بن عمران الفودودى از شهر بيرون آمد ، به امر ابو يحيى او را از اسب فرو كشيدند و در برابر او به ضرب نيزه كشتند . يخلف بن عمران ، تازه به وزارت رسيده بود . سلطان در ماه شعبان سال 706 پيش از مرگ خويش او را وزارت داده بود .\r\nابو سالم به جانب مغرب گريخت . جمعى از عشيرهء او از فرزندان رحو بن عبد اللّه بن عبد الحق عباس و عيسى و على پسران رحو و پسر برادرشان جمال الدين بن موسى همراه او بودند . امير ابو ثابت با قليلى از لشكرش از پى ايشان براند و در بندرومه به آنان رسيدند . همه را گرفتند . به فرمان سلطان ابو ثابت ، ابو سالم و جمال الدين را كشتند و باقى را زنده گذاشتند . امير ابو ثابت فرمان داد دروازهء البلد الجديد را آتش زنند تا سپاه به درون رود . در اين حال رئيس سراهاى سلطانى عبد اللّه بن ابى مدين كاتب از فراز بارو آشكار شد . سلطان را گفت كه ابو سالم فرار كرده و مردم شهر به اتفاق سر بر خط فرمان او دارند . مىخواست با ابو ثابت بمسالمت رفتار كند كه شب هنگام بود و بيم آن مىرفت كه لشكريان خانه‌هاى مردم در شب غارت كنند و به مردم آسيب رسانند از اين رو فاجعه را تا بامداد به تعويق انداخت . سلطان نيز مهلت داد . امير ابو يحيى او را فرمان داد كه ابو الحجاج بن اشقيلوله را در بند كشد . زيرا از قديم در ميان ايشان دشمنى بود . سپس فرمان داد كه او را بكشد و سرش را بفرستد و ابو الحجاج كشته شد . سلطان آن شب گفت تا آتش افروزند و او در روشنى آتش شب را بر پشت اسب به روز آورد . بامداد به قصر داخل شد و پيكر سلطان را پس از آنكه بر آن نماز خواندند به خاك سپردند . چون امير ابو يحيى مورد توجه همگان بود ، سلطان بر او حسد برد و با بزرگان و خويشاوندان خويش چون عبد الحق بن عثمان بن امير ابو معرف محمد بن عبد الحق و وزرايى كه در حضرت بودند ، چون ابراهيم بن عبد الجليل ونكاسى و ابراهيم بنى عيسى يرنيانى و جز آن دو از خواص در باب او مشورت كرد . به قتل او رأى دادند و از او سخنانى نقل كردند كه\r\n\r\n","description":"","footnote":"","page_name":" 262 ","page_number":280},
  {"content":"\r\n\r\nحاكى از آن بود كه مترصد است تا حكومت را فرا چنگ آورد و براى اين منظور كسانى را به گرد خويش جمع مىكند .\r\nروز سوم بيعت ، امير ابو يحيى سوار شده به قصر رفت . سلطان ابو ثابت دست او را گرفت و به حرم برد تا در مرگ برادر او را تسليت گويند . سپس به ميان خواص خود رفت . سلطان از او عقب افتاد . با عبد الحق بن عثمان قرار گذاشته بود كه او را بگيرد و بربندد . سلطان نزد ايشان رفت ، ابو يحيى را بسته در بند ديد . فرمان قتلش داد و عبد الحق مهلتش نداد . وزير او عيسى بن موسى الفودودى را نيز به او ملحق كردند . خبر هلاكت اين گروه پراكنده شد . خويشاوندان ترسيدند .\r\nيعيش بن يعقوب برادر سلطان و پسرش عثمان كه از نام مادرش « قضيب » نسبت داشت و مسعود بن ابى مالك و عباس بن رحو بن عبد اللّه بن عبد الحق گريختند و به عثمان بن ابى العلاء كه در غماره بود پيوستند و ميدان براى ابو ثابت از كسانى كه نامزد فرمانروايى بودند خالى شد . سلطان بر قلمرو قوم خود ايمن از شر و فتنهء منازعين به فرمانروايى پرداخت .\r\nچون كار به پايان آمد و اركان ملك مستحكم گرديد و عده‌اى را كه به فرزندان عثمان بن يغمراسن داده بود برآورده ساخت و از محاصرهء ايشان دست برداشت و از بلاد مغرب اوسط كه از آن بنى يغمراسن بود و اعمال بنى توجين و مغراوه به سود ايشان به يك سو شد . آنگاه رهسپار مغرب گرديد زيرا عثمان بن ابى العلاء بن عبد اللّه بن عبد الحق در سبته خروج كرده بود و در همان زمان كه سلطان ابو يعقوب ديده از جهان فرو بست به نام خود خطبه خوانده بود و به بلاد غماره رفته بود و بر قصر كتامه غلبه يافته بود . چون سلطان ابو ثابت راهى مغرب شد امور مردم مدينة الجديد - در باب حركت ايشان هم به مغرب - به وزير خود ابراهيم بن عبد الجليل واگذار كرد زيرا شهر در اين هنگام آباد و پر از مردم شده بود و همه خزاين و آلات و اموال بود . وزير نيز سياستى نيكو در پيش گرفت و براى آنها مدت و زمان معين كرد و آنان دسته دسته حركت كردند و رفتند و شهر را بى سكنه رها نمودند .\r\nفرزندان عثمان بن يغمراسن پس از رفتن بنى مرين به مغرب آن را ويران كردند و همهء آثار و بناهاى آن بركندند . سلطان ابو ثابت ، حسن بن عامر بن عبد اللّه را با سپاهى از لشكرى و غير لشكرى به جنگ ابن ابى العلاء فرستاد و چندى در مدينة الجديدة با آنكه آن را به فرزندان عثمان بن يغمراسن واگذار كرده بود - چون ثغر بلاد شرقى بود ، درنگ كرد تا ساز و برگ لازم برسد و در آغاز ذو القعده حركت كرد و در آغاز سال 707 وارد فاس شد . و اللّه اعلم\r\n.\r\n\r\n","description":"","footnote":"","page_name":" 263 ","page_number":281},
  {"content":"\r\n\r\n\r\nخبر از شورش يوسف بن محمد بن ابى عباد در مراكش و غلبهء سلطان ابو ثابت عامر بر او\r\nچون سلطان ابو ثابت از لشكرگاه خود در تلمسان رهسپار مغرب گرديد پيشاپيش ، يكى از خويشاوندان خود را به نام حسن بن عامر بن عبد اللّه بن سلطان ابو يوسف با لشكرى بسيج كرد و به جنگ عثمان بن ابى العلاء فرستاد . بلاد مراكش و نواحى آن را به پسر عم ديگرش يوسف بن محمد بن ابى عياد بن عبد الحق داد و فرمان داد كه در احوال آن حدود نيكو نظر كند . او نيز برفت و به مراكش داخل شد . چندى بعد در سرش هواى شورش افتاد و والى مراكش را كشت و جمعى را اسب و سلاح داد و عصيان آشكار كرد . آنگاه والى شهر را دستگير نمود و در زير تازيانه بكشت و دعوى فرمانروايى كرد . اين واقعه در ماه جمادى الاولاى سال 707 اتفاق افتاد .\r\nسلطان ابو ثابت تازه به فاس وارد شده بود كه اين خبر به او رسيد . وزير خود يوسف بن عيسى بن السعود الجشمى و يعقوب بن اصناك را با پنج هزار سپاهى به جنگ يوسف بن محمد بن ابى عياد فرستاد و خود با سپاهى ديگر از پى او روان شد . يوسف بن محمد بن ابى عياد به جنگ بيرون آمد و از وادى ام الربيع گذشت ولى سپاه او در برابر سپاه وزير شكست خورد و او خود به اغمات گريخت . وزير از پى او رفت . يوسف به كوهستان هسكوره شد و موسى بن ابى سعيد الصبيحى از اغمات به او پيوست . بدين گونه كه خود را از باروى شهر فرو افكنده بود . وزير يوسف بن محمد بن ابى عياد به مراكش درآمد ، سپس از شهر بيرون آمده در پى او رفت و چون به او رسيد ميانشان نبردى در گرفت و از دو سو جمعى به قتل رسيدند . وزير به هسكوره رفت . سلطان ابو ثابت در نيمه رجب سال 707 وارد مراكش شد و فرمان داد افراد قبيلهء اوربه [ 1 
  ] را كه در اين فتنه دست داشته بودند بكشند و همه را كشتند . چون يوسف بن ابى عياد به جبال هسكوره رفت بر مخلوف بن هبو فرود آمد و خواست كه او را در پناه گيرد ولى او نخواست با سلطان مخالفت ورزد و او را پناه دهد . از اين رو دستگيرش كرد و با هشت تن از يارانش كه عامل اصلى اين فتنه بودند ، به مراكش فرستاد .\r\nهمه را پس از آنكه تازيانه زدند در يك جا كشتند . سر يوسف را به فاس فرستادند و بر باروى آن نصب كردند . سپس همه كسانى را كه به نحوى در اين شورش دست داشته بودند در اغمات يا مراكش گرفتند و كشتند . سلطان در خلال اين احوال بر وزير خود ابراهيم بن عبد الجليل خشم گرفت و او را بند بر نهاد و دو تن از فرزندان دولين - از بنى ونكاسن - را نيز به زندان كرد و حسن بن دولين را از آن ميان بكشت و باقى را عفو كرد . آنگاه در اواسط شعبان لشكر به جنگ سكسيوى و استيلا بر اطراف مراكش برد . سكسيوى از در اطاعت درآمد و هديه‌اى گران تقديم داشت .\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  : اورنه .\r\n","page_name":" 264 ","page_number":282},
  {"content":"\r\n\r\nسلطان فرمانبردارى و خدمت او را بپذيرفت . آنگاه سردار خود يعقوب بن اصناك را بسيج كرد كه به بلاد سوس رود . آنان از برابر او گريخته به ريگستان رفتند . و اثرشان منقطع شد و به لشكرگاه سلطان باز گرديد . سلطان با سپاه خود به مراكش باز گشت و در غرهء ماه رمضان به شهر درآمد . و پس از آنكه جماعتى از شيوخ بنى ورا را كشت رهسپار فاس گرديد و راه خود بر بلاد صنهاجه افكند و در بلاد تامسنا پيش راند . عربهاى جشم از قبايل خلط و سفيان و بنى جابر و عاصم با او ديدار كردند . سلطان در مصاحبت آنان به انفى رفت و شصت تن از مشايخ ايشان را بگرفت و بيست تن از كسانى را كه خبر داده بودند كه در راهها افساد كرده‌اند بكشت و در اواخر رمضان به رباط داخل شد و در آنجا جماعتى از اعراب را كه به فتنه‌گرى پرداخته بودند بكشت . در اواسط شوال به جنگ قبايل رياح ساكنان از غار و هبط رفت و به سبب كينه‌اى كهن كه به آنان داشت دست به انتقامجويى زد و جماعتى را بكشت و جماعتى را اسير كرد و به فاس روان شد . در اواسط ذو القعده به شهر داخل گرديد . در آنجا خبر يافت كه عبد الحق بن عثمان منهزم شده و روميان خلقى از سپاه او كشته‌اند و نيز از هلاكت عبد الواحد الفودودى از رجال دولت خود آگاه شد و دانست كه كار عثمان بن ابى العلاء در حوالى اغمات بالا گرفته است . پس براى جنگ با او تصميم گرفت . و اللّه اعلم .\r\n\r\nخبر از نبرد سلطان ابو ثابت براى دفع عثمان بن ابى العلاء در بلاد هبط و هلاكت او در طنجه بعد از ظهورش\r\nچون رئيس ابو سعيد فرج بن اسماعيل بن يوسف بن نصر ، در سال 705 سبته را تصرف كرد ، به نام پسر عم خود المخلوع محمد بن محمد الفقيه بن محمد بن محمد الشيخ بن يوسف بن نصر دعوت نمود ، و ما از آن ياد كرديم . رئيس جنگجويان مجاهد ، عثمان بن ابى العلاء بن ادريس بن عبد اللّه بن عبد الحق از بزرگان اين خاندان و نامزد فرمانروايى را با خود از آب گذرانيد و به مالقه برد كه مقر فرمانروايى او بود . رئيس ابو سعيد از اين رو عثمان بن ابى العلاء را به نزد خود برده بود كه در مغرب اختلاف پديد آورد و دولت را سرگرم فتنه‌اى كند و سبته را در امان نگهدارد و ديگر كس را فرصت آن نباشد كه سلطان و قومش را به تصرف آن تحريض نمايد . چون دولتش باليده شد عثمان بن ابى العلاء به پايمردى امداد و ياورى ايشان طمع در ملك مغرب نمود و بدين هوا از سبته بيرون آمد . بعد از او عمر فرزند عمش رحو بن عبد اللّه رياست غازيان يافت . عثمان بن ابى العلاء در بلاد غماره دعوى پادشاهى كرد و قبايل غماره هم دعوت او اجابت كردند . عثمان در دژ علودان كه يكى از استوارترين دژهاى ايشان است استقرار يافت و همه با او بيعت كردند كه تا پاى جان دست ز ياريش برندارند .\r\nسپس به اصيلا و العرائش رفت و آنجا را بگرفت . اين اخبار به سلطان متوفى ابو يعقوب مىرسيد ولى چون كار او را حقير مىشمرد اقدامى جدى نمىكرد . تا آنگاه كه فرزند خود ابو سالم را با\r\n\r\n","description":"","footnote":"","page_name":" 265 ","page_number":283},
  {"content":"\r\n\r\nسپاهى به سبته فرستاد . ابو سالم روزى چند دست به پيكار زد ولى باز گرديد . سلطان ابو يوسف بعد از او برادرش يعيش بن يعقوب را فرستاد و او را در طنجه فرود آورد و سپاه مجهز كرد و طنجه را ثغر او قرار داد . عثمان بن ابى العلاء به جنگ آمد و يعيش نخست از طنجه باز پس نشست و به قصر رفت . عثمان از پى او به قصر رفت ولى ساكنان قصر سواره و پياده و تيراندازان همراه با يعيش بيرون آمدند و به وادى ورا رسيدند و پس از نبردى منهزم شده به شهر باز گرديدند . عمر [ 1 
  ] بن ياسين بمرد . عثمان يك روز در برابر قصر به پيكار پرداخت و روز بعد به قصر داخل شد و اين قضايا مقارن مرگ سلطان ابو يوسف يعقوب بود . يعيش بن يعقوب از بيم ابو ثابت بگريخت و به عثمان بن ابى العلاء پيوست .\r\nچندى كار او در آن نواحى استقامت و رونقى يافت . و سلطان ابو ثابت از آن هنگام كه به مغرب آمده بود سرگرم شورش يوسف بن محمد بن ابى عياد در مراكش بود ، از اين رو به عثمان نمىپرداخت و چون از آن كار فراغت يافت ، عبد الحق بن عثمان بن محمد بن عبد الحق از رجال خاندان مرينى را به جاى عم خود يعيش بن يعقوب ، به جنگ عثمان بن ابى العلاء فرستاد . عبد الحق در حركت آمد و عثمان به مقابله بيرون شد . اين واقعه در اواسط ماه ذو الحجة سال 707 بود .\r\nعبد الحق منهزم شد و در اين پيكار جمعى از روميان كشته شدند و عبد الواحد الفودودى از رجال دربار سلطان كه نامزد وزارت بود نيز كشته شد . عثمان به قصر كتامه شد و جنگ در پيوست و بر حوالى و اطراف آن مستولى گرديد . در پى اين حادثه سلطان از جنگ مراكش بازگشت . در آنجا ريشهء فتنه و نفاق را بركنده بود . پس عزم حركت به بلاد غماره نمود تا رسم دعوت ابن ابى العلاء را براندازد كه ناحيهء مغرب را به خطر افكنده بود . سلطان مىخواست او را به عقب براند و سبته را از دست ابن الاحمر به در آورد زيرا سبته پايگاهى شده بود براى كسانى از خويشاوندان و بزرگان خاندان كه قصد خروج داشتند و از سوى ديگر كسانى كه به قصد جهاد فى سبيل اللّه به آن سوى دريا مىرفتند از سبته حركت مىكردند .\r\nسلطان ابو ثابت در اواسط ماه ذو الحجة سال 707 از فاس در جنبش آمد . چون به قصر كتامه رسيد ، سه روز در آنجا درنگ كرد تا لشكريان برسيدند و عرض لشكر پايان گرفت . عثمان بن ابى العلاء از برابر او بگريخت و سلطان از پى او روان شد و به دژ علودان فرود آمد و آنجا را به جنگ بستد و بيش از چهار صد نفر را بكشت . سپس به شهر دمنه رفت آنجا را نيز بگشود و كشتار كرد و اسير گرفت زيرا مردم اين بلاد به فرمان ابن ابى العلاء در آمده بودند و او را در گرفتن و غارت كردن قصر يارى كرده بودند . سلطان پس از اين فتوحات به طنجه رفت و در آغاز سال 708 به طنجه\r\n\r\n\r\n","description":"","footnote":"\r\n[ ( 1 ) 
  ] در نسخه  C  : محمد .\r\n","page_name":" 266 ","page_number":284},
  {"content":"\r\n\r\nداخل شد . ابن ابى العلاء و ياران در سبته تحصن گرفتند . سلطان لشكر به سبته برد و آن نواحى همه تاراج كرد پس فرمان داد شهر تيطاوين را براى نزول سپاهيانش پى افكنند و سبته را زير سنگهاى منجنيق گرفت . بزرگترين فقيه مجلس خود ابو يحيى بن ابى الصبر را به نزدشان فرستاد تا آنان را وادارد كه شهر را تسليم كنند . در خلال اين احوال سلطان ابو ثابت بيمار شد و پس از چند روز در هشتم ماه صفر سال 708 بمرد . او را در بيرون شهر طنجه به خاك سپردند . پس از چند روز جسد او را به شاله بردند و در كنار پدرانش به خاك سپردند . رحمة اللّه عليهم اجمعين .\r\n\r\nخبر از دولت سلطان ابو الربيع سليمان بن ابى عامر و حوادث ايام او\r\nچون سلطان ابو ثابت به هلاكت رسيد عم او على بن سلطان ابو يعقوب كه به نام مادرش رزيكه شهرت داشت متصدى امر حكومت شد . ولى بزرگان بنى مرين كه اهل حل و عقد امور بودند نزد ابو الربيع برادر سلطان متوفى رفتند و با او بيعت كردند . ابو الربيع عم خود على بن رزيكه را گرفت و در طنجه زندانى كرد و او در زندان بمرد . سلطان ابو الربيع دست عطا بر مردم بگشود سپس رهسپار فاس شد . عثمان بن ابى العلاء با لشكرى گران از پى او برفت و در حالى كه با اندكى از لشكريانش شب را آسوده بودند ، بر ايشان شبيخون زد . آنان از خواب برجستند و بر اسبها سوار شده گريختند . در بيرون شهر علودان نبرد در گرفت ، شكست در سپاه عثمان افتاد . پسرانش دستگير شدند و بسيارى از لشكرش اسير و كشته شدند . و اين پيروزى بزرگى بود . ابو يحيى بن ابى الصبر به اندلس رفت و در آنجا پيمان صلح بست . ابن الاحمر براى جنگ با سلطان ابو ثابت آمده بود چون به جزيره الخضراء رسيد از مرگ سلطان خبر يافت . از گذشتن از آب باز ايستاد ولى ابن ابى الصبر براى استحكام مبانى دوستانه بگذشت . عثمان بن ابى العلاء هم با جمعى از خويشاوندان به اندلس رفت و به غرناطه شد . سلطان شتابان به پايتخت خود باز گرديد و در آخر ماه ربيع الاول سال 708 به فاس داخل شد و كارها استقامت گرفت . و با صاحب تلمسان [ ابو حمو 
  ] موسى بن عثمان بن يغمراسن عقد صلح بست . سلطان با دلى آسوده در پايتخت خويش ماند . ايام او همه سكون و آرامش و شادمانى بود . هم در ايام او بهاى كالاها از حد معتاد بسى گرانتر شد . چنان كه بهاى خانه در فاس به هزار دينار زر رسيد . مردم در بناى خانه و كاخ به رقابت برخاستند و كاخهاى رفيع با سنگ و مرمر بيفراشتند و آنها را به انواع منقش و مزين ساختند و جامه‌هاى ابريشمين پوشيدند و بر اسبان راهوار سوار شدند و غذاهاى خوب خوردند و خود را به زيورهاى زر و سيم بياراستند بسا آبادانيها شد .\r\nسلطان نيز در سراى خويش بر تخت فرمانروايى آرميده بود و اين حال ببود تا جهان را بدرود گفت .\r\nو ما به ذكر آن خواهيم پرداخت ان شاء اللّه\r\n.\r\n\r\n","description":"","footnote":"","page_name":" 267 ","page_number":285},
  {"content":"\r\n\r\n\r\nخبر از كشته شدن عبد اللّه بن ابى مدين\r\nابو مدين [ 1 
  ] شعيب بن مخلوف از بنى ابو عثمان از قبايل كتامهء مجاور قصر كبير بود . مردى ديندار بود و به ديندارى مشتهر . چون بنى مرين لشكر به مغرب بردند و اراضى آن در نور ديدند و بر ضواحى آن مستولى شدند ، نيكانشان به نيكان گراييدند و فاجرانشان به فاجران . بنى عبد الحق نيز ابو شعيب را برگزيدند و او را امام نماز خود ساختند . از آن ميان يعقوب بن عبد الحق به مصاحبت او مشتاقتر از ديگران بود و وابسته‌تر از ديگران به او . اين امر سبب شد كه در دستگاه دولت منزلتى تمام يابد و فرزندان و خويشاوندان و اطرافيان او نيز صاحب ارج و مقام گردند . از آن ميان فرزندان او عبد اللّه و محمد معروف به الحاج و برادرش ابو القاسم در فضاى چنين عزت و اعتبارى در قصر كتامه پرورش يافتند . چون يعقوب بن عبد الحق بمرد ، يوسف بن يعقوب ايشان را به خدمت خود برگزيد و به كارهاى خصوصى خويش برگماشت و همچنان در ارتقاء درجت ايشان سعى داشت تا آنگاه كه پدرشان ابو مدين شعيب به سال 697 بمرد . در اين هنگام عبد اللّه بن ابى مدين در نزد سلطان مقامى شامخ يافته بود و بر ذروهء عزت برآمده به وزارت رسيده بود و سلطان را با او دوستى و اخلاص بود و در خدمت او از مزيتى بهره‌مند .\r\nنگارش علامت سلطان بر رسائل بر دست او بود و اوامرى كه از او صادر مىشد به دست او نفاذ مىيافت . حساب خراج و رسيدگى به اعمال عمال نيز به او واگذار شده بود و بست و گشاد كارها همه به فرمان او بود . همچنين سلطان او را در خلوتها محرم اسرار خويش كرده بود و هر چه در سينه نهان داشت با او در ميان مىنهاد . اشراف ، خواص و بزرگان قبيله و خويشاوندان و فرزندان سلطان هميشه بر آستان او مقيم بودند تا چه فرمايد . عبد اللّه بن ابى مدين برادر خود محمد را به جمع‌آورى خراج مصامده در مراكش برگماشته بود و ابو القاسم برادر ديگرشان در فاس بود .\r\nعبد اللّه در نهايت رفاه و جاه مىزيست . بسا گرسنگان كه سير مىكرد و بسا برهنگان كه مىپوشانيد و بر سبيل هدايا و تحف اموال بسيار بر او گرد آمده بود . و اين حال ببود تا سلطان ابو يعقوب يوسف بمرد . بعضى گويند كه او را به سعايت مليانى در خون او دست بود . چون ابو ثابت به امارت رسيد بر مقام و مرتبت او بيفزود و چون ابو الربيع فرمانروايى يافت در حق او آنچنان بود كه اسلاف او بودند . بنى رقاصهء يهودى چون سركوب شدند عبد اللّه بن ابى مدين در قتل و تاراج آنها به سبب آنكه زمام امر و نهى به دست او بود شركت داشت . بعضى مىگويند كه خود در اين سعايت دست داشته است و او بود كه خليفهء كوچك يكى از اين خاندان را - چنان كه گفتيم -\r\n\r\n\r\n","description":"","footnote":"\r\n[ ( 1 ) 
  ] در متن : ابو شعيب .\r\n","page_name":" 268 ","page_number":286},
  {"content":"\r\n\r\nبر جاى نهاد و از سر خونش درگذشت . چون زمام دولت به دست ابو الربيع قرار گرفت خليفه كوچك را در سراى خود به برخى كارها برگماشت - خليفهء كوچك خادمان درگاه سلطان را بفريفت و خود را به سلطان رسانيد . همهء همش آن بود در كار عبد اللّه بن ابى مدين سعايت كند و از او انتقام بگيرد . و سلطان ابو الربيع را تلقين مىكرد كه با همه حزم و احتياطى كه اطرافيانش به كار مىدارند از مكر او در امان نيست و خليفهء كوچك اين معنى را از سخن ديگران دريافته بود . پس سلطان را گفت كه عبد اللّه بن ابى مدين با دخترش سر و سرى دارد و با اين سخنان سلطان را به خشم مىآورد و عاقبت به هدف خويش رسيد و عبد اللّه بن ابى مدين به هنگامى كه به سراى سلطان مىرفت به دست سردار رومى كشته شد . بدين گونه كه از پشت سر او را با نيزه بزد چون به رو در افتاد سر از تنش جدا كرد و سر را در برابر سلطان افكند . در اين حال وزير ، سليمان بن يرزيكن داخل شد چون سر عبد اللّه را در مقابل سلطان ديد نزديك بود از شدت حسرت و اندوه بيهوش شود زيرا دولت بنى مرين مردى در خور را از دست داده بود و سلطان را از مكر آن يهودى آگاه كرد و گفت كه عبد اللّه بن ابى مدين نامه‌اى به سلطان نوشته كه اينك در نزد اوست و در آن از هر اتهامى بيزارى جسته و سوگند خورده . سلطان از خواب غفلت بيدار شد و به مكر يهودى پى برد و از كردهء خويش پشيمان گرديد . در حال خليفة بن رقاصه را با همهء خويشاوندان و بستگان يهودىاش كه در دستگاه او خدمت مىكردند بگرفت و بكشت تا عبرت ديگران شوند . و اللّه اعلم .\r\n\r\nخبر از شورش مردم سبته بر اندلسيان و باز گردانيدن ايشان به اطاعت سلطان ابو الربيع\r\nچون سلطان ابو الربيع از جنگ سبته بعد از طرد عثمان بن ابى العلاء باز گرديد و عثمان بن ابى العلاء از آنجا با ياران و خويشان - چنان كه گفتم - به اندلس رفت . خبر آوردند كه مردم سبته از فرمانروايى اندلسيان بر ايشان و سوء معاملت ايشان ملول شده‌اند و بعضى از ياران سلطان كه در شهر بودند در انگيزش مردم دست داشتند سلطان پرورده و بركشيدهء خود تاشفين بن يعقوب الوطاسى برادر وزير خود را با سپاهى گران از بنى مرين و ديگر طبقات سپاه به سبته روان كرد و فرمان داد كه برود و جنگ آغاز كند و خود نيز شتابان از پى برفت . چون مردم شهر چنان ديدند رجال گرد آمدند و شعار خود آشكار كردند و بر عمال و سرداران ابن الاحمر بشوريدند و پادگانى را كه در آنجا نهاده بود از شهر بيرون كردند . لشكر سلطان شهر را بگرفت و در دهم ماه صفر سال 709 تاشفين به يعقوب به قصبهء آن داخل شد و خبر به سلطان ابو الربيع دادند . سلطان بنى مرين شادمان شد كه فتحى عظيم نصيب او شده بود . فرمانرواى قصبه ابو زكريا يحيى بن مليله و فرماندهء ناوگان ابو الحسن بن كماشه و فرماندهء سپاه سبته كه از بزرگان بود يعنى عمر بن رحو بن عبد اللّه بن عبد الحق را\r\n\r\n","description":"","footnote":"","page_name":" 269 ","page_number":287},
  {"content":"\r\n\r\nدر بند كشيد . عمر بن رحو را فرمانرواى اندلس به جاى پسر عمش عثمان بن ابى العلاء هنگامى كه از دريا گذشته و به جهاد رفته بود در آنجا گماشته بود . اين پيروزى را به سلطان خبر داد بزرگان و اعيان از مشايخ سبته و اهل شور به نزد او آمدند خبر به ابن الاحمر رسيد . بيمناك شد و از تجاوز سلطان و سپاه مغرب كه به ساحل رسيده بودند بترسيد . طاغيه كه در اين ايام در جزيرة الخضراء فرود آمده بود با گردن نهادن به صلح از آنجا بيرون آمد . البته اين تسليم به صلح به سبب آن بود كه در اثر محاصره به جزيرة الخضراء رنج بسيار رسيده بود و دشمن به جبل الفتح آمده و بر او و كشورش غلبه يافته بود . يكى از زعماى دولتش معروف به آلفونسو منهزم شده بود . ابو يحيى بن عبد اللّه بن ابى العلاء فرماندهء لشكر مالقه او را منهزم ساخته بود .\r\nپس از تصرف جبل الفتح او را ديده بود كه در بلاد به گردش پرداخته است مسيحيان به هزيمت شدند و به سختى آنان را كشتار كردند . فتح جبل الفتح در نظر مسلمانان بزرگ آمد .\r\nسلطان ابو الجيوش رسولان خود بفرستاد كه خواستار صلح و دوستى بودند و تا سلطان را به جهاد با دشمنان ترغيب كند از جزيرة الخضراء و رنده و دژهاى آن دست برداشت و تسليم سلطان نمود .\r\nسلطان از او بپذيرفت و آن سان كه مقبول او بود پيمان صلح منعقد شد و خواهر خود را به او داد و براى يارى او در امر جهاد اموال و اسبان و اشتران راهوار فرستاد . اين مددها به وسيلهء عثمان بن عيسى اليرنيانى برسيد و ميان آنان روابط صلح و دوستى بر قرار بود تا آن زمان كه سلطان از دنيا برفت و البقاء للّه وحده .\r\n\r\nخبر از بيعت عبد الحق بن عثمان بن تمايل وزير و مشايخ و پيروزى سلطان ابو الربيع بر آنان سپس هلاكت او\r\nرسولان ابن الاحمر در خلال اين مصالحه و مكاتبه پى در پى به درگاه سلطان مىآمدند . در يكى از هيئتها يكى از توانگران ايشان بود كه به گناهان كبيره تجاهر مىكرد . از جمله معلوم شد كه شراب مىخورد و بدان مداومت مىورزد . سلطان از آغاز ماه جمادى الاول سال 709 ابو غالب المغيلى قاضى فاس را عزل كرده بود و امر قضا و اجراى احكام به عهدهء شيخ صاحب فتوا ابو الحسن ملقب به الصغير واگذشته بود . ابن شيخ در نهى از منكر سختگير بود چنان كه گاه دچار وسواس زهد عجمان مىشد و حدود را بيش از حد متعارف اهل شريعت در شهرهاى ديگر اجرا مىكرد . روزى اين رسول را مست به نزد او آوردند . عدول نيز حاضر شدند و دهانش را بوييدند و به شرابخوارى او شهادت دادند و حكم خدا دربارهء او اجرا گرديد . اين امر سبب فتنه‌اى بزرگ شد . رسول كه او را حد زده بودند راه بر وزير ، رحو بن يعقوب الوطاسى كه با مركب خود از سراى سلطان مىآمد بگرفت و جامه از تن دردمند برداشت و جاى تازيانه‌ها را به او نشان داد . و او را از چنين معامله‌اى با\r\n\r\n","description":"","footnote":"","page_name":" 270 ","page_number":288},
  {"content":"\r\n\r\nرسولان بر حذر داشت . وزير به خشم آمد و اطرافيان خود را بفرستاد تا قاضى را در بدترين حال بند برنهاده و ريش كشان بياورند . آنان از پى قاضى رفتند و قاضى بگريخت و به مسجد جامع رفت و مسلمانان را ندا در داد . عوام به خروش آمدند و شهر دچار هرج و مرج گرديد . خبر به سلطان رسيد براى فرونشاندن غوغا به تلافى پرداخت . فرمان داد كه سرهنگان وزير را بياوردند و گردن ايشان بزد تا عبرت ديگران گردد . وزير اين اقدام سلطان را اهانت پنداشت و كينهء آن در دل گرفت و با حسن بن على بن ابى الطلاق از فرزندان عسكر بن محمد شيخ بنى مرين مرد صاحب راى در شورايشان و نيز با سردار رومى گونثالث [ 1 
  ] فرمانده مطلق لشكر در نهان به گفتگو پرداخت . اينان را با وزير خصوصيتى بود و او را بر سلطانش برترى مىدادند . وزير اينان را به بيعت با عبد الحق بن عثمان بن محمد بن عبد الحق بزرگ خويشاوندان و شير مرد اعيان دولت و خلع اطاعت سلطان دعوت كرد . اجابتش كردند و كارشان با موفقيت به پايان آمد سپس در دهم جمادى سال 710 خروج كردند و در خارج بلد الجديد در جايى به نام مكه گرد آمدند و نافرمانى آشكار ساختند و آلات و لوازم خويش فراهم آوردند و با سلطان برگزيدهء خود عبد الحق در برابر چشمان همگان بيعت كردند و در سبو كه مرز بلاد عسكر بود لشكرگاه بر پا كردند . سبو در مرز بلاد عسكر و در رو به روى بندوره از دژها و پناهگاههاى حسن بن على زعيم اين شورش بود . روز ديگر از آنجا بيرون آمده به تازى رفتند . سلطان در طلب ايشان بيرون آمد و در سبو لشكرگاه بر پاى ساخت و روزى چند براى عرض لشكر درنگ كرد و نقايص بر طرف نمود . آن قوم رباط تازى را گرفتند و نزد موسى بن عثمان بن يغمراسن سلطان بنى عبد الواد رسول فرستادند و او را به يارى خويش فرا خواندند و از او خواستند كه دست به دستشان زند و به سپاه و اموال يارى رساند و اين امر موافق طبع او بود كه همواره مىخواست در ميان دشمنانش اختلاف افتد . ولى به سبب پيمان صلحى كه با سلطان در آغاز دولتش بسته بود در اين كار درنگ كرد . ديگر آنكه مىخواست بنگرد كه اين شورش به كجا مىانجامد . سلطان ابو الربيع ، يوسف بن عيسى الجشمى و عمر بن موسى الفودودى را با لشكرى عظيم از بنى مرين روانه داشت و خود از پى ايشان پاى در ركاب آورد شورشيان از تازى بيرون آمده به تلمسان رفتند تا از آنجا يارى جويند يا به او پناه برند . سلطان ابو الربيع از موسى بن عثمان بن يغمراسن كه در يارى ايشان درنگ كرده بود سپاس گفت و اين درنگ را نشان مخالفت با ايشان دانست زيرا نهايت يارى رسانى او اين بود كه تازى را به تصرف آنها گذاشته بود .\r\nشورشيان چون از يارى موسى بن عثمان بن يغمراسن مأيوس شدند ، پراكنده گشتند . عبد الحق بن عثمان و رحو بن يعقوب به اندلس رفتند رحو در اندلس ماند تا به دست فرزندان ابو العلاء كشته شد و\r\n\r\n\r\n","description":"","footnote":"\r\n[ ( 1 ) 
  ] در متن : غنضاله .\r\n","page_name":" 271 ","page_number":289},
  {"content":"\r\n\r\nحسن بن على به مكان قبلى خود در مجلس سلطانى - پس از گرفتن امان - باز گرديد . چون حسن بن على وارد تازى شد ريشه فساد بركند و اثر نفاق محو نمود و از اطرافيان و طرفداران شورشيان جمعى را بكشت و اسير كرد . سلطان ابو الربيع در اثناى اين احوال بيمار شد و چند شب بعد از بيمارىاش در پايان جمادى الاخر سال 710 بمرد او را در صحن مسجد جامع تازى به خاك سپردند و با سلطان ابو سعيد عثمان بن يعقوب بيعت به عمل آمد و ما ان شاء اللّه از آن ياد خواهيم كرد .\r\n\r\nخبر از دولت سلطان ابو سعيد عثمان دوم بن يعقوب و حوادث همراه با آن\r\nچون سلطان ابو الربيع سليمان بن ابى عامر بمرد ، عمش عثمان بن سلطان ابو يعقوب معروف به نام مادرش - ابن قضيب [ 1 
  ] به دعوى برخاست پس از پاسى از شب وزرا و مشايخ در قصر جمع شدند و در باب امارت و شيخ خويشاوندان و بزرگترين نامزدان جانشينى عثمان بن يعقوب بن عبد الحق به مشورت پرداختند . خواهر عثمان بن يعقوب كه عريبه نام داشت آنان را وعده‌هاى جميل داد و بر ايشان اموالى گسيل داشت . پس به جانشينى عثمان بن يعقوب بن عبد الحق كه ابو سعيد لقب داشت راى دادند . در اين اثنا عثمان بن ابى يعقوب بيامد ، با او بيعت كردند و نامه به نواحى مملكت فرستادند كه با او بيعت كنند . سلطان جديد ، ابو سعيد پسر خود امير ابو الحسن بن عثمان را به فاس فرستاد او در غرهء ماه رجب سال 710 به شهر در آمد و به قصر داخل شد و بر اموال و ذخايرى كه در آنجا بود چنگ انداخت . سلطان صبح همان شب ، در بيرون شهر تازى مراسم گرفتن بيعت به عمل آورد . بنى مرين و ديگر زناته و قبايل عرب و سپاهيان و حواشى و موالى و پروردگان و علما و صلحا و نقباى مردم و رؤساى ايشان و خاصه و عامه با سلطان بيعت كردند سلطان به كار ملك پرداخت و مردم را عطا داد و در كار دواوين نگريست و به عرايض و شكايات مردم گوش داد و از باج و خراجها فرو كاست و زندانيان را آزاد كرد و آنچه به نام رباع از مردم فاس مىگرفتند ، لغو نمود .\r\nدر بيستم ماه رجب به فاس پايتخت خويش باز گرديد . از اطراف بلاد مغرب رسولانى براى تهنيت بيامدند . در ماه ذو القعده به رباط الفتح رفت تا به تفقد احوال پردازد و در امور رعايا نظر كند و براى جهاد آماده شود و ناوگانى را كه بدان نياز هست مهيا گرداند . چون مراسم عيد اضحى به جاى آورد به فاس پايتخت خود باز گرديد . سپس در سال 711 برادر خود امير ابو البقاء يعيش را امارت ثغور اندلس يعنى شهرهاى جزيرة الخضراء و رنده و دژهاى متعلق به آن را داد . در سال 713 به مراكش رفت كه در آنجا اختلالاتى پديد آمده بود و عدى بن هنوى هسكورى اطاعت نقض كرده عصيان آشكار كرده بود . سلطان ابو سعيد آن شهرها محاصره كرد و دژ را به جنگ بستد و\r\n\r\n\r\n","description":"","footnote":"\r\n[ ( 1 ) 
  ] ب : قضنيت .\r\n","page_name":" 272 ","page_number":290},
  {"content":"\r\n\r\nعدى بن هنو را دست بسته به حضرت آورد و در زندان زيرزمينى حبس نمود . سپس به غزو تلمسان باز گرديد . و للّه اعلم .\r\n\r\nخبر از حركت سلطان ابو سعيد عثمان بن تلمسان و اين نخستين حركت او به تلمسان بود\r\nچون عبد الحق بن عثمان بر سلطان ابو الربيع خروج كرد و به يارى حسن بن على بن ابى الطلاق بزرگ بنى عسكر بر تازى مستولى شد و رسولانشان نزد ابو حمو موسى بن عثمان سلطان بنى عبد الواد آمد و شد گرفت بنى مرين را كينهء ديرينه بجنبيد و چون عصيانگران به سلطان ابو حمو پناه بردند و او نيز پناهشان داد ، آتش كينهء بنى مرين شعله‌ور شد و سلطان ابو سعيد كه به فرمانروايى رسيد دشمنى با بنى عبد الواد بر دلهاى بنى مرين استيلا يافته بود . چون كار سلطان استحكام يافت و اطراف مراكش را زير سلطهء خويش در آورد و بر بلاد اندلس عمال خود را برگماشت و از امور مغرب فراغت جست عزم جنگ تلمسان نمود و در سال 714 بدان صوب حركت كرد . چون به وادى ملويه رسيد پسران خود ابو الحسن و ابو على را با دو لشكر عظيم در دو جناح روانه ساخت و خود در ساقه حركت كرد و با اين تعبيه به بلاد بنى عبد الواد در آمده . در نواحى آن دست به تاراج زد و هر نعمت كه بود از ميان برد و در وجده جنگ آغاز كرد جنگى سخت . مردم وجده نيك به دفاع پرداختند سپس به تلمسان راند و در ملعب جايى در بيرون شهر فرود آمد . ابو حمو موسى بن عثمان در پس بارو شد و سلطان ابو سعيد بر چند دژ با رعاياى آنها غلبه يافت . سپس بر ضواحى مستولى گرديد و هر چه بود بركند و بسوخت . آنگاه به جبال بنى يزناسن رفت و دژهاى آن بگشود و خونها ريخت و بار ديگر به وجده رسيد . برادرش يعيش بن يعقوب نيز با سپاه خود با او بود . سلطان ابو سعيد به او بدگمان شده بود . يعيش به تلمسان گريخت و بر ابو حمو فرود آمد . سلطان با همان تعبيه به تازى باز گشت و در آنجا درنگ كرد . پسر خود امير ابو على را به فاس فرستاد . بعدها اين اميرزاده بر پدر خروج كرد و ما به ذكر آن خواهيم پرداخت . ان شاء اللّه تعالى .\r\n\r\nخبر از شورش امير ابو على [ بن ابى سعيد عثمان 
  ] و حوادثى كه ميان او و پدرش سلطان ابو سعيد بود\r\nسلطان ابو سعيد را دو پسر بود . پسر بزرگ از مادرى حبشى بود به نام على [ كه ابو الحسن كنيه داشت 
  ] و ديگر از مملوكى از اسيران مسيحى به نام عمر [ كه كنيه‌اش ابو على بود 
  ] پسر كوچك را از آن ديگر بيشتر دوست مىداشت . چون سلطان بر مغرب استيلا يافت او را به ولايت‌عهدى خويش برگزيد . عمر در اين هنگام جوان بود و هنوز موى شاربش نرسته بود . براى او القاب امارت ، وضع\r\n\r\n","description":"","footnote":"","page_name":" 273 ","page_number":291},
  {"content":"\r\n\r\nكرد و جلساء و خواص و كتاب معين كرد و فرمانش داد كه بر سر نامه‌هايش علامت نگارد و وزارت او به ابراهيم بن عيسى يرنيانى از پروردگان و بر كشيدگان دولت خود داد .\r\nچون برادر او ابو الحسن على ديد كه پدرشان را به برادر خردتر علاقه و دلبستگى افزونتر است از آنجا كه فرزندى مطيع و سر به راه بود به برادر گرويد و در زمرهء ياران او در آمد . امير ابو على عمر را حال به اين منوال بود و ملوك اطراف براى او نامه و پيام مىفرستادند ، او نيز بر ايشان نامه و پيام مىفرستاد و براى يك ديگر هدايا روان مىداشتند . امير ابو على عمر ، افزون بر اينها لشكرها به اطراف گسيل مىداشت و نام هر كه را كه مىخواست در دفتر ثبت مىكرد يا از آن محو مىنمود . ابو على به سرحد خودكامگى رسيده بود . چون سلطان ابو سعيد به نبرد تلمسان رفت و در سال 714 در تازى فرود آمد . دو پسر خود ابو على و ابو الحسن را به فاس فرستاد . چون امير ابو على به فاس داخل شد او را در دل هواى فرمانروايى مطلق پديد آمد و بر آن شد كه پدر را بگيرد و خلع كند . برخى از توطئه گران نيز او را به دستگيرى پدر ترعيب مىكردند ولى او از اين كار ابا كرد اما خلاف آشكار ساخت و به نام خود خطبه خواند . مردمى كه سلطان امورشان را به او سپرده بود از او اطاعت كردند و در بيرون بلد الجديد لشكرگاه بر پاى ساختند و مهياى غزو با سلطان شدند .\r\nابو على در عين ترديد از تازى بيرون آمد .\r\nامير ابو على در كار وزير خود به شك افتاد زيرا خبر يافته بود كه با سلطان ابو سعيد پدرش مكاتبه دارد پس براى دستگيرى او عمر بن يخلف الفودودى را بفرستاد ، وزير بفراست دريافت و او را بگرفت و نزد ابو سعيد رفت . سلطان او را به خشنودى بپذيرفت و براى رويارويى با پسر در حركت آمد . دو سپاه در قرمده ميان فاس و تازى مصاف دادند صفوف سپاه سلطان در هم ريخت و منهزم شد . سلطان كه دستش زخمى سخت خورده بود و توانش را از دست داده بود با بقاياى لشكر شكسته‌اش خود را به تازى رسانيد .\r\nپسر ديگرش امير ابو الحسن على پس از رنج بسيار از برادر ببريد و نزد پدر آمد تا حق او ادا كند و سلطان را به پيروزى و عاقبتى نيك وعده داد . امير ابو على با سپاه خود به تازى آمد . جمعى از خواص كوشيدند تا ميان او و سلطان عقد دوستى بندند . بدين گونه كه سلطان به تازى و اطراف آن اكتفا كند . اين پيمان منعقد شد و بزرگان ملك از مشايخ عرب و زناته و بزرگان شهرها شهادت نوشتند . چون مراسم انعقاد پيمان به پايان آمد امير ابو على به فاس باز گرديد و بر تخت فرمانروايى نشست از شهرهاى مغرب بيعتها برسيد و كارش بالا گرفت .\r\nقضا را امير ابو على بيمار شد و مشرف به مرگ گرديد . مردم بر جان خويش بترسيدند كه مبادا با مرگ او سر رشته كارها از دست برود . از اين رو به تازى روى نهادند . سپس وزيرش ابو بكر بن ذو النون و دبيرش منديل بن محمد الكنانى و ساير خواص او از او ببريدند و به سلطان\r\n\r\n","description":"","footnote":"","page_name":" 274 ","page_number":292},
  {"content":"\r\n\r\nابو سعيد پيوستند و او را به تلافى امر برانگيختند . سلطان از تازى نهضت فرمود و با بنى مرين و سپاه خود بيامد . بلد الجديد را محاصره نمود محاصره مدت گرفت و سلطان براى سكونت خويش قصرى بنا كرد و مقام ولايت‌عهدى و هر مزيتى را كه ابو على را بدان نواخته بود ، به پسر ديگرش امير ابو الحسن ارزانى داشت . ابو على با جمعى از مسيحيان كه در دولت او خدمت مىكردند و رئيس ايشان از خويشاوندان مادرى او بود تنها ماند . اينان به هنگام بيمارىاش شهر را در ضبط آوردند تا شفا يافت و به هوش آمد و از اختلال كارهاى خود خبر يافت . آنگاه نزد پدرش كس فرستاد و از آنچه رفته بود پوزش خواست و خواست كه از خطايش در گذرد و سجلماسه و متعلقات آن را به اقطاع او دهد و هر اموال و ذخايرى كه از خانهء او برده‌اند باز پس دهند . پدر همهء اينها را اجابت كرد و در سال 715 اين قرار داد ميانشان بسته شد امير ابو على با خواص و حشم خود از شهر بيرون آمد و در الزيتون در خارج فاس شهر لشكرگاه خويش بر پاى كرد . سلطان به هر چه شرط كرده بود وفا كرد و ابو على به سجلماسه رفت و سلطان به بلد الجديد در آمد و در قصر خود فرود آمد و كارهاى ملك به صلاح آورد . پسر خود امير ابو الحسن را به دار البيضا يكى از قصرهاى خود جاى داد . و در فرمانروايى استقلالش داد و اجازت داد كه براى خود وزيران و كاتبان و علامت خاص نامه برگزيد و از هر چه برادرش را بوده است بهره‌مند شود . بار ديگر شهرهاى مغرب بيعت خود را به آگاهى سلطان ابو سعيد رسانيدند و به فرمانبردارى او باز گشتند .\r\nامير ابو على در سجلماسه فرود آمد و براى خود دولتى تشكيل داد و دواوين ترتيب داد و مركب و حشم گرفت و براى ياران خود راتبه عطا معين كرد . اعراب بدوى از قبيلهء معقل را به خدمت گرفت و دژهاى صحرا و قصرهاى توات و تيكورارين و تمنطيت را بگرفت و در بلاد سوس به غزا رفت . و بر ضواحى غلبه يافت و اعراب آن ناحيه را از ذوى حسان و شبانات و زكنه كشتار كرد تا به فرمان او گردن نهادند . آنگاه بر عبد الرحمان بن حسن بن يدر ، امير شهرهاى سوس در مقرش تارودنت شبيخون زد و تارودنت را از او بستد و او را بكشت و اموالش را تاراج كرد . و دولتش بر باد داد و براى بنى مرين در بلاد قبله پايگاهى عظيم پديد آورد . در سال 720 بر سلطان ابو سعيد عصيان كرد و درعه را تصرف نمود و به طلب مراكش در حركت آمد . سلطان امير ابو الحسن را به جنگ او فرستاد و خود نيز از پى او برفت . اينان به مراكش داخل شدند و رخنه‌هاى شهر را نيكو سد كردند و نقايص بر طرف نمودند و كندوز بن عثمان از پروردگان و بر كشيدگان دولتشان را بر آن امارت داد با سپاه خود رهسپار سجلماسه شد امير ابو على نيز با سپاه خود در سال 722 از سجلماسه بيامد و شتابان به سوى مراكش در حركت آمد و پيش از آنكه كندوز سر و صورتى به كارهاى خود دهد به شهر داخل شد كندوز را بگرفت و گردن زد و سرش را بر نيزه بيفراشت . و مراكش و ضواحى آن را در تصرف آورد . خبر به سلطان ابو سعيد رسيد . با سپاه خود پس از رفع نقايص آن و پرداخت عطايا\r\n\r\n","description":"","footnote":"","page_name":" 275 ","page_number":293},
  {"content":"\r\n\r\nو رواتب از حضرت بيرون شتافت . امير ابو الحسن وليعهد خود را پيشاپيش بفرستاد . ابو الحسن زمام كارهاى پدر و لشكر او را در دست داشت و خود از پى حركت كرد و با اين تعبيه بيامد و به توتو [ 1 
  ] - مكانى در وادى ملويه - رسيد . چون از شبيخون ابو على بيمناك بودند شب را بيدار به روز آوردند و خود بر لشكرگاه او حمله كردند و آنان را منهزم ساختند و روز ديگر از پى ايشان برفتند . امير ابو على به كوه درن زد . لشكرش در آن پرتگاهها پراكنده شده بودند و رنجهاى بسيار ديدند . آن سان كه ابو على خود از اسب پياده شده بود و مىدويد . عاقبت با كوشش تمام از مهالك آن كوهستان گذشته به سجلماسه آمدند . سلطان نواحى مراكش را بررسى كرد و كسى را بر آن امارت داد و پادگانى در آنجا نهاد و موسى بن على بن محمد الهنتانى را به جمع‌آورى خراج مصامده و نواحى مراكش برگماشت . موسى بن على را مدت امارت به دراز كشيد و از عهدهء امور نيكو بر آمد . سلطان به سجلماسه رفت . امير ابو على با خضوع تمام پيش آمد ، از پدر خواستار عفو و بخشايش گرديد و خواست كه با او آشتى كند . سلطان كه او را بسيار دوست مىداشت بر او ببخشود . سلطان ابو سعيد به پايتخت باز گرديد و امير ابو على نيز در مكان خويش در نواحى قبله بماند تا سلطان درگذشت و برادرش سلطان ابو الحسن بر او غلبه يافت . و ما بدان اشارت خواهيم داشت .\r\nان شاء اللّه .\r\n\r\nخبر از به خوارى افتادن منديل الكنانى و كشته شدن او\r\nابو محمد بن محمد الكنانى از بزرگان دبيران دولت موحدين بود . چون نظام دولت بنى عبد المؤمن از هم بگسست از مراكش بيرون شد و به مكناسه رفت و در زير سايهء دولت بنى مرين در آنجا سكونت نمود . آنگاه به سلطان ابو يوسف يعقوب بن عبد الحق پيوست و در زمرهء اعلام معرب به مصاحبت او در آمد و از جانب او به سفارت نزد ملوك ديگر رفت . از جمله در سال 665 به سفارت نزد المستنصر [ حفصى 
  ] رفت . چون سلطان ابو يوسف يعقوب بن عبد الحق درگذشت كنانى نزد فرزندش ابو يعقوب يوسف نيز تمتع و مكانت يافت تا در سال 667 او را به خوارى افكند و از آن روز او را از خود براند و كنانى در همان حال كه سلطان بر او خشمگين بود بمرد . پس از كنانى پسرش منديل كه از آن سخن مىگوييم در دستگاه سلطان ابو يعقوب يوسف بماند . ولى همواره از عبد اللّه بن ابى مدين كه بر امور سرايهاى سلطانى پنجه افكنده و همدم و همنشين سلطان در خلوتهايش شده بود كينه به دل داشت و خواهان نابودى او بود و در آتش حسد مىسوخت .\r\nمنديل كنانى چنان كه دوست و دشمن شهادت مىدادند ، در امور ديوانى سابقه و مهارت\r\n\r\n\r\n","description":"","footnote":"\r\n[ ( 1 ) 
  ] در نسخه  B  بدون نقطه است و در نسخه  B  : نوتو .\r\n","page_name":" 276 ","page_number":294},
  {"content":"\r\n\r\nداشت . هنگامى كه سلطان به ضواحى شلف و بلاد مغراوه مستولى گرديد او را به جمع آورى باج و خراج برگماشت و ديوان لشكر آنجا را نيز تحت نظر او قرار داد . منديل در مليانه فرود آمد و با آنكه اميرانى چون على بن محمد الخيرى و حسن بن على بن ابى الطلاق العسكرى در آنجا بودند ، منديل زمام كارها به دست گرفت . و اين حال ببود تا سلطان ابو يعقوب يوسف بمرد و ابو ثابت آن بلاد را به ابو زيان و برادرش ابو حمو ملوك بنى عبد الواد باز گردانيد . منديل به مغرب باز گرديد و به ابو ثابت پيوست . در راه كه مىآمد بر ابو زيان و برادرش ابو حمو گذشت . آن دو او را پسنديدند و در تكريمش مبالغه كردند و او به مغرب باز گرديد .\r\nدر آن ايام كه سلطان ابو يعقوب يوسف بن يعقوب تلمسان را در محاصره داشت منديل با برادرش ابو سعيد عثمان بن يعقوب كه هنوز نام و آوازه‌اى نداشت صحبت مىداشت و ميانشان روابط دوستى بر قرار بود و سلطان ابو سعيد حق دوستى او رعايت مىكرد . چون امارت مغرب يافت به سبب دوستى ديرين منديل را به نزد خود برد و در زمرهء خواص خود در آورد و نگارش علامت خود و جمع‌آورى باج و خراج قلمرو خويش را به او سپرد و او را همراز و همدم خود ساخت و مقام و مرتبت او بيفزود و بر ديگر خواص مقدم داشت . منديل را با ابو على عمر فرزند سلطان ابو سعيد كه بر كارهاى پدر غلبه يافته بود روابطى سخت دوستانه بود و چون كارش روى در تراجع نهاد از او جدا شد . امير ابو الحسن بر روابط دوستانه منديل با برادر خود ابو على حسد مىورزيد .\r\nزيرا ميان دو برادر همواره رقابت بود . تا آنگاه كه امير ابو الحسن جاى برادر را در دل پدر بگرفت و ابو على را به سجلماسه فرستادند . و پس از چندى بمرد . منديل به هنگام سخن گفتن با سلطان گاه بر او خشم مىگرفت و سخن از سر غرور و تكبر مىگفت . سلطان عاقبت در سال 718 از او ملول شد و پسر خود امير ابو الحسن را اجازت داد كه او را از ميان بردارد . امير ابو الحسن هم او را در بند كشيد و اموالش را بستد و ديوانش را درهم‌نورديد و روزى چند شكنجه نمود . سپس در زندان خفه‌اش كردند و به قولى از گرسنگى كشتندش و او عبرت ديگران شد . و اللّه خير الوارثين .\r\n\r\nخبر از شورش عزفى در سبته و جنگ با او سپس بازگشت او به فرمانبردارى از سلطان\r\nبنى عزفى پس از غلبهء رئيس ابو سعيد بر ايشان و منتقل ساختنشان به غرناطه در سال 705 در آنجا در تحت فرمان محمد المخلوع سومين ملوك بنى الاحمر ، استقرار يافتند و چون سلطان ابو الربيع در سال 707 سبته را بگرفت آنان به مغرب آمدند و از آنجا به فاس رفتند و در فاس اقامت گزيدند .\r\nيحيى و عبد الرحمان پسران ابو طالب از رجال و بزرگان ايشان بودند . بنى عزفى چون در علم طب آگاهى داشتند در زمرهء اهل علم جاى داشتند . سلطان ابو سعيد عثمان در ايام امارت برادرانش در\r\n\r\n","description":"","footnote":"","page_name":" 277 ","page_number":295},
  {"content":"\r\n\r\nمسجد جامع قرويين با شيخ صاحب فتوا ، ابو الحسن الصيغر مجالست داشت و يحيى بن ابو طالب نيز ملازم او بود . يحيى بدين اميد كه ابو سعيد به جايى برسد با او طرح دوستى ريخت و چون ابو سعيد به امارت رسيد حق دوستى او رعايت كرد و آنان را به آرزوهايشان رسانيد . بدين طريق كه يحيى را امارت سبته داد و بار ديگر ايشان را به مقر فرمانروايى و محل رياستشان باز گردانيد . يحيى در سال 710 با ياران خود به سبته رفت و دعوت سلطان ابو سعيد در آغاز بر پاى داشت . چون امير ابو على عمر بن عثمان بر كارهاى پدر غلبه يافت و زمام بست و گشاد امور او به دست گرفت ابو زكريا حبون بن ابى العلاء القرشى را امارت سبته داد و يحيى بن ابو طالب را از آنجا عزل كرد و او را به فاس فرا خواند . يحيى و پدرش ابو طالب و عمش ابو حاتم به فاس آمدند و در زمرهء حاشيهء سلطان قرار گرفتند . در خلال اين احوال ابو طالب در فاس بمرد . و چون امير ابو على عمر بن عثمان به ضد پدر قيام كرد ، يحيى بن ابو طالب از او جدا شد و به سلطان ابو سعيد پيوست و چون ابو على بلد الجديد را در تصرف آورد و سلطان به جنگ او رفت ، يحيى بن ابو طالب را امارت سبته داد و او را براى بسط دعوت خويش به آن نواحى فرستاد ولى پسر او محمد بن يحيى را به عنوان گروگان در نزد خود نگهداشت تا پدر سر از فرمان نپيچيد . يحيى در سبته به امارت پرداخت و از اطاعت سلطان عدول ننمود و از مردم براى او بيعت گرفت و سالى چند بدين منوال سپرى ساخت . عمش ابو حاتم نيز پس از آنكه با او از مغرب باز گرديد در سبته بمرد . يحيى بن ابو طالب در سال 716 بر سلطان عاصى شد و سر از فرمان او برتافت و همانند اسلافش بر آن شد كه امور شهر را بشورا اداره كند . يحيى براى آنكه در دولت بنى مرين اختلاف ايجاد كند عبد الحق بن عثمان را از اندلس فرا خوانده او نيز بيامد و جنگ با ابو سعيد را آماده شد . سلطان ابو سعيد وزير خود ابراهيم را نزد او فرستاد تا به اطاعتش وادارد يا به تسليمش كند . در اين حال جاسوسان خبر آوردند كه پسرش در خيمهء وزير در ساحل درياست . آن سان كه باز آوردن او ممكن است . عبد الحق بن عثمان با ياران خود بر خيمه‌هاى وزير حمله كرد و پسر را بربود و نزد پدر آورد . در اثر آن حمله ، سپاه وزير به هم برآمد و كس از ربودن گروگان خبر نيافت تا آنگاه كه وزير خود به جستجوى او پرداخت و ديد كه او را برده‌اند .\r\nسردار سپاهشان ابراهيم بن عيسى را متهم كردند كه در اين باره با دشمن همدستى كرده است .\r\nمشايخ بنى مرين گرد آمدند و وزير را گرفته نزد سلطان فرستادند . سلطان از آنان سپاس گفت ولى وزير نيكخواه خود را نيز از بند برهانيد . يحيى بن العزفى چندى بعد خود در خشنودى و اطاعت سلطان كوشيد . سلطان در سال 719 به طنجه رفت تا درجهء فرمانبردارى او را بيازمايد . سلطان امارت سبته به او داد . او نيز پيمان بست كه از فرمان سر برنتابد و باج و خراج سبته را نزد او گسيل دارد و هر سال هديه‌اى گران براى او فرستد و حال بر اين منوال بود تا در سال 720 يحيى بن ابو طالب العزفى بمرد و پسرش محمد بن يحيى بن تحت نظر پسر عمش محمد بن على بن الفقيه ابو القاسم شيخ\r\n\r\n","description":"","footnote":"","page_name":" 278 ","page_number":296},
  {"content":"\r\n\r\nخاندانشان زمام كارها به دست گرفت . محمد بن على پس از آنكه يحيى الزنداحى به اندلس رفت او فرمانده ناوگان سبته شده بود . در سبته اختلاف و آشوب افتاد . سلطان اين فرصت مغتنم شمرد و لشكر گرد آورد و در سال 728 به سبته راند . مردم به اطاعت او گردن نهادند . محمد بن يحيى از نبرد با او عاجز آمد . محمد بن على با جماعتى از اوباش كه گردش را گرفته بودند هواى فرمانروايى كرد ولى بزرگان شهر بر او شوريدند و آن اوباش تسليم شدند و بنى العزفى را گرفته نزد سلطان آوردند . آنان نيز مطيع و منقاد گرديدند . سلطان وارد قصبهء سبته شد و به مرمت آن پرداخت و هر رخنه كه بود سد كرد و برخى از بزرگان و رجال دولت خود را به كارهاى آن برگماشت . حاجب خود عامر بن فتح اللّه سدراتى را بر پادگان شهر فرماندهى داد و ابو القاسم بن ابى مدين را بر جمع‌آورى خراج و نظر در بناهاى شهر و هزينه كردن اموال براى ترميم آنها معين فرمود . و مشايخ شهر را جوايز گران داد و در اقطاعات و رواتبشان در افزود و فرمان داد شهرى بالاتر از سبته به نام افراك بسازند . در سال 729 بناى شهر آغاز كردند و سلطان به پايتخت خويش باز گرديد .\r\n\r\nخبر از فراخواندن عبد المهيمن براى كتابت و نگاشتن علامت\r\nبنى عبد المهيمن از خاندانهاى سبته بودند و نسبت به حضر موت داشتند . بنى عبد المهيمن مردمى جليل القدر و با وقار بودند و اهل علم و معرفت . پدرش محمد در ايام ابو طالب و ابو حاتم قاضى سبته بود و داماد ايشان بود . پسرش عبد المهيمن در خاندانى جليل كه پيشهء پزشكى داشتند در وجود آمد و پرورش يافت . علوم عربيت را نزد استاد الغافقى فرا گرفت و در آن مهارت يافت . چون رئيس ابو سعيد در سال 705 آنان را به خوارى افكند و به غرناطه رفتند قاضى محمد و پسرش عبد المهيمن نيز در آن ميان بودند عبد المهيمن نزد مشايخ غرناطه علم آموخت و بر علم و بصيرتش در افزود و در علوم ادبى و حديث حذاقت يافت و در دستگاه سلطان محمد المخلوع به دبيرى گماشته گرديد با ديگر رؤساى بنى عزفى در زمرهء خواص وزيرش محمد بن عبد الحكم الرندى كه بر امور دولت غلبه داشت ، در آمد . پس از منكوب شدن محمد بن عبد الحكم به سبته باز گرديد و دبيرى امير سبته يحيى بن مسلمه را به عهده گرفت . چون بنى مرين در سال 709 سبته را گرفتند او نيز از دبيرى كناره جست و چون اسلاف خويش به دانش آموختن روى آورد . چون سلطان ابو سعيد عثمان بر مغرب مستولى گرديد زمام كارهاى پسرش ابو على عمر بن عثمان را به دست گرفت . ابو على دوستدار علم و اهل علم بود . دولتش به سبب گرايش دولتمردان به بدويت ، از همان آغاز از اهل ترسل خالى بود .\r\nابو على خود از بلاغت و ادب چندان بىنصيب نبود . از اين رو اين نقص دريافت و در صدد جبران آن برآمد . دبيران دستگاه ايشان تنها در صنعت خط حذاقتى داشتند . در اين حال همگان به عبد المهيمن اشارت كردند كه در اين صناعات بر همه رياست داشت . عبد المهيمن بسيار اتفاق مىافتاد كه با\r\n\r\n","description":"","footnote":"","page_name":" 279 ","page_number":297},
  {"content":"\r\n\r\nمردم شهر خود به نزد او آيد . امير ابو على او را نيك بنواخت و اكرام كرد و بر مقام و منزلتش در افزود و از او خواست دبيرىاش را بر عهده گيرد عبد المهيمن امتناع مىكرد . چون در تصميم خويش راسخ بود در سال 712 به عامل خود كه در سبته بود نوشت كه عبد المهيمن را نزد او فرستد .\r\nچون بيامد منصب دبيرى و نگاشتن علامت خود را به او واگذار كرد .\r\nدر آن هنگام كه ابو على بر پدر خويش عصيان ورزيد ، عبد المهيمن به پسر ديگر سلطان يعنى امير ابو الحسن پيوست . چون با ابو على مصالحه شد كه از بلد الجديد برود و ميان سلطان ابو سعيد و پسرش شروطى نهاده شد از جملهء آن شروط اين بود كه عبد المهيمن با او باشد . سلطان نيز اين شرط بپذيرفت . اين امر بر امير ابو الحسن گران آمد و سوگند خورد كه عبد المهيمن را خواهد كشت .\r\nعبد المهيمن بترسيد و كار خود به سلطان باز گذاشت و خود را بر دست و پاى او افكند . سلطان را بر او دل بسوخت و گفت نه نزد ابو على رود و نه نزد ابو الحسن بلكه در خدمت او باشد و عبد المهيمن را در لشكرگاه خود جاى داد . عبد المهيمن نزد سلطان ماند و از خواص منديل كنانى بزرگ دولت و زعيم خاصه شد . منديل دختر خود را به او داد . چون منديل مورد خشم واقع شد ، سلطان نگاشتن علامت خود را به ابو القاسم بن ابى مدين واگذار كرد . ابو القاسم بن ابى مدين در اين كار بصيرت و مهارتى نداشت و خواندن نامه‌ها و اصلاح و انشاى جوابهاى آنها را به عبد المهيمن رجوع مىكرد .\r\nسلطان از ماجرا خبر يافت و ابو القاسم بن ابى مدين را از آن شغل بر كنار نمود و بار ديگر در سال 718 عبد المهيمن را به آن كار گماشت . اين امر سبب شد كه در مجلس سلطان جاى پاى استوار كند و آوازه‌اش در همه جا پيچيد . عبد المهيمن در ايام سلطان ابو سعيد و پسرش ابو الحسن بعد از او بر همين منوال ببود تا در سال 749 در طاعون تونس هلاك شد و اللّه خير الوارثين .\r\n\r\nخبر از يارى خواستن مردم اندلس از سلطان و هلاكت بطره در غرناطه\r\nطاغيه شانچو پسر الفونسو [ 1 
  ] بعد از مرگ فرناندو [ 2 
  ] كه در سال 682 مرده بود بر مردم اندلس غلبه يافته بود .\r\nاز آن هنگام كه شانچو بر طريف غلبه يافته بود ، سلطان يوسف بن يعقوب سرگرم دشمن خود بنى يغمراسن بود نوادگان او نيز همانند نيايشان همه به ايشان مىپرداختند و يارى مسلمانان اندلس كوتاهى كردند . شانچو در سال 693 درگذشت و پسرش فرناندو به جاى او قرار گرفت فرناندو لشكر به جزيرة الخضراء برد . اين جزيره براى بنى مرين به منزلهء پايگاهى در آن سوى دريا\r\n\r\n\r\n","description":"","footnote":"\r\n[ ( 1 ) 
  ] در متن همه جا اذفونش .\r\n[ ( 2 ) 
  ] متن همه جا هرانده .\r\n","page_name":" 280 ","page_number":298},
  {"content":"\r\n\r\nبود كه از آنجا عازم جهاد ميشدند . فرماندو پسر شانچو ناوگان خود را به جبل الفتح فرستاد و مسلمانان را سخت در محاصره آورد و اين كار يك سال تمام ادامه يافت . آنگاه فرناندو صاحب بارشلونه را هم پيام داد كه مردم اندلس را از پشت سر مورد حمله قرار دهد . او نيز به المريه آمد و در سال 709 آنجا را محاصره نمود . و بر آن آلات فرد كوفتن باردها نصب كرد . از آن جمله آن برج چوبين مشهور بود كه مسلمانان آن را آتش زدند و از باروهاى شهر به قدر سه قامت بلندتر بود .\r\nدشمن از زير زمين نقبى پهناور كند آن سان كه بيست سوار را از آن توان گذشتن بود . مسلمانان از اين حيله آگاه شدند و از روبروى آن آمدند نقبى را به همان پهنا آغاز كردند . دو لشكر در زير زمين به يك ديگر رسيدند و در همانجا نبرد آغاز كردند . ابن الاحمر ، عثمان بن ابى العلاء را با لشكرى به يارى اهل المريه فرستاد گروهى از مسيحيانى كه طاغيه براى محاصرهء مرشانه [ 1 
  ] فرستاده بود با آنان روياروى گرديد عثمان ايشان را در هم شكست و در نزديكى سپاه طاغيه فرود آمد و با ابرام تمام هر صبح و شام با آنان پيكار مىكرد تا به صلح گرايش يافتند و از محاصرهء شهر دست برداشتند . طاغيه در خلال اين احوال بر جبل الفتح غلبه يافت و سپاهش در شمانه [ 2 
  ] و اصطبونه موضع گرفت . عباس بن رحو بن عبد اللّه و عثمان بن ابى العلاء با سپاهى به يارى مردم آن دو شهر رفتند .\r\nعثمان بر لشكرگاه اصطبونه غلبه يافت و سردارشان الفونسو پترس [ 3 
  ] را كه با قريب سه هزار سوار آمده بود بكشت . آنگاه عثمان به يارى عباس رفت عباس به عوجين [ 4 
  ] رفت و در آنجا جماعات مسيحيان او را محاصره كردند و چون از آمدن عثمان خبر يافتند پراكنده شدند . طاغيه در بيرون جزيره الخضراء بود چون خبر يافت كه عثمان قوم او را كشتار كرده است با لشكر خود بدان سو روان شد . عثمان در راه با آنان روياروى گرديد و جمع كثيرى از زعماى ايشان را به قتل رسانيد .\r\nطاغيه خود . براى پيكار حركت كرد ، از آن سو اهل شهر به لشكرگاه او روى نهادند و خيمه‌ها و هر چه بر جاى نهاده بودند تاراج كردند . مسلمانان را حمله‌اى ديگر ميسر شد و با غنايم و اسيران بسيار باز گرديدند . طاغيه در پى اين هزيمت در سال 712 بمرد . او فرناندو پسر شانچو بود . پس از او پسرش هنشه كه كودكى خردسال بود جانشين او گرديد . او را تحت كفالت عمش دون بطره پسر شانچو زعيم مسيحيان جوان قرار دادند و بدين گونه كارشان به استقامت آمد . سلطان ابو سعيد عثمان مرينى سرگرم كار مغرب و خروج پسرش بر ضد او شد . مسيحيان فرصت يافتند و در سال 718 به غرناطه لشكر بردند و لشكرگاه و مردمش را مورد حمله قرار دادند . مردم اندلس از سلطان يارى طلبيدند و\r\n\r\n\r\n","description":"","footnote":"\r\n[ ( 1 ) 
  ] در نسخه  F  : فرشانه .\r\n[ ( 2 ) 
  ] در نسخه  B  : سمايه .\r\n[ ( 3 ) 
  ] در نسخه  B  : الفيش بترس و در نسخهء  G  : الفيش بيرس .\r\n[ ( 4 ) 
  ] در نسخه  B  : غوجين و در نسخه  C  : غرحين .\r\n","page_name":" 281 ","page_number":299},
  {"content":"\r\n\r\nرسولان خود را نزد او فرستادند . سلطان عذر آورد كه تا هنگامى كه ابو العلاء در كار دولت ايشان است و بر آنان رياست مىكند از يارى معذور است . زيرا ابو العلاء در ميان قومش بنى مرين نامزد فرمانروايى است و با وجود او از تفرق كلمه بيم دارد . پس شرط كرد كه ابو العلاء را با همه زاد و رود نزد او فرستند تا كار جهاد به پايان آيد ، آنگاه او را براى حياطت و نگهبانى مسلمانان باز پس خواهد فرستاد . ولى اين كار براى آنان امكان نداشت زيرا عثمان بن ابى العلاء يكى از دلير مردان آنان بود كه با ياران و قوم خود به پيكار دشمن برخاسته بود . اين تلاش به جايى نرسيد و مغلوب مسيحيان شدند . امم مسيحى غرناطه را در ميان گرفتند و آمادهء تسخير آن شدند . ولى خداوند تعالى آنان را از تنگناى محاصره بيرون آورد و به دست قدرت خويش آن بلا از سر ايشان رفع نمود . و اين از امور غريبه بود . بدين گونه آهنگ جايگاه طاغيه نمودند .\r\nشمارشان دويست يا كمى بيشتر بود . آنان پاى فشردند تا به درون مراكز شان داخل شدند و بطره و جوان را كشتند و سپاهشان را منهزم ساختند . بر سر راه گريزشان جويهايى بود كه از رود شنيل براى آشاميدن آب كشيده بودند . در آن جويها افتادند و بسيارى از ايشان كشته شدند .\r\nمسلمانان اموالشان را تاراج كردند و خداوند دين خود را نصرت داد و دشمن خود را هلاك نمود .\r\nسر بطره را بر باروى شهر نصب كردند تا عبرت ديگران شود . و اين سر هنوز هم بر جاى است .\r\n\r\nخبر از زناشويى سلطان ابو الحسن با دختر سلطان ابو يحيى و حركت سلطان به تلمسان پس از او و ديگر حوادث مربوط به آن\r\nچون در سال 706 فرزندان عثمان بن يغمراسن ، ملوك بنى عبد الواد ، از محاصره بيرون آمدند و ابو ثابت [ عامر بن ابى عامر 
  ] از بلاد ايشان به يك سو شد و آنچه را بنى مرين از بلاد ايشان به زور شمشير گرفته بودند به آنان وا گذاشت و ابو حمو پس از يك سال در رأس دولت بنى عبد الواد قرار گرفت . به بلاد شرقى توجه نمود و نخست بر مغراوه و سپس بر بلاد بنى توجين غلبه يافت و نشان دولت ايشان برافكند . اعيان و بزرگانشان از فرزندان عبد القوى بن عطيه و فرزندان منديل بن عبد الرحمان با متابعان خويش و رؤساى قبايلشان به آل ابو حفص تيره‌اى از موحدين پيوستند و در زمرهء سپاهيان ايشان در آمدند . مولانا سلطان ابو يحيى حفص و حاجبش يعقوب بن غمر از ايشان سپاهى بزرگ تشكيل داد و نامشان در ديوان ثبت نمود و به نيروى ايشان بر عصيانگران و مخالفان دولتش غلبه يافت . سپس ابو حمو لشكر به الجزاير كشيد و بر ابن علان پيروز گرديد و او را به تلمسان آورد و به آن وعده‌ها كه به او داده بود وفا كرد . بنى منصور امراى مليكش ساكنان سرزمين متيجه كه از صنهاجه بودند بگريختند و به موحدين پيوستند و موحدين ايشان را گرامى داشتند .\r\n\r\n","description":"","footnote":"","page_name":" 282 ","page_number":300},
  {"content":"\r\n\r\nابو حمو تا دور دست مغرب اوسط را تصرف كرد و با دولت موحدين هم مرز شد . نيز در سال 712 بر تدلس غلبه يافت . آنگاه بر مولانا سلطان ابو يحيى به سبب گفتگوهايى كه ميان ايشان در ايام شورش ابن خلوف در بجايه ، رخ داده بود دست تجاوز گشود و عزم نبرد بجايه نمود . ابو حمو را هواى تسخير بلاد موحدين در سر افتاد و لشكريان او سرزمين موحدين را زير پى سپردند و شهرهايشان ، بجايه و قسنطينه را در محاصره آوردند و بجايه بيشتر مورد توجه بود . سلطان ابو حمو به سردارى پسر عم خود مسعود بن ابى ابراهيم براى فشار بر بجايه لشكرى گسيل داشت . در خلال اين احوال خروج محمد بن يوسف بن يغمراسن بر ضد او و قيام بنى توجين اتفاق افتاد و كوهستان وانشريش از قلمرو او خارج گرديد .\r\nحال بر اين منوال بود تا در سال 717 سلطان ابو حمو هلاك شد و ابو تاشفين عبد الرحمان به جاى او نشست . ابو تاشفين تصميم گرفت فتنهء پسر عم خود محمد بن يوسف را فرو نشاند . پس با سپاه بنى عبد الواد به سوى او رفت و با او در پناهگاهش كوهستان وانشريش نبرد در پيوست .\r\nعمر بن عثمان بزرگ بنى تيغرين در حق او مكر كرد او را بگرفت و در سال 719 بكشت و به بجايه رفت و بر در شهر فرود آمد . حاجب ابن غمر به مقاومت پرداخت . يك روز يا كمتر از يك روز درنگ كرد و سپس به تلمسان باز گرديد و دسته دسته لشكر خود را به بجايه فرستاد . و براى استقرار سپاهيان خويش دژها برآورد . از جمله در وادى بجايه دژ فكر را ساخت و سپس در تيكلات در نزديكى آن شهرى پى افكند و آن را دژ تيمزيزدكت ناميد . اين دژ به نام دژى بود كه در آغاز كارشان در كوهى روبروى وجده ساخته بودند . يغمراسن در نبرد خود با على السعيد به آنجا موضع گرفت و شهر تيكلات را نيز بساخت و از آذوقه و سپاه بينباشت و آن را ثغر مملكت خود گردانيد و لشكر خويش را در آن جاى داد . موسى بن على العزفى از رجال دولت خود و دولت پسرش را بر آن فرماندهى داد . امراى كعوب از بنى سليم او را به تصرف افريقيه - به هنگامى كه با سلطان ابو يحيى به مخالفت برخاسته بودند - تحريض كردند . سپاهيان زناته با ايشان بيامدند و فرمانروايى تونس را به چند تن از اعيان آل حفص چون : امير ابو عبد اللّه محمد بن ابى يحيى لحيانى و ابو عبد اللّه محمد بن ابى بكر بن عمران و ابو اسحاق بن ابى يحيى الشهيد يكى پس از ديگرى داد و ما در اخبارشان آورديم . جنگهايشان بر دوام و پياپى بود تا آنگاه كه سپاه موحدين حملهء مشهور خود را در رياش از نواحى مرماجنه در سال 729 آغاز كرد در اين حمله سپاه زناته با حمزة بن عمر امير بنى كعب و بدويان وابسته به او به سوى سلطان ابو يحيى آمدند . يحيى بن موسى از پروردگان دولت آل يغمراسن سردارى اين سپاه را بر عهده داشت .\r\nمحمد بن ابى عمران بن ابى حفص را به فرمانروايى نصب كردند . عبد الحق بن عثمان از بزرگان بنى عبد الحق با فرزندان و خويشاوندانش نيز با ايشان بودند . عبد الحق بن عثمان - چنان كه\r\n\r\n","description":"","footnote":"","page_name":" 283 ","page_number":301},
  {"content":"\r\n\r\nگفتيم - از موحدين بريده و به ايشان گرايش يافته بود . صفوف لشكر مولانا سلطان ابو يحيى مختل شد و او به هزيمت رفت . و دشمن بر خيمه‌هايش با همهء ذخايرى كه در آنها بود و حرم او مستولى گرديد و لشكرگاهش را تاراج كردند و دو پسر او احمد و عمر را اسير نمودند و آن دو را به تلمسان بردند . سلطان خود جراحات سخت برداشته بود آن سان كه توانش رفته بود . هنوز رمقى داشت كه او را به بونه بردند و از آنجا با كشتى به بجايه فرستادند . سلطان ابو يحيى چندى در بجايه به معالجهء جراحات خود پرداخت و زناته بر تونس مستولى گرديد . محمد بن ابى عمران به شهر داخل شد و او را سلطان خواندند و زمام اختيار او در دست يحيى بن موسى امير زناته بود . مولانا سلطان ابو يحيى تصميم گرفت كه رسولانى نزد ملك مغرب سلطان ابو سعيد بفرستد و از او در برابر آل يغمراسن يارى خواهد . حاجب او محمد بن سيد الناس اشارت كرد كه پسر خود امير ابو زكريا صاحب ثغر را به نزد او گسيل دارد تا به ديگرى نياز نيفتد . سلطان اين اشارت بپذيرفت و پسر را با كشتى روانه ساخت . ابو محمد عبد اللّه بن تافراكين از مشايخ موحدين را نيز با او همراه كرد . اينان برفتند تا به غساسه در سواحل مغرب فرود آمدند و به پايتخت سلطان به درگاه او در آمدند و پيام مولانا سلطان ابو يحيى را به عرض او رسانيدند . سلطان مغرب خود و پسرش ابو الحسن بسى شادمان شدند و در اين مجلس به امير ابو زكريا گفت : اى پسرم ، قوم ما از قصد تو و از آمدنت به نزد ما سرفراز است . به خدا سوگند مال و قوم و جان خويش در يارى شما بذل خواهم كرد و سپاه خويش را به تلمسان خواهم فرستاد و همراه پدرت به آنجا خواهيم تاخت . آنان شادمان به منازل خويش باز گرديدند . از شرايط سلطان ابو سعيد يكى آن بود كه مولانا سلطان ابو يحيى با سپاه خود همراه با او به تلمسان رود . اين شرط پذيرفته آمد . سلطان ابو سعيد در سال 730 به سوى تلمسان نهضت نمود .\r\nچون به وادى ملويه رسيد در صبره لشكرگاه بر پاى داشت . در آنجا خبر يقين يافتند كه سلطان ابو يحيى بر تونس مستولى شده و زناته قدرتشان از آنجا بر افتاده است . مولانا سلطان امير ابو زكريا يحيى پسر و وزير او ابو محمد عبد اللّه بن تافراكين را فرا خواند و فرمان داد تا نزد سرور خويش باز گردند و جوايز گران عطا كرد و ناوگان ايشان از غساسه به راه انداخت و ابراهيم بن ابى حاتم العزفى و قاضى درگاه خود ابو عبد الرزاق را براى خواستگارى دخترش با ايشان روانه نمود . اينان باز گشتند . چون عقد ازدواج ميان امير ابو الحسن و دختر سلطان ابو يحيى كه خواهر امير يحيى بود منعقد شد عروس را با چند كشتى و جمعى از مشايخ موحدين به رياست ابو القاسم بن عتو فرستادند .\r\nكاروان عروس در سال 731 در همان روزها كه سلطان ابو سعيد ديده از جهان فرو مىبست به بندر غساسه رسيد . براى استقبال مهيا شدند و مركبهايى براى آوردن عروس و حمل جهيز و همراهان به غساسه فرستادند . براى اسبان دهنه‌هاى طلا و نقره ريختند و افسارهايى از حرير پوشيده در طلا ترتيب دادند و آنچنان مجلس سورى بر پاى نمودند كه كس مانند آن نشنيده بود و در همه جا\r\n\r\n","description":"","footnote":"","page_name":" 284 ","page_number":302},
  {"content":"\r\n\r\nمردم از آن همه شوكت و جلال سخن مىگفتند . سلطان ابو سعيد در همان اوان رسيدن عروس بمرد .\r\nو البقاء للّه وحده .\r\n\r\nخبر از هلاكت سلطان ابو سعيد عثمان ( دوم ) بن يعقوب عفا اللّه عنه و فرمانروايى پسرش سلطان ابو الحسن و حوادث مربوط به آن\r\nچون در سال 731 سلطان ابو سعيد از ورود عروس ، دختر مولانا سلطان ابو يحيى ابو بكر ( دوم ) آگاه شد شادمان گرديد و دولت از آمدنش به اهتزاز آمد و اين به سبب بزرگداشت پدرش و قومش بود .\r\nسلطان ابو سعيد خود به تازى رفت تا شخصا مراقب احوال او باشد و شادمانى خويش از ورود او اعلام دارد و در تعظيم و تكريم جانب او مبالغت نمايد . در آنجا بيمار شد آن سان كه مشرف به مرگ كرديد . وليعهد او امير ابو الحسن پدر را به پايتخت حركت داد ، بدين گونه كه بستر او را غلامان و حاشيه بر دوش گرفته ببردند تا به سبو رسيدند . شب هنگام او را به خانه‌اش بردند ولى در راه مرگش فرا رسيد و بمرد خدايش بيامرزد . سلطان را در خانه‌اش آنجا كه مىغنود بر زمين نهادند و جمعى از صلحا را براى به خاك سپردنش دعوت كردند . در ماه ذو الحجهء سال 731 به خاك سپرده شد . و البقاء للّه وحده . و كل شىء هالك الا وجهه .\r\nچون سلطان ابو سعيد رخ در نقاب خاك كشيد خواص مشايخ و رجال دولت نزد وليعهدش امير ابو الحسن على بن عثمان آمدند و با او بيعت كردند . سلطان ابو الحسن فرمان داد كه لشكرگاه او از سبو منتقل شود و در زيتون در خارج شهر فاس بر پا گردد . چون پدر را به خاك سپرد به لشكر گاه رفت و مردم از هر طبقه براى اداى بيعت نزد او آمدند . سلطان در خيمه خود نشست و گرفتن بيعت را المزواز عبو بن قاسم سردار سپاه كه از عهد سلطان يوسف بن يعقوب سمت حاجبى باب داشت ، بر عهده گرفته بود . سلطان در آن شب با دختر مولانا سلطان ابو يحيى در همان لشكرگاه عروسى كرد و سپس تصميم گرفت كه انتقام پدر از دشمنانش بستاند . سلطان به باز جست از احوال برادر خود ابو على پرداخت . زيرا سلطان ابو سعيد اين پسر خود را دوست مىداشت و سفارش او به برادرش كرده بود . سلطان ابو الحسن براى رضايت خاطر او كوشش بسيار كرد . حتى عزم آن نمود كه براى بررسى اوضاع او به سجلماسه رود . و اللّه تعالى اعلم .\r\n\r\nخبر از حركت سلطان ابو الحسن به سجلماسه و صلح با برادر و همدستى با او و رفتن به تلمسان\r\nچون سلطان ابو سعيد عثمان در گذشت و بيعت سلطان ابو الحسن على بن عثمان به پايان آمد . از آنجا كه پدر در باب برادرش ابو على به او وصيت كرده بود مىخواست پيش از رفتن به تلمسان از احوال\r\n\r\n","description":"","footnote":"","page_name":" 285 ","page_number":303},
  {"content":"\r\n\r\nاو جويا شود ، پس از لشكرگاه خود در زيتون عزم سجلماسه نمود . در راه رسولان برادرش امير ابو على را ديد كه براى اداى حق برادرى و تهنيت پادشاهى به نزد او مىآمدند . ابو على به آنچه پدر به او دادهء بود قناعت كرده بود و ديگر با برادر بر سر خلاف نبود . اينك مىخواست برادر نيز حصه او را از ملك تأييد كند و منشور آن به او دهد . سلطان ابو الحسن درخواست او اجابت كرد و سجلماسه و مضافات آن از بلاد قبله آن سان كه پدرش معين كرده بود به او داد . جمعى نيز از بزرگان قبيله و زناته و عرب بدان شهادت دادند . سلطان ابو الحسن پس از اين مراسم به تلمسان بازگشت تا به يارى موحدين كه از او يارى خواسته بودند شتابد . چون به تلمسان رسيد به جانب شرقى راند زيرا با مولانا سلطان ابو يحيى حفص قرار گذاشته بود كه با او در جنگ تلمسان همقدم شود و اين معنى در ضمن شروطى كه با امير ابو زكريا كه از سوى پدر كه به رسالت نزد او رفته بود ، ذكر شده بود . سلطان ابو الحسن در ماه شعبان سال 732 در تا ساله فرود آمد و در آنجا درنگ كرد و ناوگان خود را كه در بندرهاى مغرب بود به سواحل تلمسان فرستاد و براى سلطان ابو يحيى چند كشتى از سپاهيان خود را از سواحل وهران مدد فرستاد و محمد البطوى از پروردگان و بر كشيدگان دولتش را بر آنان فرمانروايى داد . اينان در بجايه فرود آمدند مولانا سلطان ابو يحيى در آنجا بود . اينان نيز در زمرهء سپاهيان او جاى گرفتند و با او به تيكلات كه ثغر بنى عبد الواد بود و سپاه سلطان براى محاصرهء بجايه در آنجا تمركز يافته بود ، رفتند . در آن هنگام كه ابن هزرع از سردارانشان در آنجا بود .\r\nسپاهى كه در آنجا بود پيش از رسيدن ايشان از آنجا برفت و به پايان قلمرو خود از مغرب اوسط استقرار يافت . مولانا سلطان ابو يحيى با سپاه خود از موحدين و عرب و بربر و ديگر كسان بر در شهر فرود آمد . همهء آباديهاى آن را ويران ساخت و هر چه غلات در انبارها ذخيره كرده بودند همه را تاراج كرد . دريايى ناپيدا كرانه بود . زيرا از آن هنگام كه سلطان ابو حمو آنجا را پى افكنده بود به عمال خود در بلاد شرقى فرمان داده بود كه هر چه از باب عشريه از حبوبات و ديگر غلات مىگيرند به آنجا برند . پسرش سلطان ابو تاشفين نيز چنان كرده بود كه پدر كرده بود و همواره دأب و عادت ايشان اين بود . تا اين زمان كه اين حادثه در رسيد و هر چه در آن انبارها بود به غارت رفت . سپس به نابود كردن كشته‌ها و باغها و مزارع پرداختند و از آنها جز بيابانى بى كشته هيچ بر جاى ننهادند . سلطان ابو الحسن در خلال اين احوال مترصد احوال ايشان بود و منتظر رسيدن مولانا سلطان ابو يحيى كه با سپاه خود بيايد و به تلمسان تاخت آورند . در اين احوال از عصيان برادر خود خبر يافت و چنان كه گفتيم به پايتخت باز گرديد . بطوى نيز با او حركت كرد . سلطان به او و سپاهيانش جوايز و صلات بسيار داد . آنان نزد سلطان خود - كه ايشان را فرستاده بود - با همان كشتيها باز گرديدند و سلطان ابو تاشفين تا هنگامى كه دولتش منقرض شد ديگر هواى نبرد بلاد موحدين در سر نپرورد . و البقاء للّه وحده\r\n.\r\n\r\n","description":"","footnote":"","page_name":" 286 ","page_number":304},
  {"content":"\r\n\r\n\r\nخبر از عصيان ابو على [ عمر بن عثمان 
  ] و حركت سلطان ابو الحسن [ على بن عثمان 
  ] به سوى او و پيروزيش بر او\r\nچون سلطان ابو الحسن به نبرد تلمسان لشكر كشيد و بر وفق وعده‌اى كه با مولانا سلطان ابو يحيى گذاشته بود به تا ساله رفت ، ابو تاشفين با امير ابو على در نهان به توطئه پرداختند كه بر ضد امير ابو الحسن دست اتفاق به يك ديگر دهند و او آهنگ هر يك از آن دو نمود آن ديگر مانع اقدام او گردد و بر اين تعهد كردند . امير ابو على بر برادر خود سلطان ابو الحسن عصيان كرد و از سجلماسه به درعه راند . عامل سلطان را كه در درعه بود بكشت و يكى از نزديكان خويش را در آنجا نهاد و لشكر به بلاد مراكش راند . سلطان در لشكرگاه خود در تا ساله بود كه از اين ماجرا خبر يافت و تصميم به انتقام گرفت . از اين رو شتابان به پايتخت باز گرديد و در ثغر تاوريرت كه مرز قلمروش بود لشكر بداشت و پسر خود تاشفين را فرماندهى داد و او را تحت نظر وزيرش منديل بن حمامة بن تيربيغين قرار داد و شتابان به سجلماسه راند و شهر را در محاصره آورد و محاصره را سخت كرد و كارگران و صنعتگران را براى ساختن آلات محاصره و ساختن بناهايى در بيرون شهر به كار گماشت و هر بامداد و شبانگاه حمله‌اى مىكرد و اين كار يك سال مدت گرفت . امير ابو تاشفين عبد الرحمان بن ابو حمو با سپاه و قوم خود به ثغر مغرب رفت تا آنجا را زير پى سواران خود بسپرد و در نواحى آن دست به كشتار و تاراج زند تا سلطان را از محاصرهء شهر به جانب خود كشد . چون به تاوريرت رسيد فرزند سلطان با وزرا و سپاهيانش آشكار شدند و همچنان با آرايش تمام به سوى او راندند . اختلال در صفوف لشكرش افتاد و منهزم گرديد و با هيچ كس رو به رو نشد و به پناهگاه خويش باز گرديد آنگاه با لشكر خود به يارى امير ابو على شتافت . و افواجى از سپاه خود را برگزيد و به نزد او فرستاد . اينان دسته دسته و يك يك به بلد رفتند و هم در نزد او گرد آمدند . سلطان آنان را محاصره نمود و به انواع مورد حمله قرار داد تا بر ايشان غلبه يافت و شهر را به جنگ بگشود و امير ابو على را بر در قصر خود بگرفتند و به نزد سلطان بردند . سلطان او را نكشت بلكه در بند نمود و بر مملكت او مستولى گرديد و يكى را بر سجلماسه امارت داد و به پايتخت خويش باز گرديد و در سال 733 آنجا را بگرفت و برادر را در يكى از غرفه‌هاى قصر محبوس نمود و چند ماه پس از دستگيريش فرمان داد كه در زندان خفه‌اش كنند . اين فتح ، فتح جبل را براى او ميسر ساخت و توانست آن را از دشمن باز ستاند و اين پيروزى به دست لشكر او و در زير علم پسرش ابو مالك ميسر گرديد . و ما از آن ياد خواهيم كرد . ان شاء اللّه\r\n.\r\n\r\n","description":"","footnote":"","page_name":" 287 ","page_number":305},
  {"content":"\r\n\r\n\r\nخبر از نبرد جبل الفتح و غلبهء امير ابو مالك و مسلمانان بر آن\r\nچون سلطان ابو الوليد بن رئيس ابو سعيد كه ملك اندلس را از دست پسر عم خود ابو الجيوش گرفته بود ، به هلاكت رسيد ، پسرش محمد كه كودكى خردسال بود تحت نظر وزيرش محمد بن المحروق ، از خاندانهاى اندلس و پروردگان و بر كشيدگان دولت به امارت برگزيده شد ولى سخت در فرمان وزير خود بود ، چون به سن جوانى رسيد و از خودكامگى وزير ملول گرديد بعضى از غلامان حشم او را به قتل وزير ترغيب كردند و به فرمان او در سال 729 وزير بناگهان كشته شد .\r\nپس از قتل وزير خود زمام امور ملك به دست گرفت . در سال 709 طاغيه جبل الفتح را تصرف كرده بود و مسيحيان در مرزها همجوار او شده بودند و اين كينه‌اى در دل او شده بود . مسلمانان خود به اين امر توجه نشان مىدادند . اما صاحب مغرب ، گرفتار فتنهء فرزندش بود و جزيره و دژهاى آن را در سال 712 به ابن الاحمر واگذاشته بود . طاغيه از آن پس بر آنان سخت گرفت و در سال 729 جزيره به صاحب مغرب باز گردانده شد و سلطان ابو سعيد يكى از دولتمردان خود را به نام سلطان بن مهلهل از عربهاى خلط و خويشاوندان مادريش را بر آنجا امارت داد . طاغيه به هنگام مرگ سلطان ابو سعيد بر دژهاى آن حمله آورد و بيشتر دژهايش را بگرفت و راه عبور از دريا را بربست .\r\nاين امر با قدرت يافتن صاحب اندلس و قتل وزيرش محروق مقارن افتاد . تجاوزهاى طاغيه مورد توجه او واقع شد و به عبور از دريا مبادرت ورزيد و در فاس ، دار الملك سلطان ابو الحسن - در سال 732 به ديدار سلطان شتافت . سلطان ابو الحسن مقدم او گرامى داشت و مردم را به استقبال او گسيل نمود و او را در باغ المصاره كه چسبيده به سراى او بود فرود آورد و در اكرام او مبالغت ورزيد ، ابن الاحمر با او در باب مسلمانان آن سوى دريا گفتگو كرد و از رنجى كه از دشمنانشان مىكشند سخن گفت و از اوضاع جبل شكايت كرد . سلطان نيز به شكايت او گوش فرا داد و از خدا خواست كه او را در گرد آوردن ساز نبرد در راه خدا يارى دهد تا چنان كند كه شيوهء جدش يعقوب بوده است . سلطان ابو الحسن پسر خود ابو مالك را با پنج هزار تن از بنى مرين گسيل داشت و سلطان محمد بن اسماعيل را نيز با او همراه كرد كه نخست به ناحيهء جبل فرود آيد . ابو مالك در جزيره فرود آمد و چند كشتى همه سپاهى و ساز و برگ پى در پى برسيد . ابن الاحمر نيز در اندلس كسانى را براى گرد آوردن لشكر فرستاد و مسلمانان چون سيل بيامدند و همه در لشكرگاهشان بيرون ناحيهء جبل جاى گرفتند و در جنگ نيك پاى داشتند و داوريها نمودند تا در سال 733 بر آن مستولى شدند و شهر را بجنگ گشودند و غنايم بسيار بدست آوردند . طاغيه سه روز پس از فتح شهر برسيد . امم كفر هم همراه او بودند . مسلمانان شهر را با آذوقه‌اى كه از جزيره بر پشت اسبانشان آورده بودند بينباشتند . امير ابو مالك و ابن الاحمر متصدى نقل آن بودند . مردم نيز در\r\n\r\n","description":"","footnote":"","page_name":" 288 ","page_number":306},
  {"content":"\r\n\r\nاين كار شركت جستند . امير ابو مالك خود در جزيره موضع گرفت و يحيى بن طلحة بن محلى از وزراى پدرش را در جبل نهاد . طاغيه بعد از سه روز برسيد و بر در شهر فرود آمد . ابو مالك نيز لشكر بيرون آورد و روبروى او قرار گرفت . آنگاه نزد امير ابو عبد اللّه صاحب اندلس كس فرستاد و او پس از استيلا بر سرزمين مسيحيان برسيد و در برابر سپاه طاغيه لشكر بداشت .\r\nسلطان ابن الاحمر به رويارويى با طاغيه رفت و سپاهيان به خيمه‌هاى او بشتاب حمله آوردند .\r\nطاغيه كه وضع را چنان ديد پياده و برهنه سر به استقبال ابن الاحمر شتافت ابن الاحمر در خواست او را اجابت كرد و از محاصره دست برداشت . طاغيه نيز هر چه در خزانهء خود داشت به او هديه كرد .\r\nامير ابو مالك به استحكام بلاد مرزى و سد رخنه‌هاى آنها پرداخت و در آنجا پادگانهايى بداشت و آذوقه به آنجا برد و اين فتح چون قلادهء افتخارى تا پايان روزگار بر گردن سلطان ابو الحسن باقى ماند . سپس به كار تلمسان پرداخت و به محاصرهء آن رفت . و ما از آن ياد خواهيم كرد ان شاء اللّه تعالى .\r\n\r\nخبر از محاصرهء تلمسان و غلبهء سلطان ابو الحسن بر آن و انقراض بنى عبد الواد و هلاكت ابو تاشفين\r\nچون سلطان ابو الحسن بر برادر خود غلبه يافت و ريشهء سركشى او را قطع كرد و ثغور مغرب را از تعرض دشمن در امان داشت و بدين نعمت سرافراز شد كه لشكرش بر مسيحيت غلبه يابد و جبل الفتح را پس از بيست سال كه در تصرف مسيحيان بود باز پس گيرد و خاطرش از جانب دشمن آسوده گرديد تصميم به غزو تلمسان گرفت . رسولان سلطان ابو يحيى براى تهنيت فتح و آگاه كردن او از تجاوز ابو تاشفين به مرزهاى او ، بيامدند . سلطان ابو الحسن رسولانى بشفاعت نزد ابو تاشفين عبد الرحمان بن ابو حمو فرستاد كه از مرزهاى موحدين خود را به كنار كشد و اندلس را نيز به آنان واگذارد و به آنجا كه پيش از آن بوده‌اند باز گردند . اين پيام براى آن بود كه مردم به مقدار جاه و عظمت سلطان در دل او ديگر ملوك آگاه شوند و آنچنانكه هست قدر او بشناسند . ابو تاشفين از اين پيشنهادها سرباز زد و با رسولان درشتى كرد و بعضى از سفهاى بندگانش در مجلس او رسولان را برنجانيدند . آنان نيز با دلى پر اندوه و كينه بازگشتند و سلطان از شنيدن ماجرا عزم نبرد با ايشان جزم كرد و در خارج بلد الجديد لشكر بداشت و رسولان خود را تا اقصا نقاط مراكش فرستاد و به جمع‌آورى قبايل و عساكر پرداخت و چون نقايص لشكر بر طرف ساخت آن را تعبيه داد و نهضت نمود . در اواسط سال 735 از فاس بيرون آمد و همچنان از ملل مغرب و سپاهيان آن مدد مىرسيد .\r\nسلطان ابو الحسن به وجده رسيد و افواج لشكر خود به محاصرهء آن فرستاد . آنگاه به بندرومه رفت و هنوز روز به پايان نرسيده آن را فتح كرد و پادگانش را سراسر بكشت . و در پايان سال 735 بر آن\r\n\r\n","description":"","footnote":"","page_name":" 289 ","page_number":307},
  {"content":"\r\n\r\nمستولى شد . آنگاه با همان تعبيه برفت تا بر تلمسان فرود آمد . در آنجا از غلبهء لشكرش بر وجده - در سال 736 آگاه شد و فرمان داد باروهايش را با خاك راه برابر كنند و چنين كردند .\r\nاز اطراف نيز مدد مىرسيد و او چون شيرى سهمناك بر روى طعمهء خود ايستاده بود . قبايل مغراوه و بنى توجين برسيدند و اطاعت خويش اعلام كردند . سلطان لشكريان خويش به اطراف فرستاد و بر وهران و هنين و سپس بر مليانه و تنس و الجزاير دست يافت و اين همه در سال 736 بود . يحيى بن موسى فرمانرواى بلاد شرقى كه قلمروش هم مرز بلاد موحدين بود برسيد . اين مرد متصدى محاصرهء بجايه و فرو گرفتن موسى بن على بود . سلطان به اكرام تمام او را در آورد و در مجلس خويش جايگاه او بيفراشت و او را در زمرهء طبقات وزرا و جلساى خويش در آورد . و فرماندهى فتح بلاد شرقى را به يحيى بن سليمان العسكرى بزرگ بنى عسكر بن محمد و شيخ بنى مرين و صاحب شوراى ايشان در مجلس سلطانى و مفتخر به دامادى سلطان داد . او نيز برفت و بر سراسر ضواحى شرقى و قبايل آن مستولى شد و شهرهايش را بگشود تا به مديه رسيد . آن بلاد به اطاعت سلطان آورد و جنگجويانش را به لشكرگاه خود كشيد . آنان نيز به دو پيوستند و لشكرى عظيم به وجود آمد . سلطان بر وانشريش و بلاد جشم از بنى توجين عاملى فرستاد و سعد بن سلامه را امارت بلاد بنى يدللتن داد و والى قلعه را زير نظر او قرار داد . اين مرد پيش از حركت سلطان از ابو تاشفين بريده و به سلطان پيوسته بود . همچنين بر شلف و ديگر اعمال مغرب از سوى خود عاملانى فرستاد . سلطان در نزديكى تلمسان براى سكونت خويش شهر تازه‌اى ساخت و سپاهيان خود در آن آورد و آن را المنصوره ناميد . بر گرد شهر بارو كشيده و خندق كنده بودند . سلطان آن سوى خندق منجنيقها و ديگر آلات حرب نصب نمود و در برابر هر برجى از برجهاى شهر برجى بر كنار خندق بر آورد و تيراندازان مدافعان شهر با زير باران تير گرفتند چنان به خود مشغولشان داشتند كه توانستند برجى ديگر نزديكتر از آن به بارو ، برآورند آن سان كه بر خندق مسلط بودند و سلطان فرمان مىداد كه برجها را هر بار نزديكتر به خندق برآوردند تا بدان حد كه جنگجويان روى بر جهاد و جنگجويان روى باروى شهر از فراز با شمشير يك ديگر را مىزدند . منجنيقها را نيز نزديك و نزديكتر بردند و باران سنگ بر شهر باريدن گرفت و ويرانى از پس ويرانى به بار مىآورد . جنگ سخت و محاصره تنگتر شد . سلطان هر صبح به گرد شهر مىگرديد تا بنگرد كه جنگجويان در چه حال‌اند آيا هر كس در جاى خويش است يا نه ؟ گاه سلطان به هنگام گردش به گرد شهر از ياران خويش جدا مىافتاد . مدافعان شهر اين معنى دريافته بودند و در پس بارو مترصد آن بودند كه سلطان تنها برسد و او را فرو گيرند و چون اين فرصت پديد آمد دروازه‌اى را بگشادند و چابك سواران از آن بيرون جستند ، سلطان به كوه زد و سواران در پى او بودند تا به جايهاى صعب العبور كوه رسيد نزديك بود او و همراه خاصش عريف بن يحيى از اسب فرو افتند\r\n\r\n","description":"","footnote":"","page_name":" 290 ","page_number":308},
  {"content":"\r\n\r\nكه پسرانش ابو عبد اللّه و عبد الرحمان سوار شده با جماعتى از بنى مرين به يارى پدر شتافتند و سواران ديگر نيز از لشكرگاه بيرون تاختند و بر تعقيب كنندگان سلطان زدند و آنان را به درون خندق راندند آن سان كه شمار كسانى كه در خندق غلطيدند و مردند بيش از كسانى بودند كه بشمشير هلاك شدند . در اين روز ، بزرگان سپاه دشمن چون عمر بن عثمان بزرگ حشم از بنى توجين و محمد بن سلامة بن على بزرگ بنى يدللتن كشته شدند . روزى كه از آن پس بنى مرين بر بنى عبد الواد غلبه يافتند .\r\nبنى عبد الواد نيكو مقاومت كردند و جنگ دو سال مدت گرفت . بالاخره در بيست و هفتم رمضان سال 737 نيروهاى بنى مرين به شهر در آمدند . ابو تاشفين عبد الرحمان در ميدان روبروى قصر خود آن قدر جنگيد تا پسرانش عثمان و مسعود و وزيرش موسى بن على و دوست نزديك او عبد الحق بن عثمان بن محمد از اعيان آل عبد الحق كشته شدند . او - چنان كه بتفصيل آورديم - از موحدين بريده به نزد ابو تاشفين آمده بود . همچنين پسرش و پسر برادرش كشته شدند . سلطان ابو تاشفين جراحات سنگين برداشته بود و قوايش را از دست داده بود . او را گرفتند تا نزد سلطان برند . امير ابو عبد الرحمان كه در اين پيكار كرد فرى تمام داشت با موكب عظيم خود برسيد . سواران او ، راه را پر كرده بودند . امير عبد الرحمان فرمان داد او را در حال بكشند و سرش را ببرند . سلطان ابو الحسن از كردهء او به خشم آمد و هلاكت ابو تاشفين عبرت ديگران شد . سلطان با همهء لشكرش به شهر درآمد . مردم بر در كوشكها هجوم آورده بودند تا مگر جان خويش برهانند و جمع كثيرى از آنان به قتل رسيدند .\r\nسپاهيان مهاجم دست به تاراج گشودند و مردم از تعرض به اموال و حرمشان رنج بسيار كشيدند . سلطان به مسجد جامع رفت . جمع كثيرى از خواص و حاشيهء او همراهش بودند . سلطان ابو الحسن شيوخ فتوا را كه در شهر بودند فرا خواند . ابو زيد و ابو موسى پسران امام بيامدند . سلطان كه به علم و اهل علم نيكو وقع مىنهاد آنان را بپذيرفت . آن دو سلطان را موعظه كردند و از مصيبتى كه در اثر كشتار و تاراج بر مردم رسيده بود آگاهش كردند . سلطان خود برنشست و سپاهيان و سردارانشان را از تعرض به رعيت منع كرد و سپاهيان خود را به بلد الجديد باز گردانيد .\r\nپيروزى به حد كمال رسيد . در اين روز ابو محمد عبد اللّه بن تافراكين نيز حاضر بود . او از سوى مولانا سلطان ابو يحيى آمده بود تا تجديد پيمان كند . سلطان ابو الحسن او را شتابان نزد سلطان ابو يحيى باز گردانيد تا خبر پيروزيش را به او برساند . ابو محمد بن تافراكين هفده شب پس از پيروزى به تونس داخل شد . ابو يحيى از هلاكت دشمن خويش بسى شادمان شد . سلطان ابو الحسن فرمان داد كه از بنى عبد الواد كسى را نكشند زيرا با مرگ سلطان ابو تاشفين حسّ انتقامجويى او فروكش كرده بود . از اين رو همه را عفو كرد و نامشان در ديوان ثبت نمود و بر ايشان راتبه و عطا\r\n\r\n","description":"","footnote":"","page_name":" 291 ","page_number":309},
  {"content":"\r\n\r\nمعين كرد و همگان را زير پرچم خود جاى داد . سلطان سبب شد كه همهء بنى واسين اعم از بنى مرين و بنى عبد الواد و بنى توجين دست اتفاق به هم دهند و به صورت يك گروه واحد در زير علم او گرد آيند و ثغور اعمال او را از تعرض دشمن نگهدارند . جمعى را به سوس و بلاد غماره فرستاد و جمعى را از دريا گذرانيد و به اندلس گسيل فرمود تا در آنجا در برابر تجاوز مسيحيان پايدارى ورزند .\r\nاين اقدامات سبب گسترش دامنهء فرمانروايى او شد . سلطان ابو الحسن كه تنها سلطان بنى مرين بود ، اينك پادشاه زناته شده بود . و او كه تنها بر مغرب فرمان مىراند اينك بر دو سوى دريا فرمان مىراند . و الارض للّه يورثها من يشاء من عباده . و العاقبة للمتقين .\r\n\r\nخبر از به خوارى افتادن امير ابو عبد الرحمان در متيجه و دستگيرى سلطان ابو الحسن او را سپس هلاكت او\r\nچون سلطان ابو الحسن بر تلمسان غلبه يافت ابو محمد بن تافراكين كه از سوى مولانا سلطان ابو يحيى به رسالت نزد او رفته بود خبر داد كه سلطان به ديدار او مىآيد تا پيروزى او را بر دشمنش تهنيت گويد . سلطان ابو الحسن اين گونه مراسم را كه سبب تفاخر او مىشد ، دوست مىداشت و بدان مىپرداخت . پس در سال 738 از تلمسان بيرون آمد و در سرزمين متيجه لشكرگاه زد و چشم به راه مولانا سلطان ابو يحيى نشست .\r\nسلطان ابو يحيى در آمدن تأمل مىكرد زيرا شمشير بر آن دولتش محمد بن الحكيم او را از عواقب آن ديدار ترسانده بود . محمد بن الحكيم گفته بود ملاقات دو پادشاه اگر اتفاق افتد چه بسا براى يكى از آن دو خطرى در پيش داشته باشد . سلطان از شنيدن اين سخن در عزم خود سست شده بود . مدت درنگ سلطان ابو الحسن در مكانى كه ابو محمد بن تافراكين معين كرده بود به درازا كشيد و چند ماه بعد بيمار شد و در خيمه افتاد . آنها كه در لشكرگاه بودند از مرگ او حكايت مىكردند . پسرانش امير ابو عبد الرحمان و ابو مالك از زمان جدشان سلطان ابو سعيد [ عثمان بن يعقوب 
  ] نامزد ولايت‌عهدى بودند و سلطان از آغاز حكومت خود بر ايشان القاب و لوازم فرمانروايى ترتيب داده بود .\r\nاز جمله آنكه داراى وزيران و دبيران بودند و بر سر نامه‌ها علامت مىنهادند و دواوين داشتند و در ديوان نام كسان را براى گرفتن عطا ثبت كرده بودند . و هر كدام براى خود موكب و حشم و لشكرگاه داشت . از اين رو هر يك مسندى جدا از ديگرى داشت و به نوبت كارهاى سلطان را مىگردانيدند و در واقع به مثابه معاونان او بودند .\r\nچون درد سلطان شدت يافت ، فتنه گران ميان آن دو امير فتنه‌ها انگيختند آن سان كه لشكرگاه سلطان به دو گروه تقسيم شد و هر يك از آن دو به دادن اموال و عطايا دست گشودند .\r\n\r\n","description":"","footnote":"","page_name":" 292 ","page_number":310},
  {"content":"\r\n\r\nامير ابو عبد الرحمان پيش از آنكه وضع حال سلطان روشن گردد خواست زمام امور را بر دست گيرد و وزيران و خواص او به ترغيبش پرداختند . ياران خاصهء سلطان از ماجرا خبر يافتند و به عرض او رسانيدند و گفتند پيش از آنكه كار بالا گيرد و شكاف افزون شود به خيمهء جلوس خويش رود .\r\nچون لشكريان از حضور سلطان در خيمهء جلوس آگاه شدند ازدحام كردند و بر دست او بوسه زدند .\r\nآنان كه مظنون بودند همه دستگير شده روانهء زندان شدند و دو امير مورد خشم قرار گرفتند .\r\nسپاهيانى كه در لشكرگاه آن دو بودند از آنجا حركت كردند و به لشكرگاه سلطان آمدند . سلطان به خيمه خود باز گرديد و آن دو امير از اين حادثه كه پيش آمده بود بترسيدند و آتش فتنه‌ها خاموش شد و سعايت مفسدان فروكش كرد و مردم از گردشان پراكنده شدند . امير ابو عبد الرحمان را وحشت بيش بود . شب هنگام از خيمهء خود بيرون آمد و در تاريكى براند و صبح به حلهء بنى زغلى امراى زغبه كه در سرزمين بنى حمزه بود فرود آمد . اميرشان موسى بن ابى الفضل او را بگرفت و نزد سلطان پدرش فرستاد . پدر ، او را در وجده بند بر نهاد و جاسوسان به نگهبانى او بر گماشت و در سال 742 او را كشت . از اين قرار كه امير عبد الرحمان بر زندانبان حمله آورد و او را بكشت .\r\nسلطان حاجب خود علال بن محمد را به كشتن او فرستاد . وزيرش زيان بن عمر الوطاسى به موحدين پيوست . آنان پناهش دادند . سلطان فرداى همان شب كه ابو عبد الرحمان گريخته بود از برادرش ابو مالك خشنود شده بود . سپس او را به امارت ثغور اندلس فرستاد . آنگاه به تلمسان باز گرديد .\r\nو اللّه اعلم .\r\n\r\nخبر از خروج ابن هيدور و تشابه او به ابو عبد الرحمان\r\nچون سلطان فرزند خود ابو عبد الرحمان را بگرفت و به زندان فرستاد خدم و حشم او پراكنده شدند و به اطراف رفتند . از آن جمله بود قصاب مطبخ او معروف به ابن هيدور . اين مرد به ابو عبد الرحمان شباهت داشت . چون بگريخت به ميان بنى عامر از شعب قبيلهء زغبه رفت . بنى عامر در اين روزگار سر از اطاعت سلطان برتافته بودند و بر دولت خروج كرده بودند . زيرا سلطان ابو الحسن و پدرش ، عريف بن يحيى امير بنى سويد را كه با آنان دشمنى داشت در زمرهء خواص خود در آورده بود . اين عريف بن يحيى از ابو تاشفين بريده بود . پس بنى عامر به راه خلاف رفته بودند و جامهء نفاق بر تن كرده بودند و به باديه رفته بودند . رياست ايشان در اين هنگام با صغير بن عامر و برادران او بود .\r\nسلطان ونزمار پسر دوست خود عريف را به جنگ ايشان فرستاد . ونزمار در اين عهد سرور بدويان بود . براى نبرد با ايشان سپاه گرد آورد و آنان از مقابل او واپس نشستند و ونزمار چند بار دست به كشتارشان زده بود . در اين هنگام اين قصاب به ميان ايشان رفت و گفت كه فرزند سلطان است و همان ابو عبد الرحمان است و اكنون به خلاف پدر برخاسته است . بنى عامر به اشتباه افتادند و با او\r\n\r\n","description":"","footnote":"","page_name":" 293 ","page_number":311},
  {"content":"\r\n\r\nبيعت كردند و او را به نواحى مديه بردند . مجاهد از پروردگان دولت بنى مرين به مدافعت بيرون آمد ولى ياران ابن هيدور بر او غلبه يافتند و جمعش را پريشان ساختند . سپس ونزمار لشكر آورد و عصيانگران از آن نواحى گريختند و جمعشان پريشان شد و پيمانى را كه با ابن هيدور بسته بودند شكستند . ابن هيدور به بنى يراتن - از زواوه - پيوست و بر بانويى كه سرور ايشان بود به نام شمسى فرود آمد . آن زن به دعوت او قيام كرد و فرزندان خود را و نيز قوم خود بنى عبد الصمد را به اطاعت از او وا داشت . خبر او در ميان مردم پراكنده شد . بعضى تصديق كردند و بعضى تكذيب تا بالاخره دروغش آشكار شد . مردم پيمانهاى خويش بريدند و ابن هيدور به ميان دواوده امراى رياح رفت و بر سرور ايشان يعقوب بن على فرود آمد . در آنجا نيز ادعاى خويش تكرار كرد . او نيز اين ادعا باور كرد و تصديقش نمود . مولانا سلطان ابو يحيى نزد يعقوب بن على كس فرستاد تا حقيقت حال او بيان دارد . آنگاه زيان بن عمر وزير ابو عبد الرحمان را كه به او گرويده بود ، نزد او فرستاد . او نيز حقيقت حال او بگفت . يعقوب او را در بند كشيد و با ديگر يارانش نزد سلطان فرستاد . چون او را به سبته آوردند ، سلطان او را باز خواست كرد و فرمود تا دست و پايش بر خلاف هم ببريدند و ريشهء فساد او كنده شد . و اللّه تعالى اعلم .\r\n\r\nخبر از جهاد و به غزا فرستادن سلطان ابو الحسن پسر خود امير ابو مالك را و به شهادت رسيدن او\r\nچون سلطان از كار دشمن خود بپرداخت و از زير بار عواقب آن بيرون آمد ، روى به جهاد نهاد ، زيرا همواره خواهان و خواستار آن بود . مسيحيان در اين مدت يعنى از عهد سلطان يوسف بن يعقوب كه بنى مرين از جهاد رخ برتافته بودند در اندلس بر مسلمانان چيرگى يافته بودند و به دژهايشان فرا رفته بر بسيارى از آنها غلبه كرده بودند . همچنين جبل را نيز گرفته بودند و با سلطان ابو الوليد بر در خانه‌اش در غرناطه مىجنگيدند و بر او جزيه نهاده بودند .\r\nاو نيز جزيه پذيرفته بود و مسيحيان آهنگ آن داشتند كه مسلمانان را از سراسر اندلس براندازند . چون سلطان ابو الحسن از كار دشمن خود فراغت يافت و بر همهء ملوك اطراف برترى گرفت و دامنهء دولتش گسترده گرديد هواى جهادش در سر افتاد . پسر خود امير ابو مالك را كه امير ثغور بود در سال 740 فرمان داد كه به دار الحرب به غزا رود . سپاهى از آنان كه در پايتخت بودند بسيج كرد و با چند تن از وزرا به نزد او فرستاد . امير ابو مالك با اين لشكر به درون بلاد طاغيه در آمد و دست به تاراج و كشتار زد و با اسيران و غنايم بازگشت و در سرزمينهاى نزديك به آنان فرود آمد . امير ابو مالك خبر يافت كه مسيحيان سپاه گرد آورده و شتابان به سوى او مىآيند .\r\nبزرگان اشارت كردند كه از سرزمين ايشان بيرون آيند و از دره‌اى كه ميان بلاد مسلمانان و\r\n\r\n","description":"","footnote":"","page_name":" 294 ","page_number":312},
  {"content":"\r\n\r\nدار الحرب فاصله است بگذرند و به بلاد مسلمانان روند تا بتوانند در برابر دشمن پايدارند . امير ابو مالك نپذيرفت و تصميم گرفت كه در همانجا بماند . و ما پيش از اين نوشتيم كه در كار جنگ بصيرتى نداشت . ناگاه سپاهيان مسيحيى بامدادان كه هنوز به خواب بودند بر سر ايشان تاختند و پيش از آنكه بتوانند بر اسب بنشينند به درون خيمه‌هايشان در آمدند . امير ابو مالك پيش از آنكه بتواند بر اسب بنشينند به دست دشمن افتاد و كشته شد و بسيارى از قومش نيز به قتل رسيدند .\r\nمسيحيان بر لشكرگاهش غلبه يافتند و اموال مسلمانان را به غارت بردند و بازگشتند . خبر به سلطان رسيد از مرگ فرزند خويش به درد بناليد و براى او آمرزش خواست . آنگاه عبور دادن لشكر را از دريا آغاز كرد و ناوگان خود را تجهيز نمود .\r\n\r\nخبر از واقعهء ملند و غلبه بر او و چيرگى يافتن مسلمانان بر ناوگان مسيحيان\r\nچون خبر شهادت فرزند سلطان به سلطان رسيد وزراى خود را براى تجهيز ناوگان به سواحل فرستاد و ديوان عطا بگشود و لشكر خود عرض داد و نقايص بر طرف نمود و مردم مغرب را به جنگ فرا خواند و خود به سبته رفت تا اوضاع جهاد را بررسى كند . مسيحيان از اين نهضت آگاه شدند و براى دفاع آمادهء گرديدند . طاغيه ناوگان خويش به درياى زفاق برد تا مگر سلطان را از عبور باز دارد . سلطان فرمان داد كه ناوگان مسلمانان از بندر عدوه حركت كنند و نزد موحدين نيز پيام داد كه ناوگان خود در اختيار او گذارند . آنان نيز زيد بن فرحون سردار سپاه بجايه را كه از پروردگان و بر كشيدگان دولتشان بود به فرماندهى ناوگان معين كردند . زيد بن فرحون با شانزده كشتى از ناوگان افريقيه در حركت آمد . جمعى از مردم طرابلس و قابس و جربه و تونس و بونه و بجايه در اين ناوگان شركت داشتند . ناوگان مغربيان كه به بندر سبته رسيد به صد مىرسيد . سلطان فرماندهى اين سپاه را به محمد بن على العزفى داد . محمد بن على در روز فتح سبته فرمانرواى آنجا بود . سلطان او را گفت كه در درياى زقاق با ناوگان مسيحيان نبرد كند . دو جانب مدتى دراز درنگ كردند سپس پيش آمدند و بر يك ديگر زدند ولى ديرى نپاييد كه باد پيروزى در پرچم مسلمانان افتاد و به يارى خداوند بر دشمن خود پيروز گرديدند . و بسيارى از ايشان طعمهء شمشير شدند يا به ضرب نيزه به قتل رسيدند و پيكرهايشان در دريا افتاد . سردار سپاهشان ملند نيز كشته شد . مسلمانان كشتيهاى آنها را به يدك كشيده به بندر سبته آوردند و مردم به تماشاى آنها بيرون آمدند و سرهاى ايشان بر نيزه زدند و بر گرد شهر به گردش در آوردند و صفوف اسيران را به دار الانشاء بردند . ابن فتح فتحى بزرگ بود و سلطان براى آنكه او را تهنيت گويند به مجلس نشست و شعرا شعرها سرودند و آن روز روزى درخشان بود . و المنة للّه سبحانه\r\n.\r\n\r\n","description":"","footnote":"","page_name":" 295 ","page_number":313},
  {"content":"\r\n\r\n\r\nخبر از واقعهء طريف و شكست مسلمانان\r\nچون مسلمانان بر ناوگان مسيحيان غلبه يافتند و از دريا گذشتند سلطان ابو الحسن جنگجويانى از مزدوران را نيز از دريا عبور داد . ناوگان سلطان از سواحل مغرب تا سواحل اندلس همچنان پيوسته به يك ديگر بود . چون عبور سپاهيان پايان گرفت خود نيز با ناوگان خود و خواص و حشم خود در پايان سال 740 از دريا گذشت و در سرزمين طريف فرود آمد و لشكر در آنجا بداشت .\r\nسلطان لشكرگاه بر در شهر بيفراشت و نبرد آغاز نهاد . سلطان اندلس ابو الحجاج بن سلطان ابو الوليد با لشكر اندلس بيامد ، اين سپاه همه از جنگجويان زناته و پادگانهاى ثغور و مردان بدوى بودند . اينان نيز در روبروى لشكرگاه سلطان ، لشكرگاه بر پا كردند و بر گرد طريف يك حلقهء مستحكم به وجود آوردند و با مدافعان شهر به جنگ پرداختند و آنان را به انواع آلات نبرد فرو كوفتند . طاغيه ناوگان ديگرى ترتيب داد و در درياى زفاق پيش راند تا راه آذوقه بر مسلمانان ببندد . مدت درنگ مسلمانان در محاصرهء طريف به دراز كشيد و در اين مدت آذوقهء آنان به پايان رسيد و براى اسبانشان علوفه نماند آن سان كه اسبان ناتوان شدند و اوضاع لشكرگاه مختل ماند .\r\nطاغيه امم مسيحى را گرد مىآورد . فرمانرواى اشبونه از پرتغال در غرب اندلس با قوم خود نيز بيامد . پس از شش ماه كه در طريف فرود آمده بودند اينان پيش تاختند چون به لشكرگاه مسلمانان نزديك شد فوجى از لشكريان مسيحى را به طريف فرستاد . اينان در آنجا كمين گرفته بودند شب هنگام در حين غفلت نگهبانانى كه در آنجا مترصد بودند به شهر در آمدند ولى پيش از آنكه همه به شهر داخل شوند در اواخر شب به سزاى خود رسيدند و از آنان شمارى كثير كشته شدند ولى از بيم حشم سلطان چنان نمودند كه كسى جز همان چند تن به شهر داخل نشده است .\r\nروز ديگر طاغيه با سپاه خود در حركت آمد ، سلطان نيز لشكر مسلمانان را تعبيه داد و حمله آغاز نهادند . چون جنگ در گرفت آن شمار از لشكر كه در شهر كمين گرفته بودند بيرون جستند و از پشت سر خيمه‌هاى سلطان را مورد حمله قرار دادند . تير اندازانى كه مأمور محافظت از خيمه‌ها بودند به دفاع پرداختند و ولى مسيحيان آنان را كشتار كردند . سپس زنان به دفاع از خود پرداختند ، آنان را نيز كشتند و به حرم سلطان دست يافتند . عايشه دختر عم او ابو يحيى و فاطمه دختر مولانا سلطان ابو يحيى پادشاه افريقيه و ديگران از زنان سوگلى حرم را اسير كردند و كشتند و جامه از تن به در كردند و همهء خيمه‌ها را تاراج نمودند و به لشكرگاه آتش در زدند . مسلمانان از آنچه در پشت سرشان در خيمه‌هايشان مىگذشت خبر شدند . صفوف در هم ريخت و به عقب باز گشتند و اين در حالى بود كه پسر سلطان با جمعى از قوم و ياران خود آن قدر پيش رانده بود كه به ميان صفوف دشمن رسيده بود . در حال گردش را گرفتند و دستگيرش كردند . جماعتى از\r\n\r\n","description":"","footnote":"","page_name":" 296 ","page_number":314},
  {"content":"\r\n\r\nجنگجويان مسلمان به شهادت رسيدند . طاغيه به خيمه‌هاى سلطان رسيد و كشتن زنان و كودكان را نكوهش كرد و سپس به بلاد خود باز گرديد . ابن الاحمر به غرناطه شد و سلطان به جزيره و از آنجا به جبل الفتح رفت . سپس به كشتى نشست و در همان شب رهسپار سبته گرديد . خداوند مسلمانان را به اين شكست بيازمود و ثواب بسيار داد و پيروزيشان را بر دشمن به بعد موكول نمود .\r\n\r\nخبر از نبرد طاغيه در جزيره و غلبه‌اش بر آن بعد از پيروزيش بر قلعه از ثغور ابن الاحمر\r\nچون طاغيه از واقعهء طريف پيروزمند باز گرديد بر مسلمانان اندلس احساس پيروزى كرد و طمع در بلعيدن همهء بلاد ايشان ورزيد . از اين رو لشكر گرد آورد و در قلعهء بنى سعيد كه ثغر غرناطه و در يك منزلى آن بود فرود آمد و براى محاصرهء آن آلات و مردان حرب گرد آورد و محاصره را هر چه سخت‌تر نمود . مدافعان قلعه را رنج تشنگى از پاى در آورد و در سال 742 به فرمان او گردن نهادند ولى پس از چندى از ماندن ملول شد و زيانها ديد و به شهر خود باز گرديد .\r\nسلطان ابو الحسن هم كه به سبته باز گرديد تصميم گرفت كه بار ديگر عزم جهاد كند . از اين رو براى گردآورى لشكر به اطراف كس فرستاد . همچنين سرداران خود را به سواحل فرستاد تا به تجهيز ناوگان پردازند كه شمارى از آنها را مهيا نمودند . سپس رهسپار سبته شد تا اوضاع را بررسى كند . لشكريانش همراه با وزيرش عسكربن تا حضريت به ساحل آمدند . سلطان به سردارى موسى بن ابراهيم يرنيانى كه از نامزدهاى وزارت در درگاه او بود ، مدد فرستاد او ناوهاى خود را براى دفع طاغيه به درياى زفاق گسيل داشت چون ناوگان از دو سو به هم رسيدند ، شكست نصيب مسلمانان شد و جمع كثيرى از ايشان به قتل رسيدند و او بر درياى زفاق مستولى گرديد . طاغيه با سپاه مسيحيان از اشبيليه بيامد تا بر جزيرة الخضراء كه جايگاه پهلو گرفتن كشتيهاى مسلمانان و بندر گذار ايشان از دريا بود غلبه يابد و آرزويش آن بود كه آن را با جزيرهء نزديك به آن : جزيرهء طريف به قلمرو خود افزايد . طاغيه جمع كثيرى از كارگران حاضر ساخت تا براى او آلات گرفتن قلعه بسازند . سپاهيان براى خود خانه‌هاى چوبين ساختند تا به آسودگى محاصره را تا هر وقت كه خواهند ادامه دهند . سلطان ابو الحجاج با سپاه اندلس بيامد و در برابر طاغيه در بيرون جبل الفتح قرار گرفت . سلطان ابو الحسن در مواقعى كه دشمن غافل بود يا در تاريكى شب ، براى او مدد مىفرستاد ، چون اموال و غلات و سواران . اين مددها را از سبته گسيل مىداشت ولى اين مددها سودشان نداد و محاصره سخت‌تر شد و محاصره‌شدگان بيشتر در رنج افتادند و سلطان ابو الحجاج از آب گذشت و نزد سلطان آمد تا در باب صلح با طاغيه گفتگو كند . طاغيه اذن داده بود كه از دريا بگذرد و قصدش آن بود كه بر او مكر ورزد . از اين رو چند كشتى كه در درياى زفاق به\r\n\r\n","description":"","footnote":"","page_name":" 297 ","page_number":315},
  {"content":"\r\n\r\nكمين ايستاده بودند بر آنان حمله آوردند مسلمانان نيك پايدارى كردند و به ساحل امن باز گشتند . سپاهيان سلطان كه در جزيره بودند در عذابى سخت افتاده بودند . از طاغيه امان خواستند ، بدان شرط كه از شهر بيرون روند . طاغيه با اين شرط امانشان داد و مسلمانان از شهر بيرون شدند و در سال 743 به مغرب در آمدند . سلطان ايشان را در بلاد خود به اكرام تمام جاى داد و هر چه را از دست داده بودند عوض بداد . برخى را خلعت داد و اسب بخشيد و جايزه عطا كرد . آن قدر كه همه جا از آن ياد مىكردند سلطان ابو الحسن وزير خود عسكر بن تاحضريت را به سبب قصورى كه در دفاع شهر ورزيده بود دستگير كرد ، زيرا وزير با آن همه لشكر كه در خدمت داشت امكان دفاع نيافته بود . سلطان به پايتخت خود - در حالى كه به پيروزى دين خدا يقين داشت - باز گرديد .  وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ \r\n. \r\nخبر از هديه‌اى كه سلطان ابو الحسن به شرق فرستاد و فرستادن نسخه‌اى از قرآن كه به خط خود بود به حرمين مدينه و مكه و قدس\r\nسلطان ابو الحسن را در دوستى ، با ملوك مشرق راه و روش ديگرى بود . ميان اسلاف او و ملوك آن طرف معاهداتى منعقد شده بود و او به سبب آنكه مردى ديندار بود جانب ايشان رعايت مىكرد .\r\nچون كار تلمسان به پايان آمد و بر مغرب اوسط غلبه يافت و مردم آن نواحى در زير فرمان او جاى گرفتند و دامنهء قدرتش گسترش يافت ، در حال به فرمانرواى مصر و شام الملك الناصر محمد بن قلاوون پيام داد و پيروزى خود به گوش او رسانيد و خواست كه موانع از راه حجاج بردارد . آنكه اين پيام آورد فارس بن ميمون بن ودرار بود . فارس بن ميمون پاسخ الملك الناصر را حاكى از تجديد مودت ديرين به عرض سلطان رسانيد . سلطان تصميم گرفت كه نسخه‌اى زيبا از قرآن به خط خود بنويسد و آن را قربة الى اللّه به حرم شريف وقف نمايد . پس آن نسخه بنوشت و وراقان را براى تذهيب و تزيين آن و قاريان براى تصحيح و ضبط و تهذيب آن گرد آورد و براى آن جعبه‌اى از چوب آبنوس و عاج و صندل در نهايت هنرمندى بساخت و آن را به زر و گوهر و ياقوت بياراست با جلدى چرمين در نهايت صنعت نوشته به خطوط زر و بر روى آن غلافى از حرير و ديبا كشيدند و پوششى از كتان . سلطان ابو الحسن از خزانهء خود مالى گزاف بيرون آورد تا در شرق مزارعى بخرند و از درآمد آنها قاريان را مزد دهند . سلطان ابو الحسن ، عريف بن يحيى امير زغبه را كه از خواص مجلس و كبار دولتمردانش بود و در خدمت سابقه‌اى دراز داشت با يكى از كبار حشم خود عطية بن مهلهل بن يحيى و ابو الفضل بن محمد بن ابى مدين كاتب خود و عبو بن قاسم المزوار سردار سپاه و حاجب خود به نزد سلطان مصر فرستاد . سلطان مصر براى نماياندن هداياى سلطان مجلسى عظيم ترتيب داد كه روزگارى دراز مردم از آن سخن مىگفتند . من صورت اين هديه را به خط ابو الفضل\r\n\r\n","description":"","footnote":"","page_name":" 298 ","page_number":316},
  {"content":"\r\n\r\nبن ابى مدين ديدم و آن را به خاطر سپردم ولى اكنون از ياد برده‌ام . يكى از كارگزاران دربار مرا گفت كه كاروان هدايا حاوى پانصد اسب راهوار بود با زين و ستام زر و سيم . پانصد بار از امتعه و اغذيه و اسلحهء مغرب و جامه‌ها و برنسها و عمامه‌هايى همه پشمين با بافتى هنرمندانه و استوار . و ازارهايى از ابريشم منقش و ساده و پارچه‌هاى حرير عالى زركش ، رنگين و غير رنگين و ساده و گوهر آگين . سپرهايى چرمين كه از بلاد صحرا آورده بودند . معروف به لمطى و ظروف خرد و كلان كار هنرمندان مغرب كه در مشرق ظرافت صنعت آنها مورد توجه بود . همچنين يك كيل دانه‌هاى گوهر و ياقوت . يكى از زنان پدرش عزم حج داشت و مىخواست با اين كاروان حركت كند . سلطان اجازت فرمود و در اكرام او مبالغه نمود و در نامه‌اى كه به سلطان مصر نوشت در حق او سفارشهاى اكيد كرد . اينان به قصد مصر از تلمسان بيرون آمدند و رسالت خويش در نزد الملك الناصر نيكو به انجام رسانيدند و هدايا را تقديم داشتند . سلطان آن هدايا بپذيرفت و از آن تقدير كرد . روز ورود ايشان به مصر روزى فراموش ناشدنى و ديدنى بود . چنان كه مردم تا مدتى دراز از آن ياد مىكردند در راه ، به انواع ، اكرام و نيكى فرمود تا حج خويش به جاى آوردند و مصحف كريم را در آنجا كه سلطانشان فرمان داده بود جاى دادند . هداياى سلطان مصر خيمه‌هايى بود با هيئتى كه براى مردم مغرب بسى عجيب مىنمود . آنها را در اسكندريه ساخته و به قطعات زر زينت داده بودند . رسولان آن هدايا را به نزد سلطان خود باز آوردند و از او تكريم وصله يافتند . تا اين زمان هنوز هم مردم از آن هدايا سخن مىگويند .\r\nسلطان نسخهء ديگرى از مصحف كريم به همان روال نخستين نوشت و بر قاريان مدينه وقف كرد و با جمعى از بزرگان دولتش روان نمود . روابط دوستى ميان او و الملك الناصر بر دوام بود تا سال 741 كه سلطان مصر درگذشت . و پسرش ابو الفداء اسماعيل به جاى او نشست . سلطان براى او هدايايى گران تقديم داشت و او را در مرگ پدر تسليت گفت . كاتب خود و صاحب ديوان خراج در دربار خود ابو الفضل عبد اللّه بن ابى مدين را به نزد او فرستاد . سلطان ابو الحسن براى اظهار ابهت سلطنت خويش و انفاق بر بينوايان راه حج و ارسال هدايا براى دولتمردان ترك كارهاى عجيب مىكرد . خود هر چه داشت از آنان و دريغ نمىداشت ولى هرگز به مال آنان چشم نداشت .\r\nچون سلطان بر افريقيه مستولى شد نسخهء ديگرى از قرآن نوشت كه بر بيت المقدس وقف كند ولى به اتمام آن موفق نشد . يعنى پيش از آنكه نوشتن آن را به پايان رساند چشم از جهان فرو بست .\r\nو ما از آن ياد خواهيم كرد . ان شاء اللّه تعالى\r\n.\r\n\r\n","description":"","footnote":"","page_name":" 299 ","page_number":317},
  {"content":"\r\n\r\n\r\nخبر از هديهء سلطان به پادشاه مالى كه از بلاد سياهان بود و همجوار بلاد مغرب\r\nسلطان ابو الحسن را به تفاخر ميلى تمام بود و با ملوك بزرگ در اين باب رقابت مىكرد و شيوهء ايشان در ارسال هدايا و فرستادن رسولان به بلاد دور دست را رعايت مىكرد . پادشاه مالى بزرگترين پادشاهان سياهان بود در عهد او و همجوار مملكت مغرب . آن سان كه چون صد منزل در بيابان در سمت جنوب پيش مىرفتند به بلاد ايشان مىرسيدند . چون سلطان ابو الحسن بر بنى عبد الواد در تلمسان غلبه يافت و مملكت ايشان بستد و بر ممالك مغرب اوسط مستولى گرديد و همه جا مردم از ابو تاشفين و محاصره و قتل او حكايت مىكردند و ذكر شدت و قدرت سلطان ابو الحسن در آفاق منتشر شد . سلطان مالى منسا موسى - كه قبلا از او ياد كرديم . به نزد او پيام فرستاد و دو رسول با ترجمانى از ملثمين صنهاجه كه مجاور مملكت او بودند روانه نمود . اينان بيامدند و پيروزى او را بر دشمن تهنيت گفتند . سلطان رسولان را گرامى داشت و نيكو بپذيرفت و نيكو باز فرستاد . و باز به همان انگيزهء فخر فروشى چيزهايى از طرائف و ظرائف مغرب كه در قصر خود ذخيره كرده بود براى او فرستاد و مردانى از اهل دولت خود را از جمله كاتب ديوان ، ابو طالب محمد بن ابى مدين و غلام خود عنبر الخصى را به نزد سلطان مالى روانه داشت . در اين هنگام منسا موسى مرده بود و پسرش منسا سليمان جانشين او شده بود . سلطان ابو الحسن اعراب باديه را فرمان داد كه در آمدن و رفتن همراه ايشان باشند . على بن غانم امير بنى جار اللّه از قبايل معقل ، كمر همت بر ميان بست و به فرمان سلطان در راه ، آنان را بدرقه نمود . كاروانيان براى رسيدن به مالى از صحرا گذشتند و رنج بسيار تحمل كردند . سلطان مالى آنان را بنيكويى بپذيرفت و اكرام بسيار كرد و با عزت و حرمت تمام باز گردانيد و با جمعى از بزرگان مالى براى تعظيم قدر سلطان وادى حق او به نزد سلطان ابو الحسن باز گرديدند و مراتب خضوع سلطان خويش عرضه داشتند و گفتند كه سلطان مالى همواره در خشنودى او خواهد كوشيد . سلطان ابو الحسن بدين گونه بر همهء ملوك سرورى يافت و همه در برابر سلطهء او خاضع شدند و شكر خداوند را به سبب نعمتى كه او را ارزانى داشته بود به جاى آورد .\r\n\r\nخبر از زناشويى سلطان با دختر صاحب تونس\r\nچون دختر مولاى ما سلطان ابو يحيى در طريف با ديگر زنان سلطان ابو الحسن به قتل رسيد عشق او در دلش همچنان باقى ماند . آن زن در عين آنكه صاحب عزت و جاه بود در تدبير منزل و ظرافت در اعمال بى همال بود و سلطان از همسرى با او لذت و تمتع بسيار مىبرد . اينك آرزوى آن\r\n\r\n","description":"","footnote":"","page_name":" 300 ","page_number":318},
  {"content":"\r\n\r\nداشت كه به عوض او يكى از خواهران او را به زنى گيرد . از اين رو عريف بن يحيى امير قبايل زغبه و ابو الفضل بن عبد اللّه بن ابى مدين كاتب خراج و عارض سپاه و ابو عبد اللّه محمد بن سليمان السطى فقيه و مفتى مجلس و غلام خود عنبر الخصى را به خواستگارى فرستاد . اينان در روز دوم سال 746 به نزد سلطان ابو يحيى رفتند و از او اكرام بسيار ديدند . حاجب ، ابو محمد عبد اللّه بن تافراكين سبب آمدن رسولان با سلطان ابو يحيى بگفت . سلطان ابو يحيى كه نمىخواست افراد حرمش به اقطار عالم دور افتند و مورد تحكم رجال واقع شوند و چنان دامادى را با چنان ويژگيهايى نمىپسنديد از قبول پيشنهاد سلطان سر برتافت . حاجب او ابو محمد عبد اللّه بن تافراكين مىكوشيد تا موضوع را بسى ساده جلوه دهد و رد خواستگارى سلطان ابو الحسن را اقدامى پر خطر و عظيم قلمداد نمايد تا آنگاه كه بالاخره سلطان اجابت كرد و ميان دو خاندان وصلت رخ داد . حاجب كه انجام اين امر را به عهده گرفته بود در تهيهء وسايل جهيز جديت بسيار نمود و تا وسايل و جهيز مهيا گردد ، رسولان مدتى دراز در نزد سلطان ابو يحيى درنگ كردند . در ماه ربيع الاول سال 747 از تونس به حركت در آمدند . مولانا سلطان ابو يحيى به پسر خود فضل صاحب بونه و برادر عروس فرمان داد ، تا حق حرمت سلطان نيكو ادا شود با عروس برود همچنين از مشايخ موحدين سرور و مقدم ايشان عبد الواحد بن اكمازير را نيز با او بفرستاد . اينان همگى به درگاه سلطان ابو الحسن در آمدند . در اثناى راه از مرگ مولانا سلطان ابو يحيى ، عفا اللّه عنه آگاه شدند . چون برسيدند سلطان ابو الحسن ايشان را تعزيت گفت و در اكرام ايشان مبالغه فرمود . و برادر عروس ، فضل را وعده داد كه ياريش كند تا ميراث پدر به جنگ آورد . آن سان كه فضل در زمرهء ياران سلطان واقع گرديد و در تحت رايت او لشكر به افريقيه برد . و ما در اين باره سخن خواهيم گفت . ان شاء اللّه تعالى .\r\n\r\nخبر از حركت سلطان به افريقيه و استيلا بر آن\r\nسلطان ابو الحسن چشم به ملك افريقيه دوخته بود ولى وجود سلطان ابو يحيى كه پدر زن او بود او را از اين كار باز مىداشت . از اين رو منتظر وفات او بود . چون دختر او را خواستگارى كرد و در تلمسان شايع شد كه موحدين خواستگارى او رد كرده‌اند ، از منصوره به تلمسان آمد و شتابان رهسپار فاس گرديد و دست عطا بگشود و نقايص لشكر خود بر طرف ساخت و نوادهء خود منصور بن امير ابو مالك را بر امارت مغرب اقصى گماشت و امور شرطه را به حسن بن سليمان بن يرزيكن تفويض نمود و فرمانروايى ضاحيه را به او داد . آنگاه به تلمسان حركت كرد ولى مقصد خويش را كه افريقيه بود از ديگران نهان داشت تا خبر يقين رسيد كه سلطان با اين زناشويى موافقت كرده است . اين خبر خشم او فرو نشاند و باز گرديد . چون سلطان ابو يحيى در ماه رجب سال 747 درگذشت و پسرش عمر زمام كارها به دست گرفت - چنان كه گفتيم - حاجب ،\r\n\r\n","description":"","footnote":"","page_name":" 301 ","page_number":319},
  {"content":"\r\n\r\nابو محمد بن تافراكين از او روى گردان شد ، سلطان را عزم جزم شد كه به افريقيه رود . زيرا ابو محمد بن تافراكين او را به تصرف ملك موحدين تحريض مىكرد . در اين احوال خبر رسيد كه ابو حفص عمر برادر خود احمد را كه مقام ولايت‌عهدى داشت كشته است . احمد به نامه‌اى از پدر استناد مىكرد كه سلطان در آن نامه به خط خود به جانشينى او تصريح كرده بود . سلطان چون اين خبرها شنيد بر عمر به خشم آمد كه هم عهد و فرمان پدر تباه كرده بود و هم خون برادر به ناحق ريخته بود . از ديگر سو پدرشان هنگامى كه حاجب ابو القاسم بن عتو را به سفارت نزد سلطان فرستاده بود ، نسخهء فرمان ولايت‌عهدى پسر را به نظر سلطان رسانيده بود و سلطان به خط خود در كنار آن موافقت خويش اعلام داشته بود و اكنون عمر خط سلطان را نيز بردريده بود . سلطان بدين سببها عزم حركت افريقيه نمود . خالد بن حمزة بن عمر به او پيوست و سلطان در شتاب خويش بيفزود .\r\nنخست باب عطا بگشود و مردم را به حركت به سوى افريقيه برانگيخت و نقايص ايشان بر طرف ساخت . صاحب بجايه مولا ابو عبد اللّه نوادهء مولانا سلطان ابو يحيى پس از مرگ جدش نزد سلطان ابو الحسن آمد و از سوى پدر رسالت بگزارد و از او خواست كه فرمانروايى او را تأييد كند . چون از او مايوس شد و يقين كرد كه خود عزم افريقيه دارد ، اجازت خواست كه به مكان خويش باز گردد سلطان اجازت فرمود و او رهسپار بجايه شد .\r\nچون سلطان مراسم عيد قربان سال 747 به جاى آورد ، پسر خود امير ابو عنان را بر مغرب اوسط امارت داد و منشور نظر در همهء كارها اعطا كرد و جمع‌آورى خراج به او تفويض نمود و آهنگ افريقيه نمود . خالد بن حمزه امير بدويان نيز همراه او بود . چون به وهران در آمد با رسولان قسطيليه و بلاد جريد ديدار كرد . رياست آنان با احمد بن مكى امير جريد و معاون برادرش عبد الملك در امارت قابس و يحيى بن محمد بن يملول امير توزر بود كه پس از خروج وليعهد امير ابو العباس از توزر و هلاكت او در تونس وى به جاى او رفته بود و نيز احمد بن عمر بن العابد رئيس نفطه بود . اينان نيز پس از هلاكت وليعهد به تونس باز گشته بودند . سلطان ابو الحسن اين رؤسا را در وهران در ميان جمعى از بزرگان بلادشان ديدار كرد . آنان بيعت خويش عرضه داشتند و حق فرمانبردارى از او را ادا نمودند . محمد بن ثابت امير طرابلس در پيوستن به او درنگ كرد و بيعت خود به وسيلهء ايشان به عرض رسانيد . سلطان اين گروه رسولان را به اكرام در آورد و هر يك را منشور امارت شهرى كه در آنجا بو ارزانى داشت و به مقر فرمانروايى خويش باز گردانيد . احمد بن مكى را به همراهى خويش برگزيد و بشتاب رهسپار شد . چون به ميان قبايل بنى حسن از اعمال بجايه رسيد ، منصور بن مزنى امير بسكره و بلاد زاب با هيئتى از مردم وطنش يعقوب بن على بن احمد سرور دواوده و امير بدويان در ضاحيهء بجايه و قسنطينه به نزد او آمدند . سلطان ايشان را نيز به بر و احسان خويش سرفراز ساخت و گفت در ساقهء لشكر حركت كنند . پيشاپيش سردار خود\r\n\r\n","description":"","footnote":"","page_name":" 302 ","page_number":320},
  {"content":"\r\n\r\nحمو بن يحيى العشرى از پروردگان و بر كشيدگان پدرش را بفرستاد . چون در بيرون شهر بجايه لشكرگاه زد مولا ابو عبد اللّه مقاومت ورزيد ولى مردم شهر از بيم سلطان و نيز به سبب رغبتى كه به او داشتند با مقاومت او مخالفت ورزيدند و از گرد او پراكنده شدند و مشايخشان و قضات و اهل شورا به مجلس سلطان در آمدند . مقدم بر همه حاجب ابو عبد اللّه فارح غلام ابن سيد الناس به نزد سلطان آمد و فرمانبردارى خويش اعلام داشت . سلطان ابو الحسن همچنان برفت تا علمهاى او مشرف بر شهر شد . مولا . ابو عبد اللّه به ديدار او مبادرت ورزيد و با سلطان در خارج شهر ديدار كرد و از درنگى كه در ديدار او داشته است معذرت خواست . سلطان عذر او بپذيرفت و در حق او نيكى كرد و او را چون فرزندى عزيز داشت و كوميه از ضواحى هنين را به او اقطاع داد و در تلمسان برايش راتبه‌اى ترتيب داد و او را به مصاحبت پسرش ابو عنان صاحب مغرب فرستاد و در باب او سفارشها نمود . و سپس به بجايه داخل شد و از مردم رفع ستم كرد و در باج و خراج تخفيف داد و به احوال ثغور نگريست و رخنه‌ها بربست و محمد بن الثوار را امارت ثغور داد . اين محمد بن الثوار از طبقهء وزرا و خود نامزد وزارت بود . پادگان بنى مرين و كاتب خراج درگاه خود بركات بن حسون بن البواق را نيز در خدمت او نهاد . سلطان از آنجا راهى قسنطينه شد و در آنجا فرود آمد . امير قسنطينه ابو زيد ، نوادهء مولانا سلطان ابو يحيى و برادرانش ابو العباس احمد و ابو يحيى زكريا و ديگر برادران به خدمت آمدند و بيعت كردند و از آنچه در قلمروشان بود به يك سو شدند . سلطان به جاى آن نواحى بندرومه از اعمال تلمسان را به ايشان داد و مولا ابو زيد را امارت آن داد و او را رياست بر برادران ديگر ، در جمع‌آورى خراج داد . سلطان به شهر درآمد و منشور امارت آن به محمد بن عباس داد و عباس بن عمر را با قوم او بنى عسكر در نزد محمد بن عثمان نهاد و اقطاعات دواوده را به ايشان داد . در آنجا عمر بن حمزه سرور كعوب و امير بدويان به سبب پيمانى كه با او داشت به نزدش آمد و در ركاب او قرار گرفت و او را از حركت سلطان عمر فرزند مولاى ما ابو يحيى از تونس خبر داد . سلطان ابو حفص عمر با گروهى از فرزندان مهلهل - از كعوب - كه بر او گرد آمده بودند روى به سوى قابس نهاده بود . عمر بن حمزه سلطان ابو الحسن را تحريض مىكرد كه پيش از رسيدن عمر بن ابى يحيى به طرابلس راه بر او بربندد . سلطان ابو الحسن حمو بن يحيى العشرى سردار خود را با لشكرى از بنى مرين به سوى او فرستاد . اينان در پى سلطان ابو حفص روان شدند . سلطان ابو الحسن در قسنطينه درنگ كرد . در ناحيهء جعاب سپاه خود را عرض داد و يوسف بن مزنى را به سوى قلمروش در زاب پس از آنكه او را خلعت داده ، گسيل داشت .\r\nسپس مولا ابو الفضل فرزند مولانا سلطان ابو يحيى ابو بكر را به مقر فرمانرواييش بونه فرستاد و صندوقهاى او از جوايز و خلعتهاى نفيس بينباشت و روان نمود آنگاه خود از پس آنها نهضت فرمود .\r\nحمو بن يحيى با چادرنشينان احياء فرزندان ابى الليل شتابيدند و در مباركه از نواحى قابس به امير\r\n\r\n","description":"","footnote":"","page_name":" 303 ","page_number":321},
  {"content":"\r\n\r\nابو حفص رسيدند و بر او تاختن آوردند . چنان كه از اسب فرو غلطيد و او و غلامش ظافر السنان كه امور دولتش را به دست داشت هر دو اسير شدند و آنها را نزد حمو بن يحيى آوردند . تا هنگام شب آن دو را در بند بداشت سپس سرشان را ببريد و نزد سلطان ابو الحسن فرستاد . بقاياى لشكر او به قابس رفتند . از آن ميان عبد الملك بن مكى ، ابو القاسم بن عتو دوست و ياور امير ابو حفص و شيخ موحدين و صخر بن موسى شيخ بنى سكين را با جماعت ديگر بگرفت و بند بر نهاده ، نزد سلطان فرستاد . سلطان لشكر خود به تونس فرستاد و يحيى بن سليمان شوهر دختر خود را كه از بنى عسكر بود بر آنان امارت داد و احمد بن مكى را نيز با او بفرستاد . اينان به تونس در آمدند و بر آن مستولى گرديدند . چون سلطان احمد ابن مكى را منشور امارت داد ، پس از آنكه او و افراد حاشيهء او را به خلعت بنواخت ، ابن مكى رهسپار مقر فرمانرواييش شد . سلطان ابو الحسن در باجه فرود آمد . در آنجا بود كه بريد سر امير ابو حفص عمر را برايش آورد و اين فتح بزرگى بود .\r\nآنگاه سلطان رهسپار تونس شد . در روز چهارشنبهء هشتم ماه جمادى الاخرة سال 748 وارد شهر شد . بزرگان تونس از شيوح شورا و ارباب فتوا به استقبال او آمدند و شادمان باز گشتند .\r\nسلطان ابو الحسن در روز شنبه براى دخول در شهر مركب خويش بياراست و لشكريان او از سيجوم تا دروازهء شهر در دو صف ايستادند . قريب به سه يا چهار ميل بود . بنى مرين در مراكز خود وزير علمهاى خود اجتماع كرده بودند . سلطان از خيمهء خود بر اسب نشست . در سمت راست او ولى او عريف بن يحيى امير زغبه بود و در كنار او ابو عبد اللّه محمد بن تافراكين و در سمت چپش امير ابو عبد اللّه محمد برادر مولانا سلطان ابو يحيى و در كنار او ابو عبد اللّه پسر برادرش خالد . اينان از زمان خروج امير ابو فارس ، با فرزندانشان در قسنطينه در حبس و بند بودند . سلطان ابو العباس آنان را آزاد ساخت و با او به تونس آمدند . در اين موكب شمار كثيرى از بزرگان و اعيان بنى مرين بودند طبلها مىغريد و علمها در اهتزاز بود و زمين از لشكر موج مىزد . روزى بود كه تا اين زمان همانند آن نديده بوديم . سلطان به قصر در آمد و جامهء خلعت بر ابو محمد بن تافراكين پوشيد و اسب او با زين و ستام به نزديك او بردند . مردم در حضور سلطان ابو الحسن طعام خوردند و پراكنده شدند . سلطان با ابو محمد بن تافراكين حجره‌هاى قصر و مساكن خلفا را بگرديد . سپس به سرابستان رأس الطابيه كه پيوسته به قصر بود داخل شد و در آن گردش كرد و به لشكرگاه شد .\r\nيحيى بن سليمان را با لشكرى براى حمايت قصبهء تونس به آنجا فرستاد . بقاياى لشكر امير ابو حفص عمر و اسيران قابس در غل و زنجير برسيدند . همه را به زندان بردند و نخست به فتواى فقها ابو القاسم بن عتو و صخر بن موسى را دست و پاى بر خلاف هم ببريدند . سلطان ديگر روز به قيروان حركت كرد و در آن نواحى بگرديد و بر آثار پيشينيان و ساخته‌هاى قدما و ويرانه‌هاى سرايهاى صنهاجه و عبيديان بايستاد و قبور عالمان و صالحان زيارت كرد .\r\n\r\n","description":"","footnote":"","page_name":" 304 ","page_number":322},
  {"content":"\r\n\r\nسپس به مهديه رفت و بر ساحل دريا درنگ كرد و در عاقبت كسانى كه پيش از او بوده‌اند و به قوت و قدرت از همه بيش بوده‌اند بنگريست و عبرت گرفت . در راه بر قصر الاجم و رباط المنستير گذشت و به تونس باز گرديد . در غرهء ماه رمضان به تونس وارد شد و پادگانها در ثغور افريقيه بر پاى داشت و بلاد و ضواحى را به بنى مرين اقطاع داد و اقطاعات موحدين را در مغرب معين كرد و بر نواحى و جهات عمال فرستاد و در قصر سكونت گزيد . فتح به پايان رسيده بود و بر ممالك و دول استيلا يافته بود . گسترهء مملكت او از مسراته وسوس اقصى بود در اين سوى آب تارنده در آن سوى آب از سرزمين اندلس . و الملك للّه يؤتيه من يشاء من عباده و العاقبة للمتقين .\r\nشعراى تونس در تهنيت اين فتح قصايد پرداختند و مقدم بر همه در اين مضمار ، ابو القاسم الرحوى از بزرگان اهل ادب را قصيده‌اى است به اين مطلع :\r\n اجابك شرق اذ دعوت و مغرب * فمكّة هشت للقاء و يثرب \r\n\r\nخبر از نبرد عرب با سلطان ابو الحسن در قيروان و حوادثى كه با آن همراه بود\r\nچون سلطان ابو الحسن بر تخت فرمانروايى استقرار يافت در معامله با كسانى كه به اطاعت او در آمده بودند ، روشى غير از روش موحدين در پيش گرفت . بويژه بر بدويان عرب سخت گرفت . هنگامى كه ديد ايشان سر به فرمان دولت فرود نمىآورند و بسيارى از ضواحى را به صورت اقطاع در دست دارند همچنين از شهرها ، بر ميزان باج و خراج ايشان در افزود و بسيارى از اراضى تحت تسلط ايشان را بستد . رعايا نيز از تعرض و ستم و جور بدويان كه هر بار مبلغى به عنوان نگهبانى و حفاظت كاروانها و راهها از ايشان مىگرفتند زبان به شكايت گشودند . سلطان دست ايشان از آن اعمال كوتاه گردانيد و به رعايا نيز فرمان داد كه چيزى به آنها نپردازند . اعراب بيمناك شدند .\r\nرابطهء ميان دولت و ايشان تيره گرديد و دولت بر فشار خود بيفزود . آنان كه در باديه‌ها بودند ، چون اين خبرها بشنيدند به مواضع و مواطن بنى مرين حمله آغاز كردند و به پادگانهاى ايشان در ثغور افريقيه دستبرد زدند و اموال آنها تاراج كردند و اين سبب شكايتهاى بيشتر شد و فضاى ميان ايشان و سلطان تيره‌تر گرديد .\r\nچون سلطان از مهديه باز گرديد گروهى از مشايخ ايشان به نزد داد به تونس آمدند ، از آن جمله بودند خالد بن حمزه و برادرش احمد بن حمزه و خليفة بن عبد اللّه ابن مسكين و پسر عمش خليفة بن بوزيد از فرزندان قوس . سلطان ايشان را بگرمى بپذيرفت و اكرام كرد .\r\nامير عبد الواحد بن سلطان ابى يحيى زكريا اللحيانى در زمرهء ياران سلطان در آمده بود ، ديديم كه او پس از هلاكت پدرش در مصر در سال 732 از مشرق بيامد و در حوالى طرابلس به دعوت به\r\n\r\n","description":"","footnote":"","page_name":" 305 ","page_number":323},
  {"content":"\r\n\r\nسود خود پرداخت . اعراب دباب از او متابعت كردند و عبد الملك بن مكّى صاحب قابس با او بيعت كرد و همراه او در غياب سلطان به تونس لشكر برد تا تيمرزدكت را ويران كند - و ما از آن ياد كرديم - سپس روزى چند آن را در تصرف گرفت . چون احساس كرد كه سلطان باز مىگردد از آنجا برفت . عبد الواحد بن اللحيانى به تلمسان رفت و در آنجا ببود تا سلطان ابو الحسن با سپاه خود بيامد . در اين هنگام از ايشان جدا شد و نزد سلطان آمد و از او اكرام بسيار ديد و در زمرهء ياران او در آمد . تا سلطان تونس را بگرفت . چون رسولان عربها نزد سلطان آمدند ، سلطان را گفت كه اينان در نهان كسانى را نزد من فرستاده‌اند تا مرا برانگيزند كه به خلاف سلطان برخيزم و در افريقيه خود را فرمانروا خوانم . اينك با بيان حقيقت خود را در نزد سلطان از اين توطئه مبرا مىدانم .\r\nسلطان رسولان را به قصر خود احضار نمود و حاجب علال بن محمد بن امصمود ايشان را سخت سرزنش نمود . سپس فرمان داد كه همگى را به زندان برند .\r\nسلطان در سيجوم ، جايى در بيرون شهر ، پس از اداى مراسم عيد فطر آن سال ديوان عطا بگشود . آنگاه سپاهيان را به درگاه فرا خواند . همه بيامدند . خبر به اولاد ابو الليل و اولاد القوس رسيد كه رسولانشان را دربند كشيده‌اند و سلطان لشكر بسيج كرده است . گويى زمين با همهء فراخيش بر آنان تنگ شد . همه دل بر مرگ نهادند و ياران خود اولاد مهلهل بن قاسم بن احمد را به يارى خواندند ، اينان پس از هلاكت سلطان خود ابو حفص به باديه رفته بودند و از بيم مطالبهء سلطان از افريقيه دور شده بودند . در واقع اينان دوستان دشمنان سلطان ابو الحسن مىبودند . ابو الليل بن حمزه فرياد خروج بر ضد سلطان ، برآورد و به يارى ايشان شتافت ، ديگران نيز اجابت كردند و بيامدند .\r\nاحياء بنى كعب و حكيم در توزر از بلاد جريد اجتماع كردند و به مرگ با يك ديگر بيعت كردند آنگاه يكى را از خاندان پادشاهى طلب كردند كه بر خود فرمانروا سازند بعضى از سوداگران فتنه ايشان را به مردى از اعقاب ابو دبوس ، از مخالفان بنى مرين و از همپيمانان بنى عبد المؤمن در مراكش ، راهنمايى كردند .\r\nداستان اين مرد از اين قرار است كه پدرش عثمان بن ادريس بن ابى دبوس ، پس از هلاكت پدرش به اندلس رفته بود . در آنجا با مرغم بن صابر شيخ بنى دباب كه در بر شلونه اسير بود مصاحبت اختيار كرده بود . چون از اسارت برهيد با او به موطن دباب در آمد زيرا قومس برشلونه ميان آنان عقد دوستى بسته بود و در برابر مالى كه آن دو به گردن گرفته بودند چند كشتى هم در اختيار آنان نهاده بود . عثمان بن ادريس در ضواحى طرابلس و كوهستان بربرها فرود آمد و در آنجا به سود خود دعوت نمود . همهء عربهاى قبايل دباب به ياريش شتافتند و به جنگ طرابلس آمدند . طرابلس مقاومت كرد . سپس احمد بن ابى الليل شيخ بنى كعب در افريقيه در زمرهء پيروان او در آمد و او را با سپاهى به تونس كشيد ولى به سبب دعوت حفصيان در افريقيه و گسستن رشتهء\r\n\r\n","description":"","footnote":"","page_name":" 306 ","page_number":324},
  {"content":"\r\n\r\nفرمانروايى بنى عبد المؤمن كارش به جايى نرسيد و به فراموشى سپرده شد .\r\nعثمان بن ادريس در جربه هلاك شد . پس از او پسرش عبد السلام نيز بمرد و سه فرزند بر جاى نهاد كه كوچكترين ايشان احمد بود احمد مردى پيشه‌ور بود . پس از سالها اين سو و آن سو افتادن به تونس آمدند . مىپنداشتند پدرشان ديگر از يادها رفته است . قضا را از يادها نرفته بود مولانا سلطان ابو يحيى ايشان را بگرفت و به زندان فرستاد . آنگاه به اسكندريه تبعيد نمود . احمد به افريقيه باز گرديد و در توزر به خياطى مشغول شد تا از آن راه روزى خويش حاصل كند . بنى كعب چون با اولاد قوس و ديگر شعوب علاق دست اتحاد دادند او را نيز فراخواندند . او نيز از توزر به نزد ايشان آمد و به فرمانروايى برگزيدندش و برايش لوازم آن شغل را چون خيمه‌ها و آلات خوان و جامه‌هاى فاخر و اسبان استران مهيا كردند و با او همانند سلطان رفتار نمودند . آنگاه سپاه بسيج كردند و براى نبرد با سلطان ابو الحسن قدم در راه نهادند . چون مراسم عيد قربان سال 648 به جاى آوردند ، حركت كردند . سلطان ابو الحسن نيز از تونس حركت كرد و آهنگ ايشان نمود . در جايى ميان دشت تونس و قيروان موسوم به ثنيه به آنان رسيد . چون دو لشكر بر هم زدند ، سپاه عربها در هم شكست روى به گريز نهاده به قيروان گريخت و سلطان نيز در پى ايشان بود . در آنجا راه فرار بر خود بسته ديدند و براى رهايى خويش دل بر مرگ نهادند .\r\nاز لشكر سلطان ، بنى عبد الواد و مغراوه و بنى توجين در نهان با ايشان رابطه برقرار كردند و چون روز ديگر نبرد آغاز شد ، صفوف سپاه سلطان درهم ريخت و جمع كثيرى از ياران سلطان به ايشان پيوستند . سلطان جان از مهلكه برهانيد و با اندكى از ياران و سپاهيان خويش به قيروان گريخت . سپاهيان عرب از پى رفتند و بر لشكرگاه سلطان زدند و هر چه يافتند تاراج كردند . سپس به خيمه‌هاى سلطان در آمدند و بر ذخاير و بسيارى از اهل حرم دست يافتند . آنگاه گرداگرد قيروان را گرفتند و دست به آشوب و كشتار گشودند .\r\nچون خبر به تونس رسيد اوليا و حرم سلطان كه در آنجا بودند به قصبه تحصن جستند .\r\nابن تافراكين كه در زمرهء ياران سلطان بود در قيروان به آنان پيوست . آنها نيز او را مقام حاجبى سلطان خود احمد بن ابى دبوس دادند و او را به جنگ كسانى كه در تونس به قصبه تحصن گزيده بودند ، فرستادند . او نيز شتابان به تونس رفت . اتباع موحدين و غوغاييان و سپاهيان گرد او گرفتند و قصبه را محاصره كردند . منخيقها نصب كردند . سلطان احمد نيز از پى او بيامد . قصبه همچنان دفاع مىكرد و تسليم نمىشد . چون به پيروزى نرسيدند ميان عربها اختلاف افتاد و برخى از ايشان از سلطان احمد جدا شدند . اين امر سبب شد محاصرهء قيروان نيز سست گردد . رسولان اولاد مهلهل در نزد سلطان ابو الحسن آمد و شد گرفتند . اولاد ابو الليل خبر يافتند . ابو الليل بن حمزه خود به نزد سلطان آمد و با سلطان پيمان بست كه او را برهاند ولى به عهد خود وفا ننمود . سلطان و اولاد\r\n\r\n","description":"","footnote":"","page_name":" 307 ","page_number":325},
  {"content":"\r\n\r\nمهلهل در نهان چنان قرار نهادند كه آنها سلطان را برهانند و با خود به سوسه برند . سلطان به كشتى نشست و به سوسه رسيد . ابن تافراكين كه قصبه را در محاصره داشت خبر يافت . شب هنگام به كشتى نشست و به اسكندريه رفت . چون احمد بن ابى دبوس از رفتن ابن تافراكين آگاه شد به وحشت افتاد . جمعشان پراكنده شد و محاصرهء قصبه هم پايان گرفت . سلطان با كشتى از سوسه به تونس آمد ، در آخر ماه جمادى . باروهاى شهر را تعمير كرد و برگرد آن خندق كند تا از آن پس جايى استوار و در خور دفاع باشد . سلطان ابو الحسن بدين گونه از حادثهء قيروان برهيد و از آن گودال بيرون جست . و اللّه يفعل ما يشاء .\r\nفرزندان ابو الليل و سلطانشان احمد بن ابى دبوس به تونس آمدند و سلطان را محاصره كردند .\r\nپس از اولاد مهلهل ، بنى حمزه نيز تغيير راى دادند و به اطاعت سلطان در آمدند . بزرگ ايشان عمر ، در ماه شعبان نزد سلطان آمد و اظهار فرمانبردارى نمود . آنگاه سلطان خود احمد بن ابى دبوس را گرفتند و نزد سلطان ابو الحسن كشيدند تا بدين طريق خلوص ارادت خويش ثابت گردانند . سلطان او را به زندان فرستاد و دختر عمر را براى پسر خود ابو الفضل به زنى گرفت . از آن پس روابط عربها با بنى مرين همواره در دگرگونى است : گاه بر طاعت‌اند و گاه بر مخالفت . و ما به ذكر آن خواهيم پرداخت . و اللّه غالب على امره .\r\n\r\nخبر از عصيان ثغور غربى و بازگشت آنها به دعوت موحدين\r\nمولاى ما فضل فرزند مولاى ما سلطان ابو يحيى چون براى عروسى خواهرش با سلطان ابو الحسن در سال 747 به تلمسان آمد و در راه خبر مرگ پدر شنيد ، سلطان ابو الحسن از او نيك استقبال كرد و گراميش داشت و در حق او نيكيها كرد و به هنگام تعزيت در مرگ پدر اشارت كرد كه در گرفتن ملك پدر ياريش خواهد نمود . سلطان رهسپار افريقيه شد و فضل در اين اميد بود كه او را به جاى پدر خواهد نشاند . تا آنگاه كه سلطان بر دو ثغر بجايه و قسنطينه مستولى شد و از آنجا به تونس راند . فرمان امارت بونه را كه در ايام پدر نيز از آن او بود به نامش صادر فرمود و او را به بونه فرستاد . بدين گونه اميد او به جانشينى پدر به ياس بدل شد و با سلطان ابو الحسن دل بد كرد و تصميم به عصيان گرفت . تا آنگاه كه سلطان در قيروان شكست خورد . او نيز به فكر تصرف دولت اسلاف خود افتاد . مردم قسنطينه و بجايه از دولت سلطان ابو الحسن ملول شده بودند زيرا به تحمل چنان دولتهاى عظيم عادت نداشتند . از اين رو تا خبر شكست را شنيدند عزم شورش كردند . در اين احوال قوافلى از مغرب به قسنطينه وارد شد و اينان جماعاتى از وفود و سپاهيان بودند و در آن ميان كودكى خردسال از فرزندان سلطان نيز بود كه او را بر لشكرى از مردم مغرب فرماندهى داده بود و گفته بود كه به تونس رود . همچنين در اين قوافل جمعى از عمال بودند كه براى تقديم اموالى كه\r\n\r\n","description":"","footnote":"","page_name":" 308 ","page_number":326},
  {"content":"\r\n\r\nگرد آورده بودند و بررسى حسابهايشان آمده بودند و نيز رسولانى از زعماى مسيحيان بودند كه آنان را طاغيه الفونسو با تاشفين پسر سلطان - كه پس از پيمان صلح از اسارت آزادش كرده بود - فرستاده بود . تاشفين كه از زمان واقعه طريف در اسارت مسيحيان بود ، اندكى به جنون مبتلا شده بود . چون ميان سلطان ابو الحسن و الفونسو روابط دوستى برقرار گرديد براى يك ديگر هدايا و تحف فرستادند و چون آلفونسو از پيروزى سلطان در افريقيه خبر يافت ، پسرش تاشفين را از اسارت آزاد كرد و اين بزرگان را براى تهنيت پيروزى همراه او كرده بود . در ميان اين رسولان رسولانى هم از مردم مالى از سوى ملوك سياهان مغرب آمده بودند . اينان را منسا سليمان براى تهنيت نزد سلطان فرستاده بود . يوسف بن مزنى عامل و امير زاب هم در آن ميان بود . او نيز اموال باج و خراج را آورده بود . چون خبر شنيد كه اين قافله در قسنطينه است به آن پيوست اين رسولان و آنان كه در آن قافله‌ها بودند همه در قسنطينه گرد آمدند . و بر گرد فرزند سلطان اجتماع كردند و چون از شكست سلطان در قيروان مطلع گرديدند غوغاييان و آشوبگران شهر سر برداشتند و هر كس هر چه از اموال سلطانى در دست داشت از آن خود كرد . مشايخشان نزد مولا فضل بين مولانا سلطان ابو يحيى كه در بونه بود پيام فرستادند او در اين هنگام پرده از كار خويش برگرفته بود و دعوى فرمانروايى بر سراسر قلمرو پدر مىنمود . اينان كه در قسنطينه بودند او را نامزد فرمانروايى كردند و بشتاب فرا خواندند . چون خبر به گوش اوليا و ياران سلطان ابو الحسن رسيد ، ابن مزنى بترسيد و به لشكرگاه خود در حلهء يعقوب بن على امير دواوده رفت . فرزند سلطان و ياران او به قصبه پناه جستند .\r\nمردم شهر در دفاع از ايشان غدر كردند و چون علمهاى مولانا فضل نمودار گرديد برجستند و آنان را در قصبه محاصره كردند . تا امان خواستند و بر طبق آن امان نامه تسليم شدند . فرزند سلطان و يارانش به حله يعقوب رفتند و در آنجا موضع گرفتند و اين به هنگامى بود كه مردم شهر پيمانى را كه بسته بودند نقض كردند . در حلّهء يعقوب آنان را به چيزى نگرفتند و ابن مزنى اشارت كرد كه به بسكره روند تا به سلطان پيوندند . پس همگان در تحت حمايت يعقوب كه مالك آن ضواحى بود حركت كردند و به بسكره داخل شدند . ابن مزنى آنان را به اكرام تمام در آورد و نياز هر گروه را بر حسب مقامات طبقاتشان برآورد . آنگاه يعقوب بن على ايشان را در ماه رجب همان سال به نزد سلطان برد . خبر كارهايى كه مردم قسنطينه كرده بودند به اهل بجايه رسيد . آنان نيز تصميم به شورش گرفتند و منازل اولياء سلطان و سپاهيان و عمال او را تاراج كردند آنسان كه براى ايشان تنپوشى هم نگذاشتند و آنان را به مغرب راندند . خبر به مولانا فضل رسيد و او را ترغيب كردند كه نزد آنان رود . فضل قسنطينه و بونه را به دو تن از رجال دولت و خواص خود سپرد و در ماه ربيع الاول همان سال به بجايه وارد شد و ملك و دولت اسلاف فرا چنگ آورد . و كارش در آن ثغور بالا گرفت . ما در آتيه خبر خروج او را به سلطان از بجايه ، خواهيم نوشت . ان شاء اللّه تعالى\r\n.\r\n\r\n","description":"","footnote":"","page_name":" 309 ","page_number":327},
  {"content":"\r\n\r\n\r\nخبر از عصيان فرزندان سلطان در مغرب اوسط و مغرب اقصى سپس تصرف ابو عنان سراسر مغرب را\r\nچون خبر شكست سلطان ابو الحسن در قيروان به امير ابو عنان فرزند سلطان كه فرمانرواى تلمسان و مغرب اوسط بود ، رسيد و بقاياى لشكريان پدرش ، دسته دسته و يك يك عريان و خوار شده و شكست خورده به نزد او آمدند و شايع شد كه سلطان در قيروان به هلاكت رسيده است بى آنكه به ديگر برادران پردازد خود را جانشين پدر خواند ، زيرا سلطان ابو الحسن نيز او را به سبب صيانت نفس و عفتش از ديگر برادران برتر مىشمرد . ابو عنان را با قرآن الفتى تمام بود و اين خود سبب شده بود كه در دل سلطان مقام و منزلتى ديگر يافته باشد . عثمان بن يحيى بن جرار از مشايخ بنى عبد الواد و از فرزندان تيدوكسن بن طاع اللّه بود . او را در دولت مقامى ارجمند بود - و ما اخبار او را آورديم - سلطان او را اجازت داده بود كه از لشكرگاهش در مهديه به مغرب باز گردد . او در زاويهء عباد در تلمسان فرود آمده بود . عثمان بن يحيى مردى با وقار و آگاه از حوادث گذشته بود . امير ابو عنان نيز به اخبار پدرش مشتاق بود . از اين رو عثمان بن يحيى براى او منبع گرانقدرى بود .\r\nابو عنان ، او را به نزد خود خواند و به او انس گرفت و چون با سلطان ابو الحسن نيت بد داشت ، با ابو عنان از گرفتار آمدن سلطان در مهالك سخن گفت از جمله او را بشارت داد كه به زودى به جاى پدر خواهد نشست . ابو عنان به سخنان او نيكو گوش فرا مىداد و ابن جرار بعدها او را در زير سلطه خود در آورد چون خبر شكست سلطان رسيد ابن جرار او را واداشت كه براى به دست گرفتن زمام امور ملك اقدام كند و چنان كرد كه به هلاكت پدر يقين كند و حقوق برادران خويش ناديده انگارد . سپس شايعاتى را كه در ميان مردم افتاده بود سخن صدق انگاشت و مرگ سلطان را مسلم دانست . چون امير ابو عنان از عصيان نوادهء سلطان منصور بن امير ابو مالك صاحب فاس و اعمال آن خبر شد در عزم خويش استوارى گرفت . منصور بن امير ابو مالك باب عطا بگشود و چون بنى مرين از آن بلاد دور شده بودند و ميدان از هر جهت خالى بود جمعى را اسب و سلاح داد و چنان نمود كه مىخواهد سلطان را از مهلكهء قيروان برهاند . حسن بن سليمان بن يزريكن عامل قصبهء فاس از باطن كار او آگاه بود . اين مرد رياست شرطه را در ضواحى نيز به عهده داشت . از او اجازه خواست كه خود را به سلطان رساند منصور نيز تا خويشتن از او برهاند اجازه داد . عمال مصامده و نواحى مراكش نيز با او همراه شدند تا باج و خراجى را كه گرد آورده بودند به سلطان برسانند . اين مرد در همان حال كه امير ابو عنان آهنگ خروج و دعوت به نام خود داشت به نزد او شد امير ابو عنان آن اموال بستد و هر چه در خزاين سلطان در منصوره بود بگرفت و دعوى آشكار نمود و در ماه ربيع الاول سال 749 در قصر پدر به جاى او نشست و از مردم بيعت گرفت . بزرگان قوم با او بيعت\r\n\r\n","description":"","footnote":"","page_name":" 310 ","page_number":328},
  {"content":"\r\n\r\nكردند و سند بيعت آنان بر مردم فرا خواندند و همگان دست بيعت دادند . مجلس پراكنده شد در حالى كه ابو عنان به مقام سلطنت رسيده بود و پايه‌هاى ملكش استوارى گرفته بود . ابو عنان به آرايش لشكر پرداخت و در قبة الملعب فرود آمد . حسن بن سليمان بن يزريكن را وزارت داد و فارس بن ميمون بن ودرار را رديف و معاون او قرار داد و ابن جرار را بر همگان برترى بخشيد و ابو عبد اللّه بن محمد بن القاضى عبد اللّه بن ابى عمر را كاتب و مشاور و رازدار خود در خلوتها گردانيد . پس دست عطا بگشود و بقاياى لشكر پدر را كه به نزد او گريخته بودند به خلعت وصلت بنواخت و نقايص كار ايشان بر طرف نمود و در همان حال كه آهنگ حركت به مغرب داشت خبر آوردند كه ونزمار فرزند ولّى سلطان ، عريف بن يحيى ، امير زغبه و مقدم بر همهء بدويان به آهنگ جنگ او مىآيد و اكنون همهء كسانى را كه بر پدرش سلطان ابو الحسن شورش كرده‌اند بر جاى خود نشانده و با جماعات عرب و زناتهء مغرب اوسط قصد تلمسان دارد . امير ابو عنان حسن بن سليمان وزير خود را به جنگ او گسيل داشت و با ساز تمام روانهء پيكار نمود و هر كه از بنى عامر - جنگجويان سويد - كه در حضرت او بودند با او همراه ساخت . وزير با سپاه خود بيامد و در تا ساله فرود آمد . ونزمار به جنگ شتافت اما سپاهش در هم شكست و بگريخت وزير از پى آنان بتاخت و اموال و خيمه‌ها و لشكرگاهشان بربود و با غنايم بسيار و پيروز به نزد سلطان خويش باز گرديد .\r\nامير ابو عنان به مغرب رفت و امارت تلمسان را به عثمان بن جرار داد و او را در قصر قديم در تلمسان ، جاى داد . تا آنگاه كه حوادث او با عثمان بن عبد الرحمان پيش آمد كه در اخبار آنها آورديم . چون ابو عنان به وادى زيتون رسيد ، از وزير حسن بن سليمان سعايت شد كه به سبب وفادارى نسبت به سلطان آهنگ قتل ابو عنان دارد و در اين باب با منصور صاحب اعمال مغرب دست در دست يك ديگر دارند ، زيرا او نيز خود را مطيع فرمان جدش مىشمارد . امير ابو عنان در كار او به شك افتاد . آنكه در حق او سخن‌چينى كرده بود نامه‌اى از او به دست داد كه چون ابو عنان آن را خواند بگرفتش و بر او بند بر نهاد و شب همان روز خفه‌اش كرد و شتابان رهسپار مغرب شد .\r\nمنصور بن ابى مالك فرمانرواى فاس از آمدنش خبر يافت لشكر به مقابله بيرون آورد . دو لشكر در بيرون شهر تازى و در وادى ابوالا جراف مصاف دادند ، صفوف سپاه منصور در هم ريخت و يارانش بگريختند و به فاس رفتند و او خود در بلد الجديد تحصن گرفت . امير ابو عنان از پى او برفت . مردم از هر طبقه چون سيل به ابو عنان روى آوردند و بيعت كردند . امير ابو عنان در ربيع الاخر سال 749 بر در شهر لشكر فرود آورد و شهر را در محاصره گرفت و براى اين كار ، كارگران با آلات محاصره گرد آورد . بدان هنگام كه بر در بلد الجديد فرود آمد والى مكناسه را فرمان داد كه فرزندان ابو العلاء را كه در قصبه زندانى هستند آزاد كند . آزادشان كرد و به او پيوستند . مدت محاصره بلد الجديد به دراز كشيد تا مردم شهر در تنگى افتادند و در آرا و عقايدشان اختلاف\r\n\r\n","description":"","footnote":"","page_name":" 311 ","page_number":329},
  {"content":"\r\n\r\nپديد آمد . آنان كه داراى مكنت و شوكتى بودند به امير ابو عنان گرايش يافتند . ادريس بن عثمان بن ابى العلاء به اذن ابو عنان و از روى مكر به مردم شهر پيوست تا در شهر دست به آشوب زده ، تصرف آن را ميسر سازد عاقبت در شهر آشوب كرد . منصور بن ابى مالك سر به فرمان او نهاد . ولى ابو عنان او را در بند كشيد و در مجلس بكشت و بر دار الملك و اعمال مغرب مستولى گرديد . از اكتاف بلاد رسولان براى تهنيت و بيعت به نزد او آمدند . مردم سبته همچنان در اطاعت سلطان ابو الحسن باقى ماندند و گوش به فرمان عامل خود عبد اللّه بن على بن سعيد كه روزگارى از طبقهء وزرا بود ، نهادند ، ولى پس از چندى برجستند و او را گرفتند و با امير ابو عنان بيعت كردند و عامل را تسليم او نمودند . عامل اصلى اين شورش زعيم ايشان ابو العباس احمد بن محمد بن رافع از خاندان ابو الشرف [ 1 
  ] از آل حسن [ 2 
  ] بود . اينان از صقليه منتقل شده بودند . سراسر مغرب به فرمان امير ابو عنان در آمد . قوم او از بنى مرين ، جز آنان كه به پاس وفا به حق سلطان در تونس مانده بودند به او پيوستند . سلطان ابو الحسن همچنان در تونس مانده بود باشد كه روزى عربهاى كعوب را كه پيمان او شكسته و از فرمان او بيرون شده بودند گوشمال دهد و همچنان چشم به راه حوادث بود ، در حالى كه هر روز از قلمرو او كاسته مىشد و شورشگران هر روز از جايى خروج مىكردند . عاقبت نوميد شده رهسپار مغرب گرديد . و ما به ذكر آن خواهيم پرداخت ان شاء اللّه .\r\n\r\nخبر از عصيان نواحى و حملهء بنى عبد الواد به تلمسان و حملهء مغراوه به شلف و حملهء توجين به مديه\r\nچون سلطان ابو الحسن در قيروان شكست خورد و رشتهء دولت زناته گسسته گرديد و اساس دولتشان متزلزل شد هر قوم و دسته‌اى از ايشان كوشيد تا كار خويش از پيش ببرد و در امور جماعت خويش بنگرد . همهء اينان به كعوب كه بر ضد سلطان قيام كرده بودند گرايش يافته بودند و با اين همه باز هم از گرد سلطان پراكنده نشده بودند . اينان با حاجب ابو محمد بن تافراكين به تونس آمدند تا هر كس بر سر قلمرو فرمان خويش رود . در زمرهء همراهان سلطان جماعتى از اعيان ايشان بودند چون عثمان و برادرانش ، زعيم و يوسف و ابراهيم ، پسران عبد الرحمان بن يحيى بن يغمراسن بن زيان سلطان بنى عبد الواد ، كه از زمان فتح تلمسان در خدمت سلطان در آمده بودند و سلطان ايشان را براى جهاد با كفار در جزيره جاى داده بود . چون طاغيه بر آن نواحى دست يافت به مكان خويش باز گرديدند و تحت لواى سلطان ابو الحسن در قيروان جاى گرفتند . يكى ديگر از اينان على بن راشد بن محمد بن ثابت بن منديل بود كه ما اخبار پدرش را آورديم . ابن على بن راشد در ظلّ\r\n\r\n\r\n","description":"","footnote":"\r\n[ ( 1 ) 
  ] در نسخه  F  : ابو الشريف .\r\n[ ( 2 ) 
  ] در نسخه  B  و  C  آل حسين .\r\n","page_name":" 312 ","page_number":330},
  {"content":"\r\n\r\nحمايت سلطان پرورش يافت در حالى كه از سرپرستى پدر محروم بود .\r\nعلى بن راشد آنچنان مورد توجه و سرپرستى سلطان قرار داشت كه گويى جز اين خاندان ، خاندان ديگرى نمىشناخت . بنى عبد الواد همه در تونس گرد آمدند و عثمان بن عبد الرحمان را كه برادر بزرگتر بود به امارت برگزيدند و در جانب شرقى مصلى العتيق كه مشرف بر سيجوم است با او بيعت نمودند . يك سپر چرمين لمطى روى زمين نهادند و عثمان بن عبد الرحمان را بر آن نشاندند ، سپس هجوم آوردند و بوسه بر دستش زدند و بدين گونه با او بيعت كردند .\r\nسپس قبايل مغراوه بر على بن راشد گرد آمدند و به او دست بيعت دادند . بنى عبد الواد و مغراوه با هم دست دوستى دادند و تعهد كردند كه در الفت و اتحاد به سر برند و از ريختن خون ممانعت به عمل آورند . آنگاه به قلمرو فرمان خويش در مغرب اوسط ، رفتند . على بن راشد و قومش در قلمرو فرمانشان در ضواحى شلف جاى گرفتند و بر شهرهاى آن مستولى شدند از جمله تنس را گشودند و كارگزاران سلطان و سپاه او را از آنجا راندند و سرحان قاضى مازونه را كشتند . اين مرد همچنان بر دعوت سلطان بود ، ولى پس از چندى او را هواى حكومت در سر افتاد و دعوت خويش آشكار نمود و على بن راشد او را به قتل آورد .\r\nعثمان بن عبد الرحمان و قومش از بنى عبد الواد به مقر فرمانروايى خود تلمسان رفتند . ديدند كه عثمان بن جرار بعد از بازگشتن امير ابو عنان سر برداشته و به نام خود دعوت مىكند . مردم از اينكه منصبى را كه از آن پدرش نبوده است دعوى مىكند از او روى گردان شدند . عثمان بن جرار چند روزى به اميد يارى قوم خود در شهر درنگ كرد . سپس بنى عبد الواد و سلطانشان بر او حمله بردند . در شهر نيز مردم آشوب كردند و دروازه‌ها را شكستند و نزد سلطان آمدند و او را به قصر داخل كردند . ابو سعيد عثمان بن عبد الرحمان در ماه جمادى الاول سال 749 شهر را به تصرف آورد . مردم يك يك و دو دو به نزد او آمدند و بيعت كردند . آنگاه بيعت همگانى شد . عثمان بن عبد الرحمان به جستجوى ابن جرار پرداخت و او را در يكى از زواياى قصر بيافت . او را به زندان زير زمينى بردند و در آن آب بستند تا در آن گودال در آب غرق شد و بمرد . سلطان ابو سعيد عثمان بن عبد الرحمان برادر خود ابو ثابت زعيم را نيز در سلطنت شريك ساخت و امور جنگ و ضواحى و بدويان را سراسر به او واگذاشت . خويشاوند خود يحيى بن داود بن مكن از فرزندان محمد بن تيدوكسن بن طاع اللّه را به وزارت برگزيد و بنيان دولتش استوارى گرفت . مشايخشان نزد امير ابو عنان صاحب مغرب و سلطان بنى مرين آمدند . و با او پيمان صلح بستند و شرط كردند كه نگذارند سلطان ابو الحسن به مغرب آيد . آنگاه به وهران از ثغور اعمال خود رفتند و در آنجا با اوليا و سپاهيان سلطان ابو الحسن نبرد كردند . عامل وهران در اين هنگام عبو بن جانا از بركشيدگان و پروردگان سلطان بود . در آنجا درنگ كردند تا پس از چند ماه كه آنجا را در محاصرهء خود داشتند\r\n\r\n","description":"","footnote":"","page_name":" 313 ","page_number":331},
  {"content":"\r\n\r\nبر آن غلبه يافتند و او را به صلح تسليم خود كردند .\r\nمردم الجزاير همچنان به اطاعت سلطان ابو الحسن تمسك مىجستند . سلطان يكى از سرداران خود محمد بن يحيى العشرى از پروردگان پدرش را منشور امارت آنجا داد و پس از شكست قيروان او را ، از تونس به الجزاير فرستاد . در مديه عدى بن يوسف بن زيان بن محمد بن عبد القوى سر به عصيان برداشت و به طلب سلطنت اسلاف برخاست . سلطان در تمام اين مدت همچنان در تونس بود تا آنگاه كه عزم حركت نمود و چنان كه خواهيم گفت به الجزاير رفت .\r\n\r\nخبر از بازگشت امراى ثغور غربى كه از موحدين بودند به بجايه و قسنطينه\r\nچون امير ابو عنان به ملك پدر تطاول ورزيد و در تلمسان با او بيعت شد . امير ابو عبد اللّه محمد بن امير ابو زكريا صاحب بجايه را با او دوستى بود و اين دوستى از زمانى آغاز شده بود كه پدرش او را از بجايه به نزد او فرستاده بود . ابو عنان او را در تلمسان فرود آورد و سابقه‌اش را در فرمانروايى رعايت نمود و منشور امارت بجايه را به نام او صادر فرمود و به مال و سلاح آن سان كه او را خشنود سازد يارى كرد . تا مگر بر سر راه سلطان ابو الحسن سدى باشد و مانع بيرون آمدن او از تونس گردد . اين امير نيز تعهد كرد كه راه سلطان بربندد .\r\nابو عنان به ناوگان خود كه در وهران بود فرمان داد تا امير را به تدلس [ 1 
  ] برند . برفت و به شهر درآمد . قبايل صنهاجه كه در ضاحيهء بجايه بودند به او گرويدند و از عمش مولا ابو العباس الفضل روى گردان شدند زيرا از زمان امارت پدرش بر آنان حق نعمت يافته بود . چون امير ابو عنان رهسپار مغرب شد مولا ابو زيد عبد الرحمان فرزند مولانا امير عبد اللّه صاحب قسنطينه با برادران خود نيز با او همراه گرديد . سلطان در آن ايام او را مىنواخت و در زمرهء مقربين خود جاى داده بود . چون امير ابو عنان بر فرزند برادر خود منصور بن ابى مالك در بلد الجديد غلبه يافت و بر مغرب مستولى گرديد چنان ديد كه ملوك موحدين را به بلاد خودشان باز گرداند تا مگر به جاى پدرش سلطان ابو الحسن به سوى او گرايش يابند . پس مولا ابو زيد عبد الرحمان را با همهء برادرانش و از جمله مولانا سلطان ابو العباس را كه خداوند به وسيلهء او اين شكستگى جبران نمود و آن پريشانى جمع كرد روانه فرمود . ايشان به مواطن ملك و محل امارتشان رهسپار شدند . غلام ايشان نبيل حاجب پدرشان پيشاپيش به بجايه رفته بود و به هنگام محاصرهء شهر به مولا ابو عبد اللّه پيوسته بود . سپس به قسنطينه رفت . در آنجا يكى از خويشاوندان سلطان به نام ابو العباس الفضل بر شهر غلبه يافته بود . چون نبيل\r\n\r\n\r\n","description":"","footnote":"\r\n[ ( 1 ) 
  ] در نسخه  F  بجايه .\r\n","page_name":" 314 ","page_number":332},
  {"content":"\r\n\r\nدر اطراف شهر ظاهر شد و مردم از مكان او اطلاع يافتند بر والى خويش بشوريدند . نبيل به نزديكى قسنطينه فرود آمد مردم به امارت او مشتاق شدند به دعوت به نام سروران او پرداختند و نبيل بر خارج شهر قسنطينه و اعمال آن مستولى گرديد و فرمانروايى ابو زيد عبد الرحمان بن امير ابو عبد اللّه و برادرانش - چنان كه زين پيش بود - در آنجا استقرار يافت . ابو زيد از مغرب به مركز امارتشان آمد و بار ديگر دعوت بر پاى داشتند و علمهايشان به اهتزاز در آمد . گويى شيران ژيان به كنامهاى خود بازگشتند و ستارگان آسمان در آفاق خويش جاى گرفتند . مولا ابو عبد اللّه محمد با آن گروه از ياران و خواص كه بر او گرد آمده بودند به محاصرهء شهر بجايه پرداخت و عم خود را روزى چند سخت در محاصره گرفت . سپس دست از محاصره برداشت و به جاى خود باز گرديد . برخى از يارانش در شهر دست به توطئه زدند و به ميان جمعى از عوام اموالى پخش كردند . آنان وعده دادند كه در يكى از شبها دروازه‌هاى ربض بگشايند و اين كار در يكى از شبهاى ماه رمضان سال 749 اتفاق افتاد . آن شب مهاجمان به شهر در آمدند و آواى طبلها فضا را پر كرد و مردم ترسان و لرزان از بسترها بيرون جستند . امير ابو عبد اللّه و قومش به شهر در آمدند . ابو العباس الفضل به شكاف كوهها گريخت و درون يكى از سوراخها كه مشرف بر قصبه‌ها بود با سر و پاى برهنه پنهان شد .\r\nظهر روز ديگر او را يافتند و نزد پسر برادرش بردند . بر او منت نهاد و او را به كشتى نشاند و به محل امارتش در بونه برد . ملك بجايه مولا امير ابو عبد اللّه را صافى شد و او بر سرير پدران خويش جاى گرفت . خبر پيروزى به امير ابو عنان نوشتند و بار ديگر مراتب خلوص دوستى تجديد شد و او همچنان به دفع پدر او سلطان ابو الحسن از آن نواحى پرداخت . و اللّه تعالى اعلم .\r\n\r\nخبر از حركت ناصر فرزند سلطان ابو الحسن و عريف بن يحيى از تونس به سوى مغرب اوسط\r\nچون سلطان ابو الحسن از آنچه در مغرب اتفاق افتاده بود خبر يافت و ديد كه بزرگان قوم او و ديگران بر اعمال و قلمرو ملك او غلبه يافته‌اند ، هنگامى كه يعقوب بن على امير دواوده با فرزندان و عمال خود نزد او آمد ، نگريست كه چسان سر رشتهء گمشده بازيابد پس فرزند خود ناصر را به مغرب فرستاد ، باشد كه ملك از دست رفته فراچنگ آرد و نشان آن عصيانگران براندازد . خود نيز با يعقوب بن على و همراه با عريف بن يحيى امير زغبه نهضت نمود باشد كه پسر خود ناصر را در تصرف ملك مغرب يارى رساند . و پيشاپيش خود طلايه فرستاد . ناصر به بسكره رفت و در آنجا در لشكرگاهش اختلالى پديد آمد . سپس از بلاد رياح به بلاد زغبه رفت . در آنجا بزرگان زغبه از عرب و از بنى توجين از مردم وانشريش و غير ايشان بر او گرد آمدند . ابو ثابت زعيم با قوم خود از بنى عبد الواد و غير ايشان از تلمسان به مدافعه آمدند . دو سپاه در وادى ورك رويا روى شدند . جماعتى\r\n\r\n","description":"","footnote":"","page_name":" 315 ","page_number":333},
  {"content":"\r\n\r\nكه همراه ناصر بودند پراكنده شدند و ناصر به عقب باز گشته به بسكره واپس نشست . عريف بن يحيى به نزد قوم خود سويد گريخت و از آنجا از بيابان گذشت و خود را به مغرب اقصى رسانيد و بر امير ابو عنان فرود آمد و در نزد او مقامى ارجمند يافت . ناصر به بسكره بازگشت و به يارى فرزندان مهلهل به دفع فرزندان ابو الليل و سلطانشان الفضل از تونس حركت كرد . آنان خبر يافتند و بسيج نبرد كردند . ياران ناصر از برابر دشمن بگريختند و ناصر بار ديگر جان خود برهانيد و به بسكره درآمد و در آنجا اقامت گزيد . تا آنگاه كه به الجزاير رفت و ما از آن ياد خواهيم كرد .\r\nان شاء اللّه تعالى .\r\n\r\nخبر از حركت سلطان ابو الحسن به مغرب و غلبهء مولا الفضل بر تونس و امورى كه منجر به آن گرديد .\r\nچون مولا ابو العباس الفضل بن مولانا سلطان ابو يحيى از حادثهء بجايه نجات يافت و پسر برادرش بر او منت نهاد و او را به مقر امارتش بونه فرستاد در آنجا مشايخ اولاد ابو الليل با او ديدار كردند .\r\nفرزندان حمزة بن عمر ايشان را فرستاده بودند تا او را به تصرف افريقيه برانگيزند و بدان ترغيب كنند . او نيز داعيهء ايشان اجابت كرد و پس از اداى مراسم عيد فطر سال 749 به حركت آمد و به ميان ايشان فرود آمد و با سپاهى از آنان رهسپار افريقيه شد و در راه به جمع آورى باج و خراج پرداخت . اينان به تونس آمدند و روزى چند آنجا را محاصره كردند . در اين حال پيروان و ياران سلطان ابو الحسن كه از اولاد مهلهل بودند و پسر او ناصر كه از مغرب اوسط باز مىگشتند برسيدند و آنان را از آنجا راندند .\r\nسپس بار ديگر به محاصره باز گشتند و باز از آنجا پراكنده شدند . خالد بن حمزه به ياران سلطان ابو الحسن از فرزندان مهلهل و قومش گراييد و سبب تقويت جانب ايشان شد . عمر بن حمزه براى اداى فريضهء حج رهسپار مشرق شد و ابو الليل برادرش و مولا ابو العباس الفضل به باديه روى نهادند و بر اين حال ببودند تا آنگاه كه مردم ناحيهء جريد به فرمان او در آمدند و ما از آن ياد خواهيم كرد . چون سلطان از قيروان به تونس افتاد احمد بن مكى به تهنيت نزد او آمد و خواست تا در باب ثغر و آشوب و شورشى كه در اطراف آن بر پا شده و فساد رعيت با او گفتگو كند . سلطان براى تدارك آنچه از دست داده بود ، مصمم شد براى دلجويى از مردم بلاد و دوام فرمانبردارى ايشان حكامى از جنس خودشان بر آنان گمارد پس منشور امارت قابس و جربه و حمه و متعلقات آن را به عبد الواحد بن سلطان ابو زكريا بن احمد اللحيانى داد و او را با احمد بن مكى به سوى قلمروش فرستاد ولى او چند روز پس از ورودش در اثر طاعونى كه در آن سال آمده بود بمرد .\r\nابو القاسم بن عتو شيخ موحدين را به توزر و نفطه و ديگر بلاد جريد فرستاد و اين بعد از آن\r\n\r\n","description":"","footnote":"","page_name":" 316 ","page_number":334},
  {"content":"\r\n\r\nبود كه به هنگام فرار ابو محمد بن تافراكين و آشكار شدن دسايس او ، او را برگزيده بود . ابو القاسم به توزر در آمد و مردم جريد هم راه اخلاص و يك دلى در پيش گرفتند . چون مولا ابو العباس الفضل دو بار به تونس آمد و كارى از پيش نبرد آهنگ جريد نمود تا شايد در آنجا براى خود ملكى فراهم آورد . پس ابو القاسم بن عتو را پيام داد و عهود و حقوق ديرين فرا يادش آورد و ستمهايى را كه از سلطان ابو الحسن بر او رفته يك يك برشمرد و آتش كينه را در دلش برافروخت . ابو القاسم از سلطان ابو الحسن انحراف جست و مردم را به اطاعت مولا ابو العباس بن مولانا سلطان ابو يحيى فرا خواند . مردم نيز به زودى پذيرا شدند و مردم توزر و قفصه و نفطه و حمه با او بيعت كردند . سپس ابن مكى را به اطاعت خود خواند او نيز اطاعت كرد و مردم قابس و جربه نيز بيعت نمودند . خبر پيروزى و استيلاى مولا ابو العباس الفضل و استيلاى او بر شهرهاى افريقيه به سلطان رسيد و دريافت كه اكنون او راهى تونس است . اين امر بر سلطان گران آمد و از عواقب كار بيمناك شد .\r\nخواص يارانش او را وسوسه مىكردند كه به صوب مغرب در حركت آيد تا با باز پس گرفتن سلطنت خود نعمت از دست رفتهء ايشان هم به دست آيد . سلطان اجابت كرد و كشتيهاى خويش از آذوقه بينباشت و نقايص مسافران بر طرف ساخت و چون مراسم عيد فطر سال 750 را به جاى آورد در فصل زمستان به كشتى نشست و حركت كرد .\r\nپسر خود ابو الفضل را در تونس نهاد زيرا ميان او و فرزندان حمزه وصلت بود و اين سبب مىشد كه از آسيب شورش و اغتشاش عوام در امان باشد . سلطان از بندر تونس شراع بگشاد و پس از پنج روز به بندر بجايه وارد شد . به آب نياز داشتند و صاحب بجايه آنان را از آب منع مىكرد و نيز به ديگر سواحل فرمان داد كه به آنان آب ندهند . ياران سلطان به ساحل رفتند و با كسانى كه آب را بر رويشان بسته بودند جنگيدند و بر آنان غلبه يافتند و آب آوردند و حركت كردند . قضا را در آن شب طوفان غريدن گرفت و موجها از هر سو به اوج رسيد و پس از آنكه بسيارى از خواص سلطان و مردم عامى غرق شدند طوفان پس از آنكه كشتيهاى آنان درهم شكست ، ايشان را به ساحل افكند . سلطان را با برخى از حشمش به جزيره‌اى نزديك ساحل افكند . همه برهنه بودند . اين جزيره از بلاد زواوه بود . سلطان و يارانش شب را در آن جزيره به روز آوردند . روز ديگر يك كشتى كه از طوفان به سلامت مانده بود نزديك شد . چون سلطان را ديدند به سوى او در حركت آمدند .\r\nبربرهايى كه بر سر كوه رفته بودند بانگ مىزدند و قصد حمله به جزيره داشتند ولى پيش از آنكه بربرها به او برسند آن كشتى برسيد و سلطان را برهانيد و به الجزاير برد . سلطان در الجزاير فرود آمد و آرامش يافت و به بقايايى از مسافران كشتيهايش كه خود را به او مىرسانيدند خلعت داد .\r\nپسرش ناصر از بسكره برسيد . مولا ابو العباس الفضل كه در بلاد جريد بود خبر يافت كه سلطان از تونس حركت كرده است . اين بود كه شتابان رهسپار تونس شد . و بر پسر سلطان و آن گروه از\r\n\r\n","description":"","footnote":"","page_name":" 317 ","page_number":335},
  {"content":"\r\n\r\nياران او كه در تونس مانده بودند غلبه يافت . مردم شهر نيز به او پيوستند و قصبه را محاصره كردند و امير ابو الفضل پسر سلطان را كه در قصبه موضع گرفته بود فرود آوردند . امير ابو الفضل امان خواسته بود . او به خانهء ابو الليل بن حمزه رفت . ابو الليل كسانى را با او همراه كرد كه او را به مأمن خود رسانند . امير ابو الفضل به الجزاير نزد پدر رفت . عدى بن يوسف از بنى عبد القوى كه بر سلطان عصيان ورزيده بود به اطاعت آمد و در زمرهء همراهان او گرديد و چنان نمود كه در آن مدت به دعوت او قيام مىكرده است . سلطان عذرش را بپذيرفت و او را بر قلمروش ابقا كرد .\r\nجمعى از اولياء سلطان از مغرب به نزد او رسيدند . اينان قبايل سويد و حارث و حصين بودند كه بر گرد ونزمار بن عريف جمع شده بودند . همچنين على بن راشد امير مغراوه نيز بيامد تا او را بر ضد بنى عبد الواد برانگيزد و از او خواست كه چون كار به پايان آمد او را در وطنش و مقر حكومتش مستقر دارد . ولى سلطان اين شرط نپذيرفت زيرا مىپنداشت كه پيمان خود خواهد شكست . على بن راشد از سلطان ببريد و به بنى عبد الواد پيوست و با آنان بر ضد سلطان همدست گرديد . ابو سعيد عثمان صاحب تلمسان نزد امير ابو عنان كس فرستاد و از او يارى خواست او نيز لشكرى از بنى مرين به ياريش گسيل داشت . سردار اين لشكر يحيى بن رحو بن تاشفين بن معطى بود . ابو ثابت زعيم نيز با لشكرى از بنى مرين و مغراوه كه بر او گرد آمده بودند به جنگ سلطان ابو الحسن آمد . سلطان ابو الحسن از الجزاير بيرون آمد و در متيجه لشكرگاه زد . ونزمار نيز سپاهى از عربها گرد آورد . و به سوى شلف در حركت آمد و دو لشكر در شدبونه مصاف دادند . مغراوه عربها گرد آورد . و به سوى شلف در حركت آمد دو لشكر در شدبونه مصاف دادند . مغراوه حمله‌اى سخت كرد . ناصر پسر سلطان نيكو مقاومت نمود ولى بر اثر ضربهء نيزه‌اى فرو غلطيد و كشته شد . با كشته شدن او لشكر سلطان درهم ريخت و لشكرگاه و خيمه‌هايش به تاراج رفت .\r\nسلطان با ونزمار بن عريف و قومش پس از آنكه هر چه داشتند به غارت رفت به كوه وانشريش رفتند و از آنجا به كوه راشد . قوم از متابعت او باز گرديدند و به الجزاير شدند و بر آن غلبه يافتند و از اتباع سلطان هر كه در آنجا بود بيرون راندند و نشان دعوت او از مغرب اوسط محو كردند و الامر بيد اللّه يؤتيه من يشاء .\r\n\r\nخبر از استيلاى سلطان ابو الحسن بر سجلماسه سپس فرارش از برابر پسرش ابو عنان به مراكش سپس استيلاى او بر مراكش و ديگر حوادث\r\nچون جمع سلطان در شدبونه پريشان شد و سپاهيانش تار و مار گرديدند و پسرش ناصر كشته شد ، با ولى خود ونزمار رهسپار صحرا شد و به ميان قوم او سويد كه اوطانشان در جانب جنوبى كوهستان وانشريش بود ، رفت و در آنجا مصمم شد كه به مغرب موطن قوم و خاستگاه عزت و دار الملك خود\r\n\r\n","description":"","footnote":"","page_name":" 318 ","page_number":336},
  {"content":"\r\n\r\nرود . ونزمار نيز با قوم خود همراه او شد . نخست به كوهستان راشد رفتند سپس از بيابانها گذشتند و پس از طى صحرا به سجلماسه رسيدند . چون به سجلماسه نزديك شدند و مردم سلطان را ديدند ، آنچنانكه پروانه‌ها خود را بر آتش مىزنند به گرد او آمدند . حتى دوشيزگان پرده‌نشين از پرده‌سرايها بيرون آمدند . عامل سجلماسه جان خويش برهانيد و بگريخت . چون امير ابو عنان از قصد پدر آگاه شد لشكر بياراست و رهسپار سجلماسه شد . امير ابو عنان پيش از حركت ، سپاه خويش نيك بسيج نمود و سپاهيان را عطا داد . بنى مرين از سلطان ابو الحسن نفرت داشتند و از شر او بيمناك بودند ، زيرا بسا باج و خراجها را خود خورده بودند و در مواردى در سختيها او را رها كرده و گريخته بودند . از سوى ديگر سلطان ابو الحسن آنان را همواره به سبب لشگركشيهايش از موطنشان دور داشته و به مهالك افكنده بود . از اين رو بنى مرين از او نفور بودند و به پسرش امير ابو عنان روى نهاده بودند . سلطان تازه به شهر رسيده بود كه خبر فرا رسيدن اين لشكر عظيم را به او دادند . سلطان دريافت كه او را يارى مقاومت نيست . ونزمار با قوم خود سويد از او جدا شدند . سبب اين امر آن بود كه عريف بن يحيى به امير ابو عنان پيوسته بود و در نزد او مقامى ارجمند يافته بود .\r\nچون ابو عنان شنيد كه ونزمار در خدمت سلطان ابو الحسن است و با قوم خود ، همراه او به مغرب آمده است از عريف ناخشنود شد و سوگند خورد كه اگر ونزمار از سلطان دور نشود او و پسرش عنتر را - كه با پدر به نزد او آمده بود - خواهد كشت . ابو عنان عريف بن يحيى را فرمان داد كه اين تصميم سلطان را به پسر اطلاع دهد .\r\nونزمار نيز رضايت پدر بر هر چيز مقدم داشت و دانسته بود كه سلطان ابو الحسن را از آن پس از بلاد مغرب بهره‌اى نخواهد برد . از اين رو از او جدا شد و به زاب رفت . در آنجا از قوم خود نيز دور گرديد و در بسكره مكان يافت . ونزمار در بسكره بود تا - چنان كه خواهيم گفت - به امير ابو عنان پيوست .\r\nچون سلطان ابو الحسن از سجلماسه برفت و امير ابو عنان وارد سجلماسه شد و باروها و دروازه‌ها استوار گردانيد ، يحيى بن عمر بن عبد المؤمن بزرگ بنى ونكاس را امارت آنجا داد . امير ابو عنان خبر يافت كه سلطان ابو الحسن آهنگ مراكش دارد . عزم مراكش نمود ولى قومش او را از آن كار باز داشتند . امير ابو عنان به فاس رفت و ما بقيهء اخبار او را با سلطان خواهيم آورد .\r\n\r\nخبر از استيلاى سلطان ابو الحسن بر مراكش سپس انهزام او در برابر امير ابو عنان و هلاكت او در كوهستان هنتاته\r\nچون سلطان ابو الحسن در سال 751 از سجلماسه از برابر پسر خود امير ابو عنان و سپاهيان بنى مرين واپس نشست ، آهنگ مراكش نمود و براى رسيدن به آن راههاى صعب العبور كوهستانهاى مصامده\r\n\r\n","description":"","footnote":"","page_name":" 319 ","page_number":337},
  {"content":"\r\n\r\nرا زير پى سپرد . چون به نزديكى مراكش رسيد مردم آن نواحى از هر سو روى به دو نهادند و به اطاعت در آمدند . عامل مراكش به امير ابو عنان پيوست و صاحب ديوان خراج ابو المجد محمد بن ابى مدين كه اموالى در نزد او به وديعت مانده بود به سلطان ابو الحسن گراييد . سلطان نيز او را در زمرهء خواص خويش درآورد و دبيرى خويش به او داد و نگاشتن علامت خود را نيز به او وا گذاشت .\r\nسلطان براى خود لشكرى ترتيب داد و به جمع باج و خراج پرداخت و دست عطا بگشود . قبايل جشم ، از اعراب ، و نيز مصامده سر به فرمان او نهادند و در مراكش آنچنان دولتى به وجود آورد كه اميد مىرفت ملك از دست رفتهء خود باز ستاند . امير ابو عنان چون به فاس باز گرديد در خارج شهر لشكرگاه بر پا نمود و او نيز سپاهيان خود را عطا داد و نقايص بر طرف نمود . دبير ديوان خراج حمزة بن شعيب بن محمد بن ابى مدين را بگرفت و متهمش ساخت كه بنى مرين را به سرپيچى از او و رفتن از سجلماسه به مراكش فرا خوانده است . البته علت اصلى اتهام آن بود كه عمش ابو المجد با اموال خراج به نزد سلطان ابو الحسن رفته بود و از سوى ديگر ابو عبد اللّه محمد بن محمد بن ابى عمرو كه با حمزة بن شعيب رقابت مىورزيد در حق او نزد ابو عنان سعايت كرده بود . بارى ، سلطان ابو عنان حمزه بن شعيب را به حبس انداخت و به انواع شكنجه نمود و زبانش را ببريد و او در اثر اين شكنجه بمرد . ابو عنان و جماعات بنى مرين به سوى مراكش در حركت آمدند و سلطان ابو الحسن براى دفاع ، لشكر بيرون آورد . دو سپاه بر ساحل رود ام ربيع رسيدند و هر يك منتظر بود كه آن ديگر از رود بگذرد . عاقبت سلطان ابو الحسن از رود گذشت و چون لشكر خود تعبيه دادند در آخر ماه صفر سال 751 در تامدغرست دو لشكر برهم زدند . صفوف لشكر سلطان ابو الحسن درهم ريخت و سپاهيان رو به گريز نهادند . برخى از دليران سپاه بنى مرين به او رسيدند ولى شرمزده باز گشتند .\r\nدر اين حال اسب سلطان به سر درآمد و او را بر زمين زد . سواران گردش حلقه زدند . ابو دينار سليمان بن على بن احمد ، امير دواوده و رديف برادرش يعقوب كه از الجزاير با سلطان مهاجرت كرده و همواره در خدمت او بود ، به دفاع پرداخت تا او را بار ديگر بر اسب نشاند . در اين روز حاجب سلطان ، علال بن محمد اسير شد و به دست امير ابو عنان افتاد ابو عنان او را به زندان فرستاد و بعد از مرگ پدر خود ، بر او منت نهاده آزادش كرد .\r\nسلطان به كوه هنتاته رفت . بزرگ هنتاته عبد العزيز بن محمد بن على همراه او بود . سلطان بر امير هنتاته فرود آمد و بزرگان هنتاته گرد او گرفتند و جمعى از مصامده هم به آنها پيوستند و دست وفاق به هم دادند كه از سلطان دفاع كنند و تا پاى مرگ بيعت كردند . ابو عنان از پى او بيامد تا به مراكش داخل شد و سپاهيان خود را به جبال هنتاته فرود آورد و براى محاصره و جنگ با پدر لشكر مهيا نمود و محاصره به دراز كشيد . سلطان از فرزند خود خواست كه او را زنده گذارد . ابو عنان حاجب خود محمد بن ابى عمرو را نزد پدر فرستاد و او از زبان ابو عنان پوزشها\r\n\r\n","description":"","footnote":"","page_name":" 320 ","page_number":338},
  {"content":"\r\n\r\nخواست و خواستار شد كه از پسر راضى گردد . سلطان راضى شد و فرمان ولايت‌عهدى او بنوشت و او را گفت كه برايش اموال و جامه فرستد . حاجب محمد بن ابى عمرو به خزاين پايتخت فرستادند و آن اموال و جامه‌ها بياورد . سلطان در خلال اين احوال بيمار شد . خواص او به پرستاريش قيام كردند . تا خون از او بگيرند قصدش كردند سپس براى وضو آب به آن عضو رسانيد جاى فصد ورم كرد و در همان شبها بمرد . خدايش بيامرزاد . مرگ او در بيست و سوم ماه ربيع الثانى سال 752 بود . اولياء او پسرش را كه در لشكرگاهش بيرون شهر مراكش بود از مرگ پدر آگاه كردند و تابوت بر دوش نهاده پيش او بردند . امير ابو عنان سر و پاى برهنه به استقبال آمد و بر تابوت پدر بوسه زد و گريست و « انا للّه » گفت و از ياران پدر خشنودى نمود و همه را در مقامى كه شايستهء آنان بود جاى داد و پيكر پدر را در مراكش به خاك سپرد تا بعدا او را به شاله مقبرهء اسلاف برد و اين به زمانى موكول شد كه مىخواست به فاس رود . ابو دينار بن على بن احمد نيز اكرام تمام يافت و در سايهء امن لطف و احسان او بغنود و جوايز و خلعتها گرفت . ابو دينار به فاس رفت و مردم را به استقبال سلطان ابو عنان تحريض كرد . زيرا سلطان پس از مرگ پدر آهنگ فاس داشت . همچنين حق خدمت عبد العزيز بن محمد امير هنتاته را كه در راه پدرش فداكارى كرده بود بگزارد و او را بر قومش امارت داد و مقام و مكانت او در دولت و مجلس خود بيفراشت و در تكريم او مبالغه نمود .\r\nو اللّه تعالى اعلم .\r\n\r\nخبر از حركت سلطان ابو عنان به تلمسان و سركوبى او بنى عبد الواد را در انكاد و هلاكت سلطان ايشان ابو سعيد\r\nچون سلطان ابو الحسن به هلاكت رسيد و كار محاصره به پايان آمد ، سلطان ابو عنان به فاس رفت و پيكر پدر را به شاله برد و در مقبرهء اجدادشان به خاك سپرد . سپس شتابان رهسپار فاس گرديد .\r\nسلطان ابو عنان در اين هنگام زمام همهء امور را به دست گرفته بود و دولت از هر گونه منازعى آسوده شده بود . سلطان به فاس داخل شد و تصميم گرفت كه به جنگ بنى عبد الواد رود ، زيرا همواره در اين آرزو بود كه بر متصرفات ايشان غلبه يابد . در آغاز سال 753 فرمان داد باب عطا بگشايند و نقايص سپاهيان بر طرف سازند . آنگاه در بيرون بلد الجديد لشكرگاه زد و لشكر عرض داد و به آهنگ تلمسان در حركت آمد . خبر به ابو سعيد عثمان بن عبد الرحمان و برادرش رسيد . قوم خود و همهء وابستگان خويش از اتباع و احزاب زناته و عرب گرد آوردند و به قصد مصاف بيرون آمدند .\r\nسلطان در لشكرگاه وادى ملويه فرود آمد و چند روز درنگ كرد تا جماعات غير سپاهى را از عرب و غير عرب عرض دهد . سپس لشكر بياراست و به سرزمين انكاد وارد شد . دو سپاه مصاف آغاز كردند . سلطان ابو عنان خود در درياى قتال غوطه زد . هوا تاريك شده بود . دو لشكر درهم\r\n\r\n","description":"","footnote":"","page_name":" 321 ","page_number":339},
  {"content":"\r\n\r\nبياميختند و سپاه ابو سعيد رو به گريز نهاد . بنى مرين از پى ايشان بتاختند و بر لشكرگاهشان مستولى شدند و هر چه بود به تاراج بردند و جمع كثيرى را اسير كرده بند بر نهادند و ببردند . شب تاريك شد و آنان همچنان از پى فراريان مىتاختند . ابو سعيد سلطانشان اسير شد او را نزد سلطان ابو عنان بردند . سلطان فرمان داد بر او بند برنهند و دست بنى مرين را در تاراج مواطن قبايل عرب معقل گشوده داشت . آنان نيز هر چه توانستند تاراج كردند . سپس با همان تعبيه رهسپار تلمسان گرديد . در ماه ربيع الاول همان سال وارد تلمسان شد و در آنجا جاى پاى استوار كرد . آنگاه ابو سعيد را حاضر ساخت و سرزنش نمود و اعمال او را يك يك در پيش چشم او بداشت . آنگاه فقها و ارباب فتوا فرا خواند همه به محارب بودن و قتل او فتوا دادند و حكم خدا دربارهء او جارى شد .\r\nروز نهم اسارتش او را در همان زندان كه بود سر بريدند . تا عبرت ديگران شود . برادرش ابو ثابت زعيم به اقصاى بلاد شرقى گريخت و ما اخبار او را خواهيم آورد ان شاء اللّه تعالى . و اللّه اعلم .\r\n\r\nخبر از ابو ثابت زعيم و سركوبى بنى مرين او را در وادى شلف و دستگيرى موحدين در بجايه\r\nچون سلطان ابو عنان ، بنى عبد الواد را در بجايه شكست داد و سلطانشان ابو سعيد را اسير نمود ، ابو ثابت برادر ابو سعيد با اندكى از لشكريانش بگريخت . نخست به تلمسان رفت و حرم خويش و اموال و ذخاير خود را برگرفت و به سوى مشرق راند و در شلف از بلاد مغراوه فرود آمد . جمعى از فتنه‌جويان زناته گرد او را گرفتند و او را هواى نبرد با ابو عنان در سر افتاد . سلطان ابو عنان وزير خود فارس بن ميمون بن و درار را با سپاهيان بنى مرين و ديگر سپاهيان روانهء پيكار او نمود . وزير شتابان به تلمسان شد و از پى ابو ثابت از تلمسان هم برفت . چون دو لشكر روياروى شدند هر دو بجان كوشيدند و در درون نهرى كه ميانشان فاصله بود پيكار آغاز كردند . عاقبت بنى مرين از نهر گذشتند و سپاه ابو ثابت بگريخت و بنى مرين از پى ايشان بتاختند و لشكرگاهشان تاراج كردند و اموال و چارپايانشان را بردند و زنانشان را اسير كردند و خود از پى ايشان بتاختند . وزير فتح نامه به سلطان نوشت . ابو ثابت شب هنگام به الجزاير رفت و از آنجا به اقصاى شرق گريخت . قبايل زواده راه بر ايشان گرفتند و اسبانشان را بستدند و جامه از تنشان بيرون كردند و آنان پاى برهنه و عريان راه مىسپردند . وزير به الجزاير آمد و بر آن مستولى گرديد و براى سلطان از مردم بيعت گرفت و بيعت كردند . سلطان ابو عنان به مديه در آمد و امير بجايه مولا ابو عبد اللّه محمد نوادهء مولانا امير ابو يحيى و ونزمار ولى او و يعقوب بن على از خواص او را فرمان داد كه ابو ثابت و متابعانش را دستگير كنند و براى اين كار جاسوسان فرستند و بر كمينگاهها نشينند . بعضى از حشم ابو ثابت و ابو زيان پسر برادرش و وزيرشان يحيى بن داود را گرفتند و نزد امير بجايه بردند . امير فرمان داد كه\r\n\r\n","description":"","footnote":"","page_name":" 322 ","page_number":340},
  {"content":"\r\n\r\nايشان را بند برنهند . آنگاه براى ديدار سلطان ابو عنان به مديه رفت و آنان را بر مقدمه بفرستاد و خود از پى ايشان به لشكرگاه سلطان آمد . سلطان در لشكرگاه خود در مديه او را استقبال كرد و به اكرام در آورد و خود سواره به ديدارش رفت . امير بجايه ابو عبد اللّه محمد به پاس احترام او از اسب فرود آمد . سلطان نيز به پاسخ اين احترام از اسب فرود آمد . ابو ثابت را به زندان فرستاد . رسولان دواوده پى در پى به ديدار او به مديه مىآمدند سلطان آن رسولان اكرام كرد و همه را عطايا و خلعتهاى كرامند داد و درم و دينار بخشيد و به وجهى نيكو باز گردانيد . در همين جا ابن مزنى عامل زاب با رسولان زاب به نزد او آمدند . سلطان آنان را نيز صله و انعام داد . چون از كار مغرب اوسط فراغت يافت ، عمال به نواحى فرستاد و در استحكام اطراف آن سعى بسيار كرد . آنگاه هواى تصرف افريقيه در دلش پديد آمد و ما از آن ياد خواهيم كرد . ان شاء اللّه تعالى .\r\n\r\nخبر از تصرف سلطان ابو عنان بجايه را و انتقال صاحب بجايه به مغرب\r\nچون مولا ابو عبد اللّه محمد بن امير ابو زكريا يحيى صاحب بجايه در ماه شعبان همان سال در مديه به خدمت سلطان پيوست ، سلطان او را نيك بنواخت و در كنف حمايت خود گرفت ، امير از مردم قلمرو خويش شكايت آغاز كرد كه در پرداخت باج و خراج تعلل مىكنند و در فساد سعى مىنمايند همچنين سپاهيان سر به فرمان ندارند و خواص بر او تحكم مىكنند . سلطان كه منتظر چنين سخنى بود گفت كه دست از بجايه بردارد تا در عوض هر جا را كه خواهد به او دهد . امير ابو عبد اللّه به زودى اين اشارت بپذيرفت و حاجبش محمد بن ابى عمران او را واداشت كه در حضور جمع نيز سخن قبول بر زبان آورد . امير ابو عبد اللّه چنين كرد . خواص او به خشم آمدند و بعضى از لشكرگاهش گريخته به افريقيه رفتند . از اين جمله على بن القائد محمد بن الحكيم بود سلطان ابو عنان فرمان داد كه به خط خود نامه‌اى به عامل خود در بجايه بنويسد كه شهر را تسليم عمال سلطان كند . امير ابو عبد اللّه بنوشت . سلطان منشور امارت آن به عمر بن على الوطاسى داد . عمر بن على از فرزندان وزير بود كه ما از شورش آنها در تازوطا سخن گفتيم .\r\nچون سلطان در مغرب اوسط به اهداف خود رسيد و بر بجايه استيلا يافت به تلمسان باز گرديد تا عيد فطر را در آنجا بگذارند . سلطان در روزى ديدنى و فراموش ناشدنى به شهر در آمد . ابو ثابت و وزيرش يحيى بن داود را هر يك بر اشترى نشانده بود و بدين گونه آنها را از ميان دو صف از مردم و سپاهيان عبور دادند تا عبرت همگان شود . روز ديگر آن دو را براى كشتن بردند و به ضرب نيزه به قتل آوردند . سلطان امير ابو عبد اللّه صاحب بجايه را به مجلس خود در آورد و اكرام بسيار كرد . تا آنگاه كه صنهاجه در بجايه بشوريدند و عمر بن على را كشتند و ما از آن ياد\r\n\r\n","description":"","footnote":"","page_name":" 323 ","page_number":341},
  {"content":"\r\n\r\nخواهيم كرد . ان شاء اللّه تعالى .\r\n\r\nخبر از شورش مردم بجايه و رفتن حاجب با سپاه به سوى آن\r\nاين صنهاجه از اعقاب تكلاته [ 1 
  ] ملوك قلعه و بجايه بودند . اسلافشان از آغاز دولت موحدين در وادى بجايه ميان بربرهايى از قبايل كتامه در مواطن بنى ورياكل زندگى مىكردند . چون سپاه موحدين روى به ضعف نهاد و شمارشان اندك شد ، اينان در لشكرگاه سلطان قدرتى يافتند آن سان كه بر او تحكم مىكردند . امير ابو عبد اللّه - كه از او سخن مىگوييم - در آغاز دولتش از آنان رنج فراوان ديد و در عوض محمد بن تميم يكى از اكابر مشايخان را به قتل آورد .\r\nحاجب او فارح از موالى ابن سيد الناس از عهد پدرش امير ابو زكريا بر آنان رياست داشت .\r\nفارح بر مولا ابو عبد اللّه تحكم مىكرد و چون امير ابو عبد اللّه به سود سلطان از فرمانروايى خويش دست كشيد ، فارح خشمگين شد ولى اين كينه در دل نهان مىداشت . امير ابو عبد اللّه او را با عمر بن على الوطاسى به بجايه فرستاد تا زن و فرزند و اموال و ذخاير و وسايل سراهايش را به نزد او برد .\r\nاو نيز به بجايه شد . صنهاجيان از عواقب كار و فشار عوامل سلطان و زورگويى ايشان شكايت كردند . او نيز به شكايتشان گوش فراداد و آنان را به شورش بر بنى مرين و دعوت به موحدين از جمله به مولا ابو زيد صاحب قسنطينه برانگيخت . آنان اجابت كردند و براى كشتن عمر بن على در مجلسش در قصبه با يك ديگر وعده نهادند . عامل اصلى در اين اقدام منصور بن الحاج يكى از مشايخ ايشان بود كه بر طبق عادت امرا بامداد به سراى او در آمد و چون بر دست او بوسه زد با خنجر پهلويش بشكافت . عمر بن على مجروح به خانهء خود گريخت ولى او را يافتند و كشتند . عوام مردم به خروش آمدند . اين واقعه در اول ماه ذو الحجة سال 753 بود .\r\nفارح حاجب سوار شد و مردم را به حكومت مولا ابو زيد فرا خواند و به او خبر رسانيدند و به بجايه دعوتش كردند ولى ابو زيد در آمدن درنگ كرد و يكى از غلامان خود را به بجايه فرستاد تا به جاى او زمام امور در دست گيرد .\r\nخبر به سلطان ابو عنان رسيد ، امير ابو عبد اللّه را متهم ساخت كه با حاجب خود دست در دست هم داشته‌اند ، پس او را در خانه‌اش محبوس نمود و جمعى بزرگان بجايه را كه به درگاه او آمده بودند بند بر نهاد . مشايخ بجايه راى ديگرگون كردند و رجال و صاحبان راى و شورا بر آن شدند كه صنهاجه و آن غلام را از ميان بردارند . القائد هلال بن سيد الناس و على بن محمد بن الميت حاجب امير ابو زكريا يحيى و محمد بن الحاجب ابو عبد اللّه بن سيد الناس نيز با آنان همدست\r\n\r\n\r\n","description":"","footnote":"\r\n[ ( 1 ) 
  ] در نسخه : ملكانه و در نسخه  F  : فلكانه .\r\n","page_name":" 324 ","page_number":342},
  {"content":"\r\n\r\nشدند و قرار بر آن شد كه در روز وصول نايب صاحب قسنطينه فارح را بكشند . پس آشكارا به مخالفتش برخاستند و او را براى گفتگو به مسجد خواندند . فارح بترسيد و به مسجد نرفت ، بلكه به سراى شيخ فتوا احمد بن ادريس شد . مردم به درون سراى او هجوم آوردند و فارح را بگرفتند .\r\nمحمد بن سيد الناس با همدستى غلامش او را بزد و بكشت و پيكر او از بام بيفكند و سرش را ببريد نزد سلطان ابو عنان فرستاد . منصور بن الحاج و قوم او صنهاجه از شهر بگريختند . احمد بن سعيد القرمونى از حاشيهء سلطان در بندر بود . براى برخى امور از تونس آمده بود و در اين روز به بندر رسيده بود . مردم او را به شهر در آوردند و بر گرد او اجتماع كردند و به فرمانبردارى سلطان ابو عنان اعتراف نمودند احمد القرمونى آنان را گفت كه نزد فرمانرواى تدلس تحياتن [ 1 
  ] بن عمر بن عبد المؤمن الونكاسى كه از مشايخ بنى مرين است فرستند و او را بطلبند . او را طلبيدند با جمعى از سپاهيانش بيامد . خبر به سلطان دادند و چشم به راه فرمان او شدند . چون سلطان خبر يافت حاجب خود محمد بن ابى عمرو را فرمان داد كه به بجايه رود و او در خارج شهر تلمسان لشكرگاه زد .\r\nسلطان پنج هزار تن از قوم خود و سپاهيان خود را برگزيد و نقايص ايشان بر طرف ساخت و عطا داد و روانه نمود . خود نيز پس از برگزارى مراسم عيد قربان شتابان رهسپار بجايه شد . چون بر بنى حسن فرود آمد ، جماعاتى از صنهاجه به قصد قتال او گرد آمدند .\r\nولى از رويارويى با او سرباز زدند و به قسنطينه رفتند و از آنجا به تونس شدند . حاجب محمد بن ابى عمرو ، لشكرگاه ايشان در تكلات در تصرف آورد . آنگاه هلال را بگرفت و نزد سلطان فرستاد و خود با تعبيه به شهر در آمد و در آغاز محرم سال 754 به قصبهء آن داخل شد . مردم آرامش يافتند . سلطان مشايخ را خلعت داد على بن الميت [ 2 
  ] و محمد بن سيد الناس را بنواخت و در امور خود به آنان استظهار كرد و جماعتى از شورشيان را كه در اين امر مداخله داشته بودند و شمارشان به دويست تن مىرسيد بگرفت و همه را بند بر نهاد و به كشتى نشانده به مغرب فرستاد و مردم آسوده شدند . رسولان دواوده از هر سو برسيدند . سلطان ابو عنان همه را صله داد تا سر از فرمان نپيچند از آنان گروگان گرفت و عامل زاب يوسف را نيز صله داد و رخنه‌ها بربست و در اول ماه پس از دو ماه كه به بجايه آمده بود به تلمسان باز گرديد و با جماعاتى از عرب و رسولان اقوام ديگر شتابان به تلمسان راند . من نيز در ميان ايشان بودم . سلطان مرا خلعت داد و اسب بخشيد وصله‌اى كرامند ارزانى فرمود و براى من خيمه‌اى بر پا كرد و من در ركاب او مىرفتم . سلطان ابو عنان در اول جمادى الاخر به تلمسان رسيد و براى پذيرفتن رسولان كه از اقطار ديگر آمده بودند به مجلس نشست . هدايا و اسبانى را كه آورده بودند به عرض او رسانيدند . آن روز هم از روزهاى ديدنى\r\n\r\n\r\n","description":"","footnote":"\r\n[ ( 1 ) 
  ] در مواردى هم : يحياتين .\r\n[ ( 2 ) 
  ] در نسخه خطى  F  و  M  : المنت .\r\n","page_name":" 325 ","page_number":343},
  {"content":"\r\n\r\nو فراموش ناشدنى بود . سلطان رسولان را اموال بخشيد . يوسف بن مزنى و يعقوب بن على را به مزيد صله و نواخت از ديگران برتر داشت و با آنان در باب افريقيه و تصرف قسنطينه راى زد . حاجب اين ابى عمرو با آنكه از بازگشت كراهت داشت با آنان بازگشت و ما سبب آن را در اخبار او خواهيم آورد . در اول ماه شعبان سال 754 همه به مواطن خود بازگشتند . من نيز پس از گرفتن آن همه جوايز و صلات و مراكب با آنان باز گشتم . سلطان وعده داده بود كه اقطاعات من و قوم مرا در بلدمان تجديد كند . و اللّه اعلم .\r\n\r\nخبر از حاجب ابن ابى عمرو و فرمانروايى دادن سلطان او را بر ثغر بجايه و نبرد قسنطينه\r\nاسلاف اين مرد از مردم مهديه بودند ، از اجناد عرب ، از بنى تميم كه به افريقيه آمده بودند . جد او على به خواهش سلطان المستنصر به تونس رفت . مردى فقيه و عارف به فتاوى و احكام بود . سلطان المستنصر منصب قضاى تونس را به او داد و او را به نگاشتن علامت خود بر سر نامه‌ها و اوامر اعم از خرد و كلان برگماشت . على در عين عزت و جلال بمرد و پسرش عبد اللّه بعد از او در ايام ابو حفص عمر بن امير ابو زكريا همان منصب يافت . برادر عبد اللّه ، احمد بن على نيز مردى با وقار و صاحب جاه و دانش آموخته بود .\r\nپسر احمد ، كه محمد ناميده مىشد در تونس زاده شد و در آنجا خواندن آموخت و نزد مشايخ تونس علم فقه را فرا گرفت . چون كار دولتشان روى به ضعف و پريشانى نهاد محمد بن احمد بن على به طلب روزى بيرون آمد و روزگارش به شهر القل افكند . محمد بن احمد در علم طب و دبيرى سر آمد شد و در ايام رياست حاجب ، ابن غمر در مرسى القل به عنوان شاهد در محاكم به كار گمارده شد . او را با حسن بن محمد السبتى كه نسبت سيادت به خود بسته بود همدمى و صحبت بود . اين دو در اين مكان غربت رفيق يك دل يك ديگر بودند . چون هر دو به ابن غمر پيوستند ابن غمر روش ايشان بستود . چون الشريف عبد الوهاب زعيم تدلس در ايام ضعف دولت ابو حمو و خروج محمد بن يوسف بر ضد آن و نابسامانى دولت در اطاعت موحدين درآمد محمد بن ابى عمرو را به تدلس فرستاد ، در آنجا الشريف حسن بن محمد منصب قضا يافت و محمد بن ابى عمرو شهادت ديوان قضا . چون دولت ابو حمو از بيمارى شفا يافت و نيرومند گرديد و ابو حمو تدلس را به تصرف آورد اينان براى ابراز فرمانبردارى خويش نزد او آمدند و هر دو را در ديوان قضا به كار پرداختند . هم در عهد بنى عبد الواد و هم در دوره سلطان ابو الحسن . در آن هنگام ابن ابى عمرو در كار قضا بود . جماعتى از مشايخ شهر به خلاف او برخاستند و نزد سلطان ابو الحسن سعايت كردند و تظلم نمودند . سلطان با آنكه با بىگناهى او علم داشت به شكايت آنان گوش فرا\r\n\r\n","description":"","footnote":"","page_name":" 326 ","page_number":344},
  {"content":"\r\n\r\nداد و او را به تربيت و تاديب فارس فرزند خود گماشت . محمد ابن ابى عمرو در تعليم و تربيت فرزند سلطان بغايت بكوشيد . محمد در خدمت سلطان ابو عنان به مقامى ارجمند رسيد و هر روز گامى فراتر مىنهاد . تا آنجا كه نگاشتن علامت خاص و سردارى سپاه و حجابت و سفارت و ديوان عرض و امور حساب دخل و خرج همه و همه در اختيار او گذاشته شد و همهء نظرها متوجه او گرديد و اشراف و اعيان و قبايل و شرفا و علما به درگاه او آمدند و عمال تا خود را به او نزديك سازند اموال باج و خراج به نزد او مىفرستادند . مدت فرمانروايى او به دراز كشيد و بر سلطان تحكم آغاز كرد . رجال دولت و وزراى او از آن همه مواهب و تمتعاتى كه نصيب او شده بود بر او رشك بردند تا آنگاه كه سلطان به سوى بجايه حركت كرد . چون مخالفان عرصه را خالى ديدند زبان سعايت گشودند و سلطان نيز به آن سخنان گوش فرا داد . چون از بجايه باز گرديد ، نشانه‌هاى خشم بر چهرهء او آشكار بود و چون به استقبال سلطان رفت سلطان به ديدهء انكار در او نگريست . ابن ابى عمرو بفراست دريافت و طلب كرد كه او را از امور دولت معاف دارند و به اين اميد كه سلطان خواست او اجابت نخواهد كرد ، از او خواست كه امارت بجايه به او دهد . سلطان به زودى خواهش او برآورد . در اين هنگام به خوبى دريافت كه سلطان از او اعراض كرده است . بار ديگر رغبت در آن بست كه به كلى خود را به كنارى كشد ، ولى سلطان نپذيرفت و او را مأمور نبرد قسنطينه نمود و حكم او در اموال و سپاه روان گردانيد . در آخر ماه شعبان سال 754 حركت كرد و در آخر رمضان به بجايه در آمد و زمستان را در آنجا گذرانيد .\r\nموحدين ، تاشفين پسر سلطان ابو الحسن را كه از عهد مولا الفضل در نزدشان محبوس بود ، بياوردند و به فرمانروايى نصب كردند باشد كه ميان بنى مرين اختلاف كلمه افكنند . سپس براى او ساز نبرد و خيمه و خرگاه مهيا ساختند . ميمون بن على براى رقابت با برادرش يعقوب بن على زمام امور او به دست داشت . چون يعقوب بشنيد شتابان بيامد و بر حله‌هاى آنها زد و جمعشان پراكنده نمود و آنان را به عقب راند و در شهر محصور نمود . چون زمستان سپرى گرديد و مراسم اضحى به پايان آمد لشكر به بيرون شهر برد و سپاه خويش عرض داد و نقايص بر طرف نمود و اموالى ميان سپاهيان پخش كرد و براى نبرد رهسپار قسنطينه شد . دواوده نيز با همهء اتباع خود آمده بودند . مولا ابو زيد صاحب قسنطينه هر كه را در احياء بونه پيرو دعوت او بود فرا خواند . ميمون بن على بن احمد نيز با پيروان خود از دواوده بيامدند . ابو زيد منشور فرماندهى سپاه را به حاجب خود نبيل داد و او را به جنگ ابن ابى عمرو و لشكر او فرستاد .\r\nحاجب ابن ابى عمرو در ماه جمادى الاولاى سال 755 آنان را شكست داد و اموالشان به تاراج برد و بر در شهر قسنطينه جنگ آغاز نهاد . تا آنگاه كه تاشفين پسر سلطان ابو الحسن را تسليم او كردند او نيز اسير خود را به نزد برادرش فرستاد . مولا ابو زيد پسر خويش نزد سلطان ابو عنان\r\n\r\n","description":"","footnote":"","page_name":" 327 ","page_number":345},
  {"content":"\r\n\r\nفرستاد . سلطان او را بگرمى بپذيرفت و با سپاس باز گردانيد . حاجب ابن ابى عمرو به بجايه باز گرديد و در آنجا بماند تا در ماه محرم سال 756 بمرد . مردم از مرگ آن مرد ستوده خصال به درد بناليدند . سلطان براى انتقال زن و فرزند او چارپايان فرستاد و پيكر او را به مقبرهء پدرش در تلمسان نقل كرد . ابو زيان پسر سلطان با سپاهى از بنى مرين براى به خاك سپردنش برفت . سلطان ابو عنان امارت بجايه را به عبد اللّه بن على بن سعيد وزير او داد . عبد اللّه در ماه ربيع الاول سال 756 به بجايه رفت و در آنجا اقامت گزيد . و آن صفات و سيرت حاجب را كه مردم مىستودند ، پيشهء خود ساخت . آنگاه براى محاصرهء قسنطينه لشكر بياراست . و ما در آتيه از فتح آن سخن خواهيم گفت .\r\nان شاء اللّه تعالى .\r\n\r\nخبر از خروج ابو الفضل بن سلطان در جبل سكسيوى و مكر عامل درعه و هلاكت او\r\nچون سلطان ابو عنان بعد از پدر به فرمانروايى رسيد ، دو برادر او ابو الفضل محمد و ابو سالم ابراهيم نيز به دو پيوستند . سلطان به پرورش آن دو همت گماشت ولى از عواقب كار خويش بيمناك شد و آن دو را به اندلس فرستاد و آن دو در تحت ولايت ابو الحجاج پسر سلطان ابو الوليد بن الرئيس ابى سعيد به زندگى خويش ادامه دادند ، ولى پس از چندى به سبب اخبارى كه مىشنيد از كرده پشيمان شد . چون بر تلمسان و مغرب اوسط غلبه يافت و ديد كه كارش بالا گرفته و اركان دولتش استوار گرديده است به ابو الحجاج فرمان داد كه آن دو را بفرستد تا در نزد خود او بمانند و از دسترس فتنه‌جويان دور باشند . ابو الحجاج بر جان ايشان بترسيد و از تسليمشان سر برتافت و در پاسخ سلطان گفت كه نمىتواند از تعهدى كه در حفظ مسلمانان مجاهد كرده است دست بردارد . سلطان اين سخن در ياد خويش نگه داشت و حاجب خويش محمد بن ابى عمران را گفت تا نامه‌اى در نهايت ابداع و بلاغت بنوشت . در آن ايام كه من با او در بجايه بودم آن نامه به من نمود من از فصول و اغراض آن سخت در شگفت شدم . چون ابو الحجاج آن نامه برخواند ، برادر بزرگتر ابو الفضل را واداشت كه به طاغيه پادشاه مسيحيان پيوندد . از آن زمان كه پدرش الفونس [ 1 
  ] در جبل الفتح به هلاكت رسيده بود - در سال 751 - ميان آن دو روابط دوستانه برقرار بود . ابو الفضل نزد طاغيه رفت و او پناهش داد و برايش ناوگانى ترتيب داد كه با آن به سواحل مغرب آيد . ابو الفضل بر ساحل سوس فرود آمد و به عبد اللّه سكسيوى پيوست و دعوى جانشينى پدر نمود ، در همان حال كه حاجب ابن ابى عمرو به سال 754 از فتح بجايه آمده بود اين خبر به سلطان ابو عنان دادند . سلطان\r\n\r\n\r\n","description":"","footnote":"\r\n[ ( 1 ) 
  ] در متن : الهنشه .\r\n","page_name":" 328 ","page_number":346},
  {"content":"\r\n\r\nسپاه بسيج كرد كه به مغرب فرستد آنگاه وزير خود فارس بن ميمون بن ودرار [ 1 
  ] را به جنگ سكسيوى نامزد كرد و روانه داشت . فارس بن ميمون در ماه ربيع الاول سال 754 به جنگ سكسيوى رفت و او را محاصره نمود و براى لشكرگاه شهرى پى افكند . اين شهر را كه در دامنهء كوه بود ، قاهره ناميد . و محاصره سكسيوى را هر چه سخت‌تر نمود . سكسيوى به وزير پيام داد كه حاضر است به اطاعت سلطان باز گردد و پيمان ابو الفضل را ناچيز سازد و از او جدا شد و ابو الفضل در جبال مصامده سر گردان شد .\r\nوزير ، فارس بن ميمون به سرزمين سوس داخل شد و سراسر آن بگرفت و سپاه او همه جا را زير پى سپرد و علمهايش به جنبش درآمد . آنگاه در ثغور و شهرهاى آن چون ايفرى و فوريان و تارودانت پادگانهايى نهاد و هر رخنه كه بود فروبست . ابو الفضل در جبال مصامده مىكشت تا به صنا كه رسيد و به ابن حميدى كه در نزديكى بلاد درعه بود پناه برد . او نيز پناهش داد و به كار او قيام كرد .\r\nعامل درعه ، عبد اللّه بن مسلم زردالى به خلاف او برخاست و ابن حميدى را محاصره كرد و او را از فرا رسيدن سپاه سلطان ابو عنان بترسانيد . اين عبد اللّه بن مسلم از مشايخ دولت بنى عبد الواد بود كه سلطان ابو الحسن از آغاز غلبه‌اش بر آنان و فتح تلمسان در سال 737 او را به خدمت گرفته بود و اينك از جمله پروردگان دولت ايشان به شمار مىآمد . عبد اللّه بن مسلم ابن حميدى را به مبلغى گزاف دلخوش كرد تا ابو الفضل را بگيرد و تسليم او كند . ابن حميدى قبول كرد و با ابو الفضل مهربانيها نمود و وعده‌اش داد كه خود در زمرهء پيروان او در خواهد آمد . چون بدين حيله‌ها بر ابو الفضل دست يافت او را بگرفت نزد عبد اللّه بن مسلم بفرستاد و آن مال بستد . عبد اللّه بن مسلم ، ابو الفضل را بند برنهاده نزد برادرش سلطان ابو عنان فرستاد . اين واقعه در سال 755 اتفاق افتاد .\r\nابو عنان برادر خود را به زندان كرد و خبر اين پيروزى به اطراف بفرستاد . چند شب بعد از ورودش او را در زندان خفه كرد و كار شورشگران به پايان آمد و اساس دولت استوارى گرفت . تا آنگاه كه باقى قضايا را بياوريم . ان شاء اللّه تعالى .\r\n\r\nخبر از عصيان عيسى بن الحسن در جبل الفتح و هلاكت او\r\nعيسى بن الحسن بن على بن ابى الطلاق از مشايخ بنى مرين بود و صاحب شوراى ايشان ما پيش از اين اخبار پدرش حسن را آنگاه كه از دولت ابو الربيع [ سليمان بن ابى عامر 
  ] سخن مىگفتيم ، آورديم . سلطان ابو الحسن او را بر ثغور قلمرو خويش در اندلس امارت داد و در جبل الفتح آنگاه كه\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  : و كدار .\r\n","page_name":" 329 ","page_number":347},
  {"content":"\r\n\r\nبناى آن به پايان آمد جاى داد و نظر در امور جنگى و تقسيم عطا ميان نگهبانان ثغور را به او واگذاشت . مدت امارت او به دراز كشيد و جاى پاى استوار كرد . سلطان ابو الحسن هر گاه كه نياز مىافتاد او را به شورا فرا مىخواند و به هنگام سفرش به افريقيه به حضور خواست . عيسى بن الحسن اشارت كرد كه سلطان از اين سفر منصرف گردد ، زيرا ساز و برگ نبرد قبايل بنى مرين حفظ ثغور را بسنده نيست زيرا دامنهء قلمروشان از شرق و غرب گسترش يافته و از دريا نيز گذشته است و تصرف افريقيه نياز به لشكر فراوان و ساز و برگ كافى دارد ، زيرا عربها بر آن استيلا دارند و مدتهاست كه سر بر فرمان نداشته‌اند . سلطان از آنجا كه در شوق تصرف افريقيه مىسوخت به اندرزهاى او نپرداخت و او را بار ديگر به مقر فرمانروايىاش جبل الفتح فرستاد . چون سلطان ابو الحسن در قيروان شكست خورد و پسرانش در فاس و تلمسان سر برداشتند ، براى قطع مادهء فساد از دريا گذشت و در غساسه فرود آمد و سپس به وطن خود تازى رفت و قوم خود بنى عسكر را گرد آورد . سلطان ابو عنان را ديد كه سپاهيان برادر را منهزم ساخته و او را در محاصره انداخته است . پس بر سر او لشكر برد و در لشكرگاهى در بيرون بلد الجديد فرود آمد . سلطان ابو عنان پروردهء خويش سعيد بن موسى العجيسى را به حرب او فرستاد و در ثغر بلاد بنى عسكر بر كنار وادى فرود آمد .\r\nچندى بر اين حال ببودند تا سلطان ابو عنان بلد الجديد را بگرفت . در اين حال عيسى بن الحسن را پيام داد كه اگر خواهد مىتواند به اطاعت او بازگردد ، ولى از آنجا كه سلطان ابو الحسن در افريقيه از او يارى خواسته بود در اين كار درنگ كرد ، عاقبت به افريقيه نزد سلطان ابو الحسن رفت . سلطان او را به اكرام تمام در آورد و از آمدنش شادمانيها نمود و به قصور خويش جاى داد و به عضويت شورا برگزيد و عيسى بن الحسن مدتها بر اين حال سپرى ساخت .\r\nچون ابن ابى عمرو بعد از هلاكت سلطان ابو الحسن در نزد ابو عنان مكانتى عظيم يافت و خدمت و منادمت و مشورت سلطان را خاص خود نمود و سلطان از ديگر خواص خود روى در پوشيد ، عيسى بن الحسن ملول گرديد و از سلطان اجازت خواست كه به حج رود . سلطان اجازت داد و او فريضه بگزارد و در سال 756 به درگاه سلطان باز گرديد . ابن ابى عمرو را در بجايه بديد و اين هنگامى بود كه سلطان با او دل بد كرده بود ابن ابى عمرو از او خواست كارى كند كه سلطان با او بر سر لطف آيد . او نيز وعده داد كه چنين خواهد كرد و چون نزد سلطان آمد ديد كه بر شورا تحكم مىكند و خاصه و جلساى حضرت را به چيزى نمىشمارد . عيسى بن الحسن از او اجازت خواست كه بازگردد . سلطان اجازت داد كه به ثغر باز گردد تا همچنان رسم جهاد تازه دارد . عيسى از دريا گذشت و در همان سال وارد جبل الفتح شد . صاحب ديوان عطا در جبل الفتح يحيى الفرقاجى بود و او به عمال استظهار داشت . پسرش ابو يحيى از تصرفات او ملول شده بود . چون عيسى به جبل رسيد سلطان از پى او همراه با مسعود بن كندوز از پروردگان دولتش عطاياى افراد\r\n\r\n","description":"","footnote":"","page_name":" 330 ","page_number":348},
  {"content":"\r\n\r\nپادگانها را روانه نمود . ولى فرقاجى همچنانكه در ايام غيبت عيسى با پسرش رفتار كرده بود ، خود به كار پرداخت و دست عيسى از تصرف كوتاه كرد . عيسى از اين عمل به هم بر آمد و فرقاجى را بگرفت و به زندان زيرزمينى فرستاد و ابن كندوز را نيز باز پس گردانيد . در همان شب او را به كشتى نشاند و به سبته فرستاد و بىحرمتى نمود . خبر به سلطان ابو عنان رسيد خشمگين شد و فرمان بسيج ناوگان خويش داد ، زيرا مىپنداشت اين گونه اعمال كه از عيسى سر زده به تحريك طاغيه و ابن الاحمر بوده است . پس احمد بن الخطيب سردار ناوگان را به طنجه فرستاد تا در كار ايشان بنگرد . او به مرسى الجبل رسيد . عيسى بن الحسن چون اعلام خلع بيعت كرد بزرگان آن طرف از خروج با او امتناع كردند و در صدد برآمدند كه اگر فرصتى دست دهد او را بگيرند و تسليم سلطان كنند . از جمله مخالفان او سليمان بن داود بود از بزرگان سپاه كه پيش از اين از خواص و اهل شوراى او بود و عيسى در نزد سلطان مقام او برافراشته بود تا آنجا كه امارت رنده به او داده بود . چون عيسى سر از فرمان برتافت و راه غدر در پيش گرفت ، سليمان با او مخالفت ورزيد و به سلطان نامه نوشت و اظهار اطاعت كرد . عيسى ديد كه امر بر او مشتبه شده ، از كردهء خويش پشيمان شد زيرا بناى كار خويش بر اساسى استوار ننهاده بود . هنگامى كه ناوگان احمد بن الخطيب به مرسى الجبل پهلو گرفت بيامد و او را به خداى سوگند داد كه فرمانبردارى او به عرض سلطان برساند و از آنچه ساكنان جبل كرده‌اند برائت جست . در اين هنگام قبايل غماره بر جان خويش بترسيدند و بر او بشوريدند . عيسى به دژ پناه برد . مهاجمان به دژ در آمدند و او را و پسرش را بند بر نهاده به نزد احمد بن الخطيب بردند . ابن الخطيب او را به سبته آورد و به سلطان خبر داد . سلطان خود او را خلعت داد و خواص خويش را نيز فرمان داد كه او را خلعت دهند و عمر پسر وزير خود عبد اللّه بن على و عمر بن العجوز و سردار سپاه مسيحيان را فرستاد تا آن دو را حاضر آورند . سلطان در يكى از روزهاى ماه ذو الحجهء سال 756 به مجلس نشست و آن دو در برابر او بايستادند و عذرها خواستند ولى سلطان عذرشان نپذيرفت و هر دو را براى كشتن بردند . عيسى را زير ضربات نيزه كشتند و پسرش ابو يحيى را دست و پاى به خلاف يك ديگر ببريدند و او از معالجهء عضوهاى قطع شده ابا كرد و همچنان خون مىرفت تا در روز دوم درگذشت . و آن دو عبرت ديگران شدند .\r\nسلطان منشور امارت ثغور اندلس را به سليمان بن داود داد و ما به ذكر وقايع او خواهيم پرداخت .\r\nان شاء اللّه تعالى .\r\n\r\nخبر از حركت سلطان به قسنطينه و فتح آن سپس فتح تونس بعد از آن\r\nچون حاجب محمد بن ابى عمرو بمرد ، سلطان امارت ثغور بجايه و ماوراى آن را از بلاد افريقيه به\r\n\r\n","description":"","footnote":"","page_name":" 331 ","page_number":349},
  {"content":"\r\n\r\nوزير خود عبد اللّه بن على بن سعيد داد و او را بدان صوب روانه نمود و دستش را در گرد آوردن باج و خراج و دادن عطا گشوده داشت . جبال ضواحى قسنطينه را كه دواوده بر آن غلبه داشتند ، تصرف كرده بود . عامهء اهالى اين سامان قبايل سدويكش بودند . سلطان منشور امارت ايشان را به موسى بن ابراهيم بن عيسى داده و او را در تاوريرت آخر مرز بجايه در ميان نزديكان و خويشاوندان و فرزندانش فرود آورده بود . هنگامى كه ابن ابى عمرو به بجايه آمد و قسنطينه را محاصره نمود به موجب پيمان صلحى كه با مولا امير ابو زيد بست از آنجا برفت . موسى بن ابراهيم به ميله رفت و در آنجا استقرار يافت . چون وزير عبد اللّه بن على به امارت افريقيه رسيد ، سلطان فرمان داد كه به نبرد قسنطينه رود . عبد اللّه بن على در سال 757 به محاصرهء قسنطينه رفت و بر آن منجنيق نصب كرد و مردم را سخت شهربند نمود ، آن سال كه اگر شايعه مرگ سلطان در دهانها نيفتاده بود و سپاه مهاجم باز نگرديده بود ، تسليم مىشدند . اما مولا ابو زيد به بونه رفت و شهر را به برادرش مولانا امير المؤمنين ابو العباس ايده اللّه تعالى كه از افريقيه به نزد او آمده بود تسليم كرد .\r\nاكنون كه با خالد بن حمزه به قسنطينه آمده بود ، خالد مولا ابو زيد را به محاصرهء تونس و ماندن ابو العباس در قسنطينه تحريك مىكرد . مولا ابو زيد اجابت كرد و با او به سوى تونس در حركت آمد .\r\nمولانا ابو العباس به قسنطينه رفت و به نام خود خطبه خواند و شهر را در ضبط آورد . ابو العباس مردى سهمگين بود . برخى از كسانى كه با بنى مرين دل بد داشتند ، از قبيل فرزندان يوسف و رؤساى سدويكش او را واداشتند كه به لشكرگاه موسى بن ابراهيم كه در ميله بود ، حمله برد . او نيز حمله برد و لشكرگاه او به غارت رفت و فرزندانش به قتل رسيدند . موسى بن ابراهيم و يارانش به تاوريرت و سپس به بجايه رفتند . موسى بن ابراهيم با بقاياى يارانش به مولانا سلطان پيوستند . سلطان ابو عنان وزير خود عبد اللّه بن على را به سبب آنچه بر سر موسى بن ابراهيم آمده و او در ياريش قصور كرده بود ، مورد توبيخ قرار داد و شعيب بن ميمون را بفرستاد تا او را بگرفت و بند بر نهاده نزد سلطان فرستاد و به جاى او يحيى بن ميمون بن مصمود را كه از پروردگان دولتش بود امارت بجايه داد . در خلال اين احوال مولا ابو زيد نزد حاجب ابو عبد اللّه بن تافراكين كه بر عمش ابراهيم غلبه يافته بود و سبب شده بود كه از بونه دست بردارد و نزد ايشان به تونس رود ، كس فرستاد . او را بگرمى پذيرفتند و به جاى وليعهد جاى دادند و يكى از پروردگان خود را بر بونه امارت دادند .\r\nچون خبر موسى بن ابراهيم به سلطان رسيد ، در ايام تشريق سال 757 بود ، عزم حركت افريقيه نمود .\r\nلشكرگاهش در بيرون بلد الجديد پريشان گرديد و براى گرد آوردن سپاهى به مراكش كس فرستاد و بنى مرين را فرمان داد تا ساز و برگ سفر مهيا كنند و به عطا دادن نشست و از زمان رسيدن خبر به او تا ماه ربيع الاول سال 758 به ترتيب و بسيج سپاه مشغول بود . سپس از فاس\r\n\r\n","description":"","footnote":"","page_name":" 332 ","page_number":350},
  {"content":"\r\n\r\nحركت كرد و بر مقدمه وزير خود فارس بن ميمون را با لشكرى بفرستاد و خود با تعبيهء تمام از پى بيامد . تا به بجايه رسيد . در آنجا براى رفع نقايص سپاه درنگ كرد . وزير بر در شهر قسنطينه فرود آمد و سلطان نيز از پى او بيامد . چون رايات او نمايان شد و زمين از سپاه موج زد ، مردم شهر بيمناك شدند و تسليم شده به فرمانبردارى اذعان كردند و از نزد سلطان خود گريخته به او گرويدند . فرمانرواى شهر با خواص خود به قصبه پناه برد . برادرش مولا الفضل براى طلب امان بيامد . سلطان آنان را امان داد . بيرون آمدند و سلطان در لشكرگاه خود روزى چند جايشان داد .\r\nسپس سلطان را با چند كشتى به سبته فرستاد و در آنجا بند بر نهاد و ما به ذكر باقى حوادث آن خواهيم پرداخت .\r\nآنگاه امارت قسنطينه را به منصور بن الحاج مخلوف اليابانى داد كه از مشايخ بنى مرين و اهل شوراى ايشان بود و او را در ماه شعبان همان سال در قصبه فرود آورد . در آن هنگام كه در لشكرگاه در قسنطينه بود بيعت يحيى بن يملول صاحب توزر برسيد . همچنين از سوى على بن الخلف صاحب نفطه نيز اعلام بيعت شد و از سوى ابن مكى نيز رسولانى رسيدند و تجديد اطاعت و بيعت كردند .\r\nفرزندان مهلهل . امراى كعوب و مردان بنى ابو الليل نيز بيامدند و او را به تصرف تونس تحريض نمودند . سلطان سپاهى با ايشان روانه كرد و سردارى آن به يحيى بن رحو بن تاشفين داد و براى ياريشان ناوگان خود در دريا بسيج كرد . فرماندهى ناوگان را به رئيس ، محمد بن يوسف الا بكم داد و به تونس راند . حاجب ابو محمد بن تافراكين چون از آمدن لشكر سلطان خبر يافت سلطان ابو اسحاق ابراهيم بن مولانا سلطان ابو يحيى را با فرزندان ابو الليل بيرون آورد . در اين هنگام ناوگان جنگى نيز به سواحل تونس رسيده بودند و يك روز يا كمتر از يك روز جنگ در پيوست و شب هنگام به مهديه گريخت و در آنجا تحصن گرفت . ياران سلطان در ماه رمضان سال 758 به تونس در آمدند و دعوت خويش در آنجا بر پاى داشتند . يحيى بن رحو به قصبه در آمد و به صدور فرمان پرداخت و فتح نامه به سلطان نوشتند . سلطان از آن پس در احوال وطن نگريست . نخست دست عربهاى بنى رياح را از باجى كه مىگرفتند و آن را خفاره مىناميدند كوتاه كرد . اينان بيمناك شده قصد عصيان كردند . سلطان از ايشان گروگان طلبيد پس مصمم به نافرمانى شدند . يعقوب بن على اميرشان بالاخره مكر خويش آشكار كرد و با ايشان خروج كرده به زاب رفت . سلطان از پى ايشان برفت . يوسف بن مزنى عامل زاب پيشاپيش او راهها گشوده داشت و سلطان در بسكره فرود آمد و از آنجا به طولقه رفت . به اشارت ابن مزنى صاحب طولقه عبد الرحمان بن احمد را بگرفت و دژهاى يعقوب بن على را بستد . آنان از برابر او گريخته به بيابان رفتند . سلطان نيز از تعقيب ايشان باز گرديد . ابن مزنى باج و خراج زاب نزد او فرستاد و همهء لشكرگاه او را به نان و نان خورش و گوشت و علوفه سه روز ضيافت كرد . سلطان نيز او را پاداشى نيكو داد و او و فرزندانش را خلعت\r\n\r\n","description":"","footnote":"","page_name":" 333 ","page_number":351},
  {"content":"\r\n\r\nوصلتى كرامند ارزانى داشت و به قسنطينه باز گرديد و عزم حركت به تونس نمود . سپاهيان به سبب فراوانى هزينهء زندگى و دورى راه و ارتكاب خطر در دخول به افريقيه به جان آمده بودند . رجال بر آن شدند كه از سلطان جدا شوند و يا وزير فارس بن ميمون در اين باب مشورت كردند وزير نيز موافقت كرد كه مشايخ و نقبا با كسانى كه در تحت فرمان ايشان بودند به مغرب باز گردند تا سلطان تنها ماند . سلطان را خبر رسيد كه آهنگ قتل او دادند . سلطان ادريس بن عثمان بن ابى العلاء را براى تحقيق امر مقرر داشت ولى آن راز از ديگران بپوشيد و چون ديد كه سپاهيان روى به نقصان نهاده‌اند و از گرد او پراكنده مىشوند ، با آنكه دو منزل از قسنطينه به سوى مشرق حركت كرده بود ، شتابان به فاس باز گرديد . در غرهء ماه ذو الحجه همان سال وارد فاس شد . در روز ورود ، وزير خود فارس بن ميمون را بگرفت و او را متهم ساخت كه بنى مرين را بر ضد او شورانده است . پس به ضرب نيزه او را بكشت . قتل او در روز چهارم ايام التشريق واقع شد . مشايخ بنى مرين را نيز بگرفت و گوشمال داد و به زندان كرد . خبر بازگشت او از قسنطينه به مغرب رسيد . ابو محمد بن تافراكين از مهديه به تونس رفت . چون نزديك شهر شد يارانش كه در شهر بودند بر بقاياى لشكر سلطان بشوريدند ، لشكريان سلطان خود را به كشتيها رسانيدند و جان برهانيدند و به مغرب رفتند . يحيى بن رحو با آن گروه از فرزندان مهلهل كه در لشكر او بودند و براى جمع آورى باج و خراج به بلاد جريد رفته بودند از پى سلطان بيامدند و بر درگاه او اجتماع كردند . يحيى حركت خود به جريد را به روزهاى بعد موكول كرد و ما به ذكر آن خواهيم پرداخت ان شاء اللّه تعالى .\r\n\r\nخبر از وزارت سليمان بن داود و حركت او با لشكر به افريقيه\r\nسلطان ابو عنان بى آنكه فتوحات خويش در افريقيه به اتمام رساند از افريقيه باز گرديد ولى همچنان خاطرش بدان مشغول بود . سلطان بر ضواحى قسنطينه از يعقوب بن على و يارانش دواوده كه با او دم مخالفت مىزدند ، بيم داشت . از اين رو سليمان بن داود را از مستقر حكومتش در ثغور اندلس فرا خواند و منشور وزارت خويش داد و با سپاهى به افريقيه فرستاد . سليمان بن داود در ماه ربيع الاول سال 759 حركت كرد . يعقوب بن على چون خلاف آشكار كرده بود ، سلطان برادرش ميمون بن على را كه منازع او بود به جايش گمارده بود و او را بر فرزندان محمد - از دواوده - مقدم داشته بود و رياست بدويان و ضواحى را به دو سپرده بود . بسيارى از افراد قوم از برادرش يعقوب بريده و به او پيوسته بودند . طوايفى از فرزندان سباع بن يحيى به رياست عثمان بن يوسف بن سليمان به اطاعت سلطان در آمده بودند . اينان همه به وزير گرايش يافته و در لشكرگاه او فرود آمده بودند .\r\nسلطان در پى سليمان بن داود حركت كرد و به تلمسان داخل شد و خود در آنجا ماند تا لشكرى را\r\n\r\n","description":"","footnote":"","page_name":" 334 ","page_number":352},
  {"content":"\r\n\r\nكه گسيل داشته بود زير نظر داشته باشد . وزير سليمان بن داود به قسنطينه در آمد . سلطان عامل زاب يوسف بن مزنى را فرمان داد كه به يارى او رود و چون به احوال دواده معرفت تمام دارد او را در اين راه مدد رساند . يوسف بن مزنى از بسكره بيامد . اينان به كوهستان او راس شدند و باج و خراج آن گرد آوردند و دواوده را كه راه خلاف مىپيمودند و در آن حوالى دست به آشوب و تاراج مىزدند طرد كردند و در اين كار پيروزى يافتند وزير و سپاهيان سلطان به ابتداى اوطان افريقيه كه پايان مجالات قبايل رياح بود رسيدند . وى سپس به مغرب باز گرديد . سلطان را در تلمسان بديد . رسولان عربها كه در اين لشكركشى منشأ خدماتى بودند با او بودند . سلطان همه را صله داد و خلعت پوشانيد و اسب داد و بر ايشان در زاب راتبه معين كرد و فرمان آن بنوشت و آنان به نزد زن و فرزند خويش باز گرديدند . آنگاه احمد بن يوسف بن مزنى به رسالت آمد . پدرش او را با هدايايى از اسبان راهوار و بردگان و سپرها فرستاده بود . سلطان او را بگرمى پذيرا آمد و در نيكو جايى فرود آورد و تا مراتب لطف خود به او بنماياند او را با خود به فاس برد . سلطان در اواسط ذو القعدهء سال 759 به دار الملك خويش وارد شد . و اللّه اعلم .\r\n\r\nخبر از هلاكت سلطان ابو عنان و امارت يافتن محمد السعيد در تحت فرمان وزير حسن بن عمر\r\nچون سلطان ابو عنان به فاس دار الملك خود رسيد روز عيد بزرگ بود . نماز عيد اضحى را كه بجاى آورد بيمارى عارض او شد و آن سان شدت گرفت كه در روز عيد ، نشستن در مجلس نتوانست و به قصر رفت و به بستر افتاد . زنان به گرد او جمع شدند و پرستارى كردند . پسرش ابو زيان وليعهد او بود . وزير او موسى بن عيسى العقولى بود از بركشيدگان و پروردگان دولت و وزيرزادگان . سلطان وزارت پسر به او داده بود و سفارش پسر به او كرده بود . موسى بن عيسى شتابان به كار پرداخت و با رؤساى بنى مرين در نهان به گفتگو پرداخت كه به امير خويش بپيوندند و وزير سلطان حسن بن عمر را از ميان بردارند . عمر بن ميمون به سبب عداوتى كه ميان او و وزير بود از عوامل اين ماجرا بود . وزير ، حسن بن عمر بر جان خويش بترسيد و راز دل با اهل مجلس بگفت . آنان از وليعهد به سبب اعمال ناپسندش نفرت داشتند پس متفق شدند كه ولايت‌عهدى را به ديگرى دهند . سپس خبر يافتند كه سلطان مشرف به موت است و وليعهد پيش از هلاكت سلطان آنان را از ميان بر خواهد داشت . از اين رو تصميم به برافكندن او و بيعت با برادرش محمد السعيد كه كودكى پنج ساله بود گرفتند و بامدادان به سراى سلطان در آمدند و وزير او موسى بن عيسى و عمر بن ميمون را گرفتند و كشتند و سعيد را براى بيعت كردن نشاندند . او وزير خود مسعود بن رحو بن ماساى را فرمان داد كه ابو زيان را در درون قصر بيابد و دستگير كند . مسعود بن رحو بر او داخل شد و با تلطف بسيار\r\n\r\n","description":"","footnote":"","page_name":" 335 ","page_number":353},
  {"content":"\r\n\r\nاو را از ميان حرم بيرون آورد . سپس به نزد برادر راه نمود تا با او بيعت كرد . آنگاه او را در يكى از حجره‌هاى قصر افكندند تا در آنجا بمرد . حسن بن عمر در روز چهارشنبهء بيست و چهارم ذو الحجهء سال 759 باستقلال زمام امور بر دست گرفت و سلطان در تمام اين احوال بر بستر افتاده با مرگ دست به گريبان بود . مردم منتظر بودند كه او را روز پنجشنبه يا روز جمعهء بعد از آن دفن كنند و چون دفن نكردند به شك افتادند و هر كس چيزى مىگفت . از جمله مىپنداشتند كه وزير او را در خانه نگهداشته تا تلف سازد . عاقبت در روز شنبه سلطان را به خاك سپردند . حسن بن عمر ، فرزند خردسال سلطان ، يعنى سعيد را كه به جاى پدر نشانده بود از نظرها مخفى داشت و در را به روى او بربست و خود به جاى او به امر و نهى پرداخت . عبد الرحمان بن سلطان ابى عنان در روز بيعت با برادرش به كوه لكاى رفته بود . عبد الرحمان به سال از او بيش بود و اين برادر خردسال را از آن روى برگزيدند كه پسر عمش مسعود بن ماساى وزارت او داشت . پس كسانى نزد او فرستادند تا او را به ملاطفت امان دهند و بياورند . چون بيامد حسن بن عمر او را بند بر نهاد و به يكى از قلاع فاس فرستاد . سپس فرزندان خردسال سلطان را يك يك فرا خواند . اينان در ثغور امارت داشتند . معتصم از سجلماسه آمد ولى معتمد كه در مراكش در كفالت عامر بن محمد الهنتاتى بود از آمدن سر برتافت . سلطان ابو عنان خود عامر بن محمد را به كفالت او برگزيده بود و سفارش كرده بود كه پسرش تحت نظر او باشد . از اين رو عامر بن محمد او را از رفتن به نزد برادر باز داشت و به كوهستان هنتاته برد . وزير براى نبرد با او لشكر بياراست و همواره در آنجا بود تا آنگاه كه عمش ابو سالم به هنگام استيلايش بر مغرب او را فرود آورد . و مادر اين باره سخن خواهيم گفت . ان شاء اللّه تعالى .\r\n\r\nخبر از فرستادن لشكر به مراكش و حركت وزير ، سليمان بن داود به جنگ عامر بن محمد بن على\r\nعامر بن محمد بن على شيخ هنتاته از قبايل مصامده بود . سلطان ابو يوسف يعقوب پدرش محمد بن على را بر جمع آورى باج و خراج گماشت و سلطان ابو سعيد عثمان بن يعقوب عمش موسى بن على را امارت داد . عامر بن محمد در كفالت دولت پرورش يافت و در زمرهء ياران سلطان ابو الحسن به افريقيه رفت و سلطان او را در تونس فرماندهى شرطه داد و چون از تونس به كشتى نشست كه به مغرب رود زن و فرزند خود را در كشتى نشاند و آن را تحت نظر عامر بن محمد به مغرب روانه نمود . آنان از دريا گذشته به اندلس رفتند و در المريه فرود آمدند . در آنجا از غرق كشتيهاى سلطان ابو الحسن و لشكرش خبر يافتند . عامر بن محمد آنان را در المريه نگهداشت . سلطان ابو عنان او را به نزد خود فرا خواند ولى او كه خود را پايبند بيعت پدرش مىدانست دعوت او اجابت نكرد .\r\n\r\n","description":"","footnote":"","page_name":" 336 ","page_number":354},
  {"content":"\r\n\r\nتا سلطان ابو الحسن در خانهء ايشان در جبل الفتح بمرد . سلطان ابو عنان حقى را كه بر گردن پدرش داشت رعايت كرد . چون ابو عنان را كار استوارى يافت و از اطراف به نزد او آمدند عامر بن محمد نيز با اهل حرم سلطان بيامد . سلطان ابو عنان او را اكرام كرد و نيكو فرود آورد . سپس در سال 754 منصب جمع خراج قبايل مصامده را به او داد و او را از تلمسان بدان كار فرستاد . عامر بن محمد نيز نيكو از عهده بر آمد . تا آنجا كه سلطان ابو عنان مىگفت در آرزوى آنم كه مردى يابم كه ناحيهء شرقى مملكت مرا كفايت كند ، آن سان كه عامر بن محمد ناحيهء غربى را كفايت كرده است . ولى ديگر وزيران با او به رقابت برخاستند تا آنگاه كه حسن بن عمر بانفراد زمام امور به دست گرفت و كار رقابت با او بالا گرفت تا به عداوت و سعايت انجاميد .\r\nسلطان ابو عنان در اواخر حيات خويش فرزندان خردسال خود را به اطراف مملكت خويش امارت داد . از جمله محمد المعتمد را امارت مراكش داد و براى او زيرى معين كرد و او را تحت نظر عامر بن محمد قرار داد . چون سلطان بمرد و حسن بن عمر زمام كارها به دست گرفت و السعيد را به جاى پدر نصب كرد ، فرزندان سلطان را از اطراف فرا خواند . از جمله المعتمد را از مراكش .\r\nعامر بن محمد از فرمان سر برتافت و المعتمد را برگرفت و به كوهستان هنتاته برد . چون حسن بن عمر خبر يافت لشكرها به جنگ او بسيج كرد و سردارى آن به وزير سليمان بن داود سپرد . سليمان بن داود در قيام به اين امر با او شريك بود .\r\nحسن بن عمر در ماه محرم سال 760 سليمان را روانه ساخت . سليمان به مراكش شتافت و شهر را بگرفت و به سوى كوهستان هنتاته راند و آنجا را محاصره نمود و عامر را در تنگنا افكند و محاصره را به دراز كشانيد . نزديك بود كه بر دژ او دست يابد كه از افتراق بنى مرين و خروج منصور بن سليمان بر دولت خبر يافت . منصور بن سليمان از اعيان دولت بود . و در بلد الجديد تحصن گرفته بود . سپاهيان از گرد حسن بن عمر پراكنده شدند و به منصور بن سليمان پيوستند . وزير ، سليمان بن داود نيز به او پيوست و اين امر سبب شد كه عامر بن محمد از محاصره رهايى يابد . اين حال ببود تا آنگاه كه سلطان ابو سالم در ماه شعبان سال 760 بر ملك مغرب استيلا يافت و عامر بن محمد و پسر برادر خود المعتمد را از كوهستان هنتاته به خدمت خواند . عامر بيامد و المعتمد را تسليم او نمود و ما در اين باب سخن خواهيم گفت . ان شاء اللّه تعالى .\r\n\r\nخبر از ظهور ابو حمو در نواحى تلمسان و فرستادن لشكرها به دفع او سپس غلبهء او بر تلمسان و حوادث ديگر\r\nفرزندان عبد الرحمان بن يحيى بن يغمراسن چنان كه در اخبارشان گفتيم - چهار تن بودند . يوسف بزرگتر ايشان بود ، مردى افتاده و رهسپار راه خير و صلاح بود و هواى سركشى در سر نداشت .\r\n\r\n","description":"","footnote":"","page_name":" 337 ","page_number":355},
  {"content":"\r\n\r\nچون برادرش عثمان در تلمسان به فرمانروايى رسيد او را امارت تنس داد . پسر يوسف ، موسى نيز چون پدر مردى نيكوكار بود و از اهل شر دورى مىجست . چون سلطان ابو عنان در سال 753 بر ايشان غلبه يافت و ابو ثابت زعيم به اقصاى شرق گريخت . ابو ثابت و ابو زيان پسر برادرش ابو سعيد و موسى پسر برادرش يوسف و وزيرشان يحيى بن داود از قوم خود اعتزال جستند و در راهى جز راه ايشان قدم نهادند . ابو ثابت و يحيى بن داود و محمد بن عثمان گرفتار آمدند و موسى خود را به تونس افكند و بر حاجب ابو محمد بن تافراكين فرود آمد . ابو محمد بن تافراكين نيز او را نيكو داشت و با بقايايى از قومش پناه داد و بر ايشان راتبه‌اى كرامند معين نمود . سلطان ابو عنان نزد او كس فرستاد و آنان را فرا خواند ولى ابو محمد بن تافراكين از تسليم آنان خوددارى كرد و در برابر سلطان ابو عنان خلاف آشكار كرد .\r\nچون سپاه سلطان بر تونس غلبه يافت و ابو اسحاق ابراهيم فرزند مولانا سلطان ابو يحيى از سلطنت برافتاد و از تونس خارج شد ، موسى بن يوسف نيز با او برفت . هنگامى كه سلطان به مغرب باز گرديد ، مولا ابو اسحاق ابراهيم بن مولانا سلطان ابو يحيى و پسر برادرش مولا ابو زيد صاحب قسنطينه با يعقوب بن على و قومش از دواوده به طلب برخاستند و قسنطينه را باز پس گرفتند . اين مرسى بن يوسف نيز همراه با ديگر زناته كه قوم او بودند در زمرهء ايشان در آمدند بنى عامر بن زغبه از هنگام غلبهء بنى عبد الواد بر تلمسان بر خلاف سلطان ابو عنان برخاسته بودند و رياست ايشان با صغير بن عامر بن ابراهيم بود . صغير بن عامر با قوم خود به افريقيه رفت و بر يعقوب بن على فرود آمد و يعقوب ايشان را با همهء ياران و همراهانشان پناه داد . چون محاصرهء قسنطينه پايان گرفت ، يعقوب با قوم خود عزم موطن خويش در صحراى مغرب اوسط نمود . آنگاه صغير بن عامر ، موسى بن يوسف را فرا خواند تا با ايشان رود ، باشد كه او را به حكومت بردارند و او را به تلمسان برند .\r\nموحدين نيز راه ايشان گشاده داشتند و در آن ايام تا آنجا كه در توان داشتند ياريش كردند و آلات نبرد و خيمه و خرگاهش دادند . موسى با فرزندان عامر حركت كرد . صولة بن يعقوب بن على و زيان بن عثمان بن سباع - از امراى دواوده - و دغار بن عيسى از بنى سعيد - يكى از بطون رياح - نيز همراه آنان بودند . موسى بن يوسف شتابان به مغرب راند تا در آن نواحى دست به آشوب و فتنه زند . جنگجويان سويد و اولياى سلطان و دولت به دفع ايشان بسيج شدند . در جنوب تلمسان ميان دو لشكر مصاف افتاد . سويد منهزم شد و عثمان فرزند سرورشان ونزمار به هلاكت رسيد . در همين اوان نيز سلطان ابو عنان ديده از جهان فرو بست .\r\nسلطان ابو عنان هنگامى كه فرزندان خود را امارت اطراف مىداد محمد المهدى يكى از فرزندان خود را امارت تلمسان داد . چون خبر وفات سلطان به عربها رسيد ، به سوى تلمسان شتافتند و ضواحى آن بگرفتند . حسن بن عمر سپاهى بسيج كرد و بر تلمسان و بر پادگانهاى آن نواحى\r\n\r\n","description":"","footnote":"","page_name":" 338 ","page_number":356},
  {"content":"\r\n\r\nسعيد بن موسى العجيسى از پروردگان سلطان را فرماندهى داد و به تلمسان روانه ساخت . احمد بن مزنى را هم كه از قلمرو خويش آمده بود خلعت وصله داد و با اين لشكر روانه نمود . سعيد بن موسى العجيسى با سپاه خود به تلمسان آمد و در ماه صفر سال 760 بر در شهر فرود آمد . جماعات بنى عامر و سلطانشان موسى بن يوسف نيز به دفاع بيرون شدند ولى مغلوب گرديدند و به شهر تحصن گرفتند . چند روز نبرد در پيوستند عاقبت مهاجمان به شهر حمله كردند و در هشتم ربيع الاول شهر را تصرف نمودند و لشكريان و مردم را تاراج كردند و غنايم بسيار به دست آوردند . سعيد بن موسى ، پسر سلطان را به مكان صغير بن عامر برد . صغير بن عامر او را و همهء كسانى را از قومش كه پس از او آمدند پناه داد . مردانى از فرزندان عامر پيشاپيش آنان حركت مىكردند و راهها را وارسى مىكردند تا او را به مكان امنى در دار الملكشان رسانيدند . ابو حمو بر ملك تلمسان مستولى گرديد . آنگاه از آن اشياء نفيس كه در خزاين حكام پيشين يافت هديه‌اى براى فرمانرواى بر شلونه بطره پسر قنط بفرستاد . او نيز در عوض اسب راهوار ادهمى با زين و ستام زر برايش فرستاد . ابو حمو آن را براى سوارى خود برگزيد و هداياى ديگر را در راههايى كه ضرورى مىنمود صرف كرد .\r\nو اللّه غالب على امره .\r\n\r\nخبر از حركت وزير ، مسعود بن ماساى به تلمسان و غلبهء او بر آن سپس عصيان او و امارت دادن منصور بن سليمان\r\nچون وزير حسن بن عمر از حوادث تلمسان و استيلاى ابو حمو موسى ( دوم ) بن يوسف بر آن خبر يافت ، مشايخ بنى مرين را گرد آورد و فرمان داد كه به سوى تلمسان در حركت آيند . آنان گفتند كه او خود به تلمسان نرود بلكه به بسيج لشكر پردازد و وعده دادند كه آنان همگى در اين پيكار شريك خواهند بود . حسن بن عمر خزاين اموال بگشود و همه را عطا داد و هر نقيصه كه بود بر طرف ساخت و در خارج بلد الجديد لشكرگاهى بر پا نمود . آنگاه مسعود بن رحو بن ماساى را به فرماندهى برگماشت و اموال و آلات ارزانى داشت و به تلمسان فرستاد . منصور بن سليمان بن ابى مالك بن يعقوب بن عبد الحق نيز در سپاه او بود و مردم اميد آن داشتند كه سلطنت مغرب بعد از ابو عنان به او خواهد رسيد و اين در زبان مردم شايع بود و قصه گويان و نديمان از آن حكايت مىكردند منصور بر جان خود بترسيد و شكايت نزد وزير برد وزير بر او بانگ زد كه ديگر اين گونه وسوسه‌ها به خود راه ندهد . ولى خشم وزير و بانگ زدن او كارى از سياست به دور بود .\r\nمنصور ملول شد و ديگر در آن باب سخن نگفت . من آن وضع به چشم خود ديدم و بر خوارى و خضوع و انكسار او رحمت آوردم . مسعود بن رحو با تعبيه‌اى تمام حركت كرد و ابو حمو به صحرا رفت . جماعتى از اعراب زغبه و معقل بر او گرد آمدند و از آن سو بر سر بنى مرين به مغرب تاختند\r\n\r\n","description":"","footnote":"","page_name":" 339 ","page_number":357},
  {"content":"\r\n\r\nو انكاد را گرفتند . مسعود بن رحو افواجى از سپاه خود را با جمعى از مشايخ و امراى بنى مرين به سردارى پسر عم خود عبو بن ماساى به جنگ آنان فرستاد . در خارج شهر و جده نبرد در گرفت .\r\nعربها حمله‌اى سخت كردند و لشكرگاه بنى مرين درهم ريخت و شكست در آنان افتاد آن سان كه مشايخ را نه جامه بر تن ماند و نه مركب زير پاى و بدين حال به وجده باز گشتند . بنى مرين كه در تلمسان بودند از ماجرا خبر يافتند . آنان از استبداد وزير و در پرده نهان داشتن سلطانشان كينه به دل داشتند و همواره چشم به راه حوادث بودند . با اين خبر به هم بر آمدند و برخى تا جان خويش برهانند به خارج شهر رفتند و در آنجا بر بيعت با يعيش بن على بن ابى زيان بن سلطان ابو يعقوب متفق شدند و با او بيعت كردند .\r\nاين خبر به وزير مسعود بن رحو رسيد . مسعود ، منصور بن سليمان را لايق اين امر مىدانست .\r\nاين بود كه او را فرا خواند و با آنكه منصور اكراه داشت با او بيعت كرد . رئيس بزرگ بنى الاحمر و سردار سپاه مسيحيان قمندور نيز با او بيعت كرد . مردم به دو روى نهادند و بزرگان بنى مرين خبر يافتند و از هر سو بيامدند و دست بيعت دادند و يعيش بن ابى زيان از پى كار خود رفت . به كشتى نشست و به اندلس رفت ، و كار بر منصور بن مسعود قرار گرفت بنى مرين نيز يك دل و يك زبان فرمانروايى او پذيرفتند . و رهسپار مغرب شدند . در راه جماعات عرب راه بر ايشان گرفتند ولى اينان عربها را تار و مار كردند و با غنايم بسيار شتابان راه مغرب در پيش گرفتند . در اواسط جمادى الاخر در سبو فرود آمدند . خبر به حسن بن عمر رسيد . لشكرگاهش در خارج شهر پريشان شد و سلطان را با ساز و برگ و تعبيه بيرون آورد و در خيمه‌هاى خود جاى داد . چون شب تاريك شد مردم از گرد او بپراكندند و نزد منصور بن سليمان آمدند . شب هنگام بر گرد خيمه‌هاى سلطان محمد السعيد بن ابو عنان شمعها و آتشها افروختند و موالى و جمعى از سپاهيان گرد آمدند و سلطان را سوار كرده به قصرش بردند و وى در بلد الجديد تحصن جست بامداد روز ديگر منصور بن سليمان با سپاه در حركت آمد و در بيست و دوم جمادى الاول به كدية العرائس فرود آمد . در آنجا در لشكرش اختلالى پديد آمد و بر او حمله‌هاى سخت شد . منصور آن روز را نيكو پايدارى نمود و كوشيد تا وسايل و آلات محاصره را فراهم سازد . از اطراف بلاد مغرب گروه گروه بيامدند و به او دست بيعت دادند . همچنين افواج سپاه بنى مرين كه در مراكش در كار محاصره عامر بن محمد الهنتاتى بودند با فرمانده خود سليمان بن داود بيامدند . منصور بن سليمان ، سليمان بن داود را به وزارت برگزيد . نيز عبد اللّه بن على وزير سلطان ابو عنان را از بند آزاد كرد و وزارت داد . و فرمان داد مولانا ابو العباس صاحب قسنطينه را نيز كه در سبته محبوس بود آزاد نمايند . منصور بن سليمان زندانها را بگشود و همهء زندانيان اهل بجايه و قسنطينه را كه از زمان استيلاى سلطان ابو عنان بر بلادشان ، در بند بودند آزاد نمود آنان به اوطان خويش باز گرديدند . آنگاه جنگ آغاز كرد و\r\n\r\n","description":"","footnote":"","page_name":" 340 ","page_number":358},
  {"content":"\r\n\r\nهر صبح و شام بلد الجديد را زير حملات خويش مىگرفت جمعى از بنى مرين از او جدا شدند و به حسن بن عمر پيوستند . جمعى ديگر به بلاد خويش باز گشتند و به انتظار نشستند تا بنگرند كه كار او به كجا خواهد كشيد . منصور بن سليمان تا اول ماه شعبان به همان حال ببود . در آن هنگام سلطان ابو سالم براى تصرف دولت اسلاف خود به مغرب آمد و ما از استيلاى او بر مغرب سخن خواهيم گفت . ان شاء اللّه تعالى .\r\n\r\nخبر از آمدن مولا ابو سالم ابراهيم بن على به كوهستان غماره و استيلاى او بر مغرب و كشته شدن منصور بن سليمان\r\nابو سالم بعد از مرگ پدرش و استقرارش در اندلس و خروج ابو الفضل در سوس براى دستيابى به حكومت و پيروزى سلطان ابو عنان بر او و هلاكتش - چنان كه گفتيم - خود را از كشاكشهاى سياسى به يك سو كشيد و سلطان ابو عنان نيز با او بمسالمت زيست . سلطان اندلس ابو الحجاج ، در سال 755 در روز عيد فطر در مصلى به دست سياهى به هلاكت رسيد ، اين مرد به برادرش محمد انتساب داشت كه از يكى از كنيزان قصر او متولد شده بود . پس از ابو الحجاج پسرش محمد به امارت منصوب شد ولى غلامش رضوان [ 1 
  ] او را از ديده‌ها نهان داشت و خود زمام همهء كارهايش را به دست گرفت . اين ايام ، اوج قدرت سلطان ابو عنان بود و هواى آن داشت كه اندلس را در تصرف خود آورد ، و چون در سال 757 بيمار شد از حكام آن طرف خواست كه طبيب دربار خود ابراهيم بن زرزار ذمى را به نزد او فرستند ولى آن يهودى از رفتن امتناع كرد و آنان نيز او را معذور داشتند و سلطان از اين عمل خشمگين شد . چون پس از فتح قسنطينه و افريقيه به فاس رسيد و وزير خود و چند تن از مشايخ را به جرم آنكه براى اداى تهنيت نشتافته بودند ، بگرفت و بكشت ، آهنگ اندلس كرد . دولت اندلس به پدرو « بطره » پسر الفونسو فرمانرواى قشتاله گرايش يافته بود و اين گرايش از زمانى بود كه الفونسو در سال 751 در جبل الفتح به هلاكت رسيده بود و بعد از هلاكت ابو الحجاج رضوان بر امور دولت غلبه يافته بود . سبب ظاهرى اين لشكركشى آن بود كه در كار مسلمانان كه اكنون با دشمنانشان از در مسالمت در آمده بودند بنگرد و چنان مىنمود كه از اين امر در رنج است و بايد براى يارى مسلمانان ناوگان خود را گسيل دارد . ميان طاغيه بطره و كنت برشلونه كشاكشهايى بود كه جمعى از مسيحيان در آن كشاكشها هلاك شدند . سلطان نخست به كنت برشلونه توجه كرد و پيشنهاد كرد كه با او بر ضد پسر الفونسو دست يارى دهد و ناوگان مسلمانان و ناوگان كنت برشلونه در درياى زقاق يكى شوند و بر او تازند . سپس براى انجام اين امر موعدى\r\n\r\n\r\n","description":"","footnote":"\r\n[ ( 1 ) 
  ] متن : رمضان .\r\n","page_name":" 341 ","page_number":359},
  {"content":"\r\n\r\nمعين كردند . سلطان ابو عنان براى او هديه‌اى گرانبها از امتعهء مغرب فرستاد و زينى زرين و مرصع و اسبى راهوار از اسبان خود را . اين اسب چون به تلمسان رسيد بمرد و به جايى كه بايد نرسيد .\r\nهنگامى كه سلطان ابو عنان در گذشت ، برادرش مولا ابو سالم به طلب ملك پدر برخاست .\r\nابو سالم به يارى مردم اندلس به سبب روابطى كه ميان ايشان و برادرش بود ، اميد بسته بود . جمعى از اهل مغرب او را دعوت كردند و برخى از ايشان نيز به نزد او به غرناطه رفتند . ابو سالم از رضوان اجازه خواست كه از دريا بگذرد و به مغرب رود ولى رضوان اجازه نداد . ابو سالم اين كينه در دل نگهداشت و به پادشاه قشتاله روى آورد و از او طلب كرد كه چند كشتى به او دهد تا به مغرب رود .\r\nپادشاه قشتاله شروطى پيشنهاد كرد ، ابو سالم نيز آن شروط بپذيرفت . پادشاه قشتاله با ناوگان خود او را به مراكش رسانيد . عامر بن محمد به سبب وضع خاصى كه داشت و سليمان بن داود - چنان كه گفتيم - او را محاصره كرده بود از قبول او امتناع كرد . ابو سالم بناچار باز گرديد . چون محاذى طنجه و بلاد غماره رسيد خود را به ميان غماره افكند و در صفيحه از بلاد ايشان فرود آمد و مردم از هر سو روى به دو نهادند و با او بيعت كردند .\r\nابو سالم سبته و طنجه را بگرفت . سلطان ابو العباس بن ابى حفص صاحب قسنطينه بعد از رهايى از زندان در سبته به طنجه آمده بود و در آن روزها در آنجا بود . مولا ابو سالم او را به مصاحبت و دوستى خويش برگزيد و در همهء ايام غربت با او بود تا بر ملك خويش مستولى شد . ابو سالم در طنجه كه بود با حسن بن يوسف ورتاجنى و كاتب ديوان لشكر ابو الحسن على بن مسعود و شريف ابو القاسم تلمسانى ديدار كرد . منصور بن سليمان در كار ايشان به شك افتاده و آنان را متهم ساخته بود كه با حسن بن عمر ، كه در بلد الجديد بود در نهان رابطه دارند ، پس ايشان را از لشكرگاه خود به اندلس باز گردانيد اينان در طنجه با ابو سالم ديدار كردند و در تحت فرمان او در آمدند .\r\nابو سالم ، حسن بن يوسف را به وزارت برگزيد و براى نگاشتن علامت خود ابو الحسن على بن مسعود را انتخاب كرد و شريف ابو القاسم تلمسانى را براى مجالست و منادمت و همراهى به هنگام سوارى .\r\nمردم ثغور اندلس به دعوت او برخاستند و تحياتن بن عمر صاحب جبل الفتح با همهء لشكر خود به نزد او آمد . پس از اندك زمانى دولت مولا ابو سالم پا گرفت و لشكرگاهش گسترش يافت . خبر به منصور بن سليمان كه در بلد الجديد شوريده بود ، رسيد . لشكرى به دفاع شهر مجهز ساخت و سردارى آن به دو برادر خود عيسى و طلحه داد و آنان را در قصر كتامه فرود آورد . ياران ابو سالم با او جنگيدند و منهزمش ساختند و او به كوه پناه برد . حسن بن عمر كه همچنان در شهر بود از پس بارو ابو سالم را از فرمانبردارى خويش آگاه كرد و وعده داد كه او را بر دار الملكش استيلا دهد .\r\nبعضى از پيروان ابو سالم مسعود بن رحو بن ماساى وزير منصور را واداشتند كه به ابو سالم گرايد . او نيز از منصور و پسرش على بيمناك شده بود . پس به ابو سالم گراييد و مردم از گرد منصور پراكنده\r\n\r\n","description":"","footnote":"","page_name":" 342 ","page_number":360},
  {"content":"\r\n\r\nشدند و هر كه از بنى مرين به دو پيوسته بود از او ببريد . منصور خود را به بادس در سواحل مغرب رسانيد و همهء سپاهيان او با تمام ساز و برگ خويش به ابو سالم پيوستند و از او خواستند كه به دار الملك در حركت آيد . او نيز برفت و حسن بن عمر را خلع كرد و شهر را به عم خود سپرد .\r\nحسن بن عمر بيرون آمد و بيعت كرد .\r\nسلطان ابو سالم در روز جمعهء اواسط شعبان سال 760 به بلد الجديد وارد شد و بر ملك مغرب مستولى گرديد . از اطراف گروه گروه مردم برسيدند و بيعت كردند . سلطان امارت مراكش را به حسن بن عمر داد و به پاس رتبت او با سپاهى به مراكش فرستاد . مسعود بن رحو بن ماساى و حسن بن يوسف و رتاجنى را وزارت خويش داد و خطيب پدرش ، فقيه ابو عبد اللّه محمد بن احمد بن مرزوق را در زمرهء خواص خود در آورد . و نويسندهء اين كتاب را به نوشتن توقيعات و نامه‌هاى سرى برگزيد . من از لشكرگاه منصور بن سليمان در كدية العرائس - چون اوضاع منصور را در اختلال ديدم و دانستم كه ابو سالم به حكومت خواهد رسيد - به دو پيوستم . سلطان ابو سالم مرا بگرمى پذيرفت و كتابت سرّ خويش به من واگذاشت . دولت ابو سالم در مغرب قوام گرفت . متابعان سلطان كه در بادس بودند منصور بن سليمان و پسرش على را گرفتند و بند بر نهاده به درگاه او آوردند سلطان آنان را احضار كرد و سرزنش نمود . سپس فرمان داد ببرند و به ضرب نيزه بكشند . در آخر ماه شعبان آن دو را كشتند . آنگاه همهء فرزندان و خويشاوندان از فرزندان پدرش و عمش را كه نامزد حكومت بودند گرد آورد و به رنده از ثغور اندلس فرستاد و بر آنان موكلان گماشت . محمد فرزند برادرش ابو عبد الرحمان در غرناطه بود . از آنجا به طاغيه پيوست و در نزد او استقرار يافت تا آنگاه كه به مغرب باز گرديد و ديگران پس از مدتى كه از حكومتش گذشته بود به دستور او در دريا غرق شدند . آنان را به كشتى نشاندند كه به مغرب برند ، سپس همه را در دريا غرقه ساختند و كشور از مخالفان و منازعان رهايى يافت و اركان آن استحكام گرفت . و اللّه غالب على امره .\r\nسلطان ابو سالم مولانا سلطان ابو العباس را نيك بنواخت و در حق او بسيار نيكى كرد و سراى عامر بن فتح اللّه وزير پدرش را به او داد . و در كنار تخت خويش براى او جايى معين نمود و وعده داد كه ملك از دست رفتهء او بستاند و به دو دهد . و مادر اين باب سخن خواهيم گفت . ان شاء اللّه تعالى .\r\n\r\nخبر از خلع ابن الاحمر صاحب غرناطه و كشته شدن رضوان و آمدن او به نزد سلطان\r\nچون سلطان ابو الحجاج در سال 755 بمرد و پسرش محمد جانشين او شد رضوان از موالى پدرش زمام اختيار او را به دست گرفت . سلطان ابو الحجاج به سبب محبتى كه به پسر كوچكتر خود اسماعيل و به مادرش داشت او را نامزد جانشينى خود كرده بود هنگامى كه اسماعيل را به يك سو\r\n\r\n","description":"","footnote":"","page_name":" 343 ","page_number":361},
  {"content":"\r\n\r\nزدند و محمد را به جانشينى پدر برداشتند ، در يكى از قصور سلطانى از نظرها پوشيده‌اش داشتند .\r\nاو را خواهرى بود كه زوجهء پسر عمش محمد بن اسماعيل بن الرئيس ابو سعيد بود محمد بن اسماعيل او را در نهان به قيام براى گرفتن حقش فرا مىخواند . تا آنگاه كه فرصتى دست داد و سلطان به يكى از سرابستانهاى خويش به تفرج رفته بود در شب بيست و هفتم رمضان سال 760 به سور الحمراء رفت و جمعى از اوباش را براى قيام گرد آورد و آهنگ سراى حاجب رضوان نمود .\r\nياران او به سراى رضوان در آمدند و رضوان كه ميان زنان و دخترانش نشسته بود ، كشتندش و اسب او را نزد اسماعيل بردند و سوارش كردند و به قصر داخل ساختند و بيعت با او را اعلام نمودند و به سور الحمراء بر طبل كوبيدند . سلطان از همان تفرجگاه كه بود به وادى آش گريخت . همگان از خواص و عوام روز ديگر نزد اسماعيل آمدند و با او بيعت كردند . محمد بن اسماعيل زمام اختيار اسماعيل به دست گرفت و چند ماه پس از بيعتش او را كشت و خود فرمانرواى اندلس شد . چون ابو عبد اللّه محمد پس از قتل حاجب خود به وادى آش گريخت ، خبر به سلطان ابو سالم رسيد از قتل رضوان و خلع سلطان كه در پناه او بود به هم برآمد و در حال ابو القاسم الشريف يكى از اهل مجلس خود را براى باز آوردن سلطان از وادى آش روانهء اندلس نمود . ابو القاسم به اندلس رسيد و با دولتيان چنان قرار نهاد كه سلطان مخلوع را از وادى آش به مغرب برد و وزير و كاتب ابو عبد اللّه بن الخطيب را از زندانشان آزاد سازد . در آغاز كار او را كه رديف حاجب رضوان و از اركان دولت سلطان مخلوع بود به زندان كرده بودند . ابو سالم سفارش كرد كه او را از زندان آزاد كنند ، آنان نيز آزادش كردند . ابو القاسم در وادى آش با سلطان مخلوع ديدار كرد و از او خواست كه به مغرب رود . سلطان مخلوع در ماه ذو القعدهء همان سال از دريا گذشت و به فاس نزد سلطان ابو سالم آمد .\r\nسلطان مقدم او گرامى داشت و سوار شده به استقبالش رفت و او را به مجلس خود كه پر از مشايخ و بزرگان قوم بود درآورد . در اين حال وزير او ابن الخطيب برخاست و قصيدهء خود را در قافيه راء كه در دادخواهى از سلطان سروده بود برخواند و او را به يارى آن مخلوع تحريض كرد و عطوفت و رحمتش را خواستار شد آن سان كه حاضران به رحم آمدند و گريستند : مطلع اين قصيده اين است :\r\nسلا هل لديها من مخبرة ذكر .\r\nو هل اعشب الوادى و نم به الزهر .\r\nچون مجلس بگسست ابن الاحمر محمد مخلوع به مهمانسراى خود رفت . قصرها را براى او فرش گسترده بودند . مركبها با زين و ستام زرين بر در سراى سلطان نگهداشته بودند تا سوار شود . براى او جامه‌هاى فاخر فرستادند و براى موالى او چه از علوج و چه از خواص راتبه‌هاى كرامند معين كرد و فرمود تا رسوم سلطنت از موكب و موكب روان را آنچنانكه بوده است مجرى دارد . محمد مخلوع همهء رسوم و القاب ملك خويش به كار مىداشت جز پاره‌اى از لوازم پادشاهى را كه به پاس\r\n\r\n","description":"","footnote":"","page_name":" 344 ","page_number":362},
  {"content":"\r\n\r\nنگهداشت ادب موقوف كرده بود . ابن الاحمر همچنان در دستگاه سلطان مىزيست تا آنگاه كه به اندلس باز گرديد و در سال 763 ملك از دست رفتهء خويش باز پس گرفت . و ما از آن ياد خواهيم كرد . ان شاء اللّه تعالى .\r\n\r\nخبر از شورش حسن بن عمر و خروج او در تادلا و غلبهء سلطان بر او و هلاكتش\r\nهنگامى كه حسن بن عمر به مراكش رفت و در آنجا استقرار يافت او را هواى قدرت و رياست در سر افتاد . وزراى مجلس سلطان ابو سالم به سعايت پرداختند و سلطان را با او بر سر خشم و كين آوردند و فضاى دوستى تيره و تار كردند . حسن بن عمر بفراست دريافت و از موقعيت خويش و خشم سلطان سخت بترسيد و در ماه صفر سال 761 از مراكش بيرون آمد و به تادلا رفت در حالى كه از اطاعت سلطان بيرون آمده بود . بنى جابر - از حشم - به ديدارش شتافتند و بر او گرد آمدند و پناهش دادند . سلطان ابو سالم لشكرى به جنگش فرستاد و سردارى آن را به حسن بن يوسف سپرد . حسن بن يوسف به تادلا رفت و حسن بن عمر به جبل شد و با حسين بن على و رديغى بزرگ ايشان در آنجا تحصن گرفت . سپاه سلطان او را محاصره كرد وزير حسن بن يوسف سردار سپاه با مردم جبل كه از قبايل صنا كه بودند در نهان به گفتگو پرداخت و اموالى به ميانشان فرستاد تا بر آنان بشوريدند و جمعشان پراكنده شد . حسن بن يوسف در حال حسن بن عمر را بگرفت و با همهء متابعان و ياران به لشكرگاه برد و بند بر نهاد و به حضرت باز گرديد .\r\nدر روزى ديدنى و فراموش ناشدنى نزد سلطان آورد . سلطان در آن روز فرمان داد كه لشكريان او سوار شوند و خود در جايگاهش در برج الذهب بر خارج شهر بنشست تا از برابر او بگذرند . حسن بن عمر را نيز كه بر شترى نشانده بودند در ميان اين جمع بگردانيدند . او را به نزديك سلطان آوردند ، حسن از فراز اشتر خويش به اشاره زمين را ببوسيد . سلطان سوار شده به قصر خود رفت . مردم پراكنده شدند در حالى كه بسى از عبرتهاى اين روزگار را به چشم خود ديده بودند . سلطان به قصر داخل شد و بر اريكه نشست و خواص و جلساى مجلس خود را بار داد و حسن بن عمر را نيز احضار كرد و او را سرزنش نمود و جرمش را به اثبات رسانيد . حسن پى در پى عذر مىآورد و بزارى انكار مىكرد . در اين مجلس جمع كثيرى از بزرگان و خواص سلطان بودند هر كه بود از آنچه مىديد هم به رقت مىآمد و هم از روزگار عبرت مىگرفت . سلطان ابو سالم دستور داد تا او را به روى در افكندند و ريشهايش را كندند و زير چوب گرفتند . سپس به زندانش كشيدند و چند شب بعد از زندانى شدنش به ضرب نيزه كشتندش و جسدش را بر باروى شهر نزديك دروازهء محروق بياويختند تا عبرت ديگران شود\r\n.\r\n\r\n","description":"","footnote":"","page_name":" 345 ","page_number":363},
  {"content":"\r\n\r\n\r\nخبر از آمدن رسولان سياهان و هديه آوردن ايشان و در شگفت شدن مردم از ديدن زرافه\r\nچون سلطان ابو الحسن براى پادشاه سياهان منسا سليمان پسر منسا موسى آن هديه را كه در اخبار او آورديم ، فرستاد ، او نيز براى جبران آن ، هدايايى از غرايب و طرايف بلاد خويش روانه داشت . در خلال اين احوال سلطان ابو الحسن بمرد . هدايا همچنان در راه بود تا به والاتن رسيد . والاتن در مرز بلادشان بود و پيش از آنكه به فاس برسد منسا سليمان هم در گذشت و ميان مردم مالى خلاف افتاد و دولتشان پراكنده گرديد و ملوك آن طرف با يك ديگر به نزاع پرداختند و يك ديگر را كشتند . تا آنگاه كه منسا جاطه به حكومت رسيد و بنيان حكومتش استوارى گرفت و در اطراف ملك خويش نگريستن گرفت . از آن هدايا پرسيد گفتند كه اكنون به والاتن رسيده و در همانجاى مانده است .\r\nفرمان داد آن را نزد پادشاه مغرب برند . خود نيز زرافه‌اى كه حيوانى غريب الشكل و عظيم الهيكل است و به چند حيوان ديگر شباهت دارد بر آن هدايا بيفزود . اين كاروان با اين هدايا در ماه صفر سال 762 به فاس رسيد . روز ورود آنها به فاس هم از روزهاى ديدنى و فراموش ناشدنى بود . سلطان براى ديدن آنها به برج الذهب آنجا كه لشكريان را عرض مىداد نشست و مردم را ندا دادند كه به صحرا آيند ، مردم به صحرا روى نهادند چنان كه آن فضا را پر ساختند و براى ديدن زرافه بر شانهء يك ديگر مىرفتند و از خلقت او در شگفت مىشدند . شعرا در آن روز براى تهنيت به سلطان و وصف آن احوال قصايد پرداختند . رسولان در برابر سلطان حاضر شدند و پيامهاى مودت آميز بدادند و از اينكه در رسانيدن هدايا درنگ كرده بودند پوزشها خواستند و گفتند پس از مرگ سلطانشان ميان مردم مالى خلاف افتاد و هر كس مىكوشيد كه خود زمام حكومت به دست گيرد .\r\nآنگاه در ستايش سلطان خويش فصلى مشبع بيان داشتند و ترجمان يك يك ترجمه مىكرد و آنان چنان كه عادت ايشان است به كشيدن زه كمانهايشان سخن او تصديق مىكردند . و نيز به عادت ملوك عجم جهت تحيت و درود بر سر خود خاك مىپاشيدند . سپس سلطان سوار شد و مجلس بگسست و ذكر آن بر زبانها بماند . اين رسولان چندى در تحت ايالت و سرپرستى سلطان درنگ كردند و از راتبه و اجراى او بهره‌مند شدند و پيش از بازگشت ايشان سلطان ابو سالم درگذشت .\r\nجانشين سلطان آنان را صله داد و آنان به مراكش باز گرديدند و از آنجا به ميان ذوى حسّان عربهاى سوس - از قبيلهء معقل كه متصل به بلاد ايشان است ، رفتند و از آنجا به نزد سلطان خود شدند . و الامر للّه سبحانه\r\n.\r\n\r\n","description":"","footnote":"","page_name":" 346 ","page_number":364},
  {"content":"\r\n\r\n\r\nخبر از حركت سلطان به تلمسان و استيلايش بر آن و واگذاشتن آن به ابو زيان نوادهء ابو تاشفين و بازگشت امراى موحدين به بلادشان\r\nهنگامى كه سلطان ، ملك مغرب را در سال 760 - چنان كه گفتيم - تصرف كرد . عامل درعه عبد اللّه بن مسلم زردالى از بازماندگان بنى عبد الواد و متابعان آل زيان بود . او را سلطان ابو الحسن به هنگام غلبه‌اش بر تلمسان بر كشيده بود و پسرش ابو عنان بر بلاد درعه امارت داده بود . عبد اللّه بن مسلم زردالى هنگامى كه ابو الفضل فرزند سلطان ابو الحسن بر برادر خود سلطان ابو عنان خروج كرد و به كوهستان ابن حميدى رفت ، بر او غدر كرد و اكنون كه سلطان ابو سالم زمام حكومت به دست گرفته بود بر جان خود مىترسيد زيرا ابو الفضل برادر ابو سالم بود و ابو سالم همواره كينهء عبد اللّه بن مسلم را به دل داشت . عبد اللّه بن مسلم در نهان با ياران نزديك خود از عربهاى معقل قرارى نهاد و ذخاير و اموال و زن و فرزند خويش به آنها سپرد و از راه بيابان به تلمسان رفت . در آنجا در پايان سال 760 به نزد سلطان ابو حمو شد و از او اكرام بسيار ديد و بر فور سلطان او را به وزارت خويش برگزيد و دست او را در تدبير امور و حل و عقد كارها باز گذاشت . عبد اللّه بن مسلم نيز دامن خدمت بر كمر زد و به كار پرداخت . عربهاى معقل نيز به سبب گرايشى كه به حكومت عبد اللّه بن مسلم داشتند و نيز از بيم سلطان مغرب از مواطن خود بيرون آمدند و به تلمسان روى نهادند و در زمرهء ياران دولت بنى عبد الواد قرار گرفتند . سلطان ابو سالم ، نزد ابو حمو در باب عبد اللّه بن مسلم كس فرستاد ولى ابو حمو به دو پاسخ نداد و در اقدام خويش پاى فشرد . سلطان ابو سالم تصميم گرفت كه به تلمسان لشكر برد . لشكرگاه خود در خارج شهر بر پاى نمود و دست عطا بگشود و مردم را به نبرد تلمسان فرا خواند و سپاه آمادهء پيكار ساخت .\r\nابو سالم بعضى وزراى خود را براى گرد آوردن سپاه به مراكش فرستاد و سپاهيان از اطراف و اكناف بر درگاه او مجتمع شدند . سلطان در ماه جمادى الاولاى سال 761 از فاس بيرون آمد .\r\nابو حمو نيز ياران و متابعان خويش را از زناته و عربهاى بنى عامر و معقل گرد آورد ولى از عربهاى عمارنه يارى نخواست زيرا اميرشان زبير بن طلحه از سلطان ابو سالم جانبدارى مىكرد .\r\nسپاه سلطان ابو حمو از تلمسان بيرون آمد و رهسپار صحرا شد . سلطان ابو سالم در سوم رجب وارد تلمسان شد ولى ابو حمو و يارانش از سوى ديگر به مغرب راندند و به كرسيف شهر ونزمار بن عريف در آمدند و شهر را ويران كردند و هر چه يافتند به تاراج بردند و از آنجا به وطاط رفتند و در نواحى آن دست به كشتار و تاراج زدند و به انكاد باز گرديدند . سلطان خبر يافت و بر آن شد كه به مغرب باز گردد . سلطان ابو سالم يكى از نوادگان سلطان ابو تاشفين را كه در دامن ايشان و\r\n\r\n","description":"","footnote":"","page_name":" 347 ","page_number":365},
  {"content":"\r\n\r\nتحت كفالتشان پرورش يافته بود ، يعنى ابو زيان محمد بن عثمان مشهور به الفتى را امارت تلمسان داد و او را در قصر قديم تلمسان جاى داد و هم زناتهء مشرق را در سپاه او جاى داد و پسر عمه‌اش عمر بن محمد بن ابراهيم بن مكن و يكى از وزيرزادگانشان ، سعيد بن موسى بن على را به وزارت او معين كرد و ده بار دينار و درهم به او عطا كرد و از لوازم فرمانروايى هر چه سزا بود او را ارزانى داشت . سلطان ابو العباس را در روزهاى سخت ، رعايت كرد و از قسنطينه كه محل امارت او بود خود را به يكسو كشيد . همچنين مولا ابو عبد اللّه صاحب بجايه را براى باز پس گرفتن بجايه گسيل داشت و هر دو را خلعت داد و هر يك را دو بار درهم و دينار بخشيد .\r\nدر اين زمان عمشان مولا ابو اسحاق ابراهيم صاحب تونس بر بجايه غلبه يافته بود . ابو سالم به عامل خود در قسنطينه منصور بن الحاج خلوف نوشت كه آنجا را به سلطان ابو العباس واگذارد .\r\nسلطان امرا را وداع كرد و براى سد ثغور مغرب و بركندن ريشهء دشمن رهسپار مغرب شد و در ماه شعبان همان سال به فاس وارد گرديد . ديرى نپاييد كه ابو زيان از پى او از تلمسان بيرون آمد و به وانشريش رفت . ابو حمو بر او غلبه يافته و لشكرش را تار و مار كرده بود . ابو زيان به سلطان پيوست و سلطان او را خشنود نمود .\r\n\r\nخبر از هلاكت سلطان ابو سالم و استيلاى عمر بن عبد اللّه بر ملك مغرب\r\nخطيب ابو عبد اللّه بن مرزوق بر اراده و خواست سلطان ابو سالم غلبه كرده بود . سرگذشت ابو عبد اللّه مرزوق اين است كه اسلافش از مردم رباط شيخ ابو مدين بودند و جدش از خادمان قبر و مسجد شيخ بود . اين منصب به اعقاب او رسيد . جد سومش محمد معروف به ولايت بود و چون از دنيا رفت يغمراسن در قصر قديم به خاكش سپرد تا به قبر او نزديك باشد و بدان تبريك جويد . پسرش ابو محمد به مشرق سفر كرد و مجاور حرمين شد و در آنجا بمرد . فرزند او محمد در مشرق ، ميان حجاز و مصر پرورش يافت و چون دانش اندوخت و در نزد فرزندان امام فقه آموخت به مغرب رفت .\r\nهنگامى كه سلطان ابو الحسن مسجد العباد را بنا كرد او را خطيب آن مسجد نمود و چون بر منبر خطبه مىخواند و سلطان به او گوش فرا مىداد ، از ستايش او و دعايى كه در حق او كرد خوشش آمد و او را از مقربان خود گردانيد . هر گاه سلطان در مساجد مغرب نماز مىخواند ابو عبد اللّه محمد خطبه مىكرد . چون سلطان در قيروان شكست خورد او به مغرب باز گرديد در همان رباط كه جايگاه اسلافش بود مستقر شد و در خلال آن ، حوادث و احوالى پيش آمد كه ما براى رعايت اختصار از ذكر آن مىگذريم .\r\nبدان هنگام كه سلطان به الجزاير رفت ، ابو سعيد صاحب تلمسان از او خواست كه از جانب او به\r\n\r\n","description":"","footnote":"","page_name":" 348 ","page_number":366},
  {"content":"\r\n\r\nنزد سلطان ابو الحسن رود باشد ميان آن دو را اصلاح كند . او نيز برفت . چون ابو ثابت و بنى عبد الواد از اين ماجرا خبر يافتند به خشم آمدند و صغير بن عامر را از پى او فرستادند ، صغير بن عامر او را بگرفت و در زندان زير زمين محبوسش كرد . پس از چندى او را به اندلس فرستادند در آنجا به ابو الحجاج صاحب غرناطه پيوست . ابو الحجاج منصب خطابت خويش به دو داد . زيرا مشهور شده بود كه هيچ كس بهتر از او نمىتواند براى پادشاهان اداى خطبه كند .\r\nخطيب ابو عبد اللّه محمد در ايامى كه ابو سالم در تبعيد غرناطه بود به او نزديك شد و با او الفت گرفت و در نزد ابو الحجاج در مهمات امور با او مشاركت مىورزيد . چون ابو سالم به كوهستان غماره آمد ، خطيب با بنى مرين و وزرا به گفتگو پرداخت تا به دعوت او قيام كنند و او در اين باب منشأ خدماتى ارزنده بود .\r\nهنگامى كه سلطان ابو سالم بر مغرب استيلا يافت ، خطيب ابو عبد اللّه محمد را در زمرهء خواص خويش قرار داد و مشاور امور خود ساخت و در خلوت با او به گفتگو مىپرداخت . خطيب زمام انديشهء او را به دست خود داشت و اين امر سبب شد كه همه در برابر او خضوع كنند و اشراف و وزرا بر آستان او روى آورند و سرداران و امراى سپاه به درگاه او بايستند . خطيب از عواقب اين امر مىترسيد از اين رو كسانى را كه به او شكايت مىبردند به نزد صاحبان مناصب دربار سلطان مىفرستاد . ولى با اين همه اصحاب حل و عقد كه در دستگاه سلطان بودند بر او حسد بردند و وزرا از مقامى كه در نزد سلطان يافته بود به خشم آمدند و منتظر فرصت شدند . اين بيمارى خاصه و عامه را در برگرفت .\r\nعمر بن عبد اللّه بن على پس از هلاكت پدرش عبد اللّه بن على در ماه جمادى الاولاى سال 760 و به هنگام استيلاى سلطان بر ملك خود ، صاحب ميراثى كلان شده بود و اينك ارباب دولت را هواى تصرف آن اموال بود . عمر بن عبد اللّه بن ابو عبد اللّه محمد بن مرزوق پناه برد و سهمى از دارايى خود به او داد و ابن مرزوق نيز او را در پناه خود گرفت . رتبهء عمر بن عبد اللّه در نزد سلطان فراتر رفت و ابن مرزوق سلطان را واداشت تا خواهر خود به دو دهد و هر گاه كه سلطان از بلد الجديد بيرون مىرفت او را به جاى خود مىنهاد . عمر بن عبد اللّه از سوى سلطان در ماه شعبان سال 762 به سفارت نزد صاحب تلمسان رفت . برخى سعايت كردند كه با صاحب تلمسان تصميم به قتل او گرفته اين بار نيز خطيب ابو عبد اللّه بن مرزوق به دفاع از او پرداخت و از مرگش برهانيد . عمر بن عبد اللّه بار ديگر به مقام و مكانتى كه داشت باز گرديد و در اول ماه ذو القعده كه از تلمسان آمد به تصدى امور دار الملك باز گرديد و چون سلطان از دار الملك به قصبهء فاس رفت ، ايوان با شكوهى براى خود پيوسته به قصور سلطنتى بساخت . عمر بن عبد اللّه وقتى بردار الملك مستولى گرديد هواى عصيان در سرش افتاد . زيرا دريافته بود كه به سبب مكانت ابو عبد اللّه محمد بن مرزوق دولتمردان با او بر سر\r\n\r\n","description":"","footnote":"","page_name":" 349 ","page_number":367},
  {"content":"\r\n\r\nكينه هستند . پس با سردار سپاه مسيحيان ، غرسيه بن الطون ، توطئه آغاز نهاد و براى اجراى آن ، شب سه شنبهء هفدهم ذو القعدهء سال 762 را وعده نهادند . بدين گونه كه تاشفين پسر سلطان ابو الحسن را كه در بلد الجديد سكونت مىداشت آوردند و بر او جامهء سلطنت پوشيدند و بر اسب نشاندند و بر سرير سلطنت جاى دادند و رئيس نگهبانان و تيراندازان محمد بن الزرقاء را به زور واداشتند تا با او بيعت كند . آنگاه خلع سلطان ابو سالم را با كوفتن بر طبلها اعلام نمودند و به خزاين اموال دست يافتند و بىحساب مردم را اموال بخشيدند . ساكنان بلد الجديد از سپاهى و غير سپاهى به درگاه روى نهادند و هر چه يافتند ربودند و از خزاين دولت هر چه بود تاراج كردند و آنگاه تا معلوم نگردد كه چه چيزهايى به تاراج رفته خانه‌ها را آتش زدند . سلطان در قصبه بود با جمعى از ياران و قبايل كه در حضرت او بودند سوار شد و به سوى بلد الجديد آمد . به گرد آن مىگرديد باشد كه روزنى يابد و به درون شهر رود چون كارش به سختى كشيد در كدية العرائس لشكرگاه بر پا كرد تا شهر را در محاصره گيرد . و بانگ برآورد و مردم را به گرد خود فراخواند . نيمروز در شدت گرما به خيمهء خود باز گرديد ياران خود را ديد كه در برابر چشم او فوج فوج به شهر مىروند حتى خواص مجلس او نيز رفتند . سلطان كارى جز نجات جان خويش نداشت . در ميان چند تن از وزراى خود چون مسعود بن رحو و سليمان بن داود و سركردهء موالى و سپاه سليمان بن و نصار سوار شد . اين مرزوق را اجازه داد كه به خانهء خود رود . و او نيز از پى كار خود رفت . چون شب تاريك شد همه از گرد او بپراكندند . آن دو وزير به دار الملك رفتند ، عمر بن عبد اللّه و شريكش غرسيه پسر انطون آن دو را بگرفتند و دربند كشيدند و جدا از يك ديگر به زندان كردند . على بن مهدى بن يرزيجن به جستجوى سلطان رفت او را ديدند كه در وادى ورغه به خواب رفته و تا او را نشناسند جامه از تن به در كرده و خود را در آن بيغوله پنهان ساخته است . او را بگرفت و بر اشترى نشاند و بياورد . خبر به عمر بن عبد اللّه رسيد . شعيب بن ميمون بن داود و فتح اللّه بن عامر بن فتح اللّه را به استقبال او فرستاد . و فرمان داد او را بكشند و سرش را بياورند . او را در خندق القصب در آن سوى كدية العرائس ديدند كه مىآوردندش . يكى از سپاهيان مسيحى را فرمود تا سرش ببريد . سر را در توبره كرد و در پيش وزير و مشايخ بر زمين انداخت . عمر بن عبد اللّه بر مسند فرمانروايى قرار گرفت و تاشفين را به ظاهر به عنوان فرمانروا به مردم نمود . كارها در مسير خود افتاد و  لِكُلِّ أَجَلٍ كِتابٌ \r\n. \r\nخبر از قتل ابن انطون سردار سپاه كه از مسيحيان بود سپس خروج يحيى بن رحو و بنى مرين از فرمان\r\nچون عمر بن عبد اللّه وزيران را بگرفت ، سليمان بن داود را در خانهء غرسيه سردار مسيحيان زندانى كرد و ابن ماساى را در خانهء خود . و اين امر بدان سبب بود كه ميان آنها خويشاوندى بود و نيز\r\n\r\n","description":"","footnote":"","page_name":" 350 ","page_number":368},
  {"content":"\r\n\r\nمىخواست كه از وابستگان او چون فرزندان و برادران و نزديكان او در كارهاى خويش مدد گيرد .\r\nميان غرسية بن انطون و سليمان بن ونصار دوستى بود . آن شب كه از نزد سلطان پراكنده شده بودند بر او وارد شد و چون شراب در او اثر كرد در باب قتل عمر بن عبد اللّه سخن گفتند و قرار بر آن نهادند كه پس از قتل او سليمان بن داود را كه اكنون در نزد او زندانى است به وزارت برگزينند زيرا هم بسال و هم بتجربه از او بيش است . اين خبر به عمر بن عبد الله بردند . چون كسى از محافظان و ياران بر گرد او نبود سخت بترسيد . عمر بن عبد اللّه نزد سردار موكب سلطان ابراهيم البطروحى كه از اندلسيان بود پناه برد و چون ماجرا باز گفت آن مرد با او بيعت كرد كه تا پاى جان از او دفاع خواهد كرد . سپس ياران عمر بن عبد اللّه خود برسيدند و او نزد يحيى بن رحو شيخ بنى مرين و صاحب شوراى ايشان شكايت برد . او نيز به شكايتش گوش فرا داد و وعده داد كه ابن انطوان و اصحابش را از ميان بردارد . پس از آن ابن انطون و سليمان بن ونصار كه پيمان بسته بودند به قصر در آمدند . اين انطون جمعى از مسيحيان را با خود همراه كرده بود كه در موقع ضرور از آنان يارى خواهد . چون بنى مرين بر حسب عادت خويش به مجلس سلطان در آمدند و طعام خوردند . عمر بن عبد اللّه ، ابن انطون را در حضور يحيى بن رحو و بطروحى فرا خواند و از او خواست كه سليمان بن داود را از خانهء خود به زندان تحويل دهد . ابن انطون از فرمان سر برتافت . عمر بن عبد اللّه فرمان داد كه او را بگيرند . ابن انطون در برابر رجال و دولتمردان مقاومت ورزيد و خنجر خويش بركشيد تا از خويش دفاع كند . بنى مرين برجستند و در حال به قتلش آوردند و هر كه را از سپاهيان مسيحى كه در خانه يافتند كشتند . مسيحيان به لشكرگاه خود در نزديكى بلد الجديد گريختند . اين لشكرگاه الملاح ناميده مىشد .\r\nدر ميان مردم شهر شايع شد كه ابن افطون مىخواسته وزير را بكشد . مردم به كوچه‌هاى شهر افتادند هر جا مسيحى ديدند كشتند . سپس به الملاح هجوم آوردند تا هر كه را از سپاهيان مسيحى در آنجا مىيابند بكشند . در اين روز همهء اموال و امتعهء ايشان به غارت رفت . بسيارى از باده‌خواران هم كه براى باده خوارى به الملاح رفته بودند به دست اينان كشته شوند . عمر بن عبد اللّه ، سليمان بن و نصار را نيز تا شب در زندان بداشت . چون شب در رسيد كس فرستاد تا او را كشتند . سليمان بن داود را به يكى از خانه‌هاى دار الملك برد و در آنجا زندانى كرد و بر كار خود استيلاى تمام يافت . كار شورا به دست يحيى بن رحو افتاد و بنى مرين بر او گرد آمدند و او بدين طريق بر دولت و وزرا پيروزى و برترى يافت . يحيى بن رحو را با خواص سلطان ابو سالم سخت دشمن بود و به كشتن ايشان آزمند بود . ولى عمر بن عبد اللّه ، مىخواست آنان را زنده نگهدارد زيرا مىپنداشت كه مىتواند از اين طريق به طايفه و خاندان ابن ماساى استظهار جويد . از اين رو ميان عمر و يحيى خلاف افتاد و براى يحيى بن رحو و مشايخ معلوم شد كه انگيزهء عمر در زنده نگاه داشتن\r\n\r\n","description":"","footnote":"","page_name":" 351 ","page_number":369},
  {"content":"\r\n\r\nايشان چيست . از اين رو با او دل بد كردند و در كار او به انديشه نشستند . عمر به عامر بن محمد پيام داد كه به او دست يارى دهد و ملك مغرب را ميان هم تقسيم كنند . آنگاه ابو الفضل بن سلطان ابو سالم را نزد عامر بن محمد فرستاد تا از بند و حصارى كه مشايخ بنى مرين به گرد او كشيده بودند برهاندش اين ابو الفضل در قصبه سخت تحت مراقبت بود . اينك از جاى خود ناپديد شده بود .\r\nمشايخ بنى مرين در اين باب او را به باز جست گرفتند و او پاسخى نداد و بر آنان عصيان ورزيد و در بلد الجديد تحصن گرفت و آنان را از دخول به آنجا منع كرد . بنى مرين بر بزرگ خود يحيى بن رحو گرد آمدند و بر در باب الفتوح اجتماع كردند . و عبد الحليم بن سلطان ابو على را با خود آوردند . و ما اخبار ايشان را نقل خواهيم كرد . عمر بن عبد اللّه ، مسعود بن ماساى را از زندان آزاد كرد و به مراكش فرستاد . مسعود وعده داد كه اگر او را در محاصره افكندند به ياريش خواهد شتافت و ما به ذكر اين حوادث خواهيم پرداخت .\r\n\r\nخبر از رسيدن عبد الحليم بن سلطان ابو على از تلمسان و محاصرهء بلد الجديد\r\nچون سلطان ابو الحسن برادر خود امير ابو على را كشت و خونش را كه به گردن داشت ادا كرد ، تا حق فرزندان و حرم او را نيز ادا كند همه را تحت تكفل خويش گرفت و از نعمت خود بهره‌مند ساخت و آنان را در تمام امور همانند فرزندان خود مىداشت و دختر خود تا حضريت را كه سخت عزيزش مىداشت به عقد يكى از ايشان به نام على در آورد . كينهء على ابو يفلوسن بود . به هنگام شكست سلطان ابو الحسن در قيروان ، على از او جدا شد و به عربها پيوست و با آنان بر ضد سلطان قيام كرد . سپس از افريقيه بازگشت و به تلمسان رفت و بر سلطان تلمسان ابو سعيد عثمان بن عبد الرحمان فرود آمد و از او اكرام بسيار ديد . سپس رهسپار اندلس شد . سلطان ابو عنان پيش از آنكه از تلمسان بيرون شود كس فرستاد و او را بگرفتند و نزد او فرستادند . سلطان در بندش كشيد . سپس احضارش كرد و به سبب اعمالى كه نسبت به سلطان ابو الحسن مرتكب شده بود و حق خدمت او را ناديده انگاشته بود ، سرزنشش كرد و دو شب بعد در يكى از ماه‌هاى سال 751 به قتلش آورد . چون سلطان ابو الحسن به هلاكت رسيد و متعلقان او از خواص و فرزندان به سلطان ابو عنان پيوستند و ابو عنان برادران خود را به اندلس تبعيد كرد ، فرزندان امير ابو على يعنى عبد الحليم و عبد المؤمن و منصور و ناصر و سعيد پسر برادرشان ابو زيان را نيز به اندلس فرستاد . اينان در اندلس در پناه ابن الاحمر استقرار يافتند . ابو عنان بعدا از ابن الاحمر خواست كه آنان را به نزد او باز گرداند ولى از آنجا كه ابن الاحمر همه را پناه داده بود از تسليم ايشان امتناع كرد . و اين امر سبب خشم و كين شد و ما از آن ياد كرديم .\r\n\r\n","description":"","footnote":"","page_name":" 352 ","page_number":370},
  {"content":"\r\n\r\nچون سلطان ابو سالم همهء اميرزادگانى را كه احتمال نامزدى حكومت مىداد به رنده در حبس و بند افكند ، عبد الرحمان بن على ابو يفلوسن از آن ميان بيرون آمد و به غرناطه رفت و به عموهاى خود پيوست .\r\nابو سالم همواره از وجود ايشان در بيم و رنج به سر مىبرد . تا آنجا كه محمد بن ابو يفلوسن فرزند خواهر خود تا حضريت را كه در تحت تكفل او و خواهرش بود به قتل رسانيد ، زيرا سخن‌چينان چيزهايى از او حكايت كرده بودند . هنگامى كه ابو عبد اللّه المخلوع پسر ابن الحجاج به مغرب آمد و بر سلطان ابو سالم وارد گرديد و تحت كفالت او قرار گرفت ، و رئيس محمد بن اسماعيل زمام امور غرناطه به دست گرفت و به كشتن فرزندان سلطان ابو الحجاج پرداخت ، ابو سالم نيز او را پيام داد كه آن تبعيديان را نيز در بند كشد ، تا او نيز ابو عبد اللّه المخلوع را نزد خود نگهدارد و عنان هوا و هوس او را در بازگشت به غرناطه باز كشد .\r\nرئيس محمد بن اسماعيل نيز ايشان را به حبس فرستاد و بند برنهاد . در اين احوال روابط ميان محمد بن اسماعيل و طاغيه تيره گرديد . طاغيه لشكر بياورد و بسيارى از دژهاى مسلمانان را تصرف نمود . آنگاه به سلطان ابو سالم پيام فرستاد كه ابو عبد اللّه المخلوع را رها كند تا نزد او آيد ولى ابو سالم تا به عهدى كه با محمد بن اسماعيل بسته بود وفادار مانده باشد از اين عمل سرباز زد . ولى پس از چندى كه طاغيه قصد تجاوز به مرزهاى او نمود ، خواستهء او برآورد و ابو عبد اللّه المخلوع را با صندوقهاى پر از صلات و عطاياى خويش روانه ساخت و به ناوگان خود در سبته فرمان داد كه او را از آب بگذرانند ، علال بن محمد نيز او را به كشتى نشاند و خود با او به نزد طاغيه رفت . اين خبر در غرناطه به رئيس محمد بن اسماعيل رسيد . در خلال اين احوال ابو حمو صاحب تلمسان نيز به او پيام داده بود كه فرزندان ابو على را نزد او فرستد تا آنان را بر ضد سلطان ابو سالم بر كار دارد .\r\nرئيس محمد بن اسماعيل آنان را آزاد كرد و عبد الحليم و عبد المؤمن و عبد الرحمان پسر برادرشان على ابو يفلوسن را به كشتى نشاند و آنان در همان زمان هلاكت ابو سالم به هنين رسيدند . صاحب تلمسان ايشان را پناه داد و اكرام كرد و از آن ميان عبد الحليم را به امارت مغرب نصب نمود .\r\nمحمد السبيع بن موسى بن ابراهيم از عمر بن عبد اللّه بريده و به تلمسان آمده بود . در آنجا با عبد الحليم ديدار كرد و او را از هلاكت ابو سالم خبر داد و با او بيعت نمود و ترغيبش كرد كه به مغرب رود . سپس پياپى رسولان بنى مرين برسيدند و او را به مغرب فرا خواندند . ابو حمو او را لوازم و برگ سلطنت داد و به سوى مغرب روانه نمود . محمد السبيع نيز به وزارت او برگزيده شد و با او در حركت آمد و شتابان رهسپار مغرب گرديد . در راه محمد بن زكدان ، از فرزندان على ، از شيوخ بنى ونكاسن ، اهل دبدو در مرز مغرب ، او را بديد و با او بيعت كرد و قوم خود را به اطاعت او دعوت نمود و خود با آنان روى به راه آورد . يحيى بن رحو و مشايخ از آن هنگام كه عهد خود با ايشان\r\n\r\n","description":"","footnote":"","page_name":" 353 ","page_number":371},
  {"content":"\r\n\r\nشكسته بود بر دروازهء باب الفتوح لشكرگاه بر پا كرده و چند تن از شيوخ خود را براى آوردن عبد الحليم به تلمسان فرستاده بودند . اينان نيز در تازى عبد الحليم را ديدند و با او باز گشتند .\r\nجماعتى از بنى مرين هم در سبو به او رسيدند . اينان همگى در روز شنبهء هفتم ماه محرم سال 763 وارد بلد الجديد شدند و لشكرگاه خويش در كدية العرائس بر پاى نمودند ، و مدت هفت روز هر بامداد و شامگاه نبرد مىكردند . و از اطراف گروه گروه به آنان مىپيوستند . سپس عمر بن عبد اللّه در روز شنبهء بعد بر مقدمهء سلطان ابو عامر تاشفين با سپاهى از مسلمانان و مسيحيان ، از نيزه گذاران و تيراندازان بيرون آمد . و از پى لشكر سلطان با تعبيه‌اى استوار بيامد و جنگ در پيوستند . در اين نبرد سپاه عبد الحليم شكست خورد . يحيى بن رحو با مبارك بن ابراهيم شيخ الخلط به مراكش گريخت و عبد الحليم و برادرانش به تازى گريختند . عبد الحليم و برادرانش در اين نبرد رشادتها نمودند . عمر بن عبد اللّه چون پيروز گرديد چشم به راه محمد بن ابى عبد الرحمان شد و ما باقى ماجرا را خواهيم آورد . ان شاء اللّه تعالى .\r\n\r\nخبر از آمدن محمد بن امير ابو عبد الرحمان و بيعت او در بلد الجديد در كفالت عمر بن عبد اللّه\r\nچون عمر بن عبد اللّه عهد بنى مرين بگسست ، بنى مرين بر خلافش همدست شدند و او را به سبب بيعتش با ابو عامر تاشفين كه جوانى سفيه و بىخرد بود - در حالى كه از شروط خلافت يكى عقل است - مورد سرزنش قرار دادند . عمر بن عبد اللّه نيز به اشتباه خود پى برد و براى تعيين سلطان جديدى به ميان ديگر خويشاوندان به جستجو پرداخت تا نظرش بر نوادهء سلطان ابو الحسن ، محمد بن امير ابو عبد الرحمان ، كه در اوايل حكومت سلطان ابو سالم از رنده به نزد طاغيه رفته بود ، قرار گرفت .\r\nمحمد در نزد طاغيه به اكرام تمام مىزيست . عمر بن عبد اللّه يكى از موالى خود عتيق خواجه را در پى او فرستاد و عثمان بن ياسمين را نيز از پى او روان كرد . آنگاه الرئيس الابكم از بنى الاحمر را گسيل داشت و او را به آمدن بر مىانگيخت . محمد كه در پناه طاغيه مىزيست از ابن الاحمر خواست كه كارى كند تا از سلطهء طاغيه بيرون آيد زيرا ميان او و طاغيه خلاف افتاده بود و مىخواست بار ديگر به ثغور مسلمانان باز گردد . ابن الاحمر وزير عمر بن عبد اللّه را گفت در صورتى محمد را از تحت سلطهء طاغيه بيرون خواهد آورد كه رنده را به او دهد . عمر بن عبد اللّه اين شرط بپذيرفت و محضر نوشتند و بزرگان بنى مرين از خواص و شرفا با خط خود تصديق كردند .\r\nابن الاحمر نزد طاغيه رفت و از او خواست كه محمد را به ديار خود فرستد زيرا قبيله‌اش او را فرا خوانده‌اند . طاغيه نيز شروطى پيشنهاد كرد و چون آن شرط نيز پذيرفته آمد و به قبول آن محضر نوشتند اجازت داد كه باز گردد . در محرم سال 763 محمد از اشبيليه حركت كرد و در سبته فرود\r\n\r\n","description":"","footnote":"","page_name":" 354 ","page_number":372},
  {"content":"\r\n\r\nآمد . سعيد بن عثمان از نزديكان عمر بن عبد اللّه در سبته بود و چشم به راه رسيدن محمد . چون خبر فرا رسيدن محمد به عمر بن عبد اللّه داد ، ابو عامر تاشفين را خلع كرد و او را با زن و فرزندش به سراى خود آورد . و نزد ابو زيان [ محمد بن عبد الرحمان 
  ] كس فرستاد و بيعت خويش اعلام نمود . و خيمه‌ها و ديگر لوازم سلطنت برايش گسيل داشت . آنگاه لشكرى بسيج كرده به استقبال او فرستاد .\r\nاينان در طنجه با او ديدار كردند و به حضرت در حركت آمدند . در اواسط ماه صفر در كدية العرائس فرود آمدند و در آنجا لشكرگاه زدند . در اين روز وزير به ديدار او شتافت و با او بيعت كرد و خيمه‌هاى خود در لشكرگاه او بر پاى نمود . سلطان سه روز در آنجا درنگ كرد و روز چهارم به قصر خود رفت و بر اريكهء فرمانروايى نشست . عمر بن عبد اللّه زمام حكومت او خود به دست گرفت و به نام او به امر و نهى پرداخت . فرزندان على از اين پس به منازعه با دولت او پرداختند و ما از آن ياد خواهيم كرد . ان شاء اللّه .\r\n\r\nخبر از حركت سلطان عبد الحليم و برادرانش به سجلماسه بعد از هزيمتشان در مكناسه\r\nچون عبد الحليم از آمدن محمد بن عبد الرحمان از سبته به فاس خبر يافت هنوز در تازى بود . برادر خود عبد المؤمن و برادرزاده‌اش عبد الرحمان را فرستاد تا راه بر آنان بربندند . اينان به مكناسه آمدند ولى از رويارويى با محمد بن عبد الرحمان منصرف شدند ولى هنگامى كه محمد به بلد الجديد در آمد ايشان در آن نواحى دست به تاراج و كشتار زدند . وزير عمر بن عبد اللّه تصميم گرفت كه فساد آنان براندازد ، پس با سپاهى تمام بيرون آمد و در وادى النجا شب را به روز آورد و بامدادان رهسپار مكناسه شد . عبد المؤمن و برادرزاده‌اش عبد الرحمان با جماعات خويش پيش آمدند ، ساعتى پيكار كردند ولى در پايان به هزيمت شدند و از مكناسه بيرون تاختند و به تازى به نزد برادرشان سلطان عبد الحليم رفتند . وزير ، عمر بن عبد اللّه در خارج مكناسه فرود آمد و بشارت پيروزى به سلطان داد . من بودم كه در اين روز اين پيام به سلطان بردم و سلطان شادمان گرديد و از اين روز سلطنت در كام او گوارا آمد . هنگامى كه عبد المؤمن به برادر خود عبد الحليم با سپاه در هم شكستهء خود به تازى رسيد ، لشكرگاهش پريشان شد و هر كه بود روى به فاس نهاد . عبد الحليم و برادران و وزيرش السبيع و همهء عربهاى معقل كه با او بودند به سوى سجلماسه راندند . مردم سجلماسه به اطاعت گردن نهادند و با او بيعت كردند و بار ديگر رسم سلطنت در آنجا تازه گردانيدند . تا آنگاه كه خروج كردند و ما به ذكر آن مىپردازيم ان شاء اللّه تعالى\r\n.\r\n\r\n","description":"","footnote":"","page_name":" 355 ","page_number":373},
  {"content":"\r\n\r\n\r\nخبر از آمدن عامر بن محمد و مسعود بن ماساى از مراكش و وزارت ابن ماساى و حكومت عامر بن محمد بر مراكش\r\nچون لشكر عبد المؤمن پراكنده شد و عبد الحليم از تازى به سجلماسه رفت ، كار عمر بن عبد اللّه بالا گرفت و خاطرش از تعرض منازعان و فشار ايشان آسوده گرديد . پس براى استحكام مبانى حكومت خويش به مسعود بن رحو و برادران و نزديكانش روى آورد زيرا ميان او و مسعود خويشاوندى سببى بود . عمر بن عبد اللّه براى خشنودى بنى مرين و استمالت ايشان و چشمپوشى از هر مكروهى كه از سوى ايشان به او رسيده بود ، او را براى وزارت فرا خواند . عامر بن محمد نيز كه تصميم گرفته بود نزد سلطان آيد ، با همهء اصحاب و ياران خود برسيد و به نيكوترين وجهى او را فرود آوردند .\r\nسلطان ، مسعود بن رحو را به اشارت وزير عمر بن عبد اللّه به مقام وزارت برگزيد و با عامر بن محمد نيز پيمانى بست و ناحيهء غربى از مرز وادى ام ربيع را به دو داد و امارت مراكش را نيز به ابو الفضل بن ابو سالم ارزانى داشت تا منظور عامر بن محمد نيز عملى شده باشد . عامر دختر سلطان ابو يحيى زوجهء پيشين سلطان ابو الحسن [ 1 
  ] را به زنى گرفت و به مستقر حكومت خويش در مراكش باز گرديد .\r\nاين واقعه در ماه جمادى الاولاى سال 763 اتفاق افتاد . عمر بن عبد اللّه همهء كوشش خود را به راندن عبد الحليم و برادرش از سجلماسه مبذول داشت و ما از آن سخن خواهيم گفت . ان شاء اللّه تعالى .\r\n\r\nخبر از لشكر راندن عمر بن عبد اللّه به سجلماسه\r\nچون عبد الحليم و برادرانش در سجلماسه جاى گرفتند ، عربهاى معقل با همهء زاد و رود خويش به او پيوستند و قرار بر آن نهادند كه باج و خراج بلاد را بستانند و در ميان خود تقسيم كنند و براى اثبات وفادارى خويش گروگانهايى نزد او نهادند . عبد الحليم نيز چند جاى را به اقطاع ايشان داد و آنان نيز بر او گرد آمدند و به ياريش كمر بستند . يحيى بن رحو و مشايخ بنى مرين كه در سجلماسه بودند ، او را برانگيختند كه لشكر به مغرب برد و همه بر آن مصمم شدند . وزير ، عمر بن عبد اللّه چون بشنيد بيمناك شد كه مبادا اين جرقه به آتشى عظيم بدل گردد . پس آهنگ جنگ او نمود و مردم را عطا داد و اموال بخشيد . آنان نيز از اطراف بيامدند و به دو پيوستند . عمر بن عبد اللّه لشكر خود عرض داد و نقايص بر طرف ساخت و در ماه شعبان سال 763 از بيرون شهر فاس در حركت آمد .\r\nياور و پشتيبان او مسعود بن ماساى نيز با اين سپاه بود سلطان عبد الحليم نيز لشكر بيرون\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  M  : ابو عنان .\r\n","page_name":" 356 ","page_number":374},
  {"content":"\r\n\r\nآورد . دو سپاه در تاعزوطت نزديك به دره‌اى كه از تلول مغرب به صحرا گشاده مىشد به يك ديگر رسيدند . روزى چند درنگ كردند و رجال عرب از دو سو آمد و شد گرفتند و صلح چنان برقرار شد كه سجلماسه را به عنوان ميراث پدرش به عبد الحليم واگذارند و بدين قرار دو لشكر از هم جدا شدند . اين پيمان را مسعود بن ماساى منعقد نمود . هر يك از آن دو به نزد سلطان خود بازگشتند .\r\nعمر بن عبد اللّه و مسعود بن ماساى در ماه رمضان همان سال به بلد الجديد وارد شدند و از سوى سلطان اكرام بسيار ديدند . وزير ، محمد السبيع از سلطان عبد الحليم ببريد و به وزير عمر بن عبد اللّه و سلطان او پيوست . او را بگرمى پذيرا شدند و در زمرهء وزراى دولت جايش دادند . كارها به آرامش مىگذشت تا آنگاه كه عبد المؤمن برادر خود عبد الحليم را خلع كرد . و ما به ذكر آن خواهيم پرداخت . ان شاء اللّه تعالى .\r\n\r\nخبر از بيعت عربها با عبد المؤمن و رفتن عبد الحليم به مشرق\r\nعبد الحليم پس از عقد صلح با وزير عمر بن عبد اللّه بن سجلماسه رفت و در آنجا مستقر گرديد .\r\nعربهاى معقل - از ذوى منصور - دو فريق بودند : احلاف و فرزندان حسين و سجلماسه موطن احلاف بود و از آن هنگام كه به مغرب آمده بودند در مجالات آن مىگشتند . فرزندان حسين - چنان كه گفتيم - با وزير عمر بن عبد اللّه دوستى داشتند و احلاف از سلطان عبد الحليم جانبدارى مىكردند .\r\nاز اين رو ميان اين دو گروه فتنه و كشاكش افتاد . سلطان عبد الحليم برادر خود عبد المؤمن را برگزيد تا اين شكاف به هم آورد . چون به نزد فرزندان حسين رفت ، او را به بيعت فرا خواندند و وعده دادند كه اگر قيام كند ياريش نمايند . عبد المؤمن از اين كار ابا داشت ولى آنان به زور با او بيعت كردند و در ماه صفر سال 764 به سوى سجلماسه در حركت آمدند . عبد الحليم با ياران خود از احلاف به دفاع بيرون آمدند و مدتى دراز روبروى هم ايستادند بى آنكه دستى گشايند . ولى عاقبت احلاف منهزم شدند و يحيى بن رحو بزرگ مشايخ بنى مرين در اين جنگ كشته شد . و فرزندان حسين بر سجلماسه غلبه يافتند . عبد المؤمن نيز به شهر درآمد . برادرش عبد الحليم به نفع او از كار كناره گرفت و براى اداى حج رهسپار مشرق شد . برادر با او وداع كرد و از زاد و راحله هر چه مىخواست به او ارزانى داشت . عبد الحليم به حج رفت و پس از قطع بيابان به شهر مالى از بلاد سياهان رسيد و از آنجا با قافلهء حجاج به مصر رفت و بر امير مصر يلبغا خاصگى كه بر امور مملكت چيرگى داشت وارد شد و خويشتن را بشناسانيد و يلبغا به مناسبت خاندان و نيز مقام فرمانرواييش در اكرام او مبالغه كرد . عبد الحليم به مكه رفت و حج بگزارد . در باز گشتن به مغرب در نزديكى اسكندريه به سال 766 وفات كرد . عبد المؤمن باستقلال در سجلماسه به حكومت نشست تا آنگاه كه لشكرها به سوى او در حركت آمد . و ما به ذكر آن خواهيم پرداخت . ان شاء اللّه تعالى .\r\n\r\n","description":"","footnote":"","page_name":" 357 ","page_number":375},
  {"content":"\r\n\r\n\r\nخبر از حركت ابن ماساى با سپاه به سجلماسه و استيلاى او بر آن شهر و پيوستن عبد المؤمن به مراكش\r\nچون در ميان فرزندان سلطان ابو على اختلاف افتاد و عبد المؤمن برادر خود را خلع كرد ، وزير ، عمر بن عبد اللّه بر آنان دست تطاول گشود و همگان را مغلوب خود ساخت . احلاف كه دشمنان فرزندان حسين و از متابعان عبد الحليم مخلوع بودند به دو گرويدند . عمر بن عبد اللّه لشكر بياراست و دست عطا بگشود و نقايص بر طرف ساخت و ياور و پشتيبان خود مسعود بن ماساى را با لشكرى به سجلماسه گسيل داشت . مسعود در ماه ربيع الاول سال 764 به سوى سجلماسه راند و احلاف با همهء زاد ورود خويش به او پيوستند . همچنين در طول راه بسيارى از اولاد حسين نيز به او گرايش يافتند .\r\nعامر بن محمد ، عبد المؤمن را به نزد خود خواند . عبد المؤمن سجلماسه را ترك گفت و نزد عامر رفت . عامر او را گرفت و در كوهستان هنتاته در سراى خود به بند كشيد . مسعود بن ماساى به سجلماسه درآمد و با بركندن دعوت فرزندان على از آنجا ريشهء فساد را بركند و پس از دو ماه از آغاز حركتش به مغرب باز گرديد به فاس داخل شد و در آنجا ببود تا آنگاه كه بر عمر بن عبد اللّه بشوريد و ما به ذكر آن خواهيم پرداخت .\r\n\r\nخبر از شورش عامر بن محمد سپس شورش وزير ابن ماساى بعد از او\r\nچون عامر بن محمد الهنتاتى ناحيهء غربى جبال مصامده و مراكش و اعمال وابسته به آن را در اختيار خود گرفت ، ابو الفضل بن سلطان ابو سالم را به سلطنت نصب كرد و خود سمت وزارت و كتابت او يافت . از آن پس ناحيهء غربى همانند دولت مستقلى گرديد . آن گروه از بنى مرين كه به خلاف دولت بر مىخاستند و آهنگ گريز از ورطهء حوادث داشتند به آنجا پناه مىبردند . او نيز پناهشان مىداد . از اين رو جمعى از بزرگان در آنجا گرد آمدند . اينان عامر بن محمد را اشارت كردند كه عبد المؤمن را به نزد خود فرا خواند ، زيرا او از حيث نسب شايسته‌تر از ابو الفضل است و نيز خود در صدد دست يافتن به قدرت است و بنى مرين را به او گرايش بيش از ديگران است . عامر بن محمد ، عبد المؤمن را به نزد خود فرا خواند و به عمر بن عبد اللّه چنان وانمود كه اين كارها به سود او مىكند و مىخواهد بر عبد المؤمن غدر ورزد . ولى عمر بن عبد اللّه از باطن كار او خبر يافت و سخت بيمناك شد . آخرين كسى كه به عامر بن محمد پيوست سبيع بن موسى بن ابراهيم وزير بود .\r\nسبيع از همراهان عبد الحليم بود . عمر بن عبد اللّه پرده از روى كار برداشت و براى گوشمال او سپاهى تجهيز كرد . حتى از مردم ولايت خود نيز به شك افتاد زيرا به نامه‌اى از مسعود بن ماساى دست يافت كه نسبت به عامر بن محمد اظهار دوستى و خلوص كرده بود و در امورى اندرزش داده\r\n\r\n","description":"","footnote":"","page_name":" 358 ","page_number":376},
  {"content":"\r\n\r\nبود . عمر بن عبد اللّه حامل نامه را بگرفت و به زندان افكند . مسعود را اين كار ناخوش آمد .\r\nاصحاب او - از بنى مرين - او را به خروج و منازعت با عمر بن عبد اللّه ترغيب كردند و وعده دادند كه در اين اقدام ياريش خواهند كرد . مسعود لشكرگاه خود در زيتون ، خارج شهر فاس بر پا نمود و چنان وانمود كرد كه براى گردش بهارى و تفرج و نگريستن در زيباييهاى زمين به خارج شهر مىرود . اين واقعه در ماه رجب سال 765 بود . ياران او در آن حوالى خيمه‌هاى خود بر پا نمودند و چون جمعشان كامل شد آهنگ خروج كردند . مسعود خلاف آشكار كرد و آن گروه از بنى مرين كه او را وعدهء يارى داده بودند در وادى النجا گرد آمدند . سپس به مكناسه راند و به عبد الرحمان بن على ابو يفلوسن نامه نوشت و او را فرا خواند تا با او بيعت كند . عبد الرحمان پس از رفتن از سجلماسه و جدا شدن از برادرش عبد المؤمن به حوالى تادلا رفته بود عامر افواجى از سپاه را بر سر او فرستاد . منهزمش ساختند سپس به بنى ونكاسن پيوست . مسعود بن ماساى و يارانش نزد او كس فرستادند ، به نزد ايشان رفت و با او بيعت كردند . عمر بن عبد اللّه ، سلطان خود محمد بن ابى عبد الرحمان را بيرون آورد و در كدية العرائس لشكرگاه زد و سپاهيان راتبه و اجرا داد و نقايص بر طرف نمود . سپس رهسپار وادى النجا شد ، مسعود بن ماساى و قومش بر او شبيخون زدند . عمر بن عبد اللّه و لشكرگاهش در مراكز خود نيك پاى فشردند ، تا شب فرا رسيد . در تاريكى شب سپاه مسعود بگريخت و سپاه عمر آن را تعقيب كرد و جمعشان پراكنده گرديد مسعود هرگز نمىپنداشت مردم با سلطان و وزيرش اينچنين متحد و همدل باشند .\r\nمسعود بن ماساى بن رحو به تادلا رفت و امير عبد الرحمان به بلاد بنى ونكاسن و عمر و سلطانش محمد بن ابى عبد الرحمان به پايتخت خود باز گرديدند . عمر بن عبد اللّه به دلجويى بنى مرين پرداخت . همه به دو باز گشتند . او نيز از گناهشان عفو كرد و در اصلاح حالشان سعى نمود .\r\nابو بكر بن حمامه به دعوت عبد الرحمان بن ابى يفلوس پرداخت و در قلمرو خويش دعوت او بر پاى داشت . موسى بن سيد الناس از بنى على ، اهل كوهستان دبدو - از بنى ونكاسن - به سبب خويشاوندى سببى كه با او داشت با او بيعت كرد ولى قومش از او روى برگردانيدند و به سوى وزير عمر بن عبد اللّه روى نهادند و او را واداشتند كه بر ضد ابو بكر بن حمامه قيام كند . او نيز برخاست و بر بلاد او غلبه يافت و دژ او ايكلوان را تصرف كرد . ابو بكر بن حمامه و دامادش موسى گريختند و از سلطان خود عبد الرحمان جدا شدند و رشتهء پيمان او بگسستند و خود به اطاعت صاحب فاس در آمدند . عبد الرحمان به تلمسان رفت و بر سلطان ابو حمو فرود آمد . ابو حمو او را اكرام فراوان كرد . وزير ، مسعود بن ماساى به دبدو رفت و بر امير آن محمد بن زاكدان كه فرمانرواى آن ثغر بود فرود آمد . سپس آنچه در دل داشت بيان كرد و با صاحب آن ثغر به توطئه پرداخت و امير عبد الرحمان را از تلمسان فرا خواند تا به يارى او در فرصتى كه مىپنداشت به دست آمده است به\r\n\r\n","description":"","footnote":"","page_name":" 359 ","page_number":377},
  {"content":"\r\n\r\nمغرب حمله برد . ابو حمو از اين اقدام ممانعت نمود . امير عبد الرحمان از نزد او بگريخت و به ابن ماساى و يارانش پيوست . آنان او را به فرمانروايى نصب كردند و لشكر به تازى بردند . وزير با سپاه خود به آنان روى نهاد و تازى را بگرفت و به مقابلهء لشكر امير عبد الرحمان برخاستند . چون ياراى پايداريشان نبود پراكنده شدند و به كوهستان دبدو باز گرديدند . ونزمار بن عريف ولى دولت عنان ايشان از منازعت بگرفت و كوشيد تا ايشان را از هواى دست يافتن به فرمانروايى باز دارد و براى جهاد به اندلس فرستد . پس امير عبد الرحمان بن ابى يفلوس و وزيرش مسعود بن ماساى در آغاز سال 767 از غساسه به كشتى نشستند و به اندلس رفتند و آن نواحى از شر و فتنه و كينه‌توزى ايشان برهيد . وزير به فاس برگشت و از آنجا لشكر به مراكش برد و ما از آن ياد خواهيم كرد . ان شاء اللّه تعالى .\r\n\r\nخبر از حركت وزير ، عمر بن عبد اللّه و سلطان او به مراكش\r\nچون عمر بن عبد اللّه از كار مسعود و عبد الرحمان بن ابى يفلوسن بپرداخت نظر خويش به جانب ناحيهء مراكش و شورش عامر بن محمد ، گردانيد و تصميم گرفت كه به سوى مراكش رود . پس به دست عطا بگشود و مردم را به جنگ عامر بن محمد خواند و چون لشكر بياراست در ماه رجب سال 767 پاى در ركاب كارزار آورد . عامر با سلطانش ابو الفضل به جبل رفت و در آنجا موضع گرفت و عبد المؤمن را از بند خويش آزاد كرد و آلت وعدت داد و بر تختى در برابر تخت ابو الفضل نشاند و چنان نمود كه با او بيعت كرده است و حكم او اجرا مىكند و بدين گونه مىخواست نظر بنى مرين را كه به او گرايش داشتند به خود جلب نمايد . عمر بن عبد اللّه از عواقب اين كار بترسيد و با عامر بن محمد روشى مسالمت آميز پيش گرفت و با او به ملاطفت و نرمى سخن گفت . حسون بن على الصبيحى عهده‌دار برقرارى صلح ميان ايشان گرديد عمر آنچنانكه موجب رضايت او بود با او عقد صلح بست و به فاس برگرديد . عامر بن محمد نيز عبد المؤمن را به زندان باز گردانيد و اوضاع به همان روال پيشين بازگشت تا آنگاه كه خبر رسيد كه وزير ، عمر بن عبد اللّه سلطان خود را كشته است .\r\n\r\nخبر از هلاكت سلطان محمد بن ابى عبد الرحمان و بيعت با عبد العزيز بن سلطان ابو الحسن\r\nتحكم و فرمانروايى وزير ، عمر بن عبد اللّه بر سلطان خود محمد بن عبد الرحمان امرى عجيب بود .\r\nيعنى تا آن حد كه كودكان و سفيهان را محجور مىدارند او نيز سلطان را محجور مىداشت . جمعى از اهل حرم و اهل قصر را برگماشته بود كه جزئيات اعمال و حركات او را زير نظر داشته باشند .\r\n\r\n","description":"","footnote":"","page_name":" 360 ","page_number":378},
  {"content":"\r\n\r\nسلطان گاه كه در ميان نديمان و خواص خود نشسته بود آهى از سر درد بر مىآورد . تا عاقبت تصميم گرفت كه وزير را از ميان بردارد و چند تن از غلامان خاص خود را بر اين كار گماشت .\r\nاين خبر را بعضى از جاسوسان و خبرچينان به وزير بردند و او بر جان خويش بترسيد . وزير در خودكامگى و تحكم به حدى بود كه در هر حال مىتوانست در خلوتها به نزد سلطان و حرم او رود و از حال آنان استكشاف كند . روزى در حالى كه سلطان با نديمان خود به شراب نشسته بود وزير با حشم خود در آمد . همراهان وزير نديمان را از گرد سلطان بپراكندند و او را گرفتند و گلويش را فشردند تا بمرد ، آنگاه او را در چاهى در روض الغزلان افكندند . وزير خواص و بزرگان ملك را بخواند و جاى او نشان داد و گفت كه از شدت مستى از اسب در غلطيده و به اين چاه افتاده است .\r\nاين واقعه در محرم سال 768 بود .\r\nوزير در حال ابو فارس عبد العزيز بن سلطان ابو الحسن را فرا خواند . او در يكى از خانه‌هاى قصبهء فاس تحت نگهبانى و مراقبت وزير بود . او را بياورد و بر تخت فرمانروايى نشاند . آنگاه درهاى قصر به روى خواص و عوام و بنى مرين بگشود . مردم هجوم آوردند و بر دست او بوسه زدند و به او به فرمانبردارى دست بيعت دادند . چون كار بيعت پايان گرفت وزير لشكر بياراست كه به مراكش فرستد . مردم را عطا داد و سپاه را عرض داد و سلطان عبد العزيز را در ماه شعبان از فاس برگرفت و به مراكش راند . عامر بن محمد در مكان امن خويش در كوهها هنتاته بود . امير ابو الفضل بن سلطان ابو سالم و عبد المؤمن بن سلطان ابو على نيز با او بودند . عامر بن محمد عبد المؤمن را بار ديگر از زندان آزاد كرده بود و برابر با پسر عمش نشانده بود تا بگويد كه او را سلطان مىداند . باز هم ميان عامر و عمر پيمان صلح بسته شد و او سلطان خود را به فاس باز گردانيد . اين واقعه در ماه شوال همان سال بود و پس از آن بمرد . و ما به ذكر آن خواهيم پرداخت . ان شاء اللّه .\r\n\r\nخبر از كشته شدن وزير عمر بن عبد اللّه و استبداد سلطان عبد العزيز در كار خود\r\nتحكم و فرمانروايى عمر بن عبد اللّه بر سلطان عبد العزيز از حد بگذشت . او را از تصرف در هر كارى منع مىكرد و مردم را از دست يافتن به او باز مىداشت . مادرش از سرنوشت فرزند خود بيمناك بود . در اين احوال عمر بن عبد اللّه به پايه‌اى از خودكامگى رسيد كه هواى زناشويى با دختر سلطان ابو عنان را در سر آورد . و شرط كرد كه برادر او را به جاى عبد العزيز به پادشاهى نشاند . عبد العزيز از اين امر آگاه شد و يقين كرد كه عمر عاقبت او را خواهد كشت . اين احوال مقارن آن شده بود كه عمر سلطان عبد العزيز را فرموده بود كه از قصر خود به قصبه رود . عبد العزيز اين موقعيت را براى كشتن وزير مناسب يافت . جماعتى از مردان خود را در زواياى قصر به كمين نشاند تا چون وزير\r\n\r\n","description":"","footnote":"","page_name":" 361 ","page_number":379},
  {"content":"\r\n\r\nآيد بر جهند و كار او يكسره كنند . سپس وزير را به درون سراى خود خواند تا به رسم معمول با او گفتگو كند . چون وزير به خانه درآمد خواجه سرايان درهاى قصر را پشت سر او بستند . سلطان با او در سخن گفتن درشتى كرد و عتاب نمود . در اين حال مردان از كمينگاه بيرون جستند و تيغ در او نهادند . وزير خواص خود را ندا داد آن سان كه آواز او شنيدند . پس همگان بر در قصر آمدند و قفلها و كلونها بشكستند . وزير را در خون خويش غرفه يافتند بازگشتند و بگريختند . سلطان به مجلس خود درآمد و بر تخت نشست و خواص خود بخواند و عمر بن مسعود بن منديل بن حمامه - از بنى مرين - و شعيب بن ميمون بن ودرار - از حشم - و يحيى بن ميمون بن امصمود از موالى را منشور امارت داد . در اواسط ماه ذو القعدهء سال 768 كار بيعت به پايان آمد . آنگاه فرزند وزير عمر بن عبد اللّه و برادر او و عم او و حاشيهء ايشان را بگرفت و به زندان فرستاد و چند شب ديگر همه را بكشت . آنگاه پس از چند روز ديگر سليمان بن داود و محمد السبيع را كه از دوستان يك دل عمر بن عبد اللّه بودند ، بدان سبب كه در كار آنها به سبب خبرهايى كه از آن دور رسيده بود ، به شك افتاده بود ، بگرفت و به حبس فرستاد . علال بن محمد و الشريف ابو القاسم را نيز به همين اتهام زندانى ساخت ولى به شفاعت ابن الخطيب وزير ابن الاحمر بر آن دو منت نهاد و تبعيدشان كرد .\r\nسپس خود به راه خودكامگى و لجام گسيختگى افتاد . دست خواص و بطانه را از تصرف در كارها جز به اذن خود كوتاه نمود . چند ماه پس از اين خودكامگى ، وزير شعيب بن ميمون بمرد و پس از او يحيى بن ميمون به هلاكت رسيد . و ما به ذكر اين حوادث خواهيم پرداخت . ان شاء اللّه تعالى . و اللّه اعلم .\r\n\r\nخبر از عصيان ابو الفضل فرزند مولا ابو سالم سپس حركت سلطان عبد العزيز به سوى او و هلاكت او\r\nچون سلطان عبد العزيز ، عمر بن عبد اللّه را كه بر امور او غلبه يافته بود بكشت ، ابو الفضل بن سلطان ابو سالم نيز بدين وسوسه افتاد كه عامر بن محمد را بكشد . برخى از خواص ابو الفضل او را بدين كار واداشته بودند . عامر بن محمد بفراست دريافت پس خود را به بيمارى زد و در خانهء خود بر بستر افتاد . از ابو الفضل خواست كه اجازه دهد به جبل هنتاته رود تا حرم و اقاربش پرستاريش كنند .\r\nآنگاه با تمام زاد ورود خويش در حركت آمد . و ابو الفضل از دست يافتن به او نوميد گرديد .\r\nاطرافيانش گفتند اكنون كه به عامر بن محمد دست يافتن نتواند ، عبد المؤمن را از ميان بردارد . چند شب بعد از رفتن عامر بن محمد ، ابو الفضل به هنگامى كه مست باده بود سردار مسيحى سپاه خويش را بخواند و فرمان داد برود و عبد المؤمن را در زندانش در قصبهء مراكش بكشد و سرش را بياورد .\r\nچون خير به عامر بن محمد رسيد بر خود بلرزيد و شكر خداى به جاى آورد كه از مرگ برهيده\r\n\r\n","description":"","footnote":"","page_name":" 362 ","page_number":380},
  {"content":"\r\n\r\nاست . عامر پس از اين حادثه بيعت خويش به سلطان عبد العزيز اعلام داشت و او را به گرفتن مراكش از دست ابو الفضل ترغيب نمود و وعده داد كه او را يارى كند . سلطان آهنگ مراكش نمود و دست عطا بگشود و لشكر گرد آورد و در سال 769 از فاس حركت كرد . ابو الفضل بعد از كشتن عبد المؤمن زمام امور را به دست خود گرفته بود و طلحة السنورى را وزارت داده بود و نگارش علامت خويش به محمد بن محمد بن منديل الكنانى داده بود و امور شورا را به مبارك بن ابراهيم بن عطية الخلطى . سپس بر طلحة السنورى [ 1 
  ] به سعايت كنانى خشم گرفت و او را بكشت و لشكر به نبرد عامر بن محمد بسيج كرد . چون لشكر از مراكش بيرون آورد ، او را از حركت سلطان عبد العزيز خبر دادند لشكرگاهش بپراكند و او خود به تادلا رفت تا در آنجا در ميان بنى جابر پناه گيرد .\r\nسلطان از مراكش لشكر به تادلا برد . بعضى از سران بنى جابر با گرفتن رشوه‌اى در روز نبرد اخلال كردند و سپاه ابو الفضل منهزم شد و بسيارى از يارانش اسير شدند . مبارك بن ابراهيم را نزد سلطان بردند . او را در بند كشيد و پس از چندى با عامر بن محمد بكشت . محمد بن محمد بن منديل الكنانى گريخت و كس ندانست به كجا رفت . ولى پس از چندى آشكار شد و به عامر بن محمد پيوست . ابو الفضل به ميان قبايل صنا كه گريخت . برخى از متابعان سلطان - از بنى جابر - با پرداخت مالى صنا كه را وادار به تسليم او كردند . سلطان وزير خود يحيى بن ميمون را فرستاد او را بند بر نهاده بياورد . آنگاه در مجلس خويش حاضرش آورد و توبيخ كرد و بزد و در خيمه‌اى ، در كنار خود در زنجيرش كشيد و در هنگام شب خفه‌اش كرد . هلاكت او در ماه رمضان سال 769 بود .\r\nسلطان تا به مراتب فرمانبردارى عامر بن محمد پى برد او را به خدمت فرا خواند . عامر از آمدن سر برتافت و خلاف آشكار كرد . و ما به ذكر حوادث او خواهيم پرداخت . ان شاء اللّه تعالى .\r\n\r\nخبر از به خوارى افتادن يحيى بن ميمون بن امصمود و كشته شدن او\r\nيحيى بن ميمون از رجال دولت بنى مرين بود . در دولت سلطان ابو الحسن پرورش يافت . عمش علال بن محمد به سبب عداوتى كه با پدرش داشت با او دشمنى مىورزيد . چون سلطان ابو عنان در برابر پدر سر به عصيان برداشت يحيى را از زمرهء ياران و خواص خود ساخت و او را امارت بجايه داد .\r\nيحيى همچنان در بجايه بود تا موحدين دستگيرش كردند و بجايه را از او بستدند . يحيى را به تونس بردند و چندى در آنجا زندانى كردند . سپس در ايام عمر بن عبد اللّه به مغرب آمد و از مقربان او شد . چون سلطان عبد العزيز بر سر كار آمد او را به وزارت خويش برگزيد . يحيى بن ميمون مردى نيرومند و دورانديش و كينه‌توز و زود خشم بود . عمش علال پس از آنكه از بند سلطان آزاد شد ،\r\n\r\n\r\n","description":"","footnote":"\r\n[ ( 1 ) 
  ] پ : النورى .\r\n","page_name":" 363 ","page_number":381},
  {"content":"\r\n\r\nاجازه يافت كه در خدمت سلطان باشد و در آن احوال سلطان را وسوسه كرد كه يحيى كه مىخواهد زمام كارها از او بستاند و بايد از او بر حذر باشد . همچنين به سلطان خبر داد كه يحيى بن ميمون قصد آن دارد كه فرمانروايى را به يكى از خويشاوندان او از آل عبد الحق منتقل كند و با سرداران مسيحى لشكر به توطئه نشسته است . قضا را وزير بيمار شد و از آمدن به مجلس سلطان باز ماند و مردم به عيادتش شتافتند . همچنين چند تن از سرداران مسيحيى بر در سراى او درنگ كردند . اين امر سبب وحشت سلطان شد و به سخنان علال يقين كرد . پس چند تن از حشم خود را فرستاد تا او را بگرفتند و به زندان بردند . روز ديگر او را از زندان بيرون آوردند و زير ضربات نيزه كشتند .\r\nكسانى را از خويشاوندان و سرداران سپاه كه به توطئه متهم بودند بگرفتند و بكشتند ، تا عبرت ديگران شود . و الامر للّه .\r\n\r\nخبر از حركت سلطان به سوى عامر بن محمد و پيكار او در جبله و پيروزيش\r\nچون سلطان از كار ابو الفضل فراغت يافت ، منشور امارت مراكش را به على بن محمد بن اجانا ، يكى از پروردگان دولتشان داد و او را فرمان داد كه عامر بن محمد را در تنگنا نهد و به محاصره افكند تا وادار به اطاعتش سازد و خود به فاس برگشت و آهنگ حركت به تلمسان نمود . در خلال اين احوال كه سلطان به كار بسيج لشكر مشغول بود ، خبر آوردند كه على بن اجانا لشكر بر سر عامر بن محمد برده و چند روزى او را محاصره كرده است و عامر بن محمد به دفاع بيرون آمده و لشكر سلطان شكست خورده و على بن اجانا و بسيارى از سپاهيانش را گرفته و در بند كشيده است . سلطان به هم برآمد و عزم خود به جنگ با عامر جزم كرد . همهء بنى مرين و مردم مغرب را به لشكر فرا خواند و دست عطا بگشود و در خارج شهر لشكرگاه زد . و چون در بسيج لشكر مقصودش حاصل آمد ، وزارت خويش به ابو بكر بن غازى بن يحيى بن الكاس داد كه در او نشانه‌هاى رياست و كفايت مىديد و مقام و مكانت او فرابرد . در سال 770 پاى در ركاب آورد و به مراكش داخل شد ، سپس به جنگ عامر بن محمد لشكر بيرون برد . عامر بن محمد ، يكى از اعيان آل عبد الحق ، از فرزندان ابو ثابت يعقوب [ 1 
  ] بن عبد اللّه را به نام تاشفين به فرمانروايى نشانده بود . على بن عمر بن ويغلان از شيوخ بنى ورتاجن ، بزرگ بنى مرين و صاحب شورا در ميان ايشان ، نيز به او پيوسته بود و سبب پشتگرمى او شده بود . همچنين بسيارى از سپاهيان كه از سلطان به سبب خشم و غضب و شدت او گريخته بودند و نيز كسانى كه به عامر اميد عطا و بخشش مىداشتند به نزد او رفته بودند در\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  M  : ابو ثابت بن يعقوب .\r\n","page_name":" 364 ","page_number":382},
  {"content":"\r\n\r\nحالى كه دست عامر از عطا بسته بود آن سان كه قطره‌اى آب هم از آن نمىچكيد . مدت محاصره به دراز كشيد . سلطان هر بامداد و شامگاه نبردى مىكرد و اندك اندك چند دژ از دژهاى او را بستد . تا آنجا كه عامر به بالاى كوه تامسكروط رسيد . در اين پيكار ابو بكر بن غازى دلاوريها نموده بود . اصحاب عامر و متابعان او دست او از بخشش بسته يافتند و كم كم ميان او و على بن عمر خلاف افتاد . على بن عمر به سلطان در نهان پيام داد و از او امان خواست و چون اطمينان يافت به لشكر سلطان پيوست . فارس بن عبد العزيز پسر برادر عامر را نيز هواى گرويدن به دعوت سلطان و مخالفت با عمش در سر افتاد ، زيرا عامر مردى كينه‌توز و دشمن روى بود و پسر خود ابو بكر را بر او برترى مىنهاد . خبر او به سلطان رسيد ، براى او هم امان نامه‌اى موثق با عهد و پيمانى استوار گسيل داشت تا بر عمش بشوريد و قبايل كوهستان هنتاته را به اطاعت سلطان فرا خواند ، آنان نيز اجابت كردند و سلطان را ترغيب كردند كه لشكر به سوى ايشان برد . سپاه سلطان پيش رفت تا بر مواضع مستحكم كوهستان مستولى گرديد . هنگامى كه عامر دريافت كه از هر سو در محاصره افتاده است ، پسر خود را فرمان داد كه نزد سلطان رود و خود را بر دست و پاى او افكند و امان بخواهد . سلطان امانش داد و او با همهء زاد ورود خويش به نزد سلطان رفت عامر از ديگر ياران و سپاهيان خود را به يك سو كشيد و راه خويش در پيش گرفت ، باشد كه به سوس رسد . ولى برفى كه به شدت ميباريد او را از رفتن باز داشت . چند روز بود كه پى در پى سرما بود و برف مىباريد .\r\nآن سان كه برفها كوهها را بينباشت و راهها بربست . عامر به برف زد ولى بعضى از افراد خاندانش مردند و اسبهايشان هلاك شد و عامر خود مرگ را روياروى ديد و بازگشت و در غارى نهان شد .\r\nچند تن از كسانى كه به آنان مالى داده بود تا او را از كوه بگذرانند و به صحراى سوس برند نيز با او بودند . اينان در غار نشسته منتظر بند آمدن برف بودند . سلطان كسانى را به جستجوى او فرستاد .\r\nبعضى از بربرها حاى او بگفتند . لشكريان سلطان او را يافتند و نزد سلطان آوردند . سلطان او را ملامت كرد و او عذر مىآورد و اظهار فرمانبردارى مىنمود . تا عاقبت به گناهان خويش اعتراف كرد و هر چه داشت به سلطان واگذاشت . آنگاه او را به خيمه‌اى كه در پشت خيمهء سلطان برايش بر پاى كرده بودند در زنجير كشيدند . سلطان در اين روز محمد بن الكنانى را نيز به زندان فرستاد .\r\nآنگاه دست لشكريان خود بر مواضع و سراهاى عامر گشاده فرمود . هر چه سلاح و اموال و ذخاير و غلات و ديگر خوردنيها بود به تاراج رفت . در آنجا چيزهايى يافتند كه تا آن روز نه ديده بودند و نه خيالش را مىكردند . سلطان بر جبل مستولى شد . اين پيروزى در ماه رمضان سال 771 اتفاق افتاد . يك سال از محاصرهء آن گذشته بود . سلطان امارت هنتاته را به فارس بن عبد العزيز بن محمد بن على داد ، و در آخر ماه رمضان به فاس باز گرديد . روز ورود او به شهر از روزهاى ديدنى و فراموش ناشدنى بود . مردم به تماشا بيرون آمده بودند . عامر و تاشفين را بر دو شتر نشانده بودند .\r\n\r\n","description":"","footnote":"","page_name":" 365 ","page_number":383},
  {"content":"\r\n\r\nسر و روى جامه‌هاى ايشان به نجاست آغشته بودند و به انواع اهانت مىكردند و اين براى ديگران عبرت بود . چون مراسم عيد فطر به پايان آمد ، عامر را احضار كرد و گناهان او يك يك برشمرد .\r\nنامه‌اى به خط او بود به ابو حمو ، كه او را بر ضد سلطان تحريض كرده بود . عامر آن را تصديق كرد . سلطان فرمان شكنجه داد . نخست تازيانه زدند آن سان كه گوشت تنش به اطراف پراكنده مىشد . سپس او را زير چوب گرفتند تا همه اعضايش ورم كرد و در برابر فرماندهان لشكر بمرد .\r\nكنانى را نيز آوردند و با او چنين معامله كردند . تاشفين را نيز بردند و به ضرب نيزه كشتند .\r\nمبارك بن ابراهيم را نيز پس از مدت درازى از زندان بيرون آوردند و به آنان ملحق ساختند . لكل اجل كتاب . فضاى دولت از وجود منازعان صافى شد و سلطان براى حمله به تلمسان فراغت يافت و ما از آن ياد خواهيم كرد . ان شاء اللّه تعالى .\r\n\r\nخبر از باز پس گرفتن الجزيره\r\nگفتيم كه طاغيه الفونسو بر جزيرة الخضراء در سال 743 غلبه كرد و سپس در سال 751 جبل الفتح را گرفت و در حالى كه شهر را در محاصره داشت و كارش در اوج اعتلا بود به مرض طاعون بمرد .\r\nبعد از او پدر و به پادشاهى جليقيان رسيد و بر ديگر برادران دست تجاوز گشود . برادرش قمط كه پسر زن سوگلى پدرش به نام الريق همزه [ 1 
  ] بود نزد فرمانرواى برشلونه گريخت . او نيز پناهش داد و در حق او نيكيها نمود . از ديگر زعمايى كه به او پيوستند يكى مركش پسر خاله‌اش بود و جمعى ديگر از كنتها . پدر و پادشاه قشتاله نزد او كس فرستاد تا برادرش را به او تسليم كند ولى او نخواست كسى را كه پناه داده تسليم كند و از اين رو ميانشان خلاف افتاد . پدرو ، بسيارى از دژهاى صاحب بر شلونه را بستد و سپاهيانش سراسر اراضى او را زير پى سپردند و او بلنسيه پايتخت شرق اندلس را بارها محاصره نمود و لشكر به آنجا كشيد و دريا را از ناوگان خود پر كرد . تا آنگاه كه مسيحيان از فشار و كينه‌توزى او به جان آمدند و از گردش پراكنده شدند و قمط برادرش را فرا خواندند . او به قرطبه رفت و مردم اشبيليه بر پدرو بشوريدند و مسيحيان به برادر او روى آوردند .\r\nپدرو از ممالك خود بگريخت و به پادشاه فرنگان كه در آن سوى جليقيه در شمال آن بود ، يعنى فرمانرواى انگلطره موسوم به انفس غالس پيوست و در سال 767 به دادخواهى نزد او رفت . او نيز قوم خود گرد آورد و بر ممالك او مستولى شد . چون پادشاه انگلطره باز گرديد ، مسيحيان را با پدر و همان خصومت باقى ماند . قمط بر سراسر ممالك او مستولى شد . پدر و به سوى ثغور ممالك خود در مجاورت مرزهاى مسلمانان آمد و از ابن الاحمر يارى طلبيد . ابن الاحمر نيز منتظر اين فرصت بود و\r\n\r\n\r\n","description":"","footnote":"\r\n[ ( 1 ) 
  ] در چهار نسخه چنين است . من آن را الونر هزمه  namsuGronoelE  مىخوانم .\r\n","page_name":" 366 ","page_number":384},
  {"content":"\r\n\r\nبا سپاهيان مسلمان خود به سرزمين مسيحيان داخل شد و بسى خونها ريخت و تاراجها كرد و دژها و شهرهايشان را چون ابِده و جيان و غير آنها را ويران ساخت و اين دو شهر ، از امهات بلاد ايشان بودند . سپس به غرناطه باز گرديد و جنگ و فتنه ميان پدرو و برادرش قمط همچنان باقى بود تا قمط بر او غلبه يافت و او را بكشت . در خلال اين فتنه‌ها ثغور ايشان كه مجاور بلاد مسلمانان بود بىدفاع ماند و مسلمانان را هواى باز پس گرفتن جزيره كه تازه از تصرف مسلمانان خارج شده و به دست مسيحيان افتاده بود ، در سر آمد . فرمانرواى مغرب به كارهاى خود چون عصيان ابو الفضل پسر برادرش و عامر بن محمد مشغول بود از اين رو فرمانرواى اندلس او را پيام داد كه حاضر است كه لشكر خود بدان سو برد به شرطى كه همهء هزينهء اين لشكركشى را او بپردازد و به مال و ناوگان جنگى خود ياريش كند تا ثواب اين جهاد نصيب او گردد . او نيز اجابت كرد و بارها از اموال براى او فرستاد و ناوگان خود را كه در سبته بود فرمان داد كه به ياريش شتابد . ناوگان مغرب به سواحل جزيره در حركت آمد تا آن را محاصره كند . ابن الاحمر نيز با لشكريان مسلمان از پى برفت و آلات محاصره با خود ببرد . روزى چند پيكار كرد . مسيحيان يقين كردند كه كس به يارى ايشان نخواهد آمد و از پادشاهان خود مأيوس بودند ، از اين رو پيشنهاد صلح و تسليم دادند . سلطان اجابت كرد . مسيحيان شهر را به مسلمانان سپردند و شعائر و مراسم اسلام در آن بر پا گرديد و نشان كفر از آنجا برافتاد و خدا پاداش آن به كسانى كه از سر اخلاص جهاد كرده بودند عطا نمود . اين واقعه در سال 770 اتفاق افتاد . ابن الاحمر از سوى خود عاملى بر آن گماشت و پيوسته تحت تصرف او بود تا آنگاه كه از بيم استيلاى مسلمانان ويرانش كرد . در سالهاى 780 سراسر شهر را ويران كرد . از آن پس شهر از مردم خالى شد و آنچنان شد كه گويى پيش از اين در آنجا شهرى نبوده است . و البقاء للّه وحده .\r\n\r\nخبر از حركت سلطان به تلمسان و غلبه‌اش بر آن و بر ديگر بلاد آن و فرار ابو حمو از آن\r\nعربها معقل در صحراى مغرب وطن داشتند ، از سوس و درعة تا تافيلالت و ملويه وصا از آن ميان بنى منصور ، فرزندان حسين و احلاف به اطاعت بنى مرين اختصاص داشتند و فرمانبردار دولت ايشان بودند . چون بنى عبد الواد به دست ابو حمو ملك خويش يعنى تلمسان را به دست آوردند و در مغرب اختلافها پديد آمد ، عربهاى معقل شورش كردند و در آن نواحى فسادها كردند . چون دولت استقرار يافت ، آنان به بنى عبد الواد گرويدند و بنى عبد الواد ايشان را در اوطانشان اقطاعاتى داد .\r\nاينان از زمان گرايش عبد اللّه بن مسلم عامل درعه به ابو حمو و وزارت او همچنان در آنجا مستقر بودند . از اين رو ميان ابو حمو و سلطان مغرب فتنه‌ها و فسادها افتاده بود . ابو حمو در سال 766 به\r\n\r\n","description":"","footnote":"","page_name":" 367 ","page_number":385},
  {"content":"\r\n\r\nمغرب راند و در نواحى دبدو در مرز مغرب دست به غارت و كشتار زد و اين خود سبب عداوت ميان او و محمد بن زكدان فرمانرواى ثغور شده بود . چون سلطان عبد العزيز به حكومت رسيد و عبد اللّه بن مسلم هلاك شد ، رسولان ميان ابو حمو و سلطان عبد العزيز آمد و شد گرفتند . از شروط سلطان عبد العزيز يكى آن بود كه ابو حمو از قبول عربهاى معقل در قلمرو خود ، خوددارى ورزد زيرا سبب شده بودند كه ابو حمو از آنان بر ضد او سود برد . ابو حمو از آن رو كه به اين عربها استظهار داشت و با يارى آنان در برابر زغبه مقاومت مىورزيد از پذيرفتن اين شرط ابا كرد و بسيار گفتگوها رفت تا عاقبت سلطان به سال 770 آهنگ جنگ تلمسان نمود ولى درنگش به سبب فتنهء عامر بن محمد بود . صاحب ثغور محمد بن زكدان در اثناى اين احوال او را به نبرد با ابو حمو و تصرف تلمسان ترغيب مىكرد . چون كار مراكش پايان گرفت و سلطان از شر عامر بن محمد فراغت يافت و به فاس باز گرديد ، ابو بكر بن عريف امير سويد را ديد كه با قوم و همهء زاد ورود خود به نزد او آمده است و از ابو حمو شكايت مىكنند . ابو حمو برادرشان محمد و رؤساى بنى مالك را به سبب گرايشى كه به صاحب مغرب داشتند ، گرفته و به بند كشيده بود . همراه با اينان رسولان اهل الجزاير هم آمده بودند و بيعت مردم آن سامان اعلام مىداشتند و از سلطان مىخواستند كه آنان را از زير بار ستم ابو حمو برهاند . سلطان در اين باب ولى خود ونزمار بن عريف و محمد بن زكدان صاحب دبدو را فرمان داد ، گفتند كه آن دو اين مهم را كفايت خواهند كرد . پس سلطان عبد العزيز آهنگ جنگ تلمسان كرد و براى گردآورى سپاه كسانى را به مراكش فرستاد و در روزهاى ماه ذو الحجهء سال 771 مردم از اكتاف به درگاه او حاضر آمدند . سلطان دست عطا بگشود و نقايص بر طرف ساخت و چون مراسم عيد قربان را به پايان آورد لشكر عرض داد و به سوى تلمسان در حركت آمد و در تازى فرود آمد . خبر آمدن لشكر به ابو حمو رسيد ، قبايل زناتهء مشرق و بنى عامر - از عربهاى زغبه را بسيج كرد و در بيرون تلمسان لشكرگاه زد . و عزم رويارويى با بنى مرين نمود و در اين نبرد همهء استظهارش به عربهاى معقل بود . ولى عربهاى معقل و احلاف و بنى عبيد اللّه به ترغيب ونزمار به سلطان عبد العزيز روى نهادند و همراه با آنان به سوى تلمسان در حركت آمدند . چون ابو حمو اين بشنيد خود و سپاهيان و اتباعش از بنى عامر به جانب بطحاء كوچ كردند و از آنجا به منداس رفتند و از منداس به بلاد ديالم شدند و به موطن بنى رياح در آمدند و بر فرزندان سباع بن على بن يحيى فرود آمدند .\r\nسلطان عبد العزيز از تازى حركت كرد و وزير خود ابو بكر بن غازى را پيشاپيش بفرستاد .\r\nابو بكر به تلمسان در آمد و سلطان نيز از پى او روان شد و در روز عاشوراى سال 772 به تلمسان وارد شد . آن روز نيز از روزهاى ديدنى و فراموش ناشدنى بود . سلطان بر تلمسان مستولى گرديد .\r\nفرماندهى سپاه خود را از بنى مرين و غير ايشان و عربهاى معقل و سويد به وزير خود ابو بكر بن\r\n\r\n","description":"","footnote":"","page_name":" 368 ","page_number":386},
  {"content":"\r\n\r\nغازى داد و در پى ابو حمو و يارانش فرستاد . امور شوراى خود را نيز به ونزمار سپرد . در آخر ماه محرم از تلمسان حركت كرد . من در اين روزها در نزد ابو حمو بودم . چون از تلمسان بيرون آمد با او وداع كردم و به هنين رفتم تا از آنجا به اندلس روم . برخى از سخن‌چينان نزد سلطان عبد العز سعايت كردند كه من اموالى به اندلس مىبرم . از اين رو فوجى از سپاه خود را از پى من فرستاد و مرا گرفته نزد او بردند . پيش از آنكه به تلمسان داخل شود در وادى زيتون مرا احضار كرد و سخن پرسيد و دروغ سخن‌چينان آشكار شد . پس مرا آزاد كرد و بر من خلعت پوشيد و بر اسب نشاند .\r\nچون وزير از پى ابو حمو رفت . سلطان مرا فرا خواند و فرمود كه به ميان قبايل رياح بروم و آنان را به اطاعت او فراخوانم و از اطاعت ابو حمو و يارى رسانيدن به او باز دارم . من براى انجام اين امر حركت كردم و در بطحاء به وزير رسيدم و با او به وادى وراك از بلاد عطاف رفتم و در آنجا با او وداع كردم و از پى كار خود شدم . رياح را به فرمانبردارى سلطان دعوت كردم و آنان را از يارى رسانيدن به ابو حمو باز داشتم . ابو زيان از محل خويش در حصين بيرون آمد و به فرزندان محمد بن على بن سباع - از دواوده - پيوست . ابو حمو از مسيله به دوسن شد و در آنجا درنگ كرد . من از ميان دواوده بر وزير ، ونزمار ، فرود آمدم . اينان بودند كه سلطان را به حركت به تلمسان ترغيب كرده بودند . سپاه سلطان در دوسن به ابو حمو رسيدند او در لشكرگاه خود بود در ميان زناته و بنى عامر . وزير با تعبيهء كامل بود و اممى از زناته و عربهاى معقل و زغبه و رياح گرداگرد او بودند .\r\nلشكرگاه ابو حمو با همهء اموال كه در آنجا بود سراسر به تاراج رفت . همچنين اموال عربهايى كه با او بودند غارت شد . ابو حمو از معركه جان به در برد و خود را به مصاب افكند . پسرش و قومش كه در بيابان پراكنده شده بودند به دو پيوستند . وزير روزى چند در دوسن درنگ كرد . در آنجا تحف و هداياى اين مزنى به دو رسيد و به مغرب باز گرديد . در صحرا به قصور بنى عامر گذشت . همه را تاراج كرد و ساكنانش را به اقصاى بيابان تشنهء بى آب و گياه راند و در ماه ربيع الثانى به تلمسان وارد گرديد .\r\nمن با وفد دواوده نزد سلطان رفتم . رئيس ايشان ابو الدينار على بن احمد بود . سلطان او را اكرام كرد و سوابق نعمت پدرش را رعايت كرد و بر او خلعت پوشيد و بر اسب نشاند . و همهء آن هيئت را خلعت داد . آنان به مواطن خود باز گشتند . سلطان عمال خود را به شهرها بفرستاد و پروردگان خود را به امارت نواحى برگماشت و با وزير خود عمر بن مسعود بن منديل بن حمامه افواجى از سپاه را به محاصرهء حمزة بن على بن راشد از خاندان ثابت بن منديل فرستاد . اين حمزة بن على در جو نعمت و حجر دولت ايشان پرورش يافته بود ولى مورد خشم واقع شد و به موطن اسلاف خود در بلاد مغراوه رفت و در كوهستان بنى بو سعيد فرود آمد . آنان پناهش دادند و با او تا سر حد مرگ بيعت كردند . سلطان وزير خود را به محاصرهء او فرستاد . وزير برفت و با آنان پيكار كرد .\r\n\r\n","description":"","footnote":"","page_name":" 369 ","page_number":387},
  {"content":"\r\n\r\nآنان بر سر كوهى بلند موضع گرفتند . وزير در خميس از وادى شلف مكان گزيد و همچنان او را در محاصره داشت و براى او از تلمسان پى در پى مدد مىرسيد و او به محاصره ادامه مىداد .\r\nسلطان عبد العزيز بر ديگر مواطن و شهرها و اعمال مستولى شد و بر همهء آنها از سوى خود عاملى معين كرد . سراسر مغرب اوسط در قلمرو او قرار گرفت . چنان كه پيش از اين در قلمرو اسلاف او بود .\r\nو الملك بيد اللّه يؤتيه من يشاء من عباده .\r\n\r\nخبر از پريشانى اوضاع مغرب و بازگشت ابو زيان به تيطرى و حركت دادن عربها ابو حمو را به تلمسان تا آنگاه كه سلطان بر همه غلبه يافت و كار ملك استحكام پذيرفت\r\nچون ابو حمو موسى بن يوسف ( دوم ) و احياء بنى عامر و اتباع او از واقعهء دوسن برهيدند به صحرا شدند و در سمت جنوب كوهستان راشد پيش راندند و از قلعه‌هاى خويش دور افتادند . وزير ونزمار بن عريف همهء احيا و عرب را از زغبه و معقل باز گردانيد . چون سلطان ابو فارس عبد العزيز به تلمسان آمد عربها از او خواستند كه اقطاعاتى را كه ابو حمو به آنان واگذاشته بود به ايشان باز پس دهد . سلطان به سبب عظمت سلطنت و استبدادش در فرمانروايى اين خواهش نپذيرفت . آنان به خشم آمدند و اميد در آن بستند كه شايد روزى قدرت از دست رفته را به دست آرد و اين آرزو را برآورد . اما سپاه او شكست خورد و سلطان عبد العزيز چنان قدرتى يافت كه كس ايستادن در برابر آن نتوانست . اين امر سبب نوميدى آنان گرديد . رحو بن منصور بن يعقوب امير خراج - از بنى عبيد اللّه يكى از بطون معقل - خواست كه بر ضد سلطان خروج كند و بدان هنگام كه عربها به زمستانگاه مىرفتند ، به ابو حمو و احياء بنى عامر پيوست و ايشان را نيرو داد و به قتل و تاراج در بلاد رهبرى نمود پس به ممالك سلطان لشكر آوردند و در ماه رجب سال 772 پيكار در وجده را آغاز كردند . سپاه سلطان از تلمسان به دفع ايشان در حركت آمد . آنان به بطحاء باز گشتند و سراسر آن مواطن تاراج كردند . وزير با سپاه خود حمله‌اى كرد آنان از برابر او گريختند ، وزير از پى ايشان به درون صحرا رفت . در خلال اين احوال ياران حمزة بن على بن راشد نيز تن و توشى يافتند و لشكرگاه وزير را كه شلف را محاصره كرده بود مورد حمله قرار دادند و جمعش را پراكنده ساختند . بقاياى آن به بطحاء رسيدند . خبر پيروزى اينان به قبايل حصين رسيد . اينان از سلطان بيمناك بودند زيرا بدان اشتهار يافته بودند كه همواره با دولتها بر سر خلاف‌اند و با كسانى كه بر ضد آنها خروج مىكنند همدستى مىنمايند . پس ابو زيان يكى از شورشگران خود را كه در احياء فرزندان يحيى بن على بن سباع - از دواوده - بود ، فرا خواندند . او بيامد و با او به ضواحى مديه راندند و سپاه سلطان را در آنجا مورد حمله قرار دادند . با اين حوادث مغرب اوسط در آتش فتنه و\r\n\r\n","description":"","footnote":"","page_name":" 370 ","page_number":388},
  {"content":"\r\n\r\nآشوب شعله‌ور گرديد و اين آشوب و اضطراب مدتى ادامه داشت . چون سال 773 رسيد ، سلطان رحو بن منصور را با بذل مال و دادن اقطاعاتى كه در ضواحى مىخواست ، از ابو حمو منصرف گردانيد و به خود متمايل ساخت و با ديگر شورشگران نيز چنين كرد و زنگ كدورت از دلهايشان پاك ساخت ، آنگاه به يارى ايشان لشكرى بسيج كرد تا براى قطع ريشهء فساد شورشگران نواحى روانهء كارزار سازد . سلطان وزير خود عمر بن مسعود را متهم كرد كه در كار مغراوى مداهنه و مدارا كرده است . از اين رو چند تن از مقربان خويش را فرستاد تا وزير را بگيرند و بياورند . چون دست بسته‌اش به حضرت آوردند ، در فاس او را به بند كشيد . پس لشكر گرد كرد و عرض داد و فرماندهى نبرد با شورشگران را به ابو بكر بن غازى داد . ابو بكر بن غازى در ماه رجب سال 773 از تلمسان لشكر بيرون آورد . حمزة بن على بن راشد در پناهگاه خود در كوه بنى بو سعيد بود . و آهنگ جنگ داشت . چون جنگ آغاز شد بيم در دلهايشان افتاد و مشايخشان نزد وزير آمدند و اعلام فرمانبردارى كردند و پيمانى را كه با حمزة بن على بسته بود نقض كرد و او نزد ابو زيان در مكان او ميان قبايل حصين رفت . سپس تصميم دگرگون ساخت و به ضواحى شلف آمد . يكى از پادگانهايى كه در تيمروغت بود شب بر سر او تاخت و يارانش را تار و مار نمود و حمزه را بگرفت و نزد وزير آورد وزير بر او بند برنهاد . و در باب او از سلطان نظر خواست . سلطان فرمان قتلش را داد . سرش ببريدند و با سرهاى متابعانش نزد سلطان فرستادند و پيكرهايشان را بر باروهاى مليانه بياويختند . سپس بر سر قبايل حصين رفتند و آنان را در دژى كه داشتند در تيطرى در بند افكندند .\r\nاحياء زغبه همگى به نزد او آمدند و از هر سو حلقهء محاصره را تنگ كردند و جنگ آغاز نهادند .\r\nمن در زاب بودم . سلطان مرا پيام داد كه همهء قبايل رياح را به لشكرگاه وزير گسيل دارم . من چنان كردم ، و از جانب صحرا از آن سو كه ضواحى رياح بود ، در دامنهء كوه فرود آمديم .\r\nمحاصره‌شدگان سخت در رنج افتادند و ترس بر آنان غلبه يافت و از دژ خود فرود آمدند و به اطراف گريختند . اين پيروزى در محرم سال 774 بود . ابو زيان به واركلى رفت و وزير بر آن دژ مستولى شد و هر چه بود به تاراج برد . و از قبايل حصين گروگان گرفت كه سر از فرمان نپيچند و بر آنان باج و خراج نهاد و غرامتها گرفت . آنان نيز سر به فرمان نهادند . ابو حمو در خلال اين احوال لشكر به تلمسان آورد زيرا منتظر چنين فرصتى بود . خالد بن عامر ، امير بنى عامر - از زغبه - بدان سبب كه ابو حمو معاون او عبد اللّه بن عسكر بن معروف را بر او ترجيح نهاده بود از او بريده به سلطان پيوسته بود . سلطان براى او لشكرى بسيج كرد و در ماه ذو القعدهء سال 773 به جنگ ابو حمو فرستاد . اين سپاه از بنى عامر و فرزندان يغمور - از معقل - تشكيل شده بود . محمد بن عثمان از نزديكان ابو بكر بن غازى از سرداران اين سپاه بود . اينان دوش بدوش هم پيش تاختند و لشكرگاه ابو حمو و عربها را در محاصره گرفتند و هر چه بود به باد غارت دادند . بنى مرين بر اموال و حرم و فرزندان ابو حمو\r\n\r\n","description":"","footnote":"","page_name":" 371 ","page_number":389},
  {"content":"\r\n\r\nدست يافتند و آنان را نزد سلطان بردند . سلطان آنان را به فاس فرستاد و در قصور خويش جاى داد .\r\nغلام ابو حمو عطية بن موسى صاحب شلف را بگرفت و بر او منت نهاد و نزد يارانش باز فرستاد .\r\nابو حمو از معركه جان به در برد و خود را به عبد اللّه بن صغير رسانيد و به او پناه برد . عبد اللّه بن صغير راهنمايانى در خدمت او نهاد تا به تيكورارين از بلاد قبله ( جنوبى ) راهنماييش كردند و در آنجا فرود آمد . اين واقعه چند شب بعد از فتح تيطرى بود . سلطان را قدم در مغرب اوسط استوار گرديد و شورشيان و آشوبگران را از آن براند و همهء عربها به خدمت او روى آوردند ، برخى برغبت و برخى از بيم و هراس . وزير ابو بكر بن غازى با مشايخ عرب - از همهء احيا - از اقصاى شرق بيامد .\r\nسلطان همگان را صله داد و از آمدن ايشان خشنود شد و به استقبال ايشان سوار گرديد و از مشايخ عرب خواست كه گروگانهاى خود نزد او نهند تا دليل فرمانبردارى ايشان باشد . و نيز براى راندن ابو حمو از تيكورارين اقدام نمايند . آنان به زمستانگاههاى خود رفتند بدين آهنگ كه لشكر برانگيزند و به تعقيب ابو حمو پردازند و ما از آن ياد خواهيم كرد . ان شاء اللّه تعالى .\r\n\r\nخبر از آمدن وزير محمد ابن الخطيب به نزد سلطان در تلمسان هنگامى كه از سلطان خود ابن الاحمر صاحب اندلس بريده بود .\r\nاصل اين مرد از لوشه بود ، در يك منزلى غرناطه در زمينى معروف به مرج بر ساحل رود شنجيل و به قولى شنيل . اين رود در اين سرزمين از جنوب به شمال جارى است . اسلاف او نيز از اين ديار بودند و در زمرهء وزرا به شمار مىآمدند . پدرش ابو عبد اللّه به غرناطه مهاجرت كرد و ملوك بنى الاحمر او را به خدمت گرفتند و نظارت بر انبارهاى غلات را به او واگذار كردند . پسر او محمد كه اكنون از او سخن مىگوييم در غرناطه پرورش يافت و نزد مشايخ غرناطه علم آموخت و به صحبت حكيم مشهور يحيى بن هذيل اختصاص يافت و از او علوم فلسفى اخذ كرد و در طب سر آمد شد و از ادب بهره‌اى وافى گرفت و در نزد استادان اين فن از نظم و نثر به مقامى ارجمند رسيد چنان كه در شعر و ترسل بىهمانند شد . سلطان ابو الحجاج از ملوك بنى الاحمر را مدح گفت و نام و آوازهء او در طى آن مدايح به سراسر آفاق منتشر گرديد . سلطان بر مقام او در افزود و به درگاه خود در ديوان رسالت زير دست ابو الحسن بن الجياب كه در مغرب و اندلس در نظم و نثر سرآمد همگان بود جاى داد . در غرناطه از عهد محمد مخلوع كاتب سلطان بود و چون وزير او محمد بن الحكيم كه زمام اختيارش را در دست داشت و بر او تحكم مىكرد - چنان كه گفتيم - كشته شد ، ابن الجياب به رياست ديوان رسالت برگزيده شد . او نيز بر اين منصب بود تا در سال 749 در طاعون همه گير آن سال بمرد . سلطان ابو الحجاج پس از مرگ او محمد بن الخطيب را به رياست ديوان برگزيد و كتابت با وزارت توام گردانيد و لقب وزير يافت و سپس مقام وزارت از آن خود ساخت . در\r\n\r\n","description":"","footnote":"","page_name":" 372 ","page_number":390},
  {"content":"\r\n\r\nمكاتبات با ملوك همجوار در اندلس ، به هنگام توسل شگفتيها از قلم او زاييد . آنگاه سلطان او را موظف نمود كه قراردادهايى كه با عمال منعقد مىشود به دست او انجام گيرد و او از اين راه مالى گزاف حاصل كرد . در تقرب به سلطان به حدى رسيد كه هيچيك از وزراى پيش از او بدان مقام نرسيده بودند . از سوى سلطان ابو الحجاج به سفارت نزد سلطان ابو عنان پادشاه بنى مرين رفت و از عهدهء اين سفارت نيك برآمد .\r\nدر سال 755 سلطان ابو الحجاج به هلاكت رسيد . در روز عيد فطر در مسجد به هنگام سجود او را كارد زدند و كشتند . موالى و علوج كه در آنجا بودند شمشير بركشيدند و قاتل را تكه تكه كردند و در حال با پسرش محمد بن ابى الحجاج بيعت كردند . غلام او رضوان زمام كارها به دست گرفت و سردارى سپاه و كفالت ملكزادگان خردسال به او واگذار شد . ابن الخطيب چنان كه در عهد پدرش مقام وزارت داشت در عهد محمد نيز به وزارت منصوب شد همچنين سمت كتابت و ديگر اعمال سلطانى به عهدهء او نهاده شد . در اين روزگاران كار دولت بر روال خود به نيكوترين وجهى اداره مىشد پس او را به نزد سلطان ابو عنان به سفارت فرستادند تا از او بر ضد طاغيه - آن سان كه شيوهء اسلاف ايشان بوده است - يارى خواهند . چون ابن الخطيب به نزد سلطان آمد ، در مقابل او بايستاد و وزرا و فقهاى اندلس را كه با او بودند يك يك معرفى كرد و از او اجازه خواست كه چيزى از شعر را آهسته در برابر او بخواند . سلطان اجازت فرمود و او همچنانكه ايستاده بود بر خواند :\r\n خليفة اللّه ساعد القدر * علاك ما لاح فى الدجى قمر . . . الخ \r\nسلطان از شنيدن آن ابيات به وجد آمد و اجازه داد كه بنشيند . و پيش از آنكه بنشيند گفت : به نزد ايشان باز نخواهى گشت مگر آنكه همهء خواسته‌هاى آنان برآورم . سپس به انعام بىحساب بنواختشان و همهء خواسته‌هاى آنان برآورد . شيخ ما قاضى ابو القاسم الشريف كه در اين هيئت همراه او بود براى من حكايت كرد كه هرگز شنيده نشده كه سفيرى پيش از آنكه خواسته‌هاى خود را به عرض سلطان برساند او را چنين وعده‌اى دهند مگر ابن الخطيب دولت ايشان پنج سال در اندلس دوام داشت . سپس محمد الرئيس پسر عم سلطان بر او بشوريد و صبر كرد تا سلطان به گردشگاه خود به بيرون الحمراء رود آنگاه بر ديوار دار الملك كه به الحمراء معروف بود فرا رفت و رضوان را در سرايش به قتل آورد و اسماعيل بن سلطان ابو الحجاج را كه شوى خواهرش بود به پادشاهى بنشاند . او در الحمراء در بند بود . بيرونش آورد و با او بيعت كرد و زمام امورش را بر دست گرفت . سلطان محمد در بستانسراى خود بود كه آواز طبل بشنيد . بر اسب نشست و جان برهانيد و به وادى آش رفت و آنجا را در ضبط آورد . آنگاه نزد سلطان ابو سالم پيام فرستاد و از اينكه ملك پدران او را تصاحب كرده‌اند شكايت كرد . سلطان ابو سالم در ايام برادرش ابو عنان در\r\n\r\n","description":"","footnote":"","page_name":" 373 ","page_number":391},
  {"content":"\r\n\r\nاندلس نزد ايشان بود . الرئيس كه زمام دولت اسماعيل به دست داشت . وزير محمد بن الخطيب را نيز به زندان افكند و در زندان بر او سخت گرفت . ميان او و خطيب ابن مرزوق از زمان اقامت در اندلس روابط دوستى بود . ابن مرزوق زمام اختيار سلطان ابو سالم به دست داشت . او را واداشت تا سلطان مخلوع را از وادىاش به مغرب خواند . سلطان ابو سالم بپذيرفت و به دولتمردان اندلس پيام داد كه راه او بگشايند تا از وادى آش به نزد او آيد . همچنين يكى از اهل مجلس خود ، الشريف ابو القاسم التلمسانى را نيز به اندلس فرستاد تا شفاعت كند باشد كه ابن الخطيب را از زندان آزاد سازند . ابن الخطيب آزاد شد و در صحبت الشريف ابو القاسم به وادى آش رفت و در ركاب سلطان خود محمد مخلوع به نزد سلطان ابو سالم آمدند . سلطان از آمدن ابن الاحمر شادمان شد و با مركب خويش به استقبالش رفت و جاى او در كنار تخت خويش قرار داد . ابن الخطيب در اين مجلس قصيدهء خويش - به همان شيوه - بخواند و از سلطان دادخواهى كرد . سلطان نيز وعدهء ياريش داد . و آن روز از روزهاى ديدنى و فراموش ناشدنى بود . سلطان آنان را اكرام بسيار كرد و براى آنان كه در ركاب او آمده بودند ارزاق و راتبه معين كرد و ابن الخطيب را نيز اموال و اقطاع داد . چون ابن الخطيب با سلطان انس گرفت از او اجازت خواست كه به مراكش رود و از آثار ملوك در آنجا ديدار كند . سلطان اجازت فرمود و به عمال خود نوشت كه مقدمش گرامى دارند . آنان نيز در اين گراميداشت بر يك ديگر پيشى مىگرفتند . چون به هنگام بازگشت به سلا رسيد به مقبرهء ملوك در شاله رفت و بر قبر سلطان ابو الحسن بايستاد و قصيدهء خود را در قافيهء راء در رثاء او بخواند و از روح او براى باز پس گرفتن املاك خود در قرطبه مدد خواست . و مطلع آن اين است :\r\n ان بان منزله وشطت داره * قامت مقام عيانه اخباره\r\nقسّم زمانك غيرة او عبرة * هذا ثراه و هذه آثاره \r\nسلطان ابو سالم به دولتمردان اندلس نامه نوشت و شفاعت كرد . در تمام مدتى كه در مغرب بودند ، ابن الخطيب جدا از سلطان خود در سلا مىزيست . در سال 763 سلطان محمد المخلوع به اندلس به مكان خويش باز گرديد . و ما از آن ياد كرديم . و آنچه را كه واپس گذاشته بود از زنان و فرزندان از فاس از پىاش فرستادند . امور دولت در اين روزگاران در دست عمر بن عبد اللّه بن على بود . ابن الخطيب را از سلا فرا خواندند وزير نظر او قرار دادند . سلطان از آمدنش شادمان شد و او را به مقامى كه داشت باز گردانيد و همان مقام كه از آن رضوان بود به دو ارزانى شد .\r\nعثمان بن يحيى بن عمر شيخ جنگجويان و فرزند شيوخ ايشان بود چون احساس كرده بود كه از الرئيس صاحب غرناطه به او آسيبى رسد با پدرش به طاغيه پيوسته بود . يحيى از آنجا به اندلس آمد و عثمان در دار الحرب ماند . او با سلطان در ايام دورى از وطن مصاحبت داشته بود و به او خدمتها كرده بود . چون دريافتند كه به دست طاغيه پيروزيى نصيب آنان نخواهد شد از او نوميد\r\n\r\n","description":"","footnote":"","page_name":" 374 ","page_number":392},
  {"content":"\r\n\r\nشدند و از نزد او به مناطق مرزى كشور خود آمدند . از آنجا به عمر بن عبد اللّه پيام دادند كه برخى ثغور غربى را كه متعلق به ايشان است و در سرزمين اندلس است به آنان واگذارد تا از آنجا بتوانند به پيروزى رسند . سلطان مخلوع در اين باب به من پيام داد . ميان من و عمر بن عبد اللّه دوستى و مخالصت بود . من از عمر بن عبد اللّه از جانب سلطان خواستار شدم و او را وا داشتم تا شهر رنده را كه ميراث اسلافش بود به او واگذارد . عمر بن عبد اللّه اشارت مرا پذيرفت و آن را به سلطان مخلوع داد و او در آنجا فرود آمد . عثمان بن يحيى هم در زمرهء ياران او بود و از مقريان خاص او .\r\nسلطان از رنده لشكر به مالقه برد و پس از فتح مالقه بردار الملك خويش مستولى گرديد و عثمان بن يحيى از سران دولت او بود و از خواص و مقربان . عثمان بن يحيى كم كم زمام انديشه و خواست سلطان به دست گرفت . چون ابن الخطيب زن و فرزند سلطان را بياورد و سلطان او را به مقام نخستينش باز آورد ، مقام و مرتبتى كه عثمان بن يحيى يافته بود بر او گران آمد . زيرا سلطان را از خود بى نياز مىديد . از ديگر سو از اين اعيان همواره بر ملك و دولت سلطان بيمناك بود و سلطان را از او برحذر مىداشت . تا آنگاه كه سلطان او و پدرش و برادرانش را به خوارى افكند و در زندان زيرزمينى حبس نمود . اين واقعه در ماه رمضان سال 764 اتفاق افتاد . سپس آنان را تبعيد كرد و ميدان براى ابن الخطيب خالى ماند . اين بار او بود كه زمام انديشه و خواست سلطان به دست داشت و تدبير امور دولت بر عهدهء او بود و با نديمان و خلوتيان او در آميخت و حل و عقد كارها همه به دست او بود و درگاه او مقصد و مقصود خواص و عوام شد . اين امر به خاصان و مقربان سلطان سخت آمد و از هر سو زبان به سعايت او گشودند ولى سلطان به سخن اين نمامان گوش نمىداد .\r\nاين خبر به ابن الخطيب بردند تصميم گرفت كه خود را از دست آنان برهاند .\r\nابن الخطيب در اين هنگام براى سلطان عبد العزيز بن سلطان ابو الحسن پادشاه مغرب اقدام به دستگيرى پسر عمش عبد الرحمان بن ابى يفلوسن پسر سلطان ابو على ، كرد . قضيه از اين قرار است كه عبد الرحمان را به سمت شيخ غازيان اندلس منصوب كرده بودند و او پس از آنكه در مغرب به هواى فرمانروايى افتاده بود و در هر ناحيه آتش فتنه افروخته بود و عمر بن عبد اللّه او را مغلوب كرده بود بناچار به اندلس رفته بود . او و وزيرش مسعود بن ماساى در سالهاى 767 در اندلس بر سلطان مخلوع فرود آمده بودند و سلطان آنان را گرامى داشته بود . چون على بن بدر الدين شيخ غازيان بمرد ، عبد الرحمان جانشين او شد . سلطان عبد العزيز ، پس از آنكه وزير عمر بن عبد اللّه كشته شد و خود زمام كارها به دست گرفت از آنچه سلطان مخلوع كرده بود به خشم آمد از اين گذشته نامه‌هايى به دست آمد كه عبد الرحمان براى برخى از بنى مرين نوشته بود . ابن الخطيب در نهان با سلطان عبد العزيز قرارى نهاد كه ابن ابى يفلوسن و ابن ماساى را در بند آورد و او را از شر و فساد ايشان برهاند ، بدان شرط كه چون به نزد او آمد در دولت خود مكانتى ارجمندش دهد . سلطان\r\n\r\n","description":"","footnote":"","page_name":" 375 ","page_number":393},
  {"content":"\r\n\r\nعبد العزيز پذيرا آمد و به خط خود بنوشت . ابن الخطيب سلطان خود را به دستگيرى ابن ابى يفلوسن و ابن ماساى ترغيب كرد و آن دو را بگرفت و به زندان فرستاد . در خلال اين احوال ابن الخطيب نيز سخت گرفتار سعايتها و بدگوئيهاى دشمنان خود واقع شده بود و كم كم احساس مىكرد كه سلطان مىخواهد به سخن ايشان گوش فرا دهد پس مصمم شد كه از اندلس به مغرب رود و از سلطان خود اجازت خواست كه به بررسى ثغور غربى رود و با گروهى از سواران خود به آن سو رفت .\r\nپسرش على نيز كه از خواص سلطان به شمار مىآمد با او بود . چون به محاذى جبل الفتح ، در مكانى كه از دريا مىگذشتند و به مغرب مىآمدند ، رسيد بدان سو روى نهاد . سردار جبل الفتح به استقبال او شتافت . سلطان عبد العزيز به او فرمان داده بود كه ناوگان مهيا دارد . در حال به كشتى نشست و به سبته آمد . ولات نواحى به اكرام تمام در آوردندش . ابن الخطيب از آنجا آهنگ سلطان نمود و در سال 773 در تلمسان به نزد او رفت . همهء اركان دولت شادمان شدند . سلطان عبد العزيز خواص خود را سوار كرده به استقبال او فرستاد و او را در نزد خود جاى داد جايى امن و خوش . در حال كاتب خود ابو يحيى بن مدين را به سفارت نزد فرمانرواى اندلس فرستاد كه زن و فرزند او را روانه سازد . ابو يحيى آنان را نيز در نهايت اكرام و آسودگى بياورد . چون ابن الخطيب از اندلس بيرون آمد رقيبانش سلطان را به تعقيب او تحريض كردند و معايب و خطاهاى او را يك يك بر شمردند . و كلماتى از او نقل كردند كه حاكى از زندقهء او بود و هر كس هر چه مىدانست گرد آورد و همه را نزد قاضى حضرت ، ابو الحسن بن ابى الحسن فرستادند . او نيز راى به زنديق بودنش داد و راى خويش به نزد سلطان فرستاد . سلطان قاضى ابو الحسن را نزد سلطان عبد العزيز فرستاد تا به استناد آن آراء حكم خدا را در حق او جارى كند . سلطان كه ابن الخطيب را پناه داده بود اين حق رعايت كرد و در جواب قاضى گفت : شما كه مىدانستيد ابن الخطيب زنديق است چرا تا در نزد شما بود براى اجراى حكم خداوند اقدامى نكرديد . اما من كسى را كه به من پناه آورده تسليم شما نخواهم كرد . آنگاه ابن الخطيب و پسران و همراهانش را كه از اندلس آمده بودند راتبه‌اى كرامند و اقطاعات داد . چون در سال 774 سلطان عبد العزيز به هلاكت رسيد و بنى مرين به مغرب باز گشتند و تلمسان را رها كردند ، او در ركاب وزير ابو بكر بن غازى رئيس دولتشان به فاس رفت و در آنجا املاك بسيار خريد و سرايهاى نيكو و شكوهمند ساخت و باغها و بستانها غرس كرد .\r\nابو بكر بن غازى نيز همهء مزايايى را كه سلطان متوفى به او داده بود حفظ كرد و تا به امروز به همان حال و روال زندگى مىكند . و ما بقيهء سرگذشت او را خواهيم آورد . ان شاء اللّه تعالى\r\n.\r\n\r\n","description":"","footnote":"","page_name":" 376 ","page_number":394},
  {"content":"\r\n\r\n\r\nخبر از هلاكت سلطان عبد العزيز و بيعت پسرش ابو زيان محمد السعيد و استبداد ابو بكر بن غازى و رجوع بنى مرين به مغرب\r\nسلطان عبد العزيز از آغاز زندگيش مبتلا به تبى مزمن بود كه در اثر بيمارى لاغرى بدان دچار شده بود . از اين رو هنگامى كه سلطان ابو سالم پسران را به رنده فرستاد او را با ايشان نفرستاد . چون به جوانى رسيد از آن بيمارى خلاص شد و حالش بهبود يافت . سپس بار ديگر در تلمسان همان بيمارى به سراغش آمد و روز بروز به لاغرى گراييد . چون به پيروزى رسيد و كارش استوارى گرفت دردش شدت يافت ولى با بيمارى خود همچنان مىساخت و آن را از بيم شايعات از مردم پوشيده مىداشت . هنگامى كه در بيرون شهر تلمسان لشكرگاه بر پا كرد كه به مغرب رود ، در شب بيست و دوم ماه ربيع الاخر سال 774 هنگامى كه براى وداع به ميان زن و فرزند خود رفته بود بمرد .\r\nخادمان خبر به وزير بردند . وزير در حالى كه محمد السعيد پسر سلطان را بر دوش گرفته بود به نزد مردم بيرون آمد و در مرگ خليفه ايشان را تعزيب گفت و پسر خردسالش را در برابر ايشان بر زمين نهاد . مردم گريان و شيون كنان ازدحام كردند و به او دست بيعت دادند و بر دستش بوسه زدند و او را به لشكرگاه بردند . سپس وزير پيكر سلطان را بر تابوتى نهاده به خيمهء او برد و همه شب براى حراست از لشكر بيدار ماند . آنگاه بانگ رحيل در داد و همه در جايى گرد آمدند و سه روز بعد به مغرب حركت كردند و در تازى فرود آمدند و از آنجا به فاس رفتند . فرزند سلطان به سراى سلطنت رفت و در قصر خود براى بيعت نشست . رسولان و هيئتها از شهرها برسيدند و بر حسب عادت بيعت كردند . وزير ابو بكر بن غازى خود زمام همهء كارها به دست گرفت و سلطان را در پردهء حجاب مستور داشت و از تصرف در همهء كارها ممنوع نمود ، زيرا در سن تصرف در امور هم نبود . ابو بكر بن غازى عمال خود به اطراف گسيل داشت و خود به جاى سلطان نشست و همهء كارهاى مغرب را از ابرام و نقض ، خود به عهده گرفت . باقى اخبار او را خواهيم آورد .\r\n\r\nخبر از استيلاى ابو حمو بر تلمسان و مغرب اوسط\r\nچون پس از مرگ سلطان عبد العزيز بنى مرين از تلمسان بيرون آمدند و به تازى فرود آمدند ، مشايخ گرد آمدند و امارت تلمسان را به ابراهيم بن سلطان ابو تاشفين دادند . ابراهيم از زمان مرگ پدرش تحت سرپرستى دولت ايشان پرورش يافته بود و مشايخ او را به سبب خلوصش بر ديگران ترجيح مىنهادند و او را با رحو بن منصور امير قبيلهء عبيد اللّه - از قبايل معقل - به تلمسان فرستادند و با آن دو هر كس در مغرب ، از قبايل مغراوه بود به موطنشان يعنى به شلف روان داشتند . بر اين قبايل على بن هارون بن منديل بن عبد الرحمان و برادرش رحمون را فرماندهى دادند و ايشان به بلاد\r\n\r\n","description":"","footnote":"","page_name":" 377 ","page_number":395},
  {"content":"\r\n\r\nخود باز گشتند . عطية بن موسى از موالى ابو حمو بود كه به سلطان عبد العزيز پيوسته بود و با همهء زاد و رود و ياران و خواص خود به نزد او آمده بود . چون سلطان عبد العزيز درگذشت از قصر بيرون آمد و در شهر پنهان شد . و تا بنى مرين از لشكرگاه خود در خارج شهر بيرون رفتند او از نهانگاه خود بيرون آمد و مردم را به سرور خود ابو حمو دعوت نمود . متابعان ابو حمو از مردم شهر و جمعى از غوغاييان بر او گرد آمدند و خواص را به بيعت با ابو حمو وادار نمودند . در اين احوال ابراهيم بن ابى تاشفين با رحو بن منصور و قوم او - از عبيد اللّه - به تلمسان رسيدند ولى از سوى ايشان رانده شدند و بناچار به مغرب باز گرديدند . فرزندان يغمور ، اولياء بنى حمو - از بنى عبيد اللّه - خبر به ابو حمو بردند . ابو حمو در تيكورارين بود از آنجا به پسر خود ابو تاشفين كه در حى بنى عامر بود ، پيوست و به تلمسان شتافتند . ابو حمو با جماعاتى از بنى عبد الواد وارد تلمسان شدند و بقاياى بنى عبد الواد در هر جا كه بودند بر ايشان گرد آمدند . سلطان ابو حمد در ماه جمادى الاولاى سال 774 بر سرير ملك خويش استقرار يافت . جمعى از خواص را كه در هنگام دورى او از مستقر خويش راه غدر پيموده بودند بگرفت و بكشت . بار ديگر ملك و دولت بنى عبد الواد بر سر كار آمد . ابو حمو آنگاه بر سر مغراوه ، اولياء بنى مرين به شلف لشكر برد و پس از نبردى طولانى بر آنان غلبه يافت و در اين نبردها رحمون بن هارون كشته شد . دعوت بنى مرين از ضواحى مغرب اوسط و شهرهاى آن برافتاد و چنان كه پيش از اين گفتيم كار بر بنى عبد الواد قرار گرفت . خبر به ابو بكر بن غازى رسيد .\r\nآهنگ جنگ ابو حمو نمود ولى به سبب خروج امير عبد الرحمان در ناحيهء بطويه از عزم خود منصرف گرديد و به دو نپرداخت .\r\n\r\nخبر از آمدن امير عبد الرحمان بن ابى يفلوسن از اندلس به مغرب و گرد آمدن قبايل بطويه بر او و قيام به دعوت او\r\nمحمد المخلوع بن الاحمر در ماه جمادى الاولاى سال 763 از رنده به ملك خود غرناطه باز گرديد .\r\nطاغيه دشمن او الرئيس را كه بر ضد او عصيان كرده بود به هنگامى كه از غرناطه به نزد او گريخته بود بكشت و اين به سبب عهدى بود كه با مخلوع بسته بود . محمد بر سرير فرمانروايى خويش استقرار يافت و كاتب او و كاتب پدرش محمد بن الخطيب نزد او باز گرديد . محمد او را بنواخت و وزارت داد و دست او در كارها گشاده گردانيد . ابن الخطيب نيز بر عقل و هوش او مستولى گرديد . اما ابن الخطيب همواره چشم به مغرب و سكونت در آنجا دوخته بود و در صدد آن بود كه اگر خلل در رياست او پديد آمد به آنجا گريزد و براى اين مقصود سوابق و وسايلى نزد ملوك آن طرف مهيا كرده بود . فرزندان سلطان ابو الحسن همه از پسر عموهاى خود ، يعنى فرزندان ابو على بيمناك بودند و مىترسيدند روزى زمام كار از دست ايشان بيرون كنند . چون امير عبد الرحمان به\r\n\r\n","description":"","footnote":"","page_name":" 378 ","page_number":396},
  {"content":"\r\n\r\nاندلس افتاد ، ابن الخطيب او را بركشيد و مشاور خود ساخت و رتبه و مقامش را در دولت فرا برد و سلطان را واداشت كه او را فرماندهى مجاهدين و غازيان زناته دهد . تا جانشين پسر عموهاى خود كه در اين راه صاحب آثارى بودند ، گردد . چون سلطان عبد العزيز در كار فرمانروايى خويش استقلال يافت و ابن الخطيب همواره ، به خشنودى او مىكوشيد ابن الاحمر را واداشت تا عبد الرحمان بن ابى يفلوسن و وزير او مسعود بن ماساى را بگيرد و به زندان كند - ابن الخطيب مكر خويش به كار داشت تا بالاخره سلطان محمد المخلوع اين كار به انجام رسانيد و آن دو را تا آن هنگام كه سلطان عبد العزيز بر سرير ملك بود محبوس بداشت . روابط سلطان محمد المخلوع و وزيرش ابن الخطيب تيره شد و با او دل بد كرد . ابن الخطيب نيز از او ببريد و در سال 772 به نزد سلطان عبد العزيز آمد . چون سوابق و وسايل اين اقدام از پيش مهيا كرده بود سلطان از او استقبال كرد و او را از خواص و مقربان خويش گردانيد . سلطان عبد العزيز از محمد بن الاحمر خواست كه زن و فرزند او نيز بفرستد و بدين گونه همهء زاد ورود او در زمرهء اتباع سلطان در آمدند . پس ، ميان سلطان عبد العزيز و محمد دشمنى سخت شد و ابن الخطيب او را به تصرف اندلس ترغيب كرد و قرار بر آن نهادند كه چون سلطان از تلمسان به مغرب باز گردد اين كار صورت عمل پذيرد . اين خبر به ابن الاحمر بردند . نزد سلطان هدايايى فرستاد كه همانند آن كس نشنيده بود . هر چيز گزين از امتعه و ظروف و استران راهوار و غلامان و كنيزان كه در اندلس يافته مىشد براى او گسيل داشت و رسولان او بيامدند و تسليم ابن الخطيب را خواستار شدند . سلطان از تسليم او سرباز زد . چون سلطان بمرد و وزير ، ابن غازى زمام امور به دست گرفت ، ابن الخطيب را در زمرهء خواص و مشاوران خود در آورد .\r\nمحمد بن الاحمر همچنانكه از سلطان عبد العزيز خواسته بود ، از او نيز خواست كه ابن الخطيب را تسليم او نمايد . ابو بكر بن غازى پاسخ درشت داد و رسولان او را باز پس فرستاد . ابن الاحمر نيز در حال عبد الرحمان بن ابى يفلوسن را آزاد كرد و به كشتى نشاند و در ساحل به ميان قبايل بطويه پياده نمود . عبد الرحمان به جبل الفتح رفت و با سپاهيان خود آن را تصرف كرد . آنگاه در ماه ذو القعدهء سال 774 با وزير خود مسعود بن ماساى در بطويه فرود آمد . قبايل بطويه به دو گرويدند و با او بيعت كردند كه تا پاى جان در راه نشر دعوت او پايدارى ورزند . اين خبر به وزير ابو بكر بن غازى رسيد ، پسر عم خود محمد بن عثمان را براى سد ثغور به سبته فرستاد . زيرا از تعرض ابن الاحمر بيمناك بود . خود نيز با سپاه و آلت و عدت از فاس حركت نمود . عبد الرحمان در بطويه بود . روزى چند با او نبرد كرد ولى شهر مقاومت مىورزيد . بناچار به تازى و از آنجا به فاس باز گرديد . امير عبد الرحمان تازى را بگرفت . وزير به فاس آمد و بر سرير فرمانروايى خويش نشست .\r\nقصدش آن بود كه براى راندن دشمن باز گردد . ناگهان خبر يافت كه سلطان ابو العباس احمد بن\r\n\r\n","description":"","footnote":"","page_name":" 379 ","page_number":397},
  {"content":"\r\n\r\nسلطان ابو سالم سر برداشته و مردم با او بيعت كرده‌اند . و ما به ذكر آن خواهيم پرداخت . ان شاء اللّه .\r\n\r\nخبر از بيعت سلطان ابو العباس احمد بن ابو سالم ابراهيم و استقرار او بر تخت پادشاهى و بيان حوادث ديگر\r\nمحمد بن عثمان براى سد ثغور ملك به سبته رفت تا از تجاوز ابن الاحمر كه جبل الفتح را محاصره كرده بود ممانعت نمايد ، ميان ابن الاحمر و محمد بن عثمان رسولان آمد و شد گرفتند . ابن الاحمر عتاب آغاز كرد و محمد بن عثمان از آنچه ابن عمش مرتكب شده بود پوزش خواست . ابن الاحمر از اين طريق براى وصول به غرضش راهى يافت . و با او در امر بيعت با ابو العباس احمد بن سلطان ابو سالم به گفتگو پرداخت . ابو العباس با ديگر فرزندان ابو سالم در طنجه تحت مراقبت بودند . ابن الاحمر گفت كه بايد كسى بر مسلمانان فرمان راند كه بتواند دشمن ايشان را دفع كند و مرزهاى مملكت را از تجاوز دشمنان مصون دارد نه كودكى خردسال كه شرعا با او بيعت نتوان كرد و اين منصب از ميان همهء فرزندان به ابو العباس احمد بن ابو سالم اختصاص دارد كه پدر او را بر همگان حقى بزرگ است و بايد كه اين حق گزارده آيد و ابن الاحمر او را وعده يارى داد . ابن الاحمر شرط كرد كه چون امر بر ابو العباس قرار گيرد از محاصرهء جبل الفتح دست بر خواهد داشت و فرزندان را كه در طنجه تحت نگهبانى او هستند به بيعت وادار خواهد كرد و در عوض هر گاه بر ابن الخطيب دست يابند به نزد او روانه‌اش دارند . محمد بن عثمان اين شرطها بپذيرفت . سفير او در اين گفتگوها احمد الرعينى از طبقه كتاب اشغال در سبته بود .\r\nسلطان ابو الحسن در آن شب كه از واقعهء طريف جان رهانيده و از آب گذشته بود با مادر اين احمد ازدواج كرده بود . زيرا در اين واقعه زنان خود را از دست داده بود . چون حرمش در فاس به او پيوستند مادر احمد را به نزد اقوامش فرستاد . رعينى مىپنداشت كه اين سفارت وسيله‌اى شود كه او با فرزندان سلطان ابو الحسن پيوندى يابد و در دولت نوين مقامى فرا چنگ آرد . محمد بن عثمان از سبته به طنجه شد و به مكانى كه فرزندان در بند بودند ، رفت . ابو العباس احمد بن سلطان ابو سالم را فرا خواند و با او بيعت كرد و مردم را به اطاعت او واداشت . مردم سبته را نيز به بيعت فرا خواند . آنان نيز بيعت كردند . ساكنان جبل الفتح نيز دست بيعت دادند و ابن الاحمر محاصره برداشت . محمد بن عثمان از سوى سلطان خويش ابو العباس جبل الفتح را به او واگذاشت و مردم آن ديار را به اطاعت از او فرا خواند . ابن الاحمر از مالقه بيامد و به شهر داخل شد و بر آن مستولى گرديد و دعوت بنى مرين در آن سوى دريا به كلى محو گرديد . ابن الاحمر سلطان ابو العباس را هدايايى گران داد و او را به لشكرى از غازيان اندلس يارى داد و براى يارى او در كارى كه در پيش داشت اموالى به نزد او حمل كرد .\r\n\r\n","description":"","footnote":"","page_name":" 380 ","page_number":398},
  {"content":"\r\n\r\nمحمد بن عثمان هنگام رفتن از فاس با وزير ابو بكر بن غازى كه پسر عم او بود وداع كرد و در باب سلطان به گفتگو پرداختند و گفتند بايد مردم را پيشوايى باشد كه در كارها به او رجوع كنند و اگر چنين كسى پيدا شود كار دولت و مردم را به او خواهند گذاشت . ولى بى آنكه به رايى قطعى برسند از يك ديگر جدا شدند . چون محمد بن عثمان چنين كارى كرد و با ابو العباس بيعت نمود به وزير پيام داد و چنان نمود كه به مقتضاى راى و اذن او اين كار كرده است و خدا داناتر است كه ميان ايشان چه گذشته بود . وزير با اصرار تمام ادعاى او تكذيب مىكرد و از آنچه به دو نسبت مىداد اظهار برائت مىنمود و با او بمدارا سخن مىگفت ، باشد كه ابو العباس را با ديگر فرزندان به همان جايى كه بوده‌اند باز گرداند . اما محمد بن عثمان ابا مىكرد و به استناد اجتماع مردم و بيعت آنها از آنچه كرده بود دفاع مىنمود . در همان اثنا كه وزير در اين تلاش بود ، او را خبر دادند كه محمد بن عثمان همهء فرزندان را كه در بند بوده‌اند به اندلس برده و تحت كفالت ابن الاحمر درآورده است . وزير ، ابو بكر بن غازى به هم برآمد و از پسر عم خود و سلطانش بيزار گرديد و روى به تازى نهاد تا چون از دشمن خود آسوده گردد قصد آنان كند . امير عبد الرحمان به پيكار برخاست و او را به محاصره انداخت . محمد بن عثمان عزم مغرب نمود . مدد سلطان ابن الاحمر نيز برسيد و سپاهى به ياريش فرستاد . فرمانده اين سپاه يوسف بن سليمان بن عثمان بن ابى العلاء از مشايخ غازيان مجاهد بود و سپاهى ديگر از رجال سلحشور اندلس ، به پيش از هفتصد تن ابن الاحمر رسولان خود را نزد امير عبد الرحمان فرستاد و از او خواست با ابن عم خود سلطان ابو العباس احمد دست اتحاد دهد و او را براى گرفتن ملك اسلافش در فاس يارى رساند . ميان آن دو عقد مودت و مواصلت بسته شد ، بدين شرط كه امير عبد الرحمان به ملك اسلاف خود بسنده كند . محمد بن عثمان و سلطانش به فاس لشكر بردند و چون وزير از آنجا بيرون آمد به شهر درآمدند و تا قصر عبد الكريم پيش راندند . وزير كه سرگرم محاصرهء تازى بود خبر شد . لشكرگاه بركند و به فاس باز گرديد و در كدية العرائس فرود آمد .\r\nسلطان ابو العباس احمد به زرهون رفت و وزير با لشكر خود از پى او روان شد و چون نبرد آغاز شد صفوف لشكرش در هم ريخت و ساقه لشكر از پى آن منهزم گرديد . وزير در هم شكسته به عقب باز گشت و لشكرگاهش به تاراج رفت و به بلد الجديد داخل گرديد . وزير ابو بكر بن غازى ، اعراب - از فرزندان حسين - را فرا خواند تا به لشكرگاه او در زيتون بيرون شهر فاس گرد آيند .\r\nچون گرد آمدند ، امير عبد الرحمان با جمعى از عربهاى احلاف از تازى در رسيد و آنان را به صحرا راند . سلطان ابو العباس احمد با لشكريان خود - از عرب و زناته - برسيد . نزد ونزمار بن عريف كه ولى پدرانشان بود كس فرستادند . او اكنون در قصر مراده كه خود در ملويه پى افكنده بود مىزيست . او را از راز درونشان آگاه كردند ونزمار نيز به اتحاد و اتفاق ترغيبشان كرد . همه در\r\n\r\n","description":"","footnote":"","page_name":" 381 ","page_number":399},
  {"content":"\r\n\r\nوادى النجا گرد آمدند و براى افكندن دشمنشان متفق و همراى شدند و به سوى بلد الجديد در حركت آمدند . در ماه ذو القعدهء سال 775 [ 1 
  ] به سوى كدية العرائس راندند . در آنجا نبردى سخت در گرفت . آنگاه آن دو لشكر متحد با همهء تجهيزات خود حمله كردند و صفوف لشكر خصم را در هم ريختند . وزير پس از تلاش بسيار به بلد الجديد باز گرديد و سلطان ابو العباس در كدية العرائس لشكرگاه زد و امير عبد الرحمان در كنار او فرود آمد و هر دو لشكر بلد الجديد را محاصره كردند و بر آن سخت گرفتند .\r\nدر اين هنگام از ابن الاحمر مدد رسيد . جمعى از مردان از اندلس برسيدند و در محاصرهء شهر شركت جستند . پس به املاك ابن الخطيب كه در فاس بود تاختند و همه را ويران ساختند و تاراج و كشتار كردند چون سال 776 آغاز شد ، محمد بن عثمان با پسر عم خود ابو بكر بن غازى به مذاكره پرداخت كه از بلد الجديد دست بردارد و با سلطان بيعت كند . زيرا محاصره ، ابو بكر بن غازى را سخت در رنج افكنده بود و خزانه نيز خالى شده بود و از جايى اميد يارى نداشت . وزير اجابت كرد . امير عبد الرحمان نيز شرط كرد كه از اعمال مراكش به يك سو شوند و از سجلماسه به او دهند . بر اين نيز پيمان بستند ولى بدان خوشدل نبودند و در دل قصد مكر و فريب داشتند . وزير ، ابو بكر بن غازى به نزد سلطان ابو العباس احمد آمد و با او بيعت كرد و هم از او امان خواست و هم آنكه او را وزارت دهد . ابو العباس بپذيرفت . سلطان در هفتم محرم همان سال به بلد الجديد در آمد و امير عبد الرحمان در اين روز به مراكش رفت و بر آن مستولى گرديد . على بن عمر بن ويغلان شيخ بنى مرين و وزير ، ابن ماساى نيز با او بودند ولى پس از چندى وزير ابن ماساى از او جدا شد و بر حسب عهدى كه با سلطان ابو العباس بسته بود به فاس باز گرديد و از دريا گذشت و به اندلس رفت و در نزد ابن الاحمر بياسود . سلطان ابو العباس بن سلطان ابو سالم بر مغرب مستولى شد . وزيرش محمد بن عثمان بن الكاس بود . محمد بن عثمان بر همهء كارهاى او چنگ افكند و زمام عقل و راى او به دست گرفت و كار شورا به سليمان بن داود واگذار شد . سليمان از بلد الجديد در جملهء ياران ابو بكر بن غازى ، پس از خلاصيش از زندان ، به آنان پيوسته بود . او در دستگاه ابو بكر صاحب امر و نهى بود ، ولى ابو بكر را در بدترين حال رها كرد . از اين رو به ابو العباس كه بلد الجديد را در محاصره داشت پيوست . چون بنيان دولت او مستحكم شد محمد بن عثمان زمام دولت به دست او سپرد و كار شورا به او مفوض داشت و رياست مشيخه با او بود . ميان اين ابو العباس و ابن الاحمر روابط مودت استوار گرديد و اختيار امر و نهى فرزندان كه در ايالت او بودند به او تفويض گرديد .\r\nچون امير عبد الرحمان به مراكش رفت پيمانى را كه با او بسته بودند نقض كردند و دليل آوردند كه\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  B  و  C  و  F  : 765 .\r\n","page_name":" 382 ","page_number":400},
  {"content":"\r\n\r\nدر آن پيمان‌نامه به ملك سلف او اشارت رفته و مراكش را باكراه در پيمان نامه آورده‌اند . پس عزم آن كردند كه لشكر بر سر او برند ولى از حركت باز ايستادند و در سال 776 [ 1 
  ] ميانشان عقد صلح بسته شد . مرز ميان دو كشور كه رود از مور شد . بلاد ثغر را به حسون بن على الصبيحى داد . على پيوسته بر آن حدود فرمان مىراند تا به هلاكت رسيد و ما به ذكر آن خواهيم پرداخت . ان شاء اللّه .\r\n\r\nخبر از كشته شدن ابن الخطيب\r\nچون در آغاز سال 776 سلطان ابو العباس بردار الملك خويش بلد الجديد مستولى شد وزير او محمد بن عثمان بر او تحكم مىكرد و سليمان بن داود - از عربهاى بنى عسكر - معاون او بود .\r\nميان ابو العباس و ابن الاحمر به هنگامى كه در طنجه با او بيعت شد شرط چنان بود كه ابن الخطيب را به خوارى افكند و تسليم او كند . زيرا ابن الاحمر خبر يافته بود كه ابن الخطيب ، سلطان عبد العزيز را به تصرف اندلس ترغيب مىنمايد . چون ابو العباس از طنجه لشكر در حركت آورد ، ابو بكر بن غازى در بيرون شهر بلد الجديد با او روياروى شد . ابو العباس لشكر او به هزيمت داد و ابو بكر غازى در شهر پناه گرفت . ابن الخطيب نيز از بيم جان با او به شهر درآمد . هنگامى كه سلطان ابو العباس بر بلد الجديد استيلا يافت ابن الخطيب روزى چند در شهر ماند ولى به تحريض سليمان بن داود ابو العباس او را بگرفت و به زندان فرستاد و خبر دستگيرى او به ابن الاحمر دادند . سليمان بن داود را با ابن الخطيب سخت دشمنى بود ، زيرا سلطان ابن الاحمر با سليمان بن داود به عنوان شيخ غازيان اندلس بيعت كرده بود كه چون خداوند او را به مستقر ملك خويش باز گرداند آن منصب به او دهد . و هنگامى كه بار ديگر به فرمانروايى خود باز گرديد ، عمر بن عبد اللّه سليمان را به نزد او فرستاد كه اكنون به مقتضاى عهدى كه بسته است عمل كند ، ولى ابن الخطيب سلطان را از اين كار باز داشت و گفت كه اين مقام ويژهء اعيان خاندان عبد الحق است كه از فحول زناته‌اند و سليمان نوميد باز گرديد و كينهء ابن الخطيب به دل گرفت . سپس سليمان بن داود در جبل الفتح كه محل امارت او در اندلس بود باقى ماند و ميان او و ابن الخطيب مكاتباتى صورت مىگرفت كه از كينهء درونى هر يك از آن دو حكايت داشت . چون خبر دستگيرى ابن الخطيب به سلطان ابن الاحمر رسيد ، كاتب و وزير خود بعد از ابن الخطيب را يعنى ابو عبد اللّه بن زمرك را به فاس فرستاد . ابن زمرك نزد سلطان ابو العباس آمد ابو العباس ابن الخطيب را به شورا دعوت كرد و ديگر اهل شورا نيز حاضر آمدند . بعضى كلمات را كه در نوشته‌هاى خود به كار برده بود به دو نمود و از كار او ناخشنودى نمود و سرزنشش كرد و در برابر آن جمع كار به شكنجه‌اش كشيد و به زندانش\r\n\r\n\r\n","description":"","footnote":"\r\n[ ( 1 ) 
  ] در سه نسخه 766 .\r\n","page_name":" 383 ","page_number":401},
  {"content":"\r\n\r\nبردند . به مقتضاى آنچه دربارهء او رقم زده بودند و يا فقها فتوا داده بودند قتلش را واجب دانستند .\r\nسليمان بن داود برخى اوباش حاشيهء خود را مأمور قتل او نمود . شب هنگام با برخى دژخيمان كه همراه سفراى ابن الاحمر آمده بودند به زندانش رفتند و خفه‌اش كردند . روز ديگر پيكر او بيرون آوردند و در گورستان باب المحروق به خاك سپردند . صبح روز بعد پيكر او از گور بيرون آوردند و بر كنار گور افكندند و هيزم بر او افراشتند و آتش زدند . مويش سوخت و پوستش سياه شد و بار ديگر به گورش باز گردانيدند و اين آخرين شكنجهء او بود . مردم از اين همه شناعت كه از سليمان بن داود سرزد در شگفت شدند و او و اهل دولتش و قومش را نكوهش كردند . و اللّه الفعال لما يريد .\r\nابن الخطيب - عفا اللّه عنه - در ايام شكنجه در زندان ، انتظار مرگ مىكشيد و ابياتى در رثاى خويش مىسرود و مىگريست . و از آنهاست اين بيتها :\r\n بعدنا و ان جاورتنا البيوت * و جئنا لوعد و نحن صموت\r\nو انفاسنا سكنت دفعة * كجهر الصلاة تلاه القنوت\r\nو كنا غطاما فصرنا عظاما * و كنا نقوت و هانحن قوت\r\nو كنا شموس سماء العلا * غربن فباحت علينا السموت\r\nو كم جدلت ذا الحسام انطبا * و ذو البخت كم خذلته البخوت\r\nو كم سيق للقبر فى خرقة * فتى ملئت من كساه التخوت\r\nو قل للعدى ذهب بن الخطيب * وفات فمن ذا الذي لا يفوت\r\nو من كان يفرح منهم له * فقل يفرح اليوم من لا يموت \r\n\r\nخبر از حركت سليمان بن داود به اندلس و مقامش در آنجا تا هنگام مرگش\r\nسليمان بن داود از آن زمان در معرض حوادث واقع شد و پى در پى گرفتار شوربختى مىشد آهنگ آن داشت كه به اندلس بگريزد و در آنجا در ميان قوم خود به جهاد پردازد . چون محمد بن الاحمر ، المخلوع ، در سال 761 به هنگام خلع نزد سلطان ابو سالم به فاس رفت ، سليمان خود را به او رسانيد بدين اميد كه در زمرهء ياران او در آيد و در اين باب ميانشان پيمانى بسته شد ، بدين مضمون كه چون ابن الاحمر به مستقر فرمانروايى خويش باز گردد او را بر غازيان و مجاهدان فرماندهى دهد . هنگامى كه ابن الاحمر بار ديگر به مقام خويش باز گرديد ، سليمان بن داود در سال 766 در غرناطه به عنوان سفير عمر بن عبد اللّه به ديدار او نايل آمد و خواست عهدى را كه سلطان در ايام خلع با او بسته است به اجرا در آورد . ابن الخطيب مانع اين كار شد و گفت رياست غازيان و مجاهدان همواره خاص اعيان زناته از خاندان عبد الحق بوده است زيرا در اندلس طرفداران و اقوام\r\n\r\n","description":"","footnote":"","page_name":" 384 ","page_number":402},
  {"content":"\r\n\r\nبسيار دارند . بدين گونه سليمان نوميد شد و كينهء ابن الخطيب در دل گرفت و نزد سلطان ابو سالم باز گرديد . سپس در ايام سلطان عبد العزيز به خوارى افتاد و از آن خلاص نيافت مگر بعد از هلاكت سلطان . پس از مرگ سلطان عبد العزيز ابو بكر بن غازى او را آزاد كرد تا در كارهاى خود از او يارى جويد . چون ابو بكر بن غازى سخت در محاصره افتاد ، سليمان بن داود از شهر بيرون آمد در خارج بلد الجديد به سلطان ابو العباس بن مولا ابو سالم پيوست و اين اقدام يكى از علل پيروزى او بود .\r\nهنگامى كه سلطان ابو العباس در سال 776 [ 1 
  ] به دار الملك خود بلد الجديد ، درآمد و كارش بالا گرفت ، سليمان بن داود را بر كشيد و او را به عضويت شورا برگزيد . وزير محمد بن عثمان نيز از او بسى يارى ديد و او را در زمرهء مقربان خويش قرار داد و چنان كه گفتيم در كارها به راى او رجوع مىكرد . سليمان در تمام اين احوال قصد رفتن به اندلس داشت . از آغاز كار ، سليمان بن داود خود را به سلطان ابن الاحمر نزديك ساخته بود تا آنگاه كه به ترغيب محمد بن عثمان ، ابن الخطيب را به قتل رسانيد و اين كار در آغاز دولت سلطان ابو العباس بود . سليمان بن داود از سوى سلطان خود ، در سال 778 در صحبت ونزمار بن عريف به سفارت نزد ابن الاحمر رفت . ابن الاحمر آن دو را بگرمى استقبال كرد . آن سان كه سفيران ديگر را استقبال مىكرد . ونزمار پس از اداى رسالت خويش باز گرديد . او از ابن الاحمر دست خطى گرفته بود به نام سردار ناوگان او كه هر وقت اراده كند كه از دريا بگذرد براى او تسهيلاتى فراهم آورند . ونزمار به شكار بيرون آمد و به بندر مالقه رسيد . در آنجا دست خط سلطان را به سردار ناوگان او نشان داد . آن سردار او را از دريا گذرانيد و به سبته برد و او از آنجا به مكان خويش رفت . اما سليمان عزم آن كرد كه در نزد ابن الاحمر بماند و در آنجا بماند . تا سال 781 كه بمرد بعزت زيست و نديم و مشاور سلطان بود .\r\n\r\nخبر از وزير ابو بكر بن غازى و تبعيد او به ميورقه سپس بازگشت او و شورش او و هلاكت او\r\nمحاصرهء ابو بكر بن غازى به دراز كشيد و چون اموال او و اموال سلطان عبد العزيز به پايان رسيد و يقين كرد كه از هر سو دشمن بر او احاطه دارد به انديشهء تسليم افتاد . محمد بن عثمان از همانجا كه شهر را محاصره كرده بود او را پيام داد و امانش داد كه شهر را تسليم كند . ابو بكر بن غازى بپذيرفت و از شهر بيرون آمد و به نزد ابو العباس احمد بن ابى سالم رفت و او به خط خود برايش امان‌نامه نوشت و او را به خانه‌اش در فاس باز گردانيد . آنگاه سلطانى را كه خود منصوب كرده بود تسليم نمود و محمد بن عثمان او را تحويل گرفت و سخت در تحت نظر و نگهبانى خويش\r\n\r\n\r\n","description":"","footnote":"\r\n[ ( 1 ) 
  ] در همان سه نسخه 766 .\r\n","page_name":" 385 ","page_number":403},
  {"content":"\r\n\r\nگرفت تا به نزد سلطان ابن الاحمرش فرستاد و در زمرهء فرزندان اين خاندان در نزد او ماند .\r\nسلطان ابو العباس به دار الملك خويش در آمد و بر تخت فرمانروايى خود نشست و در ممالك او امرش نافذ شد . ابو بكر بن غازى در سراى خود ماند . خواص نزد او آمد و شد مىكردند ، بعضى دلداريش مىدادند و بعضى بر او كينه مىورزيدند تا عاقبت زبان ساعيان در حق او دراز شد .\r\nسلطان او را گرفت و به غساسه فرستاد . ابو بكر از آنجا به كشتى نشست و در پايان سال 776 به ميورقه رفت و چند ماه در آنجا ماند و همواره ميان او و وزير محمد بن عثمان مكاتبت و پيام بود .\r\nپس از چندى عطوفت خويشاوندى سبب شد كه اجازت دهد به مغرب آيد و در غساسه سكونت جويد . ابو بكر بن غازى در اوايل سال 777 به مغرب آمد و در آنجا به فرمانروايى پرداخت . كم كم هواى ديگر در سرش افتاد و آنچه در دل نهان داشته بود آشكار ساخت و با پسر عم خود محمد بن عثمان رقابت آغاز كرد . پس به ابن الاحمر در آن سوى دريا پيامهاى مودت آميز داد و براى او تحف و هدايا فرستاد . ابن الاحمر به پسر عم او محمد بن عثمان نوشت كه او را به مكانش باز گرداند تا مبادا از او فسادى زايد . محمد بن عثمان ابا كرد . ونزمار بن عريف نيز توصيه‌هايى كرد ولى او جز بر امتناع نيفزود . ابن الاحمر حتى سلطان ابو العباس را به نقض عهد و امان تهديد كرد .\r\nسلطان نيز اين كار را كارى منكر شمرد . عاقبت با سپاهى از عربها در سال 779 از فاس بيرون آمد و روى به دو نهاد . خبر به ابو بكر بن غازى رسيد او نيز سپاهى از عربها بسيج كرد . عربهاى احلاف - از قبايل معقل برسيدند و ميان ايشان اموالى تقسيم كرد و از غساسه لشكر بيرون آورد و يكى از عربهاى ناشناخته را كه شباهتى به يكى از فرزندان سلطان ابو الحسن داشت به سلطنت منصوب كرد .\r\nسلطان ابو العباس لشكر به جنگ او آورد تا به تازى رسيد . احياء عرب در برابر سپاه بنى مرين پاى به گريز نهادند . ابو بكر بن غازى مقاومت نيارست و جان از معركه به در برد . ونزمار بن عريف قدم به اصلاح پيش نهاد و از او خواست كه تسليم امر سلطان شود و از خلاف باز ايستد . ابو بكر بپذيرفت و به آستان سلطان در آمد . سلطان او را تحت نظر و مراقبت به فاس فرستاد و در آنجا در بندش كشيدند . مقدمات سپاه بنى مرين به وادى ملويه رسيد . صاحب تلمسان از آن بيمناك شد . از اين رو جماعتى از قوم خود و بزرگان مجلسش را نزد سلطان فرستاد و ملاطفت و اظهار مدارا نمود . سلطان ابو العباس با او پيمان صلح بست و به خط خود پيمان نامه نوشت . و عمال براى گرفتن باج و خراج به اطراف گسيل داشت و از آن حوالى مبالغى كه خاطر او را خشنود مىساخت گرد آورد . آنگاه به پايتخت خود باز گرديد . چون به فاس رسيد ، فرمان قتل ابو بكر بن غازى را صادر نمود او را در زندانش به ضرب خنجر كشتند و عبرت روزگار شد . سلطان هر روز نيرومندتر مىشد . روابط دوستى خود را با امير عبد الرحمان بن ابى يفلوسن صاحب مراكش مستحكمتر ساخت ميانشان هدايا رد و بدل گرديد . همچنين نزد صاحب اندلس هدايايى فرستادند او نيز براى ايشان هدايا فرستاد .\r\n\r\n","description":"","footnote":"","page_name":" 386 ","page_number":404},
  {"content":"\r\n\r\nمغرب سراسر صلح و آرامش بود و مردم به آرزوهاى ديرين خود رسيدند و شادمان زيستند . اين حال تا به امروز كه پايان سال 781 است و ما به تأليف اين كتاب مىپردازيم بر دوام است . و اللّه مقدر الليل و النهار .\r\n\r\nپايان يافتن صلح ميان عبد الرحمان صاحب مراكش و سلطان ابو العباس صاحب فاس و استيلاى عبد الرحمان بر از مور و كشته شدن عامل آن حسون بن على\r\nعلى بن عمر بزرگ بنى ورتاجن و شيخ بنى ويغلان بود . از آن هنگام كه امير عبد الرحمان از اندلس آمده بود و بر تازى استيلا يافته بود و نيز آنگاه كه به محاصرهء بلد الجديد همراه با سلطان ابو العباس رفت ، على بن عمر همواره با او بود . سپس با ياران او به مراكش رفت و صاحب شورا و از اكابر دولت او شد . على بن عمر از پيش ، از خالد بن ابراهيم المبدازى [ 1 
  ] شيخ حاحه - از قبايل مصامده در سرزمينهاى ميان مراكش و بلاد سوس - كينه به دل داشت و چون با ابو بكر بن غارى وزير خود كامه ، پس از سلطان عبد العزيز خلاف آشكار ساخت و به سوس رفت ، بر خالد بن ابراهيم گذشت . خالد راه بر او بربست و بسيار از اموال و اثقال و چارپايانش را بستند . او خود جان به سلامت برد و بر سوس رفت و آتش آن كينه در دلش افروخته‌تر گرديد به هنگامى كه امير على بن عمر شيوح معقل را فرا خواند . و شيوح معقل به نزد او آمدند ، او همراه با ايشان به احيائشان رفت و با آنان زيست و همچنان در اطاعت امير عبد الرحمان بود و به او دعوت مىكرد . آنگاه امير عبد الرحمان با سلطان ابو العباس بلد الجديد را محاصره كرده بودند على بن عمر خويشتن به امير عبد الرحمان رسانيد .\r\nچون سلطان آغاز سال 776 بلد الجديد را بگشود على بن عمر همراه با امير عبد الرحمان به مراكش رفت و از او اجازه خواست كه خالد بن ابراهيم را بكشد . امير عبد الرحمان اجازه نداد ، على بن عمر اين كينه در دل نهان مىداشت . چندى بعد كه براى انجام برخى امور دولت به جبل وريكه رفت ، نوادهء خود عامر بن محمد را به قتل خالد فرمان داد . او نيز در يكى از روزها او را در خارج شهر مراكش بكشت و نزد نياى خود على بن عمر به وريكه رفت ، امير عبد الرحمان با او راه ملاطفت و مدارا در پيش گرفت . سپس خود سوار شد و برفت و او را فرود آورده به مراكش برد . على بن عمر چندى در خدمت بزيست . سپس از امير بيمناك شد و به ازمور رفت . عامل از مور حسون بن على الصبيحى بود . على او را ترغيب كرد كه به مراكش لشكر برد و هر دو به قلمرو صنهاجه رفتند .\r\nامير عبد الرحمان يكى از بزرگان دولت خود ، پسر عمش عبد الكريم بن عيسى بن سليمان بن\r\n\r\n\r\n","description":"","footnote":"\r\n[ ( 1 ) 
  ] در نسخه‌هاى  F  و  M  : الميرزاى .\r\n","page_name":" 387 ","page_number":405},
  {"content":"\r\n\r\nمنصور بن ابى مالك بن عبد الواحد بن يعقوب بن عبد الحق را به دفع ايشان فرستاد . عبد الكريم بن عيسى با لشكر برفت . منصور غلام امير عبد الرحمان نيز با او بود . اينان با على بن عمر روياروى شدند و او را منهزم ساختند و بار و بنه‌اش بستدند . على بن عمر از معركه جان به در برد و به ازمور افتاد . آنگاه او و حسون بن على به نزد سلطان ابو العباس به فاس آمدند . در اين هنگام ميان امير عبد الرحمان و سلطان ابو العباس عقد مودت بود . على بن عمر در فاس ماند و حسون به مقر حكومتش از مور رفت . چندى بعد عقد مودت ميان دو سلطان گسيخته شد . نزد امير عبد الرحمان در برادر بودند از فرزندان محمد بن يعقوب بن حسان الصبيحى به نام على و احمد . هر دو جرثومگان ستم و فساد . برادر بزرگتر يعنى على پسر عم خود على بن يعقوب بن على بن حسان را كشت . برادر مقتول موسى از سلطان ابو العباس يارى خواست او نيز يارىاش كرد و اجاره داد كه به انتقام خون برادر خود برادر او را بكشد . احمد برادر على چون چنان ديد آهنگ قتل موسى نمود . موسى به يعقوب بن موسى بن سيد الناس ، بزرگ بنى ونكاسن و داماد امير عبد الرحمان پيوست و چندى در پناه او ماند . سپس به ازمور گريخت آتش فتنه افروخته شد . امير عبد الرحمان به ازمور راند و حسون بن على تاب مقاومت نداشت . امير عبد الرحمان ازمور را بگرفت و حسون بن على را بكشت و شهر را تاراج كرد . خبر به سلطان ابو العباس - در فاس رسيد با سپاه خويش به سلا آمد و امير عبد الرحمان به مراكش باز گرديد و سلطان در پى او بود ، تا در فحص اكلميم نزديك مراكش فرود آمد و سه ماه در آنجا ماند و جنگ ميانشان بر دوام بود . سپس ميانشان صلح افتاد و بر سر مرز قلمرو يك ديگر توافق كردند . ابو العباس به بلاد خود باز گرديد و حسن بن يحيى بن حسون الصنهاجى را به عنوان عامل ثغر به ازمور فرستاد و او در آنجا ماند .\r\nاصل حسن از صنهاجه و از همان مواطن ازمور بود . اسلاف او از آغاز دولت بنى مرين در خدمت ايشان بودند . پدرش يحيى در دولت سلطان ابو الحسن در ازمور عامل جمع آورى خراج و ديگر كارها بود . در آن هنگام كه سلطان ابو الحسن در تونس بود ، يحيى در خدمت او بود و در همانجا بمرد . پسرش بعد از او به همان كارها گمارده شد . حسن بن يحيى به كارهاى لشكرى علاقه داشت از اين رو جامهء جنگيان پوشيد و عهده‌دار كارهايى از آن قبيل شد . در آغاز دولت سلطان ابو العباس در طنجه ، به خدمت او درآمد . در اين ايام عامل قصر كبير بود كه به ابو العباس گرويد و در زمرهء ياران او جاى گرفت و با او در چند فتح شركت داشت . نخست از سوى او امارت بلاد ساحلى يافت و سپس والى ازمور شد و در آنجا اقامت گزيد .\r\nاما صبيحيون : جد ايشان حسان از قبيلهء صبيح بود . از تيره‌هاى سويد . با عبد اللّه بن كندوز الكمى - از بنى عبد الواد از تونس به رسالت نزد سلطان يعقوب بن عبد الحق آمد و با او در تنجداع ديدار كرد . حسان از شترچرانان او بود . چون عبد اللّه بن كندوز در ناحيهء مراكش استقرار يافت و\r\n\r\n","description":"","footnote":"","page_name":" 388 ","page_number":406},
  {"content":"\r\n\r\nسلطان يعقوب از اعمال خود به او اقطاع داد ، سلطان همهء ستوران خود را كه در نواحى مغرب در دست ستوربانان پراكنده بود در يك جاى گرد آورد و زير نظر عبد اللّه بن كندوز جاى داد و براى نگهدارى آنان ستوربانان گماشت و سركردهء اين ستوربانان حسان الصبيحى بود . حسّان در امور ستوران گاه با سلطان گفتگو مىكرد تا كم كم در نزد او شأن و مقامى يافت و پسرش در سايهء دولت پرورش يافت اين خاندان مدتها ادارهء امور ستوران سلطان را تنها خود به عهده داشتند و در امور ديگر نيز دخالت مىورزيدند و تا به امروز از اين ميراث بهره‌مند مىشوند . حسان را چند پسر بود و از جملهء آنها على و يعقوب و طلحه بودند . شاخهءهايى كه در اين خاندان به وجود آمده همه از حسّان منشعب شده‌اند و همه در اين روزگار در كار ستوربانى سلطان‌اند شمارشان افزون شده و در دولت صاحب اقتدار و نفوذند . و اللّه اعلم .\r\n\r\nكشاكش ديگر ميان صاحب فاس و صاحب مراكش و حركت صاحب فاس به مراكش و محاصره آن سپس بازگشت ايشان به صلح\r\nچون سلطان ابو العباس قرارداد صلح منعقد ساخت و به فاس باز گريد ، امير عبد الرحمان از او خواست كه اعمال صنهاجه و دكاله به قلمرو او افزوده شود . سلطان به حسن بن يحيى عامل ازمور و آن اعمال نوشت كه بيدار كار خود باشد و راههاى نفوذ امير عبد الرحمان را بربندد . حسن بن يحيى خود از سلطان ابو العباس كينه به دل داشت ، چون اين پيام به او رسيد ، بر آن شد كه خلاف آشكار كند و سراسر آن اعمال را به تملك خويش در آورد . امير عبد الرحمان از شنيدن اين خبر در كار خود قوتى ديگر يافت و به صاحب فاس اعلام داشت كه حدود دو دولت وادى ام الربيع است سلطان ابو العباس همچنان از پذيرفتن درخواستهاى او ابا مىكرد . امير عبد الرحمان از مراكش در حركت آمد و حسن بن يحيى به اطاعت او در آمد . امير عبد الرحمان ازمور را بگرفت و غلام خود منصور را با سپاهى به انف [ 1 
  ] فرستاد منصور بر انف مستولى شد و اعيان شهر و قاضى آن و والى را مصادره كرد .\r\nخبر به سلطان ابو العباس رسيد لشكر از فاس به سلا آورد منصور از انف بگريخت و به مولاى خود امير عبد الرحمان پيوست و امير عبد الرحمان از ازمور به مراكش باز گرديد و سلطان همچنان در پى او بود تا به قنطرة الوادى رسيد . پنج ماه شهر را در محاصره داشت سلطان ابن الاحمر صاحب اندلس خبر يافت . وزير خود ابو القاسم بن الحكيم الرندى را فرستاد تا آن دو را با يك ديگر آشتى دهد .\r\nقرارداد صلح بدين گونه منعقد شد كه سلطان فرزندان امير عبد الرحمان و دو نوادهء ابو الحسن را در نزد\r\n\r\n\r\n","description":"","footnote":"\r\n[ ( 1 ) 
  ] پ : انفا .\r\n","page_name":" 389 ","page_number":407},
  {"content":"\r\n\r\nخود به گروگان نگهدارد . پس از عقد قرارداد صلح سلطان ابو العباس به سلا باز گرديد . جماعتى از ياران و اطرافيان امير عبد الرحمان از بنى مرين و غير ايشان به دو پيوستند و از امير عبد الرحمان ببريدند . از آن جمله بودند احمد بن محمد بن يعقوب الصبيحى . ديگر از اين گروه كه به سلطان ابو العباس پيوستند ، يعقوب بن سيد الناس بزرگ ونكاسن بود و ابو بكر بن رحو بن الحسن بن على بن ابى الطلاق و محمد بن مسعود الادريسى و زبان بن على بن عمر الوطاسى و مشاهير ديگر جز اينان . اينان در سلا به خدمت سلطان آمدند . سلطان به گرمى ايشان را پذيرفت و نيك گرامى داشت و به فاس باز گرديد . و اللّه اعلم .\r\n\r\nعصيان على بن زكريا شيخ هساكره بر امير عبد الرحمان و كشتن او منصور غلام امير عبد الرحمان را\r\nچون سلطان ابو العباس به فاس باز گرديد و در دولت امير عبد الرحمان خلل افتاد و - چنان كه گفتيم - مردم عصيان آغاز نهادند . عبد الرحمان ديگر به سپاهيان خويش اعتماد نكرد و به استحكام شهر كوشيد . گرداگرد قصبه بارو كشيد و خندقها حفر كرد و با اين اعمال بيش از پيش معلوم نمود كه در كارش خلل افتاده است . على بن زكريا شيخ هسكوره و بزرگ مصامده در اطاعت او بود . از آن وقت كه عبد الرحمان به مراكش آمده بود ، على بن زكريا از سلطان ابو العباس بريده و به او پيوسته بود . سپس بر او عصيان كرد و به اطاعت سلطان ابو العباس روى نهاد . امير عبد الرحمان غلام خود منصور را فرستاد تا او را استمالت كند ولى چند تن از اطرافيان خود را در راه او به كمين نشاند تا او را بكشند و سرش را به فاس نزد سلطان ابو العباس فرستاد . سلطان لشكر به مراكش آورد و امير عبد الرحمان در قصبه تحصن جست . امير عبد الرحمان با برآوردن باروهايى قصبه را از شهر جدا كرده بود و برگرد آن خندق كنده بود . به نصب آلات پرداخت و از سوى شهر راه آن سخت بربست . اين محاصره هفت ماه مدت گرفت و هر صبح و شام جنگ در مىپيوست . احمد بن محمد الصبيحى از كسانى بود كه در اين جنگها شركت داشت . پس قصد عصيان كرد و هواى كشتن سلطان در سر آورد . سلطان را خبر شد . او را بگرفت و به زندان كرد . سلطان از ديگر قلمرو خويش لشكر خواست . از هر سو مدد رسيد . صاحب اندلس نيز لشكرى به يارىاش فرستاد . چون محاصره شدت گرفت ، امير عبد الرحمان سخت در تنگنا افتاد ، زيرا آذوقه به پايان رسيده بود و يارانش مرگ خويش مسلم مىدانستند . از اين رو به فكر چاره افتادند . وزيرش نحو [ 1 
  ] بن العلم كه از بقاياى خاندان محمد بن عمر شيخ هساكره و مصامده در عهد ابو الحسن و پسرش بود ، بگريخت . چون نحو\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  C  : يحو .\r\n","page_name":" 390 ","page_number":408},
  {"content":"\r\n\r\nبه سلطان ابو العباس پيوست و سلطان دانست كه از روى اضطرار آمده است ، او را دربند كشيد .\r\nمردم از گرد عبد الرحمان پراكنده شدند و از باروها فرود آمدند و تا جان از مرگ برهانند به نزد سلطان آمدند . امير عبد الرحمان در قصبه تنها ماند و در تمام شب بيدار مانده و دو پسر خود ، ابو عامر و سليم را به دل نهادن بر مرگ ترغيب مىكرد . روز ديگر سلطان ابو العباس برنشست و با تعبيه‌اى تمام به قصبه آمد . مقدمهء لشكر او به قصبه در آمدند . امير عبد الرحمان و دو پسرش در اساراك - ميدانى كه جلو درهاى خانه‌هايشان بود با دشمن رو به رو شدند و حمله‌هايى كردند و خود و دو پسرش كشته شدند . اينان به دست على بن ادريس الثنالقتى [ 1 
  ] و زيان بن عمر الوطاسى به قتل رسيدند . زيان مدتها در ظل نعمت و دولت امير عبد الرحمان پرورش يافته بود . از اين رو در كفران نعمت مثل شد . و اللّه لا يظلم مثقال ذرة . اين واقعه در آخر ماه جمادى الاخر سال 784 به پايان آمد . سلطان ابو العباس به فاس بازگرديد و بر سراسر اعمال مغرب مستولى شد و بر دشمن خود پيروز گرديد و منازعان از ملك خويش دور ساخت و اللّه اعلم\r\n\r\nآمدن عربها به مغرب در غياب سلطان ابو العباس\r\nفرزندان حسين ، از عربهاى معقل ، پيش از حركت سلطان به مراكش به نزد او آمد و شد داشتند .\r\nشيخ ايشان يوسف بن على بن غانم بود . ميان او و وزير محمد بن عثمان منافرت و فتنه پديد آمد و لشكر به تلمسان فرستاد تا سراسر آن ويران كردند و هر چه املاك و عقار بود نابود نمودند و شهر به صورت بيابانى بى آب و گياه در آمد هنگامى كه سلطان ابو العباس ، امير عبد الرحمان را در مراكش محاصره كرد امير عبد الرحمان ابو العشائر فرزند عم خود منصور را نزد يوسف بن على و قومش فرستاد كه بر مغرب تازند و مانع آن شوند كه سلطان او را محاصره كند .\r\nچون ابو العشائر نزد يوسف بن على رفت يوسف به تلمسان كس فرستاد و از سلطان ابو حمو براى انجام اين مقصود يارى طلبيد . ميان ابو حمو و امير عبد الرحمان عهد مودت برقرار بود . ابو حمو پسر خود ابو تاشفين را با افواجى از لشكر خود با او بفرستاد و خود با باقى لشكر از پى ايشان به راه افتاد . ابو تاشفين و ابو العشائر به ميان احياء عرب رفتند و به نواحى مكناسه درآمدند و در آنجا دست به كشتار و تاراج زدند . سلطان ابو العباس به هنگام حركت به مراكش على بن مهدى العسكرى را با جماعتى از لشكر خود در فاس نهاده بود . على بن مهدى از ونزمار بن عريف شيخ سويد و ولى دولت كه در احياء خود در نواحى ملويه بود يارى طلبيد . ونزمار ميان عربهاى معقل خلاف افكند و از آن ميان عمارنهء منبات را به سوى خود جلب كرده اينان بر على بن مهدى گرد آمدند و براى دفع\r\n\r\n\r\n","description":"","footnote":"\r\n[ ( 1 ) 
  ] در نسخه  C  : الشتالقتى و در  F  : الستاقى .\r\n","page_name":" 391 ","page_number":409},
  {"content":"\r\n\r\nمهاجمان به نواحى مكناسه رفتند و آنان را از پيشروى و دخول به شهرها منع كردند و چند روز همچنان رو در روى يك ديگر ايستادند ابو حمو با لشكر خود آهنگ تازى كرد و هفت روز آنجا را محاصره نمود و قصر الملك و مسجد آن را معروف و قصر تازروت ويران نمود . در همين حال خبر يافت كه مراكش به دست سلطان ابو العباس فتح شده و امير عبد الرحمان كشته شده پس هر كس از سويى فرا رفت . فرزندان حسين و ابو العشائر و ابو تاشفين و عربهاى احلاف از پى آنها برفتند . ابو حمو از تازى به تلمسان باز گرديد و به قصر ونزمار معروف به مراده در نواحى بطويه گذشت و آن را ويران ساخت . سلطان ابو العباس به فاس بازگشت در حالى كه پيروزى بزرگى به دست آورده بود و ما به باقى ماجرا خواهيم پرداخت . ان شاء اللّه تعالى .\r\n\r\nحركت سلطان ابو العباس به تلمسان و فتح آن و خراب كردن آن\r\nسلطان ابو العباس از آنچه عربها و ابو حمو در مغرب كرده بودند سلطان ابو العباس را از كار خود باز نداشت و گوشمال ابو حمو را به زمان ديگر واگذشت . ابو حمو عهد او را نقض كرده بود بى آنكه در اين كار سبب و علتى داشته باشد . چون سلطان به دارد الملك فاس آمد روزى چند بياسود . سپس آهنگ تلمسان نمود . بر حسب عادت لشكر بيرون آورد و در تاوريرت لشكرگاه زد . خبر به ابو حمو رسيد سخت پريشان خاطر شد و مردم شهر را گرد آورد تا از شهر دفاع كنند . سپس در يكى از شبها با خواص وزن و فرزند خود از شهر بيرون آمد و در ضفصيف لشكرگاه بر پاى ساخت .\r\nمردم شهر نيز به نزد او به راه افتادند . بعضى با زن و فرزند خود آمده بودند و دست به دامانش شدند كه آنان را در برابر هجوم سپاه مغرب رها نكند . ولى اين زاريها سودمند نيفتاد واو به بطحاء رفت .\r\nسپس رهسپار بلاد مغراوه شد و به ميان بنى بو سعيد در نزديكى شلف فرود آمد . زنان و فرزندان خردسال خود را در دژ تاجحمومت جاى داد . سلطان ابو لعباس به تلمسان آمد و آن را تصرف كرد و روزى چند در آنجا درنگ نمود و به تحريض ولى خود ونزمار باروها و قصور سلطنتى آن را ويران ساخت و اين به كيفر آن بود كه ابو حمو قصر تازروت و دژ مراده را ويران كرده بود . سپس از پى ابو حمو از تلمسان بيرون آمد و در يك منزلى آن فرود آمد . در آنجا خبر يافت كه سلطان موسى فرزند عمش ابو عنان از اندلس به مغرب مىآيد و اكنون كه دار الملك خالى است به سوى دار الملك مىرود . ابو العباس بازگشت و شتابان به مغرب رفت ابو حمو نيز به تلمسان باز گرديد و در ملك خويش استقرار يافت . در اخبار او از اين واقعه ياد كرديم\r\n.\r\n\r\n","description":"","footnote":"","page_name":" 392 ","page_number":410},
  {"content":"\r\n\r\n\r\nآمدن سلطان موسى بن سلطان ابو عنان از اندلس به مغرب و استيلاى او بر ملك و پيروزى يافتنش بر عمش سلطان ابو العباس و راندن او به اندلس\r\nگفتيم كه سلطان محمد بن الاحمر المخلوع بر دولت سلطان ابو العباس بن ابى سالم صاحب مغرب تحكم مىكرد . زيرا آن روز كه او در طنجه در بند بود سلطان محمد بن الاحمر محمد بن عثمان را اشارت كرد كه با او بيعت كند . سپس به اموال و سپاهيان يارىاش داد تا بر بلد الحديد استقرار يافت و ما در اخبار او آورديم همچنين جمعى از فرزندزادگان سلطان ابو الحسن از فرزندان ابو عنان و ابو سالم و فضل و ابو عامر و ابو عبد الرحمان و غير ايشان كه در طنجه با ابو العباس در بند بودند همواره در انتظار بودند كه مگر كسى آنان را به سلطنت برگزيند و از بند برهاند و بر تخت نشاند .\r\nچون با سلطان ابو العباس بيعت شد ، سلطان ابن الاحمر همهء اينان را از طنجه به نزد خود به اندلس برد اينان در نزد او به اكرام مىزيستند و در قصور الحمراء بر ايشان جايى معين كرده بود و راتبه و ارزاق و اسب داده بود اين فرزندان در كنف امن او زندگى خوشى را مىگذرانيدند . وزير دولت مغرب محمد بن عثمان مردى توانمند بود و هر گونه كه خود مىخواست چنان مىكرد . از اين رو دربار ابن الاحمر در آن سوى دريا كعبهء آمال شيوخ بنى مرين و عربها شده بود و مغرب به مثابه يكى از اعمال اندلس در آمده بود . چون سلطان به سوى تلمسان لشكر برد در باب مغرب او را هشدار دادند . محمد بن عثمان بدين مهم كاتب خود محمد بن حسن را كه از پروردگان او و از بقاياى موحدين بود در بجايه بر گماشت و سلطان ابو العباس او را به دار الملك نهاد و خود به سفر رفت .\r\nچون به تلمسان رسيدند و پيروزى حاصل شد خبر به سلطان ابن الاحمر دادند اين خبر را شيطانى از ذريهء عبو بن قاسم المزوار كه در سراى ايشان بود ، به اندلس برد . نام او عبد الواحد بن محمد بن عبو بود . او همواره بلندپروازيهايى داشت و مقامات و مناصبى را چشم مىداشت كه در خور آن نبود . ابن الاحمر با آنكه بر دولت مغرب تحكم مىكرد . چنان كه بايد از آن خشنود نبود زيرا بسا در برآوردن خواسته‌هاى او قصور مىورزيدند و اين سبب شده بود كه در دل خود از آنان كينه داشته باشد چون عبد الوهاب نزد او رفت و خبر پيروزى سلطان بداد داستانها پرداخت كه دولتمردان مغرب از سلطان خود راضى نيستند و اگر سلطان ديگرى بيابند كه زير بار تحميلات ديگران نرود او را خلع خواهند كرد . همچنين گفت كه مغرب اكنون از نگهبانان و مدافعان خالى است . زيرا آنجا را به دست كاتبى از كتاب حضرت سپرده‌اند كه از عهدهء دفاع بر نمىآيد و او نيك مىشناسدش . اين الاحمر فرصت غنيمت شمرد و موسى بن سلطان ابو عنان از ميان فرزندان را كه در نزد او بودند ، براى اين كار نامزد كرد و مسعود بن رحو بن ماساى از طبقهء وزراى بنى مرين را - كه خود از\r\n\r\n","description":"","footnote":"","page_name":" 393 ","page_number":411},
  {"content":"\r\n\r\nبنى فودود و از احلاف ايشان بود - وزارت او داد و روانه ، مغرب نمود . مسعود بن رحو در اين كار سابقه داشت ، زيرا او را پيش از اين به عنوان وزارت امير عبد الرحمان ابو يفلوسن به مغرب فرستاده بود و اين به هنگامى بود كه ابو بكرين غازى فرمان مىراند . مسعود بن رحو همچنان در كنار امير عبد الرحمان بود تا بلد الجديد به محاصره در آمد و سلطان ابو العباس بر آن مستولى شد و امير عبد الرحمان به مراكش رفت مسعود از او اجازه خواست كه به اندلس باز گردد . مسعود امير عبد الرحمان را وداع كرد و به فاس باز گرديد . سپس از ابو العباس نيز جدا شد و به اندلس نزد ابن الاحمر بازگشت . ابن الاحمر او را به گرمى بپذيرفت و راتبه‌اى كرامند معين كرد و در شمار نديمان خويش جاى داد . مسعود همچنان در اين حال بود . تا آنگاه كه او را به سمت وزارت با موسى بن سلطان ابو عنان به مغرب فرستاد و سپاهى نيز همراه او كرد . سلطان چند كشتى با ايشان به سبته فرستاد . ميان او و شريفان و رؤساى شوراى سبته دوستى بود . در آنجا به نام موسى دعوت كردند و عامل آن رحو بن زعيم المكدولى [ 1 
  ] را گرفتند و نزد سلطان آوردند . او در غرهء صفر سال 786 سبته را بگرفت مردم به اطاعت ابن الاحمر در آمدند . موسى بن ابى عنان رهسپار فاس شد و در اندك روزهايى به فاس رسيد و آن را در محاصره آورد . جمعى غوغاييان بر او گرد آمدند . محمد بن حسن بترسيد و پيشدستى كرد و به اطاعت سلطان گردن نهاد . سلطان موسى به دار الملك وارد شد و او را در حال بگرفت . اين واقعه در دهم ماه ربيع الاول همان سال بود . مردم از هر سو به اطاعت او روى نهادند در نواحى تلمسان خبر به سلطان ابو العباس رسيد كه سلطان موسى در سبته فرود آمده است .\r\nابو العباس على بن منصور ترجمان سپاه مسيحيان درگاه خود را با طايفه‌اى از ايشان بسيج كرد و به نگهبانى دار الملك گسيل داشت . چون به تازى رسيدند خبر يافتند كه پايتخت فتح شده است . پس در همانجا درنگ كردند . سلطان ابو العباس شتابان به فاس رفت در تاوريرت خبر فتح فاس بشنيد و به ملويه رفت . در آنجا مردد ماند كه آيا با عربها به سجلماسه رود يا قصد مغرب كند . بالاخره به تازى رفت و چهار روز در آنجا ماند و از آنجا به الركن شد . دولتمردان او در خلال اين مدت دسته دسته از او مىبريدند و به پسر عمش سلطان موسى كه اكنون بر فاس مستولى شده بود مىپيوستند . روزى كه از الركن حركت كرد شايع كرده بودند كه مرده است و بقاياى يارانش نيز از گردش پراكنده شدند پس از آنكه لشكرگاهش به تاراج رفت و خيمه‌ها و خزاينش را به آتش كشيدند به تازى باز گرديد . سلطان ابو العباس به تازى در آمد عامل آن خير از موالى سلطان ابو الحسن بود . محمد بن عثمان نزد ولى دولت ونزمار بن عريف و امراى عرب معقل رفت . چون سلطان ابو لعباس وارد تازى شد به پسر عم خود سلطان موسى نامه نوشت و آن عهد را كه در ميان ايشان\r\n\r\n\r\n","description":"","footnote":"\r\n[ ( 1 ) 
  ] در همه نسخ مكدوى .\r\n","page_name":" 394 ","page_number":412},
  {"content":"\r\n\r\nبود فرايادش آورد . سلطان ابن الاحمر از او تعهد گرفته بود كه اگر بر ابو العباس ظفر يافت او را به اندلس فرستد . سلطان موسى ، ابو العباس را با جماعتى از وجوه بنى عسكر كه اهل آن ناحيه بودند فرا خواند . اينان زكريا بن يحيى بن سليمان و محمد بن سليمان بن داود بن اعراب بودند و با ايشان بود عباس بن عمر الوسنانى . همه را آوردند و در گوشه‌اى از غدير حمص بيرون شهر فاس بداشتند و در آنجا بند بر نهادند . و عمر بن رحو برادر وزير مسعود بن ماساى را بر آنان موكل گردانيد همه را به اندلس فرستاد پسر خود ابو فارس را نيز همراه او كرد . باقى را در فاس نهاد . آنان در سبته از دريا گذشتند و به اندلس رفتند . سلطان ابن الاحمر ، ابو العباس را به قلعهء ملك خود الحمراء در آورد و بسى گرامى داشت و بندهاى او بگشود ولى بر او مر كلان گماشت و راتبه‌اى كلان معين نمود . ابو العباس در نزد سلطان ابن الاحمر تحت نظر بماند تا باقى حوادث را بياوريم . ان شاء اللّه تعالى .\r\n\r\nبه خوارى افتادن وزير محمد بن عثمان و قتل او\r\nاصل اين وزير از بنى الكاس يكى از بطون بنى ورتاجن بود . هنگامى كه بنى عبد الحق در مغرب دولت خود را پى افكندند وزراى خود را از اينان برگزيدند . و چه بسا اين امر سبب شد كه ميان بنى الكاس و بنى حشم و بنى فودود كه آنان نيز وزارت را خاص خود مىدانستند ، خلاف و كشاكش افتد و بنى الكاس به سبب اين اختلاف به اندلس روند . بارها نيز در آنجا ميان ايشان و بنى ادريس و بنى عبد اللّه رقابتهايى پديد مىآمد و در آن بعضى از بنى الكاس به قتل رسيدند .\r\nغازى بن الكاس در دولت سلطان ابو سعيد سلطان ابو الحسن پرورش يافت و صاحب صفات و سجايايى مهذب گرديد . سلطان ابو الحسن پس از هلاكت وزيرش يحيى بن طلحة بن محلى در محاصرهء تلمسان ، او را به وزارت برگزيد . غازى بن الكاس سالى چند وزارت كرد و با او در جنگ طريف ، به سال 741 شركت جست و در آن جنگ به شهادت رسيد . پسرش ابو بكر بن غازى در ظل دولت پرورش يافت . از خردى از حسن كفالت و وسعت رزق بهره‌مند بود . مادرش كنيزى ام ولد بود كه بعد از شوى خود غازى ، تحت سرپرستى محمد بن عثمان پسر عم ابو بكر قرار گرفت ابو بكر در دامن كفالت محمد بن عثمان پرورش يافت . ولى به سبب موقعيت پدر در رتبه بر او فزونى داشت . چون ابو بكر به سن رشد رسيد و لياقت و كاردانى خويش بروز داد مورد نظر ملوك زمان واقع شد تا آنگاه كه سلطان عبد العزيز وزارت خود به او داد . ابو بكر نيز به نيكوترين وجهى از عهدهء كارها برآمد آن سان كه محمد بن عثمان زيردست و معاون او شد . سلطان عبد العزيز بمرد و ابو بكر بن غازى پسرش السعيد را كه كودكى دندان برنياورده بود به جاى پدر به پادشاهى نشاند و ما از عصيان بر ضد او و محاصره‌اش در بلد الجديد و استيلاى سلطان ابو العباس بر او ، پيش از اين سخن گفته‌ايم .\r\nمحمد بن عثمان به وزارت سلطان ابو العباس رسيد . ابو العباس زمام كارها به دست وزير خود سپرد و\r\n\r\n","description":"","footnote":"","page_name":" 395 ","page_number":413},
  {"content":"\r\n\r\nخود سرگرم كامجوييها و لذات خود گرديد . محمد بن عثمان در انجام وظايف خويش به جد در ايستاد و بر دوام فرمان راند تا هنگامى كه سلطان موسى بر ملك استيلا يافت و بنى مرين از گرد سلطان ابو العباس بپراكندند و سلطان ابو العباس و محمد بن عثمان به تازى بازگشتند . سلطان ابو العباس به تازى در آمد ولى محمد بن عثمان از او جدا شد و نزد ولّى دولت ونزمار بن عريف رفت كه در بيرون تازى مقام داشت . ونزمار با او بسردى رفتار كرد ، بناچار خود را به احياء منبات از قبايل معقل رسانيد . اين احياء در جنوب تازى بود و ميان محمد بن عثمان و شيخ ايشان احمد بن عبو رفاقت و مصاحبت بود چون محمد بن عثمان بر او داخل شد غدر كرد و كسى را نزد سلطان موسى فرستاد و خبر داد . سلطان افواجى از سپاه خود را با مزوار بن عبد الواحد بن محمد بن عبو بن قاسم و زروق بن توقريطت [ 1 
  ] و حسن بن اوافوا [ 2 
  ] از موالى بر سر او فرستاد . از اين رو اين موالى را فرستاد كه عربها از اقدام به چنين كارى سرباز زده بودند . محمد بن عثمان را تسليم ايشان كردند . او را به فاس بردند و در روز ورود بر اشتر نشاندند و در شهر گردانيدند . و روزى چند در بند كردند و تا اموالش مصادره كنند به زير شكنجه بردند . سپس در زندان سرش را بريدند . و اللّه وارث الارض و من عليها و هو خير الوارثين .\r\n\r\nخروج حسن ابن الناصر در غماره و حركت وزير ابن ماساى با سپاهى به جنگ او\r\nچون سلطان موسى بر ملك مغرب استيلا يافت ، مسعود بن ماساى را وزارت داد و مسعود بر او تحكم آغاز كرد . چون سلطان ابو العباس را به اندلس تبعيد كردند و وزير او محمد بن عثمان را به خوارى افكندند و سپس كشتند ، ياران وزير و خويشان و خواص او پاى به فرار نهادند و هر يك از گوشه‌اى فرارفتند . از آن ميان فرزند برادرش عباس بن مقداد به تونس گريخت و در آنجا حسن بن الناصر پسر سلطان ابو على را يافت . حسن بن الناصر از اندلس به تونس آمده بود باشد وسيله‌اى بيابد و ملك از دسته رفتهء پدر فرا چنگ آرد . عباس بن مقداد چون پيشنهاد كرد كه براى طلب ملك با او به مغرب رود ، حسن بپذيرفت . عباس از راه بيابانها پس از تحمل مشقات فراوان او را به كوهستان غمارى برد و بر مردم صفيحه فرود آمد . آنان مقدم او گرامى داشتند و آشكارا به دعوت او قيام كردند . حسن بن الناصر ، عباس بن مقداد را به وزارت خويش برگزيد . اين خبر در فاس به مسعود بن ماساى رسيد .\r\nسپاهى به سردارى برادرش مهدى بن ماساى روانهء غماره كرد و روزى چند او را در صفيحه\r\n\r\n\r\n","description":"","footnote":"\r\n[ ( 1 ) 
  ] در نسخ به صورتهاى توفريطت و توقريطت و توبربطت ديده مىشود .\r\n[ ( 2 ) 
  ] در نسخه‌هاى  B  و  C  اعوفى\r\n","page_name":" 396 ","page_number":414},
  {"content":"\r\n\r\nمحاصره نمود و حسن و يارانش پايدارى كردند . مهدى بن ماساى سپاه ديگرى از پايتخت گسيل داشت . اينان نيز به محاصره كنندگان پيوستند . مهدى بن ماساى چون خبر وفات سلطان موسى را بشنيد باز گرديد . و اللّه اعلم .\r\n\r\nوفات سلطان موسى [ بن ابى عنان 
  ] و بيعت با [ ابو زيان 
  ] المنتصر فرزند سلطان ابو العباس احمد\r\nچون سلطان موسى به فرمانروايى مغرب نشست از استبداد و تحكم مسعود بن ماساى به جان آمد و با خواص خود توطئه قتل او كرد . سلطان بيش از همه با كاتب خود محمد فرزند كاتب پدر خود ، محمد بن ابى عمرو گفتگو مىكرد . محمد بن محمد بن ابى عمرو علاوه بر سمت دبيرى از خواص سلطان بود . سلطان موسى را نديمانى بود كه بر بسيارى از امور او آگاهى داشتند . از اين جمله بود عباس بن عمرو بن عثمان الوسناقى كه وزير ، مسعود بن ماساى پس از مرگ پدرش عمر و مادرش را به زنى گرفته بود و عباس در دامن او پرورش يافته بود . هر چه در خلوت سلطان مىگذشت و به وزير مربوطه مىشد به او خبر مىداد . وزير كه خبر از توطئه قتل خويش يافته بود مىكوشيد هر چه بيشتر خود را از سلطان دور نگهدارد . از اين رو براى دفع حسن بن الناصر عازم غماره شد و برادر خود يعيش بن رحو بن ماساى را به جاى خود در فاس نهاد . چون به قصر الكبير رسيد از مرگ سلطان خبر آوردند . وفات او در ماه جمادى الآخر بود . بيمار شد و در مدت يك شب و يك روز بمرد .\r\nآن سان كه مردم يعيش بن ماساى را متهم كردند كه او را زهر داده است . يعيش پيشدستى كرد و برادرزاده‌اش را به پادشاهى نشاند . او المنتصر لقب داشت پسر سلطان ابو العباس بود . وزير مسعود بن ماساى از قصر الكبير باز گرديد و البسيع محمد بن موسى بن ابراهيم را كه از طبقهء وزرا بود بكشت .\r\nو ما از او و قومش ياد كرديم . در ايام سلطان موسى او را به بند كشيده بود و پس از وفاتش به قتل آورد . مسعود بن ماساى به استقلال امور دولت را همچنان در دست داشت . و اللّه اعلم .\r\n\r\nآمدن الواثق محمد بن ابى الفضل بن سلطان ابى الحسن از اندلس و بيعت او در فاس\r\nوزير ، مسعود بن ماساى ، چون از سلطان موسى برميد پسر خود يحيى و عبد الواحد المزوار را نزد سلطان ابن الاحمر فرستاد و از او خواست كه سلطان ابو العباس را به ملك خويش باز فرستد . اين الاحمر بند از او برداشت و به جبل الفتح آورد تا به ساحل مغرب فرستد . چون سلطان موسى بمرد ، مسعود بن ماساى از رأى خود برگشت و سلطان ابن الاحمر را به باز گردانيدن او واداشت و گفت تا الواثق محمد بن ابى الفضل بن سلطان ابى الحسن را كه در نزد او مقيم بود گسيل فرمايد ، زيرا\r\n\r\n","description":"","footnote":"","page_name":" 397 ","page_number":415},
  {"content":"\r\n\r\nمسعود او را براى اينكه تحت فرمان خود نگهدارد و دستش را از همهء كارها كوتاه گرداند مناسبتر ميدانست . اين الاحمر بپذيرفت و سلطان ابو العباس را به مكانش در الحمراء باز گردانيد و الواثق محمد را به جبل الفتح فرستاد . در خلال اين احوال جماعتى از دولتمردان مغرب كه بر وزير مسعود بن ماساى عصيان كرده و به سبته رفته بودند ، به اندلس رفتند و با او ديدار كردند . اينان يعيش بن على بن فارس اليابانى و سيور بن تحياتن بن عمر الونكاسى و احمد بن محمد الصبيحى بودند .\r\nابن الاحمر واثق را به آنان سپرد و آنان به مغرب باز گشتند . اين گروه چنان مىنمودند كه هنوز در خدمت وزير ، مسعود بن ماساى هستند . بيامدند تا به كوهستان رزهون كه مشرف بر مكناسه است رسيدند . در آنجا خلاف آشكار كردند و به ميان قبايل زرهون رفتند و در كوهستان ايشان تحصن گزيدند . همهء كسانى هم كه چون ايشان با مسعود بن ماساى مخالفت مىورزيدند به ايشان پيوستند و با ايشان همدست شدند . از اين گروه بودند : طلحة بن زبير ورتاجى و سيور بن تحياتن بن عمر ونكاسنى و محمد التونسى [ 1 
  ] از بنى ابى الطلاق و خارج بن مهدى از غلامان سلطان كه اصلا از موالى بنى زيان ملوك تلمسان بود .\r\nاحمد بن محمد الصبيحى از زمانى كه با واثق آمده بود بر ياران او برترى مىفروخت و تحكم مىكرد . اين امر بر دولتمردان گران آمد و از سلطان واثق خواستند كه از او بيزارى جويد ، او نيز بيزارى جست . پس برجستند و بر در خيمهء سلطان كشتندش . عامل اصلى ابن حادثه يعيش بن على بن فارس اليابانى بزرگ بنى مرين بود . احمد بن محمد عبرت ديگران شد و كس بر او نگريست .\r\nزروق بن توقريطت از موالى بنى على بن زيان از شيوخ بنى ونكاسن بود و از اعيان دولت و سرداران سپاه . او در ايام سلطان موسى عصيان كرد و به احياء فرزندان حسين از عربهاى معقل پيوست . اينان از آغاز دولت سلطان موسى راه مخالفت پيش گرفته بودند . رزوق بر شيخ ايشان موسى بن على بن غانم به سبب سابقهء صحبتى كه در ميان ايشان بود و هم به سبب همجوارى مواطنشان فرود آمد .\r\nمحمد بن يوسف بن علال نيز در اين خلاف همراه او بود . يوسف پدر محمد از پروردگان سلطان ابو الحسن بود اين دو از وزير رميده و به مغرب رفته بودند . چون سلطان واثق آمد نزد او رفتند و از او اكرام فراوان ديدند و در دولت او مكانت و منزلتى يافتند . وزير مسعود بن ماساى با سپاه خود بيرون آمد و روبروى ايشان در كوهستان مغيله فرود آمد و روزى چند نبرد در پيوست . در ضمن با آن كسان كه به واثق پيوسته بودند رابطه برقرار كرد و آنان را به خود متمايل ساخت و لشكر به مكناسه فرستاد تا آنجا را در محاصره آوردند . عبد الحق بن الحسن بن يوسف ورتاجنى در آنجا بود او را به تسليم واداشتند و مكناسه را تصرف كردند .\r\n\r\n\r\n","description":"","footnote":"\r\n[ ( 1 ) 
  ] در نسخه  F  : البونى .\r\n","page_name":" 398 ","page_number":416},
  {"content":"\r\n\r\nميان وزير ، مسعود بن ماساى و واثق رسولان به آمد و شد پرداختند و قرار بر آن شد كه المنتصر را كه خود به سلطنت نشانده نزد پدرش ابو العباس به اندلس فرستد و با او بيعت كند . واثق به پايتخت آمد و در ماه شوال سال 788 با او بيعت كرد . مسعود بن ماساى پيش از او بيعت به سود خود و يارانش از واثق پيمانها گرفت . سلطان خود المنتصر را نزد پدرش سلطان ابو العباس به اندلس فرستاد و جماعتى از كسانى را كه با واثق آمده بودند بگرفت . از اينان بودند : مزوار عبد الواحد كه به قتل رسيد و فارح بن مهدى كه به حبس افتاد . سپس جمعى از خواص سلطان موسى را دستگير كرد . اينان با سلطان براى كشتن او توطئه كرده بودند . بعضى را حبس كرد و بعضى را به قتل آورد . همچنين از سپاهيان اندلس كه به يارى واثق آمده بودند و سرداران ايشان غلامان ابن الاحمر بود جمعى را بگرفت و به زندان فرستاد . سپس كاتب سلطان موسى ، ابو الفضل محمد بن ابى عمرو را به هنگام باز گشتش از سفارت اندلس بگرفت و در بند كشيد و مصادره كرد و آزاد نمود . آنگاه نزد حسن بن الناصر كه در كوهستان صفيحه از بلاد غماره ، با ادريس بن موسى اليابانى عصيان كرده بودند به وعدهء بيعت با او بفريفت و چون فرود آمد و او را به نزدش آوردند ، روزى چند بند بر نهاد . سپس به اندلس فرستاد و بدين گونه امور دولت را استقرار بخشيد . و اللّه اعلم .\r\n\r\nفتنه ميان وزير ابن ماساى و سلطان ابن الاحمر و رفتن سلطان ابو العباس به سبته به طلب ملك و استيلايش بر آن\r\nچون وزير ، مسعود بن ماساى با واثق بيعت كرد و ديد كه يكه تاز ميدان فرمانروايى است و منازعى بر سر راهش نيست در صدد برآمد كه سرزمينهايى را كه از قلمرو دولت بيرون رفته است دوباره به چنگ آورد . كار خود را از سبته آغاز كرد . سلطان موسى در آغاز ورودش به مغرب سبته را به ابن الاحمر داده بود . مسعود بن ماساى براى ابن الاحمر پيامى ملاطفت آميز فرستاد و خواست كه سبته را به او باز گرداند . ابن الاحمر به هم برآمد و او را پاسخ رد داد . اين امر سبب يك سلسله كشمكشها ميان دو دولت گرديد . ابن ماساى براى محاصرهء سبته لشكرى بسيج كرد و با عباس بن عمر بن عثمان الوسناقى و يحيى بن علال بن امصمود و رئيس محمد بن محمد الابكم از بنى الاحمر به محاصرهء سبته فرستاد . آنگاه به سلطان اشبيليه و جليقيان از خاندان الفونسو ، در آن سوى دريا پيام داد كه پسر عم سلطان ابن الاحمر ، محمد بن اسماعيل را با الرئيس الابكم به نزد او فرستند تا از ناحيهء قلمرو او به اندلس حمله كنند . سپاهيان وزير به سبته آمدند و آنجا را محاصره كردند و به جنگ داخل شدند . پادگان اندلس كه در آنجا بودند به قصبه پناهنده شدند و در ميان شهر دو لشكر را مصاف افتاد . آنان كه به قصبه رفته بودند شب بر سر كوه آتش افروختند تا با اين علامت\r\n\r\n","description":"","footnote":"","page_name":" 399 ","page_number":417},
  {"content":"\r\n\r\nوضع خود را به اطلاع ابن الاحمر برسانند . ابن الاحمر در مالقه بود . شتابان لشكرى تجهيز كرد و با ناوگان خود به مدد ايشان فرستاد . آنگاه سلطان ابو العباس را از مكانش در الحمراء فرا خواند و به كشتى نشاند و به سبته فرستاد . ابو العباس در آغاز ماه صفر سال 789 به قصبه در آمد و بامدادان بر سر بارو شد و آنان را به فرمانبردارى خويش فرا خواند . چون سپاهيان او را ديدند پريشان شدند و پراكنده گرديدند . ابو العباس بيرون آمده به سوى ايشان راند و لشكرگاهشان را تاراج كرد و مهاجمان دسته دسته به اطاعت او در آمدند . همهء عربها و سردارانشان به طنجه باز گرديدند . سلطان ابو العباس بر شهر سبته مستولى شد . ابن الاحمر نزد او پيام داد كه از سبته دست بر مىدارد و آن را به او باز مىگرداند . پس سبته در ملك او قرار گرفت و بيعتش با آن به كمال رسيد . پيش از اين ، امور مهمانهايى كه بر او وارد مىشدند بر عهدهء او بود . و اللّه تعالى اعلم .\r\n\r\nحركت سلطان ابو العباس از سبته به طلب ملك خود در فاس و حركت ابن ماساى براى دفع او و منهزم شدن و باز گشتش\r\nچون سلطان ابو العباس بر سبته استيلا يافت و سبته از آن او شد ، عزم فاس كرد تا مملكت از دست داده باز ستاند . ابن الاحمر نيز او را بدين كار ترغيب كرد و وعدهء ياريش داد و اين بدين سبب بود كه ابن ماساى جماعتى از خواص او را برانگيخته بود كه او را بكشند و الرئيس الابكم را به جاى او نشانند . گويند آنكه با الرئيس الابكم به توطئه پرداخته بود يكى از خواص ابن الاحمر يوسف بن مسعود البلنسى بود و يكى محمد ، پسر وزير ، ابو القاسم بن الحكيم الرندى . سلطان ابن الاحمر آنان را شناخت و در اين هنگام در جبل الفتح و به مطالعهء امور سلطان ابو العباس مشغول بود . سلطان ايشان و ديگر همدستانشان را بكشت و گويند كه اين كار به سعايت يكى از موالى او ، خالد ، كه در دولت نفوذ بسيار داشت ، صورت گرفت . خالد با آن گروه كينه داشت و بدين گونه در حق ايشان مكر ورزيد و سعايت او هم به نتيجه رسيد . ابن الاحمر بر مسعود بن ماساى سخت خشمگين شد و به سلطان ابو العباس كه در سبته بود پيام داد كه براى تصرف فاس در حركت آيد . ابو العباس عامل پيشين سبته ، رحو بن الزعيم المكدودى ، را به جاى خود در سبته نهاد و رهسپار طنجه شد . عامل طنجه از سوى واثق ، صالح بن حمو اليابانى بود . الرئيس الا بكم نيز با او در طنجه مىزيست .\r\nابو العباس طنجه را محاصره كرد ولى شهر مقاومت ورزيد . پس افواجى از لشكر خود را در آنجا نهاد و خود به اصيلا رفت . مردم اصيلا به دعوت او گردن نهادند و اصيلا به تصرف درآمد . وزير ، ابن ماساى ، برادر خود يعيش را به جاى خود در پايتخت نهاد و با سپاهى در حركت آمد . مقدمهء لشكر ماساى ، برادر خود يعيش را به جاى خود در پايتخت نهاد و با سپاهى در حركت آمد . مقدمه لشكر او به اصيلا رسيد و سلطان ابو العباس اصيلا را رها كرد و بر كوه صفيحه قرار رفت و در آنجا موضع گرفت . وزير ، ابن ماساى بيامد تا او را در آن كوه به محاصره درآورد . وزير همهء تيراندازان اندلسى\r\n\r\n","description":"","footnote":"","page_name":" 400 ","page_number":418},
  {"content":"\r\n\r\nرا كه در طنجه بودند گرد آورد و دو ماه صفيحه را در محاصره گرفت . يوسف بن على بن غانم ، شيخ فرزندان حسين از عربهاى معقل ، با وزير ، مسعود بن ماساى مخالف بود و از داعيان و متابعان سلطان ابو العباس بود و با ابن الاحمر در باب او مراسلت داشت . چون شنيد كه ابو العباس سبته را گرفته و به سوى فاس مىآيد ياران عرب خويش گرد آورد و به بلاد مغرب در آمد و در ميان فاس و مكناسه جاى گرفت و بر آن سرزمينها حمله برد و هر چه بود تاراج كرد ، آن سان كه رعايا به دژها پناه بردند . ونزمار بن عريف ولى الدوله نيز از متابعان سلطان ابو العباس بود و به هنگامى كه ابو العباس در اندلس مىزيست با او مكاتبه مىكرد و به ابن الاحمر نيز در باب او نامه مىنوشت .\r\nچون محاصرهء سلطان ابو العباس در صفيحه به دراز كشيد ، ابو العباس پسر خود ابو فارس را نزد ونزمار فرستاد . ونزمار در نواحى تازى بود . سيور بن تحيا تن بن عمر را نيز با او همراه كرد . ونزمار به دعوت به نام ابو العباس قيام كرد و خود به شهر تازى رفت . عامل تازى سليمان بن بوحياة الفودودى از نزديكان وزير ابن ماساى بود . چون ابو فارس بن ابى العباس برسيد به اطاعت او گردن نهاد و شهر را تسليم او كرد . ابو فارس شهر را بگرفت و سليمان را به وزارت برگزيد . سلطان ابو فارس پس از تصرف تازى به صفروى [ 1 
  ] راند . ونزمار نيز با او بود تا عربهاى معقل را به محاصرهء فاس برانگيزد .\r\nمحمد بن الدمعه عامل ورغه بود . ابو فارس به سردارى عباس بن مقداد لشكرى بر سر او فرستاد .\r\nعباس بن مقداد ، پسر خواهر وزير ، محمد بن عثمان بود . محمد بن الدمعه را كشتند و سرش را نزد سلطان ابو فارس آوردند . مخالفان بر ضد يعيش بن ماساى نايب بلد الجديد از هر سو سر برداشتند .\r\nيعيش بن ماساى نايب بلد الجديد اين اخبار به برادر داد . او هنوز سرگرم محاصرهء صفيحه بود .\r\nسپاهيان از گردش بپراكندند و او خود به فاس باز گرديد و سلطان ابو العباس در پى او بيامد . عامل مكناسه الخير غلام امير عبد الرحمان به اطاعت او در آمد . يوسف بن على بن غانم خود با آن گروه از احياء عرب كه با او بودند به ديدارش شتافت و همه رهسپار فاس شدند . ابو فارس پسر سلطان ابو العباس براى پيوستن به پدر از تازى به صفروى رفت . وزير مسعود بن ماساى راه بر او بگرفت بدين اميد كه لشكرش را تار و مار سازد . در ناحيهء بنى بهلول دو سپاه به هم رسيدند . لشكريان وزير به ابو فارس ملحق شدند و وزير خود روى به گريز نهاد و به بلد الجديد داخل شد و در آنجا تحصن گرفت . خبر به سلطان ابو العباس كه در مكناسه بود رسيد ، شتابان رهسپار فاس گرديد . پسرش ابو فارس پدر را در وادى النجا ديدار كرد . هر دو به بلد الجديد حمله آوردند . وزير مسعود بن ماساى با اولياء و خواص خود و يغمراسن بن محمد الثنالقنى و گروگانهايى كه به هنگام حركت به اصيلا و جنگ با ابو العباس از بنى مرين گرفته بود ، همه با او بودند . و اللّه اعلم .\r\n\r\n\r\n","description":"","footnote":"\r\n[ ( 1 ) 
  ] در نسخه  F  : صفرون .\r\n","page_name":" 401 ","page_number":419},
  {"content":"\r\n\r\n\r\nظهور دعوت سلطان ابو العباس در مراكش و استيلاى ياران او بر شهر\r\nوزير مسعود بن ماساى برادر خود عمر بن رحو را بر مراكش و اعمال مصامده امارت داده بود و آن بلاد تحت فرمانروايى او بود . چون خبر وصول سلطان به سبته و استيلايش بر آن به گوشها رسيد ، سران اولياء او در كوهستان هسكوره دعوت او آشكار كردند رئيس ايشان على بن زكريا بود . وزير ، مسعود بن ماساى در اين هنگام سلطان ابو العباس را در صفيحهء محاصره كرده بود . از مراكش سپاه خواست ، مخلوف بن سليمان الوارتنى [ 1 
  ] ، صاحب اعمال ميان مراكش وسوس ، اجابت كرد ولى ديگران اجابت نكردند و پراكنده شدند . ابو ثابت نوادهء على بن عمر به كوهستان قبايل هسكوره فرا رفت . يوسف بن يعقوب بن على الصبيحى نيز همراه او بود ، ابو ثابت از على بن زكريا يارى طلبيد و او با لشكر خود برسيد و عمر بن رحو را در قصبه حبس كرد و فتحنامه به سلطان نوشت . سلطان در مكناسه بود و آهنگ فاس داشت . سلطان به ابو ثابت نوشت كه با سپاه مراكش براى محاصرهء فاس به دو پيوندد . ابو ثابت سپاه گرد كرد و يكى از پسر عمان خود را بر قصبهء مراكش گماشت و به سلطان پيوست و با او به محاصرهء بلد الجديد پرداخت . و اللّه اعلم .\r\n\r\nحكومت المنتصر بن سلطان بر مراكش و استقلالش در آنجا\r\nسلطان ابو العباس هنگامى كه مغرب را گرفت پسر خود محمد المنتصر را از دريا به سلا فرستاد و عبد الحق بن حسن بن يوسف را نيز به وزارت او معين كرد . محمد المنتصر به سلا رفت و در آنجا اقامت گزيد . زروق بن توقريطت كه از دكاله باز مىگشت به او رسيد و از ورود سلطان به بلد الجديد آگاه شده بود . محمد المنتصر با زروق از در مدارا و ملاطفت در آمد ، تا او را به نزد خود فرا خواند ولى او را فرو گرفت و بند بر نهاد و نزد پدر فرستاد . ابو العباس زروق را به زندان كرد و پس از آن در زندان بكشت . پس از اين واقعه سلطان حكومت مراكش را به پسر خود محمد المنتصر سپرد و گفت كه به مراكش رود . چون به مراكش رسيد نايب قصبه او را از ورود به شهر باز داشت و گفت در صورتى او را اجازهء ورود به شهر مىدهد كه تنها و بدون ياران و خواص باشد . على بن عبد العزيز شيخ هنتاته نايب قصبه را به اين كار وادار كرده بود . على بن عبد العزيز ، عبد الحق بن حسن بن يوسف وزير المنتصر را نهانى پيام داد كه نايب قصد قتل او دارد . عبد الحق المنتصر را وادار كرد كه به كوهستان هنتاته فرا رود . خبر به سلطان ابو العباس رسيد . بر ابو ثابت خشم گرفت و\r\n\r\n\r\n","description":"","footnote":"\r\n[ ( 1 ) 
  ] در نسخه  B  : الوارسنى و در نسخهء  C  : الوارينى .\r\n","page_name":" 402 ","page_number":420},
  {"content":"\r\n\r\nفرمان داد كه به نايب خود بنويسد تا قصبه را تسليم پسر او كند . آنگاه سعيد بن عبدون را به وزارت پسر برگزيد و اين نامه با او فرستاد و عبد الحق را از وزارت پسرش عزل كرد و او را به فاس خواند .\r\nسعيد بن عبدون به مراكش آمد و نامهء فرمانده نايب قصبه را به او داد . نايب امتثال كرد و او به قصبه مستولى شد . آنگاه نايب عامر را كه در قصبه بود با ديگر خواص و متابعانش بگرفت و به شكنجه كشيد و مصادره كرد و ما باقى حوادث را خواهيم آورد . ان شاء اللّه تعالى .\r\n\r\nمحاصرهء بلد الجديد و فتح آن و به خوارى افتادن وزير ، مسعود بن ماساى و قتل او\r\nچون سلطان ابو العباس به بلد الجديد در آمد ديگر افراد قبيلهء او و اوليا و خواص بيامدند و بر گرد او اجتماع كردند . وزير ، مسعود بن ماساى سلطان واثق را تحريض مىكرد كه وجوه بنى مرين را در بند كشد - زيرا از او روى گردان شده بودند - و فرزندان ايشان را كه به گروگان نزد او هستند بكشد . ولى يغمراسن بن محمد الثنالقنى با ملاطفت او را از اين كار منع كرد . او نيز چنان نكرد .\r\nسلطان سه ماه شهر را به سختى در محاصره گرفت تا به تسليم و اطاعت گردن نهادند . سلطان ولى الدوله ونزمار بن عريف را و نيز محمد بن يوسف بن علال از مقربان خود را به نزد وزير فرستاد و او و همهء همراهانش را امان داد و شرط كرد كه او را وزارت خود خواهد داد و سلطان او واثق را به اندلس خواهد فرستاد . وزير با همراهان خود از شهر بيرون آمد و سلطان به درون رفت . اين واقعه در پنجم ماه رمضان سال 789 سه سال و چهار ماه از زمان خلع او بود . به محض ورود به شهر واثق را گرفت و بند بر نهاد و به طنجه فرستاد تا پس از آن كشته شود و چون جاى پاى استوار كرد روز دوم ورود خود وزير مسعود بن ماساى و برادران و حاشيهء او را دستگير كرد . برادران او را به شكنجه كشيد تا همه در زير شكنجه مردند . سپس موكلان بر مسعود گماشت و چنان شكنجه‌ها دادند كه به بيان و تعبير در نمىآيد . رسم مسعود چنان بود كه هر كس از بنى مرين كه به خلاف او بر مىخاست و از دست او مىگريخت ، كسانى به خانه‌اش مىفرستاد تا آن را تاراج كنند و ويران سازند . سلطان ابو العباس به انتقام اين اعمال فرمان داد بر روى خرابه‌هاى آن خانه‌ها او را شكنجه كنند ، بدين گونه كه او را به يك يك اين خانه‌ها مىبردند و بيست تازيانه مىزدند آن سان كه رنج او از حد بگذشت . سپس دستور داد دستها و پاهايش را ببرند . دو عضو از آن چهار عضو را كه بريدند بمرد ، و عبرت ديگران شد\r\n.\r\n\r\n","description":"","footnote":"","page_name":" 403 ","page_number":421},
  {"content":"\r\n\r\n\r\nوزارت محمد بن هلال\r\nپدرش يوسف بن هلال از پروردگان دولت و از بركشيدگان سلطان ابو الحسن بود كه در سراى او پرورش يافت . چون كارش بالا گرفت هواى امارت بر اعمال در سرش افتاد و سلطان او را امارت درعه داد . يوسف توانگر شد و صاحب فرزندان و بر اولياء دولت باليدن گرفت . سلطان ابو عنان او را سرپرستى امور مطبخ و سفره و پذيرايى مهمانهاى خود داد . يوسف در اين مقام نيز لياقت و كاردانى خويش نشان داد . برادرش سلطان ابو سالم نيز او را به امارت بلاد برگزيد و به سجلماسه فرستاد . در آنجا از عربها رنجهاى فراوان كشيد . سلطان او را عزل كرد و او در فاس بمرد . يوسف بن هلال را چند پسر بود ، همه در ظل نعمت پرورش يافته و از آن ميان محمد سر آمد همگان شد و چون سلطان ابو العباس به حكومت رسيد او را به همان شغل پدر كه سرپرستى مطبخ و سفره و پذيرايى مهمانها بود برگماشت . سپس او را فرا برد تا از مقربان خود ساخت . چون سلطان ابو العباس خلع شد و وزير او مسعود بن ماساى زمام امور مغرب به دست گرفت ، بدان سبب كه ميان محمد و يعيش برادر وزير كينهء ديرينه بود ، مدتى از بيم ايشان دم در كشيد . هنگامى كه آتش فتنه در مغرب شعله‌ور گرديد و عربهاى معقل راه خلاف در پيش گرفتند ، محمد بيمناك شد و با زروق بن توقريطت به احياء ايشان پيوست و هر دو - چنان كه گفتيم - بر يوسف بن على بن غانم شيخ فرزندان حسين فرود آمدند و نزد او زيستند . چون سلطان واثق [ محمد بن ابى الفضل 
  ] از اندلس باز گرديد و با اصحاب خود به كوهستان زرهون رسيد و با وزير ، مسعود بن ماساى خلاف آغاز كردند ، محمد و زروق نزد سلطان رفتند و به اطاعت او در آمدند و از نفاقى كه وزير ، مسعود بن ماساى به آنان نسبت داده بود بيزارى جستند . ديرى نپاييد كه ميان واثق و مسعود بن ماساى صلح برقرار شد و او و يارانش را به فاس برد و همه در قبضهء قدرت وزير قرار گرفتند . وزير ايشان را عفو كرد و هر كس را بنا بر معهود به شغلى برگماشت . در اين هنگام خبر آوردند كه سلطان ابو العباس به سبته آمده است . محمد بن يوسف بن هلال ندانست چه كند ولى چون از دوستى ديرين سلطان ابو العباس و منافرت مسعود ابن ماساى ياد كرد ، تصميم گرفت كه به سبته رود . سلطان ابو العباس او را به اكرام تمام در آورد و از آمدنش شادمان شد و امور دولت خود به او سپرد . محمد بن يوسف بن هلال همچنان به كار در خدمت سلطان بر دوام بود تا سلطان به بلد الجديد فرود آمد چند روز كه از محاصرهء شهر گذشته بود بر او خلعت وزارت پوشانيد . پس نوبت فتح رسيد و انتظام كارها . محمد بن يوسف در نيكوترين حال به وزارت مشغول بود و ما باقى سر گذشت او را خواهيم آورد . ان شاء اللّه تعالى\r\n.\r\n\r\n","description":"","footnote":"","page_name":" 404 ","page_number":422},
  {"content":"\r\n\r\n\r\nآشكار شدن محمد بن سلطان عبد الحليم در سجلماسه\r\nپيش از اين گفتيم كه بنى مرين ، با سلطان عبد الحليم بن سلطان ابو على معروف به حلى ، چگونه بيعت كردند و در سال 763 او را بر سر عمر بن عبد اللّه آوردند و اين به هنگامى بود كه او با سلطان ابو عمر بن سلطان ابو الحسن بيعت كرده بود . با او بلد الجديد را محاصره كردند تا به دفاع بيرون تاخت و با آنان جنگيد . در اين جنگ لشكر سلطان عبد الحليم شكست خورد و او خود به تازى رفت و برادرش عبد المؤمن به مكناسه . پسر برادرشان عبد الرحمان بن ابى يفلوسن نيز با او بود . آنگاه وزير عمر بن عبد اللّه با محمد بن ابى عبد الرحمان بن سلطان ابو الحسن بيعت كرد و او را به جاى ابو عمر كه بنى مرين به جنون و وسوسه متهمش مىكردند ، قرار داد . وزير ، محمد بن ابى عبد الرحمان را از تبعيدگاه خود در اشبيليه فرا خواند و با او بيعت كرد و همراه او با لشكرى براى دفع عبد المؤمن و عبد الرحمان از مكناسه بيرون تاخت . آن دو را در نبردى منهزم ساخت . آن دو به تازى رفتند و به عبد الحليم پيوستند و همه رهسپار سجلماسه شدند . و در آنجا استقرار يافتند ولى سلطنت از آن عبد الحليم بود . و ما هر يك از اين حوادث را در جاى خود آورده‌ايم . سپس ميان عربهاى معقل - فرزندان حسين و احلاف - خلاف افتاد و عبد المؤمن براى آشتى دادن آنان رفت .\r\nفرزندان حسين با او بيعت كردند و او را باكراه به سلطنت نشاندند . عبد الحليم با جماعات احلاف به جنگ ايشان رفت . در اين نبرد عبد الحليم شكست خورد و بزرگان قومش از جمله يحيى بن رحو بن تاشفين بن معطى شيخ بنى تيربيغين و بزرگ دولت بنى مرين كشته شدند و عبد المؤمن در حالى كه در فرمانروايى رقيبى نداشت به شهر در آمد .\r\nسلطان عبد المؤمن برادر خود عبد الحليم را براى اداى حج به مشرق فرستاد ، زيرا او را آرزوى حج در دل پديد آمده بود . عبد الحليم از راه بيابان كه از تكرور مىگذشت با حجاج به راه افتاد تا به قاهره رسيد . در آن روزگار يلبغا خاصگى زمام اختيار الاشرف ناصر الدين شعبان بن حسين از زادگان محمد بن قلاوون را در دست داشت و بر مصر فرمان مىراند . الاشرف ، عبد الحليم را گرامى داشت و او و حاشيه‌اش را به اموال و ارزاق بنواخت . سپس او را با دادن زاد راه و ظروف و مراكب و جامه و كفش يارى داد و چون از سفر حج باز گرديد راه توشهء او را براى سفر مغرب مهيا ساخت . عبد الحليم پيش از آنكه به مغرب رسد در تروجه [ 1 
  ] به سال 767 بمرد و همراهانش زن و فرزندش را به مغرب بردند . عبد الحليم را پسرى شيرخوار بر جاى ماند به نام محمد . محمد در عين بى سامانى به جوانى رسيد و همواره سرپرستى او از اين دولت به عهدهء آن دولت قرار مىگرفت و\r\n\r\n\r\n","description":"","footnote":"\r\n[ ( 1 ) 
  ] در نسخه  A  : بروحه .\r\n","page_name":" 405 ","page_number":423},
  {"content":"\r\n\r\nچون فرزندان سلطان ابو الحسن را با عموزادگان خود فرزندان سلطان ابو على اختلاف بود ، محمد بن عبد الحليم نيز از قوم خود جدا افتاد و بيشتر در نزد ابو حمو سلطان بنى عبد الواد در تلمسان مىزيست . زيرا ابو حمو مىخواست روزى لشكر به مغرب كشد و خود را از شر بنى مرين برهاند .\r\nچون در مغرب ، عربهاى معقل بر وزير ، مسعود بن ماساى در سال 789 بشوريدند و او را اوضاع پريشان شد ، ابو حمو فرصت غنيمت شمرد و محمد بن عبد الحليم را به ميان معقل فرستاد تا آنان را به مغرب كشد و هر چه مىتواند از آن سرزمين به سود خود بستاند . محمد بن ميان احياء معقل رفت و بر احلاف كه با مردم سجلماسه خويشاوندى بيشترى داشتند و مواطنشان به سجلماسه نزديكتر بود ، فرود آمد . وزير ، مسعود بن ماساى يكى از خويشاوندان خود را به نام على بن ابراهيم بن عبو بن ماساى به امارت آنجا فرستاده بود . چون سلطان ابو العباس ظهور كرد و در بلد الجديد او را به محاصره افكند ، مسعود بن ماساى احلاف و خويشاوند خود على بن ابراهيم را واداشت تا محمد بن عبد الحليم را به فرمانروايى بنشانند و سجلماسه را به او سپارند ، آنگاه او را به مرزهاى مغرب كشند ، باشد كه سلطان ابو العباس به جانب آنها روى كند و از محاصرهء بلد الجديد دست بردارد .\r\nآنان نيز چنان كردند . محمد بن عبد الحليم به سجلماسه درآمد و آن را بگرفت و على بن ابراهيم را به وزارت خويش برگزيد . ولى سلطان ابو العباس بر بلد الجديد مستولى شد و وزير مسعود بن ماساى را با برادران و خويشاوندانش سياست كرد . على بن ابراهيم پريشان خاطر شد و ميان او و سلطان محمد خلاف افتاد و از سجلماسه بيرون آمد و به نزد ابو حمو سلطان تلمسان باز گرديد .\r\nداستان رفتن على بن ابراهيم به تلمسان از اين قرار است كه او روز بروز از آنچه كرده بود بيمناكتر مىشد تا عاقبت از سجلماسه بيرون آمد و به احياء عرب پناه برد . طايفه‌اى از عربها همراه او شدند و او را به مأمن خود رساندند . على بن ابراهيم به نزد سلطان ابو حمو رفت و در نزد او بماند تا ابو حمو بمرد و از آنجا به تونس رفت . در سال 776 كه سلطان ابو العباس وفات كرد در تونس بود . محمد بن عبد الحليم بعد از هلاكت ابو حمو به تونس رفت و پس از وفات سلطان ابو العباس براى حج راهى مشرق شد و اللّه اعلم .\r\n\r\nبه خوارى افتادن محمد بن ابى عمرو و هلاكت حركات بن حسون\r\nچون سلطان ابو عنان بر سرير فرمانروايى خود نشست ، در ميان اطرافيان خود نظر كرد تا دوستان مخلص را از دشمنان بشناسد . محمد بن ابى عمرو كه از او و از آغاز كارش ياد كرديم ، از جملهء خواص و نديمان او بود و سلطان را از ديگر همگنان به او نظر بيش بود و او را از ديگر ياران برتر مىداشت . چون سلطان موسى به امارت رسيد محمد بن ابى عمرو را به سبب دوستى با پدرش سلطان ابو عنان مورد توجه خاص قرار داد و به عضويت شورا برگزيد و به درجات رفيع ارتقا داد و نگارش\r\n\r\n","description":"","footnote":"","page_name":" 406 ","page_number":424},
  {"content":"\r\n\r\nعلامت خود را بر فرمانهاى سلطانى به دو واگذاشت ، زيرا در زمان پدرش هم او را چنين مقامى بود .\r\nسلطان با او در مهمات امور مشورت مىكرد و راى او را به كار مىداشت . اين امر سبب شد كه دولتمردان بر او حسد برند و نزد وزير ، مسعود بن ماساى سعايت كنند كه محمد بن ابى عمرو سلطان را بكشتن او وامىدارد . چه بسا محمد بن عمرو نزد سلطان از چند تن از خواص سلطان ابو العباس احمد سعايت كرده بود و آنان را به كشتن داده بود . البته بدان سبب كه در مجالس منادمت در نزد سلطان ميان او و ايشان سخنانى رفته بود كه خوشايند او نبود . آنگاه كه در نزد سلطان عزتى يافته بود او را به كشتن ايشان تحريض كرده بود و سلطان نيز ايشان را كشته بود .\r\nقاضى ابو اسحاق ، ابراهيم يزناسنى از مقربان سلطان بود و با نديمان در مجلس او حضور مىيافت .\r\nسخنانى بر زبانش رفت كه سبب كينهء محمد بن عمرو شد . محمد سلطان را بر ضد او برانگيخت تا او را بزد و در اطراف شهر بگردانيد و در حق او ديگر اعمال شنيع و قبيح مرتكب شد .\r\nروزى محمد بن عمرو از جانب سلطان خود به سفارت به اندلس مىرفت در راه به محلى كه سلطان ابو العباس در آنجا در بند بود رسيد ولى حق او محترم نداشت و حتى از سلام نيز دريغ ورزيد . سلطان اين كينه در دل نهان مىداشت . چون از كار ابن ماساى بپرداخت ، محمد بن ابى عمرو را بگرفت و به زندان كرد . و پس از چند روز شكنجه نمود تا در زير ضربات تازيانه بمرد .\r\nعفا اللّه عنه . او را به خانه‌اش بردند . در حالى كه خانواده‌اش به غسل و كفن او مشغول بودند فرمان سلطان صادر شد كه او را به گرد شهر بگردانند . او را از تخت مغسل فرو افكندند و ريسمانى به پايش بستند و در اطراف شهر بگردانيدند ، سپس در يكى از تبه‌هاى اطراف افكندند تا عبرت ديگران شود . آنگاه سلطان حركات بن حسون النياطى [ 1 
  ] را كه در فتنه‌ها جايى خاص داشت دستگير كرد . چون سلطان از اندلس به سبته آمد ، حركات بن حسون در تادلا بود . خواستند كه اعلام فرمانبردارى كند ، حركات امتناع كرد . سپس او را باكراه نزد سلطان آوردند . سلطان همواره كينهء او در دل داشت . تا آنگاه كه بلد الجديد را تصرف كرد . حركات را نيز گرفت و شكنجه كرد تا بمرد . و اللّه وارث الارض و من عليها .\r\n\r\nخبر على بن زكريا در جبال هسكوره و قتل او\r\nچون سلطان ابو العباس بلد الجديد را تصرف كرد و بر ملك خويش مستولى گرديد على بن زكريا شيخ هسكوره به سبب سوابق معرفتى كه ميان او و سلطان بود به ديدارش شتافت . على بن زكريا با او در محاصرهء بلد الجديد شركت داشت . سلطان او را به يارى خوانده بود و او نيز با قوم و سپاهيان خود\r\n\r\n\r\n","description":"","footnote":"\r\n[ ( 1 ) 
  ] در نسخه  F  و  M  : البياطى .\r\n","page_name":" 407 ","page_number":425},
  {"content":"\r\n\r\nكه از مصامده بودند به ياريش رفته بود و به هنگام محاصرهء شهر دليريها نموده بود . سلطان خدمات او را پاداش داد و بر مصامده - چنان كه عادت دولتهاى ديگر بود - او را رياست كلى داد . چندى بعد محمد بن ابراهيم المبرازى از شيوخ مصامده نزد سلطان آمد . او را به جاى على بن زكريا امارت مصامده داد . اين امر بر على بن زكريا گران آمد و عصيان و خلاف آشكار كرد . تا آنجا كه يكى از خويشاوندان سلطان را - از بنى عبد الحق - به سلطنت نصب كرد . سلطان سپاهى به سردارى محمد بن يوسف بن علال و صالح بن حمو اليابانى بر سر او فرستاد و صاحب درعه را نيز فرمان داد كه از سوى جنوب برود . اينان برفتند و او را در كوهستانش محاصره كردند و پس از چند پيكار شكستن دادند و بر كوهستانش غلبه يافتند . على بن زكريا ، نزد ابراهيم بن عمران الصناكى كه همسايهء او بود گريخت . ابراهيم اعمال او را نكوهش كرد و از عواقب كار بترسيد . وزير محمد بن يوسف مالى به او بخشيد و او نيز على بن زكريا را تسليم كرد . وزير او را بگرفت و به فاس آورد و در روزى ديدنى و فراموش ناشدنى به شهر در آورد و برگرد شهر بگردانيد و به زندان در بند كشيد . على بن زكريا همچنان در زندان بود تا سلطان ابو العباس بمرد . دولتمردان بعد او كه از او بيمناك بودند كشتندش و ما به ذكر آن خواهيم پرداخت . ان شاء اللّه تعالى .\r\n\r\nآمدن ابو تاشفين به نزد سلطان ابو العباس و يارى خواستن از او به ضد پدرش و حركت سلطان با لشكر و كشته شدن ابو حمو\r\nابو تاشفين پسر سلطان ابو حمو در اواخر سال 788 بر پدر بشوريد و او را بگرفت و در وهران به بند كشيد . سبب آن بود كه ابو حمو را به ديگر برادران نظر بيش بود . چون پدر را در بند كشيد از پى برادران خود منتصر و ابو زيان و عمير لشكر در حركت آورد . برادران نزد قبايل حصين در كوهستان تيطرى رفتند و آنجا تحصن گرفتند . ابو تاشفين روزى چند ايشان را محاصره نمود . چون شنيد كه پدرش در صدد برانگيختن غائله است ، پسر خود ابو زيان را با جماعتى از خواص خود مانند موسى پسر وزير ، عمران بن موسى و عبد اللّه بن جابر الخراسانى به تلمسان فرستاد ، اينان بعضى از فرزندان او را كه در تلمسان بودند كشتند و به وهران رفتند . ابو حمو خود در آنجا زندانى بود .\r\nهنگامى كه ابو حمو از آمدن ايشان خبر يافت ، از درون دژ بانگ برداشت و مردم شهر را به يارى خواند . مردم به دژ روى نهادند . ابو حمو كه عمامه‌اش را چون ريسمانى به ميانش بسته بود از بام فرو شد . آنان كه در پاى ديوار گرد آمده بودند او را گرفتند و بردند و بر تخت فرمانروايى خود نشاندند . عامل اصلى در اين اقدام خطيب شهر اين خزورت [ 1 
  ] بود . ابو زيان پسر ابو تاشفين از وهران\r\n\r\n\r\n","description":"","footnote":"\r\n[ ( 1 ) 
  ] در نسخه  B  : جرزوره و در  C  : حرزوره .\r\n","page_name":" 408 ","page_number":426},
  {"content":"\r\n\r\nبگريخت و به تلمسان رفت . سلطان ابو حمو از پى او روان شد . ابو زيان از تلمسان به نزد پدر خود ابو تاشفين گريخت . ابو حمو به تلمسان رفت . تلمسان ويران شده بود و باروهايش خراب شده بود . در آنجا به حكومت پرداخت . خبر به ابو تاشفين رسيد ، از تيطرى حركت كرد و با شتاب تمام به تلمسان داخل شد . پدرش به منارهء مسجد پناه برد . او را فرود آورد ولى از كشتنش دست بداشت . ابو حمو اظهار كرد كه به زيارت حج و اداى فريضه مشتاق است . ابو تاشفين اجابت كرد و او را با برخى بازرگانان مسيحى با كشتى به اسكندريه فرستاد . ولى چند تن بر او موكل گماشت . چون كشتى به بندر بجايه رسيد ، ابو حمو از آن مسيحيان بملاطفت خواست كه راه او بگشايند تا برود . آنان قبول كردند و ابو حمو آزاد شد . آنگاه نزد صاحب بجايه كس فرستاد و از او خواست كه اجازه دهد در آنجا فرود آيد . صاحب بجايه اجازه داد . ابو حمو از بجايه به الجزاير رفت و عربهاى آن نواحى را به خدمت گرفت . چون رفتن به تلمسان برايش مشكلاتى به همراه داشت ، رهسپار صحرا شد و از سمت مغرب به تلمسان حمله آورد . لشكر پسرش ابو تاشفين در هم شكست و او خود بگريخت و به ميان احياء سويد كه در زمستانگاه بردند ، رفت . ابو حمو شهر را بگرفت . اين واقعه در ماه رجب سال 790 بود و شرح آن را در اين اخبار بتمامى آورديم .\r\nابو تاشفين پس از اين شكست با محمد بن عريف شيخ سويد نزد سلطان ابو العباس آمد و از او براى نبرد با پدرش يارى خواست . اميد آن داشت كه سلطان به يارى او لشكر كشد . سلطان ابو العباس او را بپذيرفت و وعده‌هاى نيكو داد . ابو تاشفين در انتظار آن وعده‌ها بود . وزير محمد بن يوسف پيوسته وعده مىداد و سوگند مىخورد كه به وعده‌هاى خود وفا خواهد كرد . ابو حمو كه مىدانست كه سلطان ابن الاحمر بر دولت بنى مرين نفوذ فراوان دارد ، دست به دامن او زد . باشد كه آنان را از يارى رساندن به ابو تاشفين منع نمايد . ابن الاحمر اين موضوع را در زمرهء مهمترين كارهاى خود قرار داد و به ابو العباس پيام داد كه ابو تاشفين را به نزد او فرستد سلطان تعلل مىكرد و بهانه‌اش آن بود كه ابو تاشفين به پسر او ابو فارس پناه برده است . وزير ، محمد بن يوسف چندان ميان سلطان و ابن الاحمر رسولان فرستاد كه كار به پايان آمد و سلطان ابو العباس به وعدهء خويش عمل كرد و فرزندش امير ابو فارس و وزيرش محمد بن يوسف بن علال را با سپاهى به يارى ابو تاشفين فرستاد . اينان به تازى رسيدند و ابو حمو را خبر شد و از شهر بيرون آمد و اولياء خود را از بنى عبد اللّه استمالت كرد و در غير ان در آن سوى كوهستان بنى ورنيد كه مشرف بر تلمسان بود ، جاى گرفت و در ميان كوههاى آنجا پناه گرفت . جاسوسان براى بنى مرين خبر آوردند كه او و عربهاى مدافعش در غيران هستند . پس تصميم به قتال با او گرفتند . وزير محمد بن يوسف و ابو تاشفين بيابان را طى كردند . راهنماى ايشان سليمان بن تاجى يكى از احلاف بود . بناگاه بر سر ابو حمو تاختند ساعتى نبرد كردند ، ياران ابو حمو روى به گريز نهادند . اسب ابو حمو به سر در آمد\r\n\r\n","description":"","footnote":"","page_name":" 409 ","page_number":427},
  {"content":"\r\n\r\nو او را بر زمين زد . چند تن از ياران ابو تاشفين برسيدند و او را به ضرب نيزه‌ها كشتند و سرش را بريده نزد ابو تاشفين و وزير محمد بن يوسف آوردند . سر را نزد سلطان فرستادند . پسرش عمير را نيز اسير كردند . برادرش ابو تاشفين قصد قتل او كرد و بنى مرين چند روز او را از آن كار منع كردند . عاقبت اسير را به دستش سپردند تا او را بكشت . ابو تاشفين در آخر سال 791 به تلمسان در آمد . وزير و سپاهيان بنى مرين در بيرون شهر خرگاه بر پا كردند تا آنگاه كه آن مال كه شرط كرده بود بپرداخت و آنان برفتند . سپاه بنى مرين به مغرب راند و ابو تاشفين در تلمسان به نام سلطان ابو العباس دعوت مىكرد و بر منابر تلمسان و اعمال آن به نام او خطبه مىخواند و هر سال براى او باج و خراج مىفرستاد .\r\nابو حمو آنگاه كه تلمسان را گرفته بود پسر خود ابو زيان را امارت الجزاير داد . چون ابو زيان از قتل پدر خبر يافت خشمگين شد و به ميان احياء حصين رفت تا جان خويش برهاند و از آنان يارى خواهد . در آن حال رسولان بنى عامر - از قبايل زغبه - رسيدند و او را دعوت كردند كه به فرمانروايى برگزينند . ابو زيان به نزد ايشان رفت . شيخ بنى عامر مسعود بن صغير به نام او دعوت آغاز كرد و در ماه رجب سال 792 همه رهسپار تلمسان شدند و روزى چند محاصره‌اش كردند .\r\nابو تاشفين اموالى براى عربها فرستاد و آنان از گرد ابو زيان پراكنده شدند . ابو تاشفين لشكر به سوى او برد و در ماه شعبان همان سال به هزيمتش فرستاد . ابو زيان به صحرا گريخت و به استمالت عربهاى معقل پرداخت و بار ديگر بازگشت و در ماه شوال تلمسان را محاصره نمود . ابو تاشفين پسر خود را براى يارى خواستن به مغرب فرستاد و او با سپاهى بازگشت . چون به تاوريرت رسيد ابو زيان دست از محاصرهء تلمسان برداشت و راهى صحرا شد . سپس خود تصميم گرفت كه نزد صاحب مغرب رود . به دادخواهى نزد او رفت . سلطان او را به اكرام تمام درآورد و وعده داد كه او را بر ضد دشمنش يارى دهد . ابو زيان تا زمان مرگ ابو تاشفين در مغرب ماند . و اللّه اعلم .\r\n\r\nوفات ابو تاشفين و استيلاى صاحب مغرب بر تلمسان\r\nامير ابو تاشفين همچنان بر تلمسان فرمان مىراند و دعوت سلطان مغرب ابو العباس بن سلطان ابو سالم را بر پا مىداشت و باج و خراج مقرر هر ساله را ادا مىكرد و برادرش ابو زيان نيز نزد صاحب مغرب مىزيست و به وعدهء يارى دلخوش بود ، تا آنگاه كه سلطان ابو العباس احساس كرد كه ابو تاشفين را هواهايى در سر افتاده و با او دل بد كرد . در اين هنگام بود كه به خواهش ابو زيان گوش داد و براى تصرف تلمسان لشكرى در اختيار او گذاشت .\r\nابو زيان در اواسط سال 795 به سوى تلمسان حركت كرد و به تازى رسيد . ابو تاشفين گرفتار بيمارى مزمن خود بود و در رمضان همان سال بمرد . احمد بن العز از بركشيدگان و پروردگان\r\n\r\n","description":"","footnote":"","page_name":" 410 ","page_number":428},
  {"content":"\r\n\r\nايشان بود و زمام دولت او به دست داشت و از سوى مادر نيز با او خويشاوند بود . در حال ، كودكى از فرزندان او را به امارت برداشت و خود كفالت او به عهدهء گرفت . يوسف بن ابى حمو معروف به ابن الزابيه والى الجزاير بود از قبل ابو تاشفين چون خبر بشنيد ، شتابان به تلمسان رفت و احمد بن العز و آن كودك را كه پسر برادر ابو تاشفين بود بكشت . اين خبر به سلطان ابو العباس صاحب مغرب بردند . به تازى شد و از آنجا پسر خود ابو فارس را با سپاهى به تلمسان فرستاد و ابو زيان را به فاس باز گردانيد و بر او موكلان گماشت . ابو فارس به تلمسان رفت و آن را تصرف كرد و دعوت پدر خود در آنجا بر پاى داشت . وزير پدرش صالح بن حمو به مليانه رفت او نيز مليانه و آن سوى آن چون الجزاير و وتدلس را تا حدود بجايه بگرفت . يوسف بن الزابيه به دژهاى تاجحمومت رفت و وزير ، صالح بن حمو محاصره‌اش كرد . دولت بنى عبد الواد از مغرب اوسط بر افتاد . و اللّه غالب على امره .\r\n\r\nوفات سلطان ابو العباس صاحب مغرب و استيلاى ابو زيان بن ابى حمو بر تلمسان و مغرب اوسط\r\nسلطان ابو العباس بن ابى سالم چون به تازى رسيد ، پسر خود ابو فارس را به تلمسان فرستاد و ابو فارس تلمسان را بگرفت . ابو العباس خود در تازى ناظر احوال پسر و وزير خود صالح بود كه براى فتح بلاد شرقى گسيل شده بودند . يوسف بن على بن غانم امير فرزندان حسين - از قبايل معقل - در سال 793 به حج رفت و با پادشاه ترك مصر الملك الظاهر بر قوق ديدار كرد . من نزد سلطان رفتم و او را از مرتبت و مكانت يوسف بن غانم و قومش آگاه كردم . سلطان او را گرامى داشت و پس از اداى حج كه به مغرب باز مىگشت با او هديه‌اى گران براى سلطان مغرب ابو العباس فرستاد . بر عادت ملوك شامل بسيارى از طرايف بلد خود بود . چون يوسف بن غانم هدايا را نزد ابو العباس آورد سلطان را خوش آمد و براى عرضه كردن آنها به مجلس نشست و بسى بر خود بباليد . آنگاه در عوض براى سلطان مصر هدايايى مهيا كرد . از اسبان راهوار و انواع طرايف كالاها و جامه‌هاى گرانبها آن سان كه او را خشنود سازد . و قصد آن داشت كه اين هدايا را با يوسف بن غانم كه از سوى سلطان مصر هديه آورده بود به نزد او فرستد . اين كار در ايامى كه در تازى مقام كرده بود صورت گرفت در اين هنگام بيمار شد و اين بيمارى سبب مرگ او شد . در محرم سال 796 جهان را بدرود گفت .\r\nپس از مرگ سلطان ابو العباس ، پسرش ابو فارس را از تلمسان فرا خواندند و با او بيعت كردند و به جاى پدر نشاندند و به فاس باز گرديدند . در فاس ابو زيان پسر ابو حمو را از بند برهانيدند و به تلمسان فرستادند تا در آنجا از سوى ابو فارس امارت كند و به نام او خطبه بخواند . ابو زيان برفت و\r\n\r\n","description":"","footnote":"","page_name":" 411 ","page_number":429},
  {"content":"\r\n\r\nبر تلمسان مستولى شد . برادرش يوسف بن الزابيه به ميان احياء بنى عامر رفته بود ، آهنگ لشكركشى به تلمسان داشت . ابو زيان چون به تلمسان رسيد ، نزد بنى عامر اموالى گزاف فرستاد و از آنان خواست يوسف را تسليم او كنند . آنان اجابت كردند و يوسف را به فرستادگان ابو زيان تسليم نمودند . در راه برخى از احياء عرب راه بر آنان گرفتند تا مگر يوسف را بستانند . از اين رو او را كشتند و سرش را نزد برادر آوردند . اين امر سبب شد كه اوضاع مملكتش آرامش يابد و با مرگ او فتنه‌ها نيز از ميان برود و امور دولتش استقامت پذيرد . و ايشان در اين عهد بر همين حال‌اند .\r\nو اللّه غالب على امره .\r\n\r\nخبر از خويشاوندان آل عبد الحق كه نامزد فرمانروايى بودند و بر جنگجويان مجاهد كه در اندلس فرماندهى داشتند .\r\nجزيرهء اندلس در آن سوى دريا از زمان پايان گرفتن دولت خاندان عبد المؤمن و بر روى كار آمدن ابن الاحمر ، مدافع نيرومندى نداشت مگر آن گروه از قبايل زناته كه خداوند شوق جهاد در دلشان افكنده بود . اينان صاحب دولتى نيرومند بودند بويژه بنى مرين كه در مغرب اقصى صاحب قدرتى شگرف شدند و به سبب پيوستگى سواحل اندلس به سرزمينهايشان و نزديك يك ديگر بودن بندرهايشان در دو سوى درياى زفاق ، بيش از ديگران به اندلس آمد و شد داشتند . درياى زفاق از دير زمانى راه ميان اندلس و مغرب بوده است . چون بنى مرين بر بلاد مغرب مستولى شدند ، طاغيه مسلمانان اندلس را زير فشار قرار داد و فرنتره و سرزمينهاى آن سوى آن را بستد و آنان را تا ساحل دريا واپس راند . خاندان قمط كه از مردم بر شلونه و قطلونيه بودند شرق اندلس را در تصرف آوردند و شهرهاى قرطبه و اشبيليه نيز چنين سرنوشتهايى داشتند . مسلمانان از اين امر به خشم آمدند و براى رهايى اندلس از اين اوضاع آهنگ جهاد كردند و به يارى مردم اندلس شتافتند و مىخواستند در اين راه از بذل مال و جان خويش دريغ نورزند .\r\nامير ابو زكريا بن ابى حفص كه در اين روزگاران زمامدار مسلمانان بود بر ديگران پيشى گرفت و بسيارى از اموال خود را در اين راه صرف كرد و براى مجاهدان اسب و سلاح فرستاد .\r\nيعقوب بن عبد الحق نيز بر جهاد حريص بود . در زمان سلطنت برادرش ابو يحيى آهنگ آن كرد كه از دريا بگذرد ولى چون ابو يحيى نمىخواست برادر از او دور شود فرمانرواى سبته ، ابو على بن خلاص را گفت كه راه بر او بر بندد و يعقوب بن عبد الحق در رنج افتاد .\r\nچون يعقوب بن عبد الحق بعد از برادرش ابو يحيى به پادشاهى مغرب رسيد سرگرم كارهاى خود شد زيرا پسران برادرش ادريس بن عبد الحق كه خود را از رقباى ان مىشمردند و خود را نامزد فرمانروايى كرده بودند فكر او را به خود مشغول داشته بودند . يكى از برادرزادگان او عامر\r\n\r\n","description":"","footnote":"","page_name":" 412 ","page_number":430},
  {"content":"\r\n\r\nبن ادريس اجازه خواست كه در اندلس به جهاد رود . يعقوب بن عبد الحق اين پيشنهاد را به غنيمت شمرد و سه هزار يا پيش از سه هزار نفر از مطوعهء زناته را بسيج كرد و عامر بن ادريس را بر آنها فرمانروايى داد و رحو فرزند عمش عبد اللّه بن عبد الحق را نيز با او همراه كرد . اين سپاه در سال 761 از آب گذشته به اندلس در آمد و در جهاد با كفار فداكاريها و جانبازيها نمود . عامر بن ادريس به مغرب آمد و از آن پس خويشاوندان پى در پى سر به شورش برداشتند و بزرگان زناته در امر جهاد با آنان به رقابت برخاستند . فرزندان ملوك چون عبد الملك بن يغمراسن بن زيان و عابد بن منديل بن عبد الرحمان و زيان بن محمد بن عبد القوى در مغرب اوسط گرد آمدند و آهنگ عبور از دريا و جهاد با دشمن نمودند . در سال 676 با جماعتى از قوم سبكبار خود از دريا گذشتند .\r\nاندلس پر از دليران زناته و اعيان دولت شد . از اين اعيان و بزرگان كه به اندلس رفتند يكى فرزندان عيسى بن يحيى بن و سناف بن عبو بن ابى بكر بن حمامه بود و يكى سليمان بن ابراهيم . اينان را نيز در جهاد اثرى شگرف بود . موسى بن رحو ، هنگامى كه سلطان ابو يوسف و فرزندان عبد اللّه بن عبد الحق در دژ علودان با او مىجنگيدند و او را تسليم خود كردند ، به تلمسان رفت . فرزندان عبد اللّه بن عبد الحق و ادريس هر دو برادران سوط النساء دختر عبد الحق بودند . موسى بن رحو از يعقوب بن عبد اللّه بن محمد پيروى كرد و در قصر كتامه ، در سال 663 به خلاف سلطان برخاست . سپس عم او كوشيد تا او را خشنود سازد و به تسليم وادارد . يعقوب بن عبد اللّه همچنان در عصيان خود بماند و از جايى به جايى مىرفت تا آنگاه كه به دست طلحة بن محلى از اولياء سلطان در سال 668 در ناحيهء سلا به قتل رسيد . سلطان سرپرستى فرزندان او را به عهده گرفت و ما از تعهدى كه سلطان در حق پسرش ابو مالك داشت ، سخن گفتيم . ديگر خويشاوندان از تعهد سلطان در حق ابو مالك به رشك آمدند و سر به شورش برداشتند . محمد بن ادريس به دژ علودان تحصن گرفت و موسى بن رحو بن عبد اللّه در جبال غماره . فرزندان عمش ابو عياد بن عبد الحق نيز با او بودند . سلطان با آنان پيكار كرد تا به عهد او گردن نهادند . آنگاه ايشان را در سال 670 به اندلس فرستاد . اينان در اندلس بازار جهاد را رونق بخشيدند . دليران و سران زناته كه در تلمسان بودند با آنان به رقابت برخاستند . و او را در سال 670 به اندلس فرستاد . اينان در اندلس بازار جهاد را رونق بخشيدند . دليران و سران زناته كه در تلمسان بودند با آنان به رقابت برخاستند . و او در سال 670 از تلمسان به اندلس رفت . سلطان ابن الاحمر او را بر همهء غازيان و مجاهدين اندلس فرماندهى داد زيرا در آنها پراكندگى و سستى پديد آمده بود . ديرى نكشيد كه به مغرب باز گرديد و سلطان برادرش عبد الحق را به جاى او به اندلس فرستاد . او نيز خشمگين از اندلس باز گرديد و به جاى او ابراهيم بن عيسى بن يحيى بن و سناف به فرماندهى غازيان و مجاهدان اندلس گمارده شد . و ما به ذكر باقى حوادث خواهيم پرداخت . ان شاء اللّه تعالى\r\n.\r\n\r\n","description":"","footnote":"","page_name":" 413 ","page_number":431},
  {"content":"\r\n\r\n\r\nخبر از موسى بن رحو آغازگر اين رياست در اندلس و خبر برادرش عبد الحق بعد از او و پسر او ابو حمو بن عبد الحق پس از آن دو\r\nچون سلطان الشيخ بن الاحمر در گذشت و پسرش الفقيه به جاى او نشست ، نزد سلطان يعقوب بن عبد الحق كس فرستاد و از او خواست به يارى مسلمانان اندلس رود . در سال 673 نخستين گروه غازيان با يعقوب بن عبد الحق از آب گذشتند و به سپاهيان مسيحى شكستى سخت وارد آوردند .\r\nزعيم ايشان دننه كشته شد و راه غلبهء يعقوب بن عبد الحق بر اندلس گشوده شد . ابن الاحمر از عاقبت كار بيمناك شد و از آنچه كرده بود پشيمان گرديد . كه مبادا كار او با يعقوب بن عبد الحق به آنجا كشد كه كار مرابطين با ابن عباد كشيد . از خويشاوندان او در اندلس بنى اشقيلوله بودند كه ممالك اندلس را با او در ميان خود تقسيم كرده بودند و در وادى آش و مالقه و قمارش بانفراد فرمان مىراندند . همچنين از رؤساى اندلس ابو عبدويل [ 1 
  ] و ابن الدليل نيز بر او شوريده بودند و از سپاهيان مسيحى يارى خواسته بر غرناطه تاخته بودند و در آن نواحى دست به آشوب و كشتار و تاراج زده بودند . چون سلطان عبد الحق در اندلس جاى پاى استوار كرد ، اين شورشيان دست اتحاد به او دادند . ابن الاحمر بيشتر از پيش به وحشت افتاد . از اين رو با سلطان ابو يوسف يعقوب بن عبد الحق خلاف آغاز كرد و در اين مخالفت به جمعى از اعيان خويشاوندان او استظهار داشت . اين خويشاوندان از فرزندان رحو بن عبد اللّه و ادريس بن عبد اللّه و ادريس بن عبد الحق بودند و هم از سوى مادر به سوط النساء نسب مىرسانيدند - از فرزندان ابو عياد بن عبد الحق - كه چون از سلطان بيمناك شده بودند به اين بهانه كه مىخواهند به جهاد كفار روند به اندلس رفتند و سلطان ابو يوسف يعقوب نيز كه از حركات آنان به ترديد و بيم افتاده بود آنان را به اندلس فرستاد . بدين گونه از فرزندان عبد الحق و فرزندان و سناف و فرزندان نزول و تاشفين بن معطى بزرگ تيربيغين - از بنى محمد - جماعتى در نزد ابن الاحمر گرد آمدند . فرزندان محلى ، خويشاوندان مادرى ابو يوسف يعقوب نيز از پى ايشان رفتند . ابن الاحمر بسيار اتفاق مىافتاد كه از زناته سپاهى بسيج كند و به دار الحرب فرستد . پس در سال 673 موسى بن رحو و برادرش عبد الحق را پس از بازگشت از مغرب به جهاد فرستاد . سپس ابراهيم بن عيسى را پس از بازگشت آن دو از مغرب روانهء كارزار كرد . چون آن دو بازگشتند موسى بن رحو را بار ديگر روانهء دار الحرب ساخت . و اين امر سبب شد كه موسى بن رحو در رياست جاى پاى استوار سازد و اكنون بهتر مىتوانست تعرض سلطان ابو يوسف يعقوب را از خود و يارانش دفع كند . آنگاه امارت لشكر در ميان ايشان و عموها و\r\n\r\n\r\n","description":"","footnote":"\r\n[ ( 1 ) 
  ] در نسخه  B  : عبدريل .\r\n","page_name":" 414 ","page_number":432},
  {"content":"\r\n\r\nعموزادگان از يكى به ديگرى منتقل شد . مثلا در ايام فترت اين فرماندهى به عهدهء على بن ابى عياد بن عبد الحق بود و گاه به عهدهء تاشفين بن معطى - در سال 679 و طلحة بن محلى ، اينان مانع آن بودند كه طاغيه پاى از حد خود بيرون نهد . سپس ميان يوسف بن يعقوب و ابن الاحمر پيكار در گرفت ابن الاحمر در يكى از اين جنگها على بن ابى عياد را بر همهء زناته فرماندهى داد و همه را در زير رايت او گرد آورد . سپاهيان سلطان ابو يوسف يعقوب از گرد او پراكنده شدند و اينان بر او غلبه يافتند . در ميدان كارزار پسرش منديل را اسير كردند . تا آنگاه كه ميان ابن الاحمر و يوسف بن يعقوب ، بعد از هلاكت يعقوب صلح افتاد و منديل از اسارت آزاد شد . موسى بن رحو پس از آن دو ، امارت غازيان اندلس يافت و در اين مقام ببود تا بمرد . پس از او برادرش عبد الحق به امارت رسيد او نيز در سال 699 درگذشت . عبد الحق مردى پيروز جنگ بود و بر دشمنان مسلمانان غلبه مىيافت . چون بمرد پسرش حمو بن عبد الحق به اين مقام رسيد و امارت بر مجاهدان همچنان در خاندان رحو بر دوام بود تا آنگاه كه به فرزندان ابو العلاء و ديگران رسيد . حمو در جملهء ياران عثمان بن ابى العلاء درآمد . و ما از آن ياد خواهيم كرد .\r\nاما ابراهيم بن عيسى الوسنافى به مغرب باز گرديد و بر يوسف بن يعقوب فرود آمد . پس از چندى به هنگام محاصرهء تلمسان در سن پيرى كه نابينا هم شده بود ، او را به قتل آورد . و اللّه مالك الامور و لا رب غيره . هلاكت يعلى بن ابى عياد در سال 687 بود و هلاكت معطى بن ابى تاشفين در سال 689 و هلاكت طلحة بن محلى در سال 686 اتفاق افتاد . و اللّه اعلم .\r\n\r\nخبر از عبد الحق بن عثمان شيخ غازيان اندلس\r\nعبد الحق از بزرگان دولت بنى مرين و فحول آن خاندان بود . از فرزندان محمد بن عبد الحق دومين امراى بنى مرين پس از جدشان عبد الحق بود . پدرش عثمان بن محمد در اندلس در يكى از جهادها به سال 679 كشته شد . پسرش عبد الحق در حجر تربيت سلطان يوسف بن يعقوب پرورش يافت تا آنگاه كه با وزير ، رحو بن يعقوب بر ضد سلطان ابو الربيع ، خروج كرد و ما در اخبار او از آن ياد كرديم . عبد الحق بن عثمان بن تلمسان رفت و از تلمسان رهسپار اندلس گرديد . سلطان اندلس در آن روزها ابو الجيوش پسر سلطان الفقيه بود و شيخ زناته در آنجا حمو بن عبد الحق بن رحو بود .\r\nسلطان ابو العباس او را پيام داد كه عبد الحق بن عثمان را در بند كشد او اجابت كرد ولى عبد الحق از زندان بگريخت و به دار الحرب رفت . چون ابو الوليد بن الرئيس ابو سعيد عصيان كرد و در مالقه براى خود بيعت گرفت و لشكر به غرناطه آورد و جنگ در پيوست در يكى از روزها حمو بن عبد الحق اسير شد و او را نزد سلطان ابو الوليد آوردند . عم او عباس بن رحو نيز با او بود . ابو الوليد از به اسارت گرفتن پسر برادر خود شرمش آمد و او را آزاد كرد و او نزد سلطان خود باز گرديد .\r\n\r\n","description":"","footnote":"","page_name":" 415 ","page_number":433},
  {"content":"\r\n\r\nسلطان از او به ترديد و بيم افتاد . از اين رو رياست غازيان را به عبد الحق بن عثمان داد و او را از دار الحرب فرا خواند . سپس ابو الوليد غرناطه را بگرفت و ابو الجيوش به وادى آش رفت و اين بر حسب قرار داد صلحى بود كه ميان ايشان بسته شده بود . عبد الحق بن عثمان نيز با او از پى كار خود رفت .\r\nسپس ميان او و ابو الجيوش خلاف افتاد . كه به سبب آن به طاغيه پيوست و به سبته آمد . يحيى بن ابى طالب العزفى در ايامى كه سلطان ابو سعيد او را محاصره كرده بود از او يارى طلبيد و او در حمايت از ثغر و دفاع از او دليريها نمود . عبد الحق بن عثمان به افريقيه رفت و به سال 719 در بجايه بر ابو عبد الرحمان بن عمر دوست سلطان ابو يحيى كه بر ثغر فرمان مىراند ، فرود آمد و مورد اكرام او واقع شد . او را ارزاق و گشايش داد و در شه در نزديكى شهر برايش خيمه‌هايى بر پا نمود و او و يارانش را صد و پنج اسب داد . سپس آنان را نزد سلطان در تونس برد . سلطان نيز آنان را گرامى داشت و عبد الحق بن عثمان را در شمار دوستان و اصحاب خود در آورد و به او و ياران و پيروانش استظهار نمود . چون سلطان در سال 727 محمد بن سيد الناس را حاجبى خود داد و او را از ثغر بجايه فرا خواند و او صاحب رياست بزرگ گرديد روزى عبد الحق بن عثمان بى اجازت او از درگاه دور شده بود . محمد بن سيد الناس بر او خشم گرفت و عبد الحق بن عثمان خشمناك شده بازگشت و ابو فارس را بر انگيخت كه بر ضد برادرش خروج كند . او نيز اجابت كرد و با او از تونس خروج كرد . خبر ايشان را از كشته شدن ابو فارس و رفتن عبد الحق به تلمسان و فرود آمدن او بر ابو تاشفين و غزو او در افريقيه با سپاهيان بنى عبد الواد در سال 729 در اخبار حفصيان آورديم .\r\nچون بنى عبد الحق به تلمسان باز گشتند مولانا سلطان ابو يحيى در اواخر همان سال رهسپار تونس شد و ابن ابى عمران سلطانى كه از بنى ابى حفص در تونس بر گماشته بودند به ميان احياء عرب گريخت . سلطان ابو زيان [ 1 
  ] پسر برادر عبد الحق بن عثمان را با جمعى از اصحابش بگرفت و به ضرب نيزه‌ها بكشت . عبد الحق بن عثمان به مكان خود در تلمسان باز گرديد و نزد ابو تاشفين با عزت و اكرام فراوان ، بزيست . تا هنگامى كه ابو تاشفين در حملهء سلطان ابو الحسن به سال 737 به تلمسان كشته شد ، او نيز به هلاكت رسيد . اينان همه نزديك قصر الملك كشته شدند يعنى ابو تاشفين و پسرانش عثمان و مسعود و حاجبش موسى بن على و عبد الحق بن عثمان كه در نزد ايشان بود و ابو ثابت پسر برادرش . سرشان را بريدند و پيكرشان در بيرون قصر افكندند تا عبرت ديگران شوند . ما از اين حوادث در ضمن اخبار ابو تاشفين ياد كرديم . و البقاء للّه وحده .\r\n\r\n\r\n","description":"","footnote":"\r\n[ ( 1 ) 
  ] در نسخه  B  : بن رزين و در نسخه  M  : ابى رزين .\r\n","page_name":" 416 ","page_number":434},
  {"content":"\r\n\r\n\r\nخبر از عثمان بن ابى العلاء از امراى غازيان مجاهد در اندلس\r\nپسران سوط النساء از فرزندان عبد الحق ، اهل عصبيت و عزت و غلبه بر قوم خود بودند . اينان پسران ادريس و عبد اللّه بودند . چنان كه گفتيم ، ادريس و عبد اللّه برادر بودند و مادرش سوط النساء بود .\r\nادريس برادر بزرگتر در روز هلاكت پدرش در تافرطنيت [ 1 
  ] به هلاكت رسيد و عبد اللّه پيش از او مرده بود . عبد اللّه سه پسر بر جاى نهاد كه نسل او از آن سه منشعب گرديد . اينان عبارت بودند از :\r\nيعقوب و رحو و ادريس ابو يحيى بن عبد الحق ، يعقوب را به هنگام فتح سلا در سال 649 امارت آن ناحيه داد . سپس در سال 658 بر عم خود عصيان كرد و ما از شورش مسيحيان در آن ناحيه سخن گفتيم . يعقوب بن عبد الحق سلا را بگرفت و يعقوب بن عبد اللّه به علودان از بلاد غماره گريخت و در آنجا تحصن گزيد . پسران عمش ادريس يعنى عامر و محمد از پى او خروج كردند و در قصر الكبير عصيان آغاز نهادند ، همهء فرزندان سوط النساء به او پيوستند . سلطان ايشان را طلب نمود ، به جبال غماره رفتند . سلطان به نبرد ايشان رفت و پس از آنكه امانشان داد آنان را فرود آورد و عامر را در سال 660 به غزو اندلس فرستاد . رحو پسر عمش عبد اللّه نيز با او همراه شد . محمد بن عامر باز گرديد و در سال 680 به تلمسان گريخت و از آنجا رهسپار اندلس گرديد .\r\nدر سال 669 بر سلطان يعقوب بن عبد الحق خروج كردند ، فرزندان ابو عياد بن عبد الحق نيز با ايشان بودند و در جبال علودان تحصن گرفتند . سلطان بدين شرط كه به تلمسان روند آنان را به تسليم واداشت و آنان نيز به تلمسان رفتند . فرزندان ابو عياد همه به اندلس رفتند و در آنجا استقرار يافتند . از آن ميان عامر و محمد باز گرديدند و ما خبر آنان را خواهيم آورد . يعقوب بن عبد اللّه در سال 668 در عين سرگردانى در غبوله از رباط الفتح به دست طلحة بن محلى كشته شد و فرزندان او از سوط النساء در مغرب ماندند . پسرش ابو ثابت در ايام سلطان يوسف بن يعقوب امير بلاد سوس بود و او بود كه قبيلهء زكنه را در سال 669 سركوب نمود . امروز هم فرزندان او در مغرب زندگى مىكنند از برادران او يكى ابو العلاء بود و يكى رحو ، فرزندان عبد اللّه بن عبد الحق . نسل او در آن دو ادامه يافت . رحو با عامر و محمد پسران عمش ادريس به اندلس رفت . سپس پسرش موسى در سال 669 با فرزندان ابو عياد و فرزندان سوط النساء از اندلس آمدند . آنگاه مقام پيشين خود در دولت به دست آورد و با پسرش در سال 675 به تلمسان گريخت و از آنجا به اندلس رفت و در آنجا استقرار يافت . فرزندان ابو العلاء در سال 685 با فرزندان ابو يحيى بن عبد الحق و فرزندان عثمان بن نزول از آب گذشتند و در اندلس اقامت گزيدند . رئيس ايشان عبد اللّه بن ابى العلاء بود . ابن الاحمر او را\r\n\r\n\r\n","description":"","footnote":"\r\n[ ( 1 ) 
  ] در نسخ موجود بدون نقطه .\r\n","page_name":" 417 ","page_number":435},
  {"content":"\r\n\r\nرياست جنگجويان زناته داد و او در يكى از غزواتش در سال 693 كشته شد .\r\nالمخلوع بن الاحمر برادر عبد اللّه بن ابى العلاء ، يعنى عثمان بن ابى العلاء را فرماندهى پادگان مالقه داد و غازيانى را كه در ناحية غربى مالقه بودند زير نظر او قرار داد عثمان بن ابى العلاء تحت فرمان پسر عمش الرئيس سعيد بن فرج بن اسماعيل بن يوسف بن نصر بود . چون الرئيس ابو سعيد در سال 695 در سبته غدر ورزيد و آنجا را به تصرف خود در آورد ، آتش خصومت ميان او و صاحب مغرب افروخته گرديد پس اين عثمان را منشور امارت دادند و او را به غماره فرستادند .\r\nعثمان در غماره عصيان كرد و مدعى فرمانروايى شد و بر اصيلا و عرايش سپس بر قصر مستولى گرديد . ما همهء اين حوادث را ذكر كرده‌ايم . تا آنگاه كه ابو الربيع در سال 698 بر او پيروزى يافت و او به مكان خويش در اندلس باز گرديد . چون ابو الوليد پسر الرئيس ابو سعيد آهنگ عصيان بر ضد ابو سعيد صاحب غرناطه نمود ، در اين باره با شيخ غازيان مالقه عثمان بن ابى العلاء به گفتگو پرداخت . عثمان او را در كارش يارى داد و پدرش الرئيس ابو سعيد را در بند كشيد و در سال 714 لشكر به غرناطه برد . چون بر غرناطه مستولى گرديد . عثمان را امارت غازيان مجاهد زناته داد .\r\nعثمان بن عثمان بن عبد الحق [ 1 
  ] از او روى گردان شد و با ابى الجيوش به وادى آش رفت . حمو بن عبد الحق بن رحو نيز در زمرهء ياران او بود . و او پيش از اين چنان كه گفتيم - شيخ غازيان بود . ايام حكومت عثمان به دراز كشيد و آوازه‌اش در همه جا پيچيد . ابو سعيد صاحب مغرب بر مقام و مكانت او رشك برد . چون مسلمانان او را در سال 718 به جهاد خواندند ، عذر آورد كه تا عثمان در آنجاست ، نخواند آمد ، مگر آنكه او را گرفته بند بر نهند . عاقبت اين كار صورت نگرفت و طاغيه بيامد و غرناطه را محاصره كرد . عثمان و پسرانش را در اين پيكار دلاوريها بود .\r\nخداوند به دست عثمان و پسرانش مسلمانان را بر مسيحيان پيروز گردانيد ، آنچنان پيروزيى كه به دل كس خطور نمىكرد . از آن پس اعتبارشان در دل دولت و مسلمانان افزون گرديد .\r\nابو الوليد در سال 725 به دست يكى از رؤسا كه از خويشاوندان او بود ، به توطئهء عثمان كشته شد .\r\nاين گمان بعضى بود كه قتل او را به توطئهء او ميدانستند . پسرش را كه كودكى نارسيده بود به جاى پدر نشاندند . و وزير او محمد بن المحروق از پروردگان دولتشان سرپرستى او را به عهده گرفت و زمام همهء امور مملكت از امر و نهى به دست عثمان افتاد . عثمان بر ارباب دولت بزرگى مىفروخت آن سان كه حكومت را ميان خود و ايشان تقسيم كرده بود . عثمان بسيارى از اموال خراج را بدر امور غازيان صرف كرد . تا آنجا كه وزير از اقدامات او بر سرنوشت دولت بيمناك شد . و رأى بر آن قرار گرفت كه او را از كار براندازند . عثمان سر برتافت و ميان او و وزير ، ابن المحروق دشمنى\r\n\r\n\r\n","description":"","footnote":"\r\n[ ( 1 ) 
  ] در نسخه  B  و  M  : عبد الحق بن عثمان .\r\n","page_name":" 418 ","page_number":436},
  {"content":"\r\n\r\nبالا گرفت . عثمان بن ابى العلاء عصيان كرد و به خشم بيرون آمد و خيمه‌هاى خويش در مرج غرناطه بر پاى نمود . جماعتى از غازيان از قبايل زناته بر او گرد آمدند . وزير و دولتمردان به الحمراء تحصن گرفتند و نايب روزى چند ميانشان در آمد و شد بود . وزير بر آن شد كه يكى از خويشاوندانش را در برابر او بر پاى دارد ، باشد كه از سركشى باز ايستد . پس يحيى بن رحو بن عبد اللّه بن عبد الحق را كه در زمرهء ياران عثمان و داماد او بود برگزيد . و با او به گفتگو نشست تا منشور فرماندهى غازيان به او داد . مردم به دو روى نهادند و عثمان در لشكرگاه خود تنها ماند . تنها عشيره و فرزندانش با او بودند عثمان با وزير پيمان صلح بست بدين شرط كه به مغرب رود و براى اين منظور چند تن از خواص خود را در سال 728 نزد سلطان ابو سعيد فرستاد . آنگاه با هزار سوار كه مىپنداشتند از نزديكان و خويشاوندان و خشم او هستند از خارج شهر غرناطه حركت كرد و آهنگ المريه نمود تا از آنجا از آب بگذرد . برفت تا به اندوس [ 1 
  ] رسيد . ميان او و رؤساى آن ناحيه دوستى بود آنان به نزد او بيرون آمدند تا حق نيكيهاى او بگزارند . عثمان بر ايشان غدر كرد و به شهر در آمد و شهر را بگرفت و زن و فرزند و بار و بنهء خويش در آنجا نهاد . آنگاه محمد بن الرئيس ابو سعيد را از شلوبانيه بخواند . محمد در شلوبانيه مىزيست . چون بيامد او را به امارت نصب كرد و به غرناطه هر صبح و شام حمله كرد و آتش فتنه برانگيخت . يحيى بن رحو با جمعى از زناته كه با او بودند به دفاع برخاستد . چند سال اين جنگ دوام يافت تا آنگاه كه سلطان محمد بن الاحمر وزير خود ابن المحروق را بكشت و عثمان بن ابى العلاء را بخواند و با او پيمان صلح بست .\r\nبدان شرط كه عم او محمد را به مغرب فرستد و خود به غرناطه آيد و رياست غازيان بر عهدهء او باشد . و اين كار در سال 729 به انجام رسيد . عثمان بن ابى العلاء به همان منصب و مقام خويش باز گرديد . و پس از آن ديده از جهان فرو بست . و البقاء للّه وحده .\r\n\r\nخبر از رياست ابو ثابت پسر عثمان بن ابى العلاء بعد از او\r\nو سرانجام كار ايشان چون شيخ غازيان و دلير مرد نامدار زناته عثمان بن ابى العلاء در گذشت پسرش ابو ثابت عامر در ميان قوم خود جانشين پدر شد . سلطان ابو عبد اللّه بن ابى الوليد امارت غازيان مجاهد را - آنسان كه از آن پدرش بود - به او ارزانى داشت . ابو ثابت را كار بالا گرفت و نيرومند شد و بر ياران و متابعانش در افزود و صاحب نفوذى راى و اعتبار گرديد . قوم او در دولت قدرتمند بودند و بر آن تحكم مىكردند . سلطان محمد بن ابى الوليد از تحكم بر او بيزار بود ، چه اندك باشد چه بسيار . از اين رو آراى ايشان را ناچيز مىشمرد از بلندپروازيها و جاه‌طلبيهاى\r\n\r\n\r\n","description":"","footnote":"\r\n[ ( 1 ) 
  ] در نسخه  F  : جاى اين كلمه سفيد است و در نسخه  C  : ادرس . و پندارم كه اندوجر خوانده شود . م\r\n","page_name":" 419 ","page_number":437},
  {"content":"\r\n\r\nايشان ممانعت مىكرد . چون در سال 732 نزد سلطان ابو الحسن آمد تا از او بر ضد طاغيه يارى طلبد و سلطان فرزند خود امير ابو مالك را به يارىاش فرستاد تا در جبل الفتح با طاغيه جنگ كند بنى ابى العلاء او را متهم ساختند كه با سلطان ابو الحسن در حق ايشان در نهان توطئه كرده است . از اين رو با او دل بد كردند و تصميم به برافكندن او گرفت در اين اتهام بعضى از پروردگان او كه مترصد يافتن مقامى در دولت بودند ، به زيان او شركت داشتند و مخالفان را مساعدت مىكردند .\r\nچون جبل الفتح گشوده شد - و ما پيش از اين به ذكر آن پرداخته‌ايم و طاغيه بيامد و لشكر در آنجا فرود آورد و ابن الاحمر آهنگ سراى طاغيه نمود بدين بهانه كه او از دژ باز گردد و او نيز باز گرديد و سپاه مسلمانان متفرق شد ، در سال 733 سلطان ابن الاحمر به غرناطه باز گرديد - كسانى به راه ابو ثابت نشستند تا او را بكشند . ابو ثابت را خبر شد فرمان داد كشتى او حاضر كنند تا از راه دريا به مالقه رود . اين خبر به مخالفان او دادند ، در ساحل اصطبونه او را يافتند و دربارهء يكى از غلامانش به نام عاصم با او به گفتگو پرداختند . كار به سرزنش و درشتگويى كشيد . ابو ثابت از غلام خود دفاع كرد . آنان بر عاصم حمله آوردند او را با نيزه زدند اين امر به ابو ثابت گران آمد و بر آنان اعتراض كرد . در اين حال او را نيز زدند . ابو ثابت از اسب فرو افتاد . برادرش يوسف را فرا خواندند و با او بيعت كردند و ابو ثابت را به غرناطه باز آوردند . ولى او به سبب كارى كه كرده بودند همواره از آنان بيمناك بود و حال بر همين منوال دوام داشت . چون سلطان ابو الحسن از فتح تلمسان فراغت يافت ، آهنگ جهاد نمود ، به ابن الاحمر پيام داد كه آنان را از اندلس كه مكان جهاد اوست براندازد . ابن الاحمر با كمال خرسندى اين رأى بپذيرفت و ابو ثابت و برادرانش يعنى ادريس و منصور و سلطان را دربند كشيد . برادر ديگرش سليمان بگريخت و به طاغيه پيوست . او را در نبرد طريف در سركوبى مسلمانان اثرى آشكار بود . چون ابن الاحمر ابو ثابت و برادرانش را گرفت روزى چند آنان را در زندان زيرزمينى حبس كرد ، سپس به افريقيه تبعيد كرد . آنان بر مولاى ما سلطان ابو يحيى فرود آمدند . سلطان ابو الحسن ، ابو يحيى را پيام داد كه ايشان را به بند كشد مباد به نواحى مغرب آيند . در اين ايام سلطان در اندلس به جهاد مشغول بود . چون از جهاد فراغت يافت ، ابو يحيى آنان را با ابو محمد عبد اللّه بن تافراكين به درگاه سلطان فرستاد و نامه نوشت و شفاعت ايشان كرده بود . سلطان ابو الحسن شفاعت بپذيرفت و آنان را به اكرام تمام در آورد . تا آنگاه كه در سال 746 به هنگام محاصرهء جزيره به سبته در آمد . در آنجا بعضى در حق ايشان سعايت كردند .\r\nسلطان همه را در مكناسه به بند كشيد . چون سلطان ابو عنان بر پدر عصيان كرد و منصور پسر برادر خود ابو مالك را كه فرمانرواى فاس بود شكست داد و در بلد الجديد با او به پيكار پرداخت ، آنان را از مكناسه فراخواند و از بند برهانيد و ايشان را مورد احسان خويش قرار داد و اموالى ارزانى داشت و در كارهاى خويش به ايشان استظهار نمود . ابو ثابت را از مقربان خويش گردانيد و در زمرهء اهل\r\n\r\n","description":"","footnote":"","page_name":" 420 ","page_number":438},
  {"content":"\r\n\r\nشورا در آورد . سلطان ابو عنان ابو ثابت را امارت سبته و بلاد ريف داد تا از آنجا اوضاع اندلس محل امارتش را زير نظر داشته باشد و دست او در سپاه و مال گشاده گردانيد . ابو ثابت به سوى سبته در حركت آمد ولى در آن هنگام به سال 749 در لشكرگاه خود در نزديك لشكرگاه سلطان در پاى باروهاى بلد الجديد به مرض طاعون بمرد . برادرانش در مغرب اقصى تحت فرمان سلطان ابو عنان ماندند . فرار برادرش ادريس و امارتش بر غازيان مجاهد اندلس را بعدا ذكر خواهيم كرد . ان شاء اللّه تعالى .\r\n\r\nخبر از يحيى بن عمر بن رحو و امارت او بر غازيان اندلس بار اول و دوم و آغاز كار و سرانجام او\r\nرحو بن عبد اللّه بزرگ فرزندان عبد اللّه بن عبد الحق بود . فرزندان بسيار داشت كه نسل او از آنان منشعب گرديد : از ايشان بودند . موسى و عبد الحق و عباس و عمر و محمد و على و يوسف . همهء آنها با فرزندان سوط النساء از تلمسان به اندلس رفتند . بعد از ايشان عمر مدتى در تلمسان درنگ كرد و صاحب زن و فرزند شد . سپس به ايشان پيوست . موسى امارت غازيان را بعد از ابراهيم بن عيسى الوسنافى ، به عهده گرفت و پس از او برادرش عبد الحق بدين منصب رسيد . عبد الحق همراه با الرئيس ابو سعيد و عثمان بن ابى العلاء در سال 705 به سبته آمد و پس از چندى به اندلس باز گرديد ولى ديرى نپاييد كه رهسپار مغرب شد و بر سلطان ابو سعيد فرود آمد . سلطان گرامىاش داشت .\r\nولى او بار ديگر به اندلس مراجعت كرد . هنگامى كه عثمان بن ابى العلاء به امارت غازيان رسيد چون ميانشان رقابت بود بنى رحو همگى به افريقيه باز گرديدند و بر مولانا سلطان ابو يحيى فرود آمدند . سلطان آنان را در زمرهء خواص و مقربان خود درآورد و در امور جنگى خويش از آنان يارى خواست . عمر بن رحو در بلاد جريد هلاك شد . قبر او در بشرى از بلاد مغراوه معروف است .\r\nپسرش يحيى از ميان ديگر برادران ، از مولانا سلطان ابو يحيى ببريد و در زمرهء ياران ابن ابى عمران در آمد . سپس به زواوه رفت و سالى چند در ميان قبايل بنى يراتن بزيست . سپس به اندلس بازگرديد و در ميان قوم خود ماند . عثمان بن ابى العلاء او را برگزيد و دختر خود به او داد . چون ميان او و ابن المحروق وزير سلطان در سال 727 در غرناطه خلاف افتاد غازيان در مرج غرناطه در لشكرگاهى گرد آمدند . ابن المحروق دست به دسيسه زد و يحيى بن عمر را به جايگاه عثمان فرا خواندند تا مگر عثمان را به خشم آورد . يحيى بن عمر اجابت كرد و از عثمان و قوم خود ببريد و به ابن المحروق و قومش پيوست . ابن المحروق او را بر غازيان امارت داد . مردم نيز از شيخ خود عثمان جدا شدند و به يحيى بن عمر روى نهادند . عثمان بن الى العلاء به مديه رفت و ما در اخبار او آورديم . يحيى بن عمر در رياست خويش بر دوام بماند تا ابن المحروق مغضوب سلطان واقع شد و\r\n\r\n","description":"","footnote":"","page_name":" 421 ","page_number":439},
  {"content":"\r\n\r\nبه هلاكت رسيد . سلطان عثمان بن ابى العلاء را به مقام پيشين خويش منصوب كرد و او نيز باز گرديد .\r\nيحيى بن عمر به وادى آش رفت . سلطان او را فرماندهى غازيان آن نواحى داد يحيى چندى بماند ، سپس به مكان خود و ميان قوم خود باز گرديد . عثمان بن ابى العلاء و پسرش ابو ثابت از آن جهت كه مادرش دختر موسى بن رحو بود او را برگزيدند . عثمان هلاك شد و از فرزند او و عصيان بر ضد سلطان مخلوع سخن گفتيم . برادر سلطان ، ابو الحجاج ايشان را بگرفت و به افريقيه فرستاد و اساس رياستشان در هم شكست . آنگاه يحيى بن عمر به فرماندهى غازيان برگزيده شد . يحيى وظايف خويش به نيكوترين وجهى اجرا مىكرد و در جنگهاى ابو الحجاج با سلطان ابو الحسن شركت داشت و دلاوريها نمود . چون ابو الحجاج در سال 755 در مصلاى عيد در آخرين سجدهء نمازش ، به دست يكى از ستوربانان كه عقلش نقصان يافته بود كشته شد - اين غلام از جانب كسى بدين عمل تحريك شده بود ، در حال او را كشتند - با محمد پسر ابو الحجاج بيعت كردند . آن روز غلام او رضوان عهده‌دار گرفتن بيعت شد رضوان حاجب پدر و عم او مىبود . زمام اختيار محمد به دست گرفت و او را از دخالت در كارها منع نمود . تا آنگاه كه الرئيس پسر عمشان محمد بن اسماعيل بن محمد بن الرئيس ابو سعيد كه به نام اسماعيل بن ابى الحجاج برادر محمد دعوت مىكرد در الحمراء شورش به پا كرد . اينان براى اين شورش غيبت سلطان و رفتن او را به گردشگاهى در خارج از الحمراء مغتنم شمردند . چون سلطان بيرون شد به درون آمدند و شب هنگام هر چه بود تاراج كردند و رضوان حاجب خود كامه را نيز كشتند .\r\nسلطان بر سرير ملك خويش نشست و مردم را به بيعت با او فرا خواندند . روز ديگر يحيى بن عمر - در حالى كه از آمدن او نوميد شده بودند و چشم به راه مخالفت او بودند - بيامد و بيعت كرد و به منزل خود باز گرديد . پس از چند روز كه از استيلاى ايشان گذشته بود ، ادريس بن عثمان بن ابى العلاء را كه از دار الحرب در سرزمين برشلونه آمده بود بر كشيدند و امارت غازيان را به او دادند و براى دستگيرى يحيى بن عمر به راى زدن نشستند . يحيى بن عمر به قصد آنان پى برد و با جانشين خويش آهنگ بلاد جليقيان نمود ادريس با قومش از پى او رفت . يحيى بن عمر در آغاز روز با آنان نبرد كرد و جمعشان بپراكند . سپس به مرزهاى بلاد مسيحيان افتاد و از پى سلطان خود محمد المخلوع پسر ابو الحجاج به درگاه ملك مغرب آمد . و پسر خود ابو سعيد را در دار الحرب نهاد . در سال 761 بر سلطان ابو سعيد فرود آمد . سلطان گرامىاش داشت و او را به مجلس شوراى خود براى سگالش در كارها برگزيد . در خدمت او بماند تا آنگاه كه پادشاه قشتاله سلطان مخلوع را به اشارت پسرش ابو سعيد فرا خواند تا با او بر سر مردم اندلس كه عهد او نقض كرده بودند لشكر برد . سلطان ابو سالم در سال 763 دو را بسيج كرد و يحيى بن عمر نيز همراه او بود . پسرش\r\n\r\n","description":"","footnote":"","page_name":" 422 ","page_number":440},
  {"content":"\r\n\r\nابو سعيد عثمان با ايشان ديدار كرد و به فرمان سلطان خود همگان گردن نهادند و به يارى ايشان بر اندلس غلبه يافتند . چون در سال 763 غرناطه را تصرف كرد ، يحيى بن عمر را امارت غازيان داد و بر مقام و مرتبت او در افزود . و عثمان را در شمار مقربان خويش در آورد . وزير محمد بن الخطيب با ايشان به رقابت برخاست و در كارشان به سعايت پرداخت و سلطان را بر ضد ايشان برانگيخت .\r\nسلطان در سال 764 ايشان را بگرفت و به زندان زيرزمينى فرستاد . سپس در سال 766 يحيى را به مشرق فرستاد . يحيى در المريه به كشتى نشست و در اسكندريه به خشكى قدم نهاد . از اسكندريه به مغرب باز گرديد و بر عمر بن عبد اللّه در ايام استبدادش فرود آمد و در نزد او مقام و مرتبتى عالى يافت . يحيى در عين عزت و حرمت در مغرب مىزيست تا در سال 782 ديده از جهان فرو بست .\r\nپسرش ابو سعيد را كه در بند بود در سال 767 به افريقيه فرستاد و او در بجايه به نزد مولانا سلطان ابو العباس نوادهء مولانا سلطان ابو يحيى رفت و در شمار ياران او قرار گرفت و با ايشان در فتح تونس شركت جست و در آن نبرد دليريها نمود . سلطان ابو العباس او را اقطاع و راتبه‌اى كرامند داد و او را از خواص و مشاوران خود ساخت . او در اين عهد از بزرگان مجلس و ياران او در جنگهاست .\r\nبرادرانش در اندلس هستند و در سايهء عصبيت قومى خود به عزت و اعتبار زندگى مىكنند و آن غبار كه از ايشان بر دل سلطان اندلس بود ، اكنون زدوده شده و دربارهء ايشان حسن راى و نظر دارد .\r\nو اللّه مالك الملك و مقلب القلوب . لا رب غيره .\r\n\r\nخبر از ادريس بن عثمان بن ابى العلاء و امارت او در اندلس و سرانجام كار او\r\nچون ابو ثابت بن عثمان بن ابى العلاء در سال 750 در گذشت برادرانش در جملهء ياران سلطان ابو عنان پادشاه مغرب در آمدند . سلطان ايشان را اقطاع داد و راتبه‌هاى گران معين كرد . از آن ميان در ادريس نشانهاى از فرمانروايى بود كه مردم بدان نظر در او مىنگريستند در سال 758 سلطان براى فتح قسنطينه نهضت فرمود و در ديار افريقيه پيش راند قوم او بر سراسر آن استيلا يافتند ، از او خواستند كه از قصد خويش منصرف شود و باز گردد . مشايخ بنى مرين قوم خود را به باز گشتن به مغرب فرا خواندند و اين امر سبب شد كه لشكرگاه سلطان از سپاهيان خالى شود . در اين هنگام برخى درصدد برآمدند كه سلطان را به ناگهان بكشند و ادريس بن عثمان را به جاى او نشانند .\r\nسلطان از اين توطئه خبر يافت و شتابان به مغرب باز گرديد و ما در اخبار او از آن ياد كرديم .\r\nچون راز فاش شد ، ادريس به فكر چارهء كار خويش افتاد و بر اسب نشست و شب هنگام از لشكرگاه بگريخت و به تونس رفت و بر زمامدار امور دولت در آن روز ، حاجب ابو محمد بن تافراكين فرود آمد . ابو محمد او را گرامى داشت آنگاه در تونس به كشتى نشست و به آن سوى آب\r\n\r\n","description":"","footnote":"","page_name":" 423 ","page_number":441},
  {"content":"\r\n\r\nرفت با حشم و اتباع بر قمط حاجب برشلونه وارد شد و در نزد او بماند تا رضوان حاجب به سال 760 بمرد و ادريس به زادگاه خويش غرناطه روى نهاد و بر اسماعيل بن سلطان ابو الحجاج فرود آمد . زمام امور دولت اسماعيل در آن روزگار به دست الرئيس محمد پسر عمش اسماعيل بن محمد بن الرئيس ابو سعيد بود . او را به اكرام تمام در آوردند . اميدشان آن بود كه فرمانروايى غازيان را از يحيى بن عمر گرفته به او دهند زيرا يحيى بن عمر را به جانبدارى سلطان مخلوع متهم مىداشتند .\r\nچون يحيى بن عمر به طاغيه گرايش يافت و در سال 761 به دار الحرب رفت ادريس بن عثمان را به جاى او بر غازيان مجاهد فرماندهى دادند و او را در دولت خود همان مقام دادند كه پدر و برادرش را داده بودند . ادريس به خوبى از عهدهء كارها برآمد . سپس الرئيس محمد ، سلطان خود اسماعيل بن ابى الحجاج را كشت و خود زمام امور به دست گرفت . در سال بعد سلطان مخلوع ابو عبد اللّه بيامد و بر آنان غلبه يافت .\r\nبا طاغيه كارش به خصومت كشيد و از دار الحرب بيرون آمده در رنده ماند و از آنجا به مستقر حكومت خويش رسيد . وزير مغرب عمر بن عبد اللّه اجازت داد كه در نزد او فرود آيد ، آنگاه به غرناطه راند بر سر الرئيس لشكر برد ياران او پراكنده شدند و الرئيس به قشتاله رفت و با اتباع و حاشيه به نزد طاغيه شد . طاغيه او همراهانش را به انتقام خون رضوان بكشت . آنگاه سلطان اسماعيل غدر كرد و ادريس و ياران مجاهدش را در اشبيليه به زندان فرستاد و او همچنان در اسارت بماند تا به مداخلهء يكى از اميران مسلمان از زندان فرار كرد . او اسبى بر در زندان او بداشت و بندهاى او ببريد و نقبى كند و از آن بيرون آمد و براست نشست و در سال 763 به سرزمين مسلمانان پيوست .\r\nاز پى او آمدند ولى بر او دست نيافتند . نزد سلطان ابو عبد اللّه محمد بن بى الحجاج آمد . سلطان مقدمش گرامى داشت . سپس از سلطان اجازت خواست كه به مغرب رود . سلطان اجازت فرمود و او از دريا گذشت به سبته در آمد . خبر او به فرمانرواى مغرب عمر بن عبد اللّه رسيد . عامل سبته را فرمان داد او را بگيرد و در مكناسه به زندان كند . زيرا احتمال مىداد از او خطرى زايد . سپس سلطان عبد العزيز او را به زندان غور در فاس منتقل كرد و در سال 670 خفه‌اش كردند . و اللّه وارث الارض و من عليها .\r\n\r\nخبر از امارت على بن بدر الدين بر غازيان اندلس و سرانجام كار او\r\nگفتيم كه موسى بن رحو بن عبد اللّه بن عبد الحق با محمد و عامر پسران عبد الحق و قوم ايشان ، فرزندان سوط النساء ، به سال 669 به اندلس رفت . سپس به مغرب باز گرديد و به تلمسان گريخت و\r\n\r\n","description":"","footnote":"","page_name":" 424 ","page_number":442},
  {"content":"\r\n\r\nاز آنجا بار ديگر به اندلس رفت و در آنجا امارت غازيان يافت و تا آخر عمر در آن مقام بود .\r\nسلطان يوسف بن يعقوب دختر خود به او داده بود و در سال 679 [ 1 
  ] با جمعى از قوم او را به نزد شوى فرستاد . موسى بن رحو را فرزندانى چند بود . بزرگترين آنها محمد جمال الدين و محمد بدر الدين بود . اين لقبها را يكى از شريفان مكه كه در اين عهد به مغرب رفته بود به اين دو برادر داده بود . زيرا اينان ملوك و بزرگان و اعيان اهل بيت نبوى را تعظيم مىكردند و از آنان مىخواستند كه در حقشان دعا كنند و از ايشان طلب تبرك مىكردند . موسى بن رحو اين دو پسر خود را نزد شريف برد شريف آن دو را تبرك كرد و در حقشان دعا كرد و نخست يكى را به پدر داد و گفت :\r\nجمال الدين را بگيرد پس ديگرى را داد و گفت : بدر الدين را بگير . از آن پس موسى بن رحو اين دو را به اين دو لقب ناميد و آن دو نيز به بدر الدين و جمال الدين مشهور شدند . چون پسران به حد رشد رسيدند پدر را در كار رياست يارى دادند تا پدر ديده از جهان فرو بست .\r\nپس از موسى بن رحو غازيان ، از آن دو برادر رخ برتافتند و به عمشان عبد الحق و پسرش گرويدند . جمال الدين در سال 703 به طاغيه پيوست . سپس در قرطاجنه از دريا گذشت و به نزد سلطان يوسف بن يعقوب كه سرگرم محاصرهء تلمسان بود ، رفت و در جملهء ياران او اندراج يافت .\r\nچون سلطان يوسف بن يعقوب بمرد پسرش ابو سالم زمام امور به دست گرفت . ابو سالم جوانى سفيه و ضعيف راى بود ، از اين رو كارش دوام نيافت و ابو ثابت نوهء سلطان به جاى او قرار گرفت . ابو سالم همان شب كه فردايش كشته شد فرار كرد . از نزديكان جمال الدين و از عموها عباس و عيسى و على پسران رحو بن عبد اللّه نيز با او بودند همه را در راه مديونه گرفتند و نزد سلطان ابو ثابت آوردند . ابو ثابت عم خود ابو سالم و نيز جمال الدين بن موسى بن رحو را كشت و بر ديگران منت نهاده از سر خونشان بگذشت . عباس بعد از اين واقع به اندلس رفت . او را در جهاد - چنان كه گفتم - اعمال شگرف بود . بدر الدين در ميان قوم خود همچنان در اندلس مىزيست . و اعتبار او بيشتر به سبب نسب او مىبود . چون بدر الدين درگذشت پسرش على بن بدر الدين به جاى پدر نشست . او نيز به نسب خود مىباليد و در طريق رياست كام مىزود . ملوك بنى الاحمر بارها او را به فرماندهى غازيان زناته كه در ثغور دور از مراكز فرمانروايى چون مالقه و المريه و وادى آش آمادهء پيكار بودند ، برگزيده بودند . فرماندهى غازيان در اندلس كارى بود كه همواره با شمشير و جنگ همراه بود . سلطان بخش بزرگى از باج و خراجها و ديگر درآمد دولت را در اختيار آنان مىگذاشت زيرا براى دفع دشمن از تعرض به اندلس به آنان نيازمند بود . ولى هنگامى كه پادشاه فرنگان به سبب گرفتارىاش در امور داخلى و كشاكش با مسيحيان ديگر ، از اواسط اين قرن كارش\r\n\r\n\r\n","description":"","footnote":"\r\n[ ( 1 ) 
  ] در نسخه  F  : 677 .\r\n","page_name":" 425 ","page_number":443},
  {"content":"\r\n\r\nروى به ضعف نهاد و بنى مرين هم بعد از هلاكت سلطان ابو الحسن هواى غلبه بر اراضى همسايگان از سر به در كردند ، صاحب اندلس در صدد افتاد كه اين بخش از مخارج خود را حذف كند . وزير او ابن الخطيب - چنان كه گفتيم - با جنگ و ستيز موافقتى نداشت از اين رو به تحريض او يحيى بن عمر و فرزندانش را در سال 764 چنان كه گفتيم - دستگير كرد و فرماندهى غازيان را به پسر و ولى عهد خود امير يوسف داد و به كلى دست بنى مرين را از خطه كوتاه كرد ولى پس از چندى از راى خود بازگشت . على بن بدر الدين از خواص او و سرداران غازيان وادى آش بود . چون سلطان در شب هلاكت رضوان از مرگ برهيد و به او پناه برد ، على بن بدر الدين او را از آسيب دشمن پناه داد و براى باز پس گرفتن دولت از دست رفته يارىاش نمود . و چون به سوى مغرب حركت كرد با او همراه شد . همه در سال 761 بر سلطان ابو سالم - چنان كه آورديم - فرود آمدند . هنگامى كه به اندلس باز گرديد با همهء ياران خود باز گرديد . در اين باب او وظايفى بر عهده داشت و تعهداتى بر ذمه گرفته بود كه همه را رعايت كرد . از جمله آنكه على بن بدر الدين را به مشاورت خود برگزيد و او را در زمرهء خواص و مقربان خويش درآورد . چون غازيان را فرماندهى نبود نگريست تا چه كسى را بر اين مقام گمارد . به سبب اين سابقه نظرش بر على بن بدر الدين قرار گرفت و او را در سال 767 چنان كه زين پيش رسم بود بر امارت غازيان برگماشت . او نيز به كار پرداخت و نيكو از عهده بر آمد . على بن الدين بر همين حال بود تا سال 768 كه ديده از جهان فرو بست .  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ . \r\n\r\nخبر از امارت عبد الرحمان بن على ابو يفلوسن بن سلطان ابو على بر غازيان اندلس و سرانجام كار او\r\nفرزندان ابو على در اندلس صاحب مقام و مرتبتى شدند و براى به دست آوردن فرمانروايى ، رهسپار مغرب گشتند . زندگى پيشينهء ايشان بيان داشتيم تا آنگاه كه اين عبد الرحمان يا وزيرش مسعود بن ماساى در سال 766 به غساسه آمد . او با وزير نيرومند دولت مغرب عمر بن عبد اللّه پيمان صلح بسته بود . عبد الرحمان به اندلس آمد و در منكب استقرار يافت سلطان در آن ايام در آنجا لشكرگاه بر پا كرده بود . عبد الرحمان را آنچنانكه در خور شأن او بود بنواخت و در حق او نيكى كرد و گرامىاش داشت و او را و وزيرش و حاشيهء او را اموال گزاف بخشيد و آنان در زمرهء غازيان مجاهد استقرار يافتند . چون على بن بدر الدين در سال 768 درگذشت سلطان نگريست تا چه كسى را به جاى او گذارد از آن ميان اختيارش بر عبد الرحمان افتاد . عبد الرحمان را برگزيد زيرا به دليرى او آشنا بود ديگر آنكه ميان او و فرمانرواى مغرب خويشاوندى بود و خود نامزد فرمانروايى . سلطان اندلس در سال 768 منشور امارت غازيان مجاهد اندلس را به نام او صادر نمود و جامهء كرامت بر\r\n\r\n","description":"","footnote":"","page_name":" 426 ","page_number":444},
  {"content":"\r\n\r\nپيكرش پوشانيد و در مجلس وزارت آن سان كه امراى پيش از او بودند جايش داد . خبر به عبد العزيز بن سلطان ابو الحسن سلطان مغرب رسيد . به رشك آمد و پنداشت كه اين مقام كه او را ارزانى داشته‌اند محرك او در دعوى او در فرمانروايى مغرب خواهد شد . وزير سلطان اندلس محمد بن الخطيب را در نهان با سلطان عبد العزيز سروسرى بود . عبد العزيز چارهء اين كار به دست او دانست و در نهان از او خواست كه كارى كند كه دوستى ميان سلطان اندلس و عبد الرحمان را به دشمنى بدل كند . ابن الخطيب نيز به جد در ايستاد . بدين گونه كه نامه‌هايى از زبان او وزيرش مسعود بن ماساى به نام بزرگان قبايل و بعضى از خواص اهل دولت جعل كرد كه آنان را استمالت داده بود و به خروج بر عبد العزيز صاحب مغرب تحريض كرده بود . سلطان آنان را احضار كرد و نامه‌هايشان به آنها داد و شهود نيز شهادت دادند . فرمود تا آنان را بند برنهند و به زندان زيرزمينى برند . اين واقعه در سال 770 اتفاق افتاد . صاحب مغرب [ 1 
  ] از اين عمل خشنود شد و وزير ، ابن الخطيب از اين پس به سلطان عبد العزيز گرايش يافت و سلطان اندلس را مكر او معلوم شد . چون سلطان عبد العزيز بمرد روابط ميان صاحب اندلس و زمامدار دولت ابو بكر بن غازى - چنان كه گفتيم - تيره شد . ابن الاحمر عبد الرحمان بن ابى يفلوسى و وزير او مسعود بن ماساى را از زندان آزاد كرد و چند كشتى به دو داد و او را به مغرب فرستاد . عبد الرحمان به غساسه در ميان قبايل بطويه آمد و به نام خود دعوت كرد . مردم آن قبايل كه با وزير ابو بكر بن غازى دل بد كرده بودند به گرد او اجتماع كردند . عاقبت عبد الرحمان در مراكش جاى گرفت و ممالك مغرب و اعمال آن را ميان خود و سلطان ابو العباس احمد بن ابو سالم صاحب مغرب در اين عهد ، تقسيم كرد و وادى ملويه [ 2 
  ] را مرز دو كشور قرار دادند . و هر كس در قلمرو خويش به فرمانروايى پرداخت . و اللّه مالك الملك يوتى الملك من يشاء و ينزع الملك ممّن يشاء . از آن پس صاحب اندلس رسم سپاه غازيان از دولت خود برافكند و امور غازيان را زير نظر خود گرفت . از آن ميان خويشاوندان و نامزدان فرمانروايى را مورد عنايت بيشتر خود قرار داد . در اين عهد كه سال 783 است حال بر همين منوال است .\r\nو الحمد للّه على كل حال . و صلى اللّه على سيدنا مولانا محمد و على آله و اصحابه و سلم تسليما كثيرا .\r\n\r\n\r\n","description":"","footnote":"\r\n[ ( 1 ) 
  ] شايد اندلس .\r\n[ ( 2 ) 
  ] ظاهرا : وادى ام الربيع .\r\n","page_name":" 427 ","page_number":445},
  {"content":"\r\n\r\n\r\nزندگينامهء ابن خلدون مؤلف اين كتاب و سفرهاى او به [ 1 
  ] مغرب و مشرق\r\nاصل خاندان ما از اشبيليه است . اسلاف ما به هنگام غلبهء پسر الفونسو ( ابن اذفونش ) پادشاه جلّيقيان بر اشبيليه ، در اواسط قرن هفتم از آن شهر به تونس مهاجرت كردند .\r\n\r\nنسب من\r\nعبد الرحمان بن محمد بن محمد بن محمد بن الحسن بن محمد بن جابر بن محمد بن ابراهيم بن عبد الرحمان بن خلدون . و من تا خلدون بيش از اين ده را به ياد ندارم ولى گمان مىكنم شمار آنان از ده بيشتر باشد و ده تن ديگر از آن ميان افتاده باشد . زيرا خلدون كسى است كه به اندلس داخل شده است . اگر ورود او در آغاز فتح اندلس به دست مسلمانان بوده باشد . از آن هنگام تا به امروز هفتصد سال مىگذرد بنابر اين اگر در هر قرن سه نسل را به حساب آوريم - چنان كه در مقدمه آورده‌ايم - بايد اجداد من قريب به بيست تن باشند نه ده تن .\r\nمنشأ نسب ما حضرموت است و از اعراب يمن و به وائل بن حجر مىپيوندد و وائل از سران و دليران بنام عرب بود و درك صحبت پيامبر نموده بود . ابو محمد بن حزم در كتاب الجمهره گويد :\r\nوائل بن حجر بن سعيد بن مسروق بن وائل بن النعمان بن ربيعة بن الحارث بن عوف بن سعد بن عوف بن عدى بن مالك بن شرجيل بن الحارث بن مالك بن مرة بن حميرى بن زيدين\r\n\r\n\r\n","description":"","footnote":"\r\n[ ( 1 ) 
  ] ابن خلدون در اين بخش از تاريخ خود بر خلاف شيوه‌اى كه از آغاز كتاب به كار داشته بود شيوه‌اى مصنوع برگزيده است آن سان كه جنبهء ادبى آن بر جنبهء تاريخيش مىچربد . مترجم بناچار با حذف زوايد تا حدودى به تلخيص گراييده است . مسلم است از فوايد تاريخى چيزى فايت نشده است .\r\n","page_name":" 428 ","page_number":446},
  {"content":"\r\n\r\nالحضرمى بن عمرو بن عبد اللّه بن هانى بن عوف بن جرشم بن عبد شمس بن زيد بن لاى بن شبت بن قدامة بن اعجب بن مالك بن لاى بن قحطان و وائل را دو پسر بود : علقمة بن وائل و عبد الجبار بن وائل .\r\nابو عمر بن عبد البر در حرف و او در كتاب الاستيعاب آورده است كه وائل بن حجر نزد رسول خدا ( ص ) آمد . حضرت عباى خويش بگسترد و او را بر روى آن بنشاند و فرمود : « بار خدا يا وائل بن حجر را و فرزندش و فرزند فرزندش را همچنان تا روز قيامت بركت عنايت كن » آنگاه جارية بن ابى سفيان را با او به ميان قومش فرستاد تا آنان را قرآن و اسلام آموزد . او را با معاويه مصاحبت بود . در آغاز خلافت معاويه به نزد او رفت . معاويه مالى به او بخشيد ولى وائل آن را باز پس داد و نپذيرفت .\r\nچون واقعهء حجر بن عدى الكندى در كوفه اتفاق افتاد ، سران اهل يمن گرد آمدند . وائل نيز در ميان آنان بود . آنان با زياد بن ابى سفيان همدستى كردند تا حجر را گرفتند و بند بر نهاده نزد معاويه بردند قصهء او مشهور است و معاويه به قتلش آورد .\r\nابن حزم گويد : بنى خلدون كه در اشبيليه‌اند و از فرزندان وائل بن حجرند جدشان خالد معروف بن خلدون پسر عثمان بن هانى بن الخطاب بن كريب بن معديكرب بن الحارث بن وائل بن حجر از مشرق به اندلس درآمد ، از اعقاب او يكى كريب بن عثمان بن خلدون بود و يكى برادرش خالد و اينان از اكابر شورشگران اندلس بودند .\r\nابن حزم گويد : و از اعقاب برادرش محمد ، ابو العاصى عمرو بن محمد بن خالد بن محمد بن خلدون بود . فرزندان ابو العاصى محمد و احمد و عبد اللّه بودند . نيز ابن حزم گويد كه برادرشان عثمان بود و او را فرزندانى است . از آن جمله است حكيم مشهور اندلسى و از شاگردان مسلمة المجريطى ، ابو مسلم عمر بن محمد بن بقى بن عبد اللّه بن بكر بن خالد بن عثمان بن خالد بن عثمان بن خلدون بود كه عثمان بن خلدون به اندلس داخل شده بود . پسر عم او احمد بن محمد بن احمد بن محمد بن عبد اللّه است . و گويد كه از فرزندان الرئيس كريب كسى جز ابو الفضل محمد بن خلف بن احمد بن عبيد اللّه بن كريب مذكور نيست . پايان سخن ابن حزم .\r\n\r\nاسلاف من در اندلس\r\nچون جد ما خلدون بن عثمان بن اندلس در آمد و با جماعتى از قوم خود حضرموت ، در قرمونه مأوا گرفت ، فرزندانش در قرمونه پا گرفتند و از آنجا به اشبيليه مهاجرت كردند . اينان در جند يمن بودند . كريب از فرزندان خلدون و برادرش خالد در ايام عبد اللّه المروانى در شورش اشبيليه است . اين شورش بر ضد ابن ابى عبده بود و سبب شد كه سالى چند اشبيليه از فرمان او خارج شود . سپس\r\n\r\n","description":"","footnote":"","page_name":" 429 ","page_number":447},
  {"content":"\r\n\r\nابراهيم بن حجاج به فرمان امير عبد اللّه بر او خروج كرد و او را بكشت . اين واقعه در اواخر قرن سوم بود .\r\nخلاصه ، خبر اين شورش همان است كه ابن سعيد از حجارى و ابن حيان و جز آن دو نقل كرده است و آنان از ابن الاشعث مورخ اشبيليه روايت كرده‌اند كه چون اندلس در ايام امير عبد اللّه پر از فتنه شد رؤساى اشبيليه تصميم گرفتند كه خود زمام كارها در دست گيرند . اينان سه خاندان بودند : خاندان بنى ابى عبده كه رئيسشان در آن ايام امية بن عبد الغافر بن ابى عبده بود عبد الرحمان الداخل ، ابو عبده را امارت اشبيليه و اعمال آن داده بود . نوادهء او اميه از اعلام دولت قرطبه بود . او را به امارتهاى مهم مىفرستادند . ديگر ، خاندان بنى خلدون بود . رئيس ايشان كريب نام داشت كه از آن ياد كرديم و نيز برادرش خالد . ابن حيان گويد : خاندان بنى خلدون تا به امروز در اشبيليه در نهايت عزت زندگى مىكنند هم صاحب رياست دولتى هستند و هم داراى رياست علمى . سپس خاندان بنى حجاج بود . رئيس ايشان در اين ايام عبد اللّه بود . ابن حيان گويد كه ايشان - يعنى بنى حجاج از قبايل لخم هستند و خاندانشان امروزه در اشبيليه است . خاندانى است ريشه‌دار با افراد بسيار داراى رياست دولتى و علمى . چون فتنه و آشوب در سالهاى 280 در اندلس بالا گرفت . امير عبد اللّه ، امية بن عبد الغافر را به اشبيليه فرستاد . پسر محمد را نيز با او همراه كرد و او را در كفالت امية قرار داد .\r\nاين گروه گرد آمدند و بر محمد بن امير عبد اللّه و امية بن عبد الغافر - يار خود - بشوريدند . اميه در نهان با شورشيان همدلى داشت و محمد بن امير عبد اللّه را فريب مىداد . عاقبت آن دو را در قصر به محاصره افكندند . محمد از آنان خواست او را اجازت دهند كه به نزد پدرش باز گردد . پس بيرونش راندند و اميه بر اشبيليه رياست يافت و بر عبد اللّه بن حجاج كسى را برگماشت تا به قتلش آورد . و برادرش ابراهيم را به جاى او نهاد . آنگاه اشبيليه را در ضبط آورد و از بنى خلدون و بنى حجاج گروگان خواست . و چون بر او شوريدند آهنگ كشتن گروگانها يعنى فرزندان ايشان نمود به ناچار به فرمانبردارى او باز گرديدند و سوگند خوردند كه از اطاعت او رخ برنتابند . او نيز فرزندانشان را آزاد ساخت . بار ديگر بشوريدند و با او جنگ در پيوستند . امية دل بر مرگ نهاد و اهل حرم خود را بكشت و اسبان خود پى نمود و هر چه داشت به آتش كشيد و همچنان در نبرد پايدارى كرد تا كشته شد . در اين نبرد هرگز به دشمن پشت ننمود . سرش به دست عوام افتاد .\r\nآنگاه به امير عبد اللّه نامه نوشتند كه اميه خلع و كشته شده است . امير عبد اللّه تا با آنان مدارا كرده باشد بپذيرفت و هشام بن عبد الرحمان يكى از نزديكان خويش را به نزد ايشان فرستاد . آنان هشام را زير فرمان خود آوردند و فرزندش را كشتند . عامل اصلى اين حوادث كريب بن خلدون بود كه از آن پس باستقلال به شهر فرمان راند .\r\nابراهيم بن حجاج را بعد از قتل برادرش عبد اللّه به گونه‌اى كه ابن سعيد از حجارى نقل\r\n\r\n","description":"","footnote":"","page_name":" 430 ","page_number":448},
  {"content":"\r\n\r\nمىكند ، هواى خودسرى در سر افتاد . نخست به يارى ابن حفصون بزرگترين شورشگران اندلس در آن روزگار ، برخاست . ابن حفصون در مالقه بود و اعمال آن را تا رنده ، در تصرف داشت و چون از او برميد با كريب بن خلدون از در مدارا در آمد و به او پيوست . كريب او را معاون خود قرار داد و در حكومت خويش شريكش ساخت . كريب نسبت بر رعيت ستم روا مىداشت و در سركوبى ايشان مىكوشيد ، در حالى كه ابن حجاج با رعيت مهربانى مىكرد و همواره در نزد كريب آنان را شفاعت مىنمود . از اين رو مردم از كريب رويگردان شدند و به ابراهيم روى آوردند . ابراهيم بن حجاج در نهان امير عبد اللّه را پيام فرستاد و از او خواست منشور امارت اشبيليه را به او دهد تا مردم بيارامند . امير عبد اللّه نيز او را منشور امارت اشبيليه داد . ابراهيم وجوه شهر را از آن آگاه ساخت و چون همگان او را دوست مىداشتند و از كريب نفرت داشتند بر كريب بشوريدند و او را كشتند و ابراهيم سرش را نزد امير عبد اللّه فرستاد و خود به امارت شهر رسيد .\r\nابن حيان گويد : ابراهيم بن حجاج شهر قرمونه را كه از بزرگترين پايگاههاى جنگى اندلس بود استوارى بخشيد و آنجا را جاى نگهدارى اسبان ساخت و خود گاه در قرمونه بود و گاه در اشبيليه . ابراهيم براى خود ترتيب لشكر داد و آنان را راتبه معين كرد ، و براى امير عبد اللّه اموال و هدايا مىفرستاد و در لشكركشيهاى تابستانى يارىاش مىداد . ابراهيم مقصد زايران و شاعران مديحه سراى بود . بسا مردمى كه از خاندان‌هاى شريف بودند به نزد او مىآمدند و او ايشان را مال مىبخشيد و به شاعران صلات و جوايز ارزانى مىداشت . ابو عمر بن عبد ربه صاحب عقد الفريد به نزد او شد و از ميان همهء سران شورشگر تنها او را ستود . ابراهيم نيز قدر او بشناخت وصله‌اى كرامندش داد .\r\nخاندان بنى خلدون - چنان كه ابن حيان و ابن حزم و ديگران گفته‌اند - در سراسر ايام فرمانروايى بنى اميه و ملوك الطوائف همچنان در اشبيليه بودند .\r\nچون ابو القاسم المعتمد بن عباد ، در اشبيليه به مقامى شامخ رسيد و بر مردم آن ديار فرمانروايى يافت وزيرانى از ميان بنى خلدون برگزيد و آنان را به امارت فرستاد و در دولت خود مشاغل داد . اينان نيز با ابن عباد در جنگ زلاقه شركت جستند . در اين جنگ از يك سو ابن عباد و يوسف بن تاشفين بودند و از سوى ديگر پادشاه خليقيه . بنى خلدون در كنار ابن عباد نيك پايدارى كردند و بسيارى از آنان به شهادت رسيدند ، و تا مسلمانان پيروز شدند و خداوند آنان را بر دشمنان غلبه داد . سپس يوسف بن تاشفين و مرابطين بر اندلس غلبه يافتند و دولت عربى بر افتاد و قبايلشان پراكنده و ناچيز گرديد .\r\n\r\n","description":"","footnote":"","page_name":" 431 ","page_number":449},
  {"content":"\r\n\r\n\r\nنياكان من در افريقيه\r\nچون موحدين بر اندلس استيلا يافتند و آن را از دست مرابطين گرفتند ، از آن ميان عبد المؤمن و فرزندان او به پادشاهى رسيدند . شيخ ابو حفص بزرگ هنتامة زعيم دولت ايشان بود . او بر اشبيليه و غرب اندلس بارها فرمانروايى يافت . سپس پسرش عبد الواحد جانشين او شد و پس از او ابو زكريا .\r\nنياكان ما را در اشبيليه با آنان وابستگى بود . يكى از اجداد مادرى ما كه به ابن المحتسب معروف بود به امير ابو زكريا يحيى بن عبد الواحد بن ابى حفص در ايام حكومتش كنيزى هديه داد . اين كنيز از اسيران جليقيه بود . امير ابو زكريا با او زناشويى كرد و از او فرزندش ابو يحيى زكريا زاده شد .\r\nپدر ، ابو يحيى زكريا را به ولايت عهدى خود برگزيد ولى ابو يحيى و دو برادرش عمر و ابو بكر در زمان حيات پدر مردند . اين زن را ام الخلفا لقب داده بودند . ابو زكريا در سالهاى 620 به امارت افريقيه رفت و در آنجا خود دعوى فرمانروايى كرد و دعوت بنى عبد المؤمن را در سال 625 به يك سو نهاد و خود زمام امور افريقيه را در دست گرفت . دولت موحدين در اندلس نيز منقرض شد و ابن هود . - محمد بن يوسف - بر آنان بشوريد . و چون ابن هود درگذشت اوضاع اندلس پريشان گرديد و طاغيه پادشاه مسيحيان بر آن دست تجاوز گشود و بارها به فرنتيره و سرزمين قرطبه و اشبيليه حمله‌ور شد و تا جيّان پيش آمد . در اين احوال ابن الاحمر از حصن ارجونه قيام كرد بدين اميد كه رمقى را كه از اندلس باقى مانده است نگهدارد . ابن الاحمر با اهل شوراى اشبيليه ، يعنى بنى الباجى و بنى الجّد و بنى الوزير و بنى سيد الناس و بنى خلدون به گفتگو پرداخت تا مگر بر ابن هود بشورند و طاغيه را از فرنتيره برانند و خود بر كوهستانهاى ساحلى و شهرهاى صعب الوصول آن چون مالقه تا غرناطه تا المريه تسلط يابند ولى آنان در باب شهر خود با او به توافق نرسيدند .\r\nسركردهء اين گروه ابو مروان الباجى بود ابن الاحمر با آنان به جدال برخاست و از اطاعت باجى بيرون آمد و گاه با ابن هود بيعت مىكرد و گاه با صاحب مراكش كه از بنى عبد المؤمن بود و گاه با امير ابو زكريا صاحب افريقيه . آنگاه بر غرناطه راند و آنجا را پايتخت خود قرار داد و فرنتيره و شهرهاى آن در ظل حكومت طاغيه باقى ماند . بنى خلدون از عاقبت كار خود با طاغيه بترسيدند و از اشبيليه به آن سوى آب مهاجرت كردند و در سبته فرود آمدند . طاغيه نيز به ثغور اندلس لشكر كشيد و قرطبه و اشبيليه و قرمونه و جيّان و متعلقات آن را ، در مدت بيست سال ، بگرفت . چون بنى خلدون به سبته آمدند العزفى دخترانشان را براى فرزندانش به زنى گرفت و دختران خود به فرزندان ايشان به زنى داد و با آنان در هم آميخت .\r\nجد ما حسن بن محمد كه پسر دختر ابن المحتسب بود ، با آن گروه مهاجران نيز مهاجرت كرد . آنگاه از سوابق خدمت اسلاف خود نزد امير ابو زكريا ياد كرد و آهنگ او نمود و بر او وارد\r\n\r\n","description":"","footnote":"","page_name":" 432 ","page_number":450},
  {"content":"\r\n\r\nشد . امير ابو زكريا مقام او گرامى داشت . حسن بن محمد سپس به مشرق سفر كرد و حج به جاى آورد و بازگشت و در بونه به امير زكريا پيوست . امير ابو زكريا گرامىاش داشت و او در سايهء دولت امير ابو زكريا بياسود . امير ابو زكريا او را از نعم خود بهره‌مند ساخت و برايش ارزاق معين كرد و اقطاعش داد . حسن بن محمد در همانجا بمرد و در بونه به خاك سپرده شد . پسرش ابو بكر محمد بن حسن بر جاى پدر قرار گرفت و او نيز در ظل نعمت و رعايت ايشان بود . امير ابو زكريا در سال 647 در بونه در گذشت و پسرش محمد المستنصر به جاى او نشست . او همان راتبه و اقطاعى كه از آن حسن بن محمد بود در حق فرزندش مجرى داشت . آنگاه روزگار ، ناسازگارى آغاز نهاد و در سال 675 المستنصر درگذشت و پسرش يحيى جانشين او شد . برادر المستنصر امير ابو اسحاق از اندلس بيامد - و اين بعد از آن بود كه از برابر برادر خود المستنصر گريخته بود - ابو اسحاق يحيى را خلع كرد و خود زمام امور افريقيه را بر دست گرفت و جد ما ابو بكر را منصب صاحب الاشغال داد . و جد ما ابو بكر در مقام بزرگان موحدين كه قبل از او بودند قرار گرفت بدين معنى كه در قلمرو خود چنان اختيارى داشت كه مىتوانست عمال را به كار گمارد يا عزل كند و در باب اموال خراج از آنان باز خواست نمايد . جد ما ابو بكر از عهدهء اين كارها به نيكويى بر آمد .\r\nسلطان ابو بكر ابو اسحاق ، فرزند ابو بكر ، محمد را كه جد نزديك ماست مقام حجابت وليعهد خود ابو فارس داد و ابن به هنگامى بود كه ابو فارس را به بجايه فرستاده بود . جد ما پس از چندى از اين شغل استعفا خواست و استعفايش پذيرفته آمد و به پايتخت باز گرديد . چون آن مرد مدعى ابو عمار بر تونس غلبه يافت ، جد ما ابو بكر را در بند نمود و اموالش را مصادره كرد . سپس او را در زندان خفه كرد . محمد فرزند او - جد نزديك ما - با سلطان ابو اسحاق و فرزندان او به بجايه رفت .\r\nابو فارس پسر سلطان او را بگرفت و خود بر برادران با لشكرى به دفع ابو عماره بيرون آمدند . اين ابو عمار به فضل سلطان مخلوع ، شباهت داشت . چون در مرماجنه نبرد آغاز شد جد ما محمد با ابو حفص ، فرزند امير ابو زكريا از معركه رهايى يافت . فازازى و ابو الحسين بن سيد الناس نيز با ايشان بودند . اينان خود را به پناهگاهى در قلعهء سنان رسانيدند . فازازى از پروردگان مولا ابو حفص بود و ابو حفص او را بر ديگران برترى مىداد . ابو الحسين بن سيد الناس كه در ديار خود اشبيليه مقامى رفيع داشت سر به فرمان فازازى فرود نمىآورد از اين رو به تلمسان رفت و به ابو زكريا الاوسط پيوست . شرح احوال او را آورده‌ايم . اما محمد بن خلدون نزد امير ابو حفص ماند و در برابر فازازى تسليم گرديد . چون ابو حفص زمام امور بر دست گرفت ، سابقه خدمت او رعايت نمود و اقطاعش داد و در شمار سرداران سپاه خويش درآورد و با وجود او ، از بسيارى از دولتمردان خود بىنياز گرديد و پس از فازازى مقام حجابت خويش به او داد . چون ابو حفص بمرد ابو عصيده نوادهء برادرش المستنصر به جايش نشست . او محمد بن ابراهيم الدباغ كاتب فازازى را به حجابت برگزيد و محمد\r\n\r\n","description":"","footnote":"","page_name":" 433 ","page_number":451},
  {"content":"\r\n\r\nبن خلدون را رديف او قرار داد و اين حال ببود تا سلطان هلاك شد و دولت امير خالد بر سر كار آمد . او نيز محمد بن خلدون را در همان مقام كه بود ابقاء كرد ولى نه امارت جايى را به او داد و نه فرماندهى سپاهى را . تا آنگاه كه دولت به ابو يحيى بن اللحيانى رسيد . او محمد بن خلدون را بركشيد و چون عربها را هواى شورش در سر افتاد محمد بن خلدون بود كه فرونشاندن شورش را به عهده گرفت . ابو يحيى او را براى حمايت جزيره از تعرض دلاج يكى از بطون سليم كه در آن نواحى سكونت داشتند روانه كرد . محمد بن خلدون در اين راه كارهاى شگرف كرد . چون دولت ابو يحيى بن اللحيانى انقراض يافت محمد بن مشرق رفت و در سال 718 حج به جاى آورد . بار ديگر در سال 723 به حج رفت چون باز گرديد در خانهء خويش ملازم ماند ولى سلطان ابو يحيى همچنان نعمت خويش در حق او ارزانى داشت و راتبه و اقطاعات او از او باز نگرفت و بارها از او خواست كه به مقام حجابت خويش برگماردش و او امتناع مىكرد .\r\nمحمد بن منصور بن مزنى مرا حكايت كرد كه چون حاجب ، محمد بن عبد العزيز معروف به المزوار در سال 727 بمرد ، سلطان جد تو محمد بن خلدون را دعوت كرد كه سمت حاجبى او بر عهده گيرد و بسى كارهاى خود به او سپارد ولى محمد بن خلدون سر برتافت و از سلطان خواست كه او را به حال خود گذارد و سلطان نيز بپذيرفت . سپس سلطان از او خواست كه كسى را كه شايان اين مقام باشد به او بشناساند و او به صاحب ثغر بجايه محمد بن ابى الحسين بن سيد الناس اشارت كرد كه به سبب سابقهء اسلافش در امور دولتى تونس و اشبيليه اهليت آن مقام داشت و گفت كه او از هر كس ديگر از حواشى و خواص و خدم بر اين كار تواناتر است . سلطان به اشارت او عمل كرد و ابن سيد الناس را فرا خواند و منصب حاجبى خويش به او داد . سلطان ابو يحيى هر گاه از تونس بيرون آمد . جد ما محمد را بر تونس نيابت مىداد زيرا به راى و نظر او وثوق كامل داشت . جدمان در سال 737 درگذشت . پس از او پدر من محمد ابو بكر از جرگهء صاحبان شمشير و كارگزاران دولتى خود را به يكسو كشيد و به راه زهد و علم افتاد . پدرم در حجر تربيت و تعليم ابو عبد اللّه الزبيدى مشهور به فقيه قرار گرفت . ابو عبد اللّه در عصر خود در علم و فتوا و انتحال طرق ولايت كه از پدرش حسين و عمش حسن - كه هر دو دو ولى مشهور بودند - به ارث برده بود ، بزرگ تونس بود . جد من نيز در آن هنگام كه از امور دولتى استعفا خواسته بود در زمرهء ملازمان ابو عبد اللّه الزبيدى در آمده بود ، از اين رو فرزندش را نيز ملازم او ساخت و پدرم در نزد او درس خواند و علم فقه آموخت . در صناعت ادب عرب نيز سر آمد بود و در شعر و فنون آن بصيرت داشت و چون در دقيقه‌اى از دقايق اين صناعت ميان اهل ادب خلاف مىافتاد به راى او رجوع مىكردند و چنان مىكردند كه او مىگفت . پدرم در طاعون سهمناك و همه گير سال 749 درگذشت .\r\n\r\n","description":"","footnote":"","page_name":" 434 ","page_number":452},
  {"content":"\r\n\r\n\r\nپرورش من و مشايخ و سرگذشت من\r\nمن در تونس ، در آغاز ماه رمضان سال 732 زاده شده‌ام پدرم كه خدايش بيامرزاد - تربيت مرا به عهده گرفت . چون خواندن آموختم ، قرآن عظيم را نزد استاد مكتب ، ابو عبد اللّه محمد بن سعد بن برّال الانصارى از بر كردم . ابو عبد اللّه اصلا از مهاجران اندلس بود و از اعمال بلنسيه و در آنجا در نزد مشايخ بلنسيه و اعمال آن درس خوانده بود . در علم قرآن استادى بزرگ بود و كس به پاى او نمىرسيد از مشايخ او در علم قراآت سبع ابو العباس احمد بن محمد البطرنى بود . مشايخ ابو العباس و اساتيد او در اين علم مشهورند چون قرآن كريم را از بر كردم آنگاه قراآت سبع را كه مشهورند به افراد و به جمع در بيست و يك بار كه قرآن را ختم كردم در نزد او فرا گرفتم . سپس يك بار سراسر قرآن را به دو گونهء جمع ميان تمام قراآت خواندم . آنگاه قرآن را به دو روايت يعقوب بن اسحاق بن زيد بصرى ختم كردم . سپس قصيدهء لاميهء شاطبى را در قراآت و قصيدهء رائيهء او را در رسم نزد او خواندم . استادم آن دو قصيده را از استاد خود ابو العباس البطرنى و ديگر شيوخ خود نقل مىكرد . پس كتاب التقصى لأحاديث الموطأ را كه ابن عبد البر به شيوهء كتاب ديگر خود التمهيد على الموطأ ساخته و منحصرا همه احاديث است ، نزد او خواندن گرفتم . گذشته از اينها كتب بسيارى چون التسهيل ابن مالك و مختصر ابن حاجب را در فقه نزد او آموختم ولى آن دو را از برنكردم . در خلال اين احوال از پدرم صناعت زبان عربى فرا مىگرفتم . در اين صناعت جز پدر ، مرا در تونس استادان ديگرى بود چون شيخ ابو عبد اللّه بن العربى الحصايرى كه در نحو سر آمد همگان بود و بر كتاب التسهيل شرحى مفصل نگاشته است . ديگر ابو عبد اللّه محمد بن شواش الزرزالى و نيز ابو العباس احمد بن القصار كه در صناعت نحو ممتاز بود و شرح قصيدهء مشهور برده در مدح جناب نبوى از اوست . اين استاد امروز زنده است و در تونس است .\r\nديگر از استادان من در ادب عرب پيشواى اديبان تونس ابو عبد اللّه محمد بن بحر بود . مدتى به مجلس درس او مىرفتم الحق در علوم لسانى دريايى دامان بود . اين استاد مرا به از بر كردن شعر اشارت فرمود و من كتاب اشعار سته را و حماسهء اعلم شنتمرى و شعر حبيب بن اوس ابو تمام و مقاديرى از اشعار متنبى و اشعار كتاب اغانى را از بر كردم . آنگاه در تونس به مجلس امام المحدثين شمس الدين ابو عبد اللّه محمد بن جابر بن سلطان القيسى الوادياشى صاحب كتاب الرحلتين در آمدم و كتاب مسلم بن الحجاج جز اندكى از كتاب الصيد را از او سماع كردم . همچنين كتاب الموطأ را از آغاز تا انجام و بخشى از امهات خمس را نزد او خواندم استادم مرا اجازهء روايت و تدريس بسيارى از كتب زبان و عربى و فقه داد و اجارهء عام ارزانى داشت و مرا از مشايخ خود كه در برنامهء او ذكر شده بود خبر داد . مشهورترين ايشان در تونس قاضى جماعت ابو العباس احمد بن الغماز\r\n\r\n","description":"","footnote":"","page_name":" 435 ","page_number":453},
  {"content":"\r\n\r\nالخزرجى بود .\r\nدر تونس از جمعى از استادان ، فقه آموختم . از آن جمله ابو عبد اللّه محمد بن عبد اللّه الجيانى و ابو القاسم محمد القصير بودند كتاب التهذيب ابو سعيد البرادعى ، مختصر المدونه و كتاب المالكيه را نزد او خواندم و از او فقه آموختم . در همين احوال با برادرم محمد به مجلس درس شيخنا الامام قاضى الجماعه ابو عبد اللّه محمد بن عبد السلام كه خدا هر دو را بيامرزاد مىرفتم و كتاب الموطأ مالك را نزد او سماع كردم و او خود از طريق ابو محمد هارون الطائى روايت مىكرد براى من گواهى نوشت و مرا اجازت داد . اينان همه در طاعون عام مردند .\r\nهنگامى كه سلطان ابو الحسن در سال 748 افريقيه را تصرف كرد جماعتى از اهل علم در زمرهء ياران او به نزد ما آمدند . سلطان ابو الحسن آنان را در مجلس خود حاضر مىآورد و به وجود آنان مىباليد يكى از ايشان شيخ فتواى مغرب و امام مذهب مالكى ابو عبد اللّه محمد بن سليمان السطى بود كه من در مجلس او حاضر مىشدم و از او دانش مىآموختم . ديگر كاتب سلطان ابو الحسن و صاحب علامت او ، كه در زير مكتوبات رسم مىشد ، امام محمد ثان و نحويان مغرب ، ابو محمد بن عبد المهيمن بن عبد المهيمن الحضر مىبود كه من ملازم او شدم و امهات ست و كتاب الموطأ و سير ابن اسحاق و كتاب ابن الصلاح را در حديث و كتب بسيار ديگرى كه اكنون به خاطر ندارم نزد او سماع كردم و از او اجازه يافتم . ابو محمد بن عبد المهيمن را در حديث بضاعتى وافر بود و نحلهء او در تقييد و حفظ كامل بود . او را كتابخانه‌اى بود كه بيش از سه هزار كتاب در حديث و فقه و علوم عربيه و ادب و علوم معقول و ديگر فنون داشت . همه مضبوط و مقابله شده . در نزد او كتابى نبود مگر آنكه به خط برخى مشايخ او سند انتساب آن به مؤلفش ثبت شده باشد ، حتى كتابهاى فقه و علوم لسانى . ديگر از دانشمندان همراه سلطان ابو الحسن شيخ ابو العباس احمد الزواوى . امام قاريان مغرب بود . من قرآن كريم را از آغاز تا انجام به صورت جمع كبير ميان قراآت هفتگانه به روايت از طريق ابو عمرو الدانى و ابن شريح خواندم و چند كتاب را از او سماع كردم او نيز مرا اجازهء كلى ارزانى داشت .\r\nديگر از ايشان شيخ علوم عقلى ابو عبد اللّه محمد بن ابراهيم الآبلى بود . اصل او از تلمسان بود .\r\nدر آنجا زاده شد و علم آموخت و در علم حذاقت يافت . چون در سالهاى قرن هفتم تلمسان گرفتار آن محاصرهء بزرگ گرديد ، آبلى از آنجا بيرون آمد و به حج رفت و با بزرگان شرق در آن روزگار ديدار كرد . ولى از آنان علم نياموخت زيرا در عقلش خللى پديد آمده بود . چون از شرق باز گرديد ، بهبود يافت و منطق و اصول فقه و اصول دين آموخت . استاد او در اين علوم شيخ ابو موسى عيسى بن الامام بود كه با برادر خود ابو زيد عبد الرحمان در تونس نزد شاگردان قاسم بن ابو بكر بن مسافر معروف به ابن زيتون ، درس خوانده بودند ، پس با اندوخته‌اى عظيم از علم معقول و منقول به تلمسان\r\n\r\n","description":"","footnote":"","page_name":" 436 ","page_number":454},
  {"content":"\r\n\r\nآمدند . آبلى نزد يكى از آن دو برادر يعنى الامام ابو موسى تلمذ كرد و ما از آن ياد كرديم . آنگاه ابو موسى از تلمسان بيرون آمد و به مغرب گريخت زيرا سلطان زمان ابو حمو از فرزندان يغمراسن بن زيان ، از تصرف او در اعمال و گرفتن باج و خراجها به نام خويش به خشم آمده بود . چون ابو موسى به مغرب گريخت آبلى به مراكش رفت و ملازمت ابو العباس بن البنّاء را كه عالمى مشهور و نام‌آور بود ، اختيار كرد و از او علوم عقلى آموخت و خود در آنجا به جاى او بر كرسى تدريس نشست .\r\nسپس به كوهستان هساكره رفت و اين بعد از وفات شيخ و به خواهش على بن محمد بن تروميت بود كه مىخواست نزد او درس بخواند پس از چند سال پادشاه مغرب سلطان ابو سعيد ، على بن محمد بن تروميت را فرا خواند و از كوهستان فرود آورد و در بلد الجديد جاى داد . آبلى نيز با او بود .\r\nآنگاه آبلى در زمرهء خواص سلطان ابو الحسن در آمد و سلطان او را با ديگر علما زينت مجلس خود گردانيد . در خلال اين احوال آبلى به تعليم علوم عقلى اشتغال داشت تا آن علم در ميان اهل مغرب رواج يافت و بسيارى از دانش‌پژوهان از بلاد مختلف بيامدند و به فرا گرفتن آن همت گماردند . آنان كه تازه مىآمدند نزد كسانى كه پيش از آنها تعليم يافته بودند ، درس مىخواندند . چون آبلى در جملهء همراهان سلطان ابو الحسن به تونس آمد من ملازم او شدم و اصول دين و اصول فقه و منطق و ديگر فنون فلسفى و تعليمى را از او آموختم ، خدايش بيامرزاد ، براى من شهادتنامه نوشت و گواهى داد كه در آن علوم سرآمد شده‌ام .\r\nديگر از كسانى كه با سلطان ابو الحسن به تونس آمد دوست و مصاحب ما ابو القاسم عبد اللّه بن يوسف بن رضوان المالقى بود كه سمت دبيرى سلطان را داشت . و ملازم خدمت ابو محمد عبد المهيمن رئيس كاتبان آن عهد گرديد و نيز نگاشتن علامت خاص سلطان در ذيل فرمانها و نامه‌ها را بر عهده داشت . گاه سلطان آن علامات را خود به خط خود مىنگاشت . اين ابن رضوان زيبايى خط و كثرت علم و نيكنامى و استادىاش در تنظيم عهدنامه‌ها و بلاغت و ترسل و سفارت از سوى سلطان و سرودن و شعر و اداى خطبه بر منابر از مفاخر مغرب بود بسيار اتفاق مىافتاد كه به جاى سلطان به نماز مىرفت . چون به تونس آمد مصاحبت او برگزيدم و از وجودش شادمان شدم . هر چند به سبب قرابت سن او را شيخ خود قرار ندادم ولى از او فايدهء بسيار بردم . دوست ما ابو القاسم الرحوى شاعر تونس او را در قصيده‌اى باروى نون ستوده است . شيخ او ابو محمد عبد المهيمن از او خواست كه سلطان را بستايد او نيز قصيده‌اى به روى باء در مدح سلطان سرود كه در اخبار سلطان از آن ياد كرديم .\r\nابو القاسم الرحوى در قصيده‌اى كه در مدح ابن رضوان سروده بزرگان علمايى را كه با سلطان به تونس آمده بودند ياد كرده است . مطلع قصيده اين است .\r\n\r\n","description":"","footnote":"","page_name":" 437 ","page_number":455},
  {"content":"\r\n\r\n عرفت زمانى حين انكرت عرفانى * و ايقنت ان لا حظّ فى كفّ كيوان . . . \r\nتا آنجا كه از علمايى كه همراه سلطان آمده بودند ياد مىكند :\r\n هم القوم كلّ القوم ، اما حلومهم * فارسخ من طودى ثبير و ثهلان . . .\r\nفلم يبق نأى بن الامام شماخة * على مدن الدنيا لانف تلمسان\r\nو بعد نوى السطّى لم تسط فاسه * بفخر على بغدان فى عصر بغدان\r\nو بالآبلى استسقته الارض و بلها * و مستوبل ما مال عنه لا ظعان\r\nو هامت على عبد المهين تونس * و قد ظفرت منه بوصل و قربان\r\nو ما علّقت منى الضمائر غيره * و ان هويت كلا بحب ابن رضوان \r\nاين شاعر ، يعنى دوست و مصاحب ما رحوى ، را قصيده‌اى است در مدح عبد المهيمن به اين مطلع :\r\n لهى النفس فى اكتساب و سعى * و هو العمر فى انتهاب و فى \r\nسپس جنگ عربها با سلطان ابو الحسن در قيروان رخ داد . اين حادثه در آغاز سال 749 بود . با حدوث اين واقعه سلطان را نظر به جانب ديگر معطوف شد و رحوى نيز به خواستهء خويش دست نيافت . آنگاه آن طاعون عام آمد و بساط همه را درنورديد و عبد المهيمن هم در شمار كشتگان بود . او را در مقبرهء اجداد ما به خاك سپردند و اين به سبب دوستى او و پدرم بود به هنگامى كه با ديگر علما بر ما وارد شدند . خداوند همه را بيامرزاد .\r\nچون سلطان ابو الحسن گرفتار واقعه قيروان شد ، مردم تونس بر اتباع او كه در تونس بودند بشوريدند . آنان به قصبهء دار الملك كه زنان و فرزندان سلطان در آنجا بودند پناه بردند . ابن تافراكين بر سلطان عاصى شد و از قيروان بيرون آمد و به اعراب پيوست و اين به هنگامى بود كه عربها سلطان را محاصره كرده بودند . اين گروه با ابن ابى دبوس بيعت كرده بودند و ما در اخبار سلطان به آن اشارت كرديم . اين ابى دبوس لشكر به تونس فرستاد و قصبه را محاصره كرد ، ولى مدافعان قصبه مقاومت ورزيدند . عبد المهيمن در روز شورش مردم تونس از خانهء خود فرار كرد و به خانهء ما آمد و نزد پدرم رحمه اللّه پنهان گرديد و سه ماه همچنان نزد ما در اختفا بود . عاقبت سلطان از قيروان نجات يافت و به سوسه رفت و از آنجا به كشتى نشست و به تونس آمد . ابن تافراكين به مشرق گريخت . عبد المهيمن از اختفا بيرون آمد و سلطان ابو الحسن او را به همان مقام پيشين باز گردانيد و وظيفهء نگاشتن علامت و نيز دبيرى خود به او باز داد . عبد المهيمن بسيار اتفاق مىافتاد كه براى پدرم شعرى بسرايد و او را به پاداش دوستىاش سپاس گويد . او جملهء اشعار او كه به خط خود براى او فرستاد و به ياد من مانده است قصيده‌اى است با اين مطلع :\r\n لحمد ذوى المكارم قد ثنانى * فعال شكره ابدا عنانى\r\nجزى اللّه ابن خلدون حياة * منعمة و خلدا فى الجبان . . . \r\n\r\n","description":"","footnote":"","page_name":" 438 ","page_number":456},
  {"content":"\r\n\r\nآن گروه از دانشمندان كه رحوى در شعر خود آورده بود همه از ملازمان مجلس سلطان ابو الحسن بودند و آنان را از ميان مردم مغرب برگزيده بود .\r\nاما دو پسر امام ، دو برادر بودند از مردم برشك از اعمال تلمسان نام برادر بزرگتر ابو زيد عبد الرحمان بود و نام برادر ديگر ابو موسى عيسى . پدرشان امام جماعت يكى از مساجد برشك بود .\r\nزيرم بن حماد كه بر برشك غلبه يافته بود او را به بازخواست گرفت كه اموال فلان دشمنش در نزد او به وديعه است . امام امتناع مىكرد زيرم با او به كشاكش پرداخت و امام در اين كشاكش به قتل رسيد . پسرانش ، يعنى اين دو برادر - در قرن هفتم به تونس آمدند و در آنجا از شاگردان ابن زيتون علم آموختند و نزد اصحاب ابو عبد اللّه بن شعيب الدكّالى به فرا گرفتن فقه پرداختند ، سپس با بهره‌اى گران از علم ، به مغرب باز گرديدند . و در الجزاير ماندند و به نشر علم اشتغال ورزيدند . از آن رو به الجزاير رفتند كه از بيم زيرم كه هنوز بر برشك غلبه داشت رفتن به برشك نمىتوانستند . سلطان ابو يعقوب مرينى در اين ايام فرمانرواى مغرب اقصى بود و تلمسان را در محاصره داشت ، همان محاصرهء بزرگ و طولانى . ابو يعقوب يوسف لشكر خود به آن نواحى گسيل داشته بود و بسيارى از اعمال و روستاها و شهرهاى آن سامان را در تصرف آورده بود . و بر متصرفات مغراوه در شلف و مركز آن بلاد مليانه استيلا يافته بود . سلطان ابو يعقوب يوسف ، حسن بن على بن ابى الطلاق - از بنى عسكر - و على بن محمد الخيرى - از بنى ورتاجن - را به آن ديار فرستاده بود . و براى ضبط اموال و گرفتن باج و خراج منديل بن محمد الكنانى را نيز با آنان همراه ساخته بود . در اين روزها اين دو برادر از الجزاير بيرون آمدند . و به مليانه وارد شدند . منديل بن محمد الكنانى آن دو را بپسنديد و به خود نزديك ساخت و بركشيد و به تعليم فرزند خود محمد بن منديل برگماشت چون ابو يعقوب يوسف بن يعقوب سلطان مغرب در همان حال كه تلمسان را در محاصره داشت در سال 705 به دست يكى از غلامان خود به قتل رسيد ، نواده‌اش ابو ثابت پس از يك سلسله حوادث كه در اخبار ايشان آورديم جانشين او شد . ميان او و فرمانرواى تلمسان ابو زيان محمد بن عثمان بن يغمراسن و برادرش ابو حمو معاهداتى مؤكد بسته شد كه دست از محاصرهء تلمسان بردارد و اعمال آن را به ايشان باز گرداند . سلطان ابو ثابت بپذيرفت و به عهد خود وفا كرد و به مغرب باز گرديد . ابن ابى الطلاق و خيرى و كنانى هم از مليانه به مغرب بازگشتند . و بر تلمسان گذشتند . اين دو برادر يعنى ابو زيد و ابو موسى با كنانى بودند . كنانى آن دو را به نزد ابو حمو برد و آنان را نيك بستود و او را از مقام علمى آنان آگاه ساخت . ابو حمو از ديدار آن دو شادمان گرديد و براى تدريس ايشان مدرسهء تلسمان را پى افكند . آن دو در نزد او به راهنمايى اهل علم قيام كردند . ابو حمو بمرد و آن دو همچنان با پسرش ابو تاشفين بودند تا آنگاه كه سلطان ابو الحسن مرينى به تلمسان لشكر آورد و آنجا را در سال 737 تصرف كرد . آن دو را در آفاق مغرب شهرتى عظيم بود و اين اشتهار سبب\r\n\r\n","description":"","footnote":"","page_name":" 439 ","page_number":457},
  {"content":"\r\n\r\nشد كه در دل سلطان جايى نيكو يابند . از اين رو به محض ورود آن دو را فرا خواند و مكانت و منزلت ارزانى داشت و بر ديگر همگنان برترى داد . از آن پس هر بار كه به تلمسان مىآمد آن دو به نزد او مىرفتند و سلطان ، مجلس خويش به وجود آن دو مىآراست . سپس از آن دو خواست كه در يكى از جنگها با او همراه شوند . آن دو در واقعهء طريف همراه او گشتند و چون آن نبرد به پايان رسيد به شهر خويش باز گرديدند . ابو زيد پس از اين واقعه بمرد و برادرش ابو موسى در ظلال كرامت سلطانى باقى ماند .\r\nچون سلطان ابو الحسن در سال 748 چنان كه در اخبار او آورديم - به افريقيه رفت ، ابو موسى بن الامام را در كمال توقير و اكرام با خود به افريقيه برد . ابو موسى در آنجا نيز از محلى عالى و مقامى ارجمند برخوردار بود . چون سلطان ابو الحسن بر افريقيه استيلا جست ، ابو موسى را به ديار خود فرستاد . ابو موسى بن الامام پس از اندكى در طاعون عام سال 749 به هلاكت رسيد و اعقاب او در تلمسان ، يكى بعد از ديگرى در مسير ترقى و تعالى بودند .\r\nو اما السّطّى ، نامش محمد بن على بن سليمان و از قبيلهء سطّه بود ، از بطون اوربه ، در نواحى فاس . پدرش سليمان به شهر فاس فرود آمد و محمد در آنجا زاده شد و از شيخ ابو الحسن الصغير امام مالكيان در مغرب علم آموخت . ابو الحسن مردى پرآوازه بود و قاضى جماعت در فاس . سطّى نزد او درس فقه خواند . بيش از هر كس به مسائل مذهب مالك آگاه بود و از همه فقيه‌تر . سلطان ابو الحسن كه مردى ديندار و فاضل بود با علما دوستى مىورزيد و مجلس خود به آنان مىآراست و جمعى از ايشان را به مصاحبت خويش برگزيده بود . از آن جمله بود امام محمد بن سليمان كه در زمرهء ياران سلطان به تونس نزد ما آمد و ما به وفور فضايل او آگاه شديم . از ميان همهء دانشها در فقه همتايى نداشت . چه از حيث حفظ و چه از جهت فهم . من و برادرم محمد - رحمه اللّه - نزد او كتاب التبصرهء ابو الحسن اللخمى را خوانديم و او در مجالس عديده آن كتاب را براى ما از بر املاء كرد .\r\nدر اكثر مجالس درس كه حاضر مىشد به خود زحمت آوردن كتاب نمىداد . با سلطان ابو الحسن در نبرد قيروان شركت داشت . و با سلطان از مهلكه خلاص شد و با او به تونس شد و قريب به دو سال در آنجا ماند . چون مغرب بر سلطان ابو الحسن عصيان كرد و پسرش ابو عنان زمام امور آن ديار به دست گرفت . سلطان ابو الحسن با ناوگان خويش در پايان سال 750 از تونس حركت كرد و به بجايه رفت در سواحل بجايه كشتيهايش غرق شد و زن و فرزندش نيز غرق شدند و بيشتر فضلايى كه همراه او بودند در دريا غرقه گشتند . امواج دريا سلطان را به يكى از جزاير بجايه افكند كه يكى از كشتيهايش برسيد و سلطان را نجات داد و به الجزاير برد . همهء دارايى او تلف شده بود و بسيارى از اعيان و اصحاب او نيز به هلاكت رسيده بودند . و ما اخبار او را آورديم .\r\nاما آبلى نام او محمد بن ابراهيم است در تلمسان زاده شد . اصل او از مهاجران اندلس بود ، از\r\n\r\n","description":"","footnote":"","page_name":" 440 ","page_number":458},
  {"content":"\r\n\r\nمردم آبله از بلاد جوف - يعنى بلاد شمالى . پدرش ابراهيم و عمش احمد از اندلس به اين سوى آب آمدند . يغمراسن بن زيان و پسرش آنان را در سپاه خود به كار گرفتند و ابراهيم دختر محمد بن غلبون قاضى تلمسان را به زنى گرفت و محمد از او زاده شد و در تحت كفالت جد مادرىاش قرار گرفت از اين رو به فرا گرفتن علم گرايش داشت و از سپاهيگرى كه پيشه پدر و عمش بود بيزار بود .\r\nچون به نوجوانى رسيد و فهم و ادراك يافت محبت علم در دلش پديد آمد و در آن براعت و اشتهار يافت . هنوز در سن بلوغ بود كه به تعليم ديگران مىپرداخت . در اين احوال سلطان يوسف بن يعقوب به تلمسان لشكر آورد و شهر را در محاصره آورد و پى در پى دسته‌هايى از سپاهيان خويش به اطراف گسيل مىداشت تا بسيارى از اعمال تلمسان را در تصرف آورد . ابراهيم آلابلى سردار سپاه با جماعتى از سپاهيان در هنين بندر تلمسان بود . چون سلطان يوسف بن يعقوب شهر را بگرفت هر كه را از متابعان ابن زيان در آنجا يافت اسير كرده بند بر نهاد . ابراهيم آلابلى نيز در زمرهء اسيران و بنديان بود . خبر تصرف هنين در تلمسان پيچيد كه يوسف بن يعقوب پسران را به گروگان مىگيرد و پدران را از بند آزاد مىكند محمد بن ابراهيم آلابلى چون بشنيد كوشيد خود را به پدر برساند تا با به گروگان شدن خويش آزادى پدر را ميسر سازد . پس از باروى شهر فرود آمد و به نزد پدر رفت ولى خبر گروگان گرفتن فرزندان و آزاد كردن پدران درست نبود . سلطان يوسف بن يعقوب او را به خدمت فرا خواند و سردار سپاه اندلسيان در تاوريرت قرار داد . محمد بن ابراهيم از اين شغل اكراه داشت زيرا با خلق و خوى او نمىساخت . از اين رو پشمينه پوشيد و آهنگ حج كرد و برفت تا به رباط عباد رسيد . در اين ايام خود را در جمع فقرا مخفى كرده بود . در آنجا يكى از رؤساى كربلا را ديد از فرزندان حسين ( ع ) كه به مغرب آمده بود تا به اقامهء دعوت براى خودشان پردازد . چون لشكر يوسف بن يعقوب و هيبت او را ديد از پيشرفت كار خويش مأيوس شد و منصرف گرديد و آهنگ بازگشت به شهر خود نمود . شيخ ما محمد بن ابراهيم آلابلى نيز در زمرهء همراهان او قرار گرفت .\r\nمحمد بن ابراهيم آلابلى - رحمه اللّه - پس از چندى كه از حال او آگاه شدم و در زمرهء اصحاب و متابعان او قرار گرفتم ، مرا حكايت كرد كه ، در هر شهرى جمعى از اصحاب و پيروان و خادمان به استقبال مىآمدند و زاد و توشه‌اش مىآوردند . چون در تونس به كشتى نشستيم كه به اسكندريه برويم ، در دريا مرا شهوت افزون شد بود به سبب غسل كردن پى در پى از آن رئيس شرمنده مىشدم يكى از خواص او مرا اشارت كرد كه كافور بخورم . من نيز مشتى كافور خوردم ناگاه حالم دگرگون شد و در عقلم خلل پديد آمد . آبلى در اين حال وارد مصر شد . در آن ايام تقى الدين بن دقيق العيد و ابن الرفعه و صفى الدين الهندى و تبريزى و ابن البديع و چند تن ديگر از نام آوران معقول و منقول در آنجا بودند ولى او را جز شناخت شخص آنان ميسر نبود زيرا تنها از\r\n\r\n","description":"","footnote":"","page_name":" 441 ","page_number":459},
  {"content":"\r\n\r\nآنان نام مىبرد و به سبب اختلالى كه در عقلش پديد آمده بود نتوانسته بود از آنان فايدتى حاصل كند . در هر حال همراه آن رئيس حج به جاى آورد و با او به كربلا رفت . آن رئيس يكى از اصحاب خود را با او همراه كرد كه او را به مأمنش ميان قبايل زواوه در اطراف مغرب برساند . شيخ ما آبلى براى ما حكايت كرد كه با من دينارهاى چندى بود كه از مغرب با خود آورده بودم و آنها را در جبه‌اى كه آن را مىپوشيدم پنهان كرده بودم . چون مرا حال دگرگون شد آن دينارها از من بستد و هنگامى كه يارانش را به همراهى من به مغرب فرستاد آن دينارها به دست ايشان سپرد . تا مرا به مأمنم رسانيدند آنگاه آنها را به من دادند و از من رسيد گرفتند و با خود بردند .\r\nمقارن رسيدن شيخ ما به مغرب يوسف بن يعقوب به هلاكت رسيد و مردم تلمسان از محاصره خلاص شدند . او نيز به تلمسان باز گرديد . در اين هنگام حالش نيكو شده بود و باز به فرا گرفتن علم همت گماشته بود . آبلى به علوم معقول بيش از ديگر علوم گرايش داشت . منطق را نزد ابو موسى بن الامام فرا گرفت و بخشى از اصول دين و اصول فقه را نيز نزد او خواند . دولت ابو حمو صاحب تلمسان در اين ايام گسترش يافته و نيرومند شده بود . خبر يافت كه شيخ ما آبلى در علم حساب مهارت دارد . او را براى ضبط اموال و اشراف بر اعمال خود برگزيد . شيخ ما از اين شغل سرباز مىزد و او باكراه وادارش كرد كه آن منصب اختيار كند . آبلى براى فرار چاره‌اى انديشيد و در ايام سلطان ابو الربيع خود را به فاس افكند . ابو حمو از پى او كس فرستاد . آبلى نزديكى از شيوخ يهود كه رياضى نيكو مىدانست به نام خلوف المغيلى پنهان گرديد و در نزد او به تحصيل آن علم پرداخت و حذاقت يافت . سپس نهانى از فاس بيرون آمد و به مراكش رفت . اين حوادث در سالهاى 710 بود .\r\nآبلى در مراكش بر امام ابو العباس البناء فرود آمد . ابو العباس شيخ معقول و منقول و از سر آمدان تصوف بود . كه هم در علم تصوف و هم در مراتب سلوك مقامى رفيع داشت . آبلى ملازم او گرديد و از او علم و معرفت آموخت . آبلى در علم معقول و رياضيات و حكمت نيك مهارت جست . شيخ هساكره على بن محمد بن تروميت او را به نزد خود خواند تا از او علم آموزد . على بن محمد سخت فرمانبردار سلطان بود . شيخ ما آبلى در كوهستان هساكره نزد او رفت و مدتى در آنجا ماند . شيخ هساكره نيز از محضر درس او فوايد بسيار حاصل كرد . طالبان علم در آنجا بر او گرد آمدند . آبلى در آنجا هم تدريس مىكرد و هم خود درس مىخواند و على بن محمد هر چه بيشتر در تعظيم و محبت او سعى مىكرد . تا آنجا كه به اشارت او فرمان مىراند . اين امر سبب شد كه آبلى در ميان قبايل هسكوره از نفوذ بسيار برخوردار گردد . سلطان ابو سعيد ، فرمان داد كه على بن محمد بن تروميت از كوهستان خود فرود آيد . آبلى نيز با او فرود آمد و در فاس مسكن گزيد طالبان علم در آنجا از هر ناحيه به حلقهء درس او روى نهادند و علمش منتشر شد و آوازه‌اش به همه جا رسيد . چون سلطان ابو الحسن تلمسان را گرفت و با ابو موسى بن الامام ديدار كرد ، ابو موسى از آبلى به نيكى ياد\r\n\r\n","description":"","footnote":"","page_name":" 442 ","page_number":460},
  {"content":"\r\n\r\nكرد و گفت كه در علوم سر آمد همه است . سلطان ابو الحسن - چنان كه گفتيم - به جمع آوردن دانشمندان در مجلس خود مولع بود . آبلى را از فاس فرا خواند و در شمار علماى مجلس خويش جاى داد . آبلى نيز به تدريس و تعليم پرداخت و ملازم و مصاحب سلطان گرديد و با او در واقعهء طريف و واقعهء قيروان در افريقيه شركت جست . ميان او و پدرم . رحمه اللّه - مصاحبت بود و اين مصاحبت سبب شد كه من در نزد او در مجلس او حاضر آيم و از او علم بياموزم . پس نزد او منطق خواندم و بخشى از اصول دين و اصول فقه و علوم حكمت . در اين ايام سلطان با كشتيهاى خود از تونس به سوى مغرب در حركت آمد . شيخ آبلى مهمان ما و در كفالت ما بود . ما اشارت كرديم كه بماند و از سفر منصرف گردد او نيز بپذيرفت و بماند سلطان ابو الحسن از ما خواست كه او را به نزدش فرستيم و ما عذرى نيكو آورديم . سلطان نيز از همراه بردن او چشم پوشيد . در اين سفر بود كه كشتيهاى سلطان غرق شد و ما از آن ياد كرديم . شيخ آبلى در تونس ماند . ما و مردم شهر به مجلس درس او حضور مىيافتيم و از دانش او بهره‌ها مىبرديم . چون سلطان ابو الحسن به هلاكت رسيد و پسرش ابو عنان از ديگر كارها بپرداخت و تلمسان را از بنى عبد الواد بستد . آبلى را از صاحب تونس طلب نمود . سلطان تونس در اين ايام ابو اسحاق ابراهيم بن سلطان ابو يحيى بود كه در كفالت شيخ موحدين ابو محمد بن تافراكين ميزيست . او را به سفيرش تسليم كرد و با همان كشتى كه سفير آمده بود در دريا به حركت آمد و بر بجايه گذشت و داخل شهر شد و يك ماه در آنجا درنگ كرد ، آن قدر كه طالبان علم مختصر ابن حاحب را در اصول فقه نزد او خواندند كه هم او خود مىخواست در آنجا درنگ كند و هم فرماندهء ناوگان . پس از آنجا حركت كرد و در بندر هنين پهلو گرفتند و او به تلمسان آمد و آنجا مورد اكرام فراوان قرار گرفت . سلطان او را در طبقهء مشايخ خود از علما قرار داد . نزد او درس مىخواند و از او فوايد حاصل مىكرد تا در سال 757 در فاس ديده از جهان فروبست خدايش بيامرزاد . مرا گفت كه ولادتش در تلمسان به سال 681 بوده است .\r\nو اما عبد المهيمن كاتب سلطان ابو الحسن ، اصلش از سبته بود و خاندانش از قديم در آن شهر مىزيستند و به بنى عبد المهيمن معروف بودند . پدرش محمد در ايام بنى الغرفى قاضى آنجا بود .\r\nپسرش عبد المهيمن در كفالت او پرورش يافت و از مشايخ آن شهر علم آموخت . از شاگردان خاص ابو اسحاق الغافقى بود چون الرئيس ابو سعيد صاحب اندلس سبته را تصرف كرد ، بنى الغرفى را با همهء اعيان شهر به غرناطه نقل كرد . قاضى محمد بن عبد المهيمن و پسرش عبد المهيمن نيز با آنها بودند عبد المهيمن در آنجا به تكميل تحصيل خود پرداخت و از ابو جعفر بن الزبير و نظاير او علم آموخت و الكتاب سيبويه را فراگرفت و از حيث عدد اسناد و كثرت مشايخ سرآمد گرديد . جمعى از مردم مغرب و اندلس و مشرق درسهاى او را مىنوشتند . رئيس اندلس در آن هنگام وزير ابو عبد اللّه بن\r\n\r\n","description":"","footnote":"","page_name":" 443 ","page_number":461},
  {"content":"\r\n\r\nالحكيم الرندى بود كه بر سلطان مخلوع از امراى بنى الاحمر تحكم مىكرد . از او خواست كه سمت دبيرى او بر عهده گيرد او نيز بر عهده گرفت و رئيس او را در طبقهء فضلايى كه در مجلس او مىنشستند چون الرّحاله ابو عبد اللّه بن رشيد الفهرى و ابو العباس احمد العزفى و عالم صوفى متجرد ابو عبد اللّه محمد بن خميس تلمسانى كه در شعر و بلاغت همتايى نداشتند قرار داد . ابن الخطيب نام فضلاى غرناطه را در تاريخ غرناطه آورده است . چون وزير ، ابو عبد اللّه بن الحكيم بر افتاد و سبته به فرمان بنى مرين در آمد ، عبد المهيمن به آنجا بازگرديد و در آنجا استقرار يافت . چون سلطان ابو سعيد به حكومت نشست و پسرش ابو على زمام امور او را به دست گرفت ، به گرد آوردن علما در مجلس خود شوقى وافر يافت و عبد المهيمن را در سال 712 به سبته فرا خواند تا دبيرى خود به او دهد . سپس در سال 714 بر پدر بشوريد و در بلد الحديد تحصن جست . چندى بعد به سبب پيمان صلحى كه ميان او و پدرش سبته شده بود از آنجا به سجلماسه رفت . سلطان ابو سعيد عبد المهيمن را نگهداشت و منصب دبيرى خود به او داد و او را به رياست دبيران خويش برگزيد و نگاشتن علامت خاص را بر رسايل و فرمانها به عهدهء او قرار داد . عبد المهيمن در سال 718 به اين مقام رسيد و تا سلطان زنده بود و نيز در ايام پسرش سلطان ابو الحسن همين مقام را داشت و با سلطان ابو الحسن به افريقيه آمد . چون سلطان به جنگ قيروان رفت او در تونس ماند ، زيرا به بيمارى نقرس دچار شده بود . چون در تونس شورش افتاد و خبر شكست سلطان شايع گرديد و زن و فرزند و حرم سلطان به قصبه پناه بردند ، عبد المهيمن در شهر ماند و از آنان جدا گرديد و در خانهء ما پنهان شد ، مبادا به او مكروهى رسد . چون اوضاع به سامان آمد و سلطان از قيروان به سوسه رفت و از آنجا با كشتى رهسپار تونس گرديد به سبب آنكه عبد المهيمن با زن و فرزند او به قصبه نرفته بود ، از او اعراض كرد و نگاشتن علامت را به ابو الفضل بن الرئيس عبد اللّه بن ابى مدين واگذشت و عبد المهيمن چند ماهى بىكار ماند . سپس سلطان عذر او بپذيرفت و از او خشنود شد و بار ديگر كار پيشين را به او باز داد . پس از اندك مدتى در تونس ، در اثر ابتلاء به طاعون سال 749 بمرد تولد او در سال 675 بوده است . ابن الخطيب در تاريخ خود مفصلا در باب او سخن گفته . هر كه خواهد به آنجا مراجعه كند .\r\nاما ابن رضوان كه رحوى نام او در قصيدهء خود آورده ، ابو القاسم عبد اللّه بن يوسف بن رضوان النجارى است . اصل او از اندلس است در مالقه پرورش يافت و از مشايخ آن علم آموخت و در ادبيات زبان عربى و نظم و نشر و ديگر علوم سرآمد شد . در ترسل استاد بود و در نوشتن عهدنامه‌ها حذاقت تمام داشت . بعد از واقعهء طريف از مالقه به سبته آمد و در آنجا به نزد سلطان ابو الحسن بار يافت و او را مدح گفت و از او صله گرفت . از ويژگان قاضى ابراهيم بن ابى يحيى بود كه در اين ايام قاضى عساكر بود و خطيب سلطان . سلطان از او خواسته بود كه در قضاوت و خطبه از\r\n\r\n","description":"","footnote":"","page_name":" 444 ","page_number":462},
  {"content":"\r\n\r\nسوى او نيابت كند . سپس او را در زمرهء كاتبان درگاه سلطان جاى داد و زير دست عبد المهيمن رئيس دبيران به كار پرداخت و از او چيزها آموخت . تا آنگاه كه سلطان به افريقيه رفت و واقعهء قيروان پيش آمد و از زن و فرزند سلطان و اتباع او آنان كه بايد به قصبه تحصن جويند ، تحصن جستند . سلطان ابن رضوان را با برخى از خدم در تونس نهاده بود . ابن رضوان در اين ايام وظايف خويش به نيكوترين وجه بگزارد چون سلطان از قيروان باز گرديد ، ابن رضوان در اين ايام وظايف خويش به نيكوترين وجه بگزارد چون سلطان از قيروان باز گرديد ، ابن رضوان را بستود . در سال 750 سلطان با كشتىهايى چند رهسپار مغرب شد و پسر خود ابو الفضل را به جاى خود در تونس نهاد و ابن رضوان را به دبيرى او برگماشت - پس از چندى سلطان موحدين فضل بن سلطان ابو يحيى بر تونس غلبه يافت و ابو الفضل جان خود برهانيد و نزد پدر رفت . ابن رضوان را توان سفر با او نبود .\r\nيك سال در تونس ماند ، سپس از راه دريا به اندلس رفت و در المريه جاى گزيد . در آن هنگام جمعى از اصحاب سلطان ابو الحسن در آنجا مىزيستند . از آن جمله بودند عامر بن محمد بن على شيخ هنتاته و سرپرست حرم سلطان ابو الحسن و پسرش . اينان را به هنگام بيرون آمدن از تونس با خود به كشتى نشانده بود و ايشان و پس از آن حادثه خود را به اندلس رسانيده و در المريه سكونت گزيده بودند و سلطان اندلس بر ايشان راتبه معين كرده بود . ابن رضوان نيز به آنان پيوست .\r\nابو الحجاج سلطان اندلس او را فرا خواند تا عهده‌دار دبيرى او شود ولى ابن رضوان امتناع كرد . در اين اوان سلطان ابو الحسن بمرد و پسرش سلطان ابو عنان به جاى او نشست . بازماندگان سلطان ابو الحسن از المريه بيرون آمدند و بر سلطان ابو عنان وارد شدند . ابن رضوان نيز با ايشان بود . سلطان ابو عنان حق اوا در خدمت پدر رعايت كرد و سمت دبيرى خود به او داد و بار ديگر طالبان علم را كه در حضرت او بودند در مجلس خود حاضر نمود . محمد بن ابى عمرو در اين ايام رئيس دولت بود و اهل خلوت سلطان و صاحب علامت و نگهدارندهء حساب باج و خراجها و سپاهيان و زمام عقل و راى سلطان به دست خود داشت . پس ابن رضوان را به خدمت سلطان برگزيد و او را در چشم سلطان بياراست و سبب رواج بازار او گرديد . هنگامى كه ابن ابى عمرو با سپاهيان سلطان در سال 754 رهسپار بجايه شد ، ابن رضوان ميدان را خالى يافت و خود را به سلطان نزديك ساخت .\r\nچون ابن ابى عمرو باز گرديد سلطان با او دل بد كرد و تا او را از نزد خود دور سازد به امارت بجايه و اعمال آن فرستاد و به جنگ موحدين به قسنطينه گسيل داشت . سلطان نگارش علامت را كه از مشاغل ابن ابى عمرو بود به عهدهء او گذاشت و بر اقطاعات او بيفزود و جاه و مرتبتش فرا برد .\r\nدر اواخر سال 757 بر او خشم گرفت و نگارش علامت را به محمد بن ابى القاسم بن ابى مدين داد و انشاء و توقيع را به ابو اسحاق ابراهيم بن الحاج الغرناطى سپرد . چون دولت سلطان ابو سالم بر سر كار آمد نگارش علامت به على بن محمد بن مسعود صاحب ديوان عساكر تفويض\r\n\r\n","description":"","footnote":"","page_name":" 445 ","page_number":463},
  {"content":"\r\n\r\nابو سالم بمرد و وزير عمر بن عبد اللّه زمام كارهاى فرزندان او بر عهده گرفت و در اين هنگام نگارش علامت را به ابن رضوان سپرد . عمر بن عبد اللّه را عبد العزيز بن سلطان ابو الحسن بكشت و بر قلمرو ملك او استيلا يافت . ابن رضوان باز هم در همان سمت خويش بود . عبد العزيز به هلاكت رسيد و پسرش السعيد در كفالت وزير ابو بكر بن غازى بن الكاس به حكومت نشست . او نيز ابن رضوان را در مقامش ابقاء كرد سپس سلطان احمد بر ملك غلبه يافت و آن را از السعيد و ابو بكر بن غازى بستد . محمد بن عثمان بن الكاس زمام امور احمد را به دست گرفت و حال آنكه ابن رضوان همچنان عهده‌دار نگارش علامت بود . عاقبت در ازمور در يكى از سفرهايى كه سلطان احمد به مراكش مىرفت تا عبد الرحمان بن بو يفلوسن بن سلطان ابو على را در سال ( . . . ) محاصره كند درگذشت .\r\nدر زمرهء ياران سلطان ابو الحسن جمع كثيرى از فضلاى مغرب و اعيان آن ديار بودند كه بيشترشان در طاعون عام تونس كشته شدند و جماعتى هم با سلطان در دريا غرق شدند . از علمايى كه با او به افريقيه آمدند يكى هم شيخ ابو العباس احمد بن محمد الزواوى شيخ قراآت در مغرب بود كه علم و ادب عربى را از مشايخ فاس آموخت و او از الرحاله ابو عبد اللّه محمد بن رشيد كه در فن قراآت پيشواى همگان بود و صاحب ملكه و بى همتا ، روايت مىكرد . علاوه بر اين او را صوتى خوش بود چونان كه گويى آواز او آواز مزامير آل داود بود . با سلطان نماز تراويح مىخواند و گاه حزبى از قرآن را در نزد او به آواز خوش قرائت مىكرد .\r\nديگر از كسانى كه با سلطان ابو الحسن به افريقيه آمدند ، فقيه ابو عبد اللّه محمد بن محمد بن الصباغ از مردم مكناسه بود كه در علم معقول و منقول مقامى شامخ داشت و بر حديث و رجال آن آگاه بود و در شناخت كتاب الموطأ پيشوا بود .\r\nفقيه ابو عبد اللّه از مشايخ فاس و مكناسه علم آموخت . با شيخ ما ابو عبد اللّه آلابلى ديدار كرد و ملازم او گرديد و از او علوم عقلى آموخت . چون سرآمد شد سلطان او را به مجلس خود فراخواند و همچنان در خدمت او بود تا در دريا غرقه گرديد .\r\nديگر از ايشان ابو عبد اللّه محمد بن عبد اللّه بن عبد النور است از مردم اعمال ندرومه . نسب به قبايل صنهاجه مىرساند . در فقه بر مذهب امام مالك بن انس سر آمد همگان بود . نزد پسران امام يعنى ابو زيد و ابو موسى درس خواند و در زمرهء اصحاب آن دو در آمد .\r\nچون سلطان ابو الحسن تلمسان را تصرف كرد ، منزلت دو پسر امام را برافراشت و در جمع شوراى شهرشان قرار داد . سلطان ابو الحسن را عادت بر آن بود كه علما و فضلا را به نزد خود فرا خواند و براى آنها ارزاق و راتبه معين كند . روزى از يكى از پسران امام خواست كه از اصحاب خود كسى را اختيار كند تا او را در زمرهء فقهاى مجلس خود در آورد . او نيز به ابن عبد النور اشارت\r\n\r\n","description":"","footnote":"","page_name":" 446 ","page_number":464},
  {"content":"\r\n\r\nكرد . سلطان او را فرا خواند و از مقربان مجلس خود ساخت و قضاى عسكر را به او سپرد . عبد النور همچنان ملازم سلطان بود تا در طاعون عام سال 749 در تونس بمرد . برادرش على بعد از او در تلمسان ماند . على نيز با او در مجالس درس پسران امام حاضر مىآمد ولى بضاعتش در فقه از برادر كمتر بود . چون سلطان ابو عنان از اطاعت پدر خود سلطان ابو الحسن بيرون آمد و رهسپار فاس شد على را نيز با خود ببرد و قضاى مكناسه به او داد و او همچنان در آن مقام ببود تا آنگاه كه عمر بن عبد اللّه بر دولت غلبه يافت . على اجازه خواست كه به حج رود او را اجازت داد و در سال 764 به مكه رفت . چون به مكه در آمد بيمار گونه بود هنگام طواف وفات كرد . به هنگام مرگ فرزند خود محمد را به امير الحاج سپرد و خواست كه او را به يلبغا الخاصگى فرمانرواى مصر معرفى كند . او نيز چنان كرد و يلبغا براى او راتبه‌اى در حد وظايف فقها آن قدر كه هزينه‌هاى زندگىاش را تأمين كند و آبرويش را مصون دارد معين كرد . محمد نيز چون آن جماعت ديگر كه به راه غلط افتاده‌اند ، در صنعت كيميا كار مىكرد و همواره در اين راه رنج بسيار تحمل مىنمود و دين و عرض خويش در معرض خطر قرار مىداد . تا ضرورت وادارش كرد كه از مصر بيرون آيد و به بغداد رود . در آنجا نيز گرفتار همان مشكلات شد . پس به ماردين رفت و در نزد فرمانرواى ماردين بماند . او نيز گرامىاش داشت بعد از سال 790 شنيديم كه در آنجا مرده است . و البقاء للّه وحده .\r\nديگر از ايشان شيخ علوم رياضى ابو عبد اللّه محمد بن النجار بود . از مردم تلمسان . در شهر خود و از مشايخ آنجا علم آموخت نيز از شيخ ما آبلى فوايد بسيار حاصل كرد . سپس به مغرب رفت و در سبته با امام رياضيدانان ، ابو عبد اللّه بن هلال شارح المجسطى در علم هيئت ديدار كرد و در مراكش نزد امام ابو العباس بن البناء در علوم ستاره‌شناسى و نجوم و احكام و متعلقات آن درس خواند و با دانشى بسيار به تلمسان باز گرديد و در شمار كارگزاران دولت در آمد . چون ابو تاشفين بمرد و سلطان ابو الحسن به حكومت رسيد او را در زمرهء اصحاب خويش در آورد و برايش راتبه و ارزاق معين كرد . ابو عبد اللّه نيز در طاعون هلاك گرديد .\r\nديگر از ايشان ابو العباس احمد بن شعيب بود از مردم فاس كه در علوم عربيت و ادب و علوم معقول از فلسفه و رياضى و طب و جز آن استادى يافت . سلطان ابو سعيد او را در زمرهء دبيران برد و براى او راتبه و اجرى معين كرد ، آن گونه كه به پزشكان مىداد . زيرا ابو العباس از علم طب نيز آگاه بود هم دبير سلطان بود و هم طبيب او . او نيز با سلطان ابو الحسن به افريقيه رفت و در آنجا به طاعون درگذشت . شعر نيز نيك مىگفت ، چنان كه سرآمد همهء متقدمين و متأخرين بود . در نقد الشعر سمت پيشوايى داشت و در آن فن بصيرتى شگرف . از اشعار او كه در خاطر من است قصيده‌اى است با اين مطلع :\r\n دار الهوى نجد و ساكنها * اقصى امانى النفس من نجد . \r\n\r\n","description":"","footnote":"","page_name":" 447 ","page_number":465},
  {"content":"\r\n\r\nديگر از ايشان دوست و مصاحب ما الخطيب ابو عبد اللّه محمد بن احمد بن مرزوق است . از مردم تلمسان . اسلاف او در عبّاد بر شيخ ابو مدين فرود آمدند و پشت در پشت خادمان تربت او بودند .\r\nزيرا جدشان در ايام حيات ، خادم شيخ ابن مدين بوده است . وجد پنجم يا ششم او به نام ابو بكر بن مرزوق از دوستداران ابن خاندان بود . چون وفات كرد يغمراسن بن زيان ، سلطان تلمسان از بنى عبد الواد ، او را در مقبره‌اى كه در قصرش بود به خاك سپرد ، تا چون خود نيز از دنيا رفت در جوار او به خاك سپرده شود . ابو عبد اللّه بن احمد بن مرزوق در تلمسان زاده شد و در آنجا پرورش يافت او خود در سال 710 اين خبر را به من داد . محمد با پدرش رهسپار مشرق شد . پدرش در حرمين شريفين مجاور گرديد و او به قاهره باز گرديد و نزد برهان الدين صفاقسى مالكى و برادرش درس خواندن گرفت و در طب و روايت استادى يافت . در نوشتن دو خط مغربى و مشرقى مهارت داشت .\r\nدر سال 735 به مغرب باز گرديد و با سلطان ابو الحسن در تلمسان ديدار كرد . سلطان در عبّاد مسجدى عظيم ساخته بود ، عمش محمد بن مرزوق آن سان كه عادت مردم آن سامان بود خطيب آن مسجد بود چون بمرد سلطان محمد بن احمد بن مرزوق را جانشين عمش ساخت و به خطيبى مسجد برگماشت . روزى سلطان آواز خطبه‌اش را بر منبر بشنيد كه زبان به ثنا و دعاى او گشوده بود سلطان را خوش آمد و خطيب در چشمش بياراست و او را فرا خواند و در زمرهء خواص خود در آورد .\r\nابن مرزوق با وجود اين در مجلس درس دو پسران امام نيز شركت مىجست و پيوسته با فضلا و اكابر ملاقات مىكرد و از آنان علم مىآموخت . سلطان نيز پى در پى بر مقام و مرتبهء او مىافزود .\r\nابن مرزوق با سلطان در نبرد طريف حضور يافت در اين نبرد مسلمانان شكست خوردند . سلطان چند بار به سفارتش نزد صاحب اندلس فرستاد . يك بار هم از سوى او نزد پسر الفونسو پادشاه قشتاله به سفارت رفت تا ميان دو جانب صلح برقرار نمايد و ابو عمر تاشفين را برهاند . ابو عمر تاشفين در جنگ طريف اسير شده بود . چون به سفارت رفته بود نتوانست در جنگ قيروان حاضر شود . ابن مرزوق ، ابو تاشفين را با جمعى از زعماى مسيحيى كه آنان نيز از سوى پادشاهشان به سفارت آمده بودند ، بياورد . در قسنطينه از بلاد افريقيه خبر شكست سلطان در قيروان را شنيدند .\r\nعامل سلطان و پادگان او در قسنطينه بودند . مردم قسنطينه بر آنان بشوريدند و هر چه داشتند به غارت بردند و به نام فضل فرزند سلطان ابو يحيى خطبه خواندند و دعوت موحدين را باز گردانيدند پس فضل را فرا خواند ، نيز برفت و شهر را در تصرف آورد . ابن مرزوق با جماعتى از اعيان و عمال و سفيران ملوك به مغرب رفت و در فاس بر سلطان ابو عنان فرود آمد . مادر سلطان ابو عنان كه سوگلى سلطان ابو الحسن بود نيز همراه او بود . اين زن به نزد شوى خود مىرفت ، در قسنطينه خبر بشنيد و در ايام آشوب حضور داشت و آگاه شد كه پسرش ابن عنان بر ملك پدر چنگ انداخته است و بر فاس مستولى گشته . از اين رو به نزد ابو عنان باز گرديد در حالى كه ابن مرزوق در خدمت\r\n\r\n","description":"","footnote":"","page_name":" 448 ","page_number":466},
  {"content":"\r\n\r\nاو بود . ابن مرزوق خواست اجازتش دهند كه به تلمسان رود . او را به تلمسان روانه كردند و در عبّاد جايگاه اسلافش سكونت گزيد . در اين ايام ابو سعيد عثمان بن عبد الرحمان ابن يحيى بن يغمراسن بن زيان ، فرمانرواى تلمسان بود . قبيلهء بنى عبد الواد پس از واقعهء قيروان در تونس با او بيعت كرده بود و ابن تافراكين - چنان كه - گفتيم - قصبه را محاصره كرده بود . به تلمسان باز گرديدند . ديدند كه ابو سعيد عثمان بن جرار از خاندان پادشاهان تلمسان در آنجا فرمان مىراند . سلطان ابو عنان به هنگام عصيان بر ضد پدر و رفتنش به فاس او را بر تلمسان امارت داده بود . ابن جرار بعد از رفتن ابو عنان پيمان شكسته و خود مدعى استقلال شده بود . عثمان بن عبد الرحمان با يارانش چون برادرش ابو ثابت و قومشان ، پايدارى ورزيدند و تلمسان را از ابو سعيد عثمان بن جرار بستدند . سپس او را گرفتند و به زندان كردند و كشتند . ابو سعيد عثمان بن عبد الرحمان . زمام امور تلمسان به دست گرفت و برادرش سمت معاونت او داشت . سلطان ابو الحسن از راه دريا از تونس در حركت آمد و كشتيهايش غرق شد ولى خود از مهلكه برهيد و به الجزاير رفت و به آنجا وارد شد . آنگاه لشكرى بياراست و رهسپار تلمسان شد . ابو سعيد چنان ديد كه ميان خود و سلطان ابو الحسن رابطهء مودّت ايجاد كند . براى انجام اين امر ابن مرزوق را اختيار كرد . او را به نزد خود خواند و در نهان سخنانى را كه بايد از جانب او به سلطان ابو الحسن گويد به او تلقين كرد . ابن مرزوق براى گزاردن اين پيام رهسپار شد . ابو ثابت و قومشان از اين خبر آگاه شدند . و بر ابو سعيد خرده گرفتند و او را سرزنش نمودند . ابو سعيد انكار كرد . پس صغير بن عامر را از پى ابن مرزوق فرستادند . او را بيافت و بياورد . روزى چند به زندانش كردند . سپس او را از دريا گذرانيده به اندلس فرستادند . ابن مرزوق بر سلطان ابو الحجاج در غرناطه فرود آمد . پس از واقعهء طريف كه در مجلس سلطان ابو الحسن با او در سبته ديدار كرده بود ميانشان سابقهء دوستى پديد آمده بود . ابو الحجاج ابن سابقه را رعايت كرد و او را از مقربان خويش گردانيد و خطابه در مسجد جامع الحمراء را به او واگذار كرد . ابن مرزوق همچنان خطيب آن مسجد بود تا در سال 754 . سلطان ابو عنان بعد از هلاكت پدر و استيلايش بر تلمسان و اعمال آن او را فراخواند . اين مرزوق به نزد او رفت سلطان ابو عنان او را گرامى داشت و در زمرهء بزرگان اهل مجلس خويش جاى داد . ابن مرزوق در مجالس علمى سلطان در مقابل او نشسته كتاب مىخواند و گاه نيز در مجلس سلطان كه نوبت او مىشد درس مىداد سلطان ابو عنان در سال 758 كه تونس را تصرف كرده بود او را فرستاد تا دختر سلطان ابو يحيى را برايش خواستگارى كند . آن دختر اين خواستگارى رد كرد و در شهر در جايى پنهان شد . ساعيان به سلطان ابو عنان رسانيدند كه اين مرزوق از محل اختفاى آن دختر آگاه است . سلطان بر او خشم گرفت . چون سلطان از قسنطينه باز گرديد ، مردم تونس بر عمال و سپاهيان او بشوريدند و ابو محمد بن تافراكين را از مهديه فرا خواندند . او بيامد و شهر در تصرف آورد . ياران ابو عنان به كشتى\r\n\r\n","description":"","footnote":"","page_name":" 449 ","page_number":467},
  {"content":"\r\n\r\nنشستند و در سواحل تلمسان فرود آمدند . سلطان ابو عنان فرمان داد كه ابن مرزوق را بند بر نهند .\r\nيحيى بن شعيب از سران جانداران درگاه به ابن قصد بيرون آمد . ابن مرزوق را در تا ساله بديد و بند بر نهاد و نزد سلطان برد . سلطان او را سرزنشها كرد و مدتى به زندانش فرستاد و در همان روزهاى هلاكتش از زندان آزادش ساخت . پس از مرگ سلطان ابو عنان اوضاع ملك پريشان شد . بنى مرين با برخى از بزرگان بنى يعقوب بن عبد الحق بيعت كردند و بلد الجديد را محاصره كردند . پسرش السعيد و وزير خودكامه‌اش حسن بن عمر در آنجا بودند و سلطان ابو سالم در اندلس بود . برادرش سلطان ابو عنان او را با پسر عموهاى خود فرزندان سلطان ابو على بعد از وفات سلطان ابو الحسن به اندلس تبعيد كرده بود . چون ، ابو عنان بمرد ابو سالم را هواى تصرف ملك خود در مغرب ، بر سر افتاد . رضوان كه آن روزها زمام امور اندلس به دست داشت و بر فرزند سلطان ابو الحجاج تحكم مىكرد او را از اين سفر منع كرد . سلطان ابو سالم به اشبيليه رفت و بر پدر و ( بطره ) پادشاه مسيحيان فرود آمد پدر و براى او چند كشتى مهيا كرد ابو سالم از دريا گذشته به اين سوى آب آمد و در كوهستان صفيحه از بلاد غماره فرود آمد . بنى مثنى و بنى منبر ساكنان آن كوهستان به دعوت او قيام كردند تا به هدف خويش نايل آمد و بر ملك مستولى شد و ما به تفصيل اخبار او را آورده‌ايم - در ايامى كه ابو سالم در اندلس بود ابن مرزوق را با او دوستى بود . ابو سالم در امور خود با او مشورت مىكرد حتى در آن ايام كه در كوهستان صفيحه بود با او مكاتبه مىكرد و ابن مرزوق زعماى قومش را به دعوت او ترغيب مىكرد . چون سلطان ابو سالم به فرمانروايى رسيد همهء اين حقوق را كه از او به گردن داشت رعايت كرد و او را بر ديگران برترى نهاد و زمام امور به دست او داد . آنسان كه همگان پشت سر او حركت مىكردند و اعيان دولت بر درگاه او گرد مىآمدند . اين امر سبب شد كه بزرگان ملك با او دل بد كنند و منتظر فرصت نشينند . چون عمر بن عبد اللّه در بلد الجديد عصيان كرد و مردم از گرد سلطان ابو سالم پراكنده شدند ، و در اواخر سال 762 عمر بن عبد اللّه او را كشت ، ابن مرزوق را به زندان كردند آنگاه محمد بن عبد الرحمان بن ابى الحسن را وادار كردند كه او را بكشد . محمد بن عبد الرحمان او را به شكنجه كشيد و مصادره كرد . سپس با آنكه اكثر اهل دولت خواستار قتل او بودند او را نكشت ابن مرزوق در سال 764 به تونس رفت و بر سلطان ابو اسحاق و فرمانرواى خودكامهء دولتش ابو محمد بن تافراكين فرود آمد و از آنان نيكى و احسان ديد و اداى خطبه در مسجد جامع موحدين تونس را به او واگذاشتند . ابن مرزوق در تونس بود تا سلطان ابو العباس نوادهء سلطان ابو يحيى از مقر خود در قسنطينه به تونس رفت و آنجا را بگرفت و در سال 772 خالد را بكشت .\r\nابن مرزوق از ابو العباس بيمناك بود و به پسر عمش ابو عبد اللّه محمد صاحب بجايه گرايش داشت و در نزد سلطان ابو سالم او را بر ابو العباس برترى مىداد . سلطان ابو العباس او را از خطبه در\r\n\r\n","description":"","footnote":"","page_name":" 450 ","page_number":468},
  {"content":"\r\n\r\nمسجد جامع تونس عزل كرد . ابن مرزوق نيز آهنگ مشرق كرد و سلطان او را به مشرق فرستاد .\r\nاين مرزوق به كشتى نشست و در اسكندريه فرود آمد . سپس به قاهره رفت و با اهل علم در آن ديار و امراى دولت ديدار كرد و متاع علمى خويش بنمود . او را نزد الملك الاشرف بردند .\r\nابن مرزوق در مجلس سلطان مصر حاضر مىشد و برخى وظايف علمى به عهدهء او نهادند و از آن راه معاش خويش مىگذرانيد . آنكه او را به نزد سلطان برد استاد الدار سلطان محمد بن آقبغا آص بود كه در ديدار نخست شيفتهء او شد . ابن مرزوق همچنان معزز و محترم در قاهره بماند . گاه بر مسند قضاوت مالكيان بود و گاه بر كرسى تدريس . تا در سال 781 وفات كرد .\r\nاين بود بيان احوال كسانى كه با سلطان ابو الحسن به نزد ما آمدند و از مشايخ و اصحاب ما شدند . چون قرار بر اطالهء كلام نيست به همين قدر اكتفا مىكنم و بار ديگر به بيان شرح حال خود - مؤلّف كتاب - مىپردازيم .\r\n\r\nتصدى نگاشتن علامت در تونس سپس حركت به مغرب و دبيرى سلطان ابو عنان\r\nمن از روزگار خردى دلبستهء تحصيل علم بودم و به فرا گرفتن فضايل سخت آزمند . گاه به حلقهء درس اين مدرس گاه در محضر آن مدرس گوش به سخن استادان سپرده بودم تا آنگاه كه آن طاعون همه گير به كشتار مردم پرداخت و بسيارى از اعيان و صدور و مشايخ جان به جان آفرين دادند .\r\nپدر و مادرم كه خدا هر دو را بيامرزاد ، در اين حادثه به هلاكت رسيدند . من ملازم مجلس شيخمان ابو عبد اللّه آلابلى شدم و سه سال در محضر او به جد تمام درس خواندم تا آنگاه كه سلطان ابو عنان او را فرا خواند و آبلى به نزد سلطان رفت . ابو محمد بن تافراكين كه در آن روزها زمام امور دولت تونس را به دست داشت مرا دعوت كرد كه نگاشتن علامت سلطان ابو اسحاق سلطان تونس را بر عهده گيرم .\r\nدر خلال اين احوال فرمانرواى قسنطينه ابو زيد نوادهء سلطان ابو يحيى با لشكريان خود بر سرايشان آمده بود . جماعاتى از اعراب او اولاد مهلهل كه او را به اين كار واداشته بودند نيز همراه او بودند .\r\nابو محمد بن تافراكين سلطان خود ابو اسحاق را با جماعاتى از اعراب اولاد ابى الليل از شهر بيرون برد و به ميان سپاهيان اموال و عطايا بخش كرد ولى ابو عبد اللّه محمد بن عمر در كار درنگ مىكرد زيرا خواستار عطاى بيشترى بود از اين رو ابن تافراكين او را عزل كرد و مرا به جاى او برگماشت و من نگاشتن علامت سلطان را كه عبارت بود از نوشتن الحمد للّه و الشكر للّه به قلم درشت ميان بسم اللّه و متن اعم از نامه يا فرمان ، بر عهده گرفتم . و در اول سال 753 با ايشان بيرون آمدم ولى قصد داشتم كه از آنان جدا شوم ، زيرا مرگ استادان و مشايخم مرا آزار مىداد و از تعطيل شدن حوزه‌هاى علم در رنج بودم . چون بنى مرين به مراكز خويش در مغرب . بازگشتند و جوش و خروششان در افريقيه\r\n\r\n","description":"","footnote":"","page_name":" 451 ","page_number":469},
  {"content":"\r\n\r\nفرو نشست جمعى از فضلايى كه هم به دستگاه آنان پيوسته بودند به مغرب رفتند من نيز تصميم گرفتم كه به آنان پيوندم . ولى برادر بزرگم محمد مرا از رفتن باز مىداشت . خدايش بيامرزاد ، سرپرست من بود . از اين رو چون به اين شغل دعوت شدم بى درنگ اجابت كردم شايد سبب شود كه بتوانم خود را به ديار مغرب رسانم . عاقبت همچنين شد . چون از تونس بيرون آمديم وارد بلاد هواره شديم در دشت مرماجنه نبردى در گرفت و صفوف ما در هم ريخت و من از مهلكه برهيدم و خود را به ابه رسانيدم . در آنجا در نزد شيخ عبد الرحمان الوشتاتى اقامت جستم كه از بزرگان مرابطين بود سپس به تبسه رفتم و بر محمد بن عبدون صاحب تبسه فرود آمدم و چند شب درنگ كردم تا وسايل سفر را مهيا كرد و چند تن از اعراب را بدرقهء راه من نمود و من به قفصه شدم روزى چند در آنجا درنگ كردم و چشم به راه ماندم تا فقيه محمد بن الرئيس منصور بن مزنى و برادرش امير ابو زيد فرمانرواى زاب به قفصه آمدند . محمد بن الرئيس در تونس بود چون امير ابو زيد شهر را محاصره نمود از شهر بيرون آمده به نزد او رفت سپس خبر يافتند كه سلطان ابو عنان مغرب را گرفت و به تلمسان رفت و آنجا را نيز تصرف كرد فرمانرواى آن عثمان بن عبد الرحمان و برادرش ابو ثابت را كشت سپس به المديه رسيد و بجايه را از صاحب آن امير ابو عبد اللّه از نوادگان سلطان ابو يحيى بستد .\r\nچون به نزديك ابو عنان رسيد به سوى او راند و از بجايه دست برداشت و در زمرهء ياران سلطان در آمد .\r\nسلطان ابو عنان ، عمر بن على شيخ بنى وطاس را كه از بنى الوزير شيوخ بجايه بود به امارت آنجا فرستاد . چون خبر آشكار شد امير عبد الرحمان كه تونس را در محاصره داشت از آنجا در حركت آمد و بر قفصه گذشت . محمد بن مزنى كه به زاب مىرفت بر ما داخل شد و من با او به بسكره رفتم و در آنجا بر برادرش درآمدم . او نيز تحت هزينهء برادرش در يكى از روستاهاى زاب فرود آمد تا زمستان سپرى گرديد .\r\nچون ابو عنان بجايه را تصرف كرد . عمر بن على بن الوزير از شيوخ بنى وطاس را بر آن امارت داده بود . فارغ غلام امير ابو عبد اللّه آمد كه زن و فرزند و ديگر اهل حرم او را ببرد . برخى از سفهاى صنهاجه او را به قتل عمر بن على وادار كردند . او نيز برجست در مجلس او را بكشت . سپس بر شهر غلبه يافت و نزد امير ابو زيد كس فرستاد و او را از قسنطينه فرا خواند . رجال شهر ميانشان آمد و شد گرفتند ، تا مگر كار را به نوعى به صلاح آورند . زيرا از سطوت سلطان ابو عنان بيم داشتند . چندى بعد بر سر فارح تاختند او را به قتل آوردند و چنان كه زين پيش بود فرمان سلطان ابو عنان اعلام نمودند و تحياتن بن عمر بن عبد المؤمن شيخ بنى ونكاسن از بنى مرين را كه عامل سلطان در تدلس بود فرا خواندند و او را بر خود امارت دادند و فرمانبردارى خويش را به سلطان ابو عنان اعلام داشتند .\r\nسلطان در همان حال حاجب خود محمد بن ابى عمرو را با لشكرى گسيل داشت و وجوه دولت و اعيان خواص خويش با او همراه نمود . من از بسكره حركت كردم كه نزد سلطان ابو عنان روم .\r\n\r\n","description":"","footnote":"","page_name":" 452 ","page_number":470},
  {"content":"\r\n\r\nسلطان در تلمسان بود . محمد بن ابى عمرو را در بطحاء ديدم . مرا به گونه‌اى كه انتظارش را نداشتم اكرام كرد و با خود به بجايه باز گردانيد و من شاهد فتح بودم و سفيران افريقيه به نزد او آمدن گرفتند . چون به نزد سلطان بازگشت من نيز با او بودم . سلطان نيز در اكرام من چندان مبالغه كرد كه اصلا تصورش را نداشتم زيرا من جوان بودم و هنوز شاربم نرسته بود . سپس با سفيران مردم افريقيه بازگشتم . محمد بن ابى عمرو به بجايه آمد من نيز در نزد او درنگ كردم تا زمستان در اواخر سال 754 سپرى شد . سلطان ابو عنان به فاس رفت و اهل علم در مجلس او گرد آمدند . در آنجا از من سخن رفت . جمعى از كسانى كه در تونس ديده بودم نزد سلطان از من ياد كردند و اوصاف مرا برشمردند . سلطان به حاجب محمد بن ابى عمرو نامه نوشت و مرا فرا خواند . من در سال 755 نزد سلطان رفتم . مرا در مجلس علمى خود جاى داد و ملزم ساخت كه در نمازهاى او حاضر آيم . سپس دبيرى خود و نوشتن توقيعات در نزد خود را به من واگذار كرد و من با اكراه آن شغل پذيرفتم زيرا و در ميان اسلاف من كس از اين گونه كارها نكرده بود . در عين حال لحظه‌اى از نگريستن در كتب و خواندن درس و ديدار مشايخ مغرب و اندلس كه به رسالت و سفارت مىآمدند غفلت نورزيدم .\r\nاز آن جمله يكى استاد ابو عبد اللّه محمد بن الصفار بود از مردم مراكش كه در عصر خويش امام قراآت بود . از جماعتى از مشايخ مغرب علم آموخته بود بزرگ ايشان شيخ محدثين الرحاله ابو عبد اللّه محمد بن رشيد الفهرى داناى اهل مغرب بود . تا زمانى كه زنده بود براى سلطان قرآن را به هفت روايت مىخواند . ديگر از ايشان قاضى جماعت در فاس ابو عبد اللّه محمد المقرى دوست و مصاحب ما از مردم تلمسان بود . در آنجا از ابو عبد اللّه محمد السلاوى علم آموخته بود . چون از مغرب به تلمسان آمد از علم بى بهره بود . نخست در خانه به خواندن و از بر كردن قرآن پرداخت و قرآن را با هفت روايت خواندن گرفت . سپس براى آموختن قواعد زبان عربى كتاب التسهيل را به درس فرا گرفت و آن را از بر نمود . سپس دو كتاب ابن حاجب المختصر فى الفقه و المختصر فى الاصول را خواند و از بر كرد . سپس در نزد عمران المشدالى از شاگردان ابو على ناصر الدين به تحصيل فقه پرداخت تا در اين علم سرآمد شد و در ديگر علوم براعت يافت . سلطان ابو تاشفين مدرسهء خود را در تلمسان بنا كرد عمران المشدالى را براى تدريس دعوت كرد . او در علم همسر فرزندان امام ، ابو زيد و ابو موسى ، گرديد . جماعتى در تلمسان در نزد او علم فقه آموختند بيش از همه ابو عبد اللّه المقرى از او فايدت گرفت .\r\nچون شيخ ما ابو عبد اللّه آلابلى به هنگام استيلاى سلطان ابو الحسن بر تلمسان به آنجا آمد ، ابو عبد اللّه السلاوى در روز فتح تلمسان كشته شده بود . يكى از اتباع سلطان او را به گناه خدمت در نزد برادرش ابو على در سجلماسه بر در مدرسه كشته بود . سلطان او را به مرگ تهديد كرده بود .\r\n\r\n","description":"","footnote":"","page_name":" 453 ","page_number":471},
  {"content":"\r\n\r\nابو عبد اللّه المقرى بعد از او به مجلس درس شيخ ما آبلى و فرزندان امام آمد تا در علوم مختلف سرآمد شد . چون سلطان ابو عنان در سال 749 بر پدر عصيان كرد و پدر را از حكومت خلع نمود ، مقرّى را فرمود تا نامهء بيعت را به انشاى خود بنويسد . او بنوشت و در روزى فراموش ناشدنى بر مردم بخواند . آنگاه با سلطان به فاس رفت . چون سلطان فاس را تصرف كرد ، قاضى شهر ابو عبد اللّه بن عبد الرزاق را كه پيرى معمر بود عزل كرد مقرّى را به جاى او بر گماشت . مقرّى همچنان منصب قضاى فاس را بر عهده داشت تا آنگاه كه سلطان به سبب برخى گرايشهاى شاهانه عزلش كرد و در اواخر سال 756 جاى او به ابو عبد اللّه الفشتالى داد . سپس او را به سفارت به اندلس فرستاد . مقرّى ديگر از اندلس باز نگشت . سلطان اندلس ابن الاحمر نيز او را نزد خود نگهداشت و سلطان ابو عنان از اين عمل به خشم آمد و كسى را به اندلس فرستاد تا او را بياورد . ابن الاحمر نزد سلطان شفاعت كرد و براى او به خط سلطان امان نامه گرفت . آنگاه او را با جمعى از علماى بزرگ غرناطه روانه داشت . از جملهء اين مشايخ دو قاضى غرناطه بودند ، يكى شيخ ما ابو القاسم الشريف السبتى بود كه در جلالت و علم و وقار و رياست سر آمد بود و در علوم ادبى و نقد شعر و نظم و نثر ممتاز . ديگر شيخ ما ابو البركات محمد بن محمد بن ابراهيم بن الحاج البلّفيقى از مردم المريه كه شيخ محدثين و فقها و ادبا و صوفيه و خطباى اندلس بود و سرور اهل علم به اطلاق بود و در اساليب معارف استاد بود و به آداب صحبت پادشاهان نيك آگاه . اين دو نزد سلطان آمدند تا شفاعت كنند . سلطان از ديدار ايشان شادمان شد و شفاعت ايشان بپذيرفت .\r\nروزى كه اين دو به مجلس سلطان وارد شدند - در سال 757 - من در مجلس سلطان حاضر شدم . روزى فراموش ناشدنى بود . قاضى مقرّى در جاى خود بر درگاه سلطان ايستاده بود در حالى كه از همه سمتهاى خويش عزل شده بود و بى هيچ راتبه و وظيفه‌اى پس از اين از سوى سلطان او را گوشمال دادند و اين به سبب دعوايى بود كه ميان او خويشاوندانش اتفاق افتاده بود و او از حضور در محكمه امتناع مىكرد . قاضى محكمه ابو عبد اللّه الفشتالى بود . سلطان يكى از نگهبانان در گاه را فرمان داد كه او را به مجلس قاضى كشد تا حكم دربارهء او صادر شود و اجرا گردد . مردم اين به محكمه كشيدن را گوشمال نام داده‌اند . سلطان ابو عنان چندى بعد او را در دولت خود قاضى عساكر نمود و اين به هنگامى بود كه به قسنطينه مىرفت . چون در آخر سال 758 به دار الملك خود رسيد قاضى ابو عبد اللّه المقرى بيمار شد و چون به فاس آمد وفات كرد .\r\nديگر از ايشان دوست و مصاحب ما امام عالم بىهمتا ، يكه سوار ميدان علوم معقول و منقول صاحب فروع و اصول ابو عبد اللّه محمد بن احمد الشريف الحسينى و معروف به العلوى منسوب به قريه‌اى از تلمسان موسوم به علويين بود . اين مرد در تلمسان پرورش يافت و از مشايخ تلمسان علم آموخت و از خواص دو فرزند امام شد و نزد آن دو علم فقه خواند و فقيه شد و از آن دو اصول و\r\n\r\n","description":"","footnote":"","page_name":" 454 ","page_number":472},
  {"content":"\r\n\r\nكلام آموخت . سپس ملازم شيخ ما ابو عبد اللّه آبلى گرديد و از او بسيارى چيزها فرا گرفت . سپس در سال 740 در يكى از سفرهايش به تونس رفت و از شيخ ما قاضى ابو عبد اللّه بن عبد السلام ديدار كرد و در مجلس درس او حاضر شد و از او بسى فايدت حاصل نمود و در علم به مقامى شامخ رسيد . ابن عبد السلام نيز حق او مىشناخت و گراميش مىداشت . آن سان كه برخى مىپنداشتند كه او را تنها به خانه‌اش مىبرد و فصل تصوف كتاب الاشارات ابن سينا را نزد او مىخواند . زيرا ابو عبد اللّه محمد بن احمد اين كتاب را نزد شيخ ما آبلى نيكو فرا گرفته بود . و بخش بزرگى از كتاب الشفاى ابن سينا و تلخيصهاى ابن رشد از كتب ارسطو را نيز نزد او خوانده بود . همچنين علاوه بر فقه و ادب عربى و علوم شرعى از او حساب و هيئت و فرايض آموخته بود . نيز او را در كتب خلاف يدى طولا بود و ابن عبد السلام اين معنى را نيك مىدانست . پس به تلمسان باز گرديد و به تدريس و نشر علوم پرداخت و مغرب را از معارف و شاگردان سرشار كرد . و اين امر همچنان ببود تا واقعهء قيروان پيش آمد و سلطان ابو الحسن به هلاكت رسيد و پسرش سلطان ابو عنان لشكر به تلمسان آورد و در سال 753 آنجا را تصرف نمود . ابو عنان الشريف ابو عبد اللّه را برگزيد و او را براى حضور در مجلس علمى خويش اختيار كرد و با خود به فاس برد . ابو عبد اللّه از غربت ملول گرديد و زبان به شكايت گشود . سلطان اين سخنان در دل نگهداشت و در كار او به شك افتاد . سپس خبر يافت كه عثمان بن عبد الرحمان سلطان تلمسان او را سرپرست فرزند خود ساخته و براى فرزند خود مالى در نزد يكى از اعيان تلمسان به وديعت نهاده و ابو عبد اللّه از آن آگاه است . سلطان آن وديعه را طلب داشت و بر ابو عبد اللّه خشم گرفت و به خواريش افكند . چندى در زندان بماند . سلطان در اول سال 756 او را آزاد كرد و تبعيد نمود . ولى بعد از فتح قسنطينه از تقصيرش بگذشت و به مجلس خويش باز گردانيد و اين حال ببود تا سلطان در آخر سال 759 درگذشت .\r\nابو حمو بن يوسف بن عبد الرحمان تلمسان را از بنى مرين بستد و الشريف ابو عبد اللّه را از فاس به نزد خود خواند . وزير ، عمر بن عبد اللّه كه زمام كارهايش را در دست داشت او را از فاس فرستاد .\r\nابو عبد اللّه از فاس به تلمسان رفت . ابو حمو او را بگرمى پذيرا شد و دخترش را به زنى گرفت و برايش مدرسه‌اى بنا كرد به گونه‌اى كه گور پدر و عمش در كنار آن واقع شد . ابو عبد اللّه در آن مدرسه تدريس مىكرد تا در سال 771 وفات كرد . ابو عبد اللّه رحمه اللّه مرا گفت كه ولادتش در سال 710 بوده است .\r\nديگر دوست و مصاحب ما ، كاتب قاضى ابو القاسم محمد بن يحيى البرجى بود . از برجهء اندلس . كاتب سلطان ابو عنان بود و صاحب انشا و اسرار دولت او . از خواص و برگزيدگان او به شمار مىآمد . اصل او از برجهء اندلس بود . در آنجا پرورش يافت و به تحصيل علم پرداخت . و از مشايخ اندلس حديث و فقه آموخت و در ادب استاد شد و در نظم و نثر سرآمد همگان گرديد . در\r\n\r\n","description":"","footnote":"","page_name":" 455 ","page_number":473},
  {"content":"\r\n\r\nكرم و سخاوت و حسن معاشرت و نرمخويى و خوشرويى و نيكوكارى همتايى نداشت . در سال 741 به بجايه رفت . امير ابو زكريا بن سلطان ابو يحيى در آنجا باستقلال فرمان مىراند و آنجا از رسم كتابت و انشا خالى بود . اهل دولت او را به خدمت فرا خواندند و به منصب دبيرى سلطان برگزيدند .\r\nچون امير ابو زكريا به هلاكت رسيد پسرش محمد جانشين او شد و قاضى ابو القاسم برجى بر حسب معمول دبيرى او پيشه گرفت . چون سلطان ابو يحيى در گذشت و سلطان ابو الحسن به افريقيه لشكر آورد و بر بجايه مستولى گرديد و امير محمد را با زن و فرزند و حاشيه‌اش - چنان كه گفتيم - به تلمسان برد ، قاضى ابو القاسم برجى نيز به تلمسان شد و در آنجا اقامت گزيد . خبر او به ابو عنان پسر سلطان ابو الحسن رسيد كه در آن روز امير تلمسان بود . برجى با او ديدار كرد و در قلب او جاى گرفت تا براى پدرش واقعهء قيروان پيش آمد .\r\nچون ابو عنان پدر را خلع كرد و خود زمام حكومت به دست گرفت ابو القاسم برجى را به دبيرى خويش برگزيد و با خود به مغرب برد . البته برجى به مقام نگارش علامت سلطان نرسيد ، زيرا اين شغل را محمد بن ابى عمرو بر عهده داشت ، كه پدرش ابو عنان را قرآن و علم آموخته بود و محمد در سراى او پرورش يافته بود و سپس به مقام نگارش علامت نيز برگزيده شده بود . برجى سمت معاونت او داشت . تا آنگاه كه سلطان ابو عنان به هلاكت رسيد و برادرش ابو سالم بر مغرب غلبه يافت و ابن مرزوق بر راى و خرد او - چنان كه گفتيم - مستولى شد . برجى را از دبيرى عزل كرد و مقام قضاى عساكر داد . او همچنان در آن مقام ببود تا در سال هفتصد و هشتاد وفات كرد . او خود كه خدايش بيامرزاد مرا گفت كه ولادتش در سال 710 بوده است .\r\nديگر شيخ ما العمر الرّحاله ابو عبد اللّه محمد بن عبد الرزاق بود . شيخ وقت خود بود به جلالت و تربيت و علم . در فاس متولد شد و از مشايخ آنجا علم آموخت . سپس به تونس رفت و با قاضى ابو اسحاق بن عبد الرفيع و قاضى ابو عبد اللّه النفزاوى و ديگر كسان كه اهل طبقهء ايشان بودند ديدار كرد و از آنان فايدتها برد تا فقيه شد و به مغرب باز گرديد .\r\nدر آنجا با اكابر و مشايخ معاشرت گرفت . سلطان ابو الحسن او را به قضاى شهر فاس منصوب نمود . چندى در آن مقام ببود تا سلطان ابو عنان بعد از واقعهء قيروان از تلمسان بيامد و پدر را خلع كرد . محمد بن عبد الرزاق را نيز عزل كرد و فقيه ابو عبد اللّه المقرى را به جاى او گذاشت .\r\nچون سلطان ابو عنان مشايخ علم را براى گرد آمدن در مجلس خود جمع كرد تا از آنان فايده برد ، شيخ ما ابو عبد اللّه محمد بن عبد الرزاق را نيز فرا خواند . سلطان در مجلس خاص از او حديث مىآموخت و قرآن را به روايت او ، از او فرا مىگرفت . تا به رحمت ايزدى پيوست . وفات او مقارن وفات سلطان ابو عنان بود . جز اينان بسيارى ديگر از اهل مغرب و اندلس را ديدار كردم و از آنان فايدتها حاصل كردم و همه مرا به دادن اجازهء كلى سرفراز كردند .\r\n\r\n","description":"","footnote":"","page_name":" 456 ","page_number":474},
  {"content":"\r\n\r\n\r\nدل بد كردن سلطان ابو عنان با من\r\nپيوند يافتن من با سلطان ابو عنان در اواخر سال 756 بود كه مرا فرا خواند و از مقربان خود ساخت و دبيرى خويش داد . سپس ميان ما تكدر خاطر پديد آمد آن سان كه هرگز اميد آن نمىرفت كه آن جو تاريك به روشنى گرايد . قضا را در پايان سال 757 سلطان بيمار شد . ميان من و امير محمد صاحب بجايه كه از موحدين بود در نهان رابطه‌اى بود ، سببش هم آن بود كه اجداد من وابسته به دولت ايشان بودند و من غافل از اين بودم كه اگر سلطان از قضيه آگاه گردد خشمگين مىشود . و سلطان در آن روزها بيش از همه با بيمارى خود دست به گريبان بود . روزى يكى از نابكاران به سلطان رسانيد كه صاحب بجايه قصد دارد از درگاه او بگريزد تا شايد بار ديگر بر قلمرو خويش دست يابد . در آن ايام وزير بزرگ سلطان ، عبد اللّه بن على فرمانرواى بجايه بود . سلطان امير محمد را دستگير كرد ، در ضمن سخن پرسيدنها معلوم شد كه من با او در ارتباط بوده‌ام مرا هم گرفتند و آزار كردند و به زندان بردند . اين واقعه در ماه صفر سال 758 اتفاق افتاد . پس از چندى امير محمد آزاد شد و من همچنان در زندان ماندم تا سلطان را مرگ فرا رسيد . من در آن ايام براى او قصيده‌اى فرستادم باشد كه او را بر سر مهر آورم . آغاز قصيده اين بود :\r\n على اى حال لليالى اعاتب * و أي صروف للزمان اغالب . \r\nقصيده‌اى است طولانى نزديك به دويست بيت كه اكنون آن را فراموش كرده‌ام . اين قصيده كارگر افتاد و سلطان از آن شادمان شد . در آن هنگام سلطان در تلمسان بود . وعده داد كه چون به فاس رود مرا آزاد خواهد كرد . چون به فاس آمد شب پنجم ورودش بار ديگر دردمند شد و شب پانزدهم ، در بيست و چهارم ذو الحجهء سال 759 در گذشت . وزير حسن بن عمر كه زمام دولتش را به دست داشت جمعى از زندانيان را آزاد كرد كه منهم در آن زمره بودم . آنگاه بر من خلعت پوشاند و به همان مقام كه مرا بود باز آورد . از او خواستم اجازت دهد كه من به شهرم باز گردم ، نپذيرفت و در حق من انعام و اكرام بسيار كرد و اين حال ببود تا بنى مرين بر او شوريدند و من در اخبار ايشان آوردم .\r\n\r\nدبيرى سلطان ابو سالم در مكاتبات سرى و نيز انشا\r\nچون سلطان ابو سالم به طلب ملك خويش از اندلس به مغرب آمد و در كوهستان صفيحه از بلاد غماره فرود آمد ، خطيب ابن مرزوق در فاس بود . در نهان به گسترش دعوت او پرداخت و در اين كار از من يارى خواست . زيرا ميان من و شيوخ بنى مرين نوعى دوستى و ائتلاف بود . من بسيارى را دعوت كردم و آنان نيز پذيرفتند . در اين روزگاران سمت دبيرى زمامدار دولت بنى مرين ، منصور بن\r\n\r\n","description":"","footnote":"","page_name":" 457 ","page_number":475},
  {"content":"\r\n\r\nسليمان بن منصور بن عبد الواحد بن يعقوب بن عبد الحق را بر عهده گرفته بودم . بعد از سلطان ابو عنان ، منصور بن سليمان را به پادشاهى برداشته بودند و وزير حسن بن عمر را با سلطان او السعيد بن ابى عنان در بلد الجديد محاصره كرده بودند . ابن مرزوق بدين منظور نزد من آمد و نامهء سلطان ابو سالم را به من داد . در اين نامه مرا به انجام اين كار برانگيخته بود و وعده‌هايى هم داده بود . من نيز به انجام آن پرداختم . نزد شيوخ بنى مرين و امراى دولت مىرفتم و آنان به سود ابو سالم تحريض مىكردم . همه مرا اجابت كردند . اين مرزوق نزد حسن بن عمر كس فرستاد و او را به اطاعت سلطان ابو سالم فرا خواند . حسن بن عمر كه از طول محاصره ملول شده بود به زودى بپذيرفت . بنى مرين متفق شدند كه از منصور بن سليمان روى برتابند و به بلد الجديد در آيند . چون پيمانها استوار شد ، من با جمعى از وجوه دولتيان از جمله محمد بن عثمان بن الكاس كه پس از اين زمام اختيار دولت مغرب را به دست آورد به نزد ابو سالم رفتيم . اين آغاز درخشيدن ستارهء اقبال محمد بن عثمان بود و به سعى من در نزد سلطان حاصل شد . چون در صفيحه نزد سلطان رفتيم ، اخبار دولت را هر چه بود برايش بيان كردم و او را به حركت برانگيختم . ابو سالم حركت كرد در اين احوال بشارت آوردند كه منصور بن سليمان به نواحى بادس گريخته و بنى مرين به بلد الجديد داخل شده‌اند و حسن بن عمر سلطنت سلطان ابو سالم را اعلام داشته است . سپس در قصر الكبير قبايل و لشكر سلطان را ديديم كه علمها برافراشته با مسعود بن رحو بن ماساى وزير منصور بن سليمان آمده بودند . سلطان او را بگرمى بنواخت و در وزارت ، نايب حسن بن يوسف بن على بن محمد الورتاجنى قرار داد . حسن بن يوسف را منصور بن سليمان به اندلس تبعيد كرده بود و او در سبته با ابو سالم ديدار كرده بود و ابو سالم او را به وزارت خود برگزيده بود .\r\nچون سپاهيان در قصر الكبير گرد آمدند و ابو سالم با آنان رهسپار فاس شد ، حسن بن عمر او را در بيرون فاس استقبال كرد و فرمانبردارى خويش اعلام نمود و او پس از پانزده روز كه به ديدار او رفته بودم در نيمهء شعبان سال 760 به شهر در آمد . در حال مرا به دبيرى مكاتبات سرى خود انتخاب كرد .\r\nعلاوه بر آن دبيرى خود را در مخاطبات و معاهدات به من سپرد . انشاى من انشاى مرسل بود و خالى از سجع و حال آنكه همه مسجع مىنوشتند . تنها من سجع را به كنارى نهاده بودم و اين در ميان اهل صناعت عجيب مىنمود .\r\nسپس به شعر روى آوردم و خود بحورى استخراج كردم . از جمله قصايدى كه در مدح او سروده‌ام يكى قصيده‌اى است كه در شب ميلاد نبوى در سال 762 سروده‌ام به اين مطلع :\r\n اسرفن فى هجرى و فى تعذيبى * و اطلن موقف عبرتى و نحيبى \r\nكه در آن گريز به مدح سلطان زده‌ام . ديگر قصيده‌اى است كه به هنگام رسيدن هداياى پادشاه سياهان براى او سرودم . به اين مطلع :\r\n\r\n","description":"","footnote":"","page_name":" 458 ","page_number":476},
  {"content":"\r\n\r\n قدحت يد الا شواق من زندى * و هفت بقلبى زفرة الوجد \r\nجز اين دو قصيده در موارد ديگر قصايد بسيار سروده‌ام كه اكنون چيزى از آنها به ياد ندارم . سپس ابن مرزوق در اثر مخالطت بسيار بر راى و خرد او مستولى شد و اين امر سبب شد كه من به همان كار دبيرى خود پردازم و خود را به يكسو كشم .\r\nسلطان ابو سالم در آخر دولتش مرا سمت « خطة المظالم » داد . از عهدهء اين كار نيز به خوبى برآمدم و از آنچه كرده‌ام از خداوند اميد ثواب دارم . در همهء اين احوال ابن مرزوق همچنان به سعايت از من و ديگر دولتمردان كه بر آنان حسد مىبرد مشغول بود تا آنگاه كه به سبب اعمال او ، بر ضد سلطان شورشى بر پا شد . وزير ، عمر بن عبد اللّه در دار الملك عصيان آغاز نهاد . مردم بر او گرد آمدند و سلطان و بيعت او را طرد كردند و هلاك او در اين شورش بود و مادر اخبار ايشان آورديم .\r\nچون وزير ، عمر بن عبد اللّه زمام كار به دست گرفت مرا در همان كار كه بودم ابقا كرد و بر اقطاع و راتبهء من در افزود و من به سبب شور جوانى همواره مقامى فراتر از آنچه داشتم مىجستم و چون بدان دست نمىيافتم از خدمت سلطان تن زدم و به سراى او نرفتم او نيز بر من خشم گرفت .\r\nخواستم اجازتم دهد كه به ديار خود افريقيه باز گردم . زيرا بنى عبد الواد بار ديگر قلمرو پيشين خود تلمسان و مغرب اوسط را در تصرف گرفته بودند .\r\nبه سبب رقابتى كه با ابو حمو سلطان تلمسان داشت مرا از آن منع كرد و من جز سفر هيچ نمىخواستم و او در منع خويش اصرار مىورزيد . عاقبت به دوست و همتاى او وزير مسعود بن رحو بن ماساى پناه بردم و در روز عيد فطر سال 763 نزد او شدم و قصيده‌اى در مدح او خواندم . به اين مطلع :\r\n هنيئا بصوم لاعداه قبول * و بشرى بعيد انت فيه منيل \r\nوزير مسعود بن ماساى مرا يارى داد تا تحصيل اجازه كردم ولى بدان شرط كه به تلمسان نروم و جز آنجا هر جاى كه خواهم بروم آزادم . اندلس را برگزيدم و فرزندان خود و مادرشان را نزد خويشاوندان مادريشان ، فرزندان القائد محمد الحكيم به قسنطينه فرستادم . در آغاز سال 764 . و خود رهسپار اندلس شدم . سلطان اندلس ابو عبد اللّه المخلوع بود . ميان من و ابو عبد اللّه به هنگامى كه نزد سلطان ابو سالم به فاس آمد و در نزد او اقامت گزيد رشته‌هاى دوستى استوار گرديده بود و وسيلهء اين امر وزيرش ابو عبد اللّه بن الخطيب بود و دوستى و مصاحبت و الفت كه در ميان بود . در آن ايام من به خدمت المخلوع قيام كردم و نيازهاى او را در دستگاه دولتى بر مىآوردم . چون طاغيه ، پادشاه مسيحيان ، از او خواست كه به اندلس باز گردد و ملك خويش باز پس گيرد - و اين به هنگامى بود كه ميان طاغيه و يكى از رؤساى اندلس از خويشاوندان او كه بر ضد او شورش كرده بود خلاف\r\n\r\n","description":"","footnote":"","page_name":" 459 ","page_number":477},
  {"content":"\r\n\r\nافتاده بود - من از زن و فرزندش كه در فاس بر جاى نهاده بود نيكو سرپرستى كردم . نيازهايشان را بر مىآوردم و در ارسال مال و ارزاق سعى بسيار مىكردم . چون ابو عبد اللّه المخلوع از دريا گذشت ، پيش از آنكه ملك از دست رفتهء خويش فرا چنگ آرد ميان او و طاغيه خلاف افتاد ، زيرا ابو عبد اللّه المخلوع نمىخواست برخى از دژهاى مسلمانان را كه طاغيه مىخواست ، به او واگذار كند . اين بود كه از او جدا شد و به استجه باز گرديد . از آنجا به عمر بن عبد اللّه نوشت كه به سود او از برخى شهرهاى اندلس غربى چشم بپوشند و آنها را به او واگذارد تا براى ملوك مغرب هم در جهاد پايگاهى باشد . ابو عبد اللّه در اين باب به من نامه نوشت و من در نزد عمر بن عبد اللّه وسيله شدم و مسئول او برآوردم . عمر بن عبد اللّه رنده و اعمال آن را به او واگذاشت . المخلوع به رنده رفت و در آنجا فرود آمد و دار الهجرهء او شد و نيز پايگاهى استوار براى تصرف اندلس در اواسط سال 763 .\r\nبه سبب اين وقايع از عمر بن عبد اللّه بترسيدم و به پايمردى همين سوابق رهسپار اندلس شدم . او نيز مكافات مرا داد . ان شاء اللّه از آن ياد خواهم كرد .\r\n\r\nسفر به اندلس\r\nچون مصمم شدم كه به اندلس سفر كنم ، زن و فرزندم را نزد خويشاوندان زنم به قسنطينه فرستادم و به فرمانرواى قسنطينه ابو العباس ، از نوادگان سلطان ابو يحيى نامه نوشتم كه به اندلس مىروم و از آنجا به قسنطينه خواهم آمد . پس رهسپار سبته كه بندر حركت مسافران بود شدم . فرمانرواى سبته در آن ايام الشريف ابو العباس احمد بن الشريف الحسنى بود . صاحب نسبى روشن و سالم از ترديد .\r\nمردم مغرب همه به آن اذعان داشتند . اسلاف او از صقليه به سبته مهاجرت كرده بودند . بنى العزفى اكرامشان كردند و با ايشان پيوند زناشويى برقرار كردند و در شهر بلند آوازه شدند . از اين رو بنى العزفى با آنان به مخالفت برخاستند تا آنجا كه يحيى العزفى ، آخرين ايشان ، آنها را به الجزيره تبعيد كرد . در درياى زقاق كشتيهاى مسيحيان راه بر ايشان بگرفت و مسيحيان همه را اسير كردند .\r\nسلطان ابو سعيد فديه داد و به سبب رعايت سيادتشان از اسارتشان برهانيد . سلطان ابو سعيد براى اين مرد و پدرش سه هزار دينار ادا كرد . آنان به سبته باز گرديدند و دولت بنى العزفى هم بر افتاد و پدر ابو العباس هم بمرد و او به رياست شورا برگزيده شد . چون واقعهء قيروان رخ داد و ابو عنان پدر را خلع كرد و بر مغرب استيلا يافت ، عبد اللّه بن على وزير ، از جانب سلطان ابو الحسن ، والى سبته بود و همچنان از سلطان ابو الحسن جانبدارى مىكرد . مردم شهر به سلطان ابو عنان گرايش داشتند .\r\nشريف به نشر دعوت ابو عنان پرداخت . مردم بر وزير بشوريدند و او را از شهر اخراج كردند و جماعتى از ايشان به ديدار ابو عنان رفتند و اظهار فرمانبردارى كردند . ابو عنان يكى از بزرگان دولت خود ، يعنى سعيد بن موسى العجيسى را كه در كودكى مربى او بود ، بر شهر سبته امارت داد و اين\r\n\r\n","description":"","footnote":"","page_name":" 460 ","page_number":478},
  {"content":"\r\n\r\nسعيد در رياست شورا باقى ماند . در شهر بدون راى و نظر او كارى صورت نمىبست . وى به نزد ابو عنان رفت به اكرام تمام آن سان كه هيچيك از رسولان ملوك بزرگ را استقبال نمىنمود ، استقبال كرد . در تمام ايام سلطان و حتى بعد از وفات او همچنان معزز بود . سعيد بن موسى مردى خوشروى و سخاوتمند و آراسته به علم و ادب بود . شعر نيز مىگفت و در كرم و حسن عهد و سادگى و صفاى نفس ممتاز بود . در سال 764 به ديدارش رفتم مرا در خانهء خويش در كنار مسجد جامع جاى داد و بسى نيكو داشت شبى كه فردايش باز مىگشتم ، مرا در حراقه - كشتى كوچكى كه براى تفرج بر آب مىرانند - نشاند و خود به دست خود پارو مىزد . بارى از سبته به جبل الفتح ( جبل طارق ) رفتم . اين شهر در آن روز از آن صاحب مغرب بود . از آنجا به غرناطه رفتم و به سلطان ابن الاحمر و وزيرش لسان الدين بن الخطيب نامه نوشتم و شرح ماجراى خود بدادم . شبى در چهار فرسنگى غرناطه به روز آوردم تا پيكى از سوى ابن الخطيب برسيد و قدوم مرا تهنيت گفت و بسى دلجويى نمود . نامهء ابن الخطيب با ابن بيت آغاز مىشد :\r\n حللت حلول الغيث بالبلد المحل * على الطائر الميمون و الرّحب و السهل \r\nروز ديگر به شهر رفتم . روز هشتم ربيع الاول سال 764 بود . سلطان از ديدن من شادمان شد و يكى از سرايهاى قصور خود را با فرش و ظرف براى من مهيا كرده بود . و خواص خود را به استقبال من فرستاد . چون بر او داخل شدم به نيكوترين وجه خوشامد گفت و بر من خلعت پوشيد و من باز گرديدم . وزير ابن الخطيب با من بيرون آمد و مرا تا منزلم مشايعت كرد . سپس مرا در زمرهء اهل مجلس خود در آورد چه در آن هنگام كه به خلوت مىنشست و چه در آن هنگام كه با موكب خويش برمىنشست مرا همراه مىداشت . در سال 765 از سوى او نزد طاغيه پادشاه آن روز قشتاله يعنى پدرو پسر الفونسو رفتم تا پيمان صلح ميان او و ملوك آن سوى آب منعقد نمايم و هدايايى فاخر از جامه‌هاى حرير و اسبان رهوار با زين و ستام زرين تقديم داشتم . طاغيه را در اشبيليه ديدار كردم او نيز اجداد مرا باز شناخت و اكرام كرد آن سان كه مزيدى بر آن نبود . طبيب او ابراهيم بن زرزر يهودى كه در طب و نجوم سر آمد بود و مرا در مجلس سلطان ابو عنان ديده بود در نزد او بود و مرا بسى ثنا گفت . سلطان ابو عنان اين طبيب را براى معالجهء خود دعوت كرده بود و در آن هنگام در سراى ابن الاحمر در اندلس بود . بعد از هلاكت رضوان زمامدار دولتشان ، به نزد طاغيه رفت و در نزد او ماند . پادشاه ، او را در زمرهء طبيبان خود در آورد . چون نزد پادشاه قشتاله رفتم ، اين طبيب بسيار مرا بستود . پادشاه از من خواست كه در نزد او بمانم و ميراث نياكانم را كه در دست زعماى دولتش بود به من باز پس دهد ولى من نپذيرفتم . زمان بازگشت كه رسيد مرا مركوب بخشيد ، استرى رهوار با ستام زر ، من آن استر را به سلطان تقديم كردم و او نيز روستاى البيره را از اراضى آبى در مرج غرناطه به من اقطاع داد .\r\n\r\n","description":"","footnote":"","page_name":" 461 ","page_number":479},
  {"content":"\r\n\r\nروز پنجم ورودم ، به مجلس جشن ميلاد نبوى رفتم . دعوتى بود به شيوهء ملوك مغرب براى خواندن شعر . من نيز قصيده‌اى خواندم به اين مطلع :\r\n حى المعاهد كانت قبل تحيينى * بواكف الدمع يرويها و يظمينى . \r\nديگر از قصايدى كه در مجلس سلطان خواندم قصيده‌اى بود كه در سال 765 در تهنيت ختنه كردن پسرش سرودم به اين مطلع :\r\n صحا الشوق لو لا عبرة و نحيب * و ذكرى تجد الوجد حين تثوب . \r\nو قصيده‌اى در شب ميلاد مكرم در همين سال و به اين مطلع :\r\n ابى الطيف ان يعتاد الا توهمّا * فمن لى بان القى الخيال المسلما . \r\nچون سرو سامانى يافتم هواى زن و فرزند در سرم آمد . فرمان داد كه از ديار غربت خويش قسنطينه بيايند . براى انجام اين كار كسى را فرستادم كه آنان را به تلمسان بياورد . سلطان فرمانده ناوگان خود را گفت كه آنان را از آب بگذراند و به المريه بياورد . چون به المريه رسيدند از سلطان اجازه خواستم كه بروم و آنها را به پايتخت بياورم . نخست خانه و بستان و ضرورياتشان مهيا كردم و آنان را به پايتخت آوردم . . .\r\nدريغا دشمنان و ساعيان در كار بودند و از توجهى كه سلطان به من داشت حسد وزير او ابن الخطيب را برانگيختند . آن سان كه دريافتم با من دل بد كرده است . در اين حال نامهء سلطان ابو عبد اللّه صاحب بجايه برسيد كه در ماه رمضان سال 765 بر بجايه مستولى شده و مرا به نزد خود مىخواند . از سلطان ابن الاحمر اجازه خواستم كه به بجايه باز گردم و از آنچه ميان ابن الخطيب و من گذشته با او هيچ نگفتم تا رشتهء دوستى ما گسسته نشود . او نيز به انشاى ابن الخطيب نامه‌اى همراه من كرد . اين نامه در نوزدهم ماه جمادى الاولاى سال 766 نوشته شد .\r\n\r\nحركت از اندلس به بجايه و عهده‌دار شدن سمت حاجبى سلطان به استقلال\r\nبجايه در دولت بنى ابى حفص - از سلسلهء موحدين - از ثغور افريقيه بود . چون كار دولت حفصيان به دست سلطان ابو بكر بن يحيى كه هم از ملوك آن سلسله بود ، افتاد و او در ملك افريقيه استقلال يافت ، پسر خود امير ابو زكريا را امارت ثغر بجايه داد و پسر ديگر خود امير ابو عبد اللّه را امارت ثغر قسنطينه . بنى عبد الواد كه ملوك تلمسان و مغرب اوسط بودند همواره چشم به قلمرو او داشتند و لشكر گرد آورده به بجايه مىراندند . يا قسنطينه را مورد حمله قرار مىدادند . تا آنگاه كه سلطان ابو بكر دست يارى به سوى سلطان ابو الحسن پادشاه مغرب اقصى - از بنى مرين - دراز كرد . سلطان ابو الحسن به تلمسان لشكر برد و دو سال يا بيشتر شهر را در محاصره گرفت و آن را به جنگ بستد\r\n\r\n","description":"","footnote":"","page_name":" 462 ","page_number":480},
  {"content":"\r\n\r\nو سلطان آن ابو تاشفين را بكشت . اين واقعه در سال 736 اتفاق افتاد . اين امر سبب شد كه فشار بنى عبد الواد بر موحدين بكاهد و دولتشان استقامت پذيرد . سپس ابو عبد اللّه محمد بن سلطان ابو يحيى در سال 740 در قسنطينه بمرد و هفت فرزند بر جاى نهاد كه بزرگترشان ابو زيد عبد الرحمان بود ، سپس ابو العباس احمد . امير ابو زيد به جاى پدر نشست و سرپرستى او را غلامشان نبيل بر عهده گرفت . در سال 746 امير ابو زكريا در بجايه بمرد و سه فرزند بر جاى نهاد كه بزرگترشان ابو عبد اللّه محمد بود . سلطان ابو بكر ، پسر خود امير ابو حفص عمر را امارت بجايه داد . مردم بجايه به امير ابو عبد اللّه بن ابى زكريا گرايش داشتند و از امير عمر رخ برتافتند و او را از شهر بيرون كردند .\r\nسلطان پيشدستى كرد و اين شكاف را كه پديد آمده بود چنين به هم آورد كه آن سان كه مردم بجايه مىخواستند ابو عبد اللّه را بر آنان امارت داد . سلطان ابو بكر در اواسط سال 747 درگذشت و سلطان ابو الحسن لشكر به افريقيه آورد و آنجا را تصرف كرد و امرا را از بجايه و قسنطينه به مغرب فرستاد و در آنجا بر ايشان اقطاعاتى معين كرد . تا حادثهء قيروان پديد آمد و سلطان ابو عنان پدر را خلع كرد . و از تلمسان به فاس رفت و اين امراى بجايه و قسنطينه را با خود همراه كرد و با ايشان بياميخت و نيك اكرامشان كرد . سپس آنان را به بلادشان باز گردانيد . تا در ثغور خويش فرمان رانند . - ابو عبد اللّه و برادرانش از تلمسان بودند و ابو زيد و برادرانش از فاس - مردم از سلطان ابو الحسن بريده بودند . پس به بلاد خويش رفتند . آن ممالك را فضل پسر سلطان ابو بكر از دست بنى مرين بيرون آورده و بر آنها مستولى شده بود . اينان ملك خويش از او بستدند . ابو عبد اللّه در بجايه استقرار يافت . تا سلطان ابو الحسن در كوهستان مصامده هلاك شد و ابو عنان در سال 753 به تلمسان لشكر برد و ملوك بنى عبد الواد را از آنجا منهزم ساخت و ريشهء ايشان بركند و در المديه فرود آمد و بر بجايه مشرف گرديد . امير ابو عبد اللّه به ديدار او شتافت و از سپاهيان عربها و نقصان خراج شكايت كرد . و به سود او از ثغر بجايه به كنارى رفت . ابو عنان بجايه را بگرفت و عمال خويش بر آن گماشت و امير ابو عبد اللّه با او به مغرب رفت و همچنان در نزد او بود در عين عزت و كرامت . هنگامى كه من در اواخر سال 755 نزد سلطان ابو عنان رفتم و او مرا از خواص خود قرار داد ، سابقهء مودّتى كه ميان اسلاف من و اسلاف امير ابو عبد اللّه بود فرا يادم آمد و امير ابو عبد اللّه مرا به مصاحبت خويش دعوت كرد . من نيز شتابان به ديدار او رفتم . سلطان ابو عنان در اين گونه مواقع زود خشم بود و مىپنداشت ابو عبد اللّه را با او سر همسرى است . جمعى از ساعيان نزد سلطان سعايت كردند در حالى كه سلطان سخت بيمار بود . اينان گفتندش كه امير ابو عبد اللّه آهنگ فرار به بجايه دارد و فلان او را يارى مىدهد و امير عبد اللّه او را وعدهء منصب حاجبى خويش داده است .\r\nسلطان بر ما خشم گرفت و مرا قريب به دو سال حبس كرد و تا زمان هلاكت او من در زندان بودم .\r\nآنگاه سلطان ابو سالم بر سر كار آمد و بر مغرب استيلا يافت و مرا كتابت سرّى خويش داد . آنگاه\r\n\r\n","description":"","footnote":"","page_name":" 463 ","page_number":481},
  {"content":"\r\n\r\nبه تلمسان لشكر برد و آن را از بنى عبد الواد بستد و ابو حمو موسى بن يوسف بن عبد الرحمان بن يحيى بن يغمراسن را اخراج كرد و چون خواست كه به فاس باز گردد ابو زيان محمد بن ابى سعيد عثمان بن سلطان ابو تاشفين را امارت تلمسان داد و او را به اموال و سپاه از مردم وطنش يارى داد تا ابو حمو را از تلمسان دفع كند . امير ابو عبد اللّه صاحب بجايه چنان كه گفتيم با او بود . نيز امير ابو العباس صاحب قسنطينه هم بعد از اينكه بنى مرين برادرش ابو زيد را سالى چند در قسنطينه محاصره كرده بودند با او بود . سپس براى انجام برخى از كارها به بونه رفت و برادر خود ابو العباس را در شهر نهاد .\r\nابو العباس او را خلع كرد و خود را فرمانروا خواند . آنگاه به سوى لشكر بنى مرين كه شهر را در محاصره داشتند بيرون آمد و آن لشكر منهزم ساخت و كشتار بسيار كرد . در سال 758 سلطان از فاس لشكر بر سر او برد . مردم شهر از ابو العباس بيزارى جستند و تسليمش كردند . سلطان از راه دريا او را به سبته فرستاد و در سبته در بندش آورد . چون ابو سالم به هنگام آمدنش از اندلس در سال 760 سبته را گرفت ابو العباس را از بند آزاد كرد و به دار الملك خويش برد و وعده داد كه ملك از دست رفته‌اش را به او باز پس گرداند .\r\nهنگامى كه ابو زيان بر تلمسان غلبه يافت خواص و نصحاى او اشارت كردند كه اين موحدين را به ثغور خود فرستد . پس ابو عبد اللّه را به بجايه فرستاد . بجايه را عمش ابو اسحاق صاحب تونس كه تحت كفالت ابن تافراكين بود از بنى مرين گرفته بود . ابو العباس را به قسنطينه فرستاد . در آنجا يكى از زعماى بنى مرين فرمان مىراند . سلطان ابو سالم به او نوشت كه دست از قسنطينه بردارد ، او نيز دست برداشت و ابو العباس خود شهر را تصرف نمود . امير ابو عبد اللّه به بجايه رفت و مدتى شهر را در محاصره گرفت . در اين اقدام يعنى فرستادن امر به بلادشان مرا تأثيرى بسيار بود . در واقع من بودم كه بر اثر مذاكره با خواص سلطان ابو سالم و بزرگان مجلس او اين كار راست كردم تا به پايان رسيد . امير ابو عبد اللّه براى من نامه‌اى به خط خود نوشت كه هنگامى كه زمام امور به دست آورد حجابت خود مرا دهد و معنى حجابت - در نزد دولتهاى ما در مغرب - باستقلال در دولتى فرمان راندن است . حاجب ، واسطهء ميان سلطان و دولتمردان اوست و در اين باب كس با او شريك نتواند بود . مرا برادرى بود به نام يحيى از من خردتر . او را با امير ابو عبد اللّه فرستادم و خود با سلطان به فاس بازگشتم . و اين كار تنها براى حفظ رسوم بود . از رفتنم به اندلس و درنگ در آنجا تا آن هنگام كه ابن الخطيب با من دل بد كرد سخن گفتم .\r\nدر آن احوال خبر رسيد كه امير ابو عبد اللّه بجايه را در ماه رمضان سال 765 از عمش گرفته است . امير ابو عبد اللّه نامه نوشت و مرا فرا خواند . آهنگ او كردم . سلطان ابو عبد اللّه بن الاحمر را از اين عمل خوش نيامد زيرا گمان نمىبرد كه من چنين كارى كنم زيرا از آنچه ميان من و ابن\r\n\r\n","description":"","footnote":"","page_name":" 464 ","page_number":482},
  {"content":"\r\n\r\nالخطيب مىگذشت خبر نداشت . چون عزم خود عملى ساختم و پاى در راه نهادم او نيز در حق من نيكيها كرد و لطفها نمود . از المريه به كشتى نشستم در نيمهء سال 766 و پنج روز پس از حركت ، در بجايه فرود آمدم . سلطان صاحب بجايه از آمدن من خوشدل شد و دولتمردان خود را به استقبال من فرستاد . مردم شهر نيز از هر سو گرد مرا گرفتند . بر جامهء من دست مىكشيدند و دستم را مىبوسيدند . آن روز از روزهاى ديدنى و فراموش ناشدنى بود .\r\nچون به نزد سلطان رسيدم مرا تحيت گفت و گفت فداى تو شوم ، و بر من خلعت پوشيد و اسب بخشيد . روز ديگر بامداد دولتمردان بر در خانهء من گرد آمده بودند . سلطان آنان را فرموده بود . با جديت تمام به كار پرداختم و زمام سياست ملك به دست گرفتم . سلطان فرمان داد كه در جامع قصبه اداى خطبه كنم . من با اين همه بامدادان به كار ملك مىپرداختم و بين روز در جامع قصبه تدريس مىكردم و اين برنامه ديگرگون نشد .\r\nميان سلطان ابو عبد اللّه و پسر عمش سلطان ابو العباس صاحب قسنطينه اختلافى يافتم . اختلاف بر سر حدود اعمال و قلمرو هر يك از ايشان بود . آتش اين فتنه را عربهاى دواوده از قبايل رياح افروخته بودند تا از آب گل آلود ماهى بگيرند . عربها دو قسمت شده بودند گروهى با اين و گروهى با آن . در سال 766 در فرجيوه نبرد در گرفت . يعقوب بن على با سلطان ابو العباس بود .\r\nسلطان ابو عبد اللّه شكست خورده باز گرديد . در حالى كه آن همه اموال را كه برايش گرد آورده بودم ميان عربها تقسيم كرده بود . چون به بجايه آمد دستش از اموال خالى بود . من خود به ميان قبايل بربر كه در جبال بجايه بودند رفتم . اينان سالها هيچ باج و خراج نداده بودند . به بلاد ايشان رفتم و چراگاههايشان را مصادره كردم و از آنان گروگانها گرفتم تا هر باج و خراجى كه بدهكار بودند بستدم و اين اموال در چنان وضعى به ما كمك بسيار كرد . سپس فرمانرواى تلمسان نزد سلطان ابو عبد اللّه كس فرستاد و دخترش را خواستگارى كرد . سلطان نيز بپذيرفت شايد او را بر ضد پسر عمش يارى رساند . سلطان دختر خويش به او داد .\r\nسلطان ابو العباس در سال 767 به حركت در آمد و در قلمرو بجايه پيش آمد و با مردم شهر مكاتبه آغاز نهاد . مردم از سلطان ابو عبد اللّه مىترسيدند زيرا همواره از او احساس فشار مىكردند .\r\nاز اين رو پاسخ دادند كه حاضرند از سلطان ابو عبد اللّه رخ برتابند . سلطان ابو عبد اللّه آهنگ دفع او نمود و بر كوهستان ليزو لشكر بداشت . مىخواست به كوهستان تكيه داشته باشد . سلطان ابو العباس با سپاه خود و جماعات اعراب از فرزندان محمد بن رياح بر او شبيخون زد و اين به اغراء ابن صخر و قبايل سدويكش بود . دشمن بر خيمه‌هاى او زد . سلطان ابو عبد اللّه دوان روى به گريز نهاد .\r\nابو العباس به او رسيد و به قتلش آورد و با وعده‌هايى كه ميان او و اهل شهر بود به سوى شهر آمد .\r\nمن در قصبهء سلطان و قصور او بودم كه خبر شكست سلطان را آوردند . جماعتى از مردم شهر\r\n\r\n","description":"","footnote":"","page_name":" 465 ","page_number":483},
  {"content":"\r\n\r\nاز من خواستند كه دست به كارى زنم و يكى از كودكان سلطان را علم كنم و براى او بيعت گيرم .\r\nولى من نپذيرفتم و خود نزد سلطان ابو العباس رفتم . سلطان مرا اكرام كرد . او را به شهر در آوردم و بر شهر تسلط بخشيدم . كار من بر سبيل معهود در جريان بود . اما ساعيان زبان به سعايت گشودند و او را از من بيمناك كردند . چون اوضاع را دگرگون يافتم از سلطان خواستم بر طبق عهدى كه با من كرده اجازت دهد كه از آنجا بردم . سلطان پس از اندك تعللى موافقت كرد . به ميان قبايل عرب رفتم و بر يعقوب بن على وارد شدم . پس از رفتن من ، سلطان از اجازه‌اى كه داده بود پشيمان شد و برادرم را بگرفت و در بند كشيد و به اين خيال كه در خانه‌هاى ما ذخاير و اموال بسيار است خانه‌هاى ما را تاراج كرد ولى گمانش باطل بود . از نزد يعقوب بن على به قصد بسكره بيرون آمدم . ميان من و شيخ بسكره احمد بن يوسف مزنى و پدرش دوستى بود . احمد بن يوسف در اين حادثه مرا به مال و جاه خود يارى داد .\r\n\r\nهمراه با ابو حمو صاحب تلمسان\r\nسلطان ابو حمو را با سلطان ابو عبد اللّه صاحب بجايه بدان سبب كه دختر او را به زنى گرفته بود خويشاوندى بود . آن دختر نزد شوى خود در تلمسان مىزيست . چون از قتل پدر خود و استيلاى سلطان ابو العباس پسر عمش صاحب قسنطينه بر بجايه خبر يافت ، سخت به هم برآمد . مردم بجايه از سلطان خود بيمناك شده بودند ، زيرا بسى تند خود و سخت كش بود . اين امور سبب انحراف مردم از او و گرايششان به پسر عمش سلطان قسنطينه شده بود .\r\nهنگامى كه سلطان ابو العباس غلبه يافت و پسر عمش را كشت مردم بجايه خوشدل شدند و بر او گرد آمدند . سلطان ابو حمو اگر چه در دل خوشنود بود به ظاهر از قتل ابو عبد اللّه خشمگين شد و آن را وسيله‌اى براى تسلط بر بجايه دانست ، زيرا خود را از هر كس ديگر به تصاحب ميراث ابو عبد اللّه سزاوارتر مىدانست . از اين گذشته مدتها اسلاف او براى محاصره و تصرف بجايه اقدام كرده بودند . ابو حمو با لشكرى گران از تلمسان بيرون آمد و در خارج شهر در مكانى به نام رشه لشكرگاه بر پاى داشت . احياء زغبه از ساكن و چادرنشين از تلمسان تا بلاد حصين ، از بنى عامر و بنى يعقوب و سويد و ديالم و عطاف و حصين در لشكر او بودند .\r\nابو العباس كه در اثر سرعت حملهء ابو حمو نتوانسته بود لشكرى در خور نبرد ، بسيج كند با جماعتى از سپاهيانش در شهر تحصن گرفت ولى به نيكوترين وجه از آن دفاع نمود . سلطان ابو العباس ، ابو زيان بن سلطان ابو سعيد ، عم ابو حمو را كه در قسنطينه در بند بود فرا خواند و غلام و سردار سپاه خود بشير را نيز فرمان داد كه با سپاه خود بيابند . اينان بيامدند و در كوهستان بنى عبد الجبار ، در برابر لشكرگاه ابو حمو بايستادند . مردان زغبه از سلطان بيمناك شدند زيرا به آنان\r\n\r\n","description":"","footnote":"","page_name":" 466 ","page_number":484},
  {"content":"\r\n\r\nخبر داده شده بود كه اگر سلطان بجايه را بگيرد آنها را در آنجا در بند خواهد كشيد . از اين رو به ابو زيان پيام دادند و سوار شده به سوى او رفتند . و با او پيمان بستند . روزى پيادگان از شهر بيرون آمدند و به جماعتى از سپاهيان مهاجم كه در روبروى آنها بودند حمله كردند و خيمه و خرگاهشان را كندند و از گردنه گذشته به سرزمين هموار رشه رسيدند . اعراب كه در ناحيهء دور دستى از لشكرگاه ايستاده بودند آنان را ديدند و پا به فرار نهادند . ديگر سپاهيان نيز از پى آنان گريختند و سلطان را تنها در خيمه رها كردند . سلطان نيز مركبها را بار بر زد كه برود اما در اثر ازدحام راه بسته شده بود . جمعى كثير در زير فشار جمعيت هلاك شدند . بربرهاى ساكن آن كوهستانها فرصت را غنيمت شمرده از هر سو دست به تاراج گشودند شب هم فرا رسيد . از اين رو هر چه داشتند بگذاشتند و خود گريختند . سلطان هم جان به سلامت رهانيد و به تلمسان رفت .\r\nسلطان ابو حمو از خروج من از بجايه و از آنچه بعد از من سلطان بر سر برادر و زن و فرزند و اموال و دارايى من آورده بود آگاه شده بود و پيش از اين واقعه نامه نوشته و مرا به نزد خود خوانده بود . چون اوضاع در هم بود و سر رشتهء امور در آن ميان گم شده بود ، از رفتن عذر آوردم و در ميان احياء يعقوب بن على ماندم . سپس به بسكره رفتم و در نزد امير بسكره احمد بن يوسف بن مزنى درنگ كردم . چون ابو حمو بعد از اين واقعه به تلمسان باز گشت ، كوشيد كه قبايل رياح را به سوى خود كشد تا به نيروى آنان بجايه را مورد تاخت و تاز خود قرار دهد . براى انجام اين منظور به من نياز داشت زيرا در همان نزديكى من با آنان رابطه برقرار كرده بودم و زمام راى و نظر آنان در دست من بود . سلطان ابو حمو علاوه بر اين مىخواست كه حجابت و نگارش علامت خود را به من واگذارد . پس نامه‌اى به خط خود نوشت و سپس نامه‌اى به خط كاتبش . اين نامه‌ها در هفدهم ماه رجب سال 769 نوشته شده بودند . سلطان در اين نامه مقام حجابت را به من پيشنهاد كرده بود .\r\nاين نامه‌هاى شاهانه به دست يكى از وزرايش به من رسيد . شيوخ قبايل دواوده هم بدين منظور با من ديدار كردند بناچار پذيرفتم و قدم در راه نهادم و بزرگان آن قبايل را واداشتم كه از ابو العباس روى برتابند و به سلطان ابو حمو بگرايند . برادرم يحيى كه در بونه در زندان بود آزاد شده در بسكره به من پيوست . او را به نيابت از خود نزد سلطان ابو حمو فرستادم ولى خود از بيم عواقب آن ، وظيفه‌اى بر عهده نگرفتم . مدتى بود كه از درس و بحث دور افتاده به امور سياسى پرداخته بودم . اكنون تمام هم خود را به مطالعه و تدريس گماشتم . برادرم به جاى من به خدمت سلطان رسيد .\r\nاز جمله نامه‌هاى شاهانه كه به دست من رسيد ، نامه‌اى بود از وزير ، ابو عبد اللّه بن الخطيب از غرناطه ، كه به وسيلهء رسولان سلطان ابن الاحمر آمده بود . نامه با قصيده‌اى آغاز مىشد به اين مطلع :\r\n بنفسى و ما نفسى على بهينة * فينزلنى عنها المكاس باثمان . . . \r\n\r\n","description":"","footnote":"","page_name":" 467 ","page_number":485},
  {"content":"\r\n\r\nنامهء ابو عبد اللّه بن الخطيب به تاريخ چهاردهم ربيع الثانى سال 770 نوشته شده بود . ابن الخطيب پيش از اين نامه ، نامهء ديگرى براى من نوشته بود و به تلمسان فرستاده بود . چون برادرم يحيى به نزد سلطان ابو حمو به تلمسان رفت آن نامه را هم بياورد .\r\nابن الخطيب در اين نامه از فتح دژ آشر و برغه و وبذه و عارين و بيغه و دژ سهله در مدت يك سال ياد كرده بود . و نيز از دخول مسلمانان به شهر اطريره و گرفتن پنج هزار اسير و همچنين تصرف جيان و كشتن جنگجويان و به اسارت گرفتن زن و فرزند ايشان و نيز از فتح شهر ابّده . و از شورش عمر بن عبد اللّه و سركوبى او و پيروانش خبر داده بود . همچنين از غازيان اندلس ياد كرده بود كه امروز شيخ غازيان اندلس امير عبد الرحمان بن على بن سلطان ابو على است كه بعد از وفات شيخ ابو الحسن على بن بدر الدين رحمه اللّه به اين مقام رسيده است همچنين در نامه آمده بود كه پادشاه مسيحيان پدر و بار ديگر به پادشاهى اشبيليه رسيده و برادرش در قشتاله و قرطبه همچنان با او سر خلاف دارد و مسلمانان اين اختلاف و كشمكش را غنيمت مىشمارند . ابن الخطيب در باب كارهاى مربوط به خود نوشته بود كه كتابى در محبت از تصانيف ابن ابى حجله از بزرگان شرق به سلطان داده شده . ياران از من خواستند كه به معارضه برخيزم و آن را جواب گويم . من نيز موضوع شريفترى را اختيار كردم يعنى محبة اللّه . قضا را كتابى شد كه اعجاب اصحاب را برانگيخت . اين كتاب با كتاب تاريخ غرناطه و چند تأليف ديگر من به مشرق فرستاده شد . اين كتابها را وقف خانقاه سعيد السعداء در مصر كرده‌اند . خداوند مدد كند تا از آن نسخه بردارند و منتشر كنند .\r\nديگر از نوشته‌هاى من جزوه‌اى است به نام الغيره على اهل الحيره و جزوه‌اى به نام حمل الجمهور على السنن المشهور و خلاصهء كتاب تاج اللغه جوهرى . اين كتاب اخير در تلخيص خمس اصل آن است بدون آنكه ترتيب اصل هم خورد . ابن الخطيب اين نامه را دوم جمادى الاولاى سال 769 تاريخ نهاده بود .\r\nنامه‌هاى ابن الخطيب را پاسخ دادم ولى به سجع نپرداختم زيرا نمىتوانستم در اين صنعت به پايه او برسم . در پاسخ او از اينكه به تاليفات او دسترسى ندارم تأسف خوردم . در باب اوضاع اين سامان نوشتم كه چنان كه مىدانيد سلطان ابو اسحاق بن سلطان ابو يحيى پس از هلاكت شيخ موحدين ابو محمد بن تافراكين كه زمام دولت او را به دست داشت خود زمام كارها به دست گرفته است و بجايه كه محل دولت ما بود در تصرف صاحب قسنطنيه و بونه در آمده است . در باب مغرب اقصى و ادنى خود آگاهيد اما راجع به اوضاع مشرق در اين سال كار حجاج بيت اللّه آشفته بود و مختل چنان كه آبگيرها و آب انبارها از انتفاع به دور بودند . اين آشوب و هرج و مرج تا قاهره نيز ادامه يافته بود و راهها و بازارها را در برگرفته بود . زيرا ميان اسندمر كه يلبغا الخاصگى بر امور غلبه يافته و سلطان او اختلاف است . در كشاكشى كه ميان آن دو در بيرون قلعه رخ داد قريب به پانصد تن\r\n\r\n","description":"","footnote":"","page_name":" 468 ","page_number":486},
  {"content":"\r\n\r\nكشته شدند . همه از موالى و حاشيهء يلبغا ، باقى را نيز دستگير كرده به زندان فرستاده‌اند . بسيارى را نيز بردار كرده‌اند . اسندمر نيز در زندان كشته شده و زمام امور به دست موالى سلطان افتاده است .\r\nاين نامه‌ها را هر چند بيرون از موضوع كتاب بودند از آن روى در اينجا آوردم كه متضمن اخبار و شرح حال من بود . [ 1 
  ] سلطان ابو حمو همچنان در صدد لشكركشى به بجايه بود و براى اين منظور به جلب و جذب قبايل رياح سرگرم بود . نيز به اقدامات من هم اتكا داشت . ابو حمو يا سلطان ابو اسحاق بن سلطان ابو بكر صاحب تونس ، از بنى ابى حفص - دست اتحاد داده بود . زيرا ميان او و ابو العباس صاحب بجايه و قسنطنيه - كه برادرزاده‌اش بود - بر سر ميراث اسلاف عدوات بود . هر وقت كه ميسر مىشد رسولان خود را به نزد او مىفرستاد . من در بسكره بودم و اين رسولان بر من مىگذشتند و من با پيامى كه براى اين يك يا آن يك مىفرستادم در تحكيم رشته‌هاى اين دوستى تأكيد مىورزيدم .\r\nابو زيان ، پسر عم سلطان ابو حمو ، پس از رفتن ابو حمو از بجايه و در هم ريختن لشكرگاهش از پى او به تلمسان رفت و در آن اطراف دست به آشوب و تاراج زد ولى به چيزى دست نيافت . عاقبت به بلاد حصين باز گرديد و در ميان آن قبيله زيستن گرفت . آنان بر او گرد آمدند و آثار نفاق در اعمال مغرب اوسط پديدار گرديد و احياء زغبه بر سلطان پشت كردند و بسيارى به بيابان رفتند ولى او همواره در تلاش و كوشش بود تا جماعتى از ايشان را گرد آورد . سلطان ابو حمو با سپاهيان خود در نيمهء سال 769 به قبايل حصين لشكر كشيد و ابو زيان در آنجا بود . آنان به كوه تيطرى پناه جستند . سلطان ابو حمو از من خواست كه قبايل دواوده را برانگيزم تا آنان را از جانب صحرا در محاصره گيرند . نيز به شيوخشان چون يعقوب بن على ، بزرگ فرزندان محمد ، و عثمان بن يوسف بزرگ فرزندان سباع بن يحيى نامه نوشت كه او را يارى رسانند . همچنين به ابن مزنى نيز نامه نوشت و از او يارى خواست . او نيز يارى فرستاد . ما از سوى مغرب به جانب او رانديم تا به قطفا در جنوب تيطرى فرود آمديم . سلطان از جانب تل آنجا را محاصره كرده بود بدين اميد كه چون از آن كار بپرداخت با ما به بجايه آيد . خبر به صاحب بجايه ابو العباس رسيد . ابو العباس بقيهء قبايل رياح را به سوى خود جلب كرد و در جانب ثنية القصاب كه تا مسيله پيش مىرفت ، لشكرگاه بر پا كرد . در همان حال ، مخالفان از قبايل زغبه يعنى خالد بن عامر ، بزرگ بنى عامر ، و فرزندان عريف ، بزرگان سويد ، اجتماع كردند و به سوى ما يعنى به قطفا آمدند قبايل دواوده به حركت در آمدند و ما تا مسيله عقب نشستيم . سپس به زاب رفتيم . قبايل زغبه به تيطرى رفتند و با ابو زيان و حصين دست\r\n\r\n\r\n","description":"","footnote":"\r\n[ ( 1 ) 
  ] اين نامه‌ها كه مؤلف در ضمن شرح حال خود آورده غالبا مفصل و سراسر عبارت‌پردازى و ايراد صنايع بديعى است . مترجم در اين ترجمه ، تنها مطالب تاريخى آنها را آورده و زوايد را رها كرده است . م\r\n","page_name":" 469 ","page_number":487},
  {"content":"\r\n\r\nاتحاد دادند و به لشكرگاه ابو حمو حمله كردند . ابو حمو منهزم شد و به تلمسان گريخت . از آن پس ابو حمو سرگرم جلب و جذب قبايل زغبه و رياح است و بدين اميد كه بر وطن و بر پسر عم خود غلبه يابد ، هر سال به بجايه لشكر مىكشد و من در تلاشم كه ميان او و دواوده و سلطان ابو اسحاق صاحب تونس - و پسرش خالد بعد از پدر - عقد دوستى بندم . عاقبت قبايل زغبه سر بر خط فرمان نهادند . سلطان براى آنكه از بجايه و قبايل حصين ، داد دل خويش بستاند از تلمسان لشكر در حركت آورد . اين واقعه در اواخر سال 771 بود . من با جمعى از دواوده از فرزندان عثمان بن يوسف بن سليمان به نزد او رفتم تا از احوالش بپرسم . او را در بطحاء ديديم . براى ما موعدى در الجزاير معين كرد . عربها به مساكن خويش رفتند و من براى برخى كارها ماندم كه بعدها به آنان پيوندم . با او در بطحاء نماز عيد فطر به جاى آوردم و اداى خطبه كردم و چون از مصلى باز گرديد قصيده‌اى در تهنيت عيد ساخته بودم به اين مطلع :\r\n هذى الديار فحيهين صباحا * وقف المطايا بينهن طلاحا \r\nقصيده‌اى بود طولانى كه جز چند بيتى از آن به يادم نمانده است .\r\nدر اين اثنا خبر آوردند كه سلطان عبد العزيز فرمانرواى مغرب اقصى از بنى مرين ، بر كوهستان عامر بن محمد الهنتاتى در مراكش غلبه يافته است و سالى مىگذرد كه آنجا را در محاصرهء خود دارد . همچنين عامر بن محمد را اسير كرده به فاس برده و در زير شكنجه كشته است و اكنون عزم تلمسان دارد ، زيرا در آن هنگام كه سلطان عبد العزيز عامر بن محمد را در كوهستانش محاصره كرده بود ، سلطان ابو حمو به مغرب اقصى لشكر برده بود . چون خبر لشكركشى سلطان عبد العزيز به گوش سلطان ابو حمو رسيد آن كار كه در آن بود رها كرد و شتابان به تلمسان باز گرديد و آمادهء خروج به صحرا شد . بنى عامر از احياء زغبه نيز با او بودند . سلطان بسيج نبرد كرد و مراسم عيد اضحى برگزار كرد . از او خواستم كه مرا اجازت دهد به اندلس باز گردم زيرا گذشتن از قبايل رياح دشوار بود و همه جا فتنه و آشوب و راهها بسته بود . سلطان اجازت داد و براى سلطان ابن الاحمر نامه‌اى نوشت و به من داد كه به او بدهم . به بندر هنين رفتم . در آنجا به سلطان خبر بردند كه سلطان مغرب با لشكر خويش به تازا آمده است . سلطان پس از رفتن من از تلمسان از آنجا لشكر بيرون آورده و از طريق بطحاء رهسپار صحرا شده بود . در هنين ميسر نشد به كشتى بنشينم از اين رو از سفر باز ماندم . خبر به سلطان عبد العزيز رسيد كه من در هنين هستم و وديعه‌اى با من است كه براى صاحب اندلس مىبردم . بعضى از نابكاران چنين پنداشته بودند و براى سلطان عبد العزيز نوشته بودند . سلطان عبد العزيز در حال ، دسته‌اى از لشكر را فرستاد كه آن وديعه را گرفته نزد او برند و او خود به تلمسان راند . آنها كه آمده بودند تفحص كردند ، هيچ نيافتند ولى مرا با خود نزد سلطان بردند . در نزديكى تلمسان با او ديدار كردم . از من سخن پرسيد و از\r\n\r\n","description":"","footnote":"","page_name":" 470 ","page_number":488},
  {"content":"\r\n\r\nپاسخهاى من يقين كرد كه راست مىگويم .\r\nآنگاه مرا به سختى سرزنش كرد كه چرا از خاندان آنها بريدم ، گفتم آن همه به سبب وجود عمر بن عبد اللّه بود كه زمام همهء كارها به دست داشت . ونزمار بن عريف بزرگ مجلس او و ولى او و ولى پدرش ، نيز به صدق گفتار من شهادت داد . وزيرش عمر بن مسعود بن منديل بن حمامه نيز به يارى من برخاست . در حال مورد الطاف او قرار گرفتم . در همان مجلس از اوضاع بجايه پرسيد و به من فهماند كه قصد تصرف آن دارد . گفتم كه كارى آسان است . از سخن من شادمان شد . آن شب را تا بامداد در زنجير بودم . روز ديگر آزادم كردند . آهنگ رباط شيخ ابو مدين نمودم و در جوار او بيارميدم بدين قصد كه از كارها كناره گيرم و فقط خود را وقف علم كنم ، اگر بگذارندم .\r\n\r\nهمراه سلطان عبد العزيز صاحب مغرب بر بنى عبد الواد\r\nچون سلطان عبد العزيز به تلمسان داخل شد و بر آن مستولى گرديد ، خبر به ابو حمو كه در بطحاء بود رسيد ، در حركت آمد و در ميان قوم و اتباع خود از بنى عامر بيامد كه به بلاد رياح رود .\r\nسلطان عبد العزيز وزير خود ابو بكر بن غازى را با سپاهى از پى او فرستاد . در اثر اقدامات و تدبير ولى او ونزمار احياء زغبه و معقل نيز به او پيوستند . سلطان راى و نظر خويش به كار آورد و چنان ديد كه مرا پيشاپيش به بلاد رياح فرستد تا زمينهء كار او استوار سازم و آنان را به ياريش برانگيزم تا با سركوبى دشمن خود دلش را خنك كند . سلطان عبد العزيز مىدانست كه من در ميان قبايل رياح نفوذ دارم و آنها را به اطاعت هر كس كه بخواهم در مىآورم . روزى مرا در خلوت به نزد خود خواند . آن روز در عباد بودم . در جوار رباط ابو مدين و سرگرم تدريس علم . قصد كرده بودم كه ديگر گوشه‌اى گيرم سلطان لطفها كرد و مرا به خود نزديك ساخت سپس گفت كه از من چه مىخواهد . چاره‌اى جز اجابت نداشتم . مرا خلعت داد و اسب بخشيد . نامه‌اى به شيوخ دواوده نوشت كه آنچه من مىگويم فرمان برند كه همه اوامر اوست . و نامه‌اى به يعقوب بن على و ابن مزنى ، كه مرا در اين كار يارى دهند و كارى كنند كه ابو حمو از ميان احياء بنى عامر بيرون آيد و به حى يعقوب بن على رود . سلطان عبد العزيز را وداع كردم و در روز عاشوراى سال 772 بيرون آمدم و به وزير كه با سپاه خود و اعراب معقل و زغبه در بطحاء بود پيوستم . نامهء سلطان را به او دادم ونزمار در پى من آمد و خواست اسباب آزادى برادرش را فراهم سازم . ابو حمو به هنگامى كه احساس كرده بود كه قصد خلاف دارند و مىخواهند به مغرب روند او را گرفته و بند بر نهاده و با خود از تلمسان برده بود و همه جا او را با لشكر خود حركت مىداد . ونزمار آن روز به تاكيد از من مىخواست تا حد امكان بكوشم و او را خلاص كنم . ونزمار فرح پسر برادر خود عيسى را با\r\n\r\n","description":"","footnote":"","page_name":" 471 ","page_number":489},
  {"content":"\r\n\r\nجماعتى از سويد به عنوان بدرقه با من همراه كرد و فرح خود بيامد تا ابو زيان را از ميان قبايل حصين بيرون بياورد .\r\nهمگان به راه افتاديم و به احياء حصين رسيديم . فرح بن عيسى پيام عم خود به ايشان رسانيد .\r\nآنان پيمانى را كه با ابو زيان بسته بودند گسستند و از ميان خود چند كس را با او همراه كردند تا او را به بلاد رياح رسانيدند . او بر فرزندان يحيى بن على بن سباع فرود آمد . آنان او را به بيابان بردند . من راه خود به بلاد رياح را ادامه دادم . چون به مسيله رسيدم ، سلطان ابو حمو و احياء رياح را ديدم كه در نزديكى موطن فرزندان سباع بن يحيى - از دواوده - لشكرگاه ساخته بودند . آنان خردك خردك به نزد او آمده بودند و او نيز باب عطا گشوده بود تا سبب گرد آمدن ايشان گردد . وقتى دانستند كه در مسيله‌ام نزد من آمدند . آنان را به فرمانبردارى سلطان عبد العزيز خواندم و اعيان و شيوخشان را نزد وزير ابو بكر بن غازى فرستادم . اينان وزير را در بلاد ديالم در كنار رود و اصل ديدار كردند و اظهار اطاعت نمودند و از او خواستند كه به بلادشان در آيد و دشمن خود تعقيب كند . وزير نيز با آنان حركت كرد . من از مسيله به بسكره رفتم در آنجا يعقوب بن على را ديدم . او و ابن مزنى به اطاعت سلطان ابو حمو متفق شده بودند . و پسر خود محمد را براى ملاقات با ابو حمو فرستاده بود . امير بنى عامر خالدين بن عامر هم آنان را به رفتن به موطن او و دور شدن از بلاد سلطان عبد العزيز دعوت كرده بود . سلطان ابو حمو را در هنگامى كه از مسيله به جانب صحرا مىرفت و در دو سن ملاقات كرد و شب را در نزد او ماند تا ترتيب نقل از موطن فرزندان سباع به موطن خود را در شرق زاب بدهند . روز ديگر هم به همين منوال گذشت .\r\nدر اواخر روز از ديدن گردى كه از پشت تپه‌اى به هوا رفته و به آنها نزديك مىشد به وحشت افتادند . سوار شدند تا بنگرند كه از چيست . وزير ابو بكر بن غازى بود كه با سپاه بنى مرين و از پى قبايل معقل و زغبه مىآمدند . رسولانى از فرزندان سباع كه من به نزد وزير گسيل داشته بودم راه را به آنها نشان داده بودند . چون به چادرها رسيدند آفتاب فرو مىرفت . حمله آغاز كردند . بنى عامر برفتند و خيمه‌هاى سلطان ابو حمو و اموال و چارپايانش به تاراج رفت . او خود در تاريكى شب بگريخت . زن و فرزندانش پراكنده شدند و بعد از چند روز به او پيوستند . همه در قصور مصاب از بلاد صحرا گرد آمدند . سپاهيان و عربها را غنايم بسيار به چنگ افتاد . محمد بن عريف برادر ونزمار در اين آشوب از بند آزاد شد . موكلان آزادش كرده بودند . نزد وزير و برادرش ونزمار آمد به گرمى چنان كه در خور آن بود پذيرايش شدند . وزير ابو بكر بن غازى در دو سن ماند تا روزى چند بياسايد . ابن مزنى نزد او رسول فرستاد و اظهار فرمانبردارى نمود و براى او آذوقه و علوفه فرستاد . ابو بكر بن غازى به مغرب باز گرديد ولى من چند روز نزد زن و فرزندم در بسكره ماندم سپس با جمعى كثير از دواوده به نزد سلطان عبد العزيز رفتم . رئيس اين گروه ابو دينار\r\n\r\n","description":"","footnote":"","page_name":" 472 ","page_number":490},
  {"content":"\r\n\r\nبرادر يعقوب بن على و جماعتى از اعيان ايشان بودند . ما پيش از وزير به تلمسان رسيديم و به نزد سلطان رفتيم . سلطان ما را عطايى كرامند داد و اكرام بسيار نمود و آنچنان مجلس سورى ترتيب داد كه همانند آن كس نديده بود . پس از ما وزير ابو بكر بن غازى آمد . او گذرى هم به صحرا كرده بود و بر دژهاى بنى عامر گذشته آنها را ويران كرده بود . روز ورود او به نزد سلطان از روزهاى ديدنى و فراموش ناشدنى بود . سلطان بعد از آن مراسم ، رسولان دواوده را اجازت داد كه به بلاد خود باز گردند . در اين مدت منتظر آمدن وزير و ولى خود ونزمار بن عريف بود . رسولان سلطان را وداع كردند سلطان در حق ايشان احسان كرد و عطايشان داد و آنان باز گشتند .\r\nسپس سلطان در كار ابو زيان نگريست كه او را از ميان احياء دواوده بيرون بياورد . زيرا مىترسيد بار ديگر به بلاد حصين باز گردد . با من مشورت كرد و مرا به ميان ايشان فرستاد تا مگر او را از رفتن منصرف سازم . برفتم . احياء حصين از سلطان بيمناك بودند . از اين رو پس از جنگشان با وزير باز گرديدند و ابو زيان را كه در نزد فرزندان يحيى بن على بود فرا خواندند و او را به ميان خود بردند و بر او گرد آمدند و بار ديگر آنسان كه در عهد ابو حمو بودند كوس مخالفت زدند و در مغرب اوسط آتش كينه برافروختند . كودكى از خاندان شاهى به نام حمزة بن على بن راشد در مغراوه از لشكرگاه وزير ابو بكر بن غازى به هنگامى كه در آنجا درنگ كرده بود ميگريخت و بر شلف و بلاد قوم خود مستولى شد . سلطان وزير خود عمر بن مسعود بن منديل را به جنگ او گسيل داشت .\r\nمن همچنان در بسكره ماندم و اين امر ميان من و سلطان فاصله افكنده بود . تنها به نامه و رسول با هم در ارتباط بوديم . در خلال اين احوال خبر رسيد كه ابن الخطيب از اندلس به تلمسان آمده زيرا از سلطان خود ابن الاحمر ، بيمناك شده است . سلطان با او به استبداد عمل مىكرده و ساعيان نيز دمى آسوده‌اش نمىگذاشته‌اند . ابن الخطيب چنان نموده بود كه براى باز جست از اوضاع ثغور غربى مىرود و از سلطان عبد العزيز نيز اجازه داشت . چون به محاذى جبل طارق رسيد خود را به ساحل رسانيد و به جبل داخل شد و فرمان سلطان عبد العزيز را به فرمانده ناوگان نشان داد و او جز قبول چارهء ديگر نداشت . در حال شراع بگشود و او را به سبته آورد و از آنجا نزد سلطان به تلمسان رفت . روز ورود او نيز روزى ديدنى و فراموش ناشدنى بود . سلطان او را به اكرام هر چه تمامتر پذيرا آمد آنسان كه بر آن مزيدى نبود . و از تلمسان نامه نوشت و مرا از آمدنش خبر داد .\r\nدرنگ من در بسكره همچنان به دراز مىكشيد و اوضاع مغرب اوسط آشفته بود و از رسيدن من به سلطان عبد العزيز مانع مىشد . حمزة بن على بن راشد در بلاد مغراوده بود و وزير عمر بن مسعود با سپاه خود او را در دژ تاجحمومت محاصره كرده بود و ابو زيان عبد الوادى در بلاد حصين بود ساكنان آن بلاد بر او گرد آمده دعوت او بر پاى داشته بودند .\r\n\r\n","description":"","footnote":"","page_name":" 473 ","page_number":491},
  {"content":"\r\n\r\nسپس سلطان بر وزير خود عمر بن مسعود خشم گرفت و قصد او در كار حمزة بن على و يارانش را نكوهش كرد و او را به تلمسان فرا خواند چون بيامد او را بگرفت و بند برنهاده به فاس فرستاد و در آنجا محبوسش نمود .\r\nسلطان عبد العزيز سپاهى به سردارى ابو بكر بن غازى فرستاد . ابو بكر برفت و حمزة بن على را محاصره كرد . حمزه از دژ بگريخت و به مليانه رفت . عامل مليانه بترسيد او را بگرفت و همراه با جماعتى از يارانش نزد وزير فرستاد . براى عبرت اهل فتنه همه را گردن زدند و پيكرشان بياويختند .\r\nآنگاه سلطان عبد العزيز وزير را فرمان داد كه به ميان قبايل حصين رود كه ابو زيان در آنجا بود وزير لشكر در حركت آورد و احياء اعراب زغبه را بسيج كرد و زاد و سلاح داد و به سوى بلاد حصين به راه افتاد . قبايل حصين در كوهستان قيطرى موضع گرفتند . وزير با احياء زغبه به سوى آن جبال آمد و از سمت تل آنان را محاصره نمود سلطان به شيوخ دواوده از قبايل رياح نامه نوشت كه از سمت جنوب تيطرى را محاصره كنند و به احمد بن مزنى صاحب بسكره نوشت كه آنان را به مال و آذوقه مدد رساند . به من نيز نوشت كه با آنان بروم . اينان بر من گرد آمدند . در سال 774 با آنان حركت كرديم تا در قطفه فرود آمديم . من و جماعتى از ايشان به نزد وزير در آنجا كه تيطرى را محاصره كرده بود رفتيم . وزير براى ايشان حدود خدمت معين كرد و مقدار پاداش تعيين نمود .\r\nما به قطفه باز گرديديم . ايشان محاصره كوهستان را سخت‌تر كردند . آنسان كه به خوردن چارپايان خود نيازمند شدند و سخت به تنگنا افتادند . بعضى در نهان پيام فرستادند كه تسليم مىشوند و اين امر سبب شد كه از يك ديگر بيمناك شوند . شب هنگام از كوهستان كوچ كردند و ابو زيان با ايشان بود و به صحرا رفتند . وزير بر كوهستان مستولى گرديد و هر چه بر جاى نهاده بودند برگرفت . چون به پناهگاه خود در صحرا رسيدند ، پيمانى را كه با ابو زيان بسته بودند بشكستند . ابو زيان به جبال غمره رفت و بزرگان ايشان نزد سلطان عبد العزيز به تلمسان آمدند و اظهار فرمانبردارى كردند . سلطان بپذيرفت و آنان را به مواطنشان باز گردانيد .\r\nوزير ابو بكر بن غازى ، از سوى سلطان عبد العزيز مرا فرمان داد كه براى دستگيرى ابو زيان با فرزندان يحيى بن على بن سباع به كوهستان غمره روم ، زيرا غمره از رعاياى خاندان ابو زيان بودند و ابو زيان از آن رو به ميان ايشان رفته بود . رفتيم ولى ابو زيان را نيافتيم . گفتند كه از آنجا به واركلا از شهرها درون صحرا رفته است و بر فرمانرواى آن ابو بكر بن سليمان وارد شده . از آنجا بازگشتيم .\r\nفرزندان يحيى بن على به احياء خود رفتند و من با زن و فرزندم به بسكره باز گرديدم و از آنجا هر چه اتفاق افتاده بود به سلطان نوشتم و در آنجا منتظر اوامر او ماندم . نامه رسيد و مرا به درگاه احضار كرد و من به درگاه رفتم .\r\n\r\n","description":"","footnote":"","page_name":" 474 ","page_number":492},
  {"content":"\r\n\r\n\r\nبازگشت به مغرب اقصى\r\nبه هنگامى كه با سلطان عبد العزيز پادشاه مغرب در ارتباط بوديم و ، چنان كه گفته‌ام خود در بسكره در جوار فرمانرواى آن احمد بن يوسف بن مزنى مىزيستم . احمد بن يوسف زمام قبايل رياح را به دست داشت و از سوى سلطان اجازه داشت باج و خراج زاب را بگيرد و به ايشان ببخشد . قبايل رياح نيز در بيشتر كارهايشان به او رجوع مىكردند . روزى دريافتم كه احمد بن يوسف مرا رقيب خود پنداشته كه مىخواهم عربها را به خود گرايش دهم . سخن‌چينان نيز بىكار نمانده بودند و اين آتش را دامن مىزدند . عاقبت از شدت خشم و كينه نامه‌اى به ونزمار بن عريف ولى سلطان و صاحب شوراى او نوشت و درد دل خويش آشكار ساخت . ونزمار نامه به سلطان عبد العزيز داد و سلطان در حال مرا فراخواند . من با زن و فرزند در روز تولد پيامبر ( ص ) از بسكره حركت كردم و رو به سوى سلطان نهادم . سلطان بيمار شده بود و چون به مليانه از اعمال مغرب اوسط رسيدم او از دنيا رفته بود و پسرش ابو بكر السعيد محمد بن عبد العزيز بن ابى الحسن در كفايت وزير ابو بكر بن غازى ، به جاى او قرار داده شده بود و رهسپار مقرب اقصى شده تا شتابان خود را به فاس برساند . در اين روزها على بن حسون بن ابى على اليناطى از سرداران سلطان و موالى خاندان او بر مليانه فرمان مىراند . با او به احياء عطاف رفتم و بر فرزندان يعقوب بن موسى يكى از امراى ايشان فرود آمدم .\r\nچند تن از ايشان به عنوان بدرقه تا منازل فرزندان عريف ، امراى سويد ، مرا همراهى كردند . پس از چند روز على بن حسون با لشكر خود به ما پيوست و همه از راه صحرا رهسپار مغرب شديم . ابو حمو پس از هلاكت سلطان عبد العزيز از تيكورارين كه بدانجا پناه برده بود به تلمسان باز گشت و بر اعمال آن غلبه يافت . ابو حمو به بنى يغمور از شيوخ قبيلهء عبيد اللّه از قبايل معقل فرمان داد كه حدود بلادشان از رأس العين به آنجا كه رود زا بيرون مىآيد او بر ما بگيرند . آنان نيز بيامدند . بعضى از ما بر اسب سوار شده به كوه دبدو گريختيم و هر چه با ما بود به غارت رفت و بسيارى از سواران پياده ماندند . من نيز در شمار آنها بودم . دو روز در بيابان مانديم بى هيچ سرپناهى و لباسى ، عاقبت در كوه دبدو به ياران خود پيوستم . در خلال اين احوال الطاف ياران در حق من به گونه‌اى بود كه به بيان نمىگنجد و زبان را ياراى سپاس نيست . سپس رهسپار فاس شديم و در ماه جمادى آن سال و در فاس بر وزير ابو بكر بن غازى و پسر عمش محمد بن عثمان فرود آمديم .\r\nمرا از قديم با او دوستى بود و اين دوستى به زمان ديدار در نزد سلطان ابو سالم در صفيحه مىكشيد ، هنگامى كه براى طلب ملك خويش از اندلس آمده بود . و در چند جاى كتاب از آن ياد كرده‌ام . وزير مرا اكرم كرد و راتبه و اقطاع و اجرى داد و آن قدر كه تصورش را نمىكردم . در دولت او مقامى ارجمند يافتم و در همانجا ماندم . چون زمستان سپرى شد ، ميان وزير ، ابو بكر بن\r\n\r\n","description":"","footnote":"","page_name":" 475 ","page_number":493},
  {"content":"\r\n\r\nغازى و سلطان ابن الاحمر بر سر ابن الخطيب خلاف افتاد ، بدين معنى كه ابن الاحمر مىخواست كه ابو بكر بن غازى ابن الخطيب را از نزد خود براند و اين كار بر وزير گران مىآمد . كار به جايى رسيد كه وزير يكى از نزديكان ابن الاحمر را بسيج كرد كه به اندلس لشكر برد . ابن الاحمر هم امير عبد الرحمان بن ابى يفلوسن از فرزندان سلطان ابو على و نيز وزير ، مسعود بن رحو بن ماساى را كه در ايام سلطان عبد العزيز به اشارت ابن الخطيب به هنگام وزارتش در اندلس ، حبس كرده بود ، از بند برهانيد و براى طلب ملك به مغرب فرستاد و با ناوگانى از دريا گذرانيد و در ساحل غساسه به خشكى آمدند . اينان به ميان قبايل بطويه فرود آمدند ، آنان گردشان بگرفتند و دعوت امير عبد الرحمان آشكار نمودند . ابن الاحمر خود نيز از غرناطه با سپاه اندلس در حركت آمد و در جبل الفتح لشكرگاه بر پاى داشت و آنجا را محاصره كرد . اين اخبار به وزير ، ابو بكر بن غازى رسيد كه فرمانرواى دولت بنى مرين بود . در حال پسر عم خود محمد بن عثمان بن الكاس را به سبته فرستاد تا پادگانى را كه در جبل الفتح يا جبل طارق بود تقويت كند و خود با سپاهى به بطويه به جنگ امير عبد الرحمان رفت . ديد كه بر تازى مستولى شده . ابو بكر بن غازى او را محاصره نمود .\r\nسلطان عبد العزيز جمعى از برادرانش را كه نامزد پادشاهى بودند در طنجه حبس كرده بود . چون محمد بن الكاس به سبته رسيد ، ميان او و ابن الاحمر رسولان به آمد و شد درآمدند و هر يك زبان به سرزنش آن ديگر گشود . ابن الاحمر از اينكه آنان خود كرسى فرمانروايى را خالى گذاشته و السعيد بن عبد العزيز را كه كودكى بى شعور است به خلافت نشانده‌اند بسى عتاب و سرزنش نمود .\r\nمحمد بن عثمان بن الكاس سخن او بپذيرفت و از شغلى كه در پيش گرفته بود استعفا كرد . ابن الاحمر او را واداشت كه با يكى از ملكزادگان محبوس بيعت كند . وزير ابو بكر نيز او را وصيت كرده بود . كه اگر از سوى امير عبد الرحمان در فشار افتاد با يكى از آن ملكزادگان محبوس بيعت كند .\r\nمحمد بن الكاس را در سالهاى پيش ، سلطان ابو سالم به وزارت پسر خود احمد برگزيده بود .\r\nمحمد بن الكاس در حال به طنجه رفت ابو العباس احمد بن سلطان ابو سالم را از زندان بيرون آورد و با او بيعت كرد و او را به سبته برد و خبر به ابن الاحمر نوشت و از او خواست يارىاش كند و جبل الفتح را به او واگذارد ، تا برايش پايگاهى باشد و او را به مال و سپاهى يارى رساند . محمد بن عثمان بن الكاس بر جبل الفتح مستولى شد و سپاهيان خود را در آنجا جاى داد . احمد بن سلطان ابو سالم را با برادرانش چنين عهدى بود كه هر يك از آنها كه به حكومت رسيد ديگران را به اندلس فرستد . چون با او بيعت كردند به عهد خود وفا كرد و همه را به اندلس فرستاد . اينان بر ابن الاحمر وارد شدند . ابن الاحمر گراميشان داشت و بر ايشان راتبه و اجرى معين كرد . اين اخبار به وزير ، ابو بكر بن غازى كه در تازى ، امير عبد الرحمان را محاصره كرده رسيد ، از كارى كه پسر عمش كرده\r\n\r\n","description":"","footnote":"","page_name":" 476 ","page_number":494},
  {"content":"\r\n\r\nبود ندانست چه كند و شكسته حال به پايتخت باز گرديد و در خارج شهر در كدية العرائس لشكرگاه زد و محمد بن عثمان الكاس را تهديد كرد . او گفت اين همان سفارشى بوده كه او خود كرده است . وزير به خشم آمد و شكاف افزون شد . محمد بن عثمان با سلطان خود و مددى كه از سلطان از اندلس رسيده بود بيامد تا در كوهستان زرهون فرود آمد . لشكر در اين حال مشرف به شهر مكناسه بر او گرد آمدند . ابو بكر برفت و از كوه زرهون فرا رفت . نبردى در گرفت وزير شكست خورد و بار ديگر به بيرون پايتخت باز گرديد . محمد بن عثمان را سلطان ابن الاحمر توصيه كرده بود كه از امير عبد الرحمان يارى جويد و او را در بخشى از اعمال مغرب سهيم سازد تا خود در آنجا فرمان راند . محمد بن عثمان امير عبد الرحمان را پيام داد و به نزد خود فرا خواند و از او يارى جست .\r\nقضا را روابط ميان ونزمار بن عريف كه ولى دولتشان بود با وزير ابو بكر بن غازى تيره شده بود . زيرا - به هنگامى كه او تازى را محاصره كرده بود ، خواسته بود كه با امير عبد الرحمان صلح كند و وزير امتناع كرده بود و او را به روابط پنهانى با امير عبد الرحمان متهم نموده و آهنگ دستگيرى او كرده بود . يكى از جاسوسان او از اين تصميم آگاهش كرد . شب هنگام سوار شده بگريخت و به ميان احلاف معقل رفت كه از متابعان امير عبد الرحمان بودند . على بن عمر الويعلانى بزرگ بنى ورتاجن نيز نزد آنان بود او نيز از وزير ، ابو بكر بن غازى رخ برتافته و به سوس رفته بود و از آنجا به درون صحرا رفته بود و به اين احلاف پيوسته بود . در آنجا به دعوت به نفع امير عبد الرحمان مىپرداخت ونزمار بن عريف نيز كه از چنبر وزير ، ابو بكر بن غازى بيرون آمده بود .\r\nدر آنجا بود و آنان را در كارى كه پيش گرفته بودند تحريض مىكرد . سپس خبر سلطان ابو العباس احمد بن ابى سالم و وزيرش محمد بن عثمان به ايشان رسيد . رسولى از سوى امير عبد الرحمان برسيد و آنان را فرا خواند و از تازى بيرون آمد و با ايشان ديدار نمود و به ميان احياء معقل فرود آمد و همگان به يارى سلطان ابو العباس رهسپار شدند و رفتند تا به صفووى پيوستند سپس همگان به وادى النجا فرود آمدند و دست اتحاد به هم دادند و روز ديگر لشكر تعبيه دادند و بيامدند .\r\nوزير ابو بكر بن غازى به قتال بيرون آمد ولى ياراى پايدارىاش نبود ، شكسته باز گرديد و در بلد الجديد تحصن گزيد . مهاجمان در كدية العرائس خيمه زدند و بلد الجديد را محاصره كردند .\r\nاين در روزهاى فطر سال 775 بود . محاصره سه ماه به دراز كشيد و وزير و يارانش سخت در تنگنا افتادند . به ناچار حاضر به مصالحه شد بدين گونه كه آن كودك يعنى السعيد بن سلطان عبد العزيز را خلع كند و خود نزد سلطان ابو العباس احمد بن سلطان ابو سالم رود و با او بيعت كند . ابو العباس و امير عبد الرحمان به هنگامى كه در وادى النجا گرد آمده بودند . پيمان به يارى و مدد كارى يك ديگر بسته بودند . از اين قرار كه ابو العباس بر تخت سلطنت قرار گيرد و اعمال مغرب سهم او\r\n\r\n","description":"","footnote":"","page_name":" 477 ","page_number":495},
  {"content":"\r\n\r\nباشد و امير عبد الرحمن سجلماسه و درعه و بلادى كه از آن جدش سلطان ابو على برادر سلطان ابو الحسن بوده مالك گردد . ولى در ايام محاصره امير عبد الرحمان راز دل خود با كس نگفت تا فتح به ثمر رسيد و چون ميان سلطان ابو العباس و وزير ابو بكر توافق روى نمود و ابو بكر از بلد الجديد به نزد او رفت و سلطان خردسال خويش را خلع كرد و ابو العباس در آغاز سال 776 به شهر در آمد ، امير عبد الرحمان شتابان راه مراكش در پيش گرفت . سلطان ابو العباس و وزير محمد بن عثمان دريافتند و لشكر از پى او فرستادند . در وادى بهت به او رسيدند . ساعتى از رفتن بازش داشتند سپس باز گرديدند و امير عبد الرحمان به مراكش راند . وزيرش مسعود بن ماساى از او اجازه خواست كه به اندلس رود و چون اجازت يافت باز گرديد و امير عبد الرحمان به مراكش رفت و آنجا را در تصرف آورد .\r\nاما من ، در فاس در ظل دولت و عنايت او درنگ كردم . از سال 774 كه نزد وزير آمده بودم همچنان در آنجا ماندم و به خواندن علم و تدريس آن اشتغال داشتم . چون سلطان ابو العباس و امير عبد الرحمان آمدند و در كدية العرائس لشكرگاه بر پا كردند و دولتمردان از فقها و كتاب و سپاهيان نزد ايشان رفتند و اجازت يافتند كه بى هيچ مانعى بر درگاه آن دو سلطان بمانند ، من نيز به ديدار آن دو شتافتم . ميان من و محمد بن عثمان سوابقى بود كه از آن ياد كردم از اين رو مرا اكرام كرد و وعده‌هاى جميل داد . امير عبد الرحمان به من گرايش بيش داشت . مرا نزد خود مىخواند و با من در كارهاى خود مشورت مىكرد . محمد بن عثمان را رگ حسد بجنبيد و سلطان خود را واداشت كه مرا دستگير كند . امير عبد الرحمان اين خبر بشنيد و دانست كه اين بلا به خاطر او بر سر من آمده است . اين بود كه به وسيلهء وزير خود مسعود بن ماساى پيام داد كه اگر مرا از بند آزاد نكند خيمه‌هايش را بر سرش خراب خواهند كرد . روز ديگر مرا از زندان آزاد كردند . من در آن روزها بى هيچ پناهى بودم . همراهى با امير عبد الرحمان را مغتنم شمردم باشد كه ساحل اسفى به اندلس روم و قصدم آن بود كه با مسعود بن ماساى باشم زيرا مسعود به من علاقه داشت . چون مسعود بازگشت من عزم ديگرگون كردم و نزد ونزمار بن عريف كه در كرسيف بود رفتيم تا او را وسيلهء رفتن نزد سلطان ابو العباس فرمانرواى فاس سازم و از او نيز براى رفتن به اندلس اجازه بگيرم . قضا را سلطان او را به فاس خوانده بود . ما همراه او به فاس رفتيم . سلطان ابو العباس پس از اندكى درنگ - با آنكه وزير ، محمد بن عثمان و سليمان بن داود بن اعراب و رجال دولتى راضى نبودند به ما اجازهء سفر داد .\r\nبرادرم يحيى پس از آنكه سلطان ابو حمو از تلمسان رفت . از بلاد زغبه از او جد شد و به سلطان عبد العزيز پيوست و در خدمت او استقرار يافت و پس از او به خدمت پسرش محمد السعيد كه جانشين پدر شده بود پيوست . چون سلطان ابو العباس بر بلد الجديد مستولى شد ، برادرم اجازت\r\n\r\n","description":"","footnote":"","page_name":" 478 ","page_number":496},
  {"content":"\r\n\r\nخواست كه به تلمسان رود . سلطان اجازت فرمود و او بار ديگر نزد سلطان ابو حمو رفت و كاتب سر او شد . آنسان كه زين پيش بود . پس از آن به من اجازه داده شد و من به قصد ماندگار شدن و آرامش به اندلس حركت كردم و اكنون به ذكر آن خواهم پرداخت .\r\n\r\nسفر دوم من به اندلس ، سپس به تلمسان و پيوستن به احياء عرب و مقام كردن نزد فرزندان عريف\r\nاز خشم سلطان ابو العباس صاحب فاس و رفتن من با امير عبد الرحمان و بازگشت از نزد او و رفتن به نزد ونزمار بن عريف براى اينكه او را نزد سلطان شفيع گردانم تا مرا اجازهء رفتن به اندلس دهد سخن گفتم و گفتم كه غرضم از رفتن به اندلس اين بود كه در آنجا بمانم و به بحث و تدريس پردازم . سلطان پس از امتناع سرانجام راضى شد و من در ماه ربيع الاول سال 776 از دريا گذشته به اندلس رفتم . سلطان اندلس آنسان كه عادت او بود مرا اكرام تمام كرد . در جبل الفتح كه بودم با كاتب سلطان ابن الاحمر ، فقيه ابو عبد اللّه بن زمرك كه پس از ابن الخطيب اين مقام يافته بود ، ديدار كردم ابن زمرك به فاس مىرفت تا جلوس سلطان ابو العباس را تهنيت گويد . با كشتيهاى خويش به سبته مىرفت . من از او خواستم كه زن و فرزند مرا از سبته به غرناطه بياورد . چون ابن زمرك به فاس رسيد و با دولتمردان در اين باب گفتگو كرد ، آنان اجازهء سفرشان ندادند و استقرار مرا در اندلس نكوهش كردند و مرا متهم كردند كه چه بسا سلطان ابن الاحمر را به گرايش به امير عبد الرحمان وادار كنم زيرا مرا از ياران امير عبد الرحمان مىپنداشتند . از اين رو از آمدن زن و فرزند من ممانعت مىكردند . آنگاه به سلطان ابن الاحمر پيام دادند كه مرا باز گرداند . سلطان ابن الاحمر ابا كرد . پس از او خواستند كه مرا به ساحل تلمسان فرستد . مسعود بن ماساى را كه اجازه يافته بود به اندلس رود گفته بودند كه در باب من با سلطان ابن الاحمر سخن گويد و به او بگويد كه من براى رهايى ابن الخطيب تلاش كرده‌ام . زيرا ابن الخطيب را در آغاز استيلايشان بر بلد الجديد حبس كرده بودند . ابن الخطيب از زندان خود نزد من پيام داده بود كه براى رهايىاش بكوشم . من نيز در باب او با دولتمردان سخن گفته بودم و از آن ميان همهء اميدم به ونزمار و ابن ماساى بود ، ولى كوشش من بى ثمر ماند و ابن الخطيب در زندان كشته شد . چون مسعود بن ماساى نزد سلطان ابن الاحمر آمد او را از كوشش من براى رهاى ابن الخطيب خبر داد . ابن الاحمر از من برميد و اجازه داد كه مرا به آن سر آب برند . در هنين به خشكى آمدم . چون ميان من و ابن حمو بسى تيره بود .\r\nزيرا عربها را بر ضد او در زاب چنان كه گفتم - بسيج كرده بودم . او را از آمدن من به هنين خبر دادند . سپس محمد بن عريف نزد او رفت و او را در باب من سرزنش نمود . از تلمسان مرا فرا خواند و من در آنجا در عباد مقام كردم . زن و فرزندم از فاس بيامدند . همه در كنار هم قرار گفتيم . اين\r\n\r\n","description":"","footnote":"","page_name":" 479 ","page_number":497},
  {"content":"\r\n\r\nواقعه در عيد فطر سال 776 بود . در آنجا به نشر علم پرداختم . در خلال اين احوال سلطان ابو حمو راهواى ائتلاف با دواوده پديد آمد . مرا فرا خواند و تكليف كرد كه به ميان ايشان روم . من از اين سفارت بيزار بودم و دلم مىخواست مرا به حال خود گذارند . به ظاهر اجابت كردم و از تلمسان بار سفر بسته بيرون آمدم تا به بطحاء رسيدم . در آنجا به سمت راست گشتم و به منداس رفتم و به احياء اولاد عريف پيوستم . اينان در جنوب كوه كزول مىزيستند . مرا به اكرام در آوردند . پس از چندى زن و فرزند مرا از تلمسان فرا خواندند و نزد سلطان ابو حمو عذرى نيكو آوردند كه فلان از انجام اين خدمت ناتوان است .\r\nسپس مرا و زن و فرزندم را در قلعهء ابن سلامه از بلاد توجين جاى دادند . اين قلعه را سلطان به ايشان اقطاع داده بود . چهار سال در آنجا دور از هر گونه شواغل و مشاغل به سر آوردم و به تأليف اين كتاب پرداختم . هنوز در آنجا بودم كه مقدمه را به آن شيوه شگفت كه در ايام اين خلوت به آن راه يافته بودم تكميل كردم . از ميان سيلان عظيم افكار و معانى اين نتايج را گرد آوردم و نگاشتم و بعد از آن به تونس رفتم .\r\n\r\nرفتن به تونس نزد سلطان ابو العباس و مقام در آنجا\r\nچون در قلعهء ابن سلامه در ميان احياء فرزندان عريف فرود آمدم ، در قصر ابو بكر بن عريف كه در آنجا پى افكنده بود مقام كردم . جايى خوش و مطمئن بود . مدتى در آنجا ماندم و در حالى كه از دولت مغرب و تلمسان در بيم به سر مىبردم به تأليف اين كتاب پرداخته بودم . مقدمه را به پايان آورده بودم و اخبار عرب و بربر و زناته را مىنوشتم . اما به كتابها و دواوينى نياز داشتم كه جز در شهرها به آنها دست نتوان يافت . پس از آنكه بيشتر مطالب را از بر نوشتم ضرورى بود كه نوشته‌هاى خود را تصحيح و تنقيح كنم . در اين احوال بيمار شدم آنسان كه اگر لطف خداوند نبود مرده بودم .\r\nپس بار ديگر هواى بازگشت به نزد سلطان ابو العباس و سفر به تونس در من پديد آمد . تونس موطن اجداد و جاى آثار و گورهاى ايشان بود . نامه‌اى به سلطان نوشتم و اظهار اطاعت كردم و منتظر پاسخ نشستم . ديرى نپاييد كه نامهء او رسيد كه مرا امان داده و به درگاه خوانده بود . از ميان فرزندان عريف با عربهاى اخضر از باديهء رياح حركت كردم اينان آمده بودند كه آذوقه به منداس برند . در ماه رجب سال 778 حركت كرديم و از راه صحرا به دوسن رفتيم در اطراف زاب . سپس با ياران يعقوب بن على كه آنها را در فرفار ديده بودم از تل فرا رفتيم . فرفار دهى بود كه يعقوب بن على در زاب احداث كرده بود . و همچنان بيامدم تا به ضواحى قسنطينه رسيدم . امير ابراهيم بن سلطان ابو العباس در خيمه‌هاى خود و در ميان لشكر خود در آنجا بود . به نزد او رفتم و مورد الطاف و نيكيهاى او قرار گرفتم . مرا اجازه داد كه به قسنطينه داخل شوم . زن و فرزند من در كفالت بر و\r\n\r\n","description":"","footnote":"","page_name":" 480 ","page_number":498},
  {"content":"\r\n\r\nاحسان او قرار گرفتند و من نزد پدرش رفتم . يعقوب بن على پسر برادر خود ابو دينار را با جماعتى از قوم خود فرستاده بود . ما نزد سلطان ابو العباس رفتيم . سلطان در آن ايام با سپاه خود از تونس بيرون آمده و به بلاد جريد رفته بود ، تا شيوخ آن بلاد را كه سر فتنه‌انگيزى داشتند تسليم خود كند . او را در خارج شهر سوسه ديدار كردم . آمدن مرا تحيت گفت و در اكرام مبالغت نمود و در مهمات امور به مشورت نشست . سپس به تونس باز گردانيد و نايب خود در تونس ، يعنى غلامش فارح را فرمود تا براى من منزل مهيا كند و هزينهء زندگى من تأمين نمايد .\r\nدر ماه شعبان همان سال به تونس رفتم و در سايهء امن ايشان بيارميدم . زن و فرزندم نيز بيامدند و همه با هم در آن مرتع نعمت بياسوديم . غيبت سلطان به دراز كشيد تا شهرهاى جريد فتح كرد و آنان در هم شكسته به اطراف پراكنده شدند . زعيمشان يحيى بن يملول به بسكره رفت و بر داماد خود اين مزنى فرود آمد . سلطان ابو العباس بلاد جريد را ميان فرزندانش تقسيم نمود . پسر خود محمد المنتصر را در توزر نهاد و نفطه نفزاوه از اعمال توزر را به او داد . و پسر ديگر خود ابو بكر را به قفصه فرستاد و خود پيروزمند به تونس باز گرديد . آنگاه روى به من آورد و براى مجالست خويش به خود نزديك ساخت . بار ديگر خواص به رشك آمدند و در نزد سلطان زبان به سعايت گشودند ولى سودى نبردند . اينان نزد امام جامع و شيخ فتوا محمد بن عرفه گرد مىآمدند . از آن وقت كه ما در مجالس شيوخ گرد مىآمديم همواره من بر او برترى داشتم ، هر چند از من به سال بيش بود .\r\nاين معنى چون كينه‌اى در دل او ريشه كرده بود آنسان كه از او دور نمىشد . چون به تونس آمدم و طالبان علم كه از اصحاب او بودند بر گرد من جمع شدند و مىخواستند از من سود برند و نزد من درس بخوانند ، بر او گران آمد . در نهان بسيارى از ايشان را گفته بود كه از گرد من پراكنده شوند ولى سودمند نيفتاده بود . خواص سلطان نيز كه با من بر سر كينه بودند با او گرد آمدند و همچنان در كار سعايت بودند . سلطان به سخنشان گوش نمىداد و از من به جد مىخواست كه كتاب را به پايان برم ، زيرا به معارف و اخبار سخت مشتاق بود و به كسب فضايل مولع . من كتاب را تكميل مىكردم . اخبار بربر و زناته را نوشتم و از اخبار دولتين و تاريخ قبل از اسلام به هر چه دست يافتم نوشتم و نسخه‌اى را تكميل كرده تقديم خزانهء سلطان نمودم . بدخواهان در سعايت خود همواره به اين تمسك مىجستند كه من زبان از مدح سلطان بسته دارم . و حال آنكه من شعر را رها كرده بودم و تنها به علم مىپرداختم . اينان به سلطان مىگفتند زبان كه به مدح نمىگشايد غرضش اهانت به سلطنت تو است . و گر نه چرا شاهان پيش از تو را مدح كرده است . من اين حرفها به وسيلهء يكى از خواص سلطان مىشنيدم . چون كتاب را به پايان بردم و به نام او متوج ساختم ، قصيده‌اى نيز در مدح او سرودم و در آن از سيرت و فتوحات او ياد كردم و عذر آوردم كه شاعرى را ترك كرده‌ام .\r\nو با اهداى اين كتاب عطوفت او برانگيختم . مطلع قصيده اين است :\r\n\r\n","description":"","footnote":"","page_name":" 481 ","page_number":499},
  {"content":"\r\n\r\n هل غير يا بك للغريت مؤمّل * او عن جنابك للامانى معدل . . . \r\nو در تقديم كتاب به خزانهء سلطان گفته‌ام :\r\n و اليك من سير الزمان و اهله * عبرا يدين بفضلها من يعدل\r\nصحفا تترجم عن احاديث الالى * عبروا فتحمل عنهم و تفضّل\r\nصفحا تترجم عن احاديث الالى * عبروا فتحمل عنهم و تفضّل\r\nتبدى التبابع و العمالق سرها * و ثمود قبلهم و عاد الاول\r\nو القائمون بملة الاسلام من * مضر و بربرهم اذا ما حصلوا\r\nلخصت كتب الاولين لجمعها * و اتيت اوّلها بما قد اغفلوا\r\nو النت حوشى الكلام كانّها * شرد اللغات بها لنطقى دلّل\r\nو جعلته لصوان ملكك مفخرا * ينأى الندى به و يزهو المحفل\r\nو اللّه ما اسرفت فيما قلته * شيئا و لا الاسراف مما يجمل . . .\r\nو اللّه اعطاك التى لا فوقها * فاحكم بما ترضى فانت الاعدل\r\nابقاك ربك للعباد تربّهم * فاللّه يخلقهم و رعيك يكفل \r\nسپس از سوسه لشكرگاه سلطان به تونس باز گشتم در تونس بودم كه خبر يافتم در راه بيمار شده و بهبود يافته است . قصيده‌اى به اين مناسبت سرودم به اين مطلع :\r\n ضحكت وجوه الدّهر بعد عبوس * و تجلّتنا رحمة من بوس \r\nولى ساعيان همچنان در تلاش بودند و به انواع سعايت مىكردند و ابن عرفه نيز هنگامى كه نزد او گرد مىآمدند آنان را ترغيب مىكرد . تا آنجا كه از يك سو سلطان را واداشتند . كه در سفرى كه در پيش داشت مرا نيز با خود ببرد و از ديگر سو فارح سردار سپاه سلطان را كه از موالى او بود و هنگامى كه سلطان به سفر مىرفت به نيابت او در تونس مىماند ، تلقين كردند كه كارى كند كه سلطان مرا با خود نبرد زيرا ممكن است مقام و موقعيت او در خطر افتد . و چنان نهادند كه ابن عرفه در غياب من نزد سلطان بر ضد من شهادت دهد . سلطان سخن آنان ناپسند شمرد . سپس مرا فرا خواند و فرمان داد كه با او به سفر روم . به سرعت پذيرفتم هر چند سفر برايم دشوار بود . ولى از آن چاره‌اى نداشتم . با سلطان بيرون شدم تا به تبسه رسيدم . اين شهر وسط تلول افريقيه است . سلطان با سپاه خود و عربهايى كه آنان را به خود گرايش داده بود رهسپار توزر شد ، زيرا ابن يملول در سال 783 به آنجا لشكر آورده و آنان را از دست پسرش گرفته بود . سلطان به سوى او رفت و او را براند و شهر را به خود باز گردانيد . چون سلطان از تبسه حركت كرد مرا به تونس باز گردانيد و من در ملك خود به نام الرياحين كه از نواحى تونس بود رفتم تا محصول خود را گرد آوردم . در آنجا ماندم تا سلطان پيروزمند بازگشت و با او به تونس آمدم .\r\nدر ماه شعبان سال 784 سلطان آهنگ زاب نمود . زيرا دوست و مصاحب او ابن مزنى به اين\r\n\r\n","description":"","footnote":"","page_name":" 482 ","page_number":500},
  {"content":"\r\n\r\nيملول پناه داده بود و ابن يملول در جوار او جايگاهى استوار يافته بود . ترسيدم كه اين بار نيز بخواهد مرا با خود ببرد . قضا را كشتيهاى بازرگانان اسكندريه در بندر بارگيرى شده بودند و قصد اسكندريه داشتند . از سلطان خواهش كردم اجازه دهد به حج بروم . سلطان اجازه داد و من به بندر رفتم مردم از اعيان دولت و اعيان شهر و طالبان علم به مشايعت من بيرون آمده بودند و مرا همراهى مىكردند . پس با همه وداع كردم و در اواسط ماه شعبان همان سال با كشتى حركت كردم . اين بار نيز به لطف خداوندى گريبان خويش خلاص كردم و فراغتى يافتم تا به تحقيق و نشر آثار علمى بپردازم . و اللّه ولى الامور سبحانه .\r\n\r\nسفر به مشرق و يافتن منصب قضا در مصر\r\nچون در اواسط ماه شعبان سال 784 از تونس به كشتى نشستم ، پس از چهل روز ، در روز عيد فطر كشتى به اسكندريه رسيد . ده روز از جلوس الملك الظاهر بر فوق بر تخت سلطنت مىگذشت .\r\nالملك الظاهر تخت سلطنت را از بنى قلاون گرفته بود و ما انتظار اين واقعه را داشتيم زيرا نام بلند او تا اقصاى بلاد رسيده بود . يك ماه در اسكندريه ماندم باشد كه وسايل سفر خويش مهيا سازم ولى آن سال مقدر نبود كه به حج بروم . از اين رو در اول ماه ذو القعده به قاهره رفتم . آن سواد اعظم دنيا و بستان جهان و جاى گرد آمدن امتها و ايوان اسلام و تختگاه ملك قصرها و ايوانها در فضايش نمايان و خانقاهها و مدارس در آفاقش درخشان و علمايش چون ماهها و ستارگان در نورپاشى . شهر در كنار نيل آن رود بهشتى و سرچشمهء آبهاى آسمانى بر پا شده . در همه جا آب در جريان و ثمرات و خيرات از هر جا به نزدشان روان . در كوچه‌هاى شهر ازدحام مردم به گونه‌اى است كه راه رفتن دشوار است بازارها انباشته از نعمتهاست . ما هميشه از اين شهر و عظمت عمران آن ياد مىكرديم مشايخ ما كه به آنجا رفته بودند يا براى تجارت يا براى سفر حج ، هر يك از آن به گونه‌اى ديگر تعبير مىكرد .\r\nاز دوست و مصاحب خود قاضى جماعت در فاس و بزرگ علماى مغرب ابو عبد اللّه المقرى كه در سال 740 از حج مىآمد پرسيدم : قاهره چگونه جايى است ؟ گفت : هر كس قاهره را نديده از عزت اسلام بى خبر است . و از شيخ ابو العباس بن ادريس بزرگ علماى بجايه چنين سؤالى كردم .\r\nگفت : گويى مردمش از شمار بيرون‌اند مرادش كثرت مردم بود .\r\nدوست و مصاحب ما قاضى عسكر فاس ، فقيه كاتب ابو القاسم البرجى به مجلس سلطان ابو عنان آمد ، قاضى به عنوان سفارت نزد ملوك مصر رفته بود ، همچنين به مدينه رفته بود تا نامه‌اى به ضريح مبارك نبوى بيندازد .\r\nدر سال 756 بود كه از اين سفر بازگشته بود . از او پرسيدم كه قاهره را چگونه يافتى ؟ گفت :\r\n\r\n","description":"","footnote":"","page_name":" 483 ","page_number":501},
  {"content":"\r\n\r\nدر چند كلمه به طور اختصار مىگويم اگر كسى چيزى يا جايى را در عالم خيال تصور كند چون آن را بنگرد از آنچه خيال كرده كمترش خواهد يافت زيرا دامنهء خيال از حس گسترده‌تر است . جز قاهره كه هر چه تخيل كنى قاهره باز هم از آن برتر است و گسترده‌تر و بزرگتر است . سلطان و حاضران در شگفت شدند .\r\nچون به شهر در آمدم ، طالبان علم كه در آنجا بودند نزد من آمدند و خواستند بر ايشان درس بگويم . عذر آوردم كه مرا چندان بضاعتى نيست ولى عذر من نپذيرفتند . عاقبت در جامع الازهر به تدريس نشستم .\r\nپس از چندى مرا با سلطان ديدار افتاد مرا به گرمى پذيرا شد و براى من راتبه‌اى كرامند از صدقات خود معين كرد . سلطان اهل علم را گرامى مىداشت . چشم به راه رسيدن زن و فرزندم از تونس بودم . سلطان تونس مانع سفر ايشان شده بود ، به اين اميد كه مرا باز گرداند . از سلطان مصر خواستم شفاعت كند تا سلطان ايشان را اجازت دهد . نامه‌اى به او در پانزدهم ماه صفر المبارك سال 786 نوشتم .\r\nدر اين احوال يكى از مدرسين مدرسه قمحيه در مصر در گذشت . اين مدرسه از موقوفات صلاح الدين بن ايوب بود . مرا به جاى او به تدريس دعوت كردند . همچنين در همين ايام به عللى سلطان به قاضى مالكيان خشم گرفت و او را عزل كرد . اين قاضى يكى از چهار قاضى قاهره بود به عدد مذاهب چهارگانه . هر يك از ايشان را قاضى القضاة مىخواندند تا با حكامى كه از سوى آنها نيابت داشتند فرق داشته باشند . زيرا اين خطه خطه‌اى عظيم است و جمعيت فراوان و خصومات و مرافعات بسيار . بزرگتر از همه قضات قاضى شافعى است زيرا در اعمال شرق و غرب و سعيد و فيوم هم شافعيان هستند و او به استقلال اموال يتيمان و وصايا را زير نظر دارد .\r\nبارى چون قاضى مالكى در سال 786 عزل شد ، سلطان مرا به جاى او برگزيد . هر چه عذر آوردم نپذيرفت ، در ايوان خود مرا خلعت پوشانيد و جمعى از كبار خواص خود را فرستاد تا مرا به محكمه در مدرسهء صالحيه - كه ميان دو قصر ساخته شده - بردند و بر مسند قضا نشاندند « من به وظايفى كه لازمهء اين مقام پسنديده بود قيام كردم و كوشش تمام براى اجراى احكام خدا به كار بردم و در اين راه نه از سرزنش بدانديشان مىهراسيدم و نه جاه و نفوذ صاحبان قدرت مرا از آن باز مىداشت . به هر دو طرف دعوى به يك ديده مىنگريستم و يكى را بر ديگرى ترجيح نمىدادم و حق ناتوان را باز مىستدم و هر گونه شفاعت و وساطتى را كه از هر دو سوى برانگيخته مىشد رد مىكردم و شيفته آن بودم كه در شنيدن دلايل پايدارى كنم و در عدالت كسانى كه براى شهادت حاضر مىشوند دقت كامل مبذول دارم زيرا گواهان را گروهى تشكيل مىدادند كه نيكوكاران آنان با گنهكاران و پاكدامنان با ناپاكان در آميخته بودند و باز شناختن آنان از يك ديگر دشوار\r\n\r\n","description":"","footnote":"","page_name":" 484 ","page_number":502},
  {"content":"\r\n\r\nمىنمود و حكام و قضات از انتقاد و اصلاح آنان خوددارى مىكردند و از مفاسد و بدكرداريهايى كه در آنها سراغ داشتند چشم مىپوشيدند زيرا در پرتو اتكا و وابستگى به صاحبان قدرت و نفوذ عيوب و مفاسد خود را مزورانه پنهان مىساختند چه بيشتر آنان كه از آموزگاران قرآن و پيشنمازان بودند ، يا شاهزادگان و اميران معاشرت مىكردند و با تلبيس و ريا خود را در نزد آنان در زمره عدول مىشمردند و در نتيجه اميران را مىفريفتند و هنگام قضا در محاضر از قدرت و نفوذ آنان براى تزكيه خويش برخوردار مىشدند و در اين امر به آنان متوسل مىگرديدند و اعمال نفوذ مىكردند و در نتيجه فساد و تباهى آنان بر مشكلات مردم افزوده و به سبب تزوير و تدليس آنان انواع مفاسد در ميان مردم رواج گرفت . و من بر قسمتى از اين تزويرها و نيرنگ‌ها آگاه شدم و تبه‌كاران و رياكاران را مورد بازخواست قرار دادم و آنان را به شديدترين كيفرها رسانيدم . همچنين بر من جرح گروهى از گواهان ثابت شد و از اين رو آنان را از شهادت منع كردم و در ميان اين گروه محرران دفاتر قضات و كسانى كه در محاضر به كار توضيح احكام مىپرداختند نيز وجود داشتند . اين گروه در نوشتن دعاوى و طرز ثبت احكام و فتاوى در دفاتر مهارت داشتند و به همين سبب اميران و شاهزادگان آنان را به خدمت خود مىگماشتند و از وجود ايشان در عقود و معاملات خود استفاده مىكردند تا احكام را به نفع آنان در نهايت استحكام و مطابق كليهء شروط بنويسند و سود آنان را بر حق ديگران ترجيح دهند و گروه مزبور به همين علت در ميان طبقهء خود داراى امتيازاتى شده و بر آنان برترى يافته بودند و با اين نفوذ و قدرت در نزد قضات نيز به هر گونه تزوير و خلافكارى دست مىيازيدند و آن را وسيلهء اعمال نفوذ خود در صدور احكام به نفع هر كس كه مايل بودند قرار مىدادند و مانع تعرض ايشان به كردارهاى ناپسند خود مىشدند . اين گروه اغلب عقود و معاملات رسمى و صحيح را نيز با تزوير و حيله از درجهء اعتبار ساقط مىكردند و راههاى تزوير آميزى خواه از نظر فقهى و خواه از لحاظ طرز نوشتن آنها به دست مىآوردند و هنگامى به اين نيرنگها اقدام مىكردند كه پاى منافع صاحب قدرتى در ميان بود يا از طرف به اخذ رشوه نايل مىآمدند و به خصوص اين گونه تزويرها را دربارهء اوقاف مجرى مىداشتند كه در شهر قاهره انواع گوناگون آن بيش از حد يافت مىشود . و در نتيجهء نيرنگهاى آن قضات مذهبى ( مذاهب چهارگانه حنبلى ، حنفى ، مالكى ، شافعى ) كه در شهر به كار قضاوت مشغول بودند در اوقاف مزبور خدشه وارد و اعيان آنها نامعلوم گرديد و در بطلان وقفنامه‌ها كوشيدند . از اين رو هر كس مىخواست ملك وقفى را بخرد يا مالك شود اين گروه در محاضر موجبات معامله را فراهم مىساختند و فتوا و حكم قضاتى را كه بازيچهء خود ساخته و سد حرام بودن تملك وقف را در هم شكسته بودند ، براى وى به دست مىآوردند .\r\nو در نتيجه اين عمليات زيان بزرگى به اوقاف وارد آمد و عقود و معاملات متزلزل شد . من در\r\n\r\n","description":"","footnote":"","page_name":" 485 ","page_number":503},
  {"content":"\r\n\r\nراه خدا اين شيوهء تزوير آميز و فساد را ريشه كن كردم بدان سان كه بر من خشم گرفتند و به كينه‌توزى با من پرداختند . آنگاه به كار مفتيان و قضات توجه كردم و ديدم كه اين گروه به كلى دور از بصيرت و اطلاع‌اند زيرا احكام ناسخ و منسوخ بسيار صادر مىكردند و متداعيان به دلخواه خود هر حكمى را كه مىخواستند القا مىكردند و پس از صدور يك حكم باز آن را نقض مىنمودند .\r\nدر ميان آنان مردم فرومايه‌اى ديده مىشدند كه نه معلوماتى داشتند و نه به صفت عدالت متصف بودند ولى همى فرومايگان يكباره بى هيچ رنجى به مراتب فتوا دادن و مدرسى مىرسيدند و بر مسند قضا مىنشستند و به گزاف در باطل متصدى اين مقام مىشدند بى آنكه كسى آنها را سرزنش كند يا مقامى شايستگى آنان را گواهى دهد و لايق را از نالايق بازشناسد يا آنها را بدين سمت تعيين كند . زيرا فزنى جمعيت شهر ايجاب مىكرد كه بر عدهء اين گروه نيز افزوده شود . و در نتيجه در چنين شرايطى قلم فتوا دهندگان در اين شهر آزاد بود و به طور لگام گسيخته فتوا مىدادند و به هيچ قيد و شرطى پاى بند نبودند و مدعيان گوناگون هر كدام متوسل به يكى از اين قضات مىشدند و به دلخواه خود حكمى به دست مىآوردند . تا بدان بر طرف خويش غالب آيند و براى سركوب كردن وى از آن استفاده كنند . اين قاضيان نيز كسى را ناراضى از محضر خود بر نمىگردانيدند . و بر حسب ميل او فتوا مىدادند و در نتيجه احكام و فتاوى ناسخ و منسوخ رواج مىيافت و بيشتر متداعيان را در گرداب نزاع و كشمكش فرو مىبرد . و در مذاهب چهارگانه اختلاف بى حد و حصر بود و انصاف دشوار است و براى مردم عامى تشخيص شايستگى مفتى با فتواى صحيح ممكن نبود و بنابر اين امواج اين افراطكاريها و خرابيها همواره و روزافزون بالا مىرفت و نزاعهاى مردم پايان‌پذير نبود . من راه حق را باز گفتم و نشان دادم و هوسبازان و نادانانى را كه قضاوت را بازيچهء خود ساخته بودند منع كردم و آنها را از اين مقامات دور ساختم و در ميان ايشان گروهى شياد يافتم كه از مغرب به مصر آمده بودند و با نيرنگ سازى اصطلاحات پراكندهء علوم را از اينجا و آنجا التقاط مىكردند . نه به استاد مشهورى منتسب بودند و نه آنها را در هيچ فنى تأليفى بود . مدم را بازيچهء خود مىساختند و براى ربودن حقوق و اعراض آنها محاكمى منعقد مىكردند . » [ 1 
  ] اين كارها سبب شد كه ايشان بر من رشك برند و بر من كينه ورزند . گاه به نزد هم مسلكان خويش كه به دروغ جامهء عباد پوشيده بودند تا كسب جاه و مقام كنند مىرفتند و زبان به بدگويى\r\n\r\n\r\n","description":"","footnote":"\r\n[ ( 1 ) 
  ] اين قسمت از زندگى ابن خلدون را كه ميان دو گيومه قرار گرفته ، استاد فقيد جناب محمد پروين گنابادى در مقدمه‌اى كه بر ترجمهء مقدمهء ابن خلدون نوشته‌اند ترجمه كرده‌اند بنده نيز تيمنا به نام آن دانشمند گرامى از ترجمهء آن خوددارى كردم و عين ترجمهء ايشان را نقل كردم . يادش زنده و روانش شاد باد .\r\n","page_name":" 486 ","page_number":504},
  {"content":"\r\n\r\nاز من مىگشادند و گاه به نزد همكاران ديگر من از ارباب محاكم مىشدند و آنچه آنان به ايشان تلقين مىكردند در حق من بر زبان مىراندند . و چون كارى از پيش نبردند و من رشته‌هاى ايشان مىگسيختم به تهمت و افترا گراييدند و به تظلم نزد سلطان رفتند و سلطان به سخن ايشان گوش نداد . و من كه براى خدا كار مىكردم از آن جاهلان اعراض مىكردم و همچنان برنده و پرتوان به راه معدلت و استيفاى حقوق مظلومان و دورى از خطهء باطل پيش مىتاختم و هر چه مىخواستند كه كسوت قضا را وسيلهء تقرب به اهل جاء و ماه گردانم نمىپذيرفتم . كاش مىدانستم كه اينان كه به صور ظاهره مىپردازند ، در حالى كه به خلاف آن علم دارند ، در نزد پيامبر ( ص ) چه عذر مىآورند كه مىفرمايد : من قضيت له من حق اخيه شيئا فانما اقضى له النار . . . عاقبت ميان فضاى ميان من و دولتمردان به تيرگى گراييد و اين امور مصادف شد با مصيبتى كه به من روى كرد ، از اين قرار كه زن و فرزندم از مغرب به كشتى نشستند كه نزد من آيند دچار طوفان شدند و كشتى غرق شد و همه مردند . رنج و درد مرا اندازه نبود . اين بود كه زهد را ترجيح دادم و تصميم گرفتم كه منصب قضا را فروهلم . با چند تن مشورت كردم با من موافقت نمودند هر چند از خشم و غضب سلطان بيم داشتم . چندى ميان خوف و رجا زيستم تا نعمت سلطانى شامل حال من شد و در من به ديدهء رحمت نگريست و مرا از كارى كه طاقت تحمل آن نداشتم معاف فرمود و آن را به همان كسى كه پيش از من عهده‌دار آن بود باز گردانيد و من بار ديگر به تدريس علم و خواندن كتب و به كار داشتن قلم در تأليف و تدوين مشغول شدم . اميدم از پروردگار اين است كه بقيهء عمر را در عبادت بگذرانم و موانع رسيدن به سعادت از پيش پاى برداشته شود . بفضل اللّه و نعمته .\r\n\r\nسفر براى گزاردن حج\r\nپس از عزل از منصب قضا سه سال ديگر در قاهره ماندم ، سپس براى گزاردن فريضهء حج عزم سفر كردم . سلطان و امرا را وداع گفتم . آنان نيز مرا راه توشه دادند و بيش از حد نياز يارىام كردند .\r\nدر نيمهء ماه رمضان سال 789 از قاهره بيرون آمدم و در بندر طور در جانب شرقى درياى سويس ( سوئز ) فرود آمدم و از آنجا با كشتى - ده روز پس از عيد فطر - حركت كردم و پس از يك ماه در ينبع قدم به ساحل نهاديم . در آنجا با جمعى رهسپار مكه شدم و در دوم ذو الحجه به مكه در آمدم و در آن سال حج گزاردم ، سپس بار ديگر به ينبع آمدم و پنجاه شب در آنجا درنگ كردم تا وسيلهء سفر دريا مهيا شد و بيامدم تا به بندر طور رسيديم . در دريا باد مخالف وزيد و جز راندن به سمت غربى چاره‌اى نداشتيم و در قصير به ساحل آمديم . عربهاى آن ناحيه ما را تا شهر قوص بدرقه كردند ، قوص مركز صعيد بود . روزى چند در آنجا درنگ كرديم سپس از درياى نيل به مصر وارد شديم و پس از يك ماه به شهر رسيديم . در دوم جمادى الاول سال 790 به شهر درآمدم و نخست به\r\n\r\n","description":"","footnote":"","page_name":" 487 ","page_number":505},
  {"content":"\r\n\r\nديدار سلطان شتافتم و گفتم كه در اين سفر او را دعا كرده‌ام . مرا به نيكوترين وجه پذيرا شد و من در سايهء عنايت او بغنودم .\r\nچون در ينبع فرود آمدم فقيه اديب ابو القاسم بن محمد بن شيخ الجماعه ابو اسحاق ابراهيم ساحلى را ديدار كردم . جدش به طويجن معروف بود به حج مىرفت . همراه او نامه‌اى بود از دوست و مصاحب ما وزير بزرگ دانشمند كاتب سر ابن الاحمر فرمانرواى غرناطه ، ابو عبد اللّه بن زمرك ، براى من به نظم و نثر كه از ايام مصاحبت ما با يك ديگر ياد كرده بود با قصيده‌اى به اين مطلع :\r\n سلو البارق النجدى من علمى نجد * تبسّم فاستبكى جفونى من الوجد \r\nابن زمرك در نامه‌اى كه بعد از قصيدهء خود نوشته بود اشارات كرده بود به قصيده‌اى كه در مدح الملك الظاهر بر فوق صاحب مصر فرستاده بود و از من خواسته بود كه آن را در موقع مناسب به نظر سلطان برسانم قصيده‌اى بود به اين مطلع :\r\n أ مدامع منهلة ام لؤلؤ * لمّا استهل العارض المتلالى \r\nقصيده را در طى نامه فرستاده بود و پوزش خواسته بود كه براى كتابت آن كسى را به نيابت برگزيده و او همزهء روى آن را الف كتابت كرده و حال آنكه بايد به او نوشته شود . زيرا به واو بدل مىشود و اين مقتضى صناعت است . هر چند برخى مشايخ مىگويند كه در هر حال به الف نوشته مىشود ولى اين قول در خور توجه نيست .\r\nو مرا اجازه داده بود كه آن قصيده را به خط مشرقى بنويسم تا بتوانند به آسانى بخوانند . من چنان كردم و رونويس و اصل را تقديم سلطان نمودم كاتب سر او قصيده را برايش خوانده بود ولى هيچ يك از آن دو ( اصل و نسخه ) را باز پس ندادند و من فرصت نيافته بودم پيش از آنكه به سلطان رفع كنم خود نسخه‌اى از آن بردارم . از اين رو از دست من رفت .\r\nنيز در نامهء او فصلى راجع به وزير مسعود بن رحو بود كه در اين ايام زمام اختيار امور مغرب را در دست داشت و عصيان كرده بود و حق نعمت اولياى خود فراموش نموده بود . و در فصل ديگر از نامهء خود چند كتاب از مصر خواسته بود . نامهء ابن زمرك : محمد بن يوسف بن زمرك الصريحى به تاريخ بيستم محرم سال 789 نوشته شده بود .\r\nچون حج بگزاردم در پناه لطف و حفظ خداوندى به قاهره رسيدم . سلطان برقوق مرا مورد عنايات خاص خود قرار داد . پس از آن در سال 791 فتنهء الناصرى رخ داد و سلطان گرفتار شوربختيها شد تا به لطف خداوند از آن ورطه برهيد و بر تخت سلطنت خويش بازگرديد تا در مصالح عباد نظر كند . من همچنان در عزلت زيستم و به خواندن و تدريس علم پرداختم تا اين زمان كه آغاز سال 797 است .\r\n\r\n","description":"","footnote":"","page_name":" 488 ","page_number":506},
  {"content":"\r\n\r\n\r\nتصدى امور دروس و خانقاهها\r\nدولتمردان اين دولت تركى در مصر و شام از آغاز همانند مواليشان ملوك بنى ايوب به ساختن مدارس براى تدريس علم و نيز تأسيس خانقاهها براى اقامهء رسوم فقرا در تخلّق به اخلاق صوفيان سنى و براى اداى اذكار و نمازهاى نوافل مولع بوده‌اند . اينان اين شيوه را از دولتهاى پيش از خود كه عنوان خلافت داشتند آموخته بودند . خود اين بناها را پى مىافكندند و اراضى غله خيز براى هزينهء طالبان علم و اهل تصوف وقف آنها مىكردند . اگر حاصل موقوفات از هزينهء معمول افزون مىآمد آن را براى اعقاب ايشان قرار مىدادند تا مبادا كه فرزندان ناتوانشان دچار فقر و فاقه گردند . كسانى هم از توانگران و صاحبان رياست كه زير دست ايشان بودند به سنت آنان اقتدا مىكردند . از اين رو مدارس و خانقاهها در شهر قاهره افزون شد و معاش فقرا از فقها و صوفيه از آن موقوفات حاصل مىگرديد و اين از محاسن و آثار جميل و جاويدان دولت ترك در مصر بود .\r\nدر ابتداى ورودم به قاهره و قرار گرفتن در كفالت سلطان برقوق در يكى از مدارس كه صلاح الدين بن ايوب تاسيس كرده و آن را وقف مالكيان نموده بود تا در آن فقه تدريس كنند ، به كار مشغول شدم . بر اين مدرسه زمينهايى از فيوم را كه حاصل آنها گندم بود وقف كرده بودند . از اين رو آن را مدرسهء قمحيه ( قمح : گندم ) مىناميدند . همچنين مدرسهء ديگرى در آنجا وقف شافعيان كرده بودند . هنگامى كه سلطان مرا به تدريس در آن مدرسه فرمان داد ، مدرس آن مرده بود . پس از چندى در سال 786 - چنان كه گفتم - كار قضاى مالكيان را نيز به من واگذار كرد .\r\nروزى كه براى تدريس به مدرسه رفتم جماعتى از اكابر و امرا جهت تقدير و تعظيم من كه مورد عنايت سلطان واقع شده بودم در مدرسه حاضر شدند . من نيز پيش از شروع درس خطبه‌اى ادا كردم و از آن قوم آن سان كه مناسب مقام بود تجليل كردم .\r\nچون مجلس به پايان آمد همگان مرا به ديدهء عزت و احترام مىنگريستند و دريافتند كه مرا شايستگى مناصب ديگر هست . چندى تدريس كردم تا روزى كه سلطان بر قاضى مالكيان به سببى خشم گرفت و او را عزل نمود و مرا به مجلس خود خواند و در نزد امراى خود مكلف كرد كه آن شغل بپذيرم و به انكار و تن زدن من گوش فرا نداد . در همانجا بر من خلعت پوشانيد و جمعى را فرستاد تا مرا در مدرسهء صالحيه بر مسند قضا نشانند . اين واقعه در ماه رجب سال 786 بود . من بر آن جايگاه ستوده نشستم و به عهد خداوند در اقامهء رسم حق و تحرى راه عدالت وفا كردم تا آن زمان كه كسانى كه راضى به اجراى احكام خداوند نبودند ، مرا آزردند و اهل باطل و ريا فرياد و فغان برآوردند و من از آن مقام به يكسو شدم .\r\nبه هنگام ورود به مصر فرزندان خود را از تونس فرا خواندم ولى سلطان تونس مانع پيوستن\r\n\r\n","description":"","footnote":"","page_name":" 489 ","page_number":507},
  {"content":"\r\n\r\nايشان به من شد زيرا نمىخواست كه در مصر باشم . از سلطان مصر خواستم كه شفاعت كند او نيز اجابت كرد و نامه‌اى نوشت و شفاعت كرد . آنان از تونس به كشتى نشستند . نزديكيهاى بندر اسكندريه دريا طوفانى شد و كشتى با هر كه در آن بود غرقه گرديد و موجود و مولود من از ميان رفت . سخت اندوهگين شدم آن سان افكارم در هم ريخت كه سلطان مرا از آن شغل معاف داشت و مرا آسوده ساخت تا عمر خويش وقف تدريس و تأليف كنم .\r\nسلطان بر فوق از بناى مدرسهء خود در ميان دو قصر فراغت يافت . و براى خاندان خويش در آنجا مقبره‌اى ساخت و مرا براى تدريس فقه مالكى در آن مدرسه معين كرد . من بر طبق عادت مدرسان در آغاز درس خطبه‌اى خواندم .\r\nآنگاه دشمنان نزد امير ماخوريه كه امور مدرسهء سلطان در دست او بود به سعايت و شكايت پرداختند و او را واداشتند تا مانع رفتن من به مدرسه شود و مرا از ولايت آن باز دارد . سلطان نيز چاره‌اى جز برآوردن خواست آنان نداشت . من نيز از آن شغل اعراض كردم و تنها به تدريس و تاليف پرداختم .\r\nدر سال 789 از سلطان اجازت طلبيدم كه به حج روم . سلطان اجابت كرد و خود و امرايش مرا راه توشه دادند و در كار و حال من گشايش افتاد . در درياى سويس به كشتى نشسته از طور به ينبع رفتم ، سپس با قافله به مكه وارد شدم و حج آن سال بگزاردم . و به دريا باز گشتم و در ساحل قصير فرود آمدم و از آنجا به قوص رفتم در آخر بلاد صعيد و از آنجا از راه نيل به مصر در آمدم و با سلطان ديدار كردم و گفتم در اماكن استجابت دعا در حق او دعا كرده‌ام . سلطان بار ديگر مرا در ظل كرامت و عنايت خويش جاى داد .\r\nآنگاه در مدرسهء صرغتمش بر كرسى حديث نشستم در ماه محرم سال 791 . مرا به جاى مدرس پيشين معين كردند . در آن روز نيز بر حسب عادت خطبه‌اى ايراد كردم .\r\nچنان ديدم كه در اين درس كتاب الموطأ امام مالك بن انس ( رضى اللّه عنه ) را تقرير كنم .\r\nزيرا اين كتاب از اصول سنن و امهات حديث است . با اين همه اصل مذهب ماست و بر آن است مدار مسائل و مناط احكام آن و مرجع بخش بزرگى از فقه .\r\nاكنون سخن را در شناساندن مولف آن ( رض ) و مكان او در امانت و ديانت ، و منزلت كتاب او الموطا نسبت به ديگر كتب حديث آغاز مىكنيم . سپس به بيان روايات و طرقى كه در اين كتاب واقع شده مىپردازم . و اينكه چگونه مردم از آن به روايت يحيى بن يحيى اقتصار كرده‌اند و اسانيد خود را در آن بيان خواهم داشت سپس به متن كتاب باز خواهم گشت .\r\nامام مالك ( رض ) امام دار الهجره و شيخ اهل حجاز است و در حديث و فقه سرآمد و مقلّد و متبوع مردم بلاد بخصوص اهل مغرب است . بخارى گويد : مالك بن انس بن ابى عامر الاصبحى ،\r\n\r\n","description":"","footnote":"","page_name":" 490 ","page_number":508},
  {"content":"\r\n\r\nكينهء او ابو عبد اللّه است . حليف عبد الرحمان بن عثمان بن عبيد اللّه القرشى التيمى برادرزادهء طلحة بن عبيد اللّه است . يحيى بن سعيد از او روايت مىكند . پايان كلام بخارى .\r\nجد او ابو عامر بن عمرو بن عثمان است و بعضى به جاى عثمان گفته‌اند غيمان به غين نقطه دار مفتوح و ياء تحتانى ساكن . پسر جثيل به جيم مضموم و ثاء سه نقطه مفتوح و ياء تحتانى ساكن و بعضى به عوض جيم حاء آورده حثيل گويند يا خاء آورده و خثيل خوانند . بعضى حسل آورده‌اند به حاء بى نقطهء مكسور و سين بى نقطهء ساكن . فرزند عمرو بن الحرث كه او ذو اصبح نام داشت .\r\nو ذو اصبح بطنى است از حمير و اينان برادران يحصب‌اند و نسبشان معروف است . پس مالك از حيث سلسله نسب حميرى است و از حيث حلف قرشى است .\r\nمالك به روايت ابن بكير در سال 91 و به روايت محمد بن عبد اللّه بن عبد الحكم در سال 94 متولد شد . و در مدينه پرورش يافت و فقه آموخت و از ربيعة الراى و ابن شهاب و عم خود ابو سهيل و از جماعتى از معاصرانشان كه از تابعين يا تابعين تابعين بودند علم آموخت و در مسجد رسول اللّه ( ص ) به فتوا و حديث نشست در حالى كه تازه به بيست سالگى رسيده بود . مالك مدت 60 سال در مدينه بر مسند فتوا بود و بسيارى از علماى اعلام از او علم آموختند . شمار كثيرى از ايشان از شهرها بار سفر مىبستند و به محضر درس او مىآمدند . از جمله شاگردان او امام محمد بن ادريس شافعى بود و ابن وهب و اوزاعى و سفيان ثورى و ابن مبارك و امثال و نظاير ايشان در سال 199 به اتفاق همهء كسانى كه تاريخ وفات او را نقل كرده‌اند درگذشت . واقدى گويد : مالك 90 سال عمر كرد و سحنون از ابن نافع روايت كرده كه مالك در سن 87 سالگى مرده است . مردم زمانش در امانت و اتقان و حفظ و تثبت و ورع او متفق القول‌اند . در اوصاف فضايل او كتب بسيار تأليف شده .\r\nآنچه او را به تصنيف كتاب الموطا وا داشت به گونه‌ايى كه ابو عمر بن عبد البر نقل كرده ، اين است كه عبد العزيز بن عبد اللّه بن ابى سلمه الماجشون كتابى نظير الموطأ تاليف كرد و در آن آنچه را كه اهل مدينه بر آن اجماع داشتند گرد آورده بود ولى هيچ حديثى نقل نكرده بود . آن كتاب را نزد مالك آوردند ، مالك را از آن خوش آمد و گفت چه كتاب نيكويى است اين كتاب و گفت اگر من اين كتاب را مىساختم به آثار آغاز مىكردم سپس آن را به كلام استوار مىساختم .\r\nديگرى جز او گويد : ابو جعفر المنصور حج به جاى آورد مالك او را در مدينه ديدار كرد . ابو جعفر مالك را اكرام نمود و با او به گفتگو نشست . در ضمن گفتگو گفتش به اى ابو عبد اللّه در روى زمين دانشمندتر از من و تو باقى نمانده است ولى خلافت مرا به خود مشغول داشته . تو براى مردم كتابى ترتيب ده كه از آن سود برند و در آن از رخصتهاى ابن عباس و سختگيريهاى ابن عمر اجتناب كن و وطئه للناس توطئة . مالك گفت او مرا تأليف آموخت . اين امر و امثال آن همه از علل و اسباب تأليف آن كتاب بود . چون مالك آن را تأليف نمود آن را الموطأ يعنى المسهّل ناميد . ( موطأ\r\n\r\n","description":"","footnote":"","page_name":" 491 ","page_number":509},
  {"content":"\r\n\r\nالاكناف : نرمخوى و بى آزار و مهربان باشد ) . هنگامى كه الموطأ را تصنيف كرد مردم مدينه در آن روزگار به تصنيف موطآت مشغول بودند . اصحاب مالك او را گفتند : مىبينيم به كارى پرداخته‌اى كه مردم نيز با تو شريك‌اند . آنگاه برخى از آنها را آوردند . در آن نظر كرد و آن را افكند و گفت : بايد همگان بدانند كه از اين ميان جز آن كه به خاطر خداوند ساخته شده باشد قدر و منزلت نخواهد يافت . و گويى همهء آن كتب را در چاههاى افكندند و از آن پس نامى از آنها به گوش كس نرسيد . مالك به تهذيب و تسهيل كتاب خود روى آورد . گويند به مدت چهل سال آن را تكميل كرد و مردم در خاور باختر از هنگام تصنيف آن بدان روى نهادند و در هر عصر مورد ستايش و تمجيد علما بوده است آن سال كه حتى دو كس در آن اختلاف نداشته‌اند . شافعى و عبد الرحمان بن مهدى گويند كه در روى زمين بعد از كتاب خدا كتابى نافع‌تر و در روايت صحيح‌تر و به صواب نزديكتر از موطّأ مالك نيست . و يونس بن عبد الاعلى گويد : نديدم كتابى در علم كه از موطأ مالك درست‌تر باشد . بسيارى موطأ را از مالك روايت كرده‌اند و به ايشان منسوب شده مثلا مىگويند موطأ به روايت از مالك . از اين جمله است موطأ عبد اللّه بن مسلمه القعنبى و موطأ مطرف بن عبد اللّه اليسارى منسوب به سليمان بن يسار و موطأ عبد الرحمان بن القاسم كه سحنون بن سعيد از او روايت كرده است و موطأ يحيى بن يحيى الاندلسى . يحيى بن يحيى از اندلس نزد مالك رفت و از او فقه و حديث آموخت و با علم بسيار و احاديث فراوان بازگرديد . از جمله چيزهايى كه از او آموخت الموطأ بود و او بود كه اين كتاب را به اندلس و مغرب وارد كرد مردم به الموطأ روى آوردند و تنها به روايت يحيى بن يحيى اكتفا كردند . و در شرح خود بر كتاب موطأ به تنسيق و ترتيب آن متكى شدند و به روايات ديگر اگر پيش مىكرد اشارتى مىكردند . از اين رو روايات ديگر جز روايت يحيى بن يحيى از ميان رفت و همه جز موطأ او منسوخ گرديد . امروز در مشرق و مغرب تنها روايت يحيى بن يحيى رواج دارد و همه آن را روايت مىكنند .\r\nاما سند من در اين كتاب متصل است به يحيى بن يحيى . بدين گونه كه بيان مىكنم .\r\nجماعتى از مشايخ ما رحمة اللّه عليهم اين كتاب را براى من حديث كردند . از آن جمله‌اند :\r\nامام مالكيان قاضى الجماعة تونس و شيخ فتوا ابو عبد اللّه محمد بن عبد السلام بن يوسف الهوارى . در منزل او در تونس از آغاز تا انجام آن را شنيدم . ديگر شيخ المسندين تونس الرحاله ابو عبد اللّه بن محمد بن جابر بن سلطان القيسى وادى آشى . بخشى از آن كتاب را از او شنيدم و او مرا اجازهء روايت بخش ديگر را نيز داد . ديگر شيخ المحدثين اندلس و بزرگ قاضيان آن ابو البركات محمد بن محمد بن محمد - كه هر سه از محدثين بودند - فرزند ابراهيم بن الحاج البلفيقى در سال 756 او را در فاس ديدم كه از سوى پادشاه اندلس به نزد پادشاه مغرب آمده بود . به مجلس او در جامع القرويين فاس حاضر شدم و بخشى را سماع كردم و باقى را اجازهء روايت داد . سپس بار ديگر در\r\n\r\n","description":"","footnote":"","page_name":" 492 ","page_number":510},
  {"content":"\r\n\r\nسال 762 كه سلطان مغرب ابو سالم بن سلطان ابو الحسن او را فرا خوانده بود تا از او علم بياموزد ، او را ملاقات كردم . اين بار آنچه از او آموخته بودم خواندم . بخشى از اول كتاب را خواندم و او باقى را به من اجازه داد . ديگر شيخ اهل مغرب در علوم عقلى - ابو عبد اللّه محمد بن ابراهيم الآبلى - بخشى از كتاب را نزد او خواندم و او اجازهء روايت سراسر آن را به من داد . همهء اينان مىگفتند : حدثنا الشيخ المعمر ابو عبد اللّه بن محمد بن هرون الطائى عن القاضى ابى القاسم احمد بن يزيد بن بقى عن الشيخ ابى عبد اللّه محمد بن عبد الحق الخزرجى .\r\nحديث كرد مرا شيخ ما ابو البركات از امام مالكيان بجايه ، ناصر الدين ابو على منصور بن احمد بن عبد الحق المشدالى از امام شرف الدين محمد بن ابى الفضل المرسى از ابو الحسن على بن موسى بن النقرات از ابو الحسن على بن احمد الكنانى . خزرجى و كنانى گفتند : حديث كرد ما را ، ابو عبد اللّه محمد بن فرج از مولى ابن الطلاع از قاضى ابو الوليد يونس بن عبد اللّه بن مغيث بن الصفّار قاضى جماعة در قرطبه .\r\nنيز حديث كرد آن را براى من ، شيخ ما ابو عبد اللّه بن جابر از قاضى ابو العباس احمد بن محمد بن الغمّاز از شيخ خود ابو الربيع بن موسى بن سالم الطلاعى از قاضى ابو القاسم عبد الرحمان بن حبيش و ابو عبد اللّه محمد بن سعيد بن زرقون شارح كتاب الموطأ . ابن زرقون گفت حديث كرد ما را به آن ابو عبد اللّه الخولانى از ابو عمر و عثمان بن احمد القيجاطى . و ابن حبيش گفت : حديث كرد ما را به آن قاضى ابو عبد اللّه بن اصبغ و يونس بن محمد بن مغيث . اين دو گفتند كه ما اين كتاب را نزد ابو عبد اللّه محمد بن الطلاع خوانديم . همچنين ابن حبيش گفت : حديث كرد ما را به آن ابو القاسم احمد بن محمد بن ورد از قاضى ابو عبد اللّه محمد بن خلف بن الرابط از المقرى ابو عمر احمد بن محمد بن عبد اللّه المعافرى الطمنكى . قاضى ابو الوليد بن مغيث و قيجاطى و طلمنكى گفتند حديث كرد ما را عيسى بن يحيى بن عبد اللّه از عم پدرش ابو مروان عبيد اللّه بن يحيى ، از پدرش يحيى بن يحيى و طلمنكى گفت : حديث كرد ما را ابو جعفر احمد بن محمد بن حدير البزاز ، گفت حديث كرد ما را ابو محمد قاسم بن اصبغ ، گفت حديث كرد ما را ابو عبد اللّه محمد بن وضّاح ، گفت حديث كرد ما را يحيى بن يحيى از مالك . بجز سه باب از آخر كتاب الاعتكاف : اول آن خروج المعتكف الى العيد . زيرا يحيى در شنيدن اين سه باب از مالك ترديد كرده بلكه آن را از زياد ابن عبد الرحمان ملقب به شبطون شنيده و او از مالك شنيده است .\r\nمرا در اين كتاب طرق ديگرى است كه اكنون اتصال سند آن را در خاطر ندارم از آن جمله است شيخ ما عبد المهيمن بن محمد الحضرمى كاتب سلطان ابو الحسن . به هنگام استيلاى سلطان بر تونس در سال 748 او را ديدم كه در زمرهء ياران سلطان بود . در مجلس او حاضر شدم و از او علم\r\n\r\n","description":"","footnote":"","page_name":" 493 ","page_number":511},
  {"content":"\r\n\r\nآموختم و بخشى از الموطأ را از او سماع كردم و مرا اجازهء عام داد . عبد المهيمن آن را از استاد خود ابو جعفر بن الزبير ، و او از شيخ خود استاد ابو اسحاق الغانقى و او از ابو القاسم القبتورى و جماعتى از مشيخهء اهل سبته سماع كرده بود كه سلسلهء سندش به قاضى عياضى و ابو العباس العزفى صاحب كتاب الدر المنظّم فى المولد المعظم مىپيوست .\r\nديگر از آنان شيخ ما ابو عبد اللّه الكوسى خطيب جامع اعظم غرناطه بود . برخى از آن كتاب را از او سماع كردم و او اجازهء روايت همهء آن را به من داد . او خود از استاد ابو جعفر بن الزبير از قاضى ابو عبد اللّه بن به كار و جماعتى از مشيخهء اهل اندلس روايت مىكرد و سلسله سندش به قاضى ابو الوليد الباجى و حافظ بن ابى عمر بن عبد البر مىرسد و به اسناد آن دو مىپيوندد . ديگر از ايشان شيخ ما ابو عبد اللّه محمد بن سعد بن برال الانصارى شيخ قرائت در تونس است و پيشواى معلمان كتاب خدا . در نزد او قرآن عظيم به قرائات هفتگانه خواندم و دو قصيدهء شاطبى را در قرائت و رسم ، بر او عرضه داشتم . همچنين كتاب التقصى ابن عبد البر را و جز آن كتب ديگر . او مرا اجازهء عام داد و در الموطأ اجازهء خاص . اين استاد ، اين كتاب را از قاضى ابو العباس احمد بن محمد بن الغمّار و از شيخ خود ابو العباس احمد بن موسى البطرنى به سند آن دو روايت مىكرد .\r\nو از ايشان است شيخ ما استاد ابو عبد اللّه محمد بن الصفّار المراكشى ، شيخ قراآت در مغرب بخشى از آن كتاب را در مجلس ابو عثمان پادشاه مغرب از او سماع كردم . ابو عثمان نيز از او سماع حديث مىكرد ابو عبد اللّه مرا اجازه داد . او از شيخ خود محدث مغرب ابو عبد اللّه محمد بن رشيد الفهرى السبتى از مشايخ خود كه از مردم سبته و اندلس بودند . اين در كتب روايات آنان و طرق اسانيدشان آمده است . ولى اكنون به خاطر ندارم . آنچه گفتيم ما را كفايت مىكند و اللّه يوفقنا اجمعين لطاعته و هذا حين ابتدى و باللّه اهتدى .\r\nچون مجلس درس به پايان آمد همگان مرا به ديدهء تعظيم و تجليل نگريستند و من در اكثر مواقع براى اداى سلام و تحيت و به روياروى دعا در حق سلطان به مجلس او مىرفتم تا آنگاه كه سلطان به سببى بر قاضى مالكى خشم گرفت و او را در ماه رجب سال 786 از امر قضا دور نمود و در مجلس خود و حضور امرايش مرا به اين امر مأمور نمود . من از پذيرفتن آن مقام تن مىزدم . و سلطان اصرار مىورزيد . سپس مرا خلعت داد . و جمعى از امرا را فرمود كه مرا تا مدرسه مشايعت كنند و بر كرسى قضا بنشانند . من در آن مقام محمود جاى گرفتم بدان نيت كه به عهد خداوند و عهد او در اقامهء رسوم حق و تحرى معدلت وفا نمايم . تا آنگاه جماعتى كه از اجراى احكام خدا راضى نبودند به خلاف من برخاستند و من پيش از اين از آن ياد كردم . چون اهل باطل و ريا بانگ خروش كردند ، سلطان پس از يك سال از روز تصدى آن كار ، استعفاى من بپذيرفت از خبر غرق كشتيهايى كه از تونس به اسكندريه مىآمدند و تلف شدن موجود و مولود و شدت غم و اندوه خويش سخن\r\n\r\n","description":"","footnote":"","page_name":" 494 ","page_number":512},
  {"content":"\r\n\r\nگفتم . اللّه قادر على ما يشاء .\r\nسپس در سال 789 براى اداى فريضه بيرون آمدم و از درياى سويس گذشتم و از طور به ينبع رفتم و با قافله وارد مكه شدم و حج آن سال بگزاردم و هم از دريا از آن راه كه به مكه آمده بودم به مصر باز گرديدم . آنگاه در مدرسهء صلغتمش به بيان حديث نشستم . سلطان در عوض مدرسهء خود تصدى اين شغل را در محرم سال 791 به من داد . همچنان با اندوه و گرفتگى به تدريس و تاليف مشغول بودم . تا سلطان مرا سرپرستى خانقاه بيبرس داد . و پس از سالى مرا به عللى كه به ذكر آن خواهم پرداخت عزل كرد .\r\n\r\nتصدى خانقاه بيبرس و عزل از آن\r\nچون در سال 790 حج بگزاردم و باز گرديدم به تدريس و تأليف اشتغال ورزيدم ديدار سلطان و سلام و دعا در حق او نيز از كارهاى من بود . سلطان در من به ديدهء شفقت مىنگريست و مرا وعده‌هاى جميل مىداد در قاهره خانقاهى بود از بناهاى سلطان بيبرس هشتمين ملوك ترك كه او و رفيقش سلار بر الناصر محمد بن قلاون تحكم مىكردند . عاقبت الناصر از خودكامگى آن دو ملول شد . روزى به شكار بيرون رفت . چون محاذى كرك رسيد به آنجا تحصن جست و آنان را به حال خود رها كرد . بيبرس به جاى او بر تخت نشست . امراى شام ، از مماليك پدرش با او مكاتبه كردند و خواستند كه قيام كند تا به او يارى رسانند . الناصر به يارى ايشان به مصر لشكر راند و سلطنت از دست رفته باز پس گرفت و بيبرس و سلار را در سال 710 كشت . بيبرس در اين مدت كه فرمان مىراند در داخل باب النصر خانقاهى بنا كرد كه يكى از بزرگترين و آبادترين خانقاهها بود با ساكنان و اوقاف بسيار . براى آن مشايخى معين كرد و براى مشايخ و ناظر از اوقاف آن راتبه‌اى بزرگ معين كرده بود . ناظر آن خانقاه در آن ايام شرف الدين الاشقر امام سلطان الظاهر بود هنگامى كه من حج گزارده و آمدم ، مرده بود . سلطان مرا به جاى او برگماشت و در حق من بسى نيكى كرد و روزى من در افزود . من در اين سمت بودم تا آنگاه كه فتنهء الناصرى اوج گرفت .\r\n\r\nفتنه الناصرى و خبر از آن بعد از سخنى چند در احوال دول بر حسب اين موضوع و تو را مطلع مىسازم از اسرارى در انتقال احوال دول بتدريج به سمت قدرت و استيلا سپس گرايش آنها به ضعف و اضمحلال و اللّه بالغ امره\r\nدولتهاى بزرگ كه پادشاهان آن يكى بعد از ديگرى در مدتى دراز بر تخت مىنشينند قائم به عصبيت نسبى يا پيوندهاى خويشاوندى است . اين امر در استيلا و غلبهء ايشان اصل و اساس است . و\r\n\r\n","description":"","footnote":"","page_name":" 495 ","page_number":513},
  {"content":"\r\n\r\nهمواره بر اين قرارند تا انقراضشان فرا رسد و كسانى ديگر كه مستحق آن مقام هستند به نيروى عصبيتى كه خود بدان متكى هستند آن دولت از ايشان بستانند و بلاد و اعمالى را كه در دست دولت نخستين بود خود فرا چنگ آرند و بر حسب قدرت و توانى كه دارند يا به سبب كثرت ياران و خويشاوندان و قلت آن ، درآمد آن ملك ميان خود تقسيم كنند . اينان كه تازه به دوران رسيده‌اند چون هنوز از بداوتشان زمانى نگذشته ، همچنان حالت خشونت خود را به سبب تحمل رنجها و اندك مايه بودن معيشت و نداشتن ثروت و مكنت پيشين حفظ مىكنند . سپس هر چه درآمد سرزمينهايى كه تصرف كرده‌اند افزون شود ، ثروت ايشان نيز افزون مىشود . و به جانب شادخواريها و لذتجوييها و شهوات روى مىآورند و در جامه و غذا و مسكن و مراكب و مملوكان و ديگر احوال راه اسراف مىپويند و اندك اندك زندگيشان غرق در لذات و تمتعات مىشود ، آن سان كه درآمد از هزينه واپس مىماند . آنگاه به ناچار درآمد ملك كفاف ارزاق سپاهيان را نمىكند ، آنان نيز بر زيردستان خود فشار مىآورند زيرا مردم از ملوك و دولت خويش پيروى مىكنند و هر كس مىكوشد ميان خرج و دخل خويش توازنى پديد آورد .\r\nچون عادت به خشونت زندگى از سر اهل دولت بدر رود و به زندگى خوش و ملايم و تنعمات و لذات خوگر شوند . بأس و شدت آنان كاستى گيرد . برخى از رؤساى دولت تا خللى در اركان آن پديد نيايد مىكوشند بر دستگاه دولتى غلبه يابند و با آن اندكى از خشونت بدويت كه در آنها باقى مانده است ، ترك نوشخوارى و لذتجويى كنند و بار ديگر از عصبيت عشيره يا كسانى كه آنان را به قيام دعوت مىكنند ، به پاى خيزند و بر دولت غلبه يابند . پس آنكه غلبه يافته دولت ديگر پديد آورد ، اين دولت نيز چندى به كار خود ادامه دهد تا به سرنوشت دولت نخستين دچار گردد و ديگرى مستولى آيد . همچنين دست به دست گردد تا يكسره منقرض شود و از ميان آن قوم بيرون رود و دولت ديگر آيد كه در نسب و پيوند با دولت نخستين فرق داشته باشد و اين سنت خداست در ميان بندگانش .\r\nسرآغاز دولت ترك چنان بود كه بنى ايوب مصر و شام را گرفتند و چنان كه گفتيم بزرگ ايشان صلاح الدين ، به استقلال به حكومت پرداخت و سرگرم جهاد شد و دژهايى را كه فرنگان در ساحل دريا تصاحب كرده بودند از ايشان بستد . صلاح الدين را قوم و قبيلهء بزرگ نبود قوم او عشيره‌اى از كردان بودند ، به نام بنى هذان كه به شمار اندك بودند . ولى چون به جهاد دعوت كرد جماعتى كثير از مسلمانان گردش را گرفتند و از اين راه اتباع و ياران بسيار به دست آورد .\r\nصلاح الدين سراسر سواحل را از فرنگان بستد و مسجد بيت المقدس را كه فرنگان گرفته و در آن كشتار بسيار كرده بودند و اسيران گرفته بودند بار ديگر تسخير كرد . خداوند اين لكهء ننگ را به دست صلاح الدين بزدود . ملك بنى ايوب بعد از صلاح الدين ميان فرزندانش و برادرزادگانش\r\n\r\n","description":"","footnote":"","page_name":" 496 ","page_number":514},
  {"content":"\r\n\r\nتقسيم گرديد و كارشان بالا گرفت و شهرهاى شام و مصر را ميان خود تقسيم گرديد تا نوبت به الملك الصالح نجم الدين ايوب بن الكامل محمد بن العادل ابو بكر برادر صلاح الدين رسيد . الملك الصالح براى تقويت بنيان دولت خويش و بر پاى داشتن رسوم ملك خواست بر شمار دار و دسته خويش بيفزايد از اين رو به خريدن و گرد آوردن بردگان پرداخت . آن سان كه اواخر دولت عباسى هم در بغداد چنين شده بود . برده فروشان بردگان را از اكناف به نزد او مىبردند ، او نيز شمارى از آنان را مىخريد و براى پرورش آنان استادان مىگماشت تا آنان را به فنون جنگى و آداب سپاهيگرى آشنا سازند و پس از تعليم آداب دينى و اخلاقى در تيراندازى به مهارت رسانند . از اين راه قريب به هزار تن برده گرد آورد . الملك الصالح در حوالى دمياط اقامت گزيده بود پدرش در آنجا دژى ساخته بود به نام المنصوره . الملك الكامل در دژ منصوره بمرد و پسرش نجم الدين به آن دژ آمد تا از ساكنان دمياط در برابر تعرض فرنگان دفاع كند . در آنجا بيمار شد و بمرد .\r\nپسر بزرگش توران شاه به نيابت او در حصن كيفا از ديار بكر بود و در آن سوى فرات . سپاهيان به بيعت با او همدل شدند و او را فرا خواندند و چشم به راهش دوختند . فرنگان از واقعه خبر يافتند ، حمله كردند ولى مسلمانان پيروز شدند و پادشاه ايشان ريدافرانس اسير گرديد . او را به مصر بردند و در سراى لقمان حبس كردند تا آنگاه كه مراسم پرداخت فديه در دمياط انجام گرديد و آزاد شد پس از او چنان كه در اخبار بنى ايوب آورديم زوجهء الملك الصالح ايوب به نان شجر الدر را به حكومت نشاندند . شجر الدر در ميان سپاه فرمان مىداد و بر مكتوبات علامت خود مىنهاد در روز نبرد با فرنگان بر اسب نشست و بر سر او رايتى برافراشته بودند و سپاهيان گرداگردش بودند تا خداوند دين خويش پيروز گردانيد و سپاه او غلبه يافت . در اين حال الملك المعظم توران شاه برسيد او را به جاى پدرش الملك الصالح ايوب بر تخت ملك نشاندند مماليكى كه با توران شاه آمده بودند در دولت او صاحب مقام و منزلت شدند ولى رؤساى ترك كه زين پيش ، از عهد پدرش و جدش زمام امور به دست داشتند چون اقطاى و جامه دار و ايبك تركمانى و قلاون صالحى ، از تصرفات و برترى جوييهاى آن مماليك به خشم آمدند و آهنگ قتل توران شاه نمودند . چون به قاهره حركت كرد او را در راه در فارسكور كشتند و از ميان خود ايبك تركمانى را بر تخت نشاندند و اين دولت ترك را - چنان كه در اخبارش آورده‌ايم تأسيس كردند . بعد از ايبك پسرش على المنصور و پس از او غلامش قطز سپس الظاهر بيبرس بند قدارى به حكومت رسيدند . سپس تترها آشكار شدند و دولت ايشان قوت گرفت . هلاكو پسر تولى پسر چنگيزخان از خراسان به بغداد آمد و آنجا را بگرفت المستعصم باللّه را بكشت آنگاه لشكر به شام آورد و شهرهاى آن از دست بنى ايوب بستد تا بر سراسر آن غلبه يافت . در اين احوال خبر آوردند كه بركه صاحب سراى و شريك او در نسب چنگيزخان به خراسان لشكر آورده است . هلاكو به هم برآمد و باز گرديد و\r\n\r\n","description":"","footnote":"","page_name":" 497 ","page_number":515},
  {"content":"\r\n\r\nهمچنان سرگرم فرونشاندن آن فتنه بود تا بمرد .\r\nدر آن هنگام كه هلاكو سرگرم فرو نشاندن فتنهء بركه بود قطر از مصر بيامد و سراسر شام بگرفت و آن را از تصرف تركان كه موالى بنى ايوب بودند در آورد . دولت اين مماليك قوت گرفت و يكى پس از ديگرى بر تخت فرمانروايى نشستند تا نوبت به قلاون رسيد . هنگامى كه الملك الظاهر بيبرس به فرمانروايى رسيد از قلاون يارى خواست و دختر خود به او داد . اين مماليك هنوز به نوشخوارى و لذت‌جويى آلوده نشده بودند و شدت و خشونت هنوز در آنان موجود بود و شعارشان سلحشورى و مردانگى بود . چون بيبرس بمرد و پسرانش نيز بعد از پدر به هلاكت رسيدند - چنان كه در اخبار ايشان آورده‌ايم - قلاون زمام امور به دست گرفت و ملكش وسعت گرفت و دست تتر پس از مرگ هلاكو و حكومت فرزندان خردسال او از شام كوتاه شد و دولت قلاون عظمت يافت و در ملكدارى آثارى نيكو آورد آن سان كه براى آنان كه از پى آمدند رهنمون و حجت گرديد . پس از قلاون پسرانش خليل الاشرف و محمد الناصر به حكومت نشستند . روزگار او به دراز كشيد . او نيز بر شمار مماليك خويش بيفزود چنان كه شمار مماليك او از همه بيشتر بود . و براى اصحاب دولت مراتب معين كرد و براى هر گروه كه در رتبه‌اى بودند امرايى برگزيد و بر ايشان در ولايات اقطاع معين كرد تا در ارزاقشان گشايشى عظيم حاصل آمد . ارباب بضاعت از علما و بازرگانان به درگاه او رفتند و از مال و نعمت او برخوردار شدند . ميان امراى دولت او در بناى مدارس و رباطها و خانقاهها رقابت و همچشمى پديد آمد . الناصر پس از سال 740 وفات كرد امراى دولتش پسرانش را يكى پس از ديگرى به فرمانروايى نشاندند ولى زمام امر و نهى را به دست خود داشتند و همواره با يك ديگر در رقابت بودند تا يكى در اين پيكار غلبه مىيافت و آن امير خود كامه و پادشاه او را كه از فرزندان الناصر بود مىكشت و ديگرى را بر كرسى فرمانروايى مىنشاند تا آنگاه كه نوبت به فرزند او حسن الناصر رسيد او اميرى را كه مىخواست بر او تحكم كند و شيخون نام داشت به قتل آورد و زمام كار را به دست مملوك خود يلبغا داد . يلبغا به امارت برخاست ولى اقران بر او حسد بردند و سلطان را به كشتنش ترغيب نمودند . سلطان قصد قتل او كرد . او را از قصد سلطان آگاه كردند . در آن هنگام يلبغا در معلف اسبان خود بود . آهنگ مقاومت نمود . سلطان او را فرا خواند در رفتن درنگ ورزيد . سلطان خشمگين شد و در ميان خواص خود بر اسب نشست و به جنگ او شد سلطان حمله كرد و شكست خورد و به قلعه باز گرديد . يلبغا با ياران خود بيامد سلطان را در قصر خود نيافت . تا سرانجام او را بيافت و بگرفت و مالى گزاف از او بستد ، سپس به قتلش آورد .\r\nآنگاه محمد المنصور بن المظفر حاجى بن الناصر را به پادشاهى نشاند و خود به كار ملك قيام كرد به نيكوترين وجه . سپس بر آن شد كه بر شمار مماليك خويش بيفزايد و آنان را تهذيب و تربيت كند و نعمت و مكنت ارزانى دارد . مملوكاتش به حدى رسيد كه در آن عهد سابقه نداشت . آنگاه\r\n\r\n","description":"","footnote":"","page_name":" 498 ","page_number":516},
  {"content":"\r\n\r\nمنصور بن المظفر را پس از دو سال كه از حكومتش سپرى شده بود خلع كرد و پسرش الملك الاشرف شعبان بن حسين بن الناصر را به جاى او نشاند . اين پادشاه نيز همچنان تحت كفالت يلبغا بود يلبغا به همان سياق پيشين در اعزاز دولت مىكوشيد و به نعمت و جاه خويش مىافزود .\r\nآن سان كه از حيث عزت و نعمت و سرايها و اسبان و بردگان و زينت و تجمل بر همگان پيشى گرفت . چون از حد خود پاى فراتر نهاد رقيبان حق نعمت او فراموش كردند و آهنگ قتلش نمودند .\r\nو براى انجام اين منظور شكارگاه زمستانى را برگزيدند كه بر حسب عادت سلطان در آنجا خيمه و خرگاه برپا مىنمود . يلبغا از توطئه آگاه شد سوار شد و جان از مهلكه به در برد و به قاهره باز گرديد . آنان نزد الملك الاشرف رفتند و او را وادار كردند كه از پى يلبغا به قاهره رود و از نيل گذشتند و شب همان روز او را گرفتند و در زندان كشتند . چون يبلغا كشته شد دست رقباى او بر مردم شهر گشوده شد و مرتكب كارهايى شدند كه از آغاز دولت مماليك سابقه نداشته بود . از تاراج و ربودن و نيمه شبها به منازل مردم داخل شدن و به حمامها هجوم كردن براى تجاوز به حرم مردم . عنان گسيختگى در شهوات و اعمال ناشايست . چون هرج و مرج به اوج خود رسيد مردم به الملك الاشرف پناه بردند و دست به درگاه خدا برداشتند . سلطان اكابر امرا را گرد آورد و خواست تا از تجاوز اوباش مانع آيند و فرمان داد سوار شدند و لشكريان و رعيت را ندا داد كه آنان را فرو گيرند . در يك لحظه همه گرفتار آمدند و روانهء زندانها شدند و دست و پايشان بربستند و بر اشتران نشاندند و در شهر بگردانيدند . سپس بيشترشان را به دو نيم زدند و بقيه را يا به حبس فرستادند و يا در ثغور دور دست تبعيد كردند كه پس از مدتى آزاد شدند . از آنان كه آزاد شدند جماعتى از ايشان بودند كه در كرك محبوس بودند . از آن جمله برقوق بود كه بعدها زمام ملك به دست او افتاد و بركه چوپانى و طيبغا چوپانى و چركس خليلى .\r\nتاشتمر دوات دار يلبغا نزد سلطان منزلتى يافت و دوات دار سلطان شد . او نيز چون سرور خويش يلبغا هواى خودكامگى در سرش افتاد . و براى چاره دست به گردآورى غلامان يلبغايى زد .\r\nمىخواست آن فروافتادگان را بركشد و هوادار خويش سازد . سلطان نيز به زبان و نامه او را ترغيب مىكرد تا بيشترشان را بر درگاه سلطان الاشرف گرد آورد و آنان را در خدمت پسرش و وليعهدش على قرار داد . چون شمارشان افزون شد و عصبيتشان سبب احساس عزتشان گرديد گاه براى انجام برخى درخواستهايشان بر سلطان زبان تعرض مىگشودند . سلطان در سال 764 عزم گزاردن حج نمود و بدين قصد باشكوه تمام از قاهره بيرون رفت و پسر خود على را به نيابت در قلعه و مملكت خود نهاد . على در كفالت قراطاى از اكابر غلامان يلبغايى بود . خليفه و قضات نيز با او بيرون شدند . چون سلطان به عقبه رسيد غلامانى كه همراه او بودند و غلامان كه در مصر مانده بودند براى ارزاق و علوفهء خويش بانگ و خروش كردند و از متوليان امور اموال و خراج به اصرار طلب\r\n\r\n","description":"","footnote":"","page_name":" 499 ","page_number":517},
  {"content":"\r\n\r\nارزاق نمودند . غلامانى كه با سلطان بودند علاوه بر بانك و خروش به زبان ، دست به اقداماتى هم زدند . تاشتمر دولت دار از اين اعمال چشم مىپوشيد زيرا مىپنداشت زمان آن رسيده كه خودكامگى خويش آشكار سازد . تا سلطان فرمان داد آنان را سركوب كنند . غلامان سوار شده به مقابله با سلطان بيرون آمدند ، سلطان نيز در ميان جمعى از خواص خود بيرون آمد ، او را زير باران تير گرفتند و سلطان به خيمه‌هاى خود باز گرديد . سپس شب هنگام سوار شد و بامداد روز بعد در قاهره بود او و يارانش در قبة النصر فرود آمدند .\r\nقراطاى سرپرست على المنصور را با ناظر خاص المقسى در غياب سلطان هنگام گفتگو خلاف افتاد و قراطاى على را واداشت كه براى تصرف ملك قيام كند . على نيز شادمان شد و اجابت كرد و در همان روز كه مماليك در عقبه شوريده بودند ، قراطاى على را بر در اصطبل نشانده بود و براى او علمى افراشته بود و مردم را ندا مىداد كه على وليعهد سلطان بر تخت نشسته است . در اين حال خبر يافتند الملك الاشرف در قبة النصر است . مردم يك يك و دسته دسته به سوى او روان شدند ديدند كه همهء ياران او در آنجا به خواب رفته‌اند . قراطاى و يلبغا الناصرى از اكابر غلامان يلبغايى از آن ميان آهسته پيش رفتند و همه را سر بريدند و بازگشتند و سيل خون جارى شد . و چون در ميان كشتگان الملك الاشرف را نديدند بانگ بر آوردند و او را پى در پى ندا دادند زنى جاى او به ايشان بنمود برفتند و او را يافته بياوردند و در همان حال كتفهايش از جاى برآوردند و كشتندش و با پسرش المنصور بيعت نمودند روز بعد تاشتمر دوات دار با اهل حرم و بازماندگان سلطان از عقبه بيامد . به سبب آن خودكامگى كه در او بود آهنگ قتال آنان نمود . به دفاع برخاستند و بر او غلبه يافتند و چون به چنگشان افتاد ، او را به نيابت شام فرستادند . اينبك امير ديگرى از امراى يلبغايى در اين حادثه با قراطاى همدستى كرده بود و يكى از اهل حرمش را به زنى گرفته بود ، قراطاى نيز با او راه موافقت مىپيمود . ولى اينبك را نيز هواى غلبه در سر افتاد . قراطاى مردى شرابخواره بود چنان كه شراب صبحگاهى به شراب شامگاهى مىپيوست و در اين كار مستغرق بود . روزى اينبك سوار شد و سلطان على را نيز بر اسب نشاند و حمله‌اى كرد و زمام كارها از دست قراطاى بيرون آورد به صفد تبعيدش نمود و خود به استقلال فرمان راند . سپس تاشتمر با ديگر امراى خود در شام عصيان كردند . اينبك با سپاه بيرون آمد و مقدمه را با جماعتى از امرا گسيل داشت . برقوق و بركه بعدها بر امور مستولى شدند ، در ميان اين جماعت بودند . اينبك خود با ساقهء لشكر بيرون تاخت . چون به بلبيس رسيدند ، امرايى كه بر مقدمه بودند بر او بشوريدند . خود و برادرش گريخته به قلعه باز گرديدند . امراى ديگر به نزد او آمدند و خواستند كه جنگ آغاز كند او نيز لشكرى گسيل داشت . چون سپاه دور شد او خود بگريخت . گرفتندش و در اسكندريه به ضرب نيزه كشتندش .\r\nامراى يلبغايى گرد آمدند . مقدم بر ايشان كسانى بودند چون قتلغتمر علايى و يلبغا الناصرى و\r\n\r\n","description":"","footnote":"","page_name":" 500 ","page_number":518},
  {"content":"\r\n\r\nدمرداش يوسفى و بركه و برقوق . اينان بر ديگر امرا غلبه يافتند و آنان را در اسكندريه حبس كردند و زمام كارها به دست يلبغا الناصرى سپردند . امراء يلبغا را در كار فرمانروايى آگاه نديدند ، اشارت كردند كه تاشتمر را بخواندند نزد او كس فرستادند و به انتظار نشستند . چون از اين امر خبر يافت پنداشت كه قصد كشتن او دارند از اين رو به مصر رفت . امرا به دو روى آوردند و بست و گشاد كارها به دست او دادند . برقوق و بركه نيز به افزودن بر شمار غلامان خويش پرداختند و دست عطا بگشودند . از اين رو انظار متوجه آن دو شد . تاشتمر بيمناك گرديد يارانش گفتند كه قيام كند و مخالفان خويش فرو كوبد در روز عيد قربان سال 779 يارانش را بدون راى و رويتى شتابان گرد آورد امراى مخالف از نيت او آگاه شدند . سوار شده و او را به نزد خود خواندند . تاشتمر به سخن آنان گوش نداد يارانش چون جنگ در پيوستند شكست خوردند تاشمتر را گرفتند و در اسكندريه حبس كردند . يلبغا الناصرى را نيز با او همراه كردند و با رفتن آن دو ميدان براى برقوق و بركه خالى ماند آن دو ياران و متابعان خويش بر سر كارها نهادند . سپس كه آشوب تركمانان و عربها در نواحى شام افزون گرديد ، يلبغا الناصرى را براى فرونشاندن آن به حلب فرستادند . سپس ميان برقوق و بركه خلاف افتاد و هر يك از آن دو در نهان قصد قتل آن ديگر داشت و از او مىترسيد . برقوق براى آنكه از هيبت و نفوذ بركه بكاهد بعضى از خواص او را دستگير كرد . بركه بترسيد و با جماعات خويش به قبة النصر رفت تا در آنجا با برقوق و يارانش به جنگ پردازد و اميد آن داشت كه در اين نبرد پيروز خواهد شد . برقوق در جايى از اصطبل بايستاد و اصحاب خود را براى نبرد گسيل داشت سه روز هر صبح و شام جنگى مىكردند تا عاقبت بركه و يارانش از جنگ ملول شدند ياران بركه از گردش بپراكندند و بركه را گرفته بياوردند . او را به اسكندريه فرستادند در آنجا زندانى شد تا عاقبت ابن عرام نايب اسكندريه به قتلش آورد يارانش نزد برقوق آمدند و شكايت كردند برقوق براى گرفتن انتقام دست ايشان گشاده گردانيد . ابن عرام را نخست بردار كردند ، سپس بر اشتر نشانده بگردانيدند آنگاه در ميدان قلعه كشتند و بدين بسنده نكردند پس از قتل ، كردند آنچه كردند . پس از قتل بركه و برقوق به انفراد زمام ملك به دست گرفت . در فرمانروايى مىكوشيد كه از جادهء اعتدال خارج نگردد و به موازنهء دخل و خرج توجه خاص داشت از اسرافكاريهاى بنى قلاون حذر كرد و آب رفته به جوى باز آورد و رخنه‌ها بربست و چنان كرد كه او را در نشستن بر تخت سلطنت و گرفتن نام سلطان در خور يافتند . تا آنجا كه با او بيعت كردند و او بر تخت نشست . جلوس در روز نوزدهم رمضان سال 784 بود و به الظاهر ملقب شد . برقون ياران خاص خود را به مقامات دولتى برگماشت و خود و آنان نيكو از عهده برآمدند . دولت از آل قلاون به برقوق و فرزندانش منتقل گرديد . وضع بر همين منوال بود تا آنگاه كه غلامان يلبغايى به خلاف او برخاستند . از مخالفان سرسخت او يلبغا الناصرى نايب حلب بود كه آهنگ عصيان نمود . برقوق\r\n\r\n","description":"","footnote":"","page_name":" 501 ","page_number":519},
  {"content":"\r\n\r\nدريافت و او را فرا خواند چون بيامد به زندانش كرد . چندى در زندان بماند . سپس بار ديگر او را به نيابت حلب فرستاد . يلبغا الناصرى از اين معامله سخت كينه به دل گرفته بود . الظاهر دريافت و در سال 790 دوات دار خود را براى دستگيرى او فرستاد و در اين كار از حاجب نيز يارى خواست .\r\nيلبغا عصيان كرد و نايب ملطيه ، منطاش را كه از امراى يلبغايى بود فرا خواند . او نيز پيش از اين سر به عصيان برداشته بود . و نواب شام را فرا خواند كه به جنگ الظاهر به مصر روند . آنان اجابت كردند و در زير رايت او بيامدند . خبر به الظاهر برقوق رسيد با جمعى از امراى يلبغايى كه از ياران او بودند چون دوات دار بزرگ يونس و چركس خليلى امير اصطبل و اتابكى ايتمش و ايدكار حاجب الحجاب و احمد بن يلبغا فرزند استادشان به مقابله بيرون آمد . يلبغا الناصرى نيز سپاه از حلب بيرون آورد . و عربها و تركمانان و امراى شام را نيز بسيج كرده به راه انداخت . چون در ناحيهء دمشق دو لشكر روياروى شدند بسيارى از سپاهيان سلطان برقوق به صف مخالفان پيوستند سپس يلبغا الناصرى حمله‌اى جانانه كرد و لشكر دشمن بپراكند . ايتمش خود را به قلعهء دمشق رسانيد و بدان داخل شد . چركس و يونس نيز كشته شدند . يلبغا الناصرى به دمشق درآمد . سپس عازم مصر گرديد . از حركت آنها به سوى مصر كس خبر نيافت تا به نزديكى مصر رسيدند .\r\nدر خلال اين احوال ، سلطان خليفه را از محبس آزاد كرد . يكى خبر داده بود كه يكى از شياطين سپاهى معروف به قرط با او توطئه كرده كه چون سلطان سوار شده به ميدان آمد او را بكشد و اين چند سال پيش از پادشاهى او بوده است . چون خبر به صحت پيوست قرط را بكشت و خليفه را تا آن سال كه آزادش كرد هفت سال در زندان بداشت . چون به قيطا رسيد لشكريان گرد آمدند و سلطان در برابر قلعه بايستاد تا روز به شب رسيد . سپس به درون سراى خود رفت و جامه ديگرگون كرده بيرون آمد و در شهر پنهان شد . يلبغا الناصرى و يارانش به قلعه در آمدند و امير حاج پسر الاشرف را بر تخت نشاندند و او را المنصور لقب دادند . آنگاه امرايى را كه در اسكندريه محبوس بودند فرا خواندند طنبغا چوپانى از آن ميان بود . طنبغا امير مجلس بود سلطان برقوق او را بگرفت و روزى چند حبس كرد سپس به سمت نايب به دمشق فرستاد . پس از چندى شايع شد كه قصد عصيان دارد و با يلبغا الناصرى نايب حلب در اين باب در نهان سخن گفته است . سلطان يقين كرد كه ميان او و الناصرى دوستى است و مخالصت . سلطان او را فرا خواند . چون بيامد بگرفتش و در اسكندريه حبس كرد . چون الناصرى مصر را گرفت و امير حاج پسر الاشرف را بر تخت نشاند ، او را فرا خواند تا در كار يارىاش كند . بارى چون سلطان برقوق را نيافتند در بيم افتادند و در جستجوى او به جد در ايستادند . برقوق طنبغا چوپانى را به نزد خود خواند و از او امان گرفت و او برامان خود سوگند خورد . و پس از آنكه از الناصرى نيز امان خواست او را به قلعه برد . در يكى از قصرهاى شاهانه زندانىاش كردند . سپس در باب او به مشورت نشستند . امراى يلبغايى همه به قتل او اصرار\r\n\r\n","description":"","footnote":"","page_name":" 502 ","page_number":520},
  {"content":"\r\n\r\nمىورزيدند منطاش نيز سخت خواستار قتل او بود نعير امير بنى مهنا در شام به سبب رابطهء دوستانه‌اى كه ميان او و الناصرى بود بيامد او نيز به قتل الناصرى تحريض مىكرد . ولى چوپانى كه امان داده و سوگند خورده بود مانع قتل او بود . عاقبت تصميم گرفتند او را به كرك فرستند .\r\nمنطاش مىگفت او را به اسكندريه فرستند و مىخواست در كنار دريا به نحوى بكشندش . الناصرى را بدين قرار كه به اسكندريه مىبرند از شهر بيرون آوردند ولى راه كج كرده به كرك بردند و بر كرك نايبى معين كردند و سفارش الناصرى به او نمودند . بدين گونه منطاش به آرزوى خود نرسيد . منطاش آهنگ آن كرد كه بر دولت ضربه زند پس خويشتن به بيمارى زد و در خانهء خود بماند چوپانى به عيادتش آمد . منطاش او را بگرفت و به اسكندريه به حبس فرستاد سپس عصيان آشكار كرد و در نزد مدرسه الملك الناصر حسن بايستاد و الناصرى را در قلعه محاصره نمود .\r\nالناصرى با امراى يلبغايى مشورت نمود ، گفتند بهتر است كه خواست او اجابت كنى . روزى چند ميانشان سخن رفت تا جمع الناصرى پراكنده شد و خود گريزان بيرون آمد . رهگذران در فارسكور بگرفتندش و بازش گردانيدند . منطاش او را در اسكندريه با دوست و هم صبحتش حبس كرد . و به كرك كس فرستاد كه الظاهر را بكشند نايب از انجام اين امر سرباز زد و گفت بايد براى قتل او خط سلطان و خليفه و قضات را بياورد الظاهر برقوق مالى در ميان مردم كرك تقسيم كرد و طايفه‌اى از ايشان قاصدى را كه براى قتل او آمده بود كشتند و الظاهر را از زندان بيرون آوردند و به صحرا بردند . جماعاتى از عربها را به سوى خود جلب كرد جمعى از مماليك او نيز به دو پيوستند و به شام رفت .\r\nابن باكيش نايب غزه راه بر او بگرفت الظاهر برقوق او را فرو كوفت و رهسپار دمشق شد .\r\nمنطاش و پادشاهش امير حاج با لشكر بيرون آمدند تا مگر راه دمشق بر او بربندند ولى برقوق بر او سبقت گرفت . جنتمر نايب دمشق بر سر راهش قرار گرفت او را در محاصره انداخت . كمشبغا حموى نايب حلب به او پيوست . پيش از اين دعوت او آشكار كرده بود . در اين احوال خبر رسيد كه منطاش با سپاه خود همراه با سلطان از راه مىرسد الظاهر در شقحب با دشمن روياروى گرديد .\r\nالظاهر بر لشكر منطاش و امير حاج زد و آن لشكر پراكنده ساخت . كمشبغا به حلب گريخت و منطاش از پى او . الظاهر بر سپاه امير حاج حمله كرد و تعبيهء آن از هم بگست و سلطان و خليفه و قضات را اسير كرد و بر آنان موكلان گماشت . در آن هنگام كه دو فريق درهم ريخته بودند و كس را پرواى كس نبود ، منطاش به دمشق گريخت الظاهر خيمه‌هاى خويش برپا نمود و دمشق را در محاصره آورد . روز ديگر منطاش لشكر بيرون آورد ، اين بار نيز شكست خورد . قضات و خليفه مجلس كردند و امير حاج را خلع نمودند و بار ديگر الظاهر برقوق را بر تخت سلطنت نشان\r\n\r\n","description":"","footnote":"","page_name":" 503 ","page_number":521},
  {"content":"\r\n\r\nالظاهر رهسپار مصر شد . در راه خبر قلعه به گوش او رسيد كه مماليك او بر آن غلبه يافته بودند .\r\nقضيه از اين قرار است كه چون قلعه از منطاش و سلطان و پادگانى كه در آنجا بود خالى شد غلامانى كه در زندانهايى زيرزمينى كه براى آنها مهيا شده بود ، محبوس بودند در نهان قرار نهادند كه يكباره عصيان كنند و از زير زمينها بيرون آيند و قلعه را تصرف كنند . سپس بر مملكت دست يازند .\r\nزندانيان چنين كردند و بر باروها فرا رفتند و از زندان بيرون جستند . دوات دار منطاش كه در شهر بود با كارگزارانش بگريخت و مماليك الظاهر قلعه را تصرف كردند . سر كردهء آنان مملوكى بود به نام بطا كه كارها بگردانيد و چشم به راه سلطان شد . چون خبر به الظاهر رسيد ، شتابان به مصر آمد .\r\nمردم كه از بازگشت او شادمان شده بودند به پيشبازش رفتند . برقوق در اواسط سال 791 به شهر در آمد و بطا را منصب دوات دارى خويش داد . امرايى را كه در اسكندريه زندانى بودند ببخشود و به مناصب خود باز آورد . طنبغا چوپانى را به دمشق فرستاد و الناصرى را به حلب چنان كه پيش از اين بودند . و دولت به روال خويش قرار گرفت . سودون را نيابت خود داد سودون ناظر خانقاهى بود كه من در آن بودم در آن هنگام كه من عهده‌دار كار قضا بودم از من صدور برخى احكام قضايى مىخواست و دوات دارش كه در خانقاه نايب او بود مىخواست تصرفاتى كند و چون من تن نمىدادم از من كينه‌اى عظيم به دل داشت . الظاهر نيز ما را به آنچه منطاش خواسته بود مجبور مىكرد در عين اكراه ما را به نوشتن آن فتواها و احكام وا مىداشت ما نيز تا آنجا كه مىتوانستيم حكم و فتوا را چنان مىنوشتيم كه صراحت نداشته باشد سلطان آن راى نمىپذيرفت و ما را و بويژه مرا مورد عتاب قرار مىداد . پس در اين احوال سودون مرا از خانقاه عزل كرد و ديگرى را به سرپرستى آن معين كرد . من ابياتى سرودم و براى چوپانى فرستادم تا او را از واقعه آگاه كنم ولى او خود را به غفلت زد و مدتى از من اعراض نمود . سپس چنان نمود كه از من خشنود شده و در حق من نيكى كرد . مطلع آن قصيده اين است :\r\n سيدى و الظنون فيك جميله * و اياديك بالامانى كفيله \r\n\r\nارسال هدايا و تحف ميان ملوك مغرب و الملك الظاهر\r\nبسيار اتفاق مىافتد كه پادشاهان براى يك ديگر هدايايى از طرايف كشور خود بفرستند تا روابط مودت برقرار بماند كه هر گاه ضرورتى افتاد از يك ديگر يارى خواهند . صلاح الدين بن ايوب براى المنصور يعقوب پادشاه مغرب ، از بنى عبد المؤمن هدايا مىفرستاد و از ناوگان او براى بستن راه مدد رساندن فرنگان به سواحل شام يارى مىطلبيد . صلاح الدين براى انجام اين منظور رسول خود عبد الكريم بن منقذ ، از امراى شيزر را به نزد المنصور فرستاد و او اكرامش كرد ولى از ارسال ناوگان خويش عذر آورد . زيرا در نامه او را امير المؤمنين خطاب نكرده بود . غفلت از اين امر در دل\r\n\r\n","description":"","footnote":"","page_name":" 504 ","page_number":522},
  {"content":"\r\n\r\nالمنصور اندوهى بزرگ پديد آورد . سبب آن ، كاتب صلاح الدين ، قاضى الفاضل عبد الرحيم بيسانى ، بود كه طرف مشورت صلاح الدين و بر پاى دارندهء دعوت عباسيان در مصر بود . قاضى الفاضل معتقد بود كه در يك دين چنان كه مشهور است دو مركز خلافت نتواند بود . و اهل مغرب بايد بدانند كه خلافت يك لقب نيست كه به هر كس تعلق گيرد . و اختلاف اهل حق در اين مسئله معروف است . چون دولت موحدين منقرض شد و دولت بنى مرين بعد از ايشان آمد ، بزرگان و رؤسايشان را دأب بر اين بود كه براى اداى فريضهء حج به بلاد شرقى آيند . ملوك مشرق هم را هم دأب بر اين بود كه آنان را اكرام كنند و سفر بر آنان آسان سازند . مكارم اخلاق چنان حكم مىكرد كه اين مودت و مواصلت با اهداى هدايا و تحفى از طرايف بلاد بر جاى ماند . در اين باب سننى به وجود آمده بود كه اكنون به ذكر اخبار مشهور آن مىپردازيم .\r\nيوسف بن يعقوب بن عبد الحق سومين ملوك بنى مرين ، در سال 700 براى فرمانرواى مصر كه در آن روزگار الناصر بن محمد بن قلاون بود هديه‌اى عظيم فرستاد و با آن يكى از كرائم سراى خويش همراه كرد . اين كاروان هدايا مجموعه‌اى از بسيارى نفايس و اصناف ذخاير بود بويژه اسبان و استران گرانبها .\r\nفقيه ابو اسحق الحسناوى كاتب موحدين در تونس مرا حكايت كرد كه آن هدايا را هنگامى كه در تونس مىگردانيدند من ديدم چهار صد استر راهوار بود و از ذكر هداياى ديگر زبان بربست . با اين هدايا از فقهاى مغرب ابو الحسن التنسى بزرگ اهل فتوا در تلمسان نيز همراه بود . الناصر نيز در عوض هدايايى بسى بيشتر از اينها ارسال داشت و دو امير از امراى خود را با آن همراه نمود . اين دو ، يوسف بن يعقوب را به هنگامى كه تلمسان را محاصره كرده بود ، ديدار كردند . يوسف آن دو را به مراكش فرستاد تا زيباييهاى شهر را ببينند و در روزهايى كه آن دو در مراكش بودند ، بمرد .\r\nآن دو از مراكش بازگشتند . نوادهء او ابو ثابت كه پس از جدش به پادشاهى نشست وسايل سفر آنان را مهيا ساخت و تا مصر مشايعت نمود . قبايل حصين راه بر آن دو گرفتند و اموالشان را تاراج كردند . آن دو به بجايه رفتند و از آنجا راهى تونس شدند و از تونس رهسپار مصر گرديدند .\r\nچون سلطان ابو الحسن تلمسان را گرفت ، كنيز پدرش ابو سعيد كه بر او حق تربيت داشت ، خواست كه در زمان او به عنايت او به حج رود . سلطان اجازت داد و عريف بن يحيى از امراى سويد و جماعتى از امرا و خواص خود را با او همراه نمود . اينان براى الملك الناصر هديه‌اى بردند بس عظيم . حاوى اسبان اصيل و راهوار و اشتران تيز رفتار و بافته‌هاى حرير و كتان و پشم و چرمهاى نرم دباغى شده و ظروفى از مس و سفال هر يك ويژهء شهرى در مغرب در انواع و اشكال گوناگون . حتى بعضى گويند يك كيل مرواريد و سنگهاى گرانبها . هدايا را بر پانصد اشتر بار كرده بودند و پانصد اسب با زين و ستام زرين و مرصع به جواهر و لجامهاى زرين و شمشيرهاى مزين به زر و جواهر .\r\n\r\n","description":"","footnote":"","page_name":" 505 ","page_number":523},
  {"content":"\r\n\r\nبهاى اولين مركب از آن كاروان ده هزار دينار بود و بهاى آخرين آنها صد دينار . مدتهاى مديد مردم از اين هديه ياد مىكردند . چون آن را در مقابل الملك الناصر آوردند خواص و حواشى را فرمان داد كه آن را يغما كنند و در همان مجلس به يغما رفت . سلطان در اكرام آن مهمانان مبالغه كرد چه از حيث منزل و چه از جهت غذا همچنين زاد و راه توشهء آنان را تا مجاز و از آنجا تا بلادشان بر عهده گرفت . اين هدايا موضوعى شد كه مردم در مجالس و قصه‌هاى شبانه از آن حكايت مىكردند . اين واقعه در سال 738 اتفاق افتاد . چون رسولان ملك مغرب حج گزارده برفتند الملك الناصر در عوض ، هدايايى براى ملك مغرب فرستاد كه چند بار جامه‌هاى حرير بود و پارچه‌هاى بافته شده در اسكندريه و اين هديه هر سال به دربار سلطان مىرسيد . بهاى هر بار پنجاه هزار دينار بود و خيمه‌اى از خيمه‌هاى سلطانى كه در شام ساخته شده بود و هر يك همانند قصرى بود كه براى خواب غرفه‌اى داشت و براى نشستن ايوانهايى و براى طبخ جايى و برجهايى براى ديده بانى راههاى اطراف و برخى براى نشستن سلطان هنگام عرض لشكر و نيز جايى همانند مسجدى با محراب آن و ستونها و مأذنه‌اش و نيز خيمه‌اى بود مستدير شكل با سقفى بلند و سرى مخروطى و سطحى پهناور كه پانصد كس يا بيشتر در آن جاى مىگرفتند . علاوه بر اينها ده اسب نجيب و اصيل با زين و ستام زرين . اين هدايا وارد تونس شد . خادمانى نيز همراه آن بودند تا آن چادرها برپا كنند تا سلطان ببيند . من در آن روز اين هدايا را با چشم خود ديدم سپس به نزد سلطان خويش باز گرديدند و ذكر شگفتىهاى آن در روزگار باقى ماند . ملوك موحدين تونس را عادت بر اين بود كه گاهگاهى براى ملوك مصر هدايا مىفرستادند .\r\nچون به مصر رسيدم و نزد الملك الظاهر رفتم و مرا غرق نعمت و كرامت خويش نمود به سلطان تونس در آن ايام ، نامه نوشتم و او را از علاقهء بسيار الملك الظاهر به اسبان اصيل راهوار آگاه ساختم . او اسبهايى مىخواست كه ياراى تحمل مشقات داشته باشند و دير خسته شوند و همواره مىگفت اسبان مصرى قادر به تحمل تعب نيستند و به راحت خو گرفته‌اند . من سلطان تونس را تحريض مىكردم كه براى او اسب بفرستد . سلطان پنج اسب از بهترى اسبان خود بفرستاد آنها را با زن و فرزند من در كشتى نهاد و روانهء مغرب نمود . اين كشتى در سواحل اسكندريه غرق شد . اين اسبان نيز با هر چه و هر كس كه در كشتى بود تلف شدند .\r\nدر سال 793 شيخ اعراب معقل در مغرب ، يوسف بن على بن غانم بزرگ اولاد حسن از خشم سلطان ابو العباس احمد بن ابى سالم ، از ملوك بنى مرين فاس ، گريخته و به مصر آمد . مىخواست براى اداى فريضهء حج برود . سلطان در شام و گرفتار فتنهء منطاش بود . من او را به متصدى امور محملها معرفى كردم . چون از حج باز گرديد ، سلطان نيز از شام باز گشته بود . او را نزد سلطان بردم و او شكايت خويش معروض داشت . سلطان مصر براى او شفاعت نامه نوشت . و او را به منزل و\r\n\r\n","description":"","footnote":"","page_name":" 506 ","page_number":524},
  {"content":"\r\n\r\nمنزلتش باز گردانيد . سلطان تونس براى اهداء به الملك الظاهر اسبان راهوار ديگر و هداياى گرانبهاى ديگرى برگزيد ولى مرگش در رسيد . پس از او پسرش ابو فارس به جايش نشست . پس از چند روزى به هلاكت رسيد و برادرش ابو عامر بر تخت نشست . ابو عامر هداياى سلطان مصر را تكميل كرد و يوسف بن على را كه پيش از اين چنين سمتى يافته بود با هدايا همراه نمود .\r\nچون رسيدن اسبان از مغرب دير در كشيد الملك الظاهر قصد آن كرد كه بعضى از امرايش را به مغرب فرستد تا اسبان دلخواه او را بها پردازند و بخرند و براى انجام اين مقصود يكى از مماليك خود را به نام قطلوبغا كه در اين كار بصيرت داشت معين كرد . آنگاه مرا فراخواند . چون به نزد او رفتم ، پرسيد اين كار چگونه ميسر شود ؟ گفتم كه نامه‌هايى براى سلطان تونس - از موحدين - و سلطان تلمسان - از بنى عبد الواد - و سلطان فاس و مغرب - از بنى مرين - بنويسد و براى هر يك هديه‌اى از جامه و عطر و كمان همراه كند . قطلوبغا در سال 779 به مغرب رفت . هر يك از آن پادشاهان او را تا رسيدن به مأمنش يارى كرده بودند و در اكرامش مبالغه نمودند . چون به فاس رسيد ديد كه هداياى سلطان كامل شده و يوسف بن على از سوى سلطان خويش ، ابو عامر - از فرزندان سلطان ابو العباس - آنها را مىآورد . عيد اضحى را در فاس ماندند و رهسپار مصر شدند .\r\nسلطان ، قطلوبغا و همراهانش را نيك بنواخت و زبانشان به سپاس بگشود و دلشان لبريز از ثنا و ستايش ساخت . آنگاه رسولان به تلمسان رفتند . در آن ايام ابو زيان بن سلطان ابو حمو از آل يغمراسن بن زيان در آنجا فرمان مىراند . او نيز هدايايى ديگر و اسبانى با زين و ستام همراه آنان ساخت .\r\nابو زيان شعر مىگفت و قصيده‌اى در مدح الملك الظاهر ساخت و با هداياى خود بفرستاد . مطلع آن قصيده اين است :\r\n لمن الركائب سيرهن ذميل * و الصبر - الابعد هن - جميل \r\nاينان بعد از آن به تونس رفتند . ابو فارس عبد العزيزين سلطان ابى العباس از ملوك موحدين نيز سومين هدايا را تقديم داشت . اين هدايا اسبان اصيل و راهوار بودند . يكى از بزرگان موحدين ابو عبد اللّه بن تافراكين اين هدايا را همراهى مىكرد . هر سه هدايا در پايان سال به درگاه الملك الظاهر برقوق رسيد و در برابر سلطان عرضه گرديد . خواص و غلامان هر چه جامه‌ها و شمشيرها و فرشها و زين و ستام اسبان بود يغما كردند . بعضى بر بعضى از آن اسبان سوار شدند و باقى را به اصطبل سلطان بردند .\r\nهديهء صاحب مغرب شامل سى و پنج اسب راهوار اصيل با زين و ستام زرين بود . و شمشيرهايى مرصع و سى و پنج بار پارچه‌هاى حرير و پشم و چرم همه از بهترين انواع آن .\r\nهديهء صاحب تلمسان سى اسب اصيل راهوار بود با زرين با زين ستام زرين و چند بار قماش .\r\nهديهء صاحب تونس شامل سى اسب راهوار اصيل بود كه غير از زين غاشيه‌اى گرانبها بر آنها\r\n\r\n","description":"","footnote":"","page_name":" 507 ","page_number":525},
  {"content":"\r\n\r\nافكنده بودند . همه در نهايت ظرافت و زيبايى .\r\nسلطان در آن روز كه هدايا را مىآوردند در ايوان خود شكوهمند نشست و رسولان حاضر شدند و آنچنانكه شايد پيام پادشاهان خود بدادند . سلطان در حق ايشان نيكى كرد و در آنها به ديدهء قبول نگريست . آنگاه رسولان به منازلى كه بر ايشان معين شده بود بازگشتند و سلطان بر ايشان راتبه‌هايى كرامند معين فرمود . چون وقت حركت حجاج فرا رسيد ، اجازهء سفر حج خواستند و خواستند كه با محمل سلطان حركت كنند . سلطان اجازت فرمود و زاد و راحلهء ايشان نيكو مهيا ساخت . چون حج به جاى آوردند ، باز گشتند و به درگاه سلطان رفتند و پس از تمتع از نعم او رهسپار مواطن خويش شدند . در حالى كه خورجينهايشان از هداياى سلطانى پر بود . براى من نيز مفاخرت و ذكر جميل حاصل شد زيرا توانسته بودم ميان اين پادشاهان روابط دوستانه برقرار نمايم .\r\nپس سپاس خداى به جاى آوردم .\r\n\r\nبار دوم بر مسند قضاى مصر\r\nاز سال 787 كه نخستين بار از قضاى مصر عزل شدم ، همچنان سرگرم اشتغال به علم و تأليف و تدريس بودم . سلطان نيز چون نياز مىافتاد يعنى قاضيى مىمرد يا عزل مىشد ، هر كس را شايسته مىديد به كار قضا مىگماشت . اگر امراى دولت و بزرگان حاشيه با من مخالفت نمىورزيدند ، مرا از هر كس ديگر لايقتر مىدانست و اين حال ببود تا مخالفان روى در انقراض نهادند . در اين ايام قاضى مالكيان ناصر الدين التنسى بمرد . و من به فيوم رفته بودم تا محصول مزارع خود را گرد آورم .\r\nسلطان مرا فرا خواند و در اواسط ماه رمضان سال 801 عهده‌دار منصب قضا نمود . من همان شيوهء ديرين خود را كه رعايت وظيفهء شرعى بود مجرى داشتم و سلطان وقتى خبر سيرهء قضايى مرا مىشنيد خشنود مىشد . خدايش بيامرزاد . در اواسط ماه شوال سلطان را مرگ در رسيد . خليفه و قضات و امرا را فرا خواند و پسر بزرگ خود فرج را به جانشينى خود برگزيد و مقرر كرد كه برادرانش يكى بعد از ديگرى ، پس از او به امارت نشينند . و آن گروه را كه احضار كرده بود بر وصيت خود شاهد گرفت . كفالت فرزند خود را به اتابك ايتمش سپرد و دعوت حق را لبيك گفت . امور كشور به گونه‌اى كه او مقرر كرده بود پس از مرگش جريان داشت . نايب شام در اين عصر خاصگى سلطان ، تنم بود . چون از امورى كه اتفاق افتاده بود خبر شد به خشم آمد كه چرا او نبايد كفيل فرزند الملك الظاهر برقوق باشد تا زمام دولت را در دست خود گيرد . برخى از فتنه‌انگيزان نيز او را تحريك و تحريض مىكردند تا فتنهء اتابك ايتمش به وقوع پيوست . از اين قرار كه اتابك را دوات دارى بود مغرور كه همواره هواى رياست در سر مىپرورانيد و بر ديگر اكابر دولت برترى مىفروخت مىگفت كه رئيس او كفالت سلطان را بر عهده دارد . آنان نيز از برترى جوييهاى اين\r\n\r\n","description":"","footnote":"","page_name":" 508 ","page_number":526},
  {"content":"\r\n\r\nدوات دار به جان آمده بودند سلطان را وا داشتند كه خود را از ربقهء فرمان ايتمش خارج كند و قضات را به مجلس خود دعوت كند و ادعا كند كه از كفيل مستغنى است و آنان نيز بدين ادعا راى دهند و تصديق كنند كه او مىتواند در امور تصرف نمايد .\r\nدر اين مجلس همهء امراى پدرش به نفع او شهادت دادند . اهل مراتب و وظايف هم به آنان پيوستند و آن سان شهادت دادند كه قضات قبول كردند و راى دادند . اتابك نيز چون از جريان حكم آگاه شد ، سخنى در دفع و نفى شهادت ايشان نگفت و حكم به رفع محجوريت از سلطان در تصرفات و سياست ملك خود نافذ گرديد . جمع پراكنده شد و اتابك از اصطبل به سراى خود رفت . بسيارى از امرا به خود آمدند و در رايى كه داده بودند نظر كردند صوابش ندانستند . از اين رو اتابك را به نقض آن واداشتند و گفتند بايد وصيت سلطان ماضى را در كفالت فرزندش به اجرا در آورد . اتابك سوار شد ، ايشان نيز سوار شدند تا به جدال پردازند . اين واقعه در اواخر ماه ميلاد پيامبر ( ص ) بود . ياران سلطان فرج آن شب را تا روز و آن روز را تا شب پيكار كردند . عاقبت اتابك و امراى همدست او شكست خوردند و به شام گريختند و از تنم نايب شام يارى خواستند . تنم پيش از اين دلى پر كينه داشت . آنان را بگرمى پذيرا شد و به دادخواهى ايشان پاسخ داد و همه عازم مصر شدند . چون جماعت اتابك پراكنده شد ، سلطان تا به كلى جماعتشان را تار و مار كند آهنگ جنگ نمود و در ماه جمادى لشكر بيرون آورد و برفت تا به غزه رسيد . در آنجا خبر يافت كه تنم نايب شام ، با اتابك و امرا لشكر از شام بيرون آورده براى رويارويى با سلطان مىآيند . آنان لشكرى گرد آورده و تعبيه داده بودند و بيامدند تا نزديك رمله . سلطان به وسيلهء قاضى القضاة شافعى صدر الدين المناوى و ناصر الدين الرماح ، يكى از معلمان تعليم نيزه گذارى ، پيام فرستاد تا آنان را به اجتماع كلمه و ترك فتنه فرا خوانند . رسولان برفتند و خبر ببردند ولى آنان همچنان پاى فشردند و سر فرود نياوردند . رسولان بيامدند و آنچه رفته بود باز گفتند . روز ديگر سلطان سوار شد لشكر خود تعبيه داد و براى يكسره كردن كار خصم پاى به راه نهاد . در ميان راه به آنان رسيد .\r\nسلطان حمله كرد ، آنان نيز حمله كردند و پس از پيكارى اندك روى به هزيمت نهادند و بسيارى از اعيانشان و امرايشان كشته شدند . هنوز شب تاريك نشده بود كه سركردگان قوم را اسير كرده بياوردند و پيشاپيش همه امير تنم نايب شام و همهء اكابر شام بود . اتابك ايتمش از معركه جان به در برد و به قلعهء دمشق تحصن جست . نايب قلعه او را بگرفت و در بند كرد . سلطان به دمشق رفت و همچنان با لشكر خود به شهر داخل شد و روزى چند در آنجا درنگ كرد و امراى زندانى را بكشت و بزرگ ايشان اتابك را سر بريد و از آن ميان تنم را خفه كرد و به مصر باز گرديد .\r\nچون سلطان به مصر آمد ، از او اجازت خواستم كه به زيارت بيت المقدس بروم . سلطان اجازت فرمود . من به قدس رفتم و به مسجد در آمدم و به زيارت و نماز تبرك جستم . ولى به قمامه نرفتم\r\n\r\n","description":"","footnote":"","page_name":" 509 ","page_number":527},
  {"content":"\r\n\r\nزيرا در آنجا قرآن تكذيب شده است . امم مسيحى مىگويند اين بنا را در مكان صليبى كه به زعم ايشان حضرت عيسى را بر آن بردار كرده‌اند ساخته‌اند .\r\nاين قول مورد انكار من بود از اين رو از دخول به آن مكان نيز اكراه داشتم . از سنن و نوافل زيارت هر چه لازم بود به جاى آوردم و به مدفن خليل ( ع ) رفتم و در راه بر بيت لحم گذر كردم .\r\nبناى عظيمى بر محل تولد مسيح بر آورده‌اند . اين بنا را قيصرها ساخته‌اند . دو رديف ستونهاى سنگى دارد كه بر سر ستونها صورت ملوك قياصره و تواريخ دولشان نقش شده . آنان كه بخواهند در اين باره تحقيق كنند از ترجمهء آنها آگاهيهاى بسيار خواهند يافت . اين بنا از عظمت دولت قياصره حكايت دارد . سپس از مدفن خليل ( ع ) رهسپار غزه شدم و چون از غزه سفر كردم سلطان را در خارج مصر ديدم و در ركاب او ، در اواخر ماه رمضان سال 802 به مصر در آمدم . در مصر فقيهى مالكى بود معروف به نور الدين بن الخلّال . بيشتر اوقات به نيابت از قضات ، قضاى مالكيان را به عهده مىگرفت . بعضى از يارانش تحريضش كردند كه خود قاضى القضاة شود . او نيز هر چه داشت به برخى از خواص سلطان داد و به پايمردى و كوشش آنها در اواسط محرم سال 803 به منصب قضا جاى گرفت . من نيز بار ديگر به كار تدريس علم و تاليف پرداختم تا سفر براى دفع امير تيمور كه به شام لشكر آورده بود پيش آمد .\r\n\r\nسفر سلطان به شام براى دفع تتر از بلاد خود\r\nتترها از شعوب ترك‌اند . نسب‌شناسان و مورخان اتفاق دارند بر اينكه اكثر امم در اين دو تيره‌اند :\r\nعرب و ترك . و در عالم امتى كه از اينان بيشتر باشند ديده نشده است . عربها در جنوب زمين‌اند و تركها در نواحى شمالى آن . همواره اينان بنوبت زمام فرمانروايى عالم به دست داشته‌اند . گاه عربها عجمان را تا آخر مرزهاى شمالى در سيطرهء خويش مىآوردند و گاه عجمان و تركها عربها را تا آخر مرزهاى جنوبى . و اين سنت خداوند است در بندگانش .\r\nاكنون بيان مىكنيم كه چگونه هماى دولت و فرمانروايى بر سر قوم تتر نشست و چگونه دول اسلامى را تا اين عهد در قبضهء اقتدار خويش در آوردند . پس مىگوييم كه خداوند سبحان اين جهان بيافريد و به وجود آدميان آبادان گردانيد . اين مكان كه جاى آدميان است در وسط زمين است . بخشى كه سر از آب بيرون كرده است . همانجا كه اهل جغرافيا آن را ربع مسكون گويند .\r\nاين معموره را به هفت جزء تقسيم كرده‌اند و هر جزئى را اقليم ناميده‌اند . مبدأ اقاليم از خط استواست ميان مشرق و مغرب . خط استوا جايى است كه خورشيد در سمت الرأس ساكنان آن جاى دارد .\r\nمجموعهء اقاليم هفت است و خط استوا در جنوب معموره است و هفت اقليم در شمال آن خط\r\n\r\n","description":"","footnote":"","page_name":" 510 ","page_number":528},
  {"content":"\r\n\r\nهستند . در جنوب خط استوا تا پايان ربع مسكون عمارتى نيست زيرا هواى آنجا بسيار گرم است و آن گرما مانع تكوين است . همچنين بعد از هفت اقليم در سمت شمالى هم عمارتى نيست . به سبب شدت سرما و شدت سرما نيز مانع تكوين است . آب درياى محيط بر زمين ، از سوى مشرق سيزده درجه بالاى خط استوا داخل مىشود در مدخل پهناورى و در مسير خط استوا به سوى مغرب مىرود و بر چين و هند و سند و يمن مىگذرد و به وسط زمين به باب المندب منتهى مىگردد . اين دريا را درياى هندى و چينى ( اقيانوس هند ) گويند . آنگاه در جانب غربيش در خليجى نزد باب المندب منحرف مىگردد به جانب شمال غربى پيش مىرود و بر يمن و تهامه و حجاز و مدين و ايله و فاران مىگذرد و به شهر قلزم منتهى مىگردد ، اين دريا را درياى سويس ( بحر احمر ) نامند . در مشرق آن ( ؟ ) بلاد صعيد است تا عيذاب و بلاد بجاة است . از درياى هندى از وسط آن خليج ديگرى موسوم به خليج اخضر ( درياى عمان ) بيرون مىآيد و به طرف شمال به سوى ابله پيش مىرود ، آن را درياى فارس گويند .\r\nدر سمت شرقى آن بلاد فارس و كرمان و سند است . همچنين آب از جانب غربى در خليجى تنگ در اقليم چهارم داخل مىگردد آن را درياى زقاق ( تنگهء جبل طارق ) نامند . پهناى آن هجده ميل است و به طرف مشرق به بلاد بربر از مغرب اقصى و اوسط و سرزمين افريقيه و اسكندريه و ارض تيه و فلسطين و شام مىگذرد و در سمت غربى آن همهء بلاد فرنگان است . دو خليج از آن در شمال آن پديد مىآيد . آنكه در جانب مشرق است خليج قسطنطنيه است و آنكه در مغرب است خليج بنادقه ( و نيز ) است . اين دريا را درياى رومى يا درياى شامى ( درياى مديترانه ) نامند .\r\nاين هفت اقليم معموره به دو نصف شرقى و غربى تقسيم مىشود . نصف غربى آن در وسطش درياى رومى است و نصف غربى آن در جانب جنوبيش درياى هندى است . عمارت در نصف غربى كمتر از نصف شرقى است زيرا درياى رومى در وسط آن است و همچنانكه پيش رفته گسترش يافته بخش بزرگى از زمينش را فرا گرفته است . در جانب جنوبى آن به سبب گرماى هوا عمارت اندك است و اگر عمرانى هست تنها در جانب شمالى آن است . نيمهء شرقى عمرانش بيشتر است زيرا در وسط آن دريايى نيست كه مزاحم گردد . بلكه جانب جنوبيش سراسر درياى هندى است . اين دريا بسيار پهناور است . هواى مجاور دريا لطيف است و مزاج آن براى تكوين معتدل و اقليم آن همه شايان آبادانى است و از اين رو آباد است . اين بخش از عالم از زمان حضرت آدم ( صلوات اللّه عليه ) آبادان بوده است . زاد و ولد فرزندان آدم در نيمهء شرقى عالم بوده ولى اممى كه در فاصلهء زمانى آدم تا نوح بوده‌اند همه از ميان رفته‌اند و ما را از اخبار ايشان آگاهى نيست . زيرا كتب الهى جز از نوح و پسرانش ما را خبر نداده‌اند و ما را از ما قبل نوح خبرى نيست . قديمترين كتب آسمانى كه در دست ماست تورات است و در تورات از اين نژادها نشانى نيست . و جز از طريق وحى به اخبار\r\n\r\n","description":"","footnote":"","page_name":" 511 ","page_number":529},
  {"content":"\r\n\r\nباستان نتوان آگاه شد .\r\nنسب‌شناسان اتفاق دارند كه نسل بشر منحصر در پسران نوح است . آن هم سه پسر او : سام و حام و يافث . از سام است : عربها و عبرانيان و سباييان و از حام است . قبطيان و كنعانيان و بربرها و سياهان . و از يافث است : ترك و روم و خزر و فرس و ديلم و گيل .\r\nمن نمىدانم چگونه نسب‌شناسان انساب نوع بشر را در اين سه منحصر كرده‌اند آيا به دليل نقل كه چنان كه پيش از اين آورديم بعيد مىنمايد . شايد هم اين رأى از تقسيم بندى جماعات معمورهء زمين ناشى شده باشد . يعنى مردم هر بخشى را صاحب نسبى واحد شمرده‌اند مثلا جنوب را از آن بنى سام قرار دادند و مغرب را از آن بنى حام و شمال را از آن بنى يافث . ولى آنچه ميان نسب‌شناسان مشهور است و آن را نقل مىكنند همان است كه گفتيم . ما نيز بر آن اعتماد مىكنيم و مىگوييم : نخستين كسى كه از نسل نوح بر زمين پادشاهى كرد نمرود بن كنعان بن كوش بن حام است كه ذكر آن در تورات آمده است . بعد از او عابرين شالح كه عبرانيان و سريانيان يعنى نبطيان به دو منسوب‌اند . آنان را دولتى عظيم بود . ايشان ملوك بابل بودند ، فرزندان نبيط بن اشور بن سام و بعضى گويند نبيط بن ماش بن ارم . اينان ملوك روى زمين بعد از طوفان هستند . و اين قول مسعودى است . ايرانيان در تسخير بابل بر آنان غلبه يافتند در حالى كه صاحب سرزمينى نبودند . در آن ايام در عالم دو دولت عظيم بود :\r\nيكى از آن ملوك بابل و يكى از آن قبطيان مصر . يكى در مغرب بود و يكى در مشرق . اينان به جادوگرى اشتغال داشتند و در بسيارى از كارهاى خود از آن مدد مىگرفتند . بر ابى مصر [ 1 
  ] و فلاحت ابن وحشيه ( ؟ ) بدان شهادت مىدهند .\r\nچون ايرانيان بر بابل مستولى شدند پادشاهى مشرق ويژهء آنان شد . موسى ، شريعت نخستين را آورد و جادوگرى و راههاى آن حرام شد و خداوند قبطيان را با غرق كردن فرعون مغلوب او نمود .\r\nسپس بنى اسرائيل شام را گرفتند و بيت المقدس را پى افكندند و روميان در ناحيهء شمال و مغرب آشكار گرديدند و بر دولت نخستين ايرانيان غلبه يافتند و اسكندر ذو القرنين هر چه در دست ايشان بود بستد . سپس پادشاهى ايرانيان در مشرق به سامانيان رسيد و دولت يونانيان در شام و مغرب به دست قيصرها افتاد . و ما همهء اينها را پيش از اين آورده‌ايم .\r\nدو دولت بزرگ در جهان به وجود آمد و سراسر جهان در آن دو دولت انتظام يافت . تركان با پادشاهان ايران در خراسان و ما وراء النهر به نزاع برخاستند و در ميان آن دو دولت جنگهاى مشهورى رخ داد . دولت تركان در خاندان افراسياب استقرار يافت . سپس خاتم الانبياء محمد\r\n\r\n\r\n","description":"","footnote":"\r\n[ ( 1 ) 
  ] العبر ، ج 1 ، ص 76 .\r\n","page_name":" 512 ","page_number":530},
  {"content":"\r\n\r\n( صلوات اللّه عليه ) ظهور نمود و همهء عرب را بر كلمهء اسلام مجتمع ساخت و عربها مجتمع شدند .\r\nكه لو انفقت ما فى الارض جمعيا ما الّفت بين قلوبهم و لكن اللّه الف بينهم [ 1 
  ] رسول خدا از جهان رخت بربست ، در حالى كه به جهاد مأمور شده بود و خداوند وعده داده بود كه زمين از آن امت او خواهد بود . پس از دو سال از وفات او عربها لشكر بر سر كسرى و قيصر كشيدند و ملك از آنان بستدند و از ايرانيان برگذشتند و بر تركان تاختند و روميان را پشت سر نهادند و به سوى بربر و مغرب سپاه بردند و همهء عالم در دعوت اسلام انتظام يافت . آنگاه پس از آن حضرت ميان مسلمانان اختلاف افتاد كه كارهاى خود به چه كسى رجوع كنند . قومى از عرب طريق تشيع گزيدند . اينان مىگفتند كه پيامبر پسر عم خود على ( ع ) را جانشين خود ساخته و گروهى اين راى نپذيرفتند و گفتند كه بايد جانشين پيامبر را تعيين كرد و دولت بنى اميه بر اين اساس به وجود آمد و دولت اسلامى در عهد ايشان نيرومند شد . در تشيع نيز شعبى پديد آمد و در اينكه از فرزندان على بن ابى طالب امامت حق چه كسى است ، مذاهبى پديدار شد . تا آنگاه كه يكى از مذاهب شيعه به محمد بن على بن عبد اللّه بن عباس گرايش يافت . پيروان او در خراسان آشكار شدند و سراسر آن نواحى را تصرف كردند سپس عراق را گرفتند و بر بنى اميه غلبه يافتند و ملك از ايشان بستدند و دولتشان نيرومند شد و خلفايشان متعدد گرديد . روزگارى گذشت . دولت بنى عباس گرفتار راحت‌طلبى و نوشخوارى شد . و روى در نشيب سستى نهاد . و از ميان بنى على و غير ايشان منازعان سر برداشتند . دولتى به وسيلهء فرزندان امام جعفر صادق در مغرب ظاهر شد . اينان عبيديان بودند . فرزندان عبيد اللّه المهدى بن محمد . كتامه و قبايل بربر به ياريش برخاستند و عبيديان بر مغرب و مصر مستولى گرديدند .\r\nهمچنين دولت علويان در طبرستان تأسيس شد و ديلمها و برادرانشان گيلها به آنان گرويدند و دولت بنى اميه در اندلس ادامه يافت . زيرا چون بنى عباس بنى اميه را در مشرق مغلوب كردند ، دست به كشتار ايشان زدند ، عبد الرحمان بن معاوية بن هشام بن عبد الملك ، جان از مهلكه به در برد و به مغرب رفت . سپس از راه دريا به اندلس شد . در آنجا عربها و موالى بنى اميه بر او گرد آمدند و دولت ديگرى تأسيس كرد . در قرن چهارم مسلمانان ميان اين چهار دولت منقسم شده بودند . دولت علويان طبرستان منقرض شد و به ديلميان رسيد . اينان خراسان و فارس و عراق را ميان خود تقسيم كردند و بر بغداد غلبه يافتند . خاندان بويه خليفه را بازيچه دست خود گردانيدند . آل سامان از پيروان آل طاهر امارت بلاد ما وراء النهر را بر عهده داشتند . چون خلافت روى به ضعف نهاد در آن نواحى دعوى استقلال كردند و دولتى عظيم تشكيل دادند . يكى از موالى ايشان محمود بن سبكتكين بر آنان خروج كرد و خراسان و ما وراء النهر را تا چاچ بگرفت . سپس غزنه و بلاد آن سوى آن را از\r\n\r\n\r\n","description":"","footnote":"\r\n[ ( 1 ) 
  ] الانفال 64 .\r\n","page_name":" 513 ","page_number":531},
  {"content":"\r\n\r\nسمت جنوب تا هند در تصرف آورد و به بلاد هند لشكر كشيد و بسى شهرهاى آن را فتح كرد و از گنجينه‌هاى آن ذخايرى بيرون آورد كه كس همانند آن نديده بود . مسلمانان در قرن چهارم چنين وضعى داشتند . تركها از آن زمان كه مغلوب عربها شده و بر دست ايشان مسلمان شدند بار ديگر از سوى خلفا به فرمانروايى بلاد خود چون ما وراء النهر و بلاساغون تا فرغانه برگزيده شدند .\r\nدر آنجا دولتى تشكيل دادند . در بيابانهاى تركستان در آن نواحى كه باران مىباريد و گياهى مىروييد قبايل غز از شعوب ترك ظهور و به روزى داشتند . غز در اصل خوز بوده است . عربها خاء را به غين نقطه دار بدل كردند و واو آن را در زاء دوم ادغام كردند . زاء مشدد شد و غز گفتند .\r\nرياست اين غزها در ميان فرزندان سلجوق بن ميكائيل بود . اينان گاه در خدمت ملوك ترك در تركستان بودند و گاه در خدمت ملوك آل سامان در بخارا . و چون ميانشان خلاف مىافتاد به هر يك از آن دو كه مىخواستند مىگراييدند . چون محمود بن سبكتكين بر آل سامان غلبه يافت و از خراسان در حركت آمد و به بخارا شد و بر تخت فرمانروايى سامانيان نشست ، سران خاندان سلجوق را بگرفت و در خراسان حبس نمود . پس از مرگ او پسرش مسعود جاى پدر بگرفت . آل سلجوق بر او عصيان كردند و غزها به خراسان آمدند و آنجا را بگرفتند . طبرستان را نيز از دست ديلم بستدند ، سپس اصفهان و فارس را از آل بويه گرفتند ، پادشاهشان در اين زمان طغرلبك بن ميكائيل از فرزندان سلجوق بود . طغرل به بغداد رفت و بغداد را از دست پسران معز الدولة بن بويه كه بر خليفه تحكم مىكرد ، به در آورد . خليفهء بغداد المطيع بود كه در اثر نفوذ آل بويه از تصرف در امور ممنوع بود . طغرلبك سپس به عراق عرب رفت و بر ملوك آنجا غلبه يافت و آنان را از ميان برداشت . سپس بلاد بحرين و عمان را تصرف كرد آنگاه بر شام و بلاد روم تاختن آورد و سراسر ممالك اسلام را در قبضهء اقتدار خويش گرفت . عربها عقب‌نشينى كرده به حجاز بازگشتند ، در حالى كه نصيبى از ملك نداشتند و گويى هرگز نصيبى نداشته‌اند . اين حوادث در سال 440 اتفاق افتاد . از آن سو فرنگان بر بقاياى بنى اميه در اندلس خروج كردند و ملك از ايشان بستدند و بر شهرهاى اندلس مستولى شدند . مماليك ترك عرصه را بر عبيديان در قاهره تنگ نمودند . محمود بن زنگى و ديگران كه از ابناء و مماليك ايشان بودند شام را از تصرف ايشان به در آوردند . ملوك مغرب آن سوى اسكندريه را جدا كردند ، صنهاجه در افريقيه و ملثمين يا مرابطين بعد از ايشان در مغرب اقصى و اوسط و سپس مصامدهء موحدين روى كار آمدند . غزها و سلجوقيان و فرزندان و موالى ايشان تا پايان قرن ششم زمام ممالك مشرق در دست داشتند . سپس باد دولت غز فرو نشست و در دولتشان اختلال پديد آمد . تا در ميان آنها چنگيزخان امير مغول از شعوب تترها پديد آمد . چنگيز\r\n\r\n","description":"","footnote":"","page_name":" 514 ","page_number":532},
  {"content":"\r\n\r\nخود كاهن بود و جدش بودونچر [ 1 
  ] نيز مقام كهانت داشت . مىپنداشتند كه بودونچر بدون پدر به دنيا آمد و بر غزها در بيابان غلبه يافت و ملك تتر فرا چنگ آورد و به تسخير ملك خوارزم رفت .\r\nپادشاه خوارزم در اين ايام علاء الدين خوارزمشاه بود . اسلاف او از موالى طغرلبك بودند . چنگيز بر او غلبه يافت ، سلطان خوارزمشاه بگريخت و چنگيز تا درياى طبرستان از پى او برفت . خوارزمشاه به جزيره‌اى در آن دريا پناه برد و بيمار شد و بمرد و در آنجا به خاك سپردندش . چنگيز به مازندران از بلاد طبرستان باز گرديد و در آنجا درنگ كرد . و سپاه مغول را به اطراف فرستاد تا بر همهء متصرفات غزها استيلا يافت .\r\nچنگيز پسر خود تولى را فرمانروايى خراسان داد و پسر ديگر خود دوشىخان ( جوجى ) را به سراى و بلاد ترك امارت داد و پسر سوم خود جغاتاى را به امارت ترك در ما وراء النهر ، يعنى كاشغر و تركستان برگزيد . چون پسرش تولى بمرد ، دو پسر از او بر جاى ماند يكى قبلاى و يكى هلاكو سپس قبلاى نيز بمرد و هلاكو باستقلال فرمانرواى خراسان گرديد . ميان او و بركه پسر دوشىخان بر سر خانيت فتنه و منازعه افتاد . اين جنگ به درازا كشيد . ولى عاقبت دست از جنگ بداشتند و هلاكو روى به اصفهان و فارس نهاد . سپس آهنگ خلفاى بغداد و تصرف عراق عرب نمود و بر آن نواحى مستولى شد و بغداد را مغلوب خود ساخت و خليفهء عباسى المستعصم باللّه آخرين بنى عباس را بكشت و در بغداد تاراج و كشتار بسيار شد . هلاكو در اين هنگام بر دين بت‌پرستى بود . پس به شام لشكر برد و شهرها بگرفت تا به قدس رسيد . پادشاهان مصر در اين ايام موالى بنى ايوب بودند . اينان از بركه صاحب سراى يارى خواستند . بركه لشكر به خراسان آورد تا مانع پيشروى هلاكو به شام و مصر شود . چون خبر به هلاكو رسيد خشمناك به عراق باز گرديد ، سپس به خراسان رفت براى دفع بركه . جنگ ميان آن دو تا سال 663 كه هلاكو بمرد ادامه داشت .\r\nامراى مصر ، از موالى بنى ايوب لشكر بيرون آوردند . بزرگ ايشان قطز بود كه سمت پادشاهيشان داشت . قطز بر شهرهاى شام كه هلاكو از بنى ايوب گرفته بود مستولى گرديد و شام را ضميمهء مملكت خود يعنى مصر نمود . پسر هلاكو آباقا خان را خداوند به اسلام راهبرى كرد . او نيز چون پسر عمش بركه كه از فرزندان دوشى خان و فرمانرواى سراى بود ، اسلام آورد . بركه كه از فرزندان دوشى خان و فرمانرواى سراى بود ، اسلام آورد . بركه بر دست مريدى از اصحاب شمس الدين كبرى اسلام آورده بود . بركه و آباقا هر دو بر اسلام توافق كردند . سپس بنى جغتاى در ما وراء النهر به اسلام گرويدند . ممالك اسلامى در دست فرزندان چنگيزخان مغول قرار گرفت و تنها مغرب و اندلس و مصر و حجاز از قلمرو ايشان بيرون بود . چنان شدند كه گويى جانشينان سلجوقيان و غزها\r\n\r\n\r\n","description":"","footnote":"\r\n[ ( 1 ) 
  ] العبر ، ج 4 . ص 759\r\n","page_name":" 515 ","page_number":533},
  {"content":"\r\n\r\nهستند و اين امر تا به امروز همچنان بر دوام است .\r\nبا مرگ ابو سعيد آخرين پادشاه بنى هلاكو ، در سال 740 دولتشان پايان گرفت و ميان عمال دولت و خويشاوندان از مغولان تقسيم گرديد . عراق عرب و آذربايجان و تبريز را شيخ حسن دخترزاده هلاكو تصرف كرد . دولت او در ميان فرزندانش تا به امروز ادامه دارد . خراسان و طبرستان را شاه ولى از متابعان بنى هلاكو گرفت و اصفهان و فارس به دست آل مظفر يزدى افتاد كه از عمال ايشان بود .\r\nبنى دوشى خان در مملكت سراى بودند و آخرين آنها توقتمش پسر بردى بيك بود . فرزندان جغتاى را كه در ما وراء النهر بودند اين هوس در دل پديد آمد كه بر اعمال فرزندان هلاكو و دوشى خان استيلا جويند زيرا اينان غرق ناز و نعمت نشده بودند و همچنان خوى بدويت خويش حفظ كرده بودند و دولتى نيرومند داشتند . پادشاهشان سيورغتمش بود كه در اين عهد مرد . پسرش را بر تخت نشاندند و امراى بنى جغتاى همه در خدمت او شدند . بزرگ ايشان تيمور بود معروف به تمر بن ترغاى . او اين كودك را تحت كفالت خود گرفت و مادرش را به عقد خود در آورد و بر سراسر ممالك بنى دوشى خان چون ما وراء النهر يعنى بلاد سمرقند و بخارا و خوارزم چنگ افگند .\r\nسپس به طبرستان و خراسان رفت و آن دو را تصرف كرد . سپس راهى اصفهان شد و از آنجا به بغداد رفت و بغداد را از دست احمد بن اويس بستد . احمد به پادشاه مصر الملك الظاهر برقوق پناه برد . برقوق - كه از آن ياد كرديم - او را پناه داد و وعده داد كه در برابر دشمنش ياريش دهد .\r\nامير تيمور رسولانى نزد برقوق فرستاد و ميان آن دو مراتب دوستى و اتحاد برقرار گرديد . چون سپاه تيمور به رحبه رسيد عامل رحبه به استقبال آن سپاه رفت و چون به گفتگو پرداختند سخنان درشت گفتند . تيمور نيز بر سر ايشان تاخت و همه را بكشت . الملك الظاهر برقوق لشكر از مصر بيرون آورد . سپاهيان او عربها و تركمانان بودند . او در ساحل فرات لشكرگاه بر پاى ساخت . همچنين از توقتمش كه در سراى بود يارى طلبيد . او نيز لشكر گرد آورد و تا در بند بيامد . تيمور در سال 796 لشكر به شام آورد و به رها رسيد . الملك الظاهر در لشكرگاه خود بر ساحل فرات بود . تيمور از رويارويى با او تن زد و به جنگ توقتمش رفت و همهء اعمال او در تصرف آورد . قبايل مغول به تيمور گرويدند و در زير پرچم او گرد آمدند . توقتمش به ناحيهء شمال رفت ، آن سوى بلاد بلغار ، تا از قبايل اروس كه از شعوب تركان بودند يارى جويد . جماعات ترك همه زير علم تيمور آمده بودند . آنگاه ملوك هند را اوضاع پريشان شد . يكى كه بر ديگران خروج كرده بود از امير تيمور يارى خواست . امير تيمور با سپاهيان مغول به هند رفت و دهلى را بگرفت . فرمانرواى دهلى به كنبايت رفت . كنبايت شهرى بر ساحل درياى هند است . سپاه تيمور در نواحى بلاد هند كشتار و تاراج كرد . در اين روزها الملك الظاهر برقوق بمرد . امير تيمور به آن بلاد باز گرديد و بر عراق\r\n\r\n","description":"","footnote":"","page_name":" 516 ","page_number":534},
  {"content":"\r\n\r\nگذشت و ارمينيه و ارزنگان را زير پى سپرد تا به سيواس رسيد . سيواس را ويران كرد و در آن نواحى قتل و تاراج بسيار كرد . در سال 803 باز گرديد و قلعة الروم را مورد حمله قرار داد .\r\nقلعة الروم مقاومت كرد . تيمور از آنجا به حلب رفت . نايب شام و سپاهيان او از شهر دفاع كردند و شكست خورده پراكنده شدند . سپاهيان تيمور از هر سو به شهر درآمدند و دست به كشتار و تاراج و مصادره و تجاوز به نواميس مردم زدند . آن سان كه هرگز در جايى همانند آن كس نديده بود . خبر به مصر رسيد . سلطان فرج بن الملك الظاهر برفوق براى دفاع از شام لشكر بسيج كرد و با سپاه خود كه همه از تركان بودند به جنگ مغولان و پادشاهشان تيمور رفت . باشد كه آنان را از پيشروى باز دارد .\r\n\r\nديدار من با امير تيمور سلطان مغول و تتر\r\nچون خبر به مصريان رسيد كه امير تيمور بلاد روم را گرفته و سيواس را ويران كرده است و به شام باز گرديده است ، سلطان سپاه گرد آورد و ديوان عطا بگشود و سپاهيان را نداى حركت به شام در داد . من در آن روزها از شغل معزول بودم . دوات‌دار اوباش بك مرا فرا خواند و گفت بايد با سلطان به سفر روم . من از رفتن امتناع كردم . پس به زبان مرا خوشدل ساخت و مالى گزاف بخشيد .\r\nناچار رضا دادم و در نيمهء ماه ميلاد پيامبر در سال 803 راهى سفر شدم . به غزه رسيديم روزى چند بياسوديم منتظر رسيدن اخبار بوديم . سپس به شام رسيديم و براى رويارويى با تتر پيش تاختيم تا در شقحب فرود آمديم . شب به راه افتاديم و بامدادان وارد دمشق شديم . امير تيمور با لشكرش از بعلبك حركت كرده بود و به قصد دمشق مىآمد . سلطان خيمه‌ها و پرده‌سراهاى خود را در ميدان قبهء يلبغا بر پا نمود . امير تيمور كه از هجوم به شهر مأيوس شده بود در جايى كه قبهء يلبغا را مىديد درنگ كرد و مراقب حركات ما بود ، ما نيز لشكر او را زير نظر داشتيم . اين وضع بيش از يك ماه به دراز كشيد . دو سپاه در اين مدت سه يا چهار بار به يك ديگر حملاتى كردند و جنگ همچنان به تناوب بود . در اين احوال به سلطان مصر و امراى بزرگ خبر دادند كه برخى از امراى فتنه‌انگيز مىخواهند به مصر بگريزند و در آنجا عصيان كنند . سلطان و اميران از بيم آنكه مبادا مردم در غياب ايشان شورش كنند و زمام دولت از دست ايشان به در رود مصمم شدند كه به مصر باز گردند ، اين راز نگهداشتند و شب جمعه‌اى از ماه جمادى الاخر بر كوه صالحيه بالا رفتند و سپس به ميان دره‌هاى كوه فرو آمدند و خود را به غزه رسانيدند . سپاهيان نيز كه مىپنداشتند سلطان از راه اصلى به مصر رفته شبانه دسته دسته به شقحب رفتند و از آنجا راهى مصر شدند . روز ديگر مردم دمشق كه از همه جا بىخبر بودند ، متحير شدند .\r\nقضات و فقها در مدرسهء عادليه نزد من آمدند و رأيشان بر آن قرار گرفت كه از امير تيمور\r\n\r\n","description":"","footnote":"","page_name":" 517 ","page_number":535},
  {"content":"\r\n\r\nامان خواهند . تا مگر به خانه‌ها و نواميس مردم تجاوز روا ندارد . در اين باب با نايب قلعه مشورت كردند ، اين راى را نپسنديد و با آن موافقت ننمود . قاضى برهان الدين بن مفلح الحنبلى همراه با شيخ فقراى زاويه بيرون آمدند . امير تيمور گفت اگر وجوه شهر و قضات بيرون آيند امان نامه خواهد داد . آنان از باروى شهر خود را به زمين رسانيدند و به ديدار امير تيمور رفتند . امير آنان را به خوشى بپذيرفت و نامهء امان داد و با دلى پر اميد بازشان گردانيد . اتفاق كردند كه روز ديگر دروازهء شهر بگشايند و مردم به معامله مشغول شوند و امير تيمور به شهر داخل شود و در سراى امارت فرود آيد و زمام كار به دست گيرد .\r\nقاضى برهان الدين گفت كه او سراغ مرا گرفته و پرسيد است كه آيا با سلطان مصر باز گشته يا در شهر مانده است . قاضى گفته بود كه در همان مدرسه‌اى است كه من هم هستم . آن شب را در تدارك رفتن به ديدار او سپرى ساختيم . در ميان برخى از مردم در مسجد جامع مشاجره دست داد .\r\nبعضى مايل نبودند كه چنين مسيرى در پيش گيريم . اين خبر در دل شب به من رسيد ، از عواقب آن بر جان خويش بترسيدم . سحرگاه بر دروازهء شهر نزد قضات رفتم و خواستم بگذارند از دروازه بيرون روم يا مرا از ديوار بارو به زمين فرستند . زيرا از توهمات آن خبر سخت به وحشت افتاده بودم . آنان نخست ابا كردند ، سپس پذيرفتند و مرا از بارو فرو فرستادند . چند تن از خواص تيمور را و نايبش را كه براى شهر معين كرده بود و شاه ملك نام داشت و از فرزندان جغتاى بود بر در دروازه ديدم . به آنان سلام و تحيت گفتم . آنان نيز مرا سلام و تحيت گفتند . گفتم فداى شما شوم ، گفتند ، فداى تو .\r\nشاه ملك اسبى به من داد و با چند تن از خواص تيمور مرا به نزد او فرستاد . چون بر در ايستادم اجازه داد در خيمه‌اى كه مجاور خيمه‌اى بود كه خود در آن مىنشست ، بنشينم . آنگاه مرا بيشتر به او معرفى كردند و گفتند قاضى مالكى مغربى است . تيمور مرا فرا خواند . به همان خيمهء خاص او وارد شدم . او خود به چند متكا تكيه داده بود . طبقهاى طعام در مقابلش مىگذشتند و او به گروههاى مغول كه حلقه حلقه در برابر خيمه‌اش نشسته بودند اشارت مىكرد . چون داخل شدم سلام كردم و به اشاره تعظيم نمودم . سر برداشت و دستش را به طرف من دراز كرد . دستش را بوسيدم . اشاره كرد كه بنشينم . به جايى كه رسيده بودم نشستم . از خواص خود عبد الجبار بن النعمان از فقهاى حنفى خوارزم را بخواند و ميان من و خود نشاند كه سخنان ما را ترجمه كند . و از من پرسيد : از كجاى مغرب آمده‌اى و چرا آمده‌اى ؟ گفتم : از بلاد خود براى اداى حج آمده بودم از راه دريا . در روز عيد فطر سال 784 به بندر اسكندريه رسيدم ده روز بود كه الظاهر برقوق بر تخت نشسته بود و نشانه‌هاى شادى بخش آن از باروهايشان پيدا بود . از من پرسيد : با تو چه كرد ؟\r\nگفتم : نيكى بسيار و مقدم من گرامى داشت و مهمان نمود و براى حج راه توشه داد . چون از حج بازگشتم راتبهء من افزون ساخت و من در ظل نعمت او مىزيستم . خدايش بيامرزد . پرسيد چگونه\r\n\r\n","description":"","footnote":"","page_name":" 518 ","page_number":536},
  {"content":"\r\n\r\nعهده‌دار كار قضا شدى ؟ گفتم : قاضى مالكى يك ماه پيش از مرگ الظاهر مرده بود . يقين داشت كه من مىتوانم در آن مقام محمود به انجام وظيفه پردازم و حق و عدالت را اجرا كنم و از جاه و مقام اعراض جويم . مرا به جاى او گماشت و خود يك ماه ديگر بمرد . اما دولتمردان از من خشنود نمىشدند . از اين رو ديگرى را به جاى من معين كردند و مرا معزول نمودند . پرسيد : پسرت كجاست ؟ گفتم در مغرب جوانى دبير پادشاه بزرگ است . پرسيد : جوانى در وصف مغرب چيست ؟ گفتم : به زبان مردم مغرب يعنى : دور تر . زيرا مغرب شامل سراسر ساحل جنوبى درياى شام مىشود آن بخش كه به اينجا نزديكتر است برقه و افريقيه است . پس از آن مغرب اوسط است شامل تلمسان و بلاد زناته . آنگاه مغرب اقصى شامل فاس و مراكش جوانى يعنى اقصى . پرسيد : پس طنجه در كجاى اين مغرب است ؟ گفتم : در گوشه‌اى ميان درياى محيط و خليجى موسوم به خليج زقاق و آن خليج از درياى شام است . پرسيد : سبته كجاست ؟ گفتم : در مسافتى از طنجه بر ساحل درياى زقاق . از آنجا به اندلس مىروند . به سبب نزديكى راه . از آنجا تا اندلس حدود بيست ميل است .\r\nپرسيد : فاس كجاست ؟ گفتم : فاس در كنار دريا نيست ، در وسط تپه‌هاست . پايتخت ملوك مغرب بنى مرين است . پرسيد : سجلماسه كجاست ؟ گفتم : در حد ميان روستاها و ريگستانها در سمت جنوب . گفت : اين اندك مرا قانع نكرد مىخواهم براى من در باب بلاد مغرب چيزى بنويسى ، از دور و نزديكش ، از كوهها و رودهايش از روستا و شهرهايش . آن سان كه گويى به چشم خود مىبينم . گفتم : به اقبال بلند تو به زودى به حاصل آيد . و چون از مجلس بازگشتم به نوشتن پرداختم مختصر وجيزه‌اى در در دوازده كراسهء نيم قطع . سپس خادمان را فرمان را كه از سرايش طعام بياورند . غذايى بود به نام رشته . در تهيهء آن به حد امكان سعى كرده بودند . ظروف را نيز از سرايش آوردند . اشاره كرد به من نيز بدهند . من برخاستم و ظرف آن گرفتم و خوردم و نوشيدم و اظهار لذت كردم . اين كار من به ديده‌اش خوش آمد . سپس نشستم و همه خاموش بوديم . كم كم ترس بر من غلبه يافت . زيرا شنيده بودم كه چه بر سر قاضى القضاة شافعى صدر الدين المناوى آورده بودند . سپاهيانى كه از پى لشكر سلطان رفته بودند ، او را در شقحب اسير كرده باز گردانيده بودند و اكنون در زندان بود و فديه مىخواستند تا آزادش كنند . اين امر سبب وحشت من شده بود .\r\nمىكوشيدم سخنى بسازم و او را مورد خطاب قرار دهم و به اين بهانه به تعظيم احوال ملك و دولت او پردازم و بر سر لطفش آورم . آن وقتها كه در مغرب بودم پيشگويان خبر ظهور او را فراوان مىدادند منجمانى كه در قرانات علويين تفحص مىكردند منتظر قران عاشر در مثلثهء هوايى بودند .\r\nاين قران در سال 766 اتفاق مىافتاد . روزى در سال 761 در جامع القرويين خطيب ابو على بن باديس خطيب شهر قسنطينه را ديدم ، در علم نجوم مهارت داشت . او را از اين قران كه انتظارش مىكشند ، پرسيدم كه آثارش چيست ؟ گفت : دلالت دارد بر ظهور فاتحى عظيم از جانب شمال\r\n\r\n","description":"","footnote":"","page_name":" 519 ","page_number":537},
  {"content":"\r\n\r\nشرقى از امتى چادرنشين و اهل باديه كه بر ممالك غلبه مىيابد و دولتها را منقرض مىسازد و بر اكثر معمورهء زمين مستولى مىشود . پرسيدم كه اين اتفاقات چه وقت مىافتد ؟ گفت : در سال 784 اخبارش منتشر مىگردد . طبيب يهودى ، ابن زرزر كه طبيب پادشاه فرنگان پسر الفونسو و منجم او بود نيز چنين چيزى براى من نوشته بود . شيخ من در علوم معقول محمد بن ابراهيم الآبلى رحمه اللّه نيز هر گاه در اين باب سؤال مىكردم مىگفت : نزديك است حتما تو آن قدر زنده خواهى ماند كه آن فاتح را ببينى .\r\nاما متصوفهء ، مغرب ، از آنان نيز مىشنيدم كه منتظر چنين حادثه‌اى هستند . آنان مىگفتند كه او همان فاطمى است كه در احاديث نبوى بران اشارت رفته است . اين احاديث را هم شيعه روايت كرده و هم غير آن . و يحيى بن عبد اللّه نوادهء شيخ ابو يعقوب بادسى بزرگ اولياى مغرب ، مرا گفت ، كه شيخ روزى كه نافلهء نماز ظهر ادا كرده بود ايشان را گفت كه آن فاطمى امروز متولد شده است .\r\nآن سال سال 740 بود . از اين اخبار در دل من نيز چنين انتظارى پديد آمده بود .\r\nبارى به سبب وحشتى كه بر من غلبه كرده بود با خود گفتم كه سخنى بگويم شايد خوشدل شود و با من مأنوس گردد . سخن آغاز كردم و گفتم : خداوند ياريت كند تا امروز سى يا چهل سال است كه در آرزوى ديدار تو هستم . ترجمان ما عبد الجبار گفت : مىگويد به چه سبب . گفتم : دو چيز يكى آنكه تو سلطان عالم و ملك دنيا هستى و من نمىپندارم از آغاز خلقت آدم تا اين عصر پادشاهى چون تو ظهور كرده باشد و من مردى گزافه گوى نيستم بلكه از اهل علمم و اينك روشن مىكنم :\r\nملك بر اساس عصبيت است . هر چه آن نيرومندتر باشد قدر پادشاه بيشتر است . اهل علم چه قدما و چه متاخران متفق‌اند كه بيشتر امتهاى بشرى دو فرقه‌اند : عرب و ترك . شما مىدانيد كه در آن هنگام كه عربها در يك دين به گرد پيامبر خود گرد آمدند به كجا رسيدند . اما ترك همواره با ملوك فرس در جدال بودند تا آنگاه كه افراسياب پادشاهشان خراسان را از دستشان بستد و اين شاهدى است كه عصبيتشان به حد نصاب رسيده بود . و در اين عصبيت هيچ يك از ملوك روى زمين از كسرى و قيصر و اسكندر و بختنصر به پايهء آنها نمىرسيد . اما كسرى سرور فرس و پادشاهشان بود . فرس كجا ، ترك كجا ؟ اما قيصر و اسكندر پادشاهان روم بودند . روم كجا ، ترك كجا ؟ و اما بختنصر سرور مردم بابل و نبيط بود . اينان كجا و ترك كجا . اينها برهان آشكار است در آنچه در باب اين ملك گفتم .\r\nاما امر دوم ، آنچه آرزوى ديدار تو را در دل من پديدار آورده بود ، اين است كه از منجمان و پيشگويان و اولياى خدا در مغرب شنيده‌ام . سپس سراسر آن شايعات را حكايت كردم . تيمور گفت :\r\nشنيدم كه بختنصر را هم در رديف كسرى و قيصر و اسكندر آوردى و حال آنكه او در شمار آنان\r\n\r\n","description":"","footnote":"","page_name":" 520 ","page_number":538},
  {"content":"\r\n\r\nنبود . بختنصر يكى از نايبان پادشاه بود مثل اين ، و اشاره كرد به صفى كه در پشت سرش ايستاده بودند . اشارهء او به پسرخوانده‌اش بود و ما گفتيم كه بعد از پدرش سيورغتمش با مادر او ازدواج كرد . ولى او را در آنجا نديد . آنها كه در صف ايستاده بودند ، گفتند كه بيرون رفته است . سپس روى به من كرد و گفت : بختنصر از كدام طايفه بود ؟ گفتم در ميان مردم اختلاف است . بعضى مىگويند از نبط است و از بقاياى ملوك بابل . بعضى مىگويند از ايرانيان نخستين است . گفت :\r\nيعنى از فرزندان منوچهر ؟ گفتم : بلى چنين مىگويند . گفت : مادر منوچهر زن يكى از نياكان ماست . سپس من و ترجمان اين سخن را از او بس بزرگ شمرديم و او را گفتم ، اين يكى از عللى است كه مرا به ديدار او مشتاق كرده است .\r\nپادشاه گفت : از اين دو قول كدام يك نزد تو ارجح است . گفتم : رأى طبرى را كه مورخ و محدث ايشان است و كس بر او برترى ندارد . گفت : ما را با طبرى چه كار ؟ كتب تاريخ عرب و عجم را مىآوريم و با تو مناظره مىكنيم گفتم من نيز بر راى طبرى مناظره مىكنم . سخن به پايان رسيد و من خاموش شدم . در اين حال خبر آوردند كه دروازهء شهر گشوده شده و قضات بر طبق اظهار اطاعتى كه كرده بودند و امانى كه به آنها داده شده از شهر بيرون آمده‌اند . تيمور را از ميان ما برداشتند . چون در زانويش عيبى بود - و بر اسب نشاندند . افسار اسب به دست گرفت و راست بنشست . آنگاه در بوقها دميدند و بر كوسها زدند . آن سان كه زمين به لرزه درآمد و به سوى دمشق در حركت آمد . بر تربت منجك نزديك باب الجابيه فرود آمد و در آنجا بنشست . قضات و اعيان شهر به نزد او آمدند . من نيز همراه ايشان بودم . سپس اشاره كرد كه باز گردند و شاه ملك نايب خود را گفت كه آنها را بر حسب وظايفشان خلعت دهد . مرا اشارت كرد كه بنشينم . در مقابل او نشستم . سپس امراى دولتش را كه متصديان امور بنا بودند پيش خواند . پس كارشناسان و مهندسان را حاضر آوردند . و در باب رفتن آب خندق گرد قلعه به گفتگو نشستند . شايد بتوانند به پايمردى صناعت خويش آن منفذ را بيابند كه آب از آنجا نرود . گفتگو به دراز كشيد . آنان بازگشتند . من نيز اجازه خواسته بازگشتم و به خانهء خود در درون شهر رفتم و به نوشتن آنچه در باب بلاد مغرب خواسته بود پرداختم . روزى چند صرف آن شد . نزد او بردم ، از من بستد و به مهردار خود داد كه به زبان مغولى ترجمه شود . سپس محاصرهء قلعه را شدت بخشيد و منجنيقها نصب كرد و نفط اندازان و عراده‌ها به كار داشت و به كندن نقب پرداخت . در ظرف چند روز شصت منجنيق بر پا كردند . همچنين به همان اندازه آلات ديگر . مردم قلعه سخت در تنگنا افتادند و بناى قلعه از هر سو ويران شد . عاقبت امان خواستند .\r\nدر قلعه جماعتى از خدام سلطان و بازماندگان او بودند . سلطان تيمور ايشان را امان داد و نزد او حاضر شدند . سپس قلعه را خراب كرد و با خاك راه يكسان نمود و پس از آنكه هر چه از\r\n\r\n","description":"","footnote":"","page_name":" 521 ","page_number":539},
  {"content":"\r\n\r\nصاحب مصر در آنجا مانده بود از اموال و چارپايان و خيمه‌ها برگرفت به مصادرهء مردم شهر پرداخت و اموال بسيار بستد . آنگاه دست به تاراج شهر گشود و هر چه مال و متاع بود بربود . و آتش در برخى قماشها و چيزهاى ديگرى كه نمىخواستند زدند . شعله‌هاى آتش به ديوارهاى خانه‌ها رسيد و ستونهاى چوبى آنها خانه‌ها يكى پس از ديگرى آتش گرفت و دامنهء آتش‌سوزى به جامع اعظم رسيد . شعله در سقف گرفت . آن سان كه سقف و ديوارها فرو ريخت . و اين عملى بود در نهايت شناعت و قباحت . گردش كارها به دست خداوند است با خلق خود هر چه بخواهد مىكند و در ملك خود به هر گونه كه خواهد فرمان مىراند .\r\nدر ايامى كه من نزد سلطان تيمور بودم ، روزى كه مردم قلعه را امان دادند ، مردى از اعقاب خلفا از ذريه الحاكم عباسى كه الظاهر بيبرس در مصر به خلافت نشانده بود نزد سلطان آمد و از او خواست كه در حق او به عدالت حكم كند و گفت منصب خلافت از آن اوست چنان كه پيش از اين از آن اسلافش بوده است . سلطان تيمور گفت : من فقها و قضات را حاضر مىكنم ، اگر به نفع تو راى دادند تو را به حقت مىرسانم . آنگاه فقها و قضات را بخواند . مرا نيز در جمع ايشان دعوت كرد ، آن مرد را نيز كه خواستار منصب خلافت بود بياوردند . عبد الجبار گفتش : سخن بگوى . اينجا مجلسى است كه بايد انصاف تو داده شود . آن مرد به سخن آمد و گفت : اين خلافت از آن ما و اسلاف ماست و حديث صحيح هست كه تا دنيا باقى است خلافت از آن آل عباس است و من اكنون از كسى كه اكنون در مصر در اين مقام منصوب است سزاوارترم زيرا پدران من كه از آنان ميراث مىبرم مستحق خلافت بوده‌اند و اكنون به كسى داده شده كه سندى در دست ندارد . عبد الجبار از هر يك از ما خواست در اين باب رأى خويش بدهيم . همه چندى سكوت كرديم . سپس پرسيد : در آن حديث چه مىگوييد . برهان الدين بن مفلح گفت : حديث صحيح نيست . از من پرسيد تو چه مىگويى ؟ گفتم : كه گفتند حديث صحيح نيست . سلطان تيمور گفت : پس چه عاملى سبب شد كه تا اين زمان خلافت اسلامى به بنى عباس رسد ؟ و روى سخنش با من بود . گفتم : خداوند ياريت كند .\r\nاز زمان وفات پيامبر اسلام ( ص ) اين اختلاف در ميان مسلمانان پيدا شده كه آيا بر مسلمانان واجب است ولايت مردى از ايشان كه به امور دين و دينشان قيام كند يا واجب نيست . طايفه‌اى مىگويند كه واجب نيست . خوارج از اين طايفه هستند . و جماعتى معتقد به وجوب آن هستند . اينان در مستند اين وجوب اختلاف دارند . همه شيعه به حديث وصيت گراييده‌اند كه آن حضرت ( ص ) به امامت على بن ابى طالب وصيت كرده است و در اينكه اين منصب از او به كداميك از اعقاب او رسيده است اختلاف بسيار است . اهل سنت اين وصيت را انكار مىكنند و مىگويند مستند اين وجوب اجتهاد است . يعنى مسلمانان بايد مردى از اهل حق و فقه و عدل را بيابند و نظر در امور خود را به او واگذارند .\r\n\r\n","description":"","footnote":"","page_name":" 522 ","page_number":540},
  {"content":"\r\n\r\nچون فرق علويان متعدد شد . وصيت به زعم ايشان از فرزندان محمد بن حنفيه به بنى عباس رسيد . يعنى ابو هاشم بن محمد بن حنفيه به امامت محمد بن على بن عبد اللّه بن عباس وصيت كرد و داعيان خود به خراسان فرستاد . ابو مسلم براى نشر اين دعوت قيام كرد و خراسان و عراق را گرفت .\r\nشيعيان ايشان به كوفه فرود آمدند و ابو العباس السفاح فرزند محمد بن على ، صاحب اين دعوت را به خلافت برگزيدند . سپس خواستند كه بيعت او به اجماع اهل سنت و شيعه باشد . به بزرگان مسلمانان و اهل حل و عقد امور در حجاز و عراق نامه نوشتند و در اين امر مشورت كردند . همه بدان رضا دادند . شيعه كه در كوفه بود با او بيعت اجماع و اتفاق كرد . ابو العباس برادر خود ابو جعفر المنصور را وليعهد خود قرار داد و منصور آن را به فرزندان خويش واگذاشت همچنين در ميان اين خاندان به ولايت‌عهدى يا به گزينش اهل زمان خلافت از يكى به ديگرى منتقل مىشد . تا زمان المستعصم باللّه آخرين خليفهء ايشان در بغداد . چون هلاكو خان بر بغداد مستولى شد و او را كشت ايشان بپراكندند . يكى از ايشان به نام احمد الحاكم از اعقاب الراشد به مصر رفت . الظاهر بيبرس كه در مصر فرمان مىراند ، به صلاحديد اهل حل و عقد از سپاهيان و فقها ، او را به خلافت منصوب نمود و اين امر تا اين زمان در مصر در خاندان اوست و خلاف آن دانسته نشده است .\r\nسلطان به آن مرد كه طرح دعوا كرده بود گفت : آيا سخن قضات و اهل فتوا را شنيدى ؟ معلوم شد كه تو حقى در چيزى كه از من مىطلبى ندارى . آن مرد ارشاد شده باز گرديد .\r\n\r\nبازگشت از نزد امير تيمور به مصر\r\nهنگامى كه با او ديدار كردم و چنان كه گفتم مرا از باروى شهر فرو فرستادند يكى از اصحاب كه پيش از اين با آن قوم آشنايى يافته بود و از حالشان خبر داشت مرا گفت : بايد هديه‌اى تقديم كنى هر چند اندك باشد . زيرا به هنگام ديدار با پادشاهانشان تقديم هديه ضرورى است . من از بازار كتابفروشان قرآنى نفيس خريدم و نيز سجاده‌اى زيبا و نسخه‌اى از قصيدهء بوصيرى به نام البرده در مدح پيامبر ( ص ) و چهار جعبه شيرينى مصرى اعلا مهيا كردم و به نزد او رفتم . در قصر ابلق بود و در ايوان قصر نشسته بود . چون ديد كه مىآيم برخاست و اشاره كرد كه در طرف راست او بنيشينم . و اكابر جغتاييان در دو سو ايستاده بودند . اندكى نشستم و سپس به مقابلش گرديدم و به آن هدايا كه گفتم و در دست خادمان من بود اشاره كردم و در مقابلش نهادم . بپذيرفت . قرآن را باز كردم ، چون ديد و بشناخت برخاست و آن را گرفت و بر سر نهاد . سپس قصيدهء برده را تقديم كردم . پرسيد چيست و از كيست . هر چه دربارهء آن مىدانستم بيان كردم . سپس سجاده را تقديم كردم . گرفت و بوسيد . آنگاه جعبه‌هاى شيرينى را نزدش نهادم و بر حسب عادت خود از آن خوردم . تيمور آن شيرينى در ميان حاضران مجلس تقسيم كرد . هداياى مرا پذيرفت و اظهار\r\n\r\n","description":"","footnote":"","page_name":" 523 ","page_number":541},
  {"content":"\r\n\r\nخشنودى نمود . آنگاه زبان برگشادم كه از خود و يارانى كه در آن مجلس بودند ، سخن بگويم .\r\nگفتم : خدا امير را يارى دهد . سخنى دارم كه بايد در نزد تو بيان دارم . گفت : بگو . گفتم : من در اين بلاد گرفتار دو غربت هستم . يكى دورى از مغرب كه وطن من است و در آنجا نشو نما يافته‌ام ديگرى دورى از مصر كه ياران من در آنجايند . اكنون در سايهء لطف تو هستم . اميدم آن است كه راى تو در حق من چيزى باشد كه مرا در اين غربتها تسلى بخشد . گفت : مىخواهى براى تو چه كنم ؟ گفتم : اكنون غم غربت آنچه را مىخواهم از ياد من برده است . بسا كه تو خود - كه خداوند ياريت دهد . مىدانى كه چه مىخواهم . گفت : از شهر به اردو نقل كن و در نزد من باش شايد به كنه قصد تو پى برم . گفتم : به نايب خود شاه ملك فرمان ده . اشارت كرد كه پذيرفته است . سپاس گفتم و در حق او دعا كردم . گفتم : يك خواهش ديگر دارم . پرسيد : چيست ؟ گفتم جماعتى هستند كه پس از رفتن سلطان مصر در اينجا مانده‌اند . بعضى از قرايند و بعضى از توقيع نويسان و اصحاب دواوين و عمال . اينان اكنون تحت ايالت تو هستند . پادشاه از وجود آنان نبايد تغافل ورزد . زيرا پادشاهى شما بزرگ است و قلمروتان وسيع و نيازتان به اين صنف از مردم بيش از ديگران است .\r\nپرسيد : مىخواهى براى ايشان چه كنم ؟ گفتم : امان نامه‌اى برايشان بنويسيد تا دلهاشان آرام گيرد و بر آن اعتماد كنند . كاتب خود را گفت : بر ايشان امان نامه بنويس . من سپاس گفتم و دعا كردم .\r\nو همراه با كاتب بيرون آمدم تا مكتوب امان بنويسد . بنوشت و شاه ملك آن را به انگشترى سلطان مهر كرد و من به خانهء خود باز گشتم . چون زمان سفرش نزديك شد و از شام عزم حركت نمود ، روزى بر او داخل شدم . چون مراسم معمول به جاى آورديم ، روى به من كرد و گفت : در اينجا استرى دارى ؟ گفتم : بلى . پرسيد خوب است ؟ گفتم : بلى . گفت : آن را ميفروشى ؟ من مىخرم .\r\nگفتم : خدا امير را يارى دهد ، چون من به چون تويى چيزى نفروشد . آن را و صد همانند آن را اگر داشته باشم تقديم خواهم كرد . گفت : مىخواهى در عوض آن به تو احسانى كنم . گفتم : ديگر چه احسانى هست كه در حق من نكرده باشى . مرا بر كشيده‌اى و در مجلس خويش در جاى خواص خود نشانده‌اى و كرامت و خير خود مرا ارزانى داشته‌اى از خداى مىخواهم تو را جزاى خير ارزانى دارد . ساكت شد . من هم ساكت شدم . من در مجلس نزد او بودم . استر را آوردند و من ديگر آن را نديدم .\r\nروز ديگر نزد او رفتم . مرا گفت : به مصر مىروى ؟ گفتم : خدايت ياريت دهاد جز ديدار تو به چيزى رغبت ندارم . تو مرا مأوا دادى و در سايهء كفايت خود گرفتى . اگر سفر به مصر در خدمت امير باشد ، آرى ، و گر نه مرا بدان رغبتى نيست . گفت : نه ، تو به نزد زن و فرزندت برو . سپس روى به فرزند خود كرد كه براى سركشى كردن به اسبان به شقحب مىرفت و با او به گفتگو پرداخت .\r\nقاضى عبد الجبار كه مترجم ما بود گفت : سفارش تو را به فرزندش مىكند . من دعايش كردم . سپس\r\n\r\n","description":"","footnote":"","page_name":" 524 ","page_number":542},
  {"content":"\r\n\r\nديدم سفر با فرزند او عاقبتش معلوم نيست و سفر به صفد كه نزديكترين سواحل به ماست مناسبتر است . بعرض او رسانيدم . موافقت كرد و به قاصدى كه از سوى ابن دوات دار حاجب صفد آمده بود ، مرا سفارش كرد . وداع كردم و بازگشتم . با همهء اصحاب و ياران راهى صفد شدم . در راه جماعتى از عشاير آن حدود راه بر ما بگرفتند و هر چه داشتيم از ما بستدند و ما جان برديم و پس از سه روز عريان به روستايى در آن حوالى به نام صبيبه رسيديم . جامه‌اى مهيا كرديم و رهسپار صفد شديم . روزى چند در آنجا مانديم . در اين احوال يكى از كشتيهاى ابن عثمان سلطان روم برسيد . در آن كشتى رسولى از سوى پادشاه مصر بود كه به نزد تيمور رفته بود . اكنون باز مىگشت . با آن كشتى به غزه آمديم . و از آنجا راهى مصر شدم . در ماه شعبان همان سال ، يعنى سال 803 به مصر رسيديم . سلطان مصر از درگاه خود سفيرى نزد امير تيمور فرستاده بود تا به پيشنهاد صلح او پاسخ مثبت دهد . اين رسول بعد از من رفته بود . از اين روى بعد از رسيدن من به مصر او نيز باز گرديد .\r\nيكى از ياران خود را نزد من فرستاد كه امير تيمور بهاى استرى را كه از تو خريده بود فرستاده است . بستان . و گفته است كه مىخواهد زير بار دين تو نباشد . گفتم : قبول نمىكنم مگر به اجازهء سلطان كه تو را نزد او فرستاده است . و نزد رئيس دولت رفتم و او را خبر دادم . پرسيد : چرا چنين مىكنى ؟ گفتم : بدون اطلاع شما شايسته نيست . پس از مدتى آن مبلغ نزد من فرستادند . آنكه آن مال آورده بود از نقصان آن عذر خواست و گفت كه همان مقدار به او داده‌اند . من خدا را سپاس گفتم كه جان به سلامت برده بودم .\r\nدر اين هنگام نامه‌اى به صاحب مغرب نوشتم و او را از آنچه ميان من و سلطان تتر ، تيمور گذشته بود خبر دادم . و نوشتم كه در شام چه بر سر ما آورده است و در ضمن فصلى در افزودم از اين قرار كه اگر لطف فرموده از حال بندهء خود بخواهيد ، سپاس خدا را كه نيك است . در سال پيش در ركاب سلطانى به شام رفتم و اين در هنگامى بود كه تتر از بلاد عراق و روم با پادشاه خود تيمور به آنجا تاخته بودند و بر حلب و حماة و حمص و بعلبك غلبه يافته آنها را ويران كرده بودند و سپاهيان او مرتكب اعمالى شنيع شده بودند از آن دست كه شنيعتر از آن را كس نشنيده است . سلطان با سپاه خود به سوى دمشق شتافت شايد شهر را از اين بلا برهاند . نزديك به يك ماه در برابر شهر درنگ كرد . سپس به مصر باز گرديد و بسيارى از امرا و قضات خود را در آنجا نهاد . من نيز در شمار بازماندگان بودم . شنيدم كه سلطانشان تيمور از من سراغ گرفته است . ديگر چاره‌اى جز ديدار با او نداشتم . از دمشق بيرون آمدم و به نزد او رفتم و در مجلسش حاضر شدم . مرا بنيكى بپذيرفت . براى مردم از او امان خواستم . سى و پنج روز نزد او ماندم . هر بامداد و شامگاه به نزدش مىرفتم . سپس مرا باز گردانيد و به وجهى نيكو با من وداع كرد و من به مصر باز گرديدم . استرى را كه من بر آن سوار مىشدم از من طلب كرد و خواست آن را به او بفروشم . من نفروختم بلكه آن را\r\n\r\n","description":"","footnote":"","page_name":" 525 ","page_number":543},
  {"content":"\r\n\r\nبخشيدم . پس از آنكه به مصر بازگشتم بهاى آن را همراه با رسولى كه از جانب سلطان مصر به آنجا رفته بود براى من فرستاد . سپاس مىگويم خدا را به سبب رها شدنم از مهالك دنيا .\r\nاما تتر آنها هستند كه از بيابان ما وراء النهر آمدند ، از سرزمينهايى كه ميان ما وراء النهر و چين است ، در سال 620 . با پادشاهشان چنگيزخان . چنگيزخان سراسر مشرق را تا عراق عرب از دست سلجوقيان و موالى ايشان بستد و كشور را ميان سه تن از فرزندان خود تقسيم كرد . پسران او جغتاى و تولى و دوشىخان بودند . جغتاى بزرگترين ايشان بود . تركستان و كاشمر و بلاساغون و چاچ و فرغانه و ديگر بلاد ما وراء النهر سهم او شد .\r\nسهم تولى اعمال خراسان و عراق عجم و رى شد تا عراق عرب و بلاد فارس و سيستان و سند .\r\nفرزندان او قبلاى و هلاكو بودند .\r\nو دوشى خان صاحب بلاد قپچاق شد ، از آنجاست سراى و بلاد ترك تا خوارزم . آنان را برادرى ديگر بود به نام او كداى بزرگتر از همه كه خان ناميده مىشد و خان به معنى صاحب تخت است و او به مثابه خليفه است در جهان اسلامى . اوكداى را اعقابى نبود و بعد از او خانيت به قبلاى رسيد . سپس به فرزندان دوشىخان ، صاحبان سراى . فرمانروايى تتر در اين سه دولت ادامه يافت .\r\nهلاكو بغداد و عراق عرب را تا ديار بكر و نهر فرات گرفت . سپس به سوى شام لشكر برد و شام را تصرف كرد و از آنجا بازگشت . پسرانش بارها به شام لشكر بردند و پادشاهان ترك مصر آنان را دفع مىكردند . تا دولت بنى هلاكو در سالهاى 740 منقرض شد . پس از ايشان شيخ حسن نويين و پسرانش به حكومت رسيدند . دولت بنى هلاكو ميان دولتمردانشان تقسيم شد و شرشان از سر ملوك شام و مصر كوتاه شد . در سالهاى 770 تا 780 در ميان بنى جغتاى در ما وراء النهر اميرى به نام تيمور ظهور كرد . مردم او را تمر مىگويند . او سرپرست كودكى بود كه نسبش به جغتاى مىرسيد در پدرانى كه همه پادشاهان بودند . و اين تمر بن طرغاى پسر عم ايشان بود . تيمور با مادر او ازدواج كرد و چنگ بر سراسر ممالك تتر افكند و تا ديار بكر را در تصرف آورد . سپس در بلاد روم و هند به تاخت و تاز پرداخت و سپاهيان او در آن نواحى به كشتار و تاراج پرداختند و دژها و شهرهايش را ويران كردند . شرح اخبار او به دراز كشد . سپس به شام لشكر آورد و كرد آنچه كرد . و للّه غالب على امره . آنگاه رهسپار بلاد خود شد و اخبارى كه پى در پى مىرسد حاكى از آن است كه قصد سمرقند دارد كه پايتخت اوست .\r\nشمار آن قوم به احصاء در نمىآيد . اگر هزار هزار هم تقويم كنى زياد نيست . اگر بر زمين خيمه زنند جاى بسيار گيرند و اگر افواج لشكرش در حركت آيند فضا را تنگ سازند . در حمله و تاراج و كشتار مردم بلاد و مبتلا كردن آنان به انواع عذابها پديده‌اى شگفت شگفت‌انگيزند . امير تيمور از زعماى ملوك و فراعنهء ايشان است . مردم مىگويند اهل علم است . بعضى به تشيع او اعتقاد\r\n\r\n","description":"","footnote":"","page_name":" 526 ","page_number":544},
  {"content":"\r\n\r\nدارند ، زيرا مىبينند اهل بيت را تفضيل مىنهد . بعضى مىگويند جادوگر است . اينها هيچ نيست .\r\nمردى است بسيار تيز هوش و در بحث در آنچه مىداند سخت لجوج . عمر او ميان شصت و هفتاد است . زانوى راستش در اثر تيرى كه در يكى از جنگهايش در ايام خردى بر آن فرو آمده عليل است . سبب لنگى او را براى من نقل كردند . در راه رفتن اگر فاصله اندك باشد پاى عيبناكش را بر زمين مىكشد و اگر راه دور باشد مردانش او را از زمين بر مىگيرند و حمل مىكنند . و الملك للّه يؤتيه من يشاء من عباده .\r\n\r\nعهده‌دار شدن قضاى مصر بار سوم و چهارم و پنجم\r\nآن ايام كه در نزد امير تيمور بودم سبب شد مدت درازى از مصر غايب باشم . در آنجا خبر هلاكت مرا داده بودند و يكى از فضلاى مالكى را به نام جمال الدين الاقفهسى كه مردى بود با حافظه شگرف و هوشى سرشار و نفسى عفيف و اهل ورع و دين به جاى من منصوب كرده بودند .\r\nچون از سفر به مصر باز گشتم ، از انتصاب او منصرف شدند و به من اظهار تمايل كردند و بار ديگر در اواخر شعبان آن سال مرا به مسند قضا نشاندند . و من همچنانكه بودم از حق عدول نكردم و تسليم اغراض نشدم و بار ديگر كسانى كه به حق تسليم نمىشوند و نمىخواهند از خود انصاف دهند به خلاف من برخاستند و نزد سلطان سعايت آغاز كردند و يكى از مالكيان را به نام جمال الدين البساطى پيشنهاد كردند . ابن جمال الدين بخشى از مال خود را به اين ساعيان داده بود تا امر قضا به دو سپارند . خدا همه را نابود كند . در آخر ماه رجب سال 804 او را خلعت قضا دادند . ولى بار ديگر سلطان به ديدهء بصيرت نگريست و از رايى كه داده بود عدول كرد . در پايان سال 804 باز هم مرا به شغل قضا باز گردانيد . من بر آن حال بودم تا يك سال و چند ماه سپرى شد . بار ديگر بساطى را به قضا نشاندند و در ششم ربيع الاول سال 806 او را خلعت قضا پوشاندند . و در دهم شعبان سال 807 باز مرا به جاى او نشاندند تا اواخر ذو القعدهء همان سال كه مرا عزل كردند و كرسى قضا به او واگذاشتند . و بيد اللّه تصاريف الامور .\r\n\r\n","description":"","footnote":"","page_name":" 527 ","page_number":545},
  {"content":"\r\n . \r\n","description":"","footnote":"","page_name":" 528 ","page_number":546},
  {"content":"\r\n . \r\n","description":"","footnote":"","page_name":" 529 ","page_number":547},
  {"content":"\r\n . \r\n","description":"","footnote":"","page_name":" 530 ","page_number":548},
  {"content":"\r\n . \r\n","description":"","footnote":"","page_name":" 531 ","page_number":549},
  {"content":"\r\n . \r\n","description":"","footnote":"","page_name":" 532 ","page_number":550},
  {"content":"\r\n . \r\n","description":"","footnote":"","page_name":" 533 ","page_number":551},
  {"content":"\r\n . \r\n","description":"","footnote":"","page_name":" 534 ","page_number":552},
  {"content":"\r\n . \r\n","description":"","footnote":"","page_name":" 535 ","page_number":553},
  {"content":"\r\n . \r\n","description":"","footnote":"","page_name":" 536 ","page_number":554},
  {"content":"\r\n . \r\n","description":"","footnote":"","page_name":" 537 ","page_number":555},
  {"content":"\r\n . \r\n","description":"","footnote":"","page_name":" 538 ","page_number":556},
  {"content":"\r\n . \r\n","description":"","footnote":"","page_name":" 539 ","page_number":557},
  {"content":"\r\n . \r\n","description":"","footnote":"","page_name":" 540 ","page_number":558},
  {"content":"\r\n . \r\n","description":"","footnote":"","page_name":" 541 ","page_number":559},
  {"content":"\r\n . \r\n","description":"","footnote":"","page_name":" 542 ","page_number":560},
  {"content":"\r\n . \r\n","description":"","footnote":"","page_name":" 543 ","page_number":561},
  {"content":"\r\n . \r\n","description":"","footnote":"","page_name":" 544 ","page_number":562},
  {"content":"\r\n . \r\n","description":"","footnote":"","page_name":" 545 ","page_number":563},
  {"content":"\r\n . \r\n","description":"","footnote":"","page_name":" 546 ","page_number":564},
  {"content":"\r\n . \r\n","description":"","footnote":"","page_name":" 547 ","page_number":565},
  {"content":"\r\n . \r\n","description":"","footnote":"","page_name":" 548 ","page_number":566},
  {"content":"\r\n . \r\n","description":"","footnote":"","page_name":" 549 ","page_number":567},
  {"content":"\r\n . \r\n","description":"","footnote":"","page_name":" 550 ","page_number":568},
  {"content":"\r\n . \r\n","description":"","footnote":"","page_name":" 551 ","page_number":569},
  {"content":"\r\n . \r\n","description":"","footnote":"","page_name":" 552 ","page_number":570},
  {"content":"\r\n . \r\n","description":"","footnote":"","page_name":" 553 ","page_number":571},
  {"content":"\r\n . \r\n","description":"","footnote":"","page_name":" 554 ","page_number":572},
  {"content":"\r\n . \r\n","description":"","footnote":"","page_name":" 555 ","page_number":573},
  {"content":"\r\n . \r\n","description":"","footnote":"","page_name":" 556 ","page_number":574},
  {"content":"\r\n . \r\n","description":"","footnote":"","page_name":" 557 ","page_number":575},
  {"content":"\r\n . \r\n","description":"","footnote":"","page_name":" 558 ","page_number":576},
  {"content":"\r\n . \r\n","description":"","footnote":"","page_name":" 559 ","page_number":577},
  {"content":"\r\n . \r\n","description":"","footnote":"","page_name":" 560 ","page_number":578},
  {"content":"\r\n . \r\n","description":"","footnote":"","page_name":" 561 ","page_number":579},
  {"content":"\r\n . \r\n","description":"","footnote":"","page_name":" 562 ","page_number":580},
  {"content":"\r\n . \r\n","description":"","footnote":"","page_name":" 563 ","page_number":581},
  {"content":"\r\n . \r\n","description":"","footnote":"","page_name":" 564 ","page_number":582},
  {"content":"\r\n . \r\n","description":"","footnote":"","page_name":" 565 ","page_number":583},
  {"content":"\r\n . \r\n","description":"","footnote":"","page_name":" 566 ","page_number":584},
  {"content":"\r\n . \r\n","description":"","footnote":"","page_name":" 567 ","page_number":585},
  {"content":"\r\n . \r\n","description":"","footnote":"","page_name":" 568 ","page_number":586},
  {"content":"\r\n . \r\n","description":"","footnote":"","page_name":" 569 ","page_number":587},
  {"content":"\r\n . \r\n","description":"","footnote":"","page_name":" 570 ","page_number":588},
  {"content":"\r\n . \r\n","description":"","footnote":"","page_name":" 571 ","page_number":589},
  {"content":"\r\n . \r\n","description":"","footnote":"","page_name":" 572 ","page_number":590},
  {"content":"\r\n . \r\n","description":"","footnote":"","page_name":" 573 ","page_number":591},
  {"content":"\r\n . \r\n","description":"","footnote":"","page_name":" 574 ","page_number":592},
  {"content":"\r\n . \r\n","description":"","footnote":"","page_name":" 575 ","page_number":593},
  {"content":"\r\n . \r\n","description":"","footnote":"","page_name":" 576 ","page_number":594},
  {"content":"\r\n . \r\n","description":"","footnote":"","page_name":" 577 ","page_number":595},
  {"content":"\r\n . \r\n","description":"","footnote":"","page_name":" 578 ","page_number":596},
  {"content":"\r\n . \r\n","description":"","footnote":"","page_name":" 579 ","page_number":597},
  {"content":"\r\n . \r\n","description":"","footnote":"","page_name":" 580 ","page_number":598},
  {"content":"\r\n . \r\n","description":"","footnote":"","page_name":" 581 ","page_number":599},
  {"content":"\r\n . \r\n","description":"","footnote":"","page_name":" 582 ","page_number":600},
  {"content":"\r\n . \r\n","description":"","footnote":"","page_name":" 583 ","page_number":601},
  {"content":"\r\n . \r\n\r\n","description":"","footnote":"","page_name":" 584 ","page_number":602}
  ]