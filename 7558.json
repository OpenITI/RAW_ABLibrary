[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n7\r\n( جلد سوم از بخش فلسفه )\r\nفلسفهء ابن سينا ( 1 )\r\nدرسهاى « اشارات » ، « نجات » ، الهيّات « شفا »\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n7\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 7 )\r\nچاپ اول : 12 ارديبهشت 1372\r\nتعداد : 5000\r\nليتوگرافي ، چاپ صحافى : مؤسسه چاپ فجر . تلفن : 3119796\r\nصحافي : چاپخانه سپهر\r\nهمكار فنّى : سازمان طرح واجراى كتاب\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 305130\r\n* قم : خيابان ارام ، تلفن : 21522\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد هفتم 
  ]\r\n\r\nمقدمه\r\nباسمه تعالى جلد هفتم از مجموعه آثار استاد شهيد آية اللّه مطهرى كه ضمنا جلد سوم از بخش فلسفهء اين مجموعه و همچنين جلد اوّل از « فلسفهء ابن سينا » نيز مىباشد ، مشتمل است بر درسهاى آن متفكر شهيد از برخى آثار فلسفى شيخ الرئيس ابو على سينا . بخش اوّل اين مجموعه را درسهايى از كتاب اشارات بوعلى تشكيل مىدهد ؛ بخش دوم مشتمل است بر درسهايى از كتاب نجات ؛ و بخش سوم شامل درسهاى الهيات شفا مىباشد . همهء مطالب اين كتاب ، درسهاى استاد شهيد در دوره‌هاى مختلف دانشكدهء الهيات و معارف اسلامى دانشگاه تهران بوده كه پس از شهادت ايشان به چاپ رسيده است . مطالب بخش اوّل و قسمتى از بخش سوم ( ترجمه و تعليقات دو فصل اوّل از مقالهء اوّل الهيات شفا ) توسط استاد به رشتهء تحرير در آمده است . مباحث مقالات چهارم و پنجم و ششم الهيات شفا تقريرات خصوصى شهيد گرامى دكتر قندى از بيانات استاد شهيد بوده است كه طبعا از اتقان بيان خود استاد برخوردار نيست . ساير مطالب كتاب ، مباحثى بوده است كه نوارهاى آن در دست بوده و پس از استخراج از نوار تنظيم شده است .\r\nمباحث اين مجموعه نيز - خصوصا مباحثى كه به قلم استاد بوده است - مانند مباحث مجلّدات قبلى بخش فلسفه براى آنكه متن درسى دانش پژوهان باشد بسيار مناسب به نظر مىرسد ، خصوصا كه برخى از آنها به نيّت كتاب درسى براى دانشجويان نگارش يافته است .\r\nاز خداوند متعال توفيق انتشار سريعتر مجلّدات بعدى مجموعه آثار استاد را مسألت مىكنيم .\r\n12 ارديبهشت 1372 شوراى نظارت بر نشر آثار استاد شهيد مطهّرى\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفهرست مطالب\r\nدرسهاى « اشارات »\r\nنمط چهارم : در وجود و علل آن 25\r\nشرح برهان شيخ در اثبات امتناع تسلسل علل ممكنة الوجود 25\r\nمناقشه در برهان شيخ 27\r\nتوضيح دربارهء « قياس مساوات » و جريان آن در باب علّت و معلول 29\r\nتصحيح و تأييد برهان شيخ 31\r\nهر سلسله‌اى از علل و معلولات اعم از متناهى يا نامتناهى ضرورتاً به واجب الوجود بذاته منتهى مىشود 33\r\nتمهيد مقدمات براى اثبات توحيد واجب الوجود 34\r\nبيان شقوق محتمل در نسبت دو شئ با يكديگر 35\r\nماهيت شئ مىتواند سبب برخى از صفات شئ گردد ولى نمىتواند سبب وجود شئ باشد 36\r\nتقرير برهان « تعيّن » در اثبات توحيد واجب الوجود 37\r\nعلّت پيدايش تكثّر در نوع واحد 40\r\nاثبات عينيّت و يگانگى وجود و ماهيّت در واجب الوجود 43\r\nاثبات اينكه واجب الوجود جسم و جسمانى نيست 44\r\nاثبات اينكه واجب الوجود هيچ گونه اشتراك ماهوى با هيچيك از اشياء ندارد 44\r\nاشكال فخر رازى بر اينكه ذات حق در ماهيّت به معناى « ما به الشئ هو هو » با ساير موجودات مشاركت دارد 46\r\nپاسخ اشكال فخر رازى 48\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنمط هشتم : در بهجت و سعادت ( مقدمّه ) 51\r\nتقسيم بندى كتاب اشارات 51\r\nعلّت طرح مسألهء سعادت 52\r\nرئوس سيزده گانهء مورد بحث در مقدّمهء اين نمط 53\r\nمعنى « سعادت » 53\r\nسعادت و لذّت 55\r\nسعادت و سرور 58\r\nرابطهء سعادت و قوّه عاقله 59\r\nسعادت و آرزو 60\r\nسعادت و رضايت 61\r\nدرجات و مراتب سعادت 65\r\nعوامل سعادت 65\r\nارزش و ميزان دخالت عاملها 68\r\nپيوستگى و ارتباط عاملها 70\r\nآيا سعادت متغيّر است يا ثابت ؟ 71\r\nجايگاه دين در ايجاد سعادت 72\r\nثبات و تغيير عوامل 72\r\nفرق عاملها و عامل عاملها 73\r\nآيا سعادت مطلق است يا نسبى ؟ 74\r\nآيا انسان براى رسيدن به سعادت نيازمند به راهنماست ؟ 77\r\nكلام بوعلى در نياز انسان به انبياء 79\r\nنمط هشتم : در بهجت و سعادت 81\r\nدر اينكه لذّات حسّى قويترين لذّات نيست 81\r\nتوضيح مواردى از لذّات غير حسّى كه انسان براى آنها از لذّات حسّى چشم‌پوشى مىكند 82\r\nتفاوتهاى لذّات جسمى با لذّات روحى 84\r\nتقسيم لذّات باطنى به دو قسم عقلى و غير عقلى 86\r\nبرترى لذّات معنوى عقلى بر ساير لذّات 86\r\nكلام صدرالمتألّهين در عظمت جمال الهى و مقايسهء آن با زيباييهاى مادّى 87\r\nتعريف « لذّت » و « الم » 88\r\nمعنى « مطلق » و « نسبى » و اثبات نسبى بودن خيرات و شرور 91\r\nنسبى بودن خيرات و شرور در مورد قواى مختلف يك فرد و افراد مختلف يك نوع 93\r\nمناط و ملاك اختلاف خيرات و شرور در مورد قوا يا افراد مختلف 93\r\nتفاوت « حق » و « جميل » 94\r\nآيا خيرات عقليّه در اشخاص مختلف يا ملّتهاى مختلف ، متفاوت است يا نه ؟ 96\r\nآيا نيل به شكر و مدح و احترام از لذّات عقلى است ؟ 96\r\nاشكال و پاسخ دربارهء اينكه : چگونه وصول به برخى كمالات موجب لذّت نمىشود ؟ 98\r\nاشكال و پاسخ دربارهء اينكه : چرا مردم به لذّات معنوى به اندازهء لذّات حسّى جذب نمىشوند ؟ 99\r\nشدّت و ضعف لذّتها بستگى به دو عامل دارد : يكى شدّت و ضعف ادراكات مردم و دوم شدّت\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nو ضعف مدركات 101\r\nچگونگى حصول لذّات و تألّمات پس از مفارقت نفس از بدن 102\r\nتقسيم صفات رذيله به عدمى و وجودى و به ملكات راسخه و غير راسخه و كيفيّت عذاب اخروى به تبع هر يك 103\r\nعرفاى الهى علاوه بر وصول به كمال اعلى در آخرت ، در اين دنيا هم از اين لذّت برخوردارند 104\r\nدر سريان عشق حقيقى در همهء موجودات و اينكه حضرت حق بالاترين درجهء ابتهاج به خود را دارد 105\r\nدر مورد ذات حضرت حق و عقول مجرّدهء كامله ، عشق صادق است ولى شوق صادق نيست 107\r\nدر نفوس كامله هم عشق و هم شوق وجود دارد 108\r\nسريان عشق و شوق در نفوس ناقصه و حتّى در عالم جمادات و جسمانيات 109\r\nنمط نهم : در مقامات عارفين 111\r\nدر توصيف عرفا و حالات آنان 111\r\nاشارهء شيخ به داستان سلامان و ابسال به عنوان تمثيل براى نفس ناطقهء انسان و درجات و مقامات معنوى او 113\r\nتعريف و توضيح كلمات « زاهد » ، « عابد » و « عارف » 114\r\nفلسفهء دين و فلسفهء ثواب و عقاب 117\r\nمعناى مدنى بالطّبع بودن انسان 119\r\nفلسفهء نبوّت 122\r\nانگيزهء عارف در عبادت 123\r\nزاهد غير عارف از كمالات حقيقى محروم است 125\r\n« اراده » اوّلين درجهء سلوك عرفانى 126\r\n« رياضت » دومين مرحلهء سلوك عرفانى و اهداف سه گانهء آن 128\r\nعوامل يارى دهنده به اهداف رياضت 129\r\n« وقت » نزد عرفا 130\r\nدرسهاى « نجات »\r\nفصل اوّل : در بيان اقسام « موجود » 137\r\nموضوع فلسفه 138\r\n« مبدأ اوّل هر شرح بودن » به چه معناست ؟ 138\r\nيك معناى غلط براى « مبدأ اوّل » 140\r\nدو تفسير از « مبدأ اوّل » 141\r\nتقسيم « موجود » به جوهر و عرض 143\r\nبرهان شفا بر وجود جوهر 144\r\nمقصود از « حلول » چيست ؟ 145\r\nرابطهء مادّه و صورت 148\r\nاقسام جوهر 148\r\nاشاره‌اى به فصل اثبات مادّه و بيان ماهيّت صورت جسمانى 149\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاقوال در حقيقت مادّه 150\r\nماهيّت صورت جسميّه 151\r\nفصل دوم : در اثبات مادّه و بيان ماهيّت صورت جسميّه 153\r\nاثبات مادّه 154\r\nتفاوت جزء لا يتجزّاى ذيمقراطيس با نظريهء متكلّمين 154\r\nكارهاى فلسفه 157\r\nماهيّت صورت جسميّه 158\r\nتمايز بالفعل ابعاد ، شرط جسميّت نيست 158\r\nداشتن كمّيّت معيّن جزء ماهيّت جسم نيست 159\r\nتفاوت ميان كمّيّت جوهرى و كمّيّت عرضى 160\r\nجسم طبيعى و جسم تعليمى 161\r\nاثبات مادّهء اولى 165\r\nتقرير مدّعاى مشائين 166\r\nيك تمثيل روشن براى تصور مادّه 168\r\nاثبات وجود مادّهء اولى ( 1 ) 170\r\nتفاوت ميان مادّهء ثانيه با مادّهء اولى 170\r\nفرق ميان عدم تعيّن مادّهء اولى با ساير عدم تعيّن‌ها 174\r\nاشاره به برهان « قوّه و فعل » 175\r\nبرهان « فصل و وصل » 176\r\nاثبات وجود مادّهء اولى ( 2 ) 180\r\nبرهان « قوّه و فعل » در اثبات وجود مادّهء اولى 181\r\nفصل سوم : در اينكه صورت جسميّه در همهء اجسام مقارن با مادّه است 183\r\nتلازم مادّه و صورت 183\r\nاصل تبديل مادّه به انرژى در علم جديد و انطباق آن با بحث فلسفى مادّه و صورت 185\r\nپاره‌اى سؤالات فلسفى دربارهء انرژى 187\r\nتعارض ميان مفهوم جديد مادّه با مفهوم فلسفى آن 190\r\nمادّهء فلسفى هيچگاه از صورت جسميّه جدا نمىشود 190\r\nفصل چهارم : در اثبات تخلخل و تكاثف 193\r\nدو نوع تخلخل و تكاثف مجازى و حقيقى 194\r\nبرهان حكما بر امكان وقوع تخلخل و تكاثف 194\r\nسه نظريه راجع به اينكه چرا اشياء داراى مقادير معيّن هستند 195\r\nنتيجه گيرى از نظريات فوق 198\r\nتخلخل و تكاثف در كل عالم طبيعت 199\r\nفصل پنجم : در ترتيب موجودات 205\r\nمعناى ترتيب در اين مسأله 205\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمعناى « اولويّت به وجود » 207\r\nتشكيك يا عدم تشكيك ماهيّات 209\r\nاولويّت غير از ترتيب است 210\r\nمسألهء تشكيك در وجود 211\r\nاثبات عقول مجرّده 213\r\nكيفيت تركيب مادّه و صورت 214\r\nهيولى و عرض 217\r\nتعريف « كمّ » و اقسام آن 219\r\nعرض قارّ و غير قارّ 222\r\nاقسام عرض 224\r\nدرسهاى الهيات « شفا »\r\nمقالهء اول\r\nفصل اوّل 227\r\nتقسيم حكمت به نظرى و عملى 227\r\nمبناى قدما در تقسيم حكمت به دو قسم نظرى و عملى 228\r\nمبنا در تقسيم حكمت به نظرى و عملى ، غايت و هدف آن است 229\r\nاشكال بر مبناى فوق به اينكه بسيارى از علوم تجربى و فنون و نيز منطق به اين ترتيب بايد جزء حكمت عملى قرار گيرند 229\r\nپاسخ صدر المتألّهين به اشكالى كه در مبناى تقسيم بندى ذكر شد 229\r\nپاسخ صدرا كافى نيست و مبنا همان غايت است و اشكال هم وارد نيست 230\r\nجمع بندى نظريهء بوعلى دربارهء علوم نظرى و عملى 231\r\nبحثى دربارهء ماهيّت ادراكات اعتبارى 232\r\nماهيّت حسن و قبح 234\r\nتقسيم حكمت نظرى به سه بخش 235\r\nاقسام حكمت نظرى و مبناى تقسيم آن 235\r\nاقسام حكمت نظرى از نظر ارسطو چهارتاست 237\r\nتوصيفات مختلف براى فلسفه 238\r\nنظريهء صدر المتألّهين دربارهء مبادى تصديقيّهء يك علم 238\r\nچرا نمىشود ذات بارى تعالى در يك علم جزئى « مسأله » واقع شود ؟ 239\r\nروابط فلسفه و علوم 240\r\nمسألهء اثبات وجود اشياء به وسيلهء حس يا تجربه 241\r\nموضوع فلسفه ، وجود خداوند نيست 241\r\nعلم حر و آزاد 241\r\n« استغناى از مادّه » خاصيت موضوع فلسفه است نه عنوان جامع براى آن 242\r\nعلّت عدم امكان بحث از وجود خدا در مسائل ساير علوم از نظر صدر المتألّهين 243\r\nبيان لطيف صدر المتألّهين راجع به علّت بحث از وجود خدا در طبيعيّات 244\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nآيا موضوع فلسفه ، علل چهارگانه است ؟ 244\r\nفصل دوم 247\r\nتحقيق در موضوع اين علم 247\r\nموضوع علم طبيعى و علم رياضى و مسائلى كه در هيچيك از اين علوم از آنها بحث نمىشود 247\r\nدو معناى مختلف « مقدار » 250\r\nدربارهء امور عامّه 252\r\nموضوع فلسفه « موجود بماهو موجود » است 254\r\nپاسخ به اين اشكال كه اگر موضوع فلسفه « موجود بماهو موجود » است ، پس نبايد در اين علم از مبادى وجود ( مانند فاعل نخستين ، مادّهء نخستين و . . . ) بحث شود 254\r\nمقالهء چهارم\r\nفصل سوم : در تامّ و ناقص و ما فوق تمام و كلّ و جميع 257\r\nچند اصطلاح از نظر حكما 257\r\nتعريف تكامل 258\r\nمقالهء پنجم\r\nفصل اوّل : در امور عامّه و كيفيت وجود آن 261\r\nبحث در « كلّى » 261\r\nطرح چند مسأله 262\r\nكلّى طبيعى 262\r\nوجه تسميهء طبيعى به « كلّى طبيعى » 263\r\nمسألهء اصالت فرد يا اجتماع 263\r\nمسألهء انسانيّت اخلاقى 265\r\nتحقيق در معناى طبيعى 265\r\n« ماهيّت » در مقام تعريف 267\r\nشبهه‌هايى كه از عدم توجه به فرق ميان معدوله و غير معدوله پيدا مىشود 267\r\nتعريف شيخ از « ماهيّت » 268\r\nتقسيم قضايا به اعتبار موضوع 269\r\nدو اعتبار آلى و استقلالى 269\r\nدو قسم قضيّهء طبيعيّه 270\r\nطرح يك اشكال در باب قضيّهء مهمله 271\r\nمسألهء اعتبارات ماهيّت 271\r\nفصل دوم : در كيفيّت وجود كلّى به طبايع كلّى و فرق ميان كلّ و جزء ، و كلّى و جزئى 274\r\nاقوال دربارهء راز كاشفيّت وجود ذهنى 274\r\nكشف راز مسألهء علم و آگاهى 275\r\nمسألهء تطابق عوالم وجود 275\r\nمسألهء « كلّى » 276\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنحوهء وجود « كلّى طبيعى » 276\r\nنحوهء پيدايش « كلّى » در ذهن 278\r\nخلاصهء بحث « كلّى » 279\r\nتفاوت ميان كلّى و جزئى ، و كلّ و جزء 280\r\nفصل سوم : در فصل ميان جنس و مادّه 282\r\nنظريات گوناگون دربارهء ماهيّت اشياء 282\r\nفرق بين جنس و مادّه 283\r\nكيفيت تركيب جنس و فصل 284\r\nمسألهء اعتبار جنس و فصل براى ماهيّت 286\r\nكيفيت تركيب مادّه و صورت 288\r\nفصل چهارم : در كيفيت دخول معانى خارج از جنس بر طبيعت جنس 290\r\nراه به دست آوردن حدّ اشياء 291\r\nعرضى خاص و عرضى عام 296\r\nتناهى اجناس و فصول 297\r\nملاك اتّحاد جنس و فصل چيست ؟ 299\r\nفصل پنجم : در نوع 302\r\nتعريف « نوع » 302\r\nسخنى از فارابى 303\r\nفصل ششم : در تعريف فصل 304\r\nتعريف « فصل » 304\r\nمفهوم و مصداق 305\r\nفصل هفتم : در تعريف مناسبت حدّ و محدود 307\r\nحدّ و رسم 307\r\nعينيّت حدّ با محدود 308\r\nفصل هشتم : در حدّ 310\r\nبحث مجدّد در حدّ و رسم 310\r\nدو اصطلاح در شرح الاسم 312\r\nجزئيّات قابل تحديد نيستند 313\r\nفصل نهم : در مناسبت حدّ و اجزاى آن 315\r\nتعريف واقعى اشياء 315\r\nكلّ با جزء قابل تعريف نيست 316\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمقالهء ششم\r\nفصل اوّل : در اقسام علل و احوال آن 319\r\nتعريف « علّت » و « معلول » 319\r\nاقسام علل 320\r\nعلّت فاعلى صد در صد مورد قبول است 322\r\n« فاعل » در اصطلاح فلسفهء اولى و در اصطلاح علوم طبيعى 323\r\nايرادات وارده در مورد حصر علل به علل اربعه 323\r\nملاك نيازمندى اشياء به يكديگر در علّيّت 328\r\n« فاعل » چه چيز را افاده مىكند ؟ 329\r\nفصل دوم : در حلّ تشكيكى كه در لزوم معيّت علّت با معلول كرده‌اند 330\r\nاحتياج شىء به علّت در بقاى خود 330\r\nمسألهء جبر و اختيار و ارتباط آن با مسألهء علّيّت 332\r\nعلل حقيقى و علل عرضى 334\r\nسخن شيخ در علل ذاتى و علل عرضى 335\r\nمسألهء ربط حادث به قديم 337\r\nمعيّت علّت حقيقى با معلول خود 339\r\nفاعل دفعى و فاعل بالتّحريك 341\r\nفصل سوم : در مناسبت ميان علل فاعلى و معلولهاى آن 342\r\nمسألهء « جعل » 343\r\nاصطلاح « وجود خاصّ » و مسألهء تشكيك 344\r\nسنخيّت علّت و معلول و عدم آن 345\r\nفصل چهارم : در علل عنصرى و صورى و غائى 347\r\nتعريف علّت مادّى به معناى اعم 347\r\nاقسام علل مادّى 347\r\nرابطهء علّت صورى و علّت مادّى 349\r\nجواب پرسشى در مورد وحدت خداوند 349\r\nمادّه يا هيولى 349\r\nتعريف « عنصر » و « اسطقس » 350\r\nچند علّت بودن يك شىء از حيثهاى مختلف 350\r\nفاعل كامل و فاعل ناقص 351\r\nعلّت غائى 352\r\nفصل پنجم : در اثبات غايت و فرق ميان غايت و ضرورى و . . . 354\r\nاشكالات وارده بر علّت غائى 354\r\nمسألهء « اتّفاق » 356\r\nمسألهء « عبث » 356\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبيان مرحوم شيخ و مرحوم آخوند در مورد « عبث » 360\r\nمبادى طولى فعل اختيارى 361\r\nتعريف ديگرى از « عبث » 362\r\nفرق بين غايت و ضرورى 363\r\nحلّ اشكال غايت در مورد شرور 364\r\nمسألهء كون و فساد 365\r\nمسألهء حركت فلك 366\r\nمسألهء قياس 367\r\nعلّت ناميدن غايت 367\r\nغايات تحصيلى و حصولى 368\r\nفرق ميان غايت و خير 370\r\nفرق ميان جود و خير 373\r\nمسألهء فعل اخلاقى 374\r\nشفقت و رحمت و . . . 375\r\nجود و خير ، رحمت و شفقت 376\r\nنظريهء مادّيت اخلاقى و ردّ آن 377\r\nملاك عمل اخلاقى چيست ؟ 379\r\nمسألهء شفقت و رحمت 380\r\nبعضى ضعفها منشأ كمال‌اند 383\r\nمسألهء علّيّت از شؤون علم كلّى است 385\r\nعلّت مادّى در تعليميّات 387\r\nبخت و اتّفاق 389\r\nرابطهء بخت و اتّفاق با علّت غائى 389\r\nبخت و اتّفاق در ادبيّات فارسى 391\r\nآيا پيدايش عالم بر اساس اتّفاق بوده است ؟ 391\r\nآثار ماهوى و آثار شخصى اشياء 394\r\nضرورت و اتّفاق 395\r\nشباهت ميان نظريّات متكلّمين و امروزيها در باب علّيّت 398\r\nعلل مرجّحه هميشه مكشوف نيست 399\r\nتعاريف گوناگون از « اتّفاق » 401\r\nغايت داشتن طبيعت از نظر فلاسفه ، متكلّمين و طبيعيّون امروز 403\r\nشرور غايات بالعرض‌اند 404\r\nتقسيم حركات به قسرى و طبعى 406\r\nردّ نظر كسانى كه اساسا منكر وجود اتّفاق بودند 409\r\nغايت به معناى « ما ينتهى إليه الحركة » 410\r\nردّ نظريهء ذيمقراطيس در مورد اتّفاق 412\r\nاتّفاق 416\r\nنظريهء انباذقلس در مورد اتّفاق 416\r\nآيا طبيعت به سوى اصلح حركت مىكند ؟ 419\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nطنزى از فرانسيس بيكن 420\r\nاشكال « باران » و پاسخ آن 421\r\nدليل ديگر بر نفى غائيت 423\r\nبحث « اتّفاق » از جهت علّت غائى 424\r\nاتّفاق در جزئيات است ، نه در كلّيات 427\r\nغايات امور طبيعى خير و كمال است 431\r\nغرائز حيوانات دليلى ديگر بر غايت داشتن طبيعت 432\r\nتفاوت طبيعت با صنعت 433\r\nافعال بىرويّه هم غايت دارند 437\r\nمسألهء انتخاب در طبيعت 439\r\nغايت داشتن مشروط به شعور نيست 442\r\nزشتيها و نقصها غايات بالعرض‌اند 448\r\nهدفدارى حيات و طبيعت 451\r\nهر غايتى غايت لازم ندارد 453\r\nخلط غايت بالذّات با غايت بالعرض 454\r\nتوجيه مسألهء ذبول و فساد در طبيعت 455\r\nمقالهء هفتم\r\nفصل اوّل : در لواحق وحدت و كثرت ( 1 ) 459\r\nاقسام وحدت در تقسيم بندى شيخ و متأخّرين 460\r\nتساوق وحدت و وجود 462\r\nهوهويّت و وحدت 463\r\nنفى هوهويّت در فلسفهء امروز غرب 465\r\nحركت و توجيه ثبات بنا بر اصالت وجود 467\r\nحركت و مسألهء هوهويّت 470\r\nلواحق وحدت و كثرت ( 2 ) 474\r\nادامهء بحث حركت و اصل ثبات و هو هويّت 474\r\nادامهء بحث تساوق وجود و وحدت 480\r\nاقسام وحدت 481\r\nمبحث « تقابل » 483\r\nلواحق وحدت و كثرت ( 3 ) 485\r\nتقابل سلب و ايجاب 485\r\nتقابل تضاد 488\r\nموارد نقض : خير و شر 488\r\nلذّت و الم 489\r\nموافق و مخالف 490\r\nفضيلت و رذيلت 491\r\nادامهء بحث تقابل ، توضيح تقابل و تضاد 493\r\nبرهان بر عدم اجتماع ضدّين 496\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nادامهء موارد نقض 498\r\nضدّ واحد 500\r\nفصل دوم : مثل افلاطونى ( 1 ) 503\r\nتبيين نظريهء مثل افلاطونى 503\r\nبرخورد فلاسفهء اسلامى با نظريهء مثل 508\r\nريشه‌هاى نظريهء مثل قبل از افلاطون 509\r\nديدگاه شيخ اشراق نسبت به افلاطون و مثل 509\r\nمثل افلاطونى ( 2 ) 514\r\nنظر افلاطون دربارهء « بعد مجرّد از مادّه » 516\r\nقول به تجرّد مبادى تعليميّه 519\r\nنظريهء فيثاغورس در تعليميّات 521\r\nاقوال حكما در مبادى تعليميّه 522\r\nمثل افلاطونى ( 3 ) 524\r\nفيثاغورس و نظريات او 524\r\nبررسى و توضيح متن الملل و النّحل دربارهء فيثاغورس 525\r\nوحدت در فلسفهء فيثاغورس 526\r\nعدد و معدود در فلسفهء فيثاغورس 528\r\nوقوع كثرت در عالم 531\r\nطبايع و نفوس در فلسفهء فيثاغورس 537\r\nتركيب عالم از الحان 539\r\nانسان ، عالم صغير است و عالم ، انسان كبير 540\r\nفلسفهء عبادات از نظر فيثاغورس 541\r\nخلقت عقل و نفس و جسم و جرم 542\r\nعلّت فناى عالم 543\r\nتركيب اشياء از وحدت و ثنائيّه 544\r\nپيدا شدن عدد از وحدت 546\r\nمثل افلاطونى ( 4 ) 548\r\nنظريهء مثل به معناى انكار واقعيت نيست 548\r\nبرهان اوّل شيخ بر ردّ نظريهء مثل 551\r\nبرهان دوم شيخ 553\r\nدر ابطال نظريهء تعليميّات و مثل 556\r\nفصل سوم : ابطال نظريهء تعليميّات و مثل ( 1 ) 562\r\nتحليل نظريات سه گانهء فيثاغوريان در انشاء عدد از وحدت 562\r\nنظريهء اوّل 563\r\nنظريهء دوم 564\r\nنظريهء سوم 565\r\nنقد نظريهء تأليف اشياء از عدد و عدد از وحدت 567\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nفرض نامحدود بودن مفارقات 569\r\nفرض تكرار وحدت در همهء اعداد 570\r\nفرض تباين وحدتها 571\r\nدو نوع وحدت 574\r\nابطال نظريهء تعليميّات و مثل ( 2 ) 579\r\nنقد نظريهء سوم در انشاء عدد از وحدت 579\r\nفرض انشاء عدد با تكرار همراه با ثبات وحدت واحد 581\r\nفرض انشاء عدد با تكرار و عدم ثبات وحدت 581\r\nفرض وحدت به منزلهء هيولى و به منزلهء صورت 583\r\nنقد ديگرى بر نظر فيثاغوريان 583\r\nفرض مبدئيّت مشترك مادّه و وحدت 584\r\nفهرستها 587\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\n[ درسهاى اشارات ، نجات ، الهيات ، شفا ( م . 7 و 8 ) 
  ]\r\n\r\nدرسهاى اشارات\r\nنمط چهارم : در وجود و علل آن\r\nنمط هشتم : در بهجت و سعادت\r\nنمط نهم : در مقامات عارفين\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nالنمط الرابع فى الوجود و علله\r\nقوله : « كل جملة كل واحد منها معلول فانّها تقتضى علة خارجة عن آحادها ، و ذلك لانّها إما أن لا تقتضى علة اصلا فتكون واجبة غير ممكنة ؛ و كيف يتأتّى هذا و انما يجب آحادها .\r\nو إما أن يقتضى علة هى الآحاد بأسرها ، فتكون معلولة لذاتها فانّ تلك و الجملة و الكل شىء واحد ، و أما الكل بمعنى كل واحد فليس يجب به الجملة .\r\nو إما أن يقتضى علة هى بعض الآحاد ؛ و ليس بعض الآحاد اولى بذلك من بعض إن كان كل واحد منها معلولًا لأنّ علته أولى بذلك .\r\nو إما أن يقتضى علة خارجة عن الآحاد كلها ، و هو الباقى . »\r\nشرح : در گذشته « 1 » گفته شد كه وجود ممكن منتهى مىشود به واجب الوجود و گرنه منتهى به دور يا تسلسل خواهد شد و به عبارت ديگر مستلزم دور يا تسلسل خواهد بود ، و چون دو شقّ اخير يعنى دور و تسلسل محال است پس شقّ اول ثابت است ؛ و امتناع دور امرى بديهى يا نزديك به بديهى است ، تنها تصور مطلب كافى است براى تصديق به آن ؛ يعنى هر كسى تصور صحيحى از « دور » داشته باشد عقل او الزاما حكم به\r\n\r\n\r\n\r\n\r\n","description":"","footnote":"\r\n( 1 ) . [ شرح نمط چهارم اشارات درس استاد در نيمهء اول سال تحصيلى 1342 در دانشكدهء الهيات است . متأسفانه قسمتهاى اول اين درس در دسترس نبود . 
  ]\r\n","page_name":" 25 ","page_number":25},
  {"content":"\r\n\r\nامتناع مىكند ، بنابر اين لزومى ندارد در باب امتناع دور بحثى شود . ولى امتناع تسلسل اينطور نيست ، بلكه نظرى است ؛ يعنى فرضا عقل تصور صحيحى هم از تسلسل داشته باشد ، مادامى كه برهان و حدّ وسط در نزد عقل اقامه نشود عقل حكم به امتناع نمىكند . شيخ در ساير كتب خود مانند ساير فلاسفه براهينى از قبيل برهان « وسط و طرف » و برهان « اسدّ و اخسر » بر « امتناع تسلسل علل غير متناهيه » اقامه كرده است ولى در اين كتاب راه ديگرى را رفته و در مقام اثبات امتناع تسلسل علل ممكنه - اعمّ از متناهيه و غير متناهيه - برآمده است و برهانى خاص براى اين مدّعاى عامّ خود اقامه كرده است ؛ و چون تسلسل علل ممكنه ، اعمّ مطلق است از تسلسل علل غير متناهيه ، پس اگر امتناع اعم ثابت شود امتناع اخص نيز ثابت شده است زيرا منطقاً نفى اعم مستلزم نفى اخصّ است . توضيحا بايد گفت مقصود از « جمله » در كلام شيخ كه نقل شد جملهء مترتّبه است ، يعنى سلسله ، يعنى مجموعه‌اى كه آحاد آن يكى پشت سر ديگرى قرار گرفته باشد به اين معنى كه هر يك علّت فرد بعد از خود و معلول فرد قبل از خود بوده باشد . و باز توضيح داده مىشود مقصود از « علّت خارجى » كه در كلام متن آمده است يعنى علّتى كه غير از آن سلسلهء ممكنه بوده باشد ، و به عبارت ديگر يعنى علّت مغاير با ساير آحاد سلسله از نظر صفت معلوليّت ، كه از اشتراك با آنها در معلوليّت خارج است . پس اشكال نشود كه هر علّتى كه ما براى سلسله فرض كنيم در رأس سلسله قرار خواهد گرفت و جزء سلسله خواهد بود ، پس خارج از سلسله نخواهد بود ، پس علّت خارجى معنى ندارد .\r\nدر عبارت متن ، جملهء : « كل جملة . . . عن آحادها » به منزلهء مدّعا و مطلوب برهان است كه تحليل مىشود به موضوعى و محمولى ؛ يعنى عبارت « كل جملة كل واحد منها معلول » موضوع قضيّه و ما بقى محمول قضيّه است و از آنجا كه مىگويد : « و ذلك لأنّها » همان پيكرهء برهان است . اين برهان را « برهان خلف » نامند يعنى مدعا نه بر سبيل استقامت و از طريق مستقيم بلكه به طور غير مستقيم و از راه ابطال شقوق مخالف اثبات شده است .\r\nمدعا اين است كه هر سلسلهء مترتبه از علّت و معلولى كه همهء آحاد آن ممكن و معلول بوده باشند اقتضا مىكند علّتى را مغاير با اين آحاد در صفت امكان و معلوليّت و گرنه يكى از شقوق چهار گانهء آينده خواهد بود و چون هر چهار شق محال است پس مدعا محقّق است . چهار شق اين است كه : اگر اقتضا نكند علّتى مغاير با آحاد را يا\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاين است كه اصلًا اقتضا نمىكند هيچ علّتى را ، و يا اقتضا مىكند علّتى را و آن علّت مجموع آحاد است ( كلّ مجموعى ) ، و يا اقتضا مىكند علتى را و آن علّت هر يك از آحاد است ( كلّ استغراقى ) ، و يا اقتضا مىكند علّت را و آن علّت بعض معيّن از آحاد است ، و هر چهار شق محال است . بيان ذلك :\r\nامّا اوّل : به دليل اينكه اگر كل اقتضا نكند علّتى را ، لازم مىآيد واجب الوجود باشد نه ممكن الوجود و حال آنكه كل تابع اجزاء خود است و واجب بالغير ( واجب بالاجزاء ) مىباشد .\r\nو امّا شقّ دوم : براى اينكه مجموع آحاد عين سلسله است و لازم مىآيد كه شىء ، معلول ذات باشد كه البته محال است .\r\nو امّا شقّ سوم : براى اينكه هر واحد فقط علّت معلول خاصّ خود است و هر واحد نمىتواند علّت مجموع باشد و الّا لازم مىآيد فرض هر واحد از آحاد سلسله مستلزم فرض تمام سلسله و از آن جمله علل آن واحد باشد .\r\nو امّا شقّ چهارم : براى آنكه اوّلًا تعيين بعضى دون بعضى ترجيح بلا مرجّح است ؛ و ثانياً نظير آنچه در شقّ سوم گفته شد بعض معيّن مناط وجود مجموع نتواند شد ؛ و ثالثاً هر دسته‌اى از آحاد را كه انتخاب كنيم اگر خود آنها در آن سلسله عللى داشته باشند علل آنها از خودشان اولى خواهند بود .\r\nپس هر چهار شق محال و باطل است و جز يك شق كه همان مدعاست باقى نمىماند .\r\nقياسى كه در اينجا تشكيل شد چنان كه پيداست قياسى است استثنائى مركّب از منفصلهء حقيقيّه و يك استثناء ؛ با نظر دقيق‌تر چندين قياس استثنائى است در طول يكديگر كه با ابطال مجموع چهار فرض ، فرض پنجم اثبات مىشود به اين ترتيب كه :\r\nاگر سلسله‌اى از علل ممكنه داشته باشيم يا اقتضا نمىكند علّتى را يا اقتضا مىكند .\r\nشقّ اول با برهان باطل است پس شق دوم صحيح است و در اين صورت علّت سلسله يا خارج از آحاد است يا داخل در آحاد . اگر خارج از آحاد است پس مطلوب حاصل است و اگر خارج از آحاد نيست يا مجموع آحاد است و يا مجموع آحاد نيست .\r\nليكن شقّ اول باطل است به برهان ، و در شقّ دوم يا هر يك از آحاد است يا بعض آحاد و هر دو شق باطل است . پس تنها يك شق در ميان ماند .\r\nبيان شيخ قابل خدشه و مناقشه است . در ميان شقوقى كه ابطال شد دو شقّ آن -\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nيعنى علّيّت هر واحد على سبيل الاستغراق و علّيّت بعض معيّن از آحاد - واضح البطلان است ، اما دو شقّ ديگر ابطال شده يعنى اينكه بگوييم سلسله اصلًا اقتضا نمىكند علّتى را و يا بگوييم اقتضا مىكند علّتى را و آن علّت آحاد بالاسر است كه در برهان ابطال شده است قابل مناقشه است به اين بيان :\r\nآنجا كه شما گفتيد اين سلسله اقتضا مىكند علّتى را يا نمىكند ، از مستدلّ سؤال مىشود مقصود از « علّت » چيست ؟ آيا مقصود از « علّت » مفيض وجود است يا اعمّ از مفيض وجود و منشأ انتزاع ؟ اگر مقصود مفيض وجود است ، اختيار مىكنيم كه سلسله اقتضا نمىكند علّتى را ، و اينكه گفتيد پس لازم مىآيد كه سلسله واجب باشد نه ممكن ، درست نيست زيرا اقتضا نكردن شىء علّت مفيضه را و استغناى وى از علّت موجده از دو راه است : يكى به جهت فرط تحصّل و شدّت وجود و وفور فعليّت و تمام بودن كمال ، چنان كه در ذات واجب الوجود است ، و يكى به واسطهء فرط لا تحصّل و نهايت بطلان و نبودن قابليّت ، مانند همهء امور اعتبارى و انتزاعى و همهء ممتنعات ؛ و چون سلسله عبارت است از مجموع ، و مجموع وجود ديگرى غير از وجود اجزاء ندارد و محال است وجودى سواى وجود اجزاء داشته باشد پس مستغنى از علّت است « 1 » .\r\nپس بىنيازى و استغناى از علّت بر دو نوع است : استغناى فوق جعل و استغناى دون جعل . به عبارت ديگر مجموع سلسله مانند هر مجموع بما هو مجموع و هر كثير بما هو كثير ديگر ، مستغنى از علّت است به استغناى دون جعل ، زيرا در محل خود ثابت است و شيخ بزرگوار شخصا در كتب خود متذكر شده است كه كثير بما هو كثير از خود وجود و تحقّقى ندارد بلكه ممتنع الوجود و التحقّق است ، وجود كثير مانند « عشره » به معنى وجود آحاد است . پس آنچه در كلام شيخ است كه چگونه ممكن است « مجموع » مستغنى از علّت باشد ، روشن شد كه چگونه ممكن است .\r\nو امّا اگر مقصود از « علّت » اعمّ از علّت مفيضه و منشأ انتزاع و غير اينها - مانند علل قوام در اصطلاح باب « علّت و معلول » و باب « ماهيّت » - است ، پس مىگوييم\r\n\r\n\r\n\r\n\r\n","description":"","footnote":"\r\n( 1 ) . [ به عبارت ديگر 
  ] راه [ دوم 
  ] براى بىنيازى از علّت ، عدم قابليّت شىء براى موجود شدن است ؛ يعنى شىء در مرتبهء ذات خود عين لا تحصّل و نيستى و معدوميّت است و امكان وجود ندارد ، مانند همهء ممتنع الوجودها و همهء اعتباريّات محضه و از آن جمله است كثير بما هو كثير و مجموع بما هو مجموع .\r\n","page_name":" 28 ","page_number":28},
  {"content":"\r\n\r\n« مجموع » نيازمند به علّت است و علّت آحاد بالأسر است ، و اينكه شيخ فرمود : « لازم مىآيد كه شىء علّت نفس خود باشد » صحيح نيست زيرا مجموع بالآحاد و مجموع بالأسر با هم متفاوتند . آحاد بالأسر عبارت است از تمام آحاد با قطع نظر از صفت معيّت و اجتماع و انضمام آنها ، و امّا « مجموع » عبارت است از همان آحاد بالأسر با قيد معيّت و اجتماع و انضمام ، پس علت و معلول و به عبارت ديگر منشأ انتزاع و منتزع اعتبارا متفاوتند و همين قدر تفاوت در اين گونه عليّتها كافى است .\r\nاين ايراد بر بيان گذشته وارد است و ليكن با توجّه به شخصيّت گويندهء آن و توجه به كلماتى كه خود مكرر در اين زمينه گفته است و صريح است به اينكه خود متوجه به اين نكته بوده و با توجه و دقت در آنچه در فصل آينده مىگويد ، بايد سخن شيخ را توجيه كنيم و به گونهء ديگر توضيح دهيم كه ديگر اين اشكال وارد نيست و بيانى تمام است هر چند شرّاح كلام شيخ در اين مقام ، و همچنين ساير متأخرين ، به اين ايراد و همچنين به توجيهى كه خواهيم گفت توجهى نكرده‌اند و بلكه ديده نشده است كه اين بيان خاصّ شيخ در باب انتهاء رشتهء علّى و معلولى به واجب الوجود ، مطلقاً مورد توجه واقع شده باشد .\r\nمقدمتاً بايد ذكر شود : در منطق ، قياس معروفى است به نام « قياس مساوات » . اين قياس هنگامى منتج است كه يك اصل كلّى محرز بوده باشد . مثلًا « الف مساوى ب ، و ب مساوى ج » نتيجه مىدهد : « الف مساوى ج است » به واسطهء اينكه اين اصل محرز است : « المساوى لمساوى الشىء مساو لنفس الشىء » . و امّا اگر بگوييم : « الف نيمى از ب است و ب نيمى از ج است » نتيجه نمىدهد كه « الف نيمى از ج است » زيرا اين اصل محرز نيست كه « النصف لنصف الشىء نصف لذلك الشىء » . اكنون در باب علّت و معلول بايد ديد كه اگر « الف » علّت « ب » باشد و « ب » علّت « ج » باشد آيا نتيجه مىدهد كه « الف » علت « ج » است يعنى « علّة علّة الشىء علّة لنفس الشىء » ؟ و يا به ترتيب ديگر مىگوييم « ج » معلول « ب » است و « ب » معلول « الف » است ، آيا نتيجه مىدهد كه « ج » معلول « الف » است به حكم « معلول معلول الشىء معلول لنفس ذلك الشىء » ؟\r\nممكن است كسى بگويد كه قياس مساوات در باب علّت و معلول جارى نيست براى اينكه علت عبارت از به وجود آورندهء شىء از عدم است ، بنابر اين اگر « الف » به وجود آورندهء « ب » است از عدم و « ب » به وجود آورندهء « ج » است از عدم ، دليل\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنمىشود كه « الف » به وجود آورندهء « ج » است از عدم ، نظير اينكه اگر زيد زنندهء عمرو باشد - كه فى المثل دشمن وى است - و عمرو زنندهء بكر باشد - كه فى المثل پدر زيد است - دليل نمىشود كه صادق باشد اينكه زيد زنندهء پدر خويش است به حكم « ضارب للضارب ضارب » .\r\nولى حقيقت اين است كه اگر درست مناط معلوليّت را به دست آورديم و حقيقت معلوليّت را شناختيم ( لا اقل به همان مقدار كه شيخ در نمط پنجم اين كتاب آورده ) خواهيم دانست كه قانون مساوات در علت و معلول جارى است . اگر شىء واقعا معلول شىء ديگر باشد به معناى اين است كه وى به تمام ذات متّكى و متعلق به علت ، بلكه عين حيثيت صدورى و حيثيت ايجادى و حيثيت اتّكائى و اتّكالى به علت است .\r\nبنابراين اگر شيئى معلول شيئى باشد و آن شىء دوم معلول شىء اول باشد به معناى اين خواهد بود كه شىء اول به تمام ذات و هويّت متّكى به شىء دوم است و در او هيچ حيثيتى كه به آن حيثيت مستغنى از علت است وجود ندارد و شىء دوم نيز به ارتباطى عين همين ارتباط با شىء سوم مرتبط است . پس شىء اول متّكى به حقيقتى است كه آن حقيقت عين اتكاء به شىء سوم است ، پس شىء اول نيز متّكى به شىء سوم است ؛ يعنى « معلول المعلول معلول و علّة العلّة علّة » . پس اگر شيئى علت شيئى باشد كه آن شىء دوم علت شىء سوم باشد شعاع عليت شىء اول ، هم روى شىء دوم است و هم روى شىء سوم ، و همچنين است اگر آن شىء سوم علت شىء چهارم و شىء چهارم علت پنجم بوده باشد تا هر جا كه پيش برود .\r\nپس مجموعه‌اى از علّت و معلول‌ها كه رشته‌اى را تشكيل مىدهند اين تفاوت را با ساير رشته‌ها دارند كه علّيّت براى بعضى عين عليت براى تمام مادون وى است و معلوليّت از براى بعضى عين معلوليّت براى تمام ما فوق وى است . پس براى سلسلهء علّت و معلول يك نوع عليت مىتوان تصور كرد كه نامش را « علّيّت ترتيبى » مىگذاريم و اين غير از عليت براى « كلّ مجموعى » است كه در بالا گفته شد .\r\nبنابراين اگر سلسله‌اى داشته باشيم از علل و معلولات كه تمامشان معلولند - يعنى در آنها واحدى كه علّت باشد نه معلول وجود نداشته باشد - از هر جاى اين سلسله آغاز كنيم آن سلسله داراى دو اعتبار است : يك اعتبار آنكه هر واحد معلول ، معلول يك واحد علّت است . اعتبار ديگر آنكه آن واحد معلول با تمام مادون خود مجموعا معلول همان واحد علّت مىباشد . پس هر جا كه سلسله‌اى از معاليل داريم ،\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nهمان طورى كه يك واحد بالخصوص معلول علتى بالخصوص است آن مجموع به طور يكپارچه نيز معلول علتى بالخصوص است و به حكم قانون « علّة العلّة علّة و معلول المعلول معلول » تمام آن سلسلهء معاليل يكپارچه معلوليت است و در حكم يك واحد معلول است پس نيازمند به علّت است .\r\nپس اينكه در اشكال گفته شد : « آيا مقصود از نيازمندى مجموع به علت چيست و آيا اينكه گفته مىشود مجموع اقتضا دارد علتى را ، مقصود خصوص عليت حقيقيه است يا اعم است از حقيقيه يا انتزاعيه ؟ » در پاسخ مىگوييم : مقصود خصوص عليت حقيقيه است و اينكه در اشكال گفته شد كه « مجموع بىنياز است از علّت حقيقى » در پاسخ مىگوييم گفتهء شما صحيح است اگر مقصود اين باشد كه مجموع وجودى دارد غير از وجود اجزاء و نيازمند به علتى است غير از علت اجزاء ، و اما اگر مقصود از « نيازمندى مجموع به علت » به نحو ترتيب باشد كه گفته شد يعنى هر جا كه مجموعه‌اى از معلولات باشد نيازمندى يك واحد به علت عين نيازمندى تمام آحاد مادون وى به همان علت است ، ديگر اشكال وارد نيست .\r\nقوله : « كل علة جملة هى غير شىء من آحادها فهى علة اوّلا للآحاد ، ثم للجملة و الّا فلتكن الآحاد غير محتاجة اليها ، فالجملة اذا تمّت بآحادها لم تحتج اليها ، بل ربما كان شىء ما علة لبعض الآحاد دون بعض فلم يكن علة للجملة على الاطلاق . »\r\nهر علت مجموعه‌اى كه غير خود آحاد باشد ، او اولًا و بالذات علت آحاد است و ثانياً و بالعرض علت مجموع است و الّا پس فرض مىكنيم كه آحاد به او نيازمند نمىباشند و از طرفى چون مجموع به آحاد درست مىشود پس مجموع نيز به آن علت محتاج نيست ، بلكه بسا هست كه يك شىء علت بعضى آحاد است دون بعضى و اين كافى نيست كه علت مجموع شمرده شود .\r\nشرح : شيخ در اين فصل مىگويد : اگر فرض كنيم چيزى علت مجموعه‌اى باشد و آن چيز خارج از آحاد اين مجموع است راه عليت وى براى اين مجموعه اين است كه از طريق آحاد وى علت وى باشد يعنى وى اولًا علت آحاد باشد و ثانياً علت مجموعه ؛ و به عبارت ديگر هر جا كه شيئى علت مجموعه‌اى باشد بايد علت آحاد آن\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمجموعه هم باشد و گرنه لازم مىآيد كه آحاد آن مجموعه از آن علت بىنياز باشند و اگر آحاد بىنياز شدند لازم مىآيد كه مجموعه نيز بى نياز باشد و اين خلف است ؛ زيرا چنان كه مىدانيم آحاد به اعتبارى علت تامّهء مجموعه‌اند و اگر علت موجود شد معلول بالضروره بايد وجود پيدا كند ، پس اگر آحاد بىنياز از آن علت باشد قهراً لازم مىآيد مجموعه بىنياز باشد . پس هر جا كه فرض شود مجموعه‌اى نيازمند به علت است بايد از اين طريق باشد كه آن علّت ، علّت آحاد باشد و آحاد ، علّت مجموعه .\r\nاين بيان شيخ تا حدى مبهم است . آنچه مستفاد است دو نكتهء اساسى است :\r\n1 . اينكه صريحا مىگويد : « علت مجموع علت جميع آحاد است » و اين با نظريهء علت ترتّبى كه ما گفتيم سازگار است و مؤيد اين است كه توجيهى كه ما براى كلام شيخ كرديم درست است .\r\n2 . آنكه آن علت خارجى علّت آحاد است و آحاد علّت مجموع .\r\nاين جهت نسبت به آنچه ما در توجيه كلام وى گفتيم ناسازگار است زيرا مطابق آنچه ما گفتيم آن علت خارجى كه علت مجموع شمرده مىشود به اعتبار آن نيست كه علّت جميع آحاد است و جميع آحاد علت مجموع بلكه به اعتبار اين است كه عليّتش براى يك واحد عين عليت وى است براى مجموع و بعبارة اخرى عليت وى براى مجموع واسطه برنمىدارد و ظاهر اين است كه مقصود شيخ هم اين نيست كه واقعاً واسطه برمىدارد بلكه مقصود اين است كه مجموع داراى دو اعتبار است : يك اعتبار ، اعتبار بيان جميع آحاد است كه به حكم علت ترتيبى همه يكپارچه معلول علّت خارجىاند ؛ اعتبار ديگر مجموع بما هو مجموع است كه امرى است انتزاعى و تابع منشأ انتزاع وى است و معلول وى است به عليت انتزاعى .\r\nقوله : « اشارة : كل جملة مترتبة من علل و معلولات على الولاء و فيها علة غير معلولة فهى طرف لأنها ان كانت وسطا فهى معلولة . »\r\nهر رشته از علل و معلولات كه پشت سر يكديگر قرار گرفته باشند و در ميان آنها علتى پيدا شود كه معلول نباشد قهراً آن علت در يك سر رشته قرار دارد زيرا اگر در ميان رشته باشد قهراً معلول شىء ما قبل خود است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nشرح : اين فصل مشتمل بر يك مطلب واضحى است كه احتياج به بيان و استدلال ندارد و شايد بهتر بود كه شيخ اين مطلب را تحت عنوان « تنبيه » ذكر مىفرمود نه تحت عنوان « اشارة » . مطلب اين است كه اگر يك سلسله از علل و معلولات كه همه به طور مرتب پشت سر يكديگر قرار گرفته‌اند داشته باشيم و در ميان آنها يكى وجود داشته باشد كه او علت باشد اما معلول نباشد جاى آن معلوم است كه در كجاست زيرا معلوم است كه او در يك سر سلسله قرار گرفته است و اگر در وسط باشد ناچار بايد هم علت باشد ( براى ما بعد خود ) و هم معلول ( براى ما قبل خود ) كما اينكه اگر فرض كنيم سلسله‌اى از علل و معلولات مترتبه را كه در ميان آنها معلولى باشد كه علت نباشد آن نيز در يك سر رشته قرار دارد و نمىتواند در وسط قرار بگيرد چنان كه واضح است .\r\nاشارة : كل سلسلة مترتبة من علل و معلولات كانت متناهية او غير متناهية فقد ظهر أنها اذا لم يكن فيها الّا معلول احتاجت الى علة خارجة عنها لكنها يتصل بها لا محالة طرفا ، و ظهر أنه ان كان فيها ما ليس بمعلول فهو طرف و نهاية . فكل سلسلة تنتهى الى واجب الوجود بذاته .\r\nشرح : اين فصل به منزلهء استنتاج از سه فصل گذشته است به اضافهء يك تنبيه مختصر . آنچه از سه فصل گذشته و اين تنبيه استنتاج مىشود در اين جمله خلاصه مىشود : « كل سلسلة تنتهى الى واجب الوجود بذاته » . بيان اين مطلب احتياج به چهار مقدمه دارد :\r\n1 . هر سلسله‌اى از علّت و معلول كه همه در صفت معلوليّت اشتراك داشته باشند نيازمند است به علتى خارج از خود - يعنى مغاير با خود در صفت معلوليت - چنان كه قبلًا اشاره شد و اين همان مطلبى است كه در فصل اول از سه فصل پيش گذشت .\r\n2 . علت سلسله ، علت مع الواسطهء وى است يعنى علّت جميع آحاد است به طريق ترتيب ، و جميع آحاد علت سلسله است ؛ و اين مطلبى است كه در فصل دوم استفاده شد .\r\n3 . اگر شيئى علت آحاد سلسله باشد - جميع آحاد يا بعض آحاد - قهراً به آن سلسله پيوسته خواهد بود و جزء سلسله قرار خواهد گرفت ؛ و اين مطلبى است كه شيخ\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدر ضمن جملهء « لكنها يتصل بها لا محالة » به آن تذكر داده است .\r\n4 . هر سلسله از علل و معلولات كه در ميان آنها علّتى باشد كه آن علت معلول نباشد قهراً آن علت در سر رشته و منتهى اليه آن قرار خواهد گرفت .\r\nپس چون هر سلسله‌اى از علت و معلول كه همه معلول‌اند نيازمند است به علتى مغاير با اين آحاد ، و آن علّت سلسله كه مغاير آحاد است از طريق آحاد علت سلسله است ، و چون علت آحاد است پيوسته با آحاد است ، و چون آن علت مغاير با آنهاست يعنى علت است و معلول نيست پس در انتهاى سلسله قرار دارد ، پس نتيجه اينكه : هر سلسلهء علّى و معلولى به واجب الوجود پايان مىيابد .\r\nقوله : « كل اشياء تختلف باعيانها و تتفق فى امر مقوم لها فإما أن يكون ما تتفق فيه لازما من لوازم ما تختلف به فيكون للمختلفات لازم واحد ، و هذا غير منكر ؛ و إما أن يكون ما تختلف به لازما لما تتفق فيه فيكون الذى يلزم الواحد مختلفا متقابلًا ، و هذا منكر ؛ و إما أن يكون ما تتفق فيه عارضا عرض لما تختلف به ، و هذا غير منكر ؛ و إما أن يكون ما تختلف به عارضا عرض لما تتفق فيه ، و هذا ايضا غير منكر . »\r\nهمهء چيزهايى كه وجود خارجى آنها غير يكديگر است و در وجود خارجى با هم مختلفند و در يك امر كه قوام ذات آنها با اوست با هم مشترك مىباشند يا اين است كه ما به الاشتراك آنها از لوازم ما به الاختلاف شان مىباشد و امور مختلفه داراى لازم واحدند ، و اين از نظر عقل مردود نيست ( قابل انكار نيست ) ، يا آنكه ما به الاختلاف از لوازم ما به الاشتراك مىباشد پس لازم است كه آن چيزى كه لازم شىء واحدى است گوناگون و متغير بوده باشد ، و اين مورد انكار عقل است ، يا اينكه ما به الاشتراك از اعراض ما به الاختلاف‌هاست ، و اين از نظر عقل مردود نيست ، يا ما به الاختلاف‌ها از اعراض ما به الاشتراك است ، اين نيز از نظر عقل مردود نيست .\r\nشرح : اين فصل و فصل ديگر كه تحت عنوان « اشارة » ذكر مىشود ، براى اثبات توحيد واجب الوجود است ، و بعد از اين دو فصل عنوان « فائدة » براى تكميل مطلب پيش مىآيد و در آخر زير عنوان « تذنيب » به نتيجهء مطلب اشاره مىشود . مقدّمتاً بايد گفته شود كه كثرت مستلزم بينونت و تمايز است و اگر تمايز در كار نباشد كثرت تحقق\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nپيدا نمىكند . اكنون مىگوييم : اگر كثرتى داشته باشيم يا آن است كه آنها وجه اشتراكى دارند يا ندارند ، و اگر وجه اشتراك دارند ( البته ممكن نيست دو شىء يا بيشتر وجه اشتراكى نداشته باشند ، لا اقل در مفهوم « موجوديّت » با هم مشتركند ) اين وجه مشترك يا مقوّم كثرات است - يعنى جزء ذات آنهاست - و يا خارج از ذات آنها ، اگر آن وجه مشترك ذاتى و مقوّم باشد از چهار صورت خارج نيست ، زيرا نسبت اين وجه مشترك با ما به الاختلاف - كه ملاك بينونيّت و تمايز است - يا لزوم است يا عروض ؛ يعنى [ يا 
  ] يكى از اينها مستلزم ديگرى است و يا هيچ گونه استلزامى در كار نيست و صرفاً مقارنت است ؛ در صورت اول يا ما به الاختلاف مستلزم ما به الاشتراك است و يا بالعكس ، و در صورت دوم يا ما به الاختلاف عارض ما به الاشتراك است و يا بالعكس .\r\nپس مجموعاً چهار صورت باشد . اين چهار صورت ، سه صورت ممكن و يك صورت محال است ، به اين ترتيب :\r\n1 . ما به الاختلاف مستلزم ما به الاشتراك باشد ( ممكن ) .\r\n2 . ما به الاشتراك مستلزم ما به الاختلاف باشد ( محال ) .\r\n3 . ما به الاشتراك عارض ما به الاختلاف باشد ( ممكن ) .\r\n4 . ما به الاختلاف عارض ما به الاشتراك باشد ( ممكن ) .\r\nچنان كه واضح است ، اين استدلال بر اساس يك اصل مفروض بنا نهاده شده است و آن اصل اين است كه اگر دو واجب الوجود يا بيشتر باشد ، چون هر دو واجب الوجود هستند ما به الاشتراك ذاتى دارند . در كتاب روى فرض مخالف اين اصل بحث نشده است و آن اين است كه كسى بگويد : ما دو واجب الوجود را چنان فرض مىكنيم كه متباين به تمام ذات باشند نسبت به يكديگر ؛ به عبارت ديگر فرض مىكنيم دو ذات بسيط را كه هيچ گونه وجه اشتراكى با هم ندارند جز آنكه مفهوم « وجوب وجود » از حاقّ ذات آنها انتزاع مىشود ؛ و اين همان شبههء معروف ابن كمونه است كه حاجى گويد : « هويّتان به تمام الذات . . . » .\r\nبه اين شبهه جواب داده شده و ما وارد آن نمىشويم و اصل نامبرده را محرز و مسلّم مىگيريم و به تعبير ديگر غير از تعبير متن مىگوييم : اگر دو ذات داشته باشيم كه هر دو واجب الوجود باشند بايد با يكديگر وجه اشتراكى ذاتى داشته باشند . آن وجه اشتراك ذاتى يا جزء ذات آن دو است يعنى به منزلهء جنس آنهاست و اختلافشان با يكديگر به فصول است ، و يا تمام ذات آن دو مىباشد و اختلافشان به عوارض\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمىباشد ؛ و به هر حال - چنان كه بعداً خواهيم گفت - محال است « 1 » .\r\nاشارة : قد يجوز أن تكون ماهية الشىء سببا لصفة من صفاته و أن تكون صفة له سببا لصفة اخرى ، مثل الفصل للخاصة ، و لكن لا يجوز أن تكون الصفة التى هى الوجود للشىء انما هى بسبب ماهيته التى ليست هى الوجود ، او بسبب صفة اخرى ، لأنّ السبب متقدم فى الوجود ، و لا يتقدم بالوجود قبل الوجود .\r\nممكن است ماهيت يك چيز سبب صفتى از صفات او باشد ، و هم ممكن است يك صفت از صفات شىء سبب يك صفت ديگر باشد همچنانكه فصل سبب عرض خاص است . اما در ميان صفات شىء آن صفت كه به نام « وجود » خوانده مىشود ممكن نيست كه ماهيت شىء سبب او باشد مگر آنكه آن شىء ماهيتى غير از وجود نداشته باشد ، و هم ممكن نيست كه وجود شىء به سبب يك صفت ديگر از صفات شىء پديد آيد زيرا سبب در وجود مقدّم است بر مسبّب و نمىتواند يك شىء قبل از وجود ، وجود داشته باشد .\r\nشرح : آنچه در اين فصل گفته شده مقدمهء ديگرى است براى اثبات توحيد واجب الوجود و خلاصه‌اش اين است :\r\nماهيّت شىء مىتواند سبب صفتى از صفات او گردد ، مانند تمام احكام انتزاعى و چيزهايى كه در اصطلاح فلسفه « معقولات ثانيه » گفته مىشود و تمام احكامى كه در علوم رياضى براى كمّيات متصله و منفصله گفته مىشود و همچنين بسيارى از احكام جسم طبيعى كه در فلسفه ذكر مىشود و بعضى از مسائل « امور عامّه » در فلسفه ( احكام ماهيّات ) ، اينها همه اوصافى هستند كه موصوف آنها ماهيّت است . مثلًا مىگوييم اينكه مجموع زواياى هر مثلث مساوى با دو قائمه است يك صفتى است براى ماهيّت او . پس به طور اجمال معلوم شد كه ماهيّت مىتواند سبب بعضى از صفات بوده باشد .\r\nهمچنين بعضى از صفات شىء ممكن است علت صفت ديگر از صفات باشد و اين جهت ، هم در امور انتزاعى و هم در امور حقيقى جريان دارد . مثالى كه شيخ در متن ذكر كرده عبارت از سببيّت فصل است براى عرض خاص ، مانند سببيّت « ناطق »\r\n\r\n\r\n\r\n\r\n","description":"","footnote":"\r\n( 1 ) . [ يعنى محال است دو ذات داشته باشيم كه هر دو واجب الوجود باشند . 
  ]\r\n","page_name":" 36 ","page_number":36},
  {"content":"\r\n\r\nبراى « متعجب » .\r\nو ليكن ممكن نيست كه ماهيّت شىء سبب وجود خودش باشد زيرا سبب و علت ، تقدم بالوجود دارد بر مسبّب و معلول ، پس لازم آيد كه ماهيّت قبل از وجود موجود باشد ، پس مىگوييم يا اين است كه وجود متقدم عين وجود متأخر است ، پس لازم آيد تقدم شىء بر نفس ، و يا اينكه وجود متقدم غير از متأخر است ، پس دو اشكال لازم آيد : 1 . ماهيّت واحد بيش از يك وجود داشته باشد . 2 . نقل كلام مىشود در آن وجود متقدم كه قهراً او نيز معلول ماهيّت است و ماهيّت بايد در مرتبهء قبل از وجود ، وجود داشته باشد و بالاخره مستلزم دور يا تسلسل است . فخر رازى در اينجا سخنانى گفته و خواجه مشروحاً جواب داده و صدرالدين شيرازى در جلد اول اسفار به نقل و نقد آنها پرداخته است .\r\nقوله : « واجب الوجود المتعين ان كان تعينه ذلك لانه واجب الوجود فلا واجب وجود غيره ، و ان لم يكن تعينه لذلك ، بل لامر آخر ، فهو معلول لانه ان كان وجود واجب الوجود لازما لتعينه كان الوجود لازما لماهية غيره او صفة و ذلك محال ، و ان كان عارضا فهو اولى بان يكون لعلة ؛ و ان كان ما يتعين به عارضا لذلك فهو لعلة ؛ فان كان ذلك و ما يتعين به ماهية واحدة فتلك العلة علة لخصوصية ما لذاته يجب وجوده ، و هذا محال ؛ و ان كان عروضه بعد تعين اول سابق فكلامنا فى ذلك السابق ؛ و باقى الاقسام محال . »\r\nواجب الوجود متعين و متمايز از غير يا اين است كه تعين وى از آن جهت است كه واجب الوجود است ، پس واجب الوجودى غير از او نخواهد بود ؛ و اگر تعين وى به واسطهء امر ديگر است پس آن واجب الوجود معلول غير است زيرا اگر واجب الوجود بودن او لازمهء تعين او باشد مىبايست كه وجود ، لازم ماهيتى غير خود يا لازم صفتى بوده باشد و اين محال است ؛ و اگر واجب الوجود بودن عارض تعين باشد پس اولى است به معلول بودن از قسم گذشته ؛ و اگر تعين عارض وجوب وجود باشد پس او نيز به سبب يك علتى است ؛ [ و اگر وجوب وجود و تعين او ماهيت واحدى باشند در اين صورت علت مفروض ، علت چيزى خواهد بود كه بذاته واجب الوجود است ، و اين هم محال است ؛ و اگر عروض اين تعين بعد از تعين ديگرى باشد كه وجوب وجود از قبل آن را داراست ، پس كلام ما در آن تعين سابق\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمىباشد ؛ و باقى اقسام محال است . 
  ]\r\nشرح : اين فصل مشتمل است بر برهانى بر توحيد واجب الوجود . در فصول پيشين وجود واجب الوجود با برهان اثبات شد ولى در آن فصول اين جهت اثبات نشد كه آيا واجب الوجود واحد است يا كثير . در اين فصل كه مبتنى بر فصول پيشين است - يعنى اصل وجود واجب محرز فرض شده است - وحدت واجب الوجود اثبات مىشود .\r\nبراى توضيح مطلب ذكر چند مقدمه مناسب است :\r\n1 . هر موجودى - اعم از واجب يا ممكن - متعيّن و متشخّص است يعنى شخص خاص است . پس همين مقدار كه در فصول پيش وجود واجب اثبات شد تعيّن واجب نيز اثبات شد ؛ يعنى اجمالًا واجب الوجود متعيّن در عالم است .\r\n2 . اگر ذات و طبيعتى متكثّر باشد - يعنى بيش از يك فرد داشته باشد - مىبايست كه ذات وى غير از هر يك از تعيّنات فردى بوده باشد زيرا اگر ذات عين تعيّن فردى بود لازم مى [ آمد 
  ] كه همهء تعيّنات يكى باشد و يا اينكه ذات متعيّن به ساير تعيّنات نبوده باشد ، و اين خلف است . پس اگر فرض كنيم ذات و هويّت چيزى عين تعيّن و تشخّص بوده باشد كثرت در او محال است ، ولى اگر ذاتى مغاير با تعيّن و تشخّص بوده باشد كثرت در او محال نيست .\r\n3 . ذات و طبيعتى كه متكثّر است - كه قهراً تعيّن غير از ذات وى خواهد بود - هيچيك از تعيّنات از لوازم ذات نمىتواند باشد و الّا كثرت پيدا نمىشد .\r\n4 . شك نيست كه هر شىء متعيّن ، خود آن شىء و تعيّن وى دو امر متمايز و جدا از هم نمىتوانند بود ؛ يعنى نمىتواند موجود به دو وجود باشد و الّا لازم مىآيد كه هر يك از آن دو نيز مركّب باشد از ذات و تعيّنى . پس هر ذات با تعيّن خود قهراً متّحد است .\r\nاكنون كه اين مطلب دانسته شد مىگوييم نسبت هر ذات و تعيّن يا عينيّت است يعنى ذات عين تعيّن است و يا عينيّت نيست اگر چه اتّحاد است ، و بر فرض دوم يا اين است كه ايندو لازم و ملزوم يكديگرند و يا عارض و معروض ؛ بنا بر لزوم ، يا ذات ملزوم و تعيّن لازم است و يا به عكس ؛ بنا بر عروض نيز يا ذات معروض است و تعيّن عارض و يا به عكس . دربارهء ذات واجب الوجود گفته شده است كه نسبت ذات و تعيّن ، عروض است به اينكه ذات ، معروض و تعيّن عارض است . ولى البته بنا به مسلك « اصالة الوجود » بر اين سخن اعتراض شده كه فعلا ضرورتى ندارد وارد آن بحث\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبشويم .\r\nاكنون ببينيم در ذات واجب الوجود چه مىتوان گفت . مىگوييم : وجود واجب در فصول پيشين اثبات شد و در مقدمهء اول اين فصل گفتيم كه وجود بدون تعيّن و تشخّص نمىشود . پس مىگوييم قدر مسلّم اين است كه به حكم برهان پيشين ، ما حداقل يك واجب الوجود متعيّن داريم و همان واجب الوجود متعيّن را موضوع برهان خود قرار مىدهيم و مىگوييم يا اين است كه تعيّن اين واجب عين ذات وى است و يا لازم ذات وى و يا عارض ذات وى و يا معروض ذات وى و يا ملزوم ذات وى .\r\nاگر اين تعيّن و تشخّص عين ذات وى باشد پس كثرت در وى محال است زيرا ذات وى يعنى همين تعيّن و تشخّص ، پس چگونه مىتواند چنين ذاتى با تعيّن و تشخّص ديگرى موجود باشد ؟ زيرا لازم مىآيد كه اين تعيّن عين آن تعيّن بوده باشد پس كثرتى نيست و وحدت است .\r\nو همچنين اگر فرض كنيم كه تعيّن لازمهء وجود واجب است پس هر گاه كه وجود واجب محقّق شود لازم مىآيد كه عين اين تعيّن باشد و اين خود مستلزم نفى كثرت است زيرا چنان كه مىدانيم و در مقدمهء دوم ذكر شد كثرت در صورتى محقق مىگردد كه ذات با تعيّنات مختلف موجود گردد .\r\nو امّا اگر فرض كنيم كه تعيّن عارض ذات واجب است مىگوييم گذشته از اينكه ذات واجب محال است كه محل عوارض واقع شود ، علّت عروض اين عارض چيست ؟ خود ذات است يا غير ذات خود ؟ اين هر دو قسم محال است . اما خود ذات براى اينكه شىء تا متعيّن نباشد موجود نيست و علّت موجود ديگرى هم نيست ، و اما شىء ديگر به دليل اينكه لازم مىآيد كه واجب الوجود معلول غير باشد .\r\nو اما اينكه وجود واجب عارض باشد و تعيّن معروض ، اين بسيار واضح است كه محال است . گذشته از آنكه معنى ندارد شىء عارض تعيّن خود بوده باشد لازم مىآيد كه نفس وجود واجب معلول غير باشد .\r\nو امّا اينكه تعيّن ، ملزوم و وجود واجب لازم فرض شود اين به مثابه آن است كه فرض كنيم كه ماهيّت شىء علّت وجود خود آن شىء بوده و يا صفتى از صفات شىء علت وجود آن شود و اين همان است كه در فصل پيش گفته شد ، كه در كلمات شيخ به اين جمله : « قد يجوز ان تكون ماهية الشىء . . . » شروع گشت .\r\nآنچه اينجا بيان كرديم شايد با آنچه شيخ گفته است از آنچه ديگران گفته‌اند\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبهتر تطبيق بكند . اجمالًا كلمات شيخ در اين فصل و طرز بيان شقوق كه كرده است مشوّش است . شرّاح - مخصوصا [ دو 
  ] شارح بزرگ رازى و طوسى - از لحاظ شرح كلمات شيخ اختلاف نظر دارند و ما نمىتوانيم در اينجا به نقل و نقد گفته‌هاى ايشان بپردازيم .\r\nحكماى الهى براهينى براى توحيد آورده‌اند چنان كه براهينى براى اصل اثبات واجب از طرف آنها اقامه شده است . براهين توحيد دو قسم است :\r\n1 . از راه آنكه كثرت ملازم معلوليّت است و معلوليت منافى است با وجوب وجود . برهانى كه در اينجا ذكر شد از اين نوع است .\r\n2 . از راه اطلاق و صرافت و وجود محض بودن واجب . على الظاهر اولين كسى كه از طريق صرافت و انّيّت محضهء واجب براى توحيد وارد شده شيخ الاشراق است و كسى كه اين راه را صاف و كوبيده كرده صدرالمتألّهين است ؛ و در اينجا همين مقدار كافى است .\r\nقوله : « فائدة : اعلم من هذا ان الاشياء التى لها حد نوعى واحد فانما تختلف بعلل اخرى ، و انه اذا لم يكن مع الواحد منها القوة القابلة لتأثير العلل - و هى المادة - لم يتعين الا أن يكون فى طبيعة من حق نوعها ان يوجد شخصا واحدا ، و اما اذا كان يمكن فى طبيعة نوعها أن تحمل على كثيرين فتعين كل واحد بعلة ، فلا يكون سوادان و لا بياضان فى نفس الامر اذا كان لا اختلاف بينهما فى الموضوع و ما يجرى مجراه . »\r\nاز اينجا بدان كه تمام اشيائى كه تحت نوع واحدند و وحدت به نوع دارند همانا اختلاف و تكثر آنها به موجب علتهاى ديگرى غير از ذات خودشان است و اگر با يكى از آنها قوهء قبول تأثير علتها - يعنى ماده - نبوده باشد تعين و تشخص پيدا نمىكند مگر آنكه لازمهء نوع آنها آن باشد كه منحصر در شخص بوده باشد ، و اما اگر در طبيعت نوعيهء آنها امكان كثرت بوده باشد پس ناچار تعين و تشخص هر فرد از افراد به موجب علت خارجى است . بنابر اين ممكن نيست مثلًا دو سياهى يا دو سفيدى در واقع و نفس الامر پيدا شود اگر بين آنها در محل يا موضوع يا چيزى مانند آن ( زمان ) اختلاف وجود نداشته باشد .\r\nشرح : برهان گذشته در « توحيد » مبنى بر آن بود كه تشخّص و تعيّن واجب بايد\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nعين ذات وى بوده باشد و گرنه لازم مىآيد ذات واجب مورد تأثير علّت واقع گردد .\r\nشيخ بعد از آنكه آن را ذكر كرد ، تحت عنوان « فائدة » يك اصل كلّى در اين باب را ذكر مىكند با ذكر بعضى خصوصيّات كه در ضمن برهان پيشين ذكر نشده بود ( لزومى هم نداشت در آنجا ذكر شود ) و آن اصل آن است كه همواره امورى كه تحت نوع واحدند و متفق الحقيقة مىباشند كثرت و تعدد آنها بستگى به دو چيز دارد : يكى علّت فاعلى خارجى و ديگرى مادهء قابله ، و اگر يكى از آن دو در كار نباشد لازمه‌اش اين است كه تعيّن آن شىء عين ذات وى باشد و لازمهء نوعيّت وى اين باشد كه منحصر در شخص باشد ، و اگر اين امكان براى طبيعت نوعى بوده باشد كه داراى افراد كثيره باشد ( و البته اين امكان ، امكان استعدادى خواهد بود ) پس ناچار تعيّن هر فرد از افراد به موجب علت خارجى است ، مثلًا سياهى و سفيدى هر يك طبيعت نوعيّهء واحدى مىباشند و اگر بخواهد دو سفيدى يا سياهى در خارج موجود شود ناچار بايد در قابليّتهاى متعدد صورت گيرد خواه آنكه هر كدام محلّى غير از محلّ ديگرى داشته باشد و يا آنكه محلّ واحد در دو زمان آنها را بپذيرد و به هر حال بايد كثرت قابلى علاوه بر علّت فاعلى وجود داشته باشد .\r\nتذنيب : قد حصل من هذا أنّ واجب الوجود واحد بحسب تعين ذاته و أن واجب الوجود لا يقال على كثرة اصلًا .\r\nشرح : اين چند جمله اشاره است به نتيجهء مطالب گذشته و حاوى مطلب جديدى نيست ، و خلاصه آنكه واجب الوجود در مرتبهء ذات واحد است ، چنين نيست كه در مرتبهء ذات لا واحد و لا كثير باشد و در مرتبهء عارض بر ذات متّصف به « وحدت » شود چنان كه عقول مجرّده چنين‌اند يعنى در عين اينكه منحصر در فرد مىباشند وحدت عين ذات آنها نيست .\r\nراجع به آنچه در ذيل « فائدة » ذكر شد بين فخر رازى و خواجهء طوسى اختلاف است كه آيا برهان جديدى است يا نه و فقط آنچه كه قبلًا گفته شده به صورت كلّىتر و جامع‌تر در ذيل « فائدة » آمده است ؛ و شايد نكته‌اى كه اشاره كرديم و فرق گذاشتيم بين وحدت ذات حق كه عين ذات اوست و وحدت ساير مجرّدات كه زائد بر ذات\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآنهاست كافى باشد براى اينكه نظر فخرالدين را بر نظر خواجه ترجيح دهيم و بگوييم در اينجا دو برهان است : در برهان اول اثبات شده است كه وحدت حق عين ذات اوست و آن « 1 » منافى با وجوب وجود بوده است . ولى در برهان دوم وجوب وجود دخالتى در برهان ندارد و بعلاوه وحدتى كه اثبات مىشود اعمّ از وحدت عين ذات و وحدت زائد بر ذات است . در برهان دوم توجه بيشتر به جنبهء قابليّت است يعنى اينكه كثرت افراد نوع واحد فقط در اثر مادهء قابله امكان پذير است .\r\n\r\nبساطت واجب\r\nقوله : « لو التأم ذات واجب الوجود من شيئين او اشياء تجتمع لوجب بها و لكان الواحد منها او كل واحد منها قبل واجب الوجود و مقوّما لواجب الوجود ، فواجب الوجود لا ينقسم فى المعنى و لا فى الكم . »\r\nاگر ذات واجب از دو جزء يا چند جزء باشد لازم آيد كه واجب الوجود وجوب وجود خود را از ناحيهء اجزاء خود كسب كرده باشد و لازم مىآيد كه يكى از آن اجزاء يا همهء آن اجزاء بر واجب الوجود تقدم داشته باشد و مقوم ذات واجب باشد . پس واجب الوجود قابل انقسام نيست نه بر حسب معنى و حقيقت و نه بر حسب كميت .\r\nشرح : مقصود از اين فصل اثبات بساطت است چنان كه در پيش مقصود واحد بودن و كثير نبودن آن بود . تركيب بر چند قسم است : عقلى محض ( ماهيّت و وجود ) . تركيب خارجى كه با تحليل عقلى ، تركيب آن معلوم شود مانند تركيب جسم از ماده و صورت . تركيب حسى از قبيل تركيب شىء از اعضاى مختلف . تركيب بالفعل مانند تركيب عشره از وحدات . تركيب بالقوه مانند تركيب جسم كه متصل واحد و قابل انقسام به اجزاء است . شيخ با يك بيان كلّى تمام اقسام تركيب را نقل مىكند و مىگويد اگر واجب مركّب باشد لازم آيد به حكم آنكه وجود كل تابع وجود اجزاء\r\n\r\n\r\n\r\n\r\n","description":"","footnote":"\r\n( 1 ) . [ يعنى وحدت زائد بر ذات . 
  ]\r\n","page_name":" 42 ","page_number":42},
  {"content":"\r\n\r\nاست واجب الوجود بالذات واجب الوجود بالغير باشد ، و هم لازم مىآيد كه اجزاء و لااقل بعضى از آن اجزاء بر واجب الوجود تقدم داشته و مقوّم واجب باشند ، پس بايد قبول كرد به طور كلّى كه واجب الوجود مركّب نيست .\r\nقوله : « كل ما لا يدخل الوجود فى مفهوم ذاته على ما اعتبرناه قبل ، فالوجود غير مقوّم له فى ماهيته و لا يجوز ان يكون لازما لذاته على ما بان ، فبقى أن يكون عن غيره . »\r\nشرح : اين فصل كوچك در بيان اثبات عينيّت وجود واجب و ماهيّت واجب است به اين معنى كه : وجود واجب يا عين ذات است يا نيست ، اگر عين ذات است فهو المطلوب و اگر عين ذات نيست و زائد بر ذات است و در قوام ماهيّت دخالت ندارد ، يا از لوازم ذات و ماهيت است و يا از عوارض مفارقه است ، و هر دو شق محال است ، پس اصل فرض يعنى مغاير بودن ذات با وجود محال است . اما اينكه وجود نمىتواند لازم ذات بوده باشد به دليلى كه در يكى از فصول قبل گفته شد ، فصلى كه با اين جمله شروع مىشود : « قد يجوز ان تكون ماهية . . . » ، و اما اينكه وجود نمىتواند عرض مفارق بوده باشد به دليل آنكه هر عرض مفارق احتياج دارد به جاعل ، و اين منافى است با وجوب وجود . اين مطلب همان است كه در منظومهء حاجى با تفصيل بيشترى ضمن اين شعر آمده است : « الحقّ ماهيّته انّيته . . . » . اين بيان شيخ و همچنين بيان حاجى خالى از خدشه نيست . صدرالمتألّهين در جلد دوم اسفار متعرض اشكالات آن شده - و فعلًا جاى آن نيست - و خود بيان ديگرى در اين زمينه دارد .\r\nقوله : « تنبيه : كل متعلق الوجود بالجسم المحسوس يجب به ، لا بذاته ؛ و كل جسم محسوس فهو متكثر بالقسمة الكمية و بالقسمة المعنوية الى هيولى و صورة ؛ و ايضا كل جسم محسوس فستجد جسما آخر من نوعه او من غير نوعه الّا باعتبار جسميته ؛ فكل جسم محسوس و كل متعلق به معلول . »\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nشرح : مقصود از اين فصل اثبات اين جهت است كه واجب الوجود نه جسم است نه جسمانى . « جسم » جوهرى است كه در او سه بعد متقاطع مىتوان فرض نمود ، و « جسمانى » يعنى چيزى كه از حالات و عوارض جسم است چون سفيدى و سياهى و نرمى و درشتى . امّا اينكه واجب الوجود جسمانى نيست زيرا هر امر جسمانى نيازمند به موضوع و محلّ خود يعنى جسم است ، و نسبت موضوع به عرض نظير نسبت علّت است به معلول ، و همان طورى كه هر معلول واجب بالعلة است نه واجب بالذات ، هر عرض واجب بالموضوع است نه واجب بالذات ؛ پس واجب الوجود جسمانى نيست زيرا جسمانى بودن ملازم با عرض بودن است .\r\nو اما اينكه واجب الوجود جسم نيست به همان دلائلى كه براى اثبات بساطت و عدم تركيب واجب الوجود اقامه شد ، و به دلائلى كه بر توحيد اقامه شد . ما قبلًا اثبات كرديم كه واجب الوجود مركّب و قابل انقسام نيست ، امّا هر جسم مركّب و قابل انقسام است ، پس واجب الوجود جسم نيست و جسم واجب الوجود نيست ؛ و ديگر آنكه اثبات كرديم واجب الوجود واحد است ، امّا هر جسمى از اجسام عالم جسمى ديگر از نوع خود يا از غير نوع خود دارد و به هر حال جسم از حقايقى است كه فرد ديگر از نوع خود دارد ، و در ادلّهء توحيد اثبات شد كه واجب الوجود نمىتواند از نوع خود فردى داشته باشد بلكه اساساً واجب الوجود طبيعت نوعى نيست و مماثل پذير نمىباشد  ( لَيْسَ كَمِثْلِهِ شَيْءٌ )  « 1 » .\r\nقوله : « اشارة : واجب الوجود لا يشارك شيئا من الاشياء فى ماهية ذلك الشىء ، لأنّ كل ماهية لما سواه مقتضية لامكان الوجود . و اما الوجود فليس بماهية لشىء ، و لا جزء من ماهية شىء ، اعنى الاشياء التى لها ماهية لا يدخل الوجود فى مفهومها ، بل هو طار عليها . فواجب الوجود لا يشارك شيئا من الاشياء فى معنى جنسىّ و لا نوعىّ ، فلا يحتاج اذن الى أن ينفصل عنها بمعنى فصلىّ او عرضىّ ، بل هو منفصل بذاته . . . »\r\nشرح : اين فصل در مقام بيان وجه امتياز ذات واجب از ساير موجودات است .\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n","page_name":" 44 ","page_number":44},
  {"content":"\r\n\r\nمقدمتاً بايد گفته شود كه دو چيز و دو واقعيت ، محال است كه از همهء جهات مثل يكديگر بوده باشند ، زيرا دو گانگى و اثنينيّت مستلزم ملاكى است . حكما در باب وجه امتياز گفته‌اند : امتياز چيزى از چيزى يا بذاته است ( يعنى هيچ وجه مشتركى در كار نيست ) يا به جزئى از ذات است ( يعنى آن دو شىء جزء مشترك ذاتى دارند و مركّبند از آن ما به الاشتراك و ما به الامتيازى كه هر كدام عليحده دارند ) و يا اينكه آن دو چيز در تمام ذات با يكديگر شريكند و امتياز آنها به عوارض است . حاجى سبزوارى گويد :\r\n الميز إمّا به تمام الذّات * أو بعضها او جا بمنضمّات \r\nشيخ اشراق راه چهارمى رفته و مدعى شده است كه تشكيك در ماهيّت جايز است و ممكن است دو چيز كه در ماهيّت با هم شريكند در عين حال از يكديگر متمايز باشند بدون آنكه از ناحيهء عوارض اختلاف داشته باشند ، بلكه از ناحيهء نقص و كمال و تشكيك و تفاوت در ذات آن ماهيّت است . حاجى اشاره به اين قول نموده و گويد :\r\n بالنّقص و الكمال فى المهيّة * أيضا يجوز عند الاشراقيّة \r\nصدرالمتألّهين با آنكه تشكيك در ماهيّت را تجويز نمىكند اصل نظر شيخ اشراق را مبنى بر اينكه تفاوت و امتياز به نقص و كمال و شدت و ضعف باشد مىپذيرد از جهت اينكه به اصالة الوجود قائل است و هم به وحدت تشكيكى وجود ، اگر چه مشار اليه كاملًا و از جميع جوانب ، مسألهء امتياز اشياء از يكديگر را تنقيح نكرده است و احياناً در برخى موارد به سبك متقدمين - نه آن طور كه مقتضاى اصول تأسيسى خود وى است - نظر مىدهد ، ولى مطلب فى حدّ نفسه تمام و قابل دفاع است « 1 » .\r\nذات حق با هيچيك از مخلوقات در ماهيّت شريك نيست زيرا اولًا قبلًا ثابت شده است كه ذات حق ماهيّت ندارد ، و ثانياً آنچه غير ذات حق است ماهيّت امكانى دارد و اگر ذات حق در ماهيّت ( خصوصاً در تمام ذات ) با غير خود شريك باشد لازم مىآيد كه ماهيّت وى ماهيت امكانى باشد پس لازم مىآيد كه واجب الوجود ممكن الوجود باشد و اين خلف است . پس دربارهء ذات حق يا بايد گفت كه ماهيّت ندارد - كما هو الحق - و\r\n\r\n\r\n\r\n\r\n","description":"","footnote":"\r\n( 1 ) . رجوع شود به اوائل مباحث « ماهيّت » اسفار و تعليقاتى كه بر آن نوشته‌ايم .\r\n","page_name":" 45 ","page_number":45},
  {"content":"\r\n\r\nاگر فرضاً گفته شود ماهيّت دارد بايد گفت ماهيّت وى مغاير است با ماهيّت ساير اشياء . پس نتيجه چنين مىشود كه واجب الوجود بذاته از مخلوقات متمايز است .\r\nو اگر گفته شود كه « واجب الوجود در وجود كه عين ذات وى است با ساير اشياء مشترك است و به عبارت ديگر وجود عين ذات حق است و اين وجود در همهء موجودات است ، چون همهء مخلوقات موجودند ، پس آنچه عين ذات حق است در ساير موجودات نيز هست » جواب آن است كه وجود ، ماهيّت هيچ موجودى نيست ، بلكه جزء ماهيّت چيزى هم نيست ؛ و باز به عبارت ديگر اشيائى كه صاحب ماهيتند وجود عارض آنهاست و داخل در ذات و مفهوم آنها نيست و آنچه مورد نظر است اين است كه واجب الوجود با هيچ چيزى اشتراك ماهوى ندارد . اشتراك ماهوى دو چيز فرع بر اين است كه هر دو صاحب ماهيّت بوده باشند و هر دو در همان ماهيّت مشترك باشند و به طور قطع و يقين ذات حق با هيچ شىء صاحب ماهيّتى در ماهيّت وى اشتراك ندارد .\r\nفخر رازى در اينجا ايرادى كرده است . خلاصهء ايراد اين است كه : هر چند به يك معنى واجب الوجود با ساير اشياء اشتراك ماهوى ندارد ، يعنى ماهيّت هيچ چيزى ماهيّت حق نيست ، ولى از نظر ديگر مىتوان گفت كه شركت ذاتى در كار است ، نه به اين معنى كه ذات حق در ذاتيّات مخلوقات شركت دارد ، بلكه به اين معنى كه مخلوقات در آن چيزى كه ذاتى حق است با حق شريكند گو اينكه آنچه ذاتى حقّ است عرضى مخلوقات و موجودات است .\r\nتوضيح مطلب نيازمند به اين است كه ما معنى كلمهء « ماهيّت » را بيان كنيم . كلمهء « ماهيّت » مشتقّ از « ماهو » است كه اين كلمه به نوبهء خود مركّب است از حرف استفهام و ضمير غائب . در منطق ثابت شده است كه مجموع سؤالهايى كه دربارهء يك شىء مىشود كرد از سه سؤال خارج نيست : سؤال به « ما » ، سؤال به « هل » ، سؤال به « لم » .\r\nسؤال به « ما » آنجاست كه انسان چيستى شىء را مىخواهد و مىخواهد ذات وى را تصور و تعقّل كند . و باز در منطق و فلسفه ثابت شده كه هر نوعى از انواع موجودات ، يك ذات و ماهيّت و چيستى مخصوص به خود دارد و آن ذات است كه متّصف مىشود به وجود و عدم . پس « ماهيّت » يعنى آن چيزى كه صلاحيّت دارد در جواب « ماهو » واقع شود و او غير از هستى و نيستى شىء است ، هستى و نيستى عارض بر اوست ، همچنانكه او غير از چگونگى و كجايى و چه زمانى و امثال اينهاست .\r\nاز طرف ديگر در فلسفه ثابت شده است كه ذات حق ماهيّت ندارد ، بلكه ذات او\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nعين هستى است . پس غير ذات حق هر چه هست ذاتى است كه هستى عارض او مىشود ، همان طورى كه ممكن است نيستى عارض وى گردد ، ولى ذات حق عين هستى است و امكان ندارد كه متّصف به نيستى گردد .\r\nو باز از طرف ديگر كلمهء « ماهيّت » اصطلاح ديگر نيز دارد و آن اينكه اين كلمه را از « ماهو » بگيريم ولى كلمهء « ما » در « ماهو » اسم موصول باشد . آنوقت كلمهء « ماهو » به معنى « چيست او » نيست بلكه معنيش « الذى به الشىء هوهو » است . اگر كلمهء « ماهيّت » را به اصطلاح دوم اخذ كنيم ذات حق نيز ماهيّت دارد ؛ يعنى ذات حق خود هويّتى از هويّات است ، بلكه حقيقىترين هويّات است .\r\nاين مطلب كه معلوم شد معنى اشكال فخر رازى روشن مىشود . وى مىگويد :\r\nاگر مقصود اين است كه ذات حق ماهيّتى داشته باشد به اصطلاح اول و آن ماهيّت عين ماهيّت مخلوق باشد سخن شما درست است كه ذات حق اشتراك ماهوى ندارد ، زيرا يا ذات او اصلًا ماهيّتى به آن معنى ندارد و اگر دارد ماهيّت وى مباين است با ماهيّت مخلوقات ؛ ولى اگر مقصود اين باشد كه نفى تركيب از ذات حق گردد و وجه امتياز ذات حق از ساير موجودات روشن شود اين مقدار كافى نيست ، زيرا ذات حق ماهيّت به اصطلاح دوم دارد كه همان وجود و هستى است ، و فرض اين است كه وجود و هستى عارض ماهيّت همهء مخلوقات مىگردد . پس آن چيزى كه ذاتى حقّ است عارضى مخلوقات است . اكنون شما بايد جواب اين سؤال را بدهيد كه : « اوى مشتركى » بين حق و مخلوقات است و آن اوى مشترك ، ذاتى حق و عرضى مخلوقات است . ما به الامتياز ذات حق از ساير مخلوقات كه ذات حق را از اين امر عارضى مخلوقات متمايز كند چيست ؟ زيرا بالضروره هر جا كه ما به الاشتراك است ما به الامتياز نيز بايد باشد ، آن ما به الامتياز در مورد ذات حق چيست ؟\r\nبه عبارت ديگر اگر مدعا فقط همين باشد كه « الواجب لا يشارك الاشياء فى ماهيّاتها » مطلب شيخ تمام است ، ولى شيخ اين مطلب را براى اين آورده است كه بفهماند واجب الوجود ما به الامتيازى وراء ذات خود از ساير موجودات ندارد ، و اين را براى اين گفته است كه بساطت ذات حق و نفى تركيب وى را كه در فصلهاى قبل مطرح بود مسجّل كند ؛ و چون منظور اين است ، بيان فوق شيخ كافى نيست ، زيرا ممكن است گفته شود : هر چند ذات واجب ماهيّت به معناى چيستى ندارد ولى ماهيّت به معناى حقيقت و هويّت دارد ؛ و باز هر چند ذات حق در ماهيّت اشياء شريك نيست\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nولى اشياء در امرى كه آن ، عارضى اشياء و ذاتى حق است - يعنى وجود - با ذات حق اشتراك دارند ، و از طرفى مىدانيم كه هر جا پاى ما به الاشتراك به ميان آيد بايد ما به الامتياز هم وجود داشته باشد ، پس بايد در ذات حق امر ديگرى غير از وجود بوده باشد كه ذات حق را از عرضى موجودات متمايز كند ، پس لازم مىآيد كه ذات حق مركّب بوده باشد .\r\nدر اينجا اشكال ديگرى نيز مناسب است و آن اينكه : [ اشتراك 
  ] ذات حق با ساير اشياء در ماهيّت يا در وجود ، منافات دارد با اصل مسلّم « ليس كمثله شىء » . فرضا هم ذات حق با ساير اشياء در ماهيّت شريك نباشد ، در وجود قطعا شريك است ، پس ساير اشياء مثل اويند . و به خاطر همين اشكال است كه كثيرى از متكلّمين مدعى شده‌اند كه اسماء و الفاظى كه هم بر ذات حق اطلاق مىشود و هم بر غير او ، مشترك لفظى مىباشند و اگر ما به خداوند كلمهء « موجود » يا « عالم » يا « قادر » و امثال اينها را اطلاق مىكنيم ، به معناى ديگرى غير از اين معانى معروفهء متداوله است و آن معانى مصطلحات خاصى است كه مخصوص شارع دين است و ما به آن معانى دسترسى نداريم ؛ و از اين رو گفته‌اند اسماء اللّه حتماً بايد « توقيفى » باشد يعنى كلمه و لفظى كه اطلاق آن بر « خدا » از شارع نرسيده است جايز نيست در بارهء خدا استعمال گردد ، و از اين رو مثلًا اطلاق كلمهء « واجب الوجود » بر خدا در نظر آنها جايز نيست زيرا [ چنين 
  ] كلمه‌اى در شرع نرسيده است . جواب هر دو اشكال يك مطلب است و آن اينكه : قبلًا اشاره كرديم كه امتياز چيزى از چيزى لازم نيست به امرى غير از ما به الاشتراك بوده باشد ؛ يعنى ممكن است كه ما به الاشتراك عين ما به الامتياز باشد و اختلاف دو چيز از يكديگر به شدّت و ضعف ، و كمال و نقص ، و غنا و فقر ، و وجوب و امكان باشد .\r\nاكنون مىگوييم : ما يا قائل به اصالت ماهيّت مىباشيم يا قائل به اصالت وجود . بنا بر اصالت ماهيّت ، وجود در مخلوقات امرى است اعتبارى ولى در ذات حق امرى اصيل است ، و بنابر اين اشكالى لازم نمىآيد چون واقعا دو امر مشترك وجود ندارد ، و شبيه خواهد بود اين گونه اشتراك به اشتراك ميان حقيقت و مجاز ، مثل اشتراك زيد و شير بيابان در كلمهء « اسد » .\r\nو اگر قائل به اصالت وجود باشيم ( كما هو الحق ) پس مىگوييم كه امتياز وجودات از يكديگر به مرتبه است ؛ يعنى هر مرتبه‌اى در عين اينكه در حاق ذات خود با مراتب ديگر شريك است در عين حال هر مرتبه‌اى بذاته از ساير مراتب متمايز است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاين گونه بينونت و تمايز را « بينونت وصفى » مىنامند در مقابل « بينونت عزلى » ، و البته اين اصطلاح متّخذ است از كلام امير المؤمنين عليه السلام : « توحيده تمييزه من خلقه ، و حكم التّمييز بينونة صفة لا بينونة عزلة » « 1 » و البته تفصيل اين مطلب در يك كتاب اصالت وجودى بايد مطرح شود نه در كتاب اشارات . ضمنا جواب اشكال دوم نيز معلوم شد : آنچه در شرع انور به عنوان « نفى مماثلت » وارد شده ، مقصود نفى مماثلت مصداقى است نه نفى مماثلت در اطلاق مفهوم . مقصود اين نيست كه اگر كلمه‌اى مثلًا « موجود » يا « عالم » يا « قادر » و امثالها بر غير خدا اطلاق شود ديگر نبايد بر خدا اطلاق شود و اگر احياناً اطلاق شود بايد حتماً معنى و مفهوم ديگرى مراد گردد ، بلكه نظر به اين است كه « لم يكن له كفوا احد » « 2 » يعنى هيچ چيزى در مرتبهء ذات حق نيست ؛ يعنى البته خدا موجود است و عالم است و زيد - مثلًا - نيز موجود و عالم است ، امّا بين اين وجود و علم و آن وجود و علم غير متناهى تفاوت است ، يكى محدود و ديگرى نامحدود ، يكى ضعيف و ديگرى شديد ، . . .\r\nقوله : « فذاته ليس لها حدّ ، اذ ليس لها جنس و لا فصل »\r\nشرح : اين جملهء مختصر خلاصهء بحث گذشته است ؛ يعنى چون ثابت شد كه ذات حق مركّب از ما به الامتياز و ما به الاشتراك ذاتى نيست ، بعلاوه قبلًا ثابت شد كه ذات حق ماهيّت ندارد ، قهراً براى ذات حق نمىتوان « حدّ منطقى » ذكر كرد آن جور كه فى المثل در تعريف « انسان » مىگوييم : « حيوان ناطق » .\r\n\r\n\r\n\r\n\r\n","description":"","footnote":"\r\n( 1 ) . بحار ، ج 4 / ص 253 .\r\n( 2 ) . اخلاص / 4 .\r\n","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nالنمط الثامن « 1 » فى البهجة و السعادة\r\n\r\nمقدمه\r\n\r\nكتاب اشارات\r\nكتاب اشارات اثر فيلسوف عاليقدر اسلامى شيخ ابوعلى حسين بن عبد اللّه بن سينا شامل دو قسمت است : منطق و فلسفه .\r\nهر يك از اين دو قسمت به ده جزء تقسيم شده است : شيخ هر يك از اجزاء ده گانهء منطق را تحت عنوان « نهج » و هر يك از اجزاء ده گانهء فلسفه را تحت عنوان « نمط » « 2 » ذكر كرده است . نمط هشتم از نمطهاى ده گانهء فلسفه كه اكنون مورد بحث و مطالعهء ماست مشتمل است بر يك سلسله مسائل دربارهء بهجت و سعادت .\r\n\r\n\r\n\r\n\r\n","description":"","footnote":"\r\n( 1 ) . [ مطالب اين نمط ، جزوهء تدريسى استاد در سال تحصيلى 44 - 1343 در سال سوم كلاس منقول دانشكدهء الهيات مىباشد كه با توجه به مجموع نسخه‌هاى موجود و تصحيح خود استاد در برخى موارد ، تنظيم گرديده است . 
  ]\r\n( 2 ) . « نمط » به معنى خوان گسترده است .\r\n","page_name":" 51 ","page_number":51},
  {"content":"\r\n\r\n\r\nعلّت طرح مسألهء سعادت\r\nنظر بوعلى در اينجا بحث جامع دربارهء همهء مسائل مربوط به « سعادت » و نقطهء مقابل آن يعنى « شقاوت » نيست . هدف وى از طرح اين مسأله در اينجا اثبات نوعى خاص از سعادت و شقاوت است كه « سعادت و شقاوت عقلى » ناميده مىشود ، و اين مسأله از اين جهت در اينجا طرح شده است كه در نمط هفتم اين كتاب دربارهء بقاى نفس بعد از بدن در حال تجرّد از بدن بحث شده است و آن بحث قهراً اين پرسش را براى بعضى به دنبال خود مىآورد كه اگر نفس ، بدون بدن در جهان ديگر زيست كند پس در آن حال نه لذتى هست و نه رنجى ، نه سعادتى و نه شقاوتى ، زيرا لذت و رنج و سعادت و شقاوت بستگى كامل دارد به بدن و آلات و ابزار محسوس بدنى ؛ آنجا كه پاى بدن و اعضا و جوارح محسوس بدنى در كار نيست پس اين امور هم در كار نيست .\r\nبوعلى به اين پرسش پاسخ مىدهد و مىگويد : تنها يك نوع از لذت و رنج و سعادت و شقاوت است كه به بدن و آلات و ابزارهاى جسمى بستگى دارد ، نوعى ديگر از آنها به بدن و ابزارهاى بدنى بستگى ندارد . بشر در همين زندگى طبيعى و مادى كه روح و بدن با يكديگر توأم هستند از برخى لذتها و سعادتهاى روحى و عقلانى احياناً برخوردار مىشود كه آنها بسى قوىتر و نيرومندتر از لذات جسمى و حسى مىباشند .\r\nپس زيستن نفس در جهانى ديگر بدون بدن مستلزم اين نيست كه در آنجا لذت يا رنجى نباشد .\r\nدر حقيقت بحث شيخ در اينجا دربارهء سعادت و لذت و نقطه‌هاى مقابل آنها يعنى شقاوت و رنج ، از توابع بحث در « معاد » است . ولى مسألهء « سعادت و شقاوت » و « لذت و رنج » قطع نظر از مسألهء معاد ، در اخلاق و در روان شناسى و حتّى در فلسفهء تاريخ مطرح است . علماى اخلاق ، از جنبهء حكمت عملى ، سعادت و شقاوت را - و بالتبع لذت و رنج را - مورد پژوهش و تفحص قرار داده‌اند و علماى معرفة النفس لذت و رنج را از جنبهء نظرى به مناسبت اينكه از حالات روانى به شمار مىروند مورد مطالعه و تحقيق قرار داده‌اند . در فلسفهء تاريخ نيز از آن جهت كه انسان خود عامل حركت تاريخ است قهراً عوامل محرك انسان كه به تعبيرى جز انواع لذتها و رنجها نيست بايد مورد بررسى قرار گيرد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nما در مقدمهء اين بحث و هم در ضمن شرح مطالب متن كتاب ، برخى مسائل را كه لازم و مناسب مىدانيم طرح خواهيم كرد هر چند در متن كتاب عنوان نشده باشد ، بلكه بعضى از آنها براى اولين بار در اينجا طرح و عنوان شده است .\r\nآنچه در مقدمه لازم است گفته شود مطالب ذيل است :\r\nالف . معنى « سعادت » و « شقاوت » .\r\nب . سعادت و لذت .\r\nج . سعادت و سرور .\r\nد . رابطهء سعادت با قوهء عاقله .\r\nه . رابطهء سعادت با نيل به آرزوها .\r\nو . سعادت و رضايت .\r\nز . يك مسألهء اجتماعى .\r\nح . درجات و مراتب سعادت .\r\nط . موجبات و عوامل سعادت .\r\nى . ارزش و ميزان دخالت عاملها .\r\nيا . آيا سعادت متغيّر است يا ثابت ؟\r\nيب . آيا سعادت مطلق است يا نسبى ؟\r\nيج . آيا انسان براى رسيدن به سعادت نيازمند به راهنماست ؟\r\nالبته اگر بنا بشود دربارهء همهء اين مطالب مفصل بحث شود خيلى طولانى خواهد شد . ما به همهء اينها آن اندازه كه سر رشتهء بحث براى كسى كه طالب تحقيق باشد به دست آيد اشاره خواهيم كرد .\r\n\r\nمعنى « سعادت »\r\nهر چند ابتدا به نظر مىرسد كه كوشش در بيان معنى و در تعريف « سعادت » از قبيل توضيح واضحات است امّا تدريجا روشن خواهد شد كه تعريف صحيح « سعادت » بسيار دشوار خواهد بود . اين دشوارى از آنجا پيدا مىشود كه سعادت با امورى از قبيل لذت و آرزو و موفقيت و رضايت بستگى كامل دارد . تعيين مفهوم صحيح « سعادت » از ميان اين مفاهيم ، خالى از اشكال نيست . اين مطلب تدريجا از\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nضمن مطالب آينده روشن خواهد شد .\r\n« سعادت » به حسب ريشهء لغوى ، متضمّن مفهوم عون و كمك است ( عرب از آن جهت به كسى كلمهء « سعيد » را اطلاق مىكرده است كه علل و اسباب به كمك و معاونت او آمده باشد ) امّا به حسب عرف معنى سرور و خوشى و آسايش را مىدهد .\r\n« بهجت » نيز به معنى سرور و هم به معنى خرّمى و شكفتگى آمده است . قرآن كريم مىفرمايد :\r\n فَأَنْبَتْنا بِهِ حَدائِقَ ذاتَ بَهْجَةٍ  « 1 » .\r\nما به وسيلهء باران باغهاى خرّم ( يا باغهاى سرور افزا ) رويانيديم .\r\nدر جاى ديگر مىفرمايد :\r\n وَ أَنْبَتَتْ مِنْ كُلِّ زَوْجٍ بَهِيجٍ  « 2 » .\r\nزمين از هر نوع گياه خرّم ( يا هر نوع گياه سرور بخش ) رويانيد .\r\nنقطهء مقابل سعادت ، شقاوت است . « شقاوت » به حسب ريشهء لغوى و هم به حسب مفهوم عرفى ، معنى تعب و رنج و مشقّت مىدهد و قهراً سعادت كه در عرف نقطهء مقابل شقاوت است معنى آسايش و سرور و خوشى را مىدهد . اگر سعادت را « آسايش » تفسير كنيم صرفا جنبهء منفى به آن داده‌ايم ، مثل اين است كه گفته باشيم سعادت عبارت است از خلاصى از رنج . ولى اگر سعادت را « سرور و بهجت » تفسير كنيم جنبهء مثبت به آن داده‌ايم يعنى سعادت تنها رنج و تعب و مشقّت نداشتن كه مفهومى عدمى است نمىباشد ، حالتى است اثباتى و ايجابى و وجودى . اگر تفسير اول صحيح باشد تقابل سعادت و شقاوت از قبيل تقابل عدم و ملكه است ، و اگر تفسير دوم صحيح باشد تقابل آنها از قبيل تقابل تضادّ است .\r\nنظر سومى هست و آن اينكه تقابل سعادت و شقاوت از قبيل تقابل عدم و ملكه است اما از اين نظر كه سعادت ، وجودى و شقاوت عدمى است .\r\n\r\n\r\n\r\n\r\n","description":"","footnote":"\r\n( 1 ) . نمل / 60 .\r\n( 2 ) . حج / 5 .\r\n","page_name":" 54 ","page_number":54},
  {"content":"\r\n\r\nحق اين است كه از يك نظر هر دو وجودى و اثباتى و ايجابى هستند و تقابل آنها از قبيل تضادّ است ، و از نظر ديگر سعادت وجودى و شقاوت عدمى است . اين دو نظر بعداً تشريح خواهد شد .\r\n\r\nسعادت و لذّت\r\nبديهى است كه ميان سعادت و لذت و هم ميان شقاوت و رنج ارتباط كامل برقرار است . آنجا كه سعادت است لذت و خوشى هم هست و آنجا كه شقاوت است رنج و الم و ناراحتى هم هست . امّا آيا مىتوانيم سعادت و لذت و همچنين شقاوت و رنج را يكى بدانيم و بگوييم سعادت يعنى لذت ، نيل به لذت همان نيل به سعادت است و تحمّل رنج عين شقاوت است ؟ البته نه .\r\nبراى اينكه لذت و همچنين رنج حالات روانى خاصى هستند كه به موجبات خاصى پديد مىآيند . ممكن است لذتى باشد كه به دنبال خود رنجى را بكشاند و ممكن است رنجى باشد كه مقدمهء لذتى بوده باشد . ممكن است نيل به لذتى سبب شود كه لذتهاى مهمتر و بزرگترى فوت گردد و يا رنجى سبب گردد كه جلو رنجهاى مهمتر و بزرگترى گرفته شود . در همهء اين احوال لذت ، لذت است و رنج ، رنج ؛ يعنى لذتى كه مثلًا مستلزم رنج بزرگترى در آينده هست يا سبب فوت لذّت بزرگترى در حال حاضر يا در آينده هست واقعا لذت است ، و همچنين رنجى كه مقدمهء لذت بزرگترى در آينده است و يا مانع رنج بزرگترى در حال حاضر يا آينده است واقعا رنج است ؛ اما اين گونه لذتها سعادت نيستند و اين گونه رنجها شقاوت به شمار نمىروند .\r\nآن لذت ، سعادت شمرده مىشود كه مانع لذت بزرگتر و يا موجب رنج بزرگترى نباشد ، و آن رنج شقاوت شمرده مىشود كه مانع رنج بزرگتر و يا مقدمهء لذت بزرگتر نباشد . از اين رو لذت و رنج ، دائر مدار مطبوع و نامطبوع بودن يك چيز مىباشند ، و سعادت و شقاوت دائر مدار مصلحت بودن و مصلحت نبودن مىباشند . لذت بخش بودن و لذت بخش نبودن چيزى مربوط است به يك قوه و استعداد خاص و يا به يك عضو خاص در وجود انسان ، اما مصلحت بودن و نبودن مربوط است به مجموع قوا و استعدادها و جميع شؤون جسمى و روحى انسان . مطبوع و نامطبوع بودن تنها به زمان حال تعلّق دارد اما مصلحت بر زمان حال و زمان استقبال يكسان گسترده است . انسان\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nلذت را به هدايت غريزه انتخاب مىكند ولى مصلحت را به كمك عقل مىجويد . اين است معنى اينكه مىگويند لذت غريزى است و سعادت عقلى ؛ يعنى تشخيص لذت با طبيعت و غريزه است و تشخيص سعادت با عقل . و باز در همين جا اين مسأله طرح مىشود كه آيا عقل انسان براى تشخيص صحيح سعادت كافى است و يا آنقدر مبهم و پيچيده است كه از ماوراء عقل ( يعنى هدايت وحى ) بايد معرفى شود ؟ آنچه مسلّم است اين است كه تشخيص سعادت غريزى نيست .\r\nبه عبارت ديگر : لذت و رنج به هر جنبه‌اى از جنبه‌هاى وجودى انسان مستقلا بستگى دارد ، اما سعادت و شقاوت همه جانبه مىباشند و به واسطهء همه جانبگى به عقل يا ماوراء عقل مربوط مىشود .\r\nتشخيص لذت و نقطهء مقابل آن ، چون به غريزه بستگى دارد آسان است ، اما تشخيص سعادت و نقطهء مقابل آن آسان نيست و به همين سبب بحث در « سعادت و شقاوت » جنبهء كلّى و فلسفى دارد و هر فيلسوفى ممكن است نظر خاصى دربارهء آنها داشته باشد ، بر خلاف لذت و رنج كه جنبهء جزئى و محدود دارد و كافى است كه يك نفر روان شناس دربارهء آنها تحقيق به عمل آورد ؛ و باز از همين رو اظهار نظر هر فيلسوفى دربارهء سعادت و شقاوت و راهى كه بشر بايد براى رسيدن به سعادت و پرهيز از شقاوت انتخاب كند بستگى كامل دارد به نوع جهان بينى آن فيلسوف و تشخيصى كه دربارهء انسان و جهان دارد ، بر خلاف اظهار نظر دربارهء لذت و رنج كه هيچ گونه بستگى با اين امور ندارد ؛ و از همين جهت است كه پيشنهادهاى دانشمندان در زمينهء سعادت از زمين تا آسمان با يكديگر متفاوت است و احيانا در دو نقطهء مخالف با هم قرار مىگيرند ؛ يكى سعادت را در كسب لذت و ديگرى در ترك لذت ، يكى در غنيمت شمردن « دم » و يكى در مآل انديشى مىداند ، يكى در امور مادى و حسى و ديگرى در امور معقول و نامحسوس جستجو مىكند . اينها همه بستگى دارد به طرز تفكّرى كه آن شخص يا آن مكتبى كه او وابسته به آن مكتب است دربارهء انسان و جهان دارد .\r\nعلّت اينكه عامّهء مردم با اينكه در يك جهت مشتركند و آن اينكه طالب سعادت خويشند - يعنى اگر سعادت خويش را تشخيص دهند بالطبع در پى آن مىروند - معذلك دنبال هدفهاى مختلفند و راههاى مختلفى براى رسيدن به هدفهاى خود انتخاب مىكنند نيز اين است كه طرز تفكّر شخصى آنها يا مكتب و آئينى كه اينها به آن اعتقاد دارند دربارهء انسان و جهان متفاوت مىباشد ؛ و البته اين جهت علّت ديگر\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nهم دارد كه ما در بحث اينكه « آيا سعادت مطلق است يا نسبى ؟ » ذكر خواهيم كرد .\r\nرابطهء لذت با سعادت در وجود يك فرد از قبيل رابطهء سعادت فرد با سعادت اجتماع است . ممكن است مثلًا يك معاملهء خاصّ تجارتى كه يك فرد تاجر با خارج كشور انجام مىدهد و ارز كشور را صادر مىكند از نظر شخص او بسيار مفيد و سودمند باشد و وسائل خوشى او را به طور وافر فراهم كند اما همين كار از لحاظ كشور و مجموع افرادى كه در آن كشور زيست مىكنند بسيار خطرناك و زيان بخش باشد ؛ يعنى اين كار مصلحت فرد است اما مصلحت اجتماع نيست ؛ كما اينكه ممكن است چيزى مصلحت اجتماع در حال حاضر براى نسل حاضر باشد اما مصلحت اجتماع در آينده و براى نسل آينده نباشد .\r\nيك عمل - مانند ديدن يك منظره ، و شنيدن يك آواز ، و خوردن يك غذا - ممكن است لذت آور باشد و از لحاظ چشم تنها يا گوش تنها يا ذائقهء تنها آن عمل مفيد و مصلحت هم هست ، اما انسان چشم تنها يا گوش تنها و يا ذائقهء تنها نيست ، انسان مجموعه‌اى است از قوا و غرائز و استعدادها ، انسان هم به زمان حاضر بستگى دارد و هم به زمان آينده ، بايد همهء اين جنبه‌ها را با هم در نظر گرفت و آنگاه حكم كرد كه آيا فلان عمل سعادت بخش است يا نيست ، و الّا صرف لذت بخش بودن يك چيز كافى نيست كه آن را سعادت بخش بشماريم ؛ و به همين دليل نبايد كسانى را كه بشر را از برخى لذتها در شرايط خاصى منع كرده‌اند دشمن ضدّ لذت و خوشى به شمار آوريم ، زيرا ممكن است آنها سعادت بشر را در نظر گرفته باشند يعنى نظر و فكر همه جانبه‌اى داشته باشند و فكرشان محدود به جنبهء خاص و زمان حال نباشد ، يا ممكن است از اين هم وسيعتر فكر كرده باشند و سعادت اجتماع را كه فوق سعادت فرد است و سعادت فرد بسته به سعادت اجتماع است در نظر گرفته باشند .\r\nاين تفاوت كه در فرق ميان سعادت فرد و لذت فرد گفته شد ، دربارهء يك عضو يا يك قوّه نيز صادق است ؛ يعنى ممكن است لذت يك عضو سعادت آن عضو نباشد .\r\nلذّت يك عضو به اين است كه ادراك ملائمى به او دست بدهد ، مثل اينكه چشم از ديدن منظره‌اى لذت ببرد ، اما همين ديدن ممكن است براى چشم زيان بخش نيز باشد و موجب رنجها و آلامى در آن گردد و مانع ديدنهاى ديگرى بشود . سعادت به هر حال جنبهء همه جانبه دارد و لذت جنبهء يك جانبه ولو آنكه عضو يا جنبهء مخصوصى را در نظر بگيريم . مثلًا آنگاه كه مىگوييم « سعادت بدنى و سعادت روحى » ما بدن را از روح\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمجزّا فرض كرده‌ايم امّا از جنبهء بدن تنها يا روح تنها بايد جنبهء [ همه جانبگى 
  ] « 1 » محفوظ باشد ، بر خلاف لذت روحى يا جسمى كه در آن جنبهء [ همه جانبگى 
  ] اعتبار نمىشود .\r\nاگر فرض كنيم اوضاع جهان اين گونه مىبود كه هيچ لذتى مقدمهء رنج و هيچ رنجى وسيله و مقدمهء لذت واقع نمىشد و هرگز ميان دو لذت تزاحم واقع نمىشد و همچنين ميان دو رنج ، البته مىگفتيم كه لذت عين سعادت و رنج عين شقاء است ، امّا متأسفانه اينطور نيست . اينجاست كه وظيفهء خاصّى براى انسان پيدا مىشود كه همان « اخلاق » است . بنابراين ، پس هر چند ميان سعادت و لذت رابطهء نزديك است امّا نمىتوان « سعادت » را مرادف با « لذت » دانست .\r\n\r\nسعادت و سرور\r\nاز اينجا معلوم مىشود تفسير سعادت به سرور و خوشى نيز خالى از ايراد نيست .\r\nسرور و اندوه نقطهء مقابل يكديگرند . سرور حالت خوش و لذت بخشى است كه از علم و اطلاع به اينكه يكى از هدفها و آرزوها انجام يافته يا انجام خواهد يافت به انسان دست مىدهد ؛ غم و اندوه حالت ناگوار و دردناكى است كه از اطلاع بر انجام نشدن يكى از هدفها و آرزوها به انسان دست مىدهد ؛ و در حقيقت سرور و اندوه حالتهايى خاص از لذت و رنج مىباشند . لذت و رنج گاهى در اثر برخورد مستقيم به عامل خارجى دست مىدهد مثل حالت خوشى كه از خوردن غذاى مطبوع و حالت ناخوشى كه از صدمه ديدن يك عضو براى انسان يا حيوان پيدا مىشود . به اين گونه حالت خوشى و ناخوشى « لذّت » و « رنج » گفته مىشود اما « سرور » و « غم » گفته نمىشود ، « سرور » و « اندوه » تنها به آن حالت خاصّ خوشى و ناخوشى گفته مىشود كه از علم و اطلاع به وجود عامل خوشى يا ناخوشى در گذشته يا حال يا آينده پيدا مىشود ؛ يعنى تابع تصور موجبات لذت و رنج مىباشند نه واقعيّت آن موجبات . از اين رو در حيوانات - لااقل در حيوانات پست كه فقط قادر به احساس مستقيم موجبات لذت و رنج در حالى كه موجود هستند مىباشند امّا قادر به تصور آنها و تفكّر\r\n\r\n\r\n\r\n\r\n","description":"","footnote":"\r\n( 1 ) . [ در متن اصلى « همه جانبى » آمده است . 
  ]\r\n","page_name":" 58 ","page_number":58},
  {"content":"\r\n\r\nدربارهء آنها نمىباشند - سرور و اندوه يعنى اين حالت خاص از لذت و رنج موجود نمىباشد .\r\nمقصود اين است كه سرور و اندوه دو حالت خاص از لذت و رنج مىباشند و همان ايرادى كه در تفسير سعادت به لذت هست به طريق اولى در تفسير آن به سرور نيز هست ؛ يعنى سرور نيز جنبهء همه جانبه ندارد . همچنين است كلمهء « خوشى » يا « موفّقيّت » و امثال اينها ؛ هيچيك از اينها جنبهء همه جانبه ندارد .\r\n\r\nرابطهء سعادت و قوّهء عاقله\r\nمفهوم « سعادت » از آنجا براى بشر پيدا شده كه بشر داراى قوهء عاقله است ، با اين قوه مىتواند لذتها و رنجها را با يكديگر قياس كند و جوانب مختلف زندگى خود را در نظر بگيرد و راهى را در زندگى پيش بگيرد كه مجموعا از لذت و خوشى بيشتر و كاملترى بهره‌مند شود و رنجها و ناخوشيها را به حداقل برساند .\r\nبراى قوهء عاقله ، يك لذت مخصوص از آن جهت كه لذت است كافى نيست كه مورد تصويب و قبول واقع گردد ، و يك رنج و درد مخصوص از آن جهت كه درد و رنج است كافى نيست كه طرد و نفى شود مگر آنكه رابطهء آن با ساير لذتها و رنجها مشخّص گردد و در مجموعهء آنها اثر مطلوب و لذت بخش آن از اثر نامطلوب و دردناك آن بيشتر باشد . لهذا در گذشته گفتيم كه لذت با مطبوع بودن بستگى دارد و سعادت با مصلحت . مصلحت سنجى كار قوهء عاقله است . مصلحت بودن يك چيز عبارت است از اينكه آن چيز با در نظر گرفتن همهء جوانب و عواقب ، فايدهء بيشترى داشته باشد .\r\nاز اينجا معلوم مىشود اين سخن كه گفته مىشود : « هر كسى فطرتا و طبيعتا طالب سعادت خويش است » درست نيست . انسان تا وقتى كه قوهء عاقله صد در صد بر غرائزش حكومت نكند طالب و تابع لذت است . انسانهاى عقلى و مسلّط بر غرائز كه نقشهء كلّى در زندگى براى خود رسم مىكنند و لذتها و رنجها را با همهء عواقب و نتايج در نظر مىگيرند و حداكثر كوشش را براى راهى كه از حداكثر لذت بهره‌مند شوند و آلام را به حداقل برسانند به كار مىبرند طالب سعادتند . « سعادت » يك مفهوم عقلى است نه يك مطلوب غريزى . بلى ، هر كسى بالقوه طالب سعادت است ، يعنى اگر درك قوى پيدا كند و قوهء عاقله‌اش نيرو بگيرد طبعا و عملا راه لذت بيشتر و رنج كمتر را\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nانتخاب مىكند . تازه اين نظر هم ( انسان بالقوه طالب سعادت است ) آنگاه صحيح است كه نظر سقراط را بپذيريم كه انسان تنها به علّت جهالت و نادانى راه شقاوت و گمراهى را مىپيمايد ، اما اگر نظر ارسطو را بپذيريم كه مىگويد علم به تنهايى كافى نيست ، قدرت اراده و ملكات اكتسابى و يا صفات فطرى بايد كمك بدهد ، اين نظر قابل رد و انكار است .\r\n\r\nسعادت و آرزو\r\nممكن است كسى بگويد : سعادت عبارت است از نيل كامل به آرزوها . هر كسى در اين جهان يك سلسله هدفها و آرزوهايى دارد و آن آرزوها در افراد مختلف ، متفاوت است . سعادت هر كسى به اين است كه به آرزوهايى كه دارد توفيق يابد . شقاوت و بدبختى اين است كه انسان به هيچيك از آرزوهاى خود نائل نگردد . در آن ميان آن كسانى كه به تمام آرزوهاى خود نائل مىگردند از سعادت كامل بهره‌مندند و آن كسانى كه به هيچيك از آرزوها نائل نمىشوند بلكه بالعكس امورى به آنها رو مىآورد كه از آنها تنفّر دارند ، در شقاوت و بدبختى كامل فرو رفته‌اند ؛ باقى مردم به نسبت نيل و عدم نيل به آرزوها سعادتمند يا بدبخت و محرومند .\r\nاين تفسير صحيح نيست . هر چند در اين تفسير جنبهء همه جانبه بودن سعادت تا اندازه‌اى رعايت شده است و هر چند اين مطلب مورد قبول است كه بين سعادت و آرزو ارتباط برقرار است امّا نمىتوان سعادت را عين نيل به آرزوها دانست ، زيرا اوّلا بشر چيزهايى را آرزو مىكند كه مىپندارد آن چيزها خوشى و آسايش و سعادت او را تأمين مىكنند ، امّا بسيار اتفاق مىافتد كه در تمنّى و آرزوى خود اشتباه مىكند ، بعد كه به آن مىرسد مىبيند اشتباه كرده است . محال است كه انسان به سعادت نائل شود و بفهمد اشتباه كرده است ، اما محال نيست بلكه بسيار اتّفاق مىافتد كه به آرزوى خود مىرسد و مىفهمد اشتباه كرده است . به عبارت ديگر نيل به سعادت پشيمانى بردار نيست ، امّا نيل به آرزو پشيمانى بردار است  ( وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ ، وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ )  « 1 » .\r\n\r\n\r\n\r\n\r\n","description":"","footnote":"\r\n( 1 ) . بقره / 216 .\r\n","page_name":" 60 ","page_number":60},
  {"content":"\r\n\r\nيكى از شرايط نيل به سعادت اين است كه انسان آرزوهاى خود را ضبط و كنترل كند و چيزهايى را آرزو كند كه حداكثر خوشى و سعادت او را تأمين كند . ارتباط « سعادت » و « آرزو » اين است كه آرزو شرط رسيدن به سعادت است ؛ يعنى آرزو براى اين جهت به انسان داده شده كه او را به حركت درآورد و به دنبال گمشدهء سعادت بكشاند . آرزو قوهء محركهء ماشين وجود انسان است ، نه اينكه سعادت عين نيل به آرزوست و دنبال سعادت رفتن همان دنبال آرزوها رفتن است و خود آن آرزوها آزادند كه به هر طرف كشيده شوند و وظيفهء انسان فقط پيروى از آنهاست .\r\nآرزو مانند مركب سوارى است كه هم بايد از نيروى آن استفاده كرد و به وسيلهء آن مسافتها را زير پا گذاشت و هم بايد آن را ضبط و هدايت و كنترل كرد . آرزوها را بايد نظم داد و جلوى پخش شدن و دور و دراز شدن آن را بايد گرفت و در مقابل بايد سطح آرزو را بالا برد ؛ يعنى از طول و عرض آرزو بايد كاست و بر ارتفاع آن بايد افزود .\r\nثانياً پيدايش آرزو تابع ميزان فهم و اطّلاع انسان است . ممكن است امور زيادى باشند كه سعادت بخش باشند اما انسان به واسطهء نشناختن و آشنا نبودن با آنها ، آنها را هرگز آرزو نمىكند و نمىخواهد . مثلًا يك طفل از آن نظر كه علم را نمىشناسد و به فوائد آن آگاه نيست هرگز آن را آرزو نمىكند ، آيا مىتوان گفت چون سعادت نيل به آرزوست و طفل يا وحشى آرزوى علم ندارد پس علم براى او سعادت نيست ؟ ! بسيارى از چيزها را انسان آرزو مىكند و سعادت نيست ، و بسيارى از چيزها را آرزو نمىكند در حالى كه سعادت اوست .\r\n\r\nسعادت و رضايت\r\nبعضى چنين تصور كرده‌اند كه سعادت عبارت است از اينكه انسان داراى اوضاع و احوالى بشود كه از آنچه دارد كمال رضايت و خشنودى داشته باشد ؛ كمال سعادت كمال رضايت است .\r\n« رضايت » با « آرزو » اين تفاوت را دارد كه آرزو با آينده بستگى دارد و رضايت با وضع حاضر . از اين رو ايرادى كه در مورد آرزو گفته شد در مورد رضايت جارى نيست ؛ يعنى آرزو تخلّف بردار و پشيمانى پذير است و ممكن است انسان چيزى را آرزو كند كه در عمل موجب خوشى و آسايش او نباشد ، امّا رضايت تخلّف بردار و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nپشيمانى پذير نيست ؛ يعنى رضايت حالتى است كه انسان در عمل پيدا مىكند .\r\nرضايت وقتى دست مىدهد كه آنچه هست موجب خوشى باشد . و همچنين ايرادى كه در تفسير سعادت به لذت وارد بود مبنى بر يك جانبه بودن لذت و همه جانبه بودن سعادت ، در تفسير سعادت به رضايت به ترتيبى كه در بالا گفته شد وارد نيست زيرا منظور ، مطلق رضايت نيست ، منظور رضايت از مجموع اوضاع و احوالى است كه انسان دارد .\r\nدر عين حال تفسير سعادت به رضايت صحيح نيست زيرا هر چند از جهات بالا كه گفته شد ايرادى وارد نيست امّا ايراد ديگرى وارد است و آن اين است كه : رضايت نيز مانند آرزو با سطح فكر و فهم و درك و اراده و همّت بستگى دارد . انسان گاهى از آن جهت چيزى را منتهاى آرزوى خود قرار نمىدهد و از رسيدن به آن كمال رضايت حاصل نمىكند كه همّت بلند ندارد و يا سطح فكرش پايين است . دو نفر را در نظر مىگيريم كه هدف و آرزوى نهايى يكى از آنها اين است كه كدخداى دهى بشود ، و هدف و نهايت آرزوى ديگرى اين است كه شخص اول جهان گردد و بر همهء جهان حكومت كند ؛ يا آرزوى نهايى يكى فراهم شدن وسائل عيّاشى و [ شهوترانى 
  ] ، و آرزوى نهايى ديگرى كشف اسرار جهان است . اين دو نفر اگر به منتهاى آرزوى خود برسند كمال رضايت نصيب هر دو خواهد شد بلكه هر دو نفر به كمال لذت نائل خواهند گشت . بهرهء آنها از لحاظ رضايت و بلكه از لحاظ لذت مساوى و برابر خواهد بود ولى موضوع رضايت و لذت آنها متفاوت است . موضوع رضايت و لذت يكى از موضوع رضايت و لذت ديگرى عاليتر و كاملتر است . به عبارت ديگر سطح خواسته‌ها و آرزوهاى آنها با يكديگر متفاوت بوده است .\r\nاگر كمال سعادت به اين است كه انسان حداكثر رضايت را از وضع خود داشته باشد و هيچ گونه نارضايى در كار نباشد ، دو نفر سابق الذكر متساويا به كمال سعادت نائل شده‌اند و هيچكدام از ديگرى سعادتمندتر نيست . ولى اگر سعادت تنها به رضايت بستگى نداشته باشد ، كمال و نقص موضوع رضايت يا كثرت و قلّت آن نيز دخالت داشته باشد نمىتوان گفت دو نفر سابق الذكر در يك درجه سعادتمندند و هر دو كمال سعادت را دارا مىباشند .\r\nثمرهء اين بحث يك مطلب اجتماعى مهمّ است : اگر سعادت صد در صد تابع رضايت شخص باشد نه تابع موضوع رضايت ، پس اگر طبقه‌اى زيرك و مرفّه و واجد\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nهمهء مواهب زندگى ، ترتيبى در كارها بدهند كه طبقات عوام و ساده ضمير در عين اينكه فاقد مزاياى زندگى مرفّه هستند ، در اثر بىخبرى و بىاطلاعى از زندگى عاليتر و مرفّه‌تر ، به آنچه خود دارند كمال رضايت را پيدا كنند و تصور آنچه را ندارند نكنند و هميشه زبان حالشان اين باشد :\r\n شكر خدا كه آنچه طلب كردم از خدا * بر منتهاى همّت خود كامران شدم \r\nدر صورتى كه آنچه از خدا طلب كرده و منتهاى همّتشان بوده از حد يك زندگى متوسط قرون وسطايى تجاوز نكند ؛ در اين صورت آن طبقهء زيرك و مرفّه بر اين طبقات بىخبر ظلم و ستم نكرده‌اند و مانع سعادت آنها نشده‌اند و حقّى از آنها پايمال نكرده‌اند ، بلكه حداكثر خدمت و كمك را در اين شكل به آنها كرده‌اند ، زيرا بشر بايد سعادتمند زندگى كند و سعادت به رضايت بستگى دارد ، كمال سعادت در كمال رضايت است و چون آن طبقات پايين به آنچه نصيبشان شده كمال رضايت دارند پس ، از كمال سعادت بهره‌مندند و از اين لحاظ با طبقات مرفّه در يك درجه‌اند .\r\nاما اگر سعادت را تنها به رضايت وابسته ندانيم ، در فرض بالا بايد بگوييم :\r\nهر چند كمال رضايت حاصل است و از اين نظر طبقات مرفّه و غير مرفّه مساويند ، و هر چند خود طبقات غير مرفّه مىپندارند كه كمال سعادت براى آنها حاصل است ، اما در حقيقت اينچنين نيست و طبقات غير مرفّه كمال سعادت را ندارند ، مقدارى از سعادت آنها به وسيلهء طبقهء زيرك و مرفّه از بين رفته است . پس طبقهء زيرك هر چند توانسته رضايت طبقات ديگر را تأمين كند و آلام آنها را از بين برده اما در عين حال مانع كمال سعادت آنها شده و در حقيقت به آنها ظلم كرده است . اكنون چگونه بايد حكم كرد و نظر داد ؟\r\nحقيقت اين است كه در اينجا بايد ميان « كمال رضايت » و « كمال لذّت » تفكيك كرد تا حل مشكل آسان گردد . در تقرير سؤال چنين فرض شده كه هر جا كمال رضايت و حداكثر رضايت هست كمال لذت و حداكثر لذت نيز هست . آنگاه چنين سؤال شده كه با وجود حداكثر رضايت و حداكثر لذت آيا نقص و كمال موضوع سعادت يا كثرت و قلّت موجبات آن ، تأثيرى در سعادت دارد يا ندارد ؟ در صورتى كه در مثالهاى بالا آنچه در هر دو نفر متساويا هست حداكثر رضايت است نه حداكثر لذت ، و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبين ايندو بايد تفكيك كرد . هر يك از « رضايت » و « لذّت » علّتى جداگانه دارد . رضايت تابع اين است كه به آنچه آرزو دارد نائل گردد و پشيمانى نيز نداشته باشد و نظرش نسبت به موضوعى كه آرزوى آن را داشته ، قبل از رسيدن و بعد از رسيدن به آن يكسان باشد ؛ يعنى رضايت تابع آرزوست و از نيل به آرزو پيدا مىشود و خود آرزو از طرفى تابع ميزان آشنايى انسان با موضوعات سعادت بخش است و از طرف ديگر تابع توقع و انتظار است ؛ يعنى انسان گاهى به علّت بىخبرى و بىاطّلاعى از لذات و كمالات عالىتر ، لذات كمتر يا پايين‌تر را ايده‌آل و منتهاى آرزوى خود قرار مىدهد و گاهى به عللى توقّع و انتظار برخى لذتها در وجودش مىميرد و يا به حال خفتگى در مىآيد ، اما اگر از آن لذت عالىتر اطّلاع پيدا كند و مزهء آن را بچشد و يا به علل خاصّى توقّعات مرده و انتظارات خفته در روحش زنده و بيدار بشوند آرزوها و ايده‌آلهايش فورا عوض مىشود و ديگر به آنچه قبلًا رضايت مىداد و كمال رضايت داشت رضايت نمىدهد . پس رضايت تابع سطح و ميزان آرزوست و آرزو تابع ميزان علم و اطلاع و توقّع و انتظار است .\r\nاما لذت اينچنين نيست . لذت تابع آرزو كه يك حالت نفسانى است نمىباشد ، لذت تابع واقعيّت خارجى است يعنى تابع رسيدن انسان است به كمالاتى كه استعداد آن كمالات را دارد ؛ به هر اندازه كه به كمالاتى كه در قوه و استعداد دارد بيشتر نائل گردد بيشتر لذت مىبرد . به عبارت ديگر رضايت و آرزو تابع امور ذهنى و حالات مختلف نفسانى مىباشند و اما لذت تابع امور عينى و خارجى است ، تابع اين است كه انسان يا حيوان به كمال و فعليتى كه استعداد آن را دارد نائل گردد .\r\nدو نفر كه سطح آرزويشان متفاوت است ، يكى آرزويش فقط در حدود آب و علف است و آرزوى ديگرى سير علمى و معنوى در ملكوت آسمانهاست ، اگر هر دو نفر به اين آرزوهاى خود برسند هر دو نفر حدّ اعلاى رضايت را خواهند داشت اما كجا مىتوان گفت كه هر دو نفر به يك اندازه از لذت و بهجت و سرور نصيب خواهند داشت . پس لذت تابع رسيدن انسان است به كمالات بالقوهء خود ، بر خلاف رضايت و آرزو .\r\nعليهذا در مثال راضى نگهداشتن طبقهء زيرك طبقات محروم را ، بايد گفت هر چند رضايت آنها را به دست آورده‌اند اما مانع سعادت آنها شده‌اند زيرا آنها را از لذات عاليتر و كاملتر محروم كرده‌اند گو اينكه خود آن محرومين به محروميّت خود\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nتوجه ندارند . حداكثر خدمتى كه به آنها كرده‌اند اين است كه در اثر ايجاد رضايت كامل ، آلام آنها را از بين برده‌اند ، اما سعادت تنها آسايش از آلام نيست ، سعادت استيفاى همه جانبهء حظوظ و بهره‌ها و لذتها و بركنارى از رنجها و دردهاست .\r\n\r\nدرجات و مراتب سعادت\r\nبدون شك سعادت از امورى نيست كه در همهء موارد ، يكسان و در يك حد پيدا مىشوند ، بلكه قابل كم و زياد و نقص و كمال و شدت و ضعف است زيرا از طرفى با لذت و خوشى بستگى دارد و لذت ، كيفيت است و قابل شدت و ضعف مىباشد ، و از طرف ديگر - بعداً خواهيم گفت كه - سعادت با عامل واحد بستگى ندارد ، عواملى دارد ، به هر اندازه كه عوامل سعادت بيشتر فراهم باشد سعادت كامل‌تر است و به هر اندازه كه كمتر فراهم باشد سعادت ناقص‌تر است . بديهى است كه اگر قبول كنيم سعادت و خوشبختى درجات و مراتب دارد بايد قبول كنيم كه شقاوت و بدبختى نيز درجات و مراتب دارد . اين مطلب احتياجى به توضيح ندارد .\r\n\r\nعوامل سعادت\r\nيكى از مباحث مهم در باب سعادت اين است كه چه چيز سعادت بشر را تأمين مىكند ؟ آن كيميا و اكسير اعظمى كه اگر بشر به آن برسد واقعا سعادتمند و از حداكثر خوشى و لذت بهره‌مند خواهد شد و تمام رنجها يا حداكثر رنجها از او دور خواهد شد چيست ؟\r\nاولًا ، آيا همچو چيزى وجود دارد يا وجود چنين چيزى صرفا خواب و خيال است ؟\r\nثانياً ، آيا تأمين كنندهء سعادت بشر فقط يك چيز است يا مجموع امورى بايد دست به دست يكديگر بدهند تا سعادت بشر تأمين گردد ؟\r\nثالثاً ، آن عامل يا عوامل را در بيرون از وجود خود بايد جستجو كرد و يا بايد هر كسى « از خود بطلبد هر آنچه خواهد كه در خودش است » ؟\r\nرابعاً ، اگر عامل يا عوامل سعادت در وجود خود انسان پنهان است آيا آن را در\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nجسم خود بايد جستجو كند يا در روح خود ؟\r\nو خامساً ، آيا عامل سعادت در اختيار بشر است يا از اختيار او خارج است ؟\r\nاينها مسائل زيادى است كه همواره مورد توجه بشر بوده است . برخى به كلّى اظهار يأس و نوميدى كرده و با بدبينى تمام گفته‌اند سعادت موهوم محض است زيرا حيات و زندگى و بلكه هستى شرّ است ، عليهذا امكان ندارد بشر چهرهء سعادت را ببيند ، عامل يا عواملى كه بتواند اين مطلوب را به بشر برساند وجود ندارد . بدبينان جهان اين نظر را انتخاب كرده‌اند .\r\nبرخى ديگر گفته‌اند : چنين نيست . علّت بدبختى آن كس كه بدبخت است اين است كه سرچشمهء سعادت را پيدا نكرده است . به سر چشمهء سعادت مىتوان دست يافت . با دست يافتن به سرچشمهء سعادت مىتوان سعادتمند شد . و امّا اينكه آن سرچشمه كجاست ؟ برخى مدعى شده‌اند كه : سرچشمهء سعادت را تنها در درون خود بايد جستجو كرد . هر چه انسان خود را از بيرون بيشتر بىنياز كند و متوجه عوامل درونى گردد بيشتر و بهتر از سرچشمهء سعادت سيراب خواهد شد . آنچه مايهء خوشى است عوامل درونى و روحى است ، عوامل بيرونى باعث رنج و درد مىباشند و آدمى به غلط دنبال آنها مىرود و از همين جا رنج و بدبختى پيدا مىشود . اين دسته قناعت و استغنا و پرهيز از عوامل مادّى و دنياى بيرون را شرط اوّل سعادت مىدانند .\r\nدر ميان يونانيان طبقه‌اى از فلاسفه كه به نام « كلبيّون » معروفند و معروف‌ترين آنها « ديوژن » است از اين دسته به شمار مىروند . در ميان فلاسفهء مشرق زمين اين طرز تفكّر در هند بيشتر از همه جا ريشه دوانيده است . در فلسفهء « بودا » تا حدّ زيادى اين طرز تفكّر نمايان است .\r\nگروهى ديگر سعادت را تنها در عوامل مادى خارجى جستجو مىكنند . مدعى هستند انسان جزئى از اين جهان است و تحت تأثير عوامل ديگر و نيازمند به آنهاست ، تنها با استفاده از آن عوامل است كه مىتواند به حيات خود ادامه دهد و از لذتهاى جهان بهره‌مند گردد . آنچه انسان از ناحيهء شخص خود دارد تنها نيازمندى و حاجت است و اين حاجتها اگر برآورده نشود بدبختى و رنج مىآورد . آن چيزى كه حاجتها را رفع و نيازمنديها را بر طرف [ مىكند 
  ] و موجب و موجد لذت است مواهب و مخلوقات جهان است . لذتى كه منشأ خارجى نداشته باشد و از درون خود آدمى بجوشد وجود ندارد . لذت در نتيجهء نوعى انفعال و تأثّر عصبى از برخى عوامل پيدا\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمىشود مانند تأثّرى كه اعصاب دهان و زبان از تماس با بعضى غذاها ، و اعصاب چشم از مواجه شدن با بعضى مناظر ، و اعصاب گوش از شنيدن بعضى نغمات ، و اعصاب لمس از لمس كردن پاره‌اى از اشياء پيدا مىكنند . بنابراين لذت صد در صد بستگى با عوامل خارجى دارد . و امّا درد و رنج ممكن است عامل خارجى داشته باشد مثل رنجى كه انسان از كتك خوردن يا حبس مىكشد و ممكن است از درون انسان سرچشمه بگيرد مثل رنج گرسنگى ، ولى منشأ اصلى اين رنجها نيز فقدان عوامل مساعد خارجى است . و از طرفى سعادت عبارت است از بهره‌مند شدن از حداكثر لذت و خلاصى از رنجها . پس سعادت انسان صد در صد بستگى دارد به عوامل خارجى ، عوامل سعادت و عوامل شقاوت را در دنياى خارج بايد جستجو كرد .\r\nگروهى ديگر گفته‌اند سعادت را تنها از درون يا از بيرون دانستن مبالغه است .\r\nانسان نه آنچنان است كه بتواند از عوامل بيرون از وجود خود مستغنى گردد و نه آنچنان فرع و طفيلى است كه تمام خوشيهايش بايد از خارج تأمين گردد . انسان پاره‌اى نيازمنديها دارد كه بايد به وسيلهء عوامل خارجى تأمين گردد و پاره‌اى لذتها برايش هست كه تنها از نيل و رسيدن به مواهب و مخلوقات ديگر برايش دست مىدهد ، و از طرف ديگر داراى آنچنان وجود اصيلى است كه مىتواند براى خود منبع لذت و خوشى گردد و پاره‌اى از لذتها را كه عالىترين لذتهاست از درون خود بجويد .\r\nاين فكر غلط است كه لذت منحصرا در نتيجهء انفعالات مادى عصبى از عوامل مادى خارجى پيدا مىشود . ممكن است لذتى به انسان دست دهد كه هيچ ريشهء مادى نداشته باشد و از باطن آدمى بجوشد . ما بعداً ثابت خواهيم كرد كه لذات روحى با لذات مادى تفاوت دارد و نوعى ديگر مىباشند و گفته خواهد شد كه لذات روحى احتياج چندانى به محركات خارجى و بيرونى ندارد .\r\nاكثر دانشمندان جهان تابع اين نظرند ؛ از اين رو در صدد بر شمردن مجموع عوامل بيرونى و درونى برآمده‌اند .\r\nگويند ارسطو عوامل سعادت را سه دسته دانسته است : روحى ، بدنى ، خارجى .\r\nعوامل روحى عبارت است از : حكمت ، عدالت ، شجاعت .\r\nعوامل بدنى عبارت است از : سلامت ، قوّت ، زيبايى .\r\nعوامل خارجى عبارت است از : ثروت ، مقام ، فاميل .\r\nبديهى است كه عوامل سعادت را نمىتوان منحصر به اينها دانست . در هر يك از\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاين سه قسمت عوامل ديگرى هم هست كه بايد به حساب بيايد . تأثير بعضى از آنها در سعادت بشر از برخى عوامل نه گانهء نامبرده بالاتر است ، مثلًا :\r\nدر ناحيهء روح : ايمان ، تربيت خوب ، هنر و صنعت ، عواطف رقيق ، سلامت روانى ، ارادهء نيرومند ، عقل قوى ( بنا بر اينكه حكمت را به علم تفسير كنيم ) .\r\nدر ناحيهء بدن : كار و عمل ، فعاليتهاى اخلاقى ، ورزش .\r\nدر ناحيهء امور خارجى : دوست صميمى ، همسر شايسته ، فرزند ، جمال طبيعت ، امنيت ، آزادى ، محيط مساعد براى پيشرفت .\r\nدر اين ميان برخى عوامل است كه مشترك ميان روح و بدن است مانند عبادت ، و برخى مشترك است ميان روح و بدن و خارج مانند كتاب « 1 » .\r\nالبتّه نبايد اين اشتباه را كرد كه مثلًا جنبهء سعادت بخشى هنر و صنعت و يا علم ( حكمت ) و يا كار و يا محيط مساعد از اين نظر است كه مولّد ثروت مىباشند پس آنها در مقابل ثروت عامل جداگانه نيستند ، زيرا اينها هر كدام قطع نظر از جنبهء مادى و توليد ثروت كانونى براى نشاط و خوشى شمرده مىشوند ، همچنانكه حساب ورزش را نيز از حساب سلامت بايد جدا كرد و حساب فعاليت اخلاقى و نيكوكارى و خدمت به خلق و همچنين حساب عبادت و كتاب را از حساب كار مطلق بايد جدا كرد چون هر كدام جداگانه منبع لذت و نشاط و كانون بهجت و سعادت شمرده مىشود .\r\nدر اينجا ما نمىتوانيم تفصيلا به بحث در اطراف هر يك از اين عاملها بپردازيم .\r\n\r\nارزش و ميزان دخالت عاملها\r\nبدون شك عواملى كه در سعادت بشر دخالت دارند از لحاظ ارزش و تأثير در يك درجه نمىباشند ، هر كدام از اينها « در صد » معيّنى دارد ؛ مثلًا ممكن است يكى بيست در صد دخالت داشته باشد و يكى ديگر يك يا نيم درصد . تعيين دقيق ارزش هر عاملى\r\n\r\n\r\n\r\n\r\n","description":"","footnote":"\r\n( 1 ) . اينجا اين شبهه هست كه همهء عوامل درونى منشأ بيرونى دارند يعنى همهء آنها را از بيرون بايد كسب كرد . جواب اين است كه بحث در خود عوامل است كه درونى هست يا بيرونى ، و اما اينكه منشأ اين عوامل درونى امور بيرونى است مثل علم و تربيت و صنعت ، يا اينكه منشأ يك عامل بيرونى عامل ديگر درونى است مثل اينكه عقل و علم و اخلاق منشأ پيدايش ثروت و رفيق و مقام است ، و بالاخره اينكه عوامل بيرونى و درونى در يكديگر مؤثرند مطلب ديگرى است .\r\n","page_name":" 68 ","page_number":68},
  {"content":"\r\n\r\nكه چقدر است و مقايسهء آن با عوامل ديگر كار دشوارى است و چندان لزومى هم ندارد . امّا به طور كلّى مىتوان اين بحث را مطرح كرد كه آيا از سه دستهء نامبرده كدام دسته مؤثرترند ؟ روح يا بدن يا عوامل خارجى ؟\r\nدر اينجا نيز نظرات متفاوت است . مىتوان گفت عوامل روحى در درجهء اول و عوامل بدنى در درجهء دوم و عوامل خارجى در درجهء سوم است . ولى معمولا افراد بشر از آنجا كه معلوماتشان از محسوسات آغاز مىگردد اول متوجّه عوامل خارجى و بعد متوجّه عوامل بدنى و در آخر متوجّه عوامل روحى مىگردند . لهذا غالبا افراد بشر به پول بيش از سلامت و به سلامت بيش از شخصيت اخلاقى اهميت مىدهند . از اين رو معلّمان و باريك بينان بشر كوشش كرده‌اند كه بشر را از طرفى متوجّه حفظ سلامت و بهداشت و ساير عوامل بدنى بكنند و از طرفى او را با كانونهاى عظيم لذت و خوشى كه در روان خود دارد آشنا كنند و همّت او را از افراط در توجه به عوامل بيرونى منصرف و متوجه درون نمايند . نصايح و مواعظ معلّمان اخلاق غالبا بر محور اين گونه مباحث دور مىزند .\r\nزشتى و ناپسندى بعضى از حالات و صفات ، ناشى از اهميت دادن و ارزش دادن به يك چيز است بيش از اندازهء ارزش واقعى آن چيز . مثلًا حرص و آز ناپسند است ، چرا ناپسند است ؟ چه عيبى دارد كه انسان هر چه بيشتر حريص و آزمند باشد ؟ به چه دليل زشتى و ناپسندى حرص از طرف افراد سوء نيّت دار و آزمند ولى زيرك به منظور اغفال ديگران به آنها تلقين نشده باشد ؟ جواب اين است كه حرص و آز عبارت است از اينكه انسان تمام همّت و ارادهء خود را صرف گردآورى مال و ثروت كند . بايد ديد ثروت چقدر و چند در صد در تأمين سعادت بشر دخالت دارد . اگر مثلًا ده درصد دخالت دارد بايد ده درصد همّت و كوشش صرف آن بشود نه بيشتر . همّت و اراده بايد مصروف تأمين همهء شرايط سعادت گردد و ناچار بايد به نسبت معيّن ميان آنها تقسيم شود و اگر جاذبهء يكى از آنها همّت و اراده را به سوى خود بكشاند و ساير شرايط به زمين بماند بديهى است كه بدبختى رو خواهد آورد .\r\nعوامل سعادت كه احيانا آنها را « شرايط سعادت » مىناميم از نظر ديگر بر دو قسم است : شرايط ركنى و شرايط غير ركنى .\r\nشرايط ركنى آنها هستند كه نبود آنها خواه ناخواه نوعى ناكامى به بار مىآورد و چيز ديگر نمىتواند جانشين آنها گردد مانند حكمت ، عدالت ، سلامت ، ايمان . امّا\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nشرايط غير ركنى آنهايى هستند كه بودن آنها بر رونق و كمال سعادت مىافزايد ولى نبود آنها را نمىتوان محروميّت و ناكامى و درد و رنج به حساب آورد مانند قوّت و جمال .\r\nيكى از جهات برترى عوامل روحى سعادت بر عوامل مادى آن اين است كه عوامل روحى اگر به حد كمال برسند تا حد زيادى قادرند كه رنج ناشى از فقدان عوامل مادى را از بين ببرند امّا عوامل مادى ولو به حد كمال برسند قادر نيستند جانشين عوامل روحى گردند .\r\nبه هر حال اينها سبب شده كه راهنمايان بشر از طرفى كانونهاى لذت روحى و معنوى را - كه بشر در سير تكاملى به وجود آنها پى مىبرد نه در حالت ابتدايى - به او معرفى كنند و عظمت و فوق العادگى آنها را گوشزد نمايند ، و از طرفى جلو اهميت دادن‌هاى افراطى به بعضى امور را بگيرند ، و از طرف ديگر ميان شرايط ركنى كه نمىتوان از آنها چشم پوشيد با شرايط غير ركنى كه قابل اغماض و چشم پوشى است فرق بگذارند .\r\nمولوى در زمينهء معرفى كانون عظيم روحى لذت و نشاط ، خطاب به آن كس كه از مى گسارى لذت طلب مىكند مىگويد :\r\n اى همه دريا چه خواهى كردنم ؟ * اى همه هستى چه مىجويى عدم ؟\r\nتو خوشىّ و خوب و كان هر خوشى * تو چرا خود منّت باده كشى ؟\r\nمى چه باشد يا جماع و يا سماع * تا تو جويى ز آن نشاط و انتفاع ؟\r\nعلم جويى از كتبهاى فسوس * ذوق جويى تو ز حلواى سبوس\r\nجوهر است انسان و چرخ او را عرض * جمله فرع و سايه‌اند و تو غرض\r\nآفتاب از ذرّه كى شد وام خواه ؟ * زهره‌اى از خمره كى شد جام خواه ؟\r\nجان بى كيفى شده محبوس كيف * آفتابى حبس عقده اينت حيف \r\n\r\nپيوستگى و ارتباط عاملها\r\nاين نكته ناگفته نماند كه در عين اينكه ما دربارهء ارزش و ميزان دخالت عاملهاى نامبرده بحث مىكنيم از پيوستگى و ارتباط آنها با يكديگر نبايد غفلت كنيم ؛ يعنى چنين نيست كه بتوان هر دسته‌اى را مجزّا از دسته‌اى ديگر تأمين كرد . هر يك از\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nجنبه‌هاى سه گانهء روحى و بدنى و خارجى پيوستگى كامل نسبت به يكديگر دارند .\r\nهمه نسبت به هم ، هم علتند و هم معلول ؛ يعنى وجود هر دسته‌اى در فراهم شدن دستهء ديگر مؤثر است ، و نبود هر دسته در به دست نيامدن دستهء ديگر اثر مىبخشد . اين خود حساب مفصّلى دارد كه اكنون مجال بحث در آن نيست .\r\n\r\nآيا سعادت متغيّر است يا ثابت ؟\r\nدر خود سعادت از جنبهء ثبات و تغيّر جاى گفتگو نيست زيرا چنان كه گفته و خواهيم گفت سعادت از رسيدن انسان به كمالاتى كه در قوه دارد و از شكفته شدن و بارور شدن قوا و استعدادات بدنى و روحى او پيدا مىشود . در متن كتاب اشارات از طرف بوعلى ماهيّت « لذّت » تشريح خواهد شد و گفته خواهد شد كه لذت عبارت است از « انعكاس نفسانى نيل قوه‌اى از قوا به كمالى كه در استعداد دارد » و چون سعادت عبارت است از لذت همه جانبه و نيل همه جانبه به همهء كمالات به طورى كه حداكثر كمالات و حظوظ فطرى و طبيعى استيفا گردد ، پس بايد ديد آيا اين جهت در طول زمان متفاوت مىشود يا ثابت و يكنواخت است ؟\r\nجاى ترديد نيست كه در اين جهت بشرهاى قرون گذشته با بشرهاى امروز تفاوتى ندارند . چنين نيست كه نوع كمالاتى كه آنها در استعداد داشته‌اند و كيفيّت لذتى كه از نيل به كمالات خود مىبرده‌اند با آنچه كه امروز بشر در استعداد دارد و با آنچه كه امروز احساس مىكند متفاوت باشد .\r\nاگر بخواهيم از جنبهء ثبات و تغيّر در مسألهء « سعادت » بحث كنيم بايد گفتگو را به عوامل سعادت بكشانيم . در عوامل سعادت است كه مىتوان گفت برخى چيزها در زمانى عامل سعادت و سبب تكامل بشر مىگردند و همانها در زمان ديگر عامل سعادت و موجب تكامل نيستند ، سهل است ، سبب شقاوت و موجب انحطاط و تأخّر مىباشند .\r\nمثلًا داشتن اسب و قاطر و نوكر و مهتر و داشتن منزل وسيع و اصطبل در گذشته از شرايط سعادت بود ؛ اما امروز كه وسائل مسافرت تغيير كرده و اوضاع اجتماعى عوض شده به هيچيك از آنها نيازى نيست ، اتومبيل شخصى يا كرايه جاى اسب و قاطر را گرفته ، مجهز بودن اجتماع از لحاظ وسائل زندگى جاى نوكر و كلفت را گرفته\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nو پاركهاى وسيع عمومى جاى منزلهاى وسيع را . حتّى پول كه يكى از شرايط ركنى زندگى قديم و زمان حاضر است ممكن است در اثر تغيير سيستمهاى زندگى فردى به سيستمهاى اشتراكى و اجتماعى اهمّيّت خود را در زندگى يك فرد از دست بدهد . پول را بشر براى خوراك و پوشاك و بهداشت و فرهنگ و غيره مىخواهد ، اگر رژيم زندگى شكلى به خود گرفت كه مردم در كارگاههاى عمومى كار كنند و در سالنهاى عمومى از بودجهء عمومى غذا بخورند و به همين طريق لباسشان برسد و فرهنگ و بهداشت و ساير وسايل و لوازمشان از طرف اجتماع تأمين گردد ديگر نيازى به پول از جنبهء شخصى نخواهند داشت و ثروت اهميت خود را از لحاظ تأمين سعادت فرد از دست خواهد داد . در گذشته فاميل و عشيره يكى از موجبات سعادت شمرده مىشد ، اما امروز اين عامل از ليست عوامل سعادت تقريبا حذف شده است زيرا در گذشته هر كس در دفاع از جان و مال و ناموس و شرف خود نيازمند به افراد همخون و هم ريشهء خود بود ، از اين رو افراد فاميل از يكديگر حمايت مىكردند و زندگيها شكل زندگى عشيره‌اى و قبيله‌اى داشت ، اما امروز قانون و تمدن احتياج بشر را از اين نظر تأمين كرده است و زندگيهاى قبيله‌اى ارزش خود را از دست داده است .\r\n\r\nدين و مذهب\r\nدر مورد دين و مذهب همين مطلب گفته شده است ، گفته شده است كه دين و مذهب در گذشته عامل مهمى براى سعادت و مبارزه با شقاوت و بدبختى بشر بوده است ، اما امروز كه علم و صنعت و قانون و فرهنگ رشد كرده و توسعه يافته نيازى به دين و مذهب نيست ، بلكه احيانا چون مانع رشد فرهنگ و بسط تمدن مىگردد در زمان حاضر بايد از عوامل تأخّر و انحطاط و بدبختى شمرده شود .\r\nپس عوامل سعادت متغيّرند نه ثابت ، و ممكن است چيزى در زمانى عامل سعادت باشد و در زمان ديگر عامل شقاوت و يا به عكس .\r\n\r\nثبات و تغيير عوامل\r\nحقيقت اين است كه نه به طور كلّى همهء عوامل سعادت متغيّرند و نه به طور كلّى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nهمه ثابت و لا يتغيّر . مثلًا علم و هنر و عدالت اخلاقى و سلامت بدن و زيبايى هميشه عامل سعادت بوده‌اند و هستند و خواهند بود و از آن طرف بعضى از امور هم هستند كه در زمانى ابزار سعادتند و در زمان ديگر نيستند . اما بايد راز مطلب را به دست آورد كه چگونه است كه بعضى عاملها متغيّرند و بعضى ثابت ؟ سرّ مطلب چيست ؟ و آيا مىتوان مقياسى در اين زمينه به دست داد ؟\r\n\r\nفرق عاملها و عامل عاملها\r\nفرقى كه هست از اين نظر است كه بعضى عاملها عامل مستقيم‌اند و بعضى عامل عامل‌اند ؛ يعنى بعضى عاملها مستقيما مبدأ لذت و خير و دور كنندهء رنج و شرّند ، مثل سلامت - كه اين گونه عاملها به دليل اينكه طبيعت و فطرت اصلى بشر در همهء زمانها يك جور است ثابت و يكنواخت‌اند - ولى برخى عاملها عامل مستقيم نيستند بلكه عامل عامل‌اند ، مثل ثروت . ثروت مستقيما مبدأ خير و لذت و دور كنندهء شرّ و رنج نيست بلكه وسيله‌اى است براى كسب و تحصيل ساير عوامل . با پول مىتوان به مقاصد خود دست يافت ، با پول مىتوان خوراك و پوشاك خوب تهيّه كرد ، با پول مىتوان بهداشت و فرهنگ تأمين كرد ، با پول مىتوان مسافرت كرد و به گردش رفت ، و همين طور .\r\nوسيله بودن پول چون جنبهء قراردادى دارد با به هم خوردن اين قرارداد اجتماعى يعنى با تغيير رژيم اجتماعى از بين مىرود .\r\nهمچنين اسب و قاطر و نوكر و مهتر كه روزى وسيلهء سعادت شمرده مىشدند از آن جهت بود كه وسيلهء رفع نيازمنديهاى اوّلى و تأمين وسائل اوّليّه بودند . وقتى كه وسيلهء بهتر براى اين نيازمنديهاى اوليه و وسائل اوليه پيدا شد قهراً جاى اين وسائل را كه وسائل درجه دوم سعادتند مىگيرند .\r\nاما امورى كه مستقيماً مورد نياز طبيعت و فطرت بشرند و يك حاجت طبيعى و فطرى براى بشر به شمار مىروند در همهء زمانها ثابت و يكنواخت مىباشند .\r\nاگر بخواهيم بحث خود را در مورد دين و مذهب دنبال كنيم اولًا بايد ببينيم كه ايمان مذهبى ريشهء طبيعى و فطرى در روح بشر دارد يا نه ؟ و ثانياً به فرض اينكه ريشهء فطرى ندارد آيا علم و صنعت و تمدن و قانون توانسته است جاى دين را پر كند يا نه ؟\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nجواب سؤال اول مثبت است و جواب سؤال دوم منفى . در اينجا نمىتوانيم وارد بحث تفصيلى اين مطلب بشويم .\r\n\r\nآيا سعادت مطلق است يا نسبى ؟\r\nمعنى اينكه سعادت مطلق است اين است كه سعادت نسبت به افراد و اشخاص و نسبت به محيط و اقوام و ملل يكسان است و فرق نمىكند ، آن چيزى كه سعادت است براى همه سعادت است و در همه جا سعادت است ؛ و معنى اينكه سعادت نسبى است اين است كه ممكن است يك چيز براى يك فرد و در يك محيط خاص سعادت باشد و براى فرد ديگر و در محيط ديگر سعادت نباشد بلكه عين بدبختى و شقاوت بوده باشد .\r\nدر فصل پيش تفاوت و عدم تفاوت سعادت را از لحاظ تاريخ و زمان سنجيديم و اين مسأله را بحث كرديم كه آيا سعادت متغيّر است يا ثابت ؟ در اين فصل تفاوت و عدم تفاوت سعادت را از لحاظ افراد و از لحاظ محيطها و مكانها بايد بسنجيم و ببينيم آيا براى همه كس و در همه جا يكسان است يا نسبت به افراد و نسبت به شرايط محيط متفاوت مىگردد ؟\r\nممكن است كسى نظر دوم را انتخاب كند و سعادت را نسبى بداند به دو دليل :\r\nالف . بسيار چيزهاست كه سعادت يك نفر بستگى كامل به آنها پيدا مىكند و حال آنكه سعادت افراد ديگر هيچ گونه بستگى به آنها ندارد ، بلكه احيانا به نقطهء مقابل آنها بستگى دارد . مثلًا شخصى به معشوقى عشق مىورزد و آن عشق قرار و آرام را از او مىگيرد ؛ سعادت اين شخص بستگى كامل پيدا مىكند به وصال اين معشوق ؛ در صورتى كه شخص ديگر معشوقى ندارد يا اينكه معشوق ديگرى دارد و سعادتش به وصال معشوق خودش بستگى دارد . همچنين است فرزند . هر كس سعادتش بستگى دارد به حيات و سلامت و خوبى فرزند خودش نه فرزند ديگرى . فرزند هر كسى فقط براى خودش سعادت است نه براى ديگران .\r\nدر موارد خاصى سعادت يك نفر عين بدبختى و شقاوت ديگرى است . دو نفر كه فى المثل در يك مسابقهء قهرمانى بين المللى شركت مىكنند و با هم مسابقه مىدهند هر كدام از اين دو نفر كه پيروز بشود خود را سعادتمند مىداند و آنكه شكست بخورد\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nخود را بدبخت و بىسعادت مىداند . بنابراين غلبهء هر يك از دو قهرمان كه سعادت اوست عين بدبختى و شكست ديگرى است .\r\nب . خواسته‌ها و آرزوها و هدفهاى افراد متفاوت است . ممكن است يك چيز سبب خوشحالى و لذت و سرور يك نفر بشود و همان چيز اگر براى ديگرى دست بدهد سبب خوشحالى او نگردد . فى المثل يك نفر دانشمند كه در مقام بحث و جستجوى يك مسألهء تاريخى است و هر چه كوشش مىكند مشكل خود را نمىتواند حل كند ، ناگهان برخورد مىكند به يك نسخهء قديمى و معتبر و در آنجا چيزى مىيابد كه مشكل او را حل مىكند . اين شخص از دست يافتن به اين مقصود و حلّ اين مشكل يك دنيا سرور و بهجت پيدا مىكند ، در صورتى كه دست يافتن به اين نسخه و اين مطلب براى كسى كه آرزوى حلّ مشكل مفروض را ندارد هيچ گونه لذّت و بهجت و سعادتى را در بر ندارد .\r\nپس به اين دو دليل سعادت نسبى است .\r\nحقيقت اين است كه هيچيك از دو دليل فوق را نمىتوان براى نسبى بودن سعادت كافى شمرد .\r\nامّا دليل اول ، به جهت اينكه معنى « سعادت مطلق است » اين است كه حقيقت و طبيعتى كه سبب سعادت يك فرد است سبب سعادت همهء افراد است نه اينكه همان فردى از آن حقيقت كه سبب سعادت يك فرد انسان است حتماً بايد سبب سعادت همهء افراد بشود . مثلًا اگر مىگوييم سلامت يا ايمان يا حكمت سبب سعادت است مقصود اين است كه خصوص سلامت و ايمان و حكمت يك فرد سبب سعادت خود اوست نه اينكه سلامت اين فرد حتماً بايد سبب سعادت فرد ديگر نيز باشد . عليهذا اگر گفته مىشود غلبه و پيروزى سبب سعادت است يعنى سبب سعادت همان كس است كه غلبه نصيب او شده است هر چند همين غلبه سبب بدبختى ديگرى است . همچنين اگر گفته مىشود فرزند سبب سعادت است يعنى فرزند داشتن براى هر كسى موجب سعادت همان كس است . پس معنى اينكه گفته مىشود فلان چيز سبب سعادت بشر است اين است كه طبيعت كلّى اين چيز اگر نصيب انسان بشود او را سعادتمند مىكند ، نه اينكه طبيعت كلّى سبب سعادت است هر چند نصيب ديگرى گردد .\r\nو امّا دليل دوم ، به جهت اينكه اگر ما سعادت را عين نيل به آرزوها و انجام يافتن خواسته‌ها بدانيم - آن آرزوها هر چه باشد و آن خواسته‌ها در هر زمينه‌اى باشد - اين\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدليل تمام است ، امّا ما قبلًا ثابت كرديم كه اينطور نيست ، آرزو و خواسته‌ها ممكن است از مسير سعادت منحرف گردد . از شرايط نيل به سعادت اين است كه انسان تسليم خواسته‌ها و آرزوهاى خود نباشد و آنها را ضبط و كنترل كند و بداند گاهى چيزى را آرزو مىكند كه سعادت نيست و چيزى را آرزو نمىكند در حالى كه سعادت هست . پس صرفا اين جهت كه دست يافتن به بعضى امور بعضى را شادمان مىكند و بعضى نسبت به آنها بىتفاوتند و احيانا بعضى را غمگين مىكند دليل بر نسبى بودن سعادت نيست ، سعادت نيل به خواسته‌ها و آرزوها نيست ، نيل به كمالات و فعليّت يافتن استعدادهايى است كه هر كس در طبيعت خود دارد .\r\nپس براى مطلق يا نسبى بودن سعادت اين مطلب را بايد مورد بحث و دقّت قرار داد كه آيا استعدادهاى طبيعى افراد و كمالاتى كه همهء افراد بالقوه دارند در همهء افراد و همهء محيطها يكسان است يا متفاوت است ؟ اگر اين جهت را در نظر بگيريم به اين نتيجه مىرسيم كه سعادت در بعضى جهات مطلق است و در بعضى جهات نسبى .\r\nافراد انسان از آن نظر كه نوعيّت واحد دارند و اشتراك نوعى دارند و داراى قوا و غرائز و استعدادات مشابهى هستند ، سعادت يكسانى دارند و از آن جهت كه تفاوتهايى در استعدادات دارند و كم و زيادهايى از اين نظر دارند سعادتهاى متفاوتى دارند .\r\nانسان طبيعتاً اجتماعى آفريده شده است . اجتماع انسانى احتياج دارد به اينكه استعدادات گوناگونى در آن به ظهور بپيوندد . از اين رو طبيعت كه در تسخير حقيقت قاهر و مافوقى است ، در افراد به شكل متفاوتى ظهور مىكند ، ذوقها و استعدادها و ميل و رغبت‌ها طبعا متفاوت مىگردند . هر دسته‌اى ذوق و استعداد رشته‌اى را نشان مىدهند و پىگيرى مىكنند . مجموع استعدادهايى كه براى پيشرفت و تكامل جامعهء انسانى لازم است در ميان مجموع افراد تقسيم شده است . نوع ، رسالتى دارد و فرد ، رسالتى . رسالت نوع ، پيشرفت و تكامل نوع است از راه شكفته شدن تمام استعدادهاى انسانى . رسالت فرد انجام وظيفهء طبيعى اجتماعى است از راه شكفته شدن استعدادهايى كه با ديگران يكسان دارد و استعدادهايى كه در تقسيم طبيعى نصيب او شده است .\r\nپس افراد انسان از آن نظر كه افراد نوع واحدند و صفات و حالات و قوا و غرائز و استعدادهاى مشترك دارند كمالات و خيرات مشابهى آنها را سعادتمند مىكند ، و از\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآن نظر كه تفاوتهايى از لحاظ استعداد در آنها هست و هر دسته‌اى چيزهايى در قوه دارند و بايد به فعليّت برسد و ديگران آنها را ندارند كمالات و خيرات خاصّى آنها را سعادتمند مىسازد . پس در مورد كمالات و خيرات مشترك ، سعادت مطلق است ، و در مورد كمالات و خيرات اختصاصى ، نسبى .\r\nاز نظر فلسفى بايد گفت فرق است ميان غايات اوّليّهء طبيعت و غايات ثانويّهء وى . برخى از استعدادها براى رسيدن به غايات اصلى و اوّلى طبيعت است و آنها عبارت است از مدارجى كه يك نفر انسان در سلسله مراتب وجود در قوس صعود طى مىكند  ( يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ )  « 1 » و برخى استعدادها براى رسيدن انسان به غايات و هدفهاى ثانوى طبيعت است . هدفهاى ثانوى عبارت است از هدفهايى كه طبيعت آنها را براى ايجاد زمينه براى هدفهاى اوّليّه و ذاتيّه تعقيب مىكند . استعدادهاى اجتماعى انسان همه از اين قبيل است . افراد بشر از لحاظ هدفهاى اوّليّهء طبيعت ، سعادت يكسانى دارند ، پس سعادت از اين نظر مطلق است ، ولى از لحاظ هدفهاى ثانويّهء طبيعت ميان آنها تفاوتهايى است و سعادتهاى متفاوتى احياناً پيدا مىكنند ، پس سعادت از اين نظر نسبى است .\r\nتفاوتهايى كه احياناً ملّتها در محيطهاى مختلف و منطقه‌هاى مختلف پيدا مىكنند ناشى از احتياجات مخصوص طبيعى و عكس العمل طبيعت انسانى است در برابر محيط طبيعى ؛ يعنى يك نوع هدف ثانوى است كه براى طبيعت پيدا مىشود .\r\nبه هر حال مسألهء نسبى بودن سعادت با مسألهء نسبى بودن خواسته‌ها و آرزوها بستگى ندارد ، با مسألهء نسبى بودن « خير » و « كمال » بستگى دارد . در متن كتاب ضمن يكى از فصول ، اين بحث از طرف شيخ ابوعلى طرح خواهد شد و ما در آنجا باز در اطراف اين مطلب بحث خواهيم كرد .\r\n\r\nآيا انسان براى رسيدن به سعادت نيازمند به راهنماست ؟\r\nبحث در اين مطلب چندان دشوار نيست . اوّلًا بايد ببينيم انسان براى رسيدن به سعادت چه نيازمنديهايى دارد و خود انسان براى رسيدن به آن نيازمنديها چه اندازه\r\n\r\n\r\n\r\n\r\n","description":"","footnote":"\r\n( 1 ) . انشقاق / 6 .\r\n","page_name":" 77 ","page_number":77},
  {"content":"\r\n\r\nمجهّز است و چه اندازه مىتواند خود را مجهّز كند ؟\r\nبديهى است كه اگر سعادت عبارت بود از لذت ، و لذت هم عبارت بود از لذات جسمى كه انسان پا به پاى رشد طبيعى و جسمانى خود از وجود آنها آگاه مىگردد نيازى به راهنما نبود . انسان براى رسيدن به لذاتى از قبيل خوردن و خوابيدن و غلبه كردن و آميزش جنسى نيازى به رهبر و راهنما ندارد . و همچنين اگر انسان نيازمندى خود را در ناحيه‌اى جدّا احساس كند و به حسب غريزه چارهء آنها را نداند ممكن است تدريجا از راه علم و بسط صنعت به رفع پاره‌اى از آن نيازمنديها توفيق يابد .\r\nانسان دچار بيماريهايى مىگردد و به فكر چارهء آنها مىافتد و بالاخره پس از سالها و قرنها تدريجا چارهء آنها را پيدا مىكند .\r\nامّا مسألهء سعادت ، تنها مسألهء لذات حسّى نيست كه هر كس به حكم غريزهء ابتدايى در جستجوى آن برآيد ؛ همچنين مسألهء برخى از نيازمنديهاى حسّى از قبيل بيماريها نيست كه بالاخره با تلاش و كوشش راهى به سوى چاره پيدا كند ؛ مسألهء يك نيازمندى ، دو نيازمندى نيست . رسيدن به سعادت نيازمند به طرح يك برنامهء وسيع و همه جانبه‌اى است كه انسان را به سوى كمالاتى كه در استعداد دارد - خواه مادى و خواه معنوى ، خواه اينكه خودش آنها را بشناسد و نيازمندى خود را احساس كند يا احساس نكند - با در نظر گرفتن اينكه حداكثر خوشى و لذت و حداقل رنج و درد به انسان برسد ، هدايت و رهبرى كند .\r\nبديهى است كه هيچ فردى قادر نيست چنين برنامه‌اى براى خود يا براى ديگران تنظيم كند . طرح و تنظيم برنامهء سعادت فرع بر اين است كه انسان با تمام استعدادهاى مكتومى كه دارد شناخته بشود ، زيرا سعادت از شكفته شدن استعدادها و بروز و ظهور و فعليّت يافتن قوّه‌ها پيدا مىشود . سعادت حقيقى وقتى حاصل مىشود كه تمام استعدادهاى انسانى ، بالاخص استعدادهاى عالى وجود وى ، از قوه به فعليّت برسد . پس انسان با همهء استعدادهايش بايد شناخته شود تا طرح و تنظيم چنين برنامه‌اى ممكن و ميسّر گردد .\r\nاز طرف ديگر با توجّه به اينكه با همهء پيشرفتهاى عظيمى كه نصيب بشر در علم و صنعت شده و با همهء كشفيّات شگفت آورى كه در دنياى جمادات و نباتات و جانداران صورت گرفته انسان هنوز عنوان « موجود ناشناخته » دارد ، پس بايد قبول كرد كه هنوز علم بشر نتوانسته مدعى شود كه مىتواند طرح سعادت بشر را تنظيم كند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nپس نه تنها يك فرد در رسيدن به سعادت نيازمند به راهنماست بلكه نوع بشر نيز چنين نيازمندى را دارد .\r\nولى از طرف ديگر آيا مىتوان قبول كرد كه چنين نيازمندى بزرگى كه نتيجه‌اش سرگشتگى انسان است در كار باشد و دستگاه عظيم و منظّم خلقت كه در زمينهء احتياج همواره شاهكارهاى خود را بروز مىدهد ، اين نيازمندى را نديده گرفته باشد و از افق ما فوق تدبير انسانى - يعنى افق وحى - او را رهبرى و هدايت نكند و لوح ضمير افرادى پاك و آماده را به انوار اشراق غيبى روشن نكند ؟\r\nشيخ ابوعلى سينا در آخر كتاب النجاة مىگويد :\r\nو الحاجة الى هذا الانسان فى ان يبقى نوع الناس و يتحصل وجوده اشدّ من الحاجة الى انبات الشعر على الاشفار و على الحاجبين و تقعير الأخمص من القدمين و اشياء اخرى من المنافع التى لا ضرورة فيها فى البقاء بل اكثر مالها انها تنفع فى البقاء .\r\nاحتياج به چنين انسانى ( انسانى كه بتواند وحى الهى را بگيرد ) در بقاى نوع انسان بسى بيشتر است از احتياج به اينكه بر روى پلكهاى چشم ، مژگان و بر بالاى چشم ، ابرو و در كف قدم ، گودى ، و اشيائى از اين قبيل در زمينه‌هاى ديگر كه ضرورتى در بقاى انسان ندارد ، پيدا شود . . .\r\nيگانه طرحى كه صلاحيّت دارد بشر آن را برنامهء سعادت خود قرار دهد ، طرحى است كه از طريق وحى به وسيلهء انبياء عظام تدريجا براى بشر بيان شده است و صورت كامل آن دين مقدّس اسلام است . بحث در جزئيّات اين طرح از وظيفهء اين درس خارج است .\r\nبسيار ديده مىشود كه افرادى كم اطّلاع و ساده ضمير كه خود را تسليم طرح سعادت انبياء كرده‌اند بدون آنكه كاملا به مزاياى آن پى برده باشند آن اندازه از سعادت بهره‌مند مىباشند كه يك صدم آن را يك نفر ديگر كه مدعى دانش است و با شمع كم فروغ دانش خود مىخواهد اين بيابان بىكران را بپيمايد و سرگشته از اين سو به آن سو مىدود ، دارا نيست .\r\nپس از اين مقدمات اكنون به شرح و توضيح متن اين نمط مىپردازيم .\r\n\r\n","description":"","footnote":"","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\n\r\nالنمط الثامن فى البهجة و السعادة\r\nو هم و تنبيه : « انه قد سبق الى الاوهام العامية أن اللذات القويّة المستعلية هى الحسية و أن ماعداها لذات ضعيفة و كلها خيالات غير حقيقية .\r\nو قد يمكن أن ينبّه من جملتهم من له تمييز ما فيقال له : أليس ألذّ ما تصفونه من هذا القبيل هو المنكوحات و المطعومات و امور تجرى مجريها و أنتم تعلمون أن المتمكن من غلبة ما و لو فى أمر خسيس كالشطرنج و النرد و نحوهما قد يعرض له مطعوم و منكوح فيرفضه لما يعتاضه من لذة الغلبة الوهمية .\r\nو قد يعرض مطعوم و مكنوح لطالب العفة و الرياسة مع صحة جسمه فى صحبة حشمه فينفض اليد منهما مراعاة للحشمة . فتكون مراعاة الحشمة آثر و ألذّ لا محالة هناك من المنكوح و المطعوم .\r\nو اذا عرض للكرام من الناس الالتذاذ بانعام يصيبون موضعه آثروه على الالتذاذ بمشتهى حيوانى متنافس فيه و آثروا فيه غيرهم على أنفسهم مسرعين الى الانعام به .\r\nو كذلك فانّ كبير النفس ليستصغر الجوع و العطش عند المحافظة على ماء الوجه و يستحقر هول الموت و مفاجاة العطب عند مناجزة الاقران و المبارزين و ربما اقتحم الواحد على عددهم ممتطياً ظهر الخطر لما يتوقعه من لذة الحمد و لو بعد الموت كأنّ ذلك يصل اليه و هو ميّت .\r\nفقد بان أن اللذات الباطنة مستعلية على اللذات الحسية .\r\nو ليس ذلك فى العاقل فقط بل و فى العجم من الحيوانات .\r\nفانّ من كلاب الصيد ما يقنص على الجوع ثم يمسكه على صاحبه و ربما حمله اليه .\r\nو المرضعة من الحيوانات تؤثر ما ولدته على نفسها و ربما خاطرت محامية عليه أعظم من مخاطرتها\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nفى ذات حمايتها نفسها .\r\nفاذا كانت اللذات الباطنة أعظم من الظاهرة - و ان لم تكن عقلية - فما قولك فى العقلية ؟\r\nبراى بعضى از واهمه‌هاى عوامانه اين خيال پيش آمده است كه لذات قوى و غالب منحصر به همان لذات حسى مىباشند و ما سواى آنها لذاتى ضعيف هستند و بلكه لذات واقعى نمىباشند .\r\nولى اگر در ميان اين اشخاص صاحب تميزى پيدا شود ممكن است آگاهانده شود كه : آيا نه اين است كه قوىترين لذات حسى ، لذات جنسى و خوردنيها و نظير اينها ( پوشيدنيها و مسكنها ) مىباشند و شما مىدانيد كه گاهى آدمى به خاطر يك پيروزى بر حريف ، ولو در يك كار پستى مانند شطرنج بازى و نرد بازى ، از امور خوردنى و جنسى چشم مىپوشد و به خاطر لذتى كه در اين غلبهء وهمى هست آنها را ترك مىكند .\r\nو همچنين امر خوردنى يا جنسى بر شخصى عرضه داشته مىشود كه به عفت و رياست علاقه‌مند است و او در عين سلامت نفس و تن براى اينكه عزت و شكوهش در بين اطرافيان لكه‌دار نشود از آنها دست مىكشد .\r\nهمچنين مردمان كريم النفس لذت بخشش و خورانيدن و پوشانيدن و راحت رسانيدن را بر لذات و شهوات حيوانى كه ديگران براى آنها سر و دست مىشكنند ( از قبيل خوردن و پوشيدن و آسودن ) مقدم مىدارند و ديگران را بر خويشتن پيش مىاندازند .\r\nو همچنين آدم بزرگ نفس آنجا كه امر دائر بشود كه آبرو و كرامت خود را از دست بدهد يا گرسنگى و تشنگى بكشد تحمل گرسنگى براى محافظت بر آبرو در نظرش كوچك مىآيد و آنجا كه در مبارزات با حريف روبرو مىگردد مرگ و هلاكت ناگهانى را كوچك مىشمرد و گاهى يك تنه بر گروه كثيرى حمله مىبرد و جان خود را به خطر مىاندازد به خاطر ستايش لذت بخشى كه ولو پس از مردن از وى خواهد شد ، و چنين فرض مىكند كه بعد از مردن اين ستايش به او خواهد رسيد و او لذت خواهد برد .\r\nپس معلوم مىشود كه لذات باطنى بر لذات حسى مىچربد .\r\nاين جهت كه از لذات حسى به خاطر لذات باطنى صرف نظر بشود اختصاص به انسان ندارد ، حيوانات بى زبان نيز ممكن است چنين باشند . مثلًا سگ شكارى در حالى كه گرسنه است شكار را مىگيرد و نمىخورد بلكه بالاى سر او مىايستد تا صاحبش برسد ، و گاه آن صيد را به طرف صاحب خود حمل مىكند .\r\nو نيز حيوانات شيرده فرزندان خويش را بر خود مقدم مىدارند و براى حمايت فرزند آنچنان خود را به خطر مىاندازند كه براى حمايت از خود چنان نمىكنند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nوقتى كه لذات باطنى وهمى از لذات ظاهرى حسى قوىتر باشند پس لذات عقلى به طريق اولى از لذات حسى قوىتر مىباشند .\r\nشرح : در اينجا مواردى در زندگى انسان نشان داده شده است كه آدمى به خاطر يك لذت غير حسّى از لذت حسّى چشم پوشيده است . آن موارد عبارت است از :\r\n1 . ترك خوردنى و امور جنسى به خاطر پيروزى در بازيها و مسابقات .\r\n2 . ترك امور مزبور به خاطر عفّت و رياست .\r\n3 . مقدّم داشتن لذت رساندن به ديگران بر لذت حسى كه خود شخص مستقيما از اشياء و مواد خارجى ممكن است ببرد .\r\n4 . تحمّل گرسنگى و تشنگى به خاطر حفظ آبرو و كرامت نفس ، و همچنين تحمّل مرگ براى فرار از شكست .\r\nدو مورد از زندگى حيوانات ديگر نشان داده شده است كه آنها نيز لذت غير حسّى را بر لذت حسّى مقدم مىدارند .\r\nو نتيجه گرفته شده است مقدم داشتن اين لذات غير حسى دليل بر شديدتر بودن و كامل‌تر بودن آنهاست .\r\nو بعد چنين نتيجه گرفته شده است كه با اينكه لذات نامبرده كه بر لذات حسّى مقدمند لذات عقلى نيستند بلكه صرفا باطنى مىباشند ، پس لذات عقلى به طريق اولى شديدتر و كامل‌ترند .\r\nبراى فهميدن اين فصل دانستن چند مطلب لازم است :\r\n1 . اعتراف به اينكه در موارد نامبرده آدمى همانطور عمل مىكند كه در متن گفته شده است و البته اين مطلب احتياج به توضيح ندارد ، هر كس در تجربيّات زندگى خود به اين موارد پى برده است .\r\n2 . قبول اين مطلب كه مقدم داشتن لذتى بر لذتى ديگر دليل قوىتر بودن و كامل‌تر بودن لذت اول بر لذت دوم است . اين مطلب نيز قابل قبول است زيرا همين قدر كه اعتراف داشته باشيم كه انسان در حركات ارادى خود صد در صد تابع لذت و الم است بالضروره بايد تصديق كنيم كه اگر انسان در شرايط متساوى در ميان دو لذت قرار بگيرد ، لذت قوىتر را انتخاب مىكند . در عمل مىبينيم در لذاتى كه از يك نوع مىباشند ، مثلًا لذت خوردنى يا لذت جنسى ، اگر امر دائر بشود كه در شرايط مساوى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nآدمى يكى از دو خوردنى و يا يكى از دو امر جنسى را انتخاب كند كه يكى از ديگرى لذيذتر است البته لذيذتر را انتخاب مىكند . مسلّما در لذاتى هم كه از يك نوع نمىباشند همين طور است .\r\n3 . تصديق به اين مطلب كه لذات نامبرده ، باطنى و غير حسّى مىباشند . و اما اينكه ميان لذت حسّى و غير حسّى و يا به تعبير ديگر كه در روان شناسى جديد مصطلح است بين لذت جسمى و روحى چه فرقى هست ، احتياج به توضيح دارد و بعداً توضيح خواهيم داد .\r\n4 . چه دليلى هست كه اگر لذات باطنى نامبرده از لذات حسّى قوىترند پس لذات عقلى به طريق اولى قوىتر هستند ؟ و اساساً بين لذت عقلى كه خود يك لذت باطنى است با ساير لذات باطنى چه فرقى هست و مثالهاى لذت عقلى چيست ؟\r\nپس ما در اينجا احتياج به دو توضيح داريم :\r\nامّا توضيح اول كه مربوط به مطلب سوم است . قبل از اينكه اين توضيح را از زبان حكماى قديم ذكر كنيم مطلبى از زبان روان شناسان جديد ذكر مىكنيم . روان شناسان جديد لذات و آلام را به دو قسم منقسم كرده‌اند : لذات جسمى و لذات روحى . چنين گفته‌اند كه سه فرق بين لذات جسمى ( يا حسى يا ظاهرى ) با لذات روحى ( يا غير حسى يا معنوى ) هست :\r\n1 . اينكه دستهء اول - يعنى لذات و آلام جسمى - به عضو معيّن تعلّق دارد يعنى يك عضو معيّن متلذّذ يا متألّم مىگردد . مثلًا لذات باصره يا سامعه ، ذائقه ، شامّه ، لامسه هر كدام مربوط به يك عضو معيّن است . هنگامى كه ذائقه لذت مىبرد اين لذت در همان محل مخصوص پيدا مىشود و آلام هر عضو هم مخصوص به همان عضو است ، و در آلام هم اين مطلب روشن است . امّا دستهء دوم - يعنى لذات و آلام روحى - تعلّق به عضو معيّن ندارند . مثلًا لذتى كه قهرمان از پيروزى يا دانشمند از كشف علمى يا پدر از وجود فرزند مىبرد يا آلامى از اين قبيل مانند ناراحتىاى كه قهرمان از شكست و دانشمند از عدم وسيله براى كشف مجهولش يا پدر در موت فرزندش پيدا مىكند اينها مانند درد دندان و درد چشم آلام عضوى نيستند .\r\n2 . اينكه دستهء اول وابسته به عاملى خارج از وجود انسان مىباشند كه تحريكى در بدن وى در محل عضوى از اعضا ايجاد كند ، و اگر آن محرك خارجى وجود نداشته باشد آن لذت حاصل نمىگردد . مثلًا لذتى كه براى ذائقه پديد مىآيد ، تا يك شىء\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nچشيدنى خارجى وجود نداشته باشد كه در ذائقه اثر بگذارد ميسّر نيست و همچنين است ساير قوا ( باصره ، سامعه و غيره ) ؛ و آلام دستهء اول هم عينا همين طور است . ولى لذات دستهء دوم وابسته به محركى خارج از وجود انسان كه تحريكى در وى ايجاد كند نيست . لذتى كه يك قهرمان يا يك دانشمند يا يك پدر مىبرد صرفا از ناحيهء تصور پيروزى و محبوبيّت و يا از [ تصور 
  ] كشف علمى و يا از تصور داشتن فرزند است .\r\nاين گمان پيش نيايد كه انسان در آن حال با خارج تماس دارد ؛ مثلًا تماسى كه قهرمان با رقيب خود ، و دانشمند با كتاب و آزمايشگاه ، و پدر با فرزند دارد محرك و به وجود آورندهء لذت است ؛ زيرا بديهى است كه اين تماسها لمسى يا بصرى است و اگر فرزند موجب لذتى باشد غير از نوع لذتى است كه اكنون مورد سخن است و گاه ممكن است اين تماسها از نظر لمسى يا بصرى مولم باشد و در عين حال از نظر ديگر لذت بخش بوده باشد .\r\nالبته مطلب ديگر هست و آن اينكه صدرالمتألّهين نظريّه‌اى دارد ، مىگويد :\r\n« حتّى لذات جسمانى نيز توقّف قطعى بر محرّكات خارجى ندارند . اگر نفس قوى گردد عين اين لذت را بدون محرّك خارجى مىتواند ايجاد كند » . اين مطلبى است كه هر چند صحيح است ولى از افق بحث ما فعلا خارج است .\r\nمؤيّد اينكه لذات و آلام دستهء دوم ، عضوى و وابسته به محركات خارجى نيستند اين است كه دارو - يعنى داروى مادى - و طبابت در آنها تأثير ندارد . آدمى اگر حالتى پيدا كرد كه ذائقه‌اش مثلًا لذت نمىبرد ( البته به دليل اينكه ادراك نمىكند ) به طبيب مراجعه مىكند و يا اگر المى در اعضايش پيدا شود همين طور ، بر خلاف لذات و آلام روحى كه از دسترسى طبيب و دوا خارج است .\r\n3 . لذات و آلام دستهء اول كم دوام هستند بر خلاف لذات و آلام دستهء دوم كه ممكن است به طور دائم موجود باشند و لهذا گفته‌اند :\r\n جراحات السنان لها التيام * و لا يلتام ما جرح اللسان « 1 » \r\nعلى عليه السلام مىفرمايد : « ما لعلىّ و لنعيم يفنى و لذّة لا تبقى » « 2 » .\r\n\r\n\r\n\r\n\r\n","description":"","footnote":"\r\n( 1 ) . [ جراحات سر نيزه التيام پذير است اما جراحات زبان التيام نمىپذيرد . 
  ]\r\n( 2 ) . نهج البلاغه ، خطبهء 222 .\r\n","page_name":" 85 ","page_number":85},
  {"content":"\r\n\r\nاكنون مىگوييم : اينكه حكماى قديم گفته‌اند لذات بر دو قسم است : حسى و غير حسى ( باطنى ) ، از آن جهت است كه نوع ادراك را بر دو قسم دانسته‌اند : قواى ادراكى حسى ظاهرى و قواى ادراكى باطنى ، زيرا چنان كه سابقا هم اشاره شد و بعداً نيز خواهد آمد لذت نوعى از ادراك است ، پس به همان دليل كه ادراك بر دو قسم است لذت نيز بر دو قسم است ؛ و از همين جا توضيح دوم نيز معلوم گشت زيرا به همان دليلى كه حكما گفته‌اند كه ادراكات باطنى بر دو قسم است : عقلى و غير عقلى ، لذات باطنى نيز بر دو قسم است : عقلى و غير عقلى .\r\nيك مطلب باقى مانده و آن اينكه به چه دليل لذات باطنى عقلى از لذات باطنى غير عقلى قوىتر است ؟\r\nجواب اين است : به همان ملاك كه لذات باطنى غير عقلى از لذات حسى قوىتر است لذات عقلى از غير عقلى قوىتر است زيرا قوّت و شدت لذت و الم تابع قوّت و شدت ادراك است و در محل خود ثابت شده است كه ادراكات عقلى از ادراكات غير عقلى قوىتر است .\r\nلذات عقلى عبارت است از لذاتى كه از تصور مجردات كامل پيدا مىشود ؛ يعنى ذهن بايد به مرحلهء تعقل و تجرد كامل برسد تا به آن لذت نائل گردد . ادراكات علمى چون ادراك « كلّى » است از اين قبيل است . بنابراين لذتى كه علما از ادراك قوانين كلّى مىبرند لذت عقلى است و همچنين لذتى كه عبّاد و عرفا از خلوت و حضور مىبرند از نوع لذات عقلى است :\r\n شب مردان خدا روز جهان افروز است * روشنان را به حقيقت شب ظلمانى نيست \r\nتذنيب : فلا ينبغى لنا أن نستمع الى قول من يقول : انا لو حصلنا على جملة لا نأكل فيها و لا نشرب فيها و لا ننكح فأيّة سعادة لنا ؟\r\nو الذى يقول هذا فيجب أن يبصر و يقال له : يا مسكين لعل الحال التى للملائكة و ما فوقها ألذّ و أبهج و أنعم من حال الأنعام ، بل كيف يمكن أن يكون لاحدهما الى الآخر نسبة يعتدّ بها ؟ !\r\nپس سزاوار نيست كه ما گوش كنيم به گفتهء كسى كه مىگويد : اگر ما برسيم به جايى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكه نه در آنجا بخوريم و نه بياشاميم و نه مقاربت جنسى داشته باشيم پس چه خوشى و سعادتى براى ما خواهد بود ؟\r\nكسى كه اين را مىگويد لازم است آگاهانده شود و به او گفته شود : اى بيچاره ! احتمال بده كه حالى كه فرشتگان و ما فوق فرشتگان ( انسان كامل ) دارند به درجاتى خوب‌تر و راحت‌تر و بهجت آميزتر بوده باشد از حال چارپايان ، بلكه چگونه ممكن است كه بين اينها نسبت درستى فرض كنيم ؟ !\r\nشرح : اين قسمت نتيجه‌اى است كه از آنچه گذشت استفاده مىشود . در گذشته ثابت شد كه لذات ، منحصر به لذات حسى كه ما به الاشتراك حيوان و انسان است نيست ، لذات باطنى و بالاترين آنها يعنى لذات عقلى به درجاتى قوىتر است .\r\nبنابراين به كسانى كه در موضوع لذات معنوى و معاد روحانى اشكال كرده‌اند و گفته‌اند اگر در آن جهان لذت حسّى و جسمانى نباشد ديگر سعادت و لذتى براى بشر نخواهد بود ، در جواب بايد گفت :\r\nاين اشكال بسيار اشكال بىاساسى است . شما گمان كرده‌ايد كه عالىترين لذات و بزرگ‌ترين بهجتها همان است كه چارپايان از خوردن و آشاميدن و امور جنسى و غير اينها مىبرند و اگر اينها نباشد ديگر لذتى نخواهد بود . خير ، چنين نيست ، قطعاً لذات معنوى كه فرشتگان و انسانهاى كامل مىبرند با اين لذات آميخته به انواع نقائص و كدورت طرف مقايسه نيست بلكه بايد گفت آنچه لذت و سعادت و جمال در عالم طبيعت و ماده هست پرتوى است از آنچه در جهان ديگر است و نمونهء ناقصى از آنهاست .\r\n باده دردآلودتان مجنون كند * گر شود صافى ندانم چون كند \r\nصدرالمتألّهين در مبحث « مثل افلاطونى » اسفار مىگويد :\r\n« ألا ترى ان آثار انواره التى فى عالم الملك ، و تنزلت عن مراتبها الروحانية العقلية ، و لاحت فى صور جزئياتها ، و اتسمت بالحسن و اللطافة و الغنج و الدلال ، مع انها ضعفت بصحبة الظلمة الجسمية و تكثفت بالكثافة المادية بعد نقائها و صفائها و تجردها ، كيف تدهش العقول و تحير الالباب و اصحابها ، و توقع فى الفتن و المحن طلابها ؛ فما ظنّك فى الجمال المطلق الذاتى و النور الساطع الالهى الذى فى غاية العظمة و نهاية الكبرياء و الكمال المدهش للعقول و القلوب من وراء سبعين الف حجاب نورانىّ و ظلمانىّ ، كما روى عن رسوله صلّى اللّه عليه و آله و سلّم : انّ للّه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nسبعين الف حجاب من نور و ظلمة لو كشفها لأحرقت سبحات وجهه ما انتهى اليه بصره من خلقه . » « 1 »\r\nتنبيه : ان اللذة هى ادراك و نيل لوصول ما هو عند المدرك كمال و خير من حيث هو كذلك ؛ و الالم ادراك و نيل لوصول ما هو عند المدرك آفة و شرّ .\r\nلذت يك نوع رسيدن و ادراك است كه از رسيدن به چيزى كه براى ادراك كننده كمال و خير است از آن جهت كه كمال و خير است حاصل مىگردد ؛ و الم يك نوع ادراك و رسيدن است كه از رسيدن به چيزى كه نسبت به مدرك زيان آور و شرّ است پيدا مىشود .\r\nشرح : اين قسمت ، بيان تعريف « لذّت » و « الم » است . مىخواهد بگويد كه لذت نوعى خاص از ادراك است ولى تنها ادراك نيست ، ادراكى است كه حتماً رسيدن به كمال و خير هم به او ضميمه شده باشد . اينجا احتياج به توضيحى است :\r\nعلم بر دو قسم است : حضورى و حصولى . علم حضورى عبارت است از حضور خود معلوم در نزد عالم ؛ و علم حصولى عبارت است از حضور نقش و صورتى از معلوم در نزد عالم . مثلًا انسان علم به نفس خود دارد و همچنين به صور ذهنى خود نيز آگاه است . علم به اينها علم حضورى است زيرا نفس ، خود پيش خود حاضر است و همچنين صور ذهنيّه نيز خودشان پيش نفس حاضرند . پس علم نفس به خودش و به\r\n\r\n\r\n\r\n\r\n","description":"","footnote":"\r\n( 1 ) . اسفار ، چاپ حروفى ، ج 2 / ص 77 و 78 : [ آيا آثار و انوار او ( حق تعالى ) را در عالم ملك نمىبينى كه از مراتب روحانى و عقلى خود فرود آمده و در صورتهاى جزئى آشكار گرديده است و به زيبايى و لطافت و دلربايى و طنّازى موسوم است ؛ و حال آنكه اين انوار نازله در عالم ملك با ظلمت جسميت همنشين گشته و به سنگينى ماديت آغشته شده‌اند و پيش از آن در عين پاكيزگى و صفا و جداى از اين آلودگيها بوده‌اند . در عين حال چگونه عقول را مدهوش و بى خود ساخته و خردمندان و پيروان آنها را سرگردان و واله خود ساخته است ! و بنگر كه چگونه دوستداران و خواستاران خود را به فتنه‌ها و رنجها دچار مىسازد ؛ پس در اين صورت چه حكم مىكنى دربارهء جمال و زيبايى مطلق و ذاتى و نور خيره كنندهء الهى كه در نهايت عظمت و بزرگى مرتبه است . آن كمالى كه عقلها و قلبها را از پس هفتاد هزار حجاب نورانى و ظلمانى از خود بى خود و سرگردان مىكند آنچنانكه از رسول اكرم صلّى اللّه عليه و آله روايت شده است كه : « همانا خداوند داراى هفتاد هزار حجاب از نور و ظلمت است كه اگر آنها را كنار زند انوار روى او هر آفريده‌اى را كه آن را ببيند آتش خواهد زد » . 
  ]\r\n","page_name":" 88 ","page_number":88},
  {"content":"\r\n\r\nصور ذهنيّهء خودش حضورى است . و از طرفى انسان به اشياء خارج از وجود خود نيز علم دارد مثل علم وى به انسانهاى ديگر و صحراها و درياها و كوهها . شك نيست كه خود آن اشياء ، ديگر در نفس حاضر نيستند بلكه صورتى از آنها در نزد نفس هست ، پس آنها به تبع صور ذهنيّه در ذهن حاضرند ، پس علم نفس به اينها علم حصولى است .\r\nمطلب ديگر : هر يك از ادراكاتى كه براى قوّهء مدركه پيدا مىشود يك نوع خروج از قوه به فعل و از نقص به كمال است ، و اين خروج از قوه به فعل وقتى صورت مىگيرد كه شرايط مخصوصى كه در هر ادراكى هست فراهم شده باشد و بستگى تامّ و تمامى به آن شرايط دارد ، مثلًا تا شيئى خارجى به محاذات قوهء باصره قرار نگيرد ديدن صورت نمىگيرد و كيفيّت اين ديدن هم بستگى دارد به كيفيّت آن شىء .\r\nانسان يا هر حيوانى به حكم اينكه قواى ادراكى خود را به نحو علم حضورى درك مىكند قهراً خروج از قوه به فعل اينها را نيز حضورا درك مىكند . پس معلوم شد ادراك بر دو قسم است : يا به حضور خود شىء است و يا به حضور صورتى از شىء ؛ و معلوم شد كه انسان رسيدن قواى خود را به كمال حضورا درك مىكند ، و البته اين رسيدن به كمال - چنان كه گفته شد - با امور خارجى بستگى دارد .\r\nاكنون مىگوييم : اينكه در تعريف « لذّت » و « الم » ، هم كلمهء « ادراك » را آورده است و هم كلمهء « نيل » را ، از اين جهت بوده كه مجموعا مىخواسته است علم حضورى را گفته باشد و چون ديده است كلمهء « ادراك » اعمّ از ادراك حضورى و حصولى است و كلمهء « نيل » هم به تنهايى كافى نيست ، هر دو لغت را به كار برده است ؛ و چنين به نظر مىرسد كه علّت اينكه شيخ صريحا تعبير « علم حضورى » را نياورده است اين است كه وى در مشرب فلسفى خود علم حضورى را منحصر مىدانسته است به علم « مجرّد » به ذات خود ، همچنانكه ديگر فلاسفهء آن زمان تا يكى دو قرن بعد از او نيز چنين مشربى داشتند و بعد در زمان شيخ اشراق اين مسأله مبرهن شد كه علم حضورى منحصر به علم مجرّد به ذات خود نيست ؛ و البته آنچه شيخ ( ره ) در اينجا گفته است حجّتى است عليه خود او ، و ما فعلا نمىتوانيم در اينجا وارد بحث علم حضورى و حصولى شويم .\r\nاين نكته نيز گفته شود كه كلمهء « نيل » معمولا با « لام » متعدّى نمىشود و با « باء » متعدّى مىشود و بهتر است كه لام « وصول » را در اينجا لام علّت بگيريم .\r\nقبل از شيخ ديگران « لذّت » را به « ادراك الملائم » و « الم » را به « ادراك المنافى »\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nتعريف كرده‌اند ، ولى شيخ به همان دليل كه قبلًا اشاره شد كه ادراك تنها كافى نيست زيرا انسان گاهى تصور مىكند محبوب خود را مثل آدم گرسنه كه تصور خوردنى مىكند و همچنين گاهى انسان تصور مىكند امر منافى را مثل اينكه تصور مىكند نيش عقرب را ولى نه در تصور لذت خوردن ، لذت خوردن در عضو ذائقه پيدا مىشود و نه در تصور الم ، عضوى از اعضا به درد مىآيد ، و از اين جهت بود كه شيخ از اين تعريف عدول كرده و بر كلمهء « ادراك » كلمهء « نيل » را نيز اضافه كرده است .\r\nو قد يختلف الخير و الشرّ بحسب القياس ، فالشىء الذى هو عند الشهوة خير هو مثل المطعم الملائم و الملبس الملائم ، و الذى هو عند الغضب خير فهو الغلبة ، و الذى هو عند العقل خير فتارة و باعتبار هو الحق و تارة و باعتبار فالجميل ، و من العقليات نيل الشكر و وفور المدح و الحمد و الكرامة ، و بالجملة فانّ همم ذوى العقول فى ذلك مختلفة .\r\nگاهى خير و شر نسبت به اشياء ، مختلف مىشوند ، مثلًا چيزى كه نسبت به قوهء شهويه خير است غذاهاى مناسب و جامه‌هاى مناسب است ، و چيزى كه نسبت به قوهء غضبيه خير است غلبه و پيروزى است ، و چيزى كه نسبت به قوهء عقليه خير است گاهى و از نظرى حق است و گاهى و از نظرى ديگر جميل است ؛ و از جملهء خيرات عقليه ، مورد شكر و ستايش و سپاسگزارى و احترام واقع شدن است .\r\nاجمال مطلب اينكه همتهاى صاحبان عقل در اين امور با يكديگر اختلاف دارند .\r\nشرح : قبلًا هر يك از « لذّت » و « الم » اينطور تعريف شد كه يك نوع ادراكى و نيلى مىباشند كه از وصول به چيزى كه نسبت به ادراك كننده خير و كمال است يا شرّ و آفت است پيدا مىشود . تلويحا از همين تعريف فهميده مىشود كه هر يك از « خير » و « شر » كه در تعريف « لذت » و « الم » واقع شده‌اند نسبى مىباشند يعنى ممكن است كه يك چيزى نسبت به يك مدرك ، خير و يا شر باشد و نسبت به مدرك ديگر اينچنين نباشد .\r\nمثالى كه شيخ ذكر مىكند اين است :\r\nاشيائى كه نسبت به قوّهء شهويّه خير هستند غير از اشيائى مىباشند كه نسبت به قوّهء غضبيّه خيرند و هر دوى اينها غير از امورى هستند كه نسبت به قوّهء عاقله خير مىباشند . مىگويد :\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمطعومات و ملبوسات خير قوهء شهويه ، و غلبه و پيروزى خير قوهء غضبيه ، و رسيدن به حق و جميل خير قوهء عقليّه مىباشند . سپس اضافه مىكند كه ممدوح و مورد ستايش واقع شدن و محترم واقع شدن در نزد مردم از خيرات و لذات قوهء عقليه است .\r\nدر اينجا راجع به چند مطلب بايد توضيح داده شود :\r\n1 . معنى « مطلق » و « نسبى » و اثبات اينكه بعضى خيرات و شرور نسبى مىباشند .\r\n2 . آيا اگر خير و شر نسبى باشند در مورد افراد مختلف مصداق دارد و يا در مورد قواى مختلف يك فرد نيز مىتوان گفت ؟\r\n3 . ملاك و مناط و سرّ اختلاف پيدا كردن خير و شرها دربارهء افراد مختلف يا دربارهء قواى مختلف يك فرد چيست ؟\r\n4 . فرق بين « حق » و « جميل » چيست ؟\r\n5 . آيا خيرات عقليّه در اشخاص مختلف يا ملّتهاى مختلف متفاوت است يا نه ؟\r\n6 . چگونه است كه شيخ نيل به شكر و مدح و احترام را از لذات عقلى شمرده است ؟\r\nاكنون به پاسخ هر يك مىپردازيم .\r\n\r\n1 . معنى « مطلق » و « نسبى » و اثبات نسبى بودن خيرات و شرور\r\nاول بايد معناى « مطلق » و « نسبى » را ذكر كنيم .\r\nممكن است مراد كسى از « مطلق » و « نسبى » آن اصطلاحى باشد كه حكما گاهى به تعبير « حقيقى » و « اضافى » و يا تعبير « نفسى » و « اضافى » ذكر مىكنند مثل اينكه مىگويند صفات بارى تعالى يا حقيقى است و يا اضافى ، و يا اينكه مىگويند اتّصال يا نفسى است يا اضافى . در اين گونه موارد مقصود اين است كه بعضى از معانى در تحقّق خود احتياج به دو چيز دارد زيرا نسبت ميان دو چيز است ؛ مثلًا « رازقيّت » يك مفهوم اضافى است زيرا دو چيز بايد باشد يكى رازق و ديگرى مرزوق تا نسبت « رازقيّت » تحقّق يابد ؛ امّا صفت « موجود بودن » يا « قادر بودن » يا « كامل بودن » چنين نيست .\r\n« اتّصال » در بعضى از معانى خود مثل اينكه مىگوييم : « حلقه‌هاى زنجير به يكديگر\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمتّصلند » يك معنى نسبى و اضافى است به خلاف « جسم بودن » يا « فلان مقدار را داشتن » يا « فلان عدد بودن » كه مطلق است نه نسبى .\r\nو گاهى « مطلق » و « نسبى » به معناى اخصّ از اين معنى اطلاق مىشود ؛ يعنى به چيزى « نسبى » گفته مىشود كه به معنى اول اضافى باشد ولى در همهء موارد شمول نداشته باشد ، و اما « مطلق » به چيزى گفته مىشود كه چنين نباشد خواه از آن نظر كه اضافى است ولى در همهء موارد شمول دارد و يا اينكه اصلًا اضافى نيست يعنى از سنخ معانىاى كه احتياج به دو طرف دارد نيست .\r\nاكنون مىگوييم : هم خير مطلق داريم و هم خير نسبى ، و همچنين هم شرّ مطلق داريم و هم شرّ نسبى ؛ و در اينجا از اصطلاح دوم پيروى مىكنيم زيرا مفهوم « خير » كه به معناى « ما يختار و ما يؤثر » است يك مفهوم اضافى به حسب اصطلاح اول است .\r\nآنگاه مىگوييم : بعضى از امور وجودى هستند كه براى يك چيز خير و كمال است و براى يك چيز ديگر خير و كمال نيست . بديهى است كه كمال و خير حيوان با خير انسان فرق مىكند . براى يك پرنده « بودن در هوا » خير است ، براى ماهى « بودن در آب » ؛ و حتّى اگر اعضاى بدن يك انسان را در نظر بگيريم ، از لحاظ رنگ و شكل و اندازه و نرمى و درشتى ، مىبينيم هر يك از اينها حكمش در هر عضوى فرق مىكند ؛ مثلًا رنگ و شكلى كه در چشم مطلوب است غير از آن چيزى است كه در ابرو مطلوب است ، و امثال اينها كه احتياجى به گفتن نيست . و يك چيز ممكن است نسبت به قشر عظيمى از موجودات خير باشد ، مثل هوا براى گياهان و جانداران غير آبى و قوهء جاذبهء زمين براى همهء آنها . و به همين دليل ذات پروردگار كه همهء خيرات و كمالات قائم به اوست و اگر همهء جهان را به منزلهء يك فرد در نظر بگيريم ( همانطور كه واقعا همچنين است ) خيرى جز او براى جهان نيست ، پس ذات او « خير مطلق » است . از اينجا معناى « شرّ نسبى » هم معلوم شد . بسيارى از چيزها كه عايق و مانع كمالات موجودات ديگر مىگردند و آفت آنها هستند ، نسبت به آنها شرّند ، مثل آفات نباتات و آفات حيوانات و آفات اختصاصى روحى يا اجتماعى انسان . و اما « شرّ مطلق » جز بر عدم مطلق قابل انطباق نيست ؛ يعنى ما موجودى نداريم كه شرّ مطلق باشد و لهذا گفته‌اند :\r\n زهر مار آن مار را باشد حيات * ليك آن مر آدمى را شد ممات\r\nپس بد مطلق نباشد در جهان * بد به نسبت باشد اين را هم بدان \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n2 . نسبى بودن خيرات و شرور در مورد قواى مختلف يك فرد و افراد مختلف يك نوع\r\nبديهى است كه خير هر قوه‌اى و شرّ هر قوه‌اى با خير و شرّ ساير قوا متفاوت است ، مثلًا عنّين بودن آفت و شرّ قوهء مولّده است اما به هيچ وجه آفت و شرّ قوهء عاقله نيست .\r\nو اما اينكه در افراد مختلف خير و شر متفاوت است ، از قياس به انواع مختلف فهميده مىشود . هر چند افراد مختلف به اندازهء انواع مختلف با يكديگر اختلاف ندارند ولى اجمالا احتياجاتشان متفاوت است . همين كه احتياجات متفاوت شد امور مورد نيازمندى كه رافع آن نيازمنديهاست نيز متفاوت مىگردد ؛ و بالاخص در ملّتهاى مختلف و نژادهاى مختلف انسان و حيوان اين امر كاملا مشخّص است ؛ مثلًا خير مردم مناطق استوايى با خير مردم مناطق نزديك به قطب فرق مىكند ؛ خير مردم مناطق استوايى اين است كه رنگ پوستشان سياه و موهايشان مجعّد بوده باشد بر خلاف مردم مناطق نزديك به قطب . اين مطلب از توضيحات و سؤال و جواب‌هاى آينده روشن‌تر خواهد شد .\r\n\r\n3 . مناط و ملاك اختلاف خيرات و شرور در مورد قوا يا افراد مختلف\r\nقبل از پرداختن به اين مطلب لازم است مطلب ديگرى را تذكّر دهيم و آن اينكه خير و كمال مصداقا يك چيزند ؛ يعنى چنين نيست كه يك چيزى خير باشد و كمال نباشد و يا كمال باشد و خير نباشد ؛ هر چه خير است كمال است و هر چيزى كه كمال است خير است ؛ و اگر احيانا ديده مىشود كه در برخى موارد اين گمان پيش مىآيد كه فلان چيز خير است ولى كمال نيست ، بعد از دقّت معلوم مىشود كه از جهتى ، هم خير است و هم كمال و از جهت ديگر نه خير است و نه كمال ، و آدمى از يك نظر به او مىگويد « خير » كه واقعا هم خير است و هم كمال ، و از نظر ديگر نفى كمال مىكند كه از آن نظر واقعا نه خير است و نه كمال . به هر حال « خير » و « كمال » مصداقا مساوى يكديگر هستند كما اينكه « كمال » و « وجود » نيز مساوى يكديگرند . وجود هر چيزى در مقابل عدم آن چيز كمال اوست و همچنين ادامهء وجود و استكمالات وجود ، همه خير و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nكمالند .\r\nاكنون كه اين مطلب دانسته شد ، يك مطلب ديگر اضافه مىكنيم تا پاسخ سؤال روشن گردد ، و آن اين است كه موجودات از دو نظر با يكديگر اختلاف دارند :\r\nيكى از نظر اختلاف نوعى ؛ مثلًا نوع انسان غير از نوع گوسفند است و انواع نباتات با انواع حيوانات متفاوت است و قهراً انواع احتياجات موجودات نيز به تناسب اختلاف نوعى آنها متفاوت مىشود . قهراً امورى كه رفع كنندهء نيازمنديهاى يك نوع مىباشند با رافع احتياجات نوع ديگر ممكن است متفاوت باشد . بديهى است كه قلمرو احتياجات انسان با قلمرو احتياج هر حيوان ديگر متفاوت است و قلمرو احتياج حيوانات با قلمرو احتياج نباتات فرق مىكند .\r\nو از نظر دوم ، اختلافاتى است كه با يكديگر از لحاظ عوامل محيط دارند . البته جاى ترديد نيست كه محيطهاى زندگى جاندارها از نظر اينكه در چه منطقه‌اى بوده باشند و در نتيجه از نظر گرمى و سردى و فراوانى آذوقه و عدم فراوانى آن و وجود درندگان و گزندگان و نزديك به دريا بودن يا دور از آن بودن و همچنين دشت بودن يا كوهستانى بودن محيط با يكديگر فرق مىكنند . قهراً احتياجات آنها به همين موجبات متفاوت مىگردد و چون احتياجات متفاوت شد خيرات و كمالات متفاوت مىگردد .\r\nپس دو نوع احتياج داريم : احتياج نوعى و احتياج فردى ، يا احتياج ذاتى و احتياج عرضى . پس علّت اينكه خير و شرها متفاوت مىگردند يكى اختلافات احتياجات نوعى است و ديگر احتياجات محيطى .\r\n\r\n4 . بين « حق » و « جميل » فرق است\r\nاجمال مطلب اينكه : « حق » دريافت عقل نظرى است و « جميل » دريافت عقل عملى . حكما از قديم دريافته‌اند كه آنچه عقل انسان درك مىكند به طور كلّى بر دو قسم است :\r\nيكى ادراك امورى است كه در واقع و نفس الامر هست و عقل انسان اشياء را از آن جهت كه هستند مطالعه مىكند . از اين نظر عالم وجود يك صحنه‌اى است تماشايى و عقل آدمى تماشاگر است و كوشش مىكند از طرق مختلف هر چه بهتر و\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبيشتر گوشه‌هاى مختلف اين صحنه را تماشا كند و ببيند چگونه است و دقّت مىكند كه اشتباه نكند . از اين نظر كه بينندهء صحنه است اگر آنچه ديده است مطابق با واقع صحنه باشد « حق » ناميده مىشود يعنى آنچه ديده درست ديده و اگر با واقع مطابقت نداشته باشد « باطل » ناميده مىشود .\r\nديگر ادراك امورى است كه در خارج نيستند ولى انسان مىتواند با اراده و اختيار خود آنها را ايجاد كند . آنچه انسان با اراده و اختيار خود ايجاد مىكند بر دو قسم است : يا به نحوى است كه با مقياسهايى كه در نزد عقل هست خوب است و لازم است و بايد آنها را ايجاد كند و يا اين طور نيست . اگر از نظر عقل - يعنى به حسب مقياسهايى كه در نزد عقل هست - خوب است و بايد انجام شود آن را « جميل » گويند .\r\nمثلًا يك وقت عقل درمىيابد كه فلان شىء فلان خاصيّت را دارد يا اينكه خورشيد از زمين بزرگتر است ؛ از اين نظر عقل تماشاگر و ناظر جهان بيرون است و چون آنچه دريافته است مطابق با واقع است آنچه را كه دريافته « حق » ( ادراك مطابق با واقع ) مىناميم و خود عقل چون فقط نقش ناظر و تماشاگر را دارد « عقل نظرى » ناميده مىشود . اين يك نوع حكم عقل .\r\nو يك وقت هست كه عقل ما مىگويد : « خوب است و بايد مؤدّب و مهربان بود » ، « بايد عادل بود » ، « بايد حقوق ديگران را رعايت كرد » ، « بايد ارادهء قوى داشت » و امثال اينها . در اين گونه موارد عقل تماشاگر و ناظر نيست ، بلكه آمر و فرمانده است و آنچه درمىيابد بيان حقايق موجود خارجى نيست بلكه دستور است به اينكه بهتر است اين گونه عمل شود و خوب است كه انسان خود را اين گونه بسازد و يا جامعه را چگونه بسازد . اين گونه دريافت را « جميل » مىگويند .\r\nخواجه نصير الدين طوسى در اينجا مىگويد : « عقل نظرى توجه به ما فوق دارد و عقل عملى توجه به مادون دارد » يعنى عقل نظرى مىخواهد خودش را از قوه به فعل برساند و به اصطلاح با عقل كلّى متّحد شود و اين كمال به واسطهء ادراك حقايق به وى دست مىدهد ، و امّا عقل عملى مىخواهد كمالى را كه دريافته است در مادون خود يعنى در قواى نفسانى و در بدن ايجاد نمايد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\n5 . آيا خيرات عقليّه در اشخاص مختلف يا ملتهاى مختلف متفاوت است يا نه ؟\r\nپاسخ اين است كه عقل نظرى در همهء افراد و اقوام ، يگانه است و بنابر اين ، حق از نظر ظروف و احوال متفاوت نمىگردد و امّا عقل عملى در همهء اشخاص يك جور نيست ، به حسب ظروف و احوال و احتياجات متفاوت مىگردد ، از اين رو حسن و قبح اشياء ( جز نسبت به مواردى كه احتياجات عموم يكسان است ) از نظر همهء مردم يكسان نيست .\r\nاينكه ديده مىشود بعضى از دانشمندان جديد اصرار مىورزند كه حكم عقل ثابت و تغيير ناپذير نيست ، در مورد عقل عملى صحيح است نه در مورد عقل نظرى .\r\nاين مطلب دامنهء وسيعى دارد و براى تفصيل بيشتر به جلد دوم اصول فلسفه و روش رئاليسم رجوع شود .\r\n\r\n6 . آيا نيل به شكر و مدح و احترام از لذات عقلى است ؟\r\nشيخ در كلام خود لذت مورد سپاسگزارى واقع شدن را از جملهء خيرات عقليّه شمرده است ، و خواجه نصير الدين طوسى در شرح اين كلام مىگويد : « اين گونه خيرات ، خيرات عقلى محض نمىباشند بلكه قواى ديگر نيز شركت دارند » ولى در اين باره توضيحى نمىدهد .\r\nشك نيست كه لذت مشكور واقع شدن از مختصّات انسان است يعنى دليلى به دست نيامده است كه حيوانى از اين گونه لذت بهره‌مند باشد . بعضى حيوانات از لذت خدمت به غير بهره‌مندند ، چنان كه سابقا دربارهء سگ شكارى گفته شد ، امّا قرينه‌اى بر اينكه از لذت مشكور واقع شدن بهره‌مند باشند در دست نيست و بلكه نمىتوان گفت لذتى كه حيوان از خدمت به انسان يا به فرزند خود مىبرد از نوع لذت وجدانى و اخلاقى است كه بشر از احسان بىدريغ خود مىبرد .\r\nبعيد نيست علّت اينكه شيخ لذت مورد ستايش واقع شدن را لذت عقلى دانسته است اين است كه اين لذات و خيرات مبناى مادى ندارند و از نظر شيخ - بر خلاف نظر صدرالمتألّهين - تجرد از ماده مساوى با تعقّل است ، لهذا اين گونه خيرات و لذات\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nرا خيرات و لذات عقلى دانسته است .\r\nقوله : و كل خير بالقياس الى شىء فهو الكمال الذى يختص به و ينحوه باستعداده الاول .\r\nو كل لذة فانها تتعلق بامرين : بكمال خيرىّ و بادراك له من حيث هو كذلك .\r\nخير هر قوه عبارت است از كمالى كه به او اختصاص دارد و به حسب استعداد اوّلى و فطرى ، آن را مىجويد .\r\nو هر لذتى به دو چيز بستگى دارد : يكى واقعيت كمالى كه خير آن شىء در او باشد ، و ديگر ادراك كردن آن كمال خيرى به صفت كمال خيرى .\r\nشرح : اين قسمت مربوط به گذشته است . در گذشته اولا در تعريف « لذت » چنين گفته شد : « لذت عبارت است از ادراك و رسيدن به چيزى كه آن چيز براى مدرك خير و كمال است » و ثانيا گفته شد كه خير و شر به نسبت فرق مىكنند ؛ يعنى ممكن است يك چيز براى يك قوه خير باشد و براى قوهء ديگر نباشد ، و در نتيجه لذت هر قوه با لذت قوهء ديگر فرق مىكند . اكنون نوبت آن رسيده كه بدانيم كه تفاوت خير قوه‌ها نسبت به هم چگونه است ؟\r\nدر جواب مىگوييم : استعدادهايى كه در قواى مختلف مىباشند با هم متفاوتند .\r\nبنابراين قهراً هر قوه‌اى به حسب استعداد فطرى خود كمالى را مىجويد كه استعداد آن كمال در وى هست .\r\nو بعد هم شيخ جمله‌اى آورده است كه همان طورى كه خواجه در شرح ، اشاره نموده حاوى مطلب جديدى نيست بلكه به منزلهء خلاصهء بحث است و آن اينكه لذت به دو چيز بستگى دارد : يكى رسيدن به واقعيّتى كه آن واقعيّت ، خير و كمال است و ديگر درك همان معنى .\r\nوهم و تنبيه : و لعلّ ظانّا يظنّ انّ من الكمالات و الخيرات ما لا يلتذّ به اللذة التى تناسب مبلغه مثل الصحة و السلامة فلا يلتذّ بهما ما يلتذّ بالحلو و غيره .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nفجوابه بعد المسامحة و التسليم انّ الشرط كان حصولا و شعورا جميعا ، و لعلّ المحسوسات اذا استقرّت لم يشعر بها ، على انّ المريض و الوصب يجد عند الثؤوب الى الحالة الطبيعية مغافصة غير خفىّ التدريج لذة عظيمة .\r\nخلاصهء ترجمه و شرح : در اينجا اشكالى با جوابش ذكر شده است .\r\nاشكال اين است كه انسان گاهى به بعضى كمالات و خيرات مىرسد ولى لذتى كه مناسب با آن خيرات و كمالات باشد نمىيابد ، مثل صحّت و سلامت كه با اينكه خير و كمال هستند انسان آن مقدار لذت نمىبرد كه از يك شيرينى مىبرد .\r\nجواب اين است كه فرضا ما اين مطلب را قبول كنيم بايد اين طور گفت كه ما در گذشته گفتيم لذت به دو چيز بستگى دارد : يكى رسيدن به كمال و ديگرى ادراك و احساس آن رسيدن . ممكن است محسوسات اين حالت را داشته باشند كه همين كه استقرار پيدا كردند مغفول عنه مىگردند و از دايرهء ادراك خارج مىشوند . گذشته از اين ، ما مىبينيم كه آدم مريض خصوصا اگر بيمارى طولانى كشيده باشد ، اگر ناگهان ( نه تدريجا ) سلامت خود را باز يابد لذت زيادى را در خويش مىيابد .\r\nتنبيه : و اللذيذ قد يصل فيكره كراهية بعض المرضى للحلو ، فضلا عن ان لا يشتهى اشتهاء شائقا ؛ و ليس ذلك طاعنا فيما سلف ، لانه ليس خيرا فى تلك الحال اذ ليس يشعر به بالحس من حيث هو خير .\r\nخلاصهء ترجمه و شرح : گاهى يك امر لذيذ به انسان مىرسد و نه تنها به او اشتها ندارد بلكه از او متنفّر هم هست ، مثل اينكه بعضى از مريضها از شيرينى تنفّر دارند .\r\nاين را نبايد اشكالى بر ما گرفت و گفت كه چگونه است كه در اينجا انسان به كمال و خير خود مىرسد و آن را ادراك هم مىكند و در عين حال آن ادراكش لذت نيست ؛ زيرا واضح است كه بيمار در حالى كه بيمار است مقتضيات مزاجش عوض شده ( موقّتا ) و چنين نيست كه هر چه در حال سلامت براى او مفيد بوده در حال بيمارى هم مفيد باشد بلكه مضرّ است و چون در اين حال آن شيرينى كمال اين مزاج نيست و در نتيجه مزاج آن را نمىطلبد پس علّت اينكه در اينجا لذت حاصل نمىشود اين است\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكه آن امرى كه براى اين بيمار كمال و خير فرض شده است كمال و خير نيست .\r\nدر اينجا شيخ دو « تنبيه » كوتاه ذكر كرده است كه لازم به ذكر آنها نيست و شرّاح هم از شرح آنها خوددارى كرده‌اند .\r\nخلاصهء يكى از آن دو تنبيه اين است كه اگر بخواهيم جاى اشكالات و شبهه‌ها باقى نماند خوب است در تعريف « لذت » كه در گذشته گفته شد ، دو قيد و شرط اضافه كنيم . يك قيد اينكه شرط حصول لذت اين است كه قوهء ادراك كننده شاغل نباشد ، مثل آدم سير كه از خوردنى لذت نمىبرد چون جهاز هاضمه مشغول و سرگرم هضم غذاى موجود است . شرط دوم آنكه مانعى و عيب و نقصى براى قوهء مدركه نباشد ، مثل بيمار و عليل المزاج كه از غذا لذت نمىبرد .\r\nخلاصهء تنبيه دوم اينكه : اشكالاتى كه دربارهء « لذت » گفته شد ممكن است در باب « الم » هم گفته شود و البته جواب هم شبيه همان جوابها خواهد بود .\r\nتنبيه : انه قد يصحّ اثبات لذة ما يقينا ، و لكن اذا لم يقع المعنى الذى يسمّى ذوقا جاز أن لا نجد اليها شوقا ، و كذلك قد يصحّ ثبوت اذى ما يقينا ، و لكن اذا لم يقع المعنى الذى يسمّى بالمقاساة كان فى الجواز أن لا يقع عنها بالغ الاحتراز . مثال الاول حال العنين خلقة عند لذة الجماع ، و مثال الثانى حال من لم يقاس وصب الاسقام عند الحمية .\r\nخلاصهء ترجمه و شرح : در گذشته اثبات شد كه چنين نيست كه لذّات حسّى تنها لذات حقيقى باشند و نيز چنين نيست كه لذات حسى از لذات غير حسى قوىتر بوده باشند ، بلكه بر عكس لذات معنوى از لذات حسى قوىترند . در اينجا ممكن است اشكالى پيش آيد و آن اينكه : اگر چنين است پس بايد همهء مردم به لذات معنوى و عقلى بيش از لذات صورى و حسى اهميت بدهند ، و حال آنكه بالضروره چنين نيست بلكه حتّى اگر گفته شود كه علّت اينكه مردم به لذات غير حسى به اندازهء كافى اهميت\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنمىدهند اين است كه آنها را نمىشناسند و با آنها آشنا نمىباشند ، مىگوييم حتّى كسانى هم كه آشنا هستند و علم يقينى هم دارند باز هم آنقدرها مجذوب آن لذتها نمىباشند كه مجذوب لذات حسّى مىباشند . اين بود تقرير اشكال .\r\nو اما جواب اين است كه نكته‌اى در كار است و آن نكته اين است : رمز اينكه لذات حسّى در مردم قوىتر است و جاذبهء بيشترى دارد اين است كه علاوه بر اينكه به آنها علم يقينى دارند ، به عنوان نمونه يك بار و يا چند بار آنها را چشيده‌اند ، و امّا كسانى كه لذات عقلى را مىشناسند و با آنها آشنا مىباشند غالبا فقط آشنا مىباشند و مىشناسند ولى نچشيده‌اند و بسيار فرق است بين اينكه انسان به چيزى در ظرف عقل خود علم داشته باشد و بين اينكه آن چيز را به قوه‌اى از قواى خود شهود كرده باشد ، و به اصطلاح فرق است بين علم اليقين و عين اليقين . اثر علم اليقين به اندازهء اثر عين اليقين نيست .\r\nتوضيح بيشتر اينكه : علم در مقابل ظنّ و شكّ است . اگر انسان به چيزى علم اليقين پيدا كند حداكثر اين است كه شك از او زايل مىگردد . اين را مىگويند « علم اليقين » . ولى گاهى انسان به واقعيّت يك شىء مىرسد و آن شىء اثرى از لذت يا الم در وجودش باقى مىگذارد . مثلًا يك وقت است كسى يك غذاى لذيذ را نخورده است امّا از آنچه ديگران براى او توصيف كرده‌اند يقين دارد كه آن غذا در چه درجه‌اى از لذت است ، و يك وقت است كه خود آن لذت را با خوردن آن غذا چشيده است . البته اين چشيدن بر علم او نمىافزايد زيرا قبلًا هم شكّ و شبهه‌اى در مطلب نداشت ولى از نظر تحريك ميل و شوق به آن چيز البته فرق مىكند يعنى بعد از چشيدن ، قواى شوقيّهء او بيدار مىشوند ، و ممكن است كسى بگويد بعد از چشيدن بر درجهء يقين افزوده مىشود . به هر حال اثر عين اليقين ( يقين مقرون به وصول و شهود و چشيدن آن چيز ) از اثر علم اليقين بيشتر است ، خواه از آن جهت كه درجهء يقين بالا مىرود و خواه از آن نظر كه علم فقط به اندازهء ذوق و شهود در تهييج و تحريك شوق و عشق مؤثّر نيست . مثلًا ممكن است توصيف مسافرتى را به نحو اكمل شنيده و يا خوانده باشد و يا توصيف زندگانى كردن در فلان نقطهء كشور و يا جهان را دانسته باشد امّا اين دانستنها او را وادار نمىكند به سفر برود و يا به آنجا انتقال يابد . بلى ، همين كه يك بار مسافرت كرد و يا يك مدتى در آن نقطه زندگى كرد ديگر از آنجا دل نمىكند .\r\nامور عقلى نيز همين طور است ؛ علم به آنها كافى نيست كه انسان را تا آن درجه كه\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nشايسته است مجذوب سازد ؛ امّا اگر علم مقرون به ذوق شد ( « ذوق » در اصطلاح عرفا ميل و وصول به حقيقت لذات عقليّه و به عبارت ديگر چشيدن آنهاست ) آن جاذبه‌اى كه شايسته است پيدا مىگردد . آلام هم همين طور است ؛ تا انسان يك رنج نچشيده باشد و به اصطلاح « مقاساة » نكرده باشد آنقدرها پرهيز ندارد .\r\nتنبيه : كل مستلذّ به فهو سبب كمال يحصل للمدرك ، و هو بالقياس اليه خير . .\r\nاين « تنبيه » از لحاظ عبارت مفصل است ولى با بيان آنچه در سابق گفته شد ضرورتى براى شرح و توضيح اين تنبيه نيست . اين تنبيه يك هدف دارد و آن اين است كه لذات عقلى از لذات جسمى قوىترند ، زيرا مطابق آنچه از گذشته استفاده شد كمال و نقص لذت به دو چيز بستگى دارد : يكى كمال و نقص شىء مستلذّ به ، يعنى موضوع لذت ، و يكى هم كمال و نقص قوهء ادراكى . لذات عقلى از هر دو نظر از لذات حسّى قوىترند . از آنچه گفته شد - و بعداً هم خواهد آمد - اين مطلب به درستى فهميده مىشود .\r\nتنبيه : الآن اذا كنت فى البدن و فى شواغله و علائقه و لم تشتق الى كمالك المناسب او لم تتألم بحصول ضدّه فاعلم انّ ذلك منك لا منه ، و فيك من اسباب ذلك بعض مانبّهت عليه .\r\nخلاصهء ترجمه و شرح : اين قسمت به منزلهء استنتاجى است از دو سه قسمت اخير كه گذشت و آن اينكه : اگر كسى بگويد كه اگر لذات عقلى و معنوى چنانند كه توصيف شد و آلام عقلى نيز از آلام حسّى قوىترند پس چرا ما در خود شوقى به لذات عقلى احساس نمىكنيم و از آلام عقلى رنج نمىبريم ؟ چرا ما در خود شوق فراوانى براى معارف الهى نمىيابيم و چرا از جهالت و نادانى وحشت و رنج نداريم ؟\r\nجواب اين است كه قبلًا گفته شد كه اولا لذات عقلى را ما نچشيده‌ايم و ثانيا\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nموانع و شواغل بدنى و حسّى نمىگذارند كه ما توجه پيدا كنيم .\r\nتنبيه : و اعلم ان هذه الشواغل التى هى كما علمت من انها انفعالات و هيئات تلحق النفس بمجاورة البدن ان تمكنت بعد المفارقة كنت بعدها كما كنت قبلها لكنها تكون كآلام متمكّنة كان عنها شغل فوقع اليها فراغ فادر كت من حيث هى منافية ، و ذلك الألم المقابل لمثل تلك اللذة الموصوفة و هو ألم النار الروحانية فوق الم النار الجسمانية .\r\nخلاصهء ترجمه و شرح : قبلًا گفتيم نفس به واسطهء تعلّق به بدن و سرگرمى به لذات بدنى و حسّى ، يك سلسله صفات و عادات پيدا مىكند كه در آن حال و با آن صفات ، لذات و آلام عقلى كه لايق مقام نفس است مورد غفلت نفس قرار مىگيرد و نفس مستشعر به آنها نيست . اكنون مىگوييم اگر بين نفس و بدن جدايى حاصل شد - يعنى مرگ فرا رسيد و نفس به حالت تجرد خود باقى ماند - در اين صورت اگر آن صفات و عادات رسوخ پيدا كرده باشد و ملكه شده باشد سبب مىگردد كه نفس احساس تألّم فوق العاده بنمايد زيرا ديگر در آن نشئه مانعى و شاغلى و سرگرم كننده‌اى نيست ؛ در حقيقت مانند كسى است كه درد شديدى دارد و موقّتا با تزريق آمپول عضو را بى حس كرده‌اند ، همين كه آن بى حسّى زايل شد آن درد و رنج در نهايت شدّت خود بروز مىكند . نفس نيز در حالى كه در دنيا اشتغال به لذات بدنى و حسّى دارد و در عين حال از نظر عقلى دچار رذائل و جهالات است مانند كسى است كه دردى دارد ولى با تزريق مخدّر ، عضو او را بى حس كرده‌اند ، همين كه اثر موقّت آن تزريق زايل شد آن درد باز مىگردد .\r\nتنبيه : ثم اعلم أن ما كان من رذيلة النفس من جنس نقصان الاستعداد للكمال الذى يرجى بعد المفارقة فهو غير مجبور ؛ و ما كان بسبب غواش غريبة فيزول و لا يدوم به التعذب .\r\nخلاصهء ترجمه و شرح : صفات رذيله‌اى كه براى نفس باقى مىماند در جهان ديگر ،\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبر سه قسم است ؛ زيرا اين صفات يا وجودى است و يا عدمى ؛ اگر وجودى باشد يا ملكهء نفس شده است و يا نه ؛ اگر عدمى محض باشد نه موجب عذاب است در آن جهان و نه جبران مىگردد ، مثل بىخبرىها و جهل بسيطهايى كه عوام النّاس دارند ؛ و امّا اگر وجودى باشد و رسوخ و استحكام پيدا كرده باشد مثل جهل مركّبها و اعتقادات محكم باطل و صفات اخلاقى رسوخ يافته ، اينها باقى مىمانند و موجب رنج و عذاب خواهند بود ؛ و امّا اگر وجودى باشد و رسوخ و استحكام پيدا نكرده باشد زايل خواهد شد و مادامى كه باقى هست موجب عذاب خواهد بود ولى اين عذاب دوام پيدا نخواهد كرد .\r\nتنبيه : و اعلم ان رذيلة النقصان انما تتأذّى بها النفس الشيقة الى الكمال ، و ذلك الشوق تابع لتنبّه يفيده الاكتساب و البله بجنبة من هذا العذاب و انما هو للجاحدين و المهملين و المعرضين عما المع به اليهم من الحق فالبلاهة أدنى الى الخلاص من فطانة بتراء .\r\nخلاصهء ترجمه و شرح : ناقصان دو قسمند : يك دسته ناقصهايى كه اينقدر هوشيارى پيدا كرده‌اند و شوق به كمال در آنها پيدا شده و براى آنها تنبّه و تذكّر حاصل شده است ولى در اثر عناد و لجاج و يا در اثر اهمال و تنبلى پى تحصيل كمالات معنوى نرفته‌اند ؛ دستهء دوم آنهايى هستند كه در پى بى خبرى مطلق با ذهنى بسيط و ساده بسر مىبرند . دستهء اول در آن جهان چون احساس محروميّت مىكنند قهراً دچار حسرت خواهند شد و در عذاب خواهند بود ؛ و امّا دستهء دوم چون در بى خبرى مطلق بسر مىبرند دچار اين حيرت نخواهند شد . اين است كه گفته‌اند : « ابله بودن از فهم ناقص بهتر است » يا در حديث وارد شده است كه : « اكثر اهل الجنّة البله » « 1 » .\r\nتنبيه : و العارفون المتنزهون اذا وضع عنهم درن مقارنة البدن و انفكّوا عن الشواغل خلصوا الى عالم القدس و السعادة و انتعشوا بالكمال الاعلى و حصلت لهم اللذة العليا ، و قد عرفتها .\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، ج 1 / ص 107 ( با اندكى اختلاف ) .\r\n","page_name":" 103 ","page_number":103},
  {"content":"\r\n\r\nتنبيه : و ليس هذا الالتذاذ مفقودا من كل وجه و النفس فى البدن ؛ بل المنغمسون فى تأمل الجبروت المعرضون عن الشواغل يصيبون - و هم فى الابدان - من هذه اللذة حظّا وافرا قد يتمكّن منهم فيشغلهم عن كل شىء .\r\nخلاصهء مطلب اينكه مردمان كامل وقتى كه از بدن خلاص شدند و موانع و شواغل رفع شد ، در آن جهان به حدّ اعلاى سعادت خواهند رسيد و اين افراد در همين جهان هم در عين اينكه گرفتار حس و بدن هستند آنگاه كه غرق در معارف ربوبى مىگردند غرق در لذت مىشوند .\r\nتنبيه : و النفوس السليمة التى هى على الفطرة و لم يفظظها مباشرة الامور الارضية الجاسية اذا سمعت ذكرا روحانيا يشير الى احوال المفارقات غشيها غاش شائق لا يعرف سببه ، و أصابها وجد مبرح ( أى شديد ) مع لذة مفرحة يفضى ذلك بها الى حيرة و دهش ؛ و ذلك للمناسبة و قد جرب هذا [ تجريبا 
  ] « 1 » شديدا و ذلك من افضل البواعث ؛ و من كان باعثه ايّاه لم يقنع الّا بتتمّة الاستبصار ، و من كان باعثه طلب الحمد و المنافسة أقنعه ما بلغه الغرض ، فهذه حال لذة العارفين .\r\nخلاصهء ترجمه و شرح : نفوس بشرى اگر بر فطرت اصلى باقى مانده باشد و با اشتغال به امور مادى توليد قساوت و صلابت نكرده باشد اگر ذكرى معنوى به گوشش برسد كه مشتمل بر حالات مجردات و لذتهاى معنوى بوده باشد به تجربه‌هاى زياد ثابت شده است كه يك حالت خاصّ مجهول السببى و يك وجد و لذتى مفرط به وى دست مىدهد ؛ و بسيارى از اشخاص در مواردى كه قرآن تلاوت مىكنند و يا مىشنوند و يا دعا و مناجات مىكنند و يا اشعار بلند عرفانى به گوششان مىخورد اين حالت ، زياد برايشان دست مىدهد ؛ و اين بزرگ‌ترين موجب اين گونه لذتهاست و اگر\r\n\r\n\r\n\r\n\r\n","description":"","footnote":"\r\n( 1 ) . [ در اشارات « تجربيا » آمده است كه ظاهرا غلط است . 
  ]\r\n","page_name":" 104 ","page_number":104},
  {"content":"\r\n\r\nكسى اين مايه در وى باشد خود به خود موجب خواهد شد كه دنبال گيرى كند تا به حدّ اعلا از كمال برسد .\r\nاشارة : اجلّ مبتهج بشىء هو الاول بذاته لانه اشد الاشياء ادراكا لأشد الاشياء كمالا الذى هو برىء عن طبيعة الامكان و العدم و هما منبعا الشر ، و لا شاغل له عنه .\r\nو العشق الحقيقى هو الابتهاج بتصور حضرة ذات ما و الشوق هو الحركة الى تتميم هذا الابتهاج اذا كانت الصورة متمثلة من وجه - كما يتمثل فى الخيال - غير متمثلة من وجه كما يتفق ان لا تكون متمثلة فى الحس حتى يكون تمام التمثل الحسى للامر الحسى . فكل مشتاق فانه قد نال شيئا ما و فاته شىء ما ، و امّا العشق فمعنى آخر .\r\nو الاول عاشق لذاته من ذاته عشق من غيره أولم يعشق و لكنه ليس لا يعشق من غيره بل هو معشوق لذاته من ذاته و من اشياء كثيرة غيره .\r\nبزرگ‌ترين چيزى كه از چيزى لذت مىبرد و به او خوش و رضامند است ذات پروردگار است نسبت به ذات خودش زيرا شديدالادراك‌ترين موجودات است حقيقتى را كه بزرگ‌ترين كمالات است كه آن حقيقت از امكان و از عدم كه منشأ شرور مىباشند منزّه است و چيزى هم او را از آن محبوب باز نمىدارد .\r\n« عشق حقيقى » عبارت است از بهجت و رضامندى از درك حضور ذات چيزى . و اما « شوق » عبارت است از حركت كردن براى تكميل بهجت ، و اين در صورتى است كه صورت و شمايل محبوب از هر جهت حاضر نيست بلكه از يك جهت حاضر است و از جهت ديگر حاضر نيست ، مثل اينكه در خيال حاضر است و در حس حاضر نيست . پس صاحب شوق هميشه در اين حال است كه چيزى دارد و چيزى را ندارد ، و اما عشق غير از شوق است و چيز ديگرى است .\r\nذات واجب الوجود داراى شوق نيست ، داراى عشق است ، اما عشق حقيقى ، عشقى كه از خود به خود است و در اين عشق ، عاشق بودن غير او دخالت ندارد و لكن چنين نيست كه از ناحيهء غير ، معشوق نيست ، بلكه او معشوق مطلق است ، هم از ناحيهء ذات و هم از ناحيهء بسيارى از اشياء ديگر .\r\nشرح : در گذشته از ماهيّت لذّت و الم و انواع آنها و از لذات و آلام اخروى بحث شد . اكنون بحث در سريان بهجت و لذت است در موجودات ، و بايد ببينيم كه لذت و بهجت و عشق و شوق اختصاص دارد به انسان و حيوان يا در ما فوق انسان مانند\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمجرّدات و نفوس ناطقهء فلكيّه ( به عقيدهء حكماى قديم ) و همچنين در مادون انسان از جماد و نبات نيز وجود دارد ؟ ابتدا سخن در موجوداتى است كه به ذات خود شاعرند ، و سپس به ساير موجودات اشاره مىشود .\r\nبه عقيدهء شيخ در اينجا ، عشق و بهجت در همهء موجودات سارى است ، از ذات حق تعالى گرفته تا مادّة الموادّ عالم طبيعت . در اينجا دو اشكال است : يكى در موجودات ما فوق انسان و يكى در موجودات مادون انسان .\r\nاشكالى كه در موجودات ما فوق انسان هست اين است كه عشق و شوق و لذت و بهجت براى موجود آنگاه دست مىدهد كه به چيزى برسد كه طالب آن بوده است ، و از طرفى روى قاعدهء معروف در بارهء انسان كه « انسان هميشه چيزى را طالب است كه ندارد » پس لذت و بهجت فرع بر طلب است و طلب فرع بر نداشتن است ، پس اين امور اختصاص دارد به موجوداتى كه فاقد كمالى هستند و بعد به آن كمال مىرسند ؛ و امّا براى موجوداتى كه نحوهء وجودشان چنين است كه آنچه برايشان ممكن است بالفعل دارند ، اين امور معقول نيست .\r\nاشكالى كه در موجودات مادون انسان است اين است كه عشق و شوق و لذت و بهجت ، فرع بر شعور و ادراك است و اين موجودات فاقد شعور و ادراكند .\r\nخلاصهء دو اشكال اينكه اين امور متوقّف به دو چيز مىباشند : يكى رسيدن به چيزى كه حاصل نبوده است و ديگرى ادراك و شعور به آن رسيدن ، همان طورى كه از تعريفى كه شيخ براى « لذت » و « الم » كرد و گفت : « ادراك و نيل . . . » همين مطلب استفاده مىشود .\r\nجواب اشكال اول : هر چند در اذهان اين مطلب رسوخ يافته است كه لذت و بهجت از نداشتن و سپس دارا شدن پيدا مىشود و آزمايشهاى سطحى هم همين مطلب را تأييد مىكند ، ولى تحقيق و تجزيه و تحليل فلسفى مىرساند كه فقدان و نداشتن از آن جهت كه فقدان است نمىتواند در بهجت و لذت مؤثّر باشد و اينكه ديده مىشود انسان هميشه طالب چيزى است كه ندارد و همين كه دارا شد تدريجا ملال و خستگى پيدا مىكند از طرف عرفا و حكما حل شده است به اينكه در انسان عشق نامحدود است و محبوب و معشوق حقيقى انسان ، كمال مطلق و ذات نامحدود است .\r\nعشق و علاقهء انسان به محدودها عشق مجازى است نه حقيقى ؛ يعنى به اعتبار مظهريّتى است كه از معشوق حقيقى دارد و به قول مولوى به اعتبار جرعه‌اى است كه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبر اين خاك ريخته شده است و اگر انسان به معشوق و محبوب حقيقى خود برسد و عشق حقيقى خود را باز يابد آرام و قرار خواهد گرفت  ( أَلا بِذِكْرِ اللَّهِ تَطْمَئِنُّ الْقُلُوبُ )  « 1 » و به همين دليل لذات بهشتى خستگى آور نيست . قرآن كريم دربارهء بهشتيان مىفرمايد :\r\n « لا يَبْغُونَ عَنْها حِوَلًا »  « 2 » يعنى بهشتيان بر خلاف مردم دنيا ميل به تغيير وضع و تحول و تجدد در آنها نيست . تفصيل بيشتر اين مطلب موكول به جاى ديگر است .\r\nامّا اينكه گفته شد كه در عبارت شيخ هم « نداشتن » مقوّم بهجت و لذت شناخته شده بود درست نيست . شيخ همين قدر فرمود « ادراك و نيل » و « نيل » يعنى رسيدن ، خواه آنكه پس از « نداشتن » باشد و خواه آنكه پس از « نداشتن » نباشد . ضمنا فرق « عشق » و « شوق » هم دانسته شد : شوق در موردى است كه تصور رسيدن باشد ولى خود رسيدن حاصل نيست امّا عشق اعمّ است . بنابراين در مورد ذات حق كه خود كمال مطلق است و در عين حال شاعر به ذات خود است يعنى مستشعر است به اين كمال مطلق ، « عشق » صادق است ولى « شوق » صادق نيست ؛ و چون ذات مستشعر به ذات خود است در حد اعلاى استشعار و ذات وى كمال مطلق است و از طرفى مىدانيم كه هر چه محبوب كامل‌تر و ادراك قوىتر باشد عشق كامل‌تر است پس بزرگ‌ترين و بالاترين عشقها و بهجتها عشق و بهجت ذات حق است به ذات خود و لهذا شيخ فرمود :\r\nأجلّ مبتهج بشىء هو الاول بذاته و يتلوه المبتهجون به و بذواتهم من حيث هم يبتهجون به و هم الجواهر العقلية القدسية فليس ينسب الى الاول الحق و لا الى النائلين من خلّص اوليائه القدسيين شوق .\r\nخلاصهء ترجمه و شرح : گفتيم كه عشق ذات حق به خود قوىترين درجات عشق است . مقصود از جمله‌هاى بالا اين است كه بعد از ذات حق قوىترين عشقها و بهجتها همان است كه در مجردات عقليّه است كه در اصطلاح فلاسفه « عقول » ناميده مىشوند و در اصطلاح شريعت هم از آنها به « ملائكه » تعبير شده است ، و البتّه چنان كه\r\n\r\n\r\n\r\n\r\n","description":"","footnote":"\r\n( 1 ) . رعد / 28 .\r\n( 2 ) . كهف / 108 .\r\n","page_name":" 107 ","page_number":107},
  {"content":"\r\n\r\nبعداً اشاره خواهيم كرد ملائكه شامل پاره‌اى از نفوس و حتّى قواى طبيعى نيز مىباشند . در زبان دين گروهى از ملائكه به نام « مهيّمين » خوانده شده‌اند كه در عشق مطلق بسر مىبرند و جز به ذات حق كه معشوق و محبوب آنهاست به چيزى توجه ندارند ، نه از عالم باخبرند و نه از آدم . اين دسته از عقول چون مجرد كامل هستند در آنها عشق هست امّا شوق نيست ، كما اينكه در ذات بارى هم ، چنين بود .\r\nو بعد المرتبتين مرتبة العشاق المشتاقين ، فهم من حيث هم عشاق قد نالوا نيلا ما ، فهم ملتذّون ، و من حيث هم مشتاقون فقد يكون لأصناف منهم أذى ما . . .\r\nخلاصهء ترجمه و شرح : از مرتبهء ذات حق و مرتبهء عقول مجرده كه بگذريم مرتبهء نفوس كامله است از قبيل نفوس اولياء و نفوس فلكيّه ( به عقيدهء حكماى قديم ) . در اينها ، هم عشق است و هم شوق ؛ عشق است از آن نظر كه به معشوق حقيقى رسيده‌اند ، و شوق است از آن نظر كه هنوز به تمام مقامات و درجات خود نرسيده‌اند و در حال سلوك و سير مىباشند .\r\nو يتلو هذه النفوس نفوس اخرى بشرية متردّدة بين جهتى الربوبية و السفالة على درجاتها ثم يتلوه النفوس المغموسة فى عالم الطبيعة المنحوسة التى لا مفاصل لرقابها المنكوسة .\r\nبعد از نفوس كامله نفوسى هستند كه مقام متوسطى دارند و ما بين جهت علوى و جهت سفلى در نوسان و تردد مىباشند ، گهى بر طارم اعلى نشينند - گهى تا پشت پاى خود نبينند ، حالات مختلفى از صفا و كدورت و از اعتلا و انحطاط دارند .\r\nاز اينها كه بگذريم نفوسى مىباشند كه سخت در طبيعت فرو رفته‌اند و به\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nمصداق آيهء كريمهء  « ثُمَّ نُكِسُوا عَلى رُؤُسِهِمْ »  « 1 » چهرهء قلب آنها واژگون و رو به پايين است و مانند حيواناتى كه مفاصل و بندهاى گردنشان طورى ساخته شده است كه هميشه به پايين مىنگرند نه به بالا ، از توجّه به عالم بالا محرومند .\r\nتنبيه : فاذا نظرت فى الامور و تأملتها وجدت لكل شىء من الاشياء الجسمانية كمالا يخصه و عشقا اراديا او طبيعيا لذلك الكمال و شوقا طبيعيا او اراديا اليه اذا فارقه رحمة من العناية الاولى على النحو الذى هى به عناية . فهذه جملة و تجد فى العلوم المفصّلة لها تفصيلا .\r\nاگر نظر كنى در همهء امور عالم و در آنها تأمل نمايى مىبينى كه هر يك از امور جسمانى عالم ، كمال مخصوص به خود دارد كه در حالى كه واجد آن كمال است به آن عشق مىورزد و در حالى كه فاقد آن است به او شوق مىورزد . اين ، اشارهء مجملى است و تفصيل اين مطلب را در جاهاى ديگر بايد جستجو كرد .\r\nشرح : خلاصهء مطلب اينكه عشق و شوق در همهء اشياء - حتّى در جسمانيّات - سريان دارد ، اختصاص ندارد به موجوداتى كه داراى نفس ناطقه يا نفس حيوانيّه هستند . ولى شيخ در اينجا متعرّض اشكالى كه در مطلب است و جوابى كه بايد به آن داده شود نشده است .\r\nاشكالى كه هست همان است كه قبلًا اشاره شد كه عشق و شوق فرع بر شعور است و همهء موجودات شعور ندارند . جوابى كه بايد داده شود اين است كه همانطور كه حقيقت وجود حقيقتى است داراى مراتب و درجات ، شعور و ادراك نيز از امورى است كه مراتب و درجات دارد و هر موجودى متناسب با مرتبه و درجهء وجودى خود علم و شعور و اراده‌اى دارد . پس اينكه گفته مىشود در جمادات و نباتات شعور و ادراك نيست ، اگر مقصود اين است كه شعور و ادراكى كه در انسان هست در آنها نيست ، درست است و اگر مقصود اين است كه هيچ شعور و ادراكى در آنها نيست درست نيست . و امّا دليل و برهان اين مطلب كه شعور مساوى وجود است و به تبع وجود ، مراتب و درجات دارد و هر موجودى متناسب با حظّ و حدّ و مرتبهء وجودى خود از شعور بهره‌مند است ، مطلبى است كه در اينجا نمىتوان متعرّض آن شد .\r\n\r\n\r\n\r\n\r\n","description":"","footnote":"\r\n( 1 ) . انبياء / 65 .\r\n","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nالنمط التاسع فى مقامات العارفين\r\nتنبيه : ان للعارفين مقامات و درجات يخصّون بها و هم فى حياتهم الدنيا دون غيرهم ، فكأنّهم و هم فى جلا بيب من أبدانهم قد نضوها و تجرّدوا عنها الى عالم القدس و لهم امور خفيّة فيهم و امور ظاهرة عنهم يستنكرها من ينكرها و يستكبرها من يعرفها و نحن نقصّها عليك .\r\nهمانا اهل معرفت و خداشناسان واقعى مراتب و مقاماتى دارند در همين دنيا كه مخصوص خود آنهاست و ديگران را نصيبى از آن مقامات و مراتب نيست . آنها در عين اينكه پردهء بدن حجاب چهرهء آنهاست و روحشان با بدن هست مانند اين است كه جامهء بدن را كنده و از آن عريان گشته و آهنگ عالم قدس نموده‌اند ؛ و همانا اهل معرفت و اهل اللّه را اسرارى است كه فقط خودشان از آن آگاهند و بس ، و برخى امور ديگر است كه از آنها ظاهر و هويدا مىگردد . كسانى كه اين امور آشكار آنها را نمىشناسند ، آنها را مستنكر مىشمارند و شگفت مىشوند و كسانى كه آن امور را مىشناسند به ديدهء اعجاب و بزرگى بدان مىنگرند ؛ و اكنون ما آنها را براى شما حكايت مىكنيم .\r\nشرح : نمط نهم اين كتاب در بيان مراتب و مقامات اهل اللّه است و از آنها به « عارفين » تعبير مىشود . در نمط هشتم اجمالا گفته شد كه سعادت و لذت منحصر به سعادت و لذت حسّى نيست بلكه سعادتها و لذتهايى هست كه به درجاتى از سعادتها و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nلذتهاى حسّى نيرومندتر است ؛ و هم گفته شد كه لذت ، از رسيدن موجود به كمالات خود و درك آن كمالات حاصل مىگردد . پس به طور اجمال معلوم شد كه از براى انسان يك سلسله كمالات و مراتب و مقامات هست كه اگر بدانها برسد و در آنها سير نمايد به عالىترين لذتها و سعادتها نايل مىشود .\r\nاين نمط كه در « مقامات عارفين » است بيان تفصيلى همان كمالات و مراتب و مقامات است . شيخ ( ره ) در آغاز سخن در ضمن يك « تنبيه » اجمالا به آن مقامات معنوى اشاره مىكند و مدعى مىشود كه هستند كسانى كه در همين دنيا قبل از آنكه روحشان از بدن مفارقت كند آن مقامات را طى كرده‌اند . آنها در حالى كه جامهء بدن پوشيده‌اند مانند اين است كه آن را كنده و عريان شده و به عالم ملكوت شتافته‌اند ، همان طورى كه على عليه السلام فرمود :\r\nهجم بهم العلم على حقيقة البصيرة ، و بالشروا روح اليقين ، و استلانوا ما استوعره المترفون ، و أنسوا بما استوحش منه الجاهلون ، صحبوا الدّنيا بأبدان ارواحها معلّقة بالمحلّ الاعلى « 1 » .\r\nدانش به منتها درجه و كنه روشنايى خود بر آنها هجوم آورده است ؛ جانشان روح يقين را لمس كرده است ؛ چيزهايى را كه اهل تنعّم و نازپروردگان نعمت ، آنها را سخت و دشوار و گردنهء صعب العبور مىشمارند در نظر آنها نرم و سهل و مطبوع است ، و به آن چيزى كه نادانان و بىخبران از آن وحشت دارند آنان به آن مأنوس و دلگرم و دلخوش‌اند . آنان با بدنهايى با مردم معاشرت مىكنند كه جانهاى اين بدنها به بالاترين مقام هستى آويخته است .\r\nو همچنين على عليه السلام در وصف پرهيزكاران مىفرمايد :\r\nو لو لا الاجل الّذى كتب اللّه عليهم لم تستقرّ أرواحهم فى اجسادهم طرفة عين شوقا إلى الثّواب و خوفا من العقاب « 2 » .\r\nشيخ آنگاه مىگويد اين دسته از مردمان كه ما آنها را « عارفين » مىگوييم\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 139 .\r\n( 2 ) . نهج البلاغه ، خطبهء 184 .\r\n","page_name":" 112 ","page_number":112},
  {"content":"\r\n\r\nپاره‌اى از حالات دارند كه مربوط به سرّ و باطن خود آنهاست و كسى را از آنها آگاهى نيست ( يعنى مشاهدات و مكاشفات و تجلّيات عينى كه بر آنها مىشود ) ، و پاره‌اى از امور است كه از آنها ظاهر مىگردد و ديگران آنها را شهود مىكنند از حالات مخصوص آنها ، از قبيل سخنان حكيمانه و گذشت و فداكاريها و آيات و كرامات . كسى كه به اين آثار آشنا نباشد و علل و اسباب آنها را نشناسد آنها را مستنكر مىشمارد - يعنى قابل پذيرفتن نمىداند - و حداكثر اين است كه به شگفت آيد و آن را مجهولى كه بايد علّتش را غير آنچه فرض مىشود شمرد به حساب آورد . و امّا كسى كه به اين گونه امور آشناست و علل و اسباب معنوى آنها را مىشناسد به چشم عظمت و تحسين و اعجاب به آنها مىنگرد « 1 » .\r\nو اذا قرع سمعك فى ما يقرعه و سرد عليك فيها تسمعه قصة لسلامان و ابسال فاعلم ان سلامان مثل ضرب لك و ان ابسالا مثل ضرب لدرجتك فى العرفان ان كنت من اهله ثم حل الرمز ان أطقت .\r\nاگر در ميان امورى كه اسباب تعجب تو مىشود و در ميان داستانهايى كه به گوش تو مىرسد داستان سلامان و ابسال را بشنوى ، پس بدان كه « سلامان » مثلى است كه زده شده است براى ذات تو و « ابسال » مثلى است كه براى درجات تو در عرفان و طىّ مقامات معنوى زده شده است اگر شايستهء آن باشى ؛ پس كوشش كن رمز آن معما را به دست آورى اگر بتوانى .\r\nشرح : شيخ در اينجا اشاره مىكند به داستان سلامان و ابسال . راجع به اينكه اين داستان چگونه است و شرح آن چيست ، رجوع شود به شرح اشارات خواجه نصير الدين طوسى .\r\n\r\n\r\n\r\n\r\n","description":"","footnote":"\r\n( 1 ) . شيخ در نمط دهم به ذكر علل و اسباب نهان اين امور خارق العاده مىپردازد .\r\n","page_name":" 113 ","page_number":113},
  {"content":"\r\n\r\nتنبيه : المعرض عن متاع الدنيا و طيّباتها يخصّ باسم الزاهد ، و المواظب على فعل العبادات من القيام و الصيام و نحوهما يخص باسم العابد ، و المنصرف بفكره الى قدس الجبروت مستديما لشروق نور الحق فى سرّه يخص باسم العارف ؛ و قد يتركّب بعض هذه مع بعض .\r\nآن كس كه از كالاى دنيا و خوشيهاى آن دامن مىچيند به نام « زاهد » ناميده مىشود ، آن كس كه به انجام عبادات مواظبت دارد « عابد » ناميده مىشود ، و آن كس كه فكر خود را متوجه عالم قدس كرده است براى آنكه نور حق على الاتصال بر باطنش بتابد « عارف » ناميده مىشود ؛ و گاهى بعضى از اينها با بعضى ديگر تركيب مىشوند .\r\nشرح : اين فصل متضمّن تفسير تعريف كلمات « زاهد » و « عارف » و « عابد » است .\r\nخلاصهء معنى آنكه : « زهد » عملى است منفى زيرا عبارت است از اعراض و ترك و دامن چيدن ، ولى « عبادت » عمل مثبت است از قبيل نماز و روزه و حجّ و احسان به خلق ، و امّا « عرفان » وجدان است و از حالات روح و لبّ و باطن است . اينها ممكن است منفردا و يا مجتمعا پديد آيند كه مجموعا هفت صفت مىتوان فرض كرد يعنى : زهد تنها ، عبادت تنها ، عرفان تنها ، زهد و عبادت ، زهد و عرفان ، عبادت و عرفان ، زهد و عبادت و عرفان . در ميان اين هفت صفت كه فرض شد چند صفت است كه بايد گفت عملا وقوع ندارد و آن صفت سوم و پنجم و ششم است يعنى : عارف تنها ، و عارف زاهد غير عابد ، و عارف عابد غير زاهد ؛ زيرا ممكن نيست كه كسى بدون آنكه مراحل زهد و عبادت را طى كند به مرحلهء عرفان برسد ، و حتّى صوفيّه نيز چنين ادعايى نكرده‌اند و آن چيزى كه مورد ادعاى بعضى از صوفيان است اين است كه بعد از طىّ مرحلهء زهد و عبادت و رسيدن به مرحلهء عرفان نيازى به زهد و عبادت نيست و چنين فرض كرده‌اند كه زهد و عبادت تنها براى رسيدن به سر منزل معرفت است ، بعد از رسيدن به سر منزل ديگر حاجتى به مركوب و وسيله‌اى كه انسان را بدانجا رسانده است نيست ، مانند كسى كه با مركوبى به كعبهء مقصود مىرسد و مىخواهد رحل اقامت در آنجا بيفكند ، و يا كسى كه با نردبان به بام بر رفته است و قصد پايين آمدن ندارد . اين دسته سير منازل معنوى را از نوع سير منازل جسمانى فرض كرده‌اند كه عبارت است از عبور كردن از نقاطى و رها كردن آن نقاط ، غافل از اينكه سلوك معنوى اين تفاوت را با سلوك جسمانى دارد كه هميشه در منزل بعدى به منزل قبلى احتياج است و از اين نظر بايد تشبيه كرد به كسى كه از پلّه‌هاى ديوار عمارتى بالا مىرود به طورى كه اگر پلّه‌هاى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nزيرين فرو ريزد قسمتهاى بالا به شكل مهيب‌ترى فرو ريزد . باز در اين باره در فصلهاى آينده بحث خواهيم كرد .\r\nتنبيه : الزهد عند غير العارف معاملة ما كأنه يشترى بمتاع الدنيا متاع الاخرة ، و عند العارف تنزّه عما يشغل سرّه عن الحق و تكبّر على كل شئ غير الحق .\r\nو العبادة عند غير العارف معاملة ما كأنه يعمل فى الدنيا لأجرة يأخذها فى الاخرة هى الاجر و الثواب ، و عند العارف رياضة ما لهممه و قوى نفسه المتوهمة و المتخيلة ليجرّها بالتعويد عن جناب الغرور الى جناب الحق فتصير مسالمة للسرّ الباطن حين ما يستجلى الحق لا تنازعه فيخلص السرّ الى الشروق الساطع و يصير ذلك ملكة مستقرة كلما شاء السرّ اطلع الى نور الحق غير مزاحم من الهمم بل مع تشييع منها له فيكون بكليته منخرطا فى سلك القدس .\r\nزهدى كه زاهد دارد نوعى معامله است ، از قبيل فروختن كالاى دنيا به كالاى آخرت است ؛ و اما زهد عارف عبارت است از پاك و عارى نگهداشتن خود از هر چيزى كه ضمير را از توجه به حق تعالى باز مىدارد و نوعى تكبر و بىاعتنايى نسبت به ما سوى اللّه محسوب مىشود .\r\nو عبادت غير عارف نيز نوعى معامله است از قبيل مزدورى و كار كردن به خاطر اجرت كه در آخرت بگيرد ؛ و اما عبادت عارف نوعى رياضت است براى اراده و قواى وهمى و خيالى نفس تا در اثر عادت دادن بتواند آنها را از امور غرورآميز منصرف و به سوى حق متوجه كند تا اينكه اين قوا همگام و هماهنگ سرّ ملكوتى گردند و آنگاه كه سرّ باطن به سوى حق متوجه گردد راه خلاف نگيرند و سرّ باطن بدون هيچ مزاحمى متوجه اشراق غيبى گردد و تدريجا اين حالت به شكل خلق و ملكه و طبيعت ثانيه بشود كه هر زمان سرّ باطن متوجه نور حق گردد قواى خيالى و وهمى مزاحم نگردد بلكه به همراه او حركت كنند و در نتيجه شخص عارف به تمام وجود خود در سلك عالم قدس درآيد ( آن سان كه بعداً ضمن تشريح مقامات سالك گفته خواهد شد ) .\r\nشرح : در فصل پيش معنى « زهد » و « عبادت » و « عرفان » تحت نام « زاهد » و « عابد » و « عارف » بيان شد و ضمنا گفته شد كه گاهى بعضى از اين معانى با بعضى ديگر جمع مىشوند يعنى ممكن است يك شخص هم زاهد باشد و هم عابد ، يا هم زاهد باشد و هم عارف ، يا هم عابد باشد و هم عارف . امّا شيخ در اين فصل ضمن اشاره به حالت اجتماع اينها به يك نكتهء مهم اشاره مىكند و آن اينكه : اگر يك شخص هم زاهد\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبود و هم عارف ، يا هم عابد بود و هم عارف ، نوع زهد يا عبادت او با نوع زهد و عبادت غير عارف فرق مىكند . زهد به طور كلّى - همانطور كه گفته شد - عبارت است از دامن چيدن از طيّبات دنيا ، ولى هدف اين دامن چيدن از نظر عارف و غير عارف فرق مىكند . غير عارف از خوشيهاى دنيا صرف نظر مىكند براى اينكه به خوشى بيشترى از نوع همين خوشى در آخرت برسد ؛ يعنى كالاى دنيا را با كالاى آخرت عوض مىكند . پس عمل وى عنوان « معامله » و « تجارت » به خود مىگيرد . امّا عارف از آن نظر دامن مىچيند كه نمىخواهد غير از حق ، مشغله و سرگرمى داشته باشد ؛ يعنى براى اينكه مانعى از ذكر حق پيدا نشود به غير حق توجّه نمىكند و در حقيقت چيزى غير از حق را شايستهء تعلّق خاطر و سر نزد وى فرود آوردن نمىداند . پس مطلوب و هدف اصلى عارف و غير عارف فرق مىكند : منظور و هدف عارف ، گذشتن از كالايى براى جلب كالاى ديگر نيست . و همچنين است عبادت : هدف غير عارف از عبادت كسب اجر و مزد است ، پس عنوان عملگى و مزدورى به خود مىگيرد ؛ در دنيا عمل مىكند كه در آخرت مزد بگيرد . امّا عارف كه عبادت مىكند براى اين است كه به نفس خود رياضت دهد و قواى نفسانى خود را تابع رغبت عرفانى خود كند و آمادگى بيشترى براى توجه به حق پيدا كند ؛ يعنى عبادت عارف نوعى تأديب و تربيت نفس است براى منظور و هدفى عالى .\r\nعبادت - چنان كه گفته شد - عبارت است از مواظبت بر برخى از اعمال كه از ناحيهء شارع دستور رسيده است ؛ چيزى كه هست ، هدف عارف با غير عارف از اين اعمال متفاوت است .\r\nپس زهد و عبادت غير عارف با زهد و عبادت عارف از لحاظ پيكر و قالب و ظاهر يكى است ، ليكن از لحاظ روح و معنى و لبّ متفاوت است .\r\nآنچه شيخ ( ره ) در اينجا گفت با آنچه در برخى احاديث نبوى و يا علوى و غيره وارد شده تقريبا يكى است ، قريب به اين مضمون :\r\nانّ قوما عبدوا اللّه رغبة فتلك عبادة التّجّار ، و انّ قوما عبدوا اللّه رهبة فتلك عبادة العبيد ، و انّ قوما عبدوا اللّه شكرا فتلك عبادة الاحرار « 1 » .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 237 .\r\n","page_name":" 116 ","page_number":116},
  {"content":"\r\n\r\nاز آنچه گفته شد معلوم شد كه هر يك از زهد و عبادت اگر با معرفت تركيب شوند روح و معنى آنها فرق مىكند . اينجا يك سؤال پيش مىآيد و آن اينكه تركيب زهد و عبادت آيا تغييرى در معنى اينها ايجاد مىكند يا نه ؟ جواب آن است كه : نه ، زهد عابد با زهد غير عابد فرق ندارد و همچنين عبادت زاهد با عبادت غير او فرق ندارد .\r\nاشارة : لمّا لم يكن الانسان بحيث يستقل وحده بامر نفسه الا بمشاركة آخر من بنى جنسه و بمعارضة و معاوضة تجريان بينهما يفرغ كل واحد منهما لصاحبه عن مهم لو تولّاه بنفسه لازدحم على الواحد كثير و كان يتعسر ان امكن ، وجب ان يكون بين الناس معاملة و عدل يحفظه شرع يفرضه شارع متميز باستحقاق الطاعة لاختصاصه بآيات تدل على انها من عند ربه و وجب ان يكون للمحسن و المسىء جزاء من عند القدير الخبير فوجب معرفة المجازى و الشارع ، و مع المعرفة سبب حافظ للمعرفة ففرضت عليهم العبادة المذكّرة للمعبود و كرّرت عليهم ليستحفظ التذكير بالتكرير حتى استمرّت الدعوة الى العدل المقيم لحياة النوع ، ثم زيد لمستعملها بعد النفع العظيم فى الدنيا الاجر الجزيل فى الاخرى ، ثم زيد للعارفين من مستعمليها المنفعة التى خصّوا بها فيما هم مولّون وجوههم شطره . فانظر الى الحكمة ثم الى الرحمة ثم النعمة تلحظ جنابا تبهرك عجائبه ثم أقم و استقم .\r\nچون انسان اينطور نيست كه بتواند به تنهايى امر زندگى خود را اداره كند مگر با شركت ساير افراد نوع خود و به اينكه بينشان يك نوع همكارى و مبادله بوده باشد ، هر كدام كارى را به عهده بگيرند و تقسيم كار بشود زيرا اگر همهء كارها را بنا شود يك نفر به عهده بگيرد لازم مىآيد كه يك نفر كارهاى زيادى را متحمل گردد و اين اگر فرضا ممكن هم باشد دشوار است ، از اين رو لازم است كه در ميان مردم داد و ستد باشد ، و اين داد و ستد بر مبناى عدالت بوده باشد ، و عدالت را قانونى مقرر كرده باشد ، و آن قانون را شارع و مقنّنى تعيين كرده باشد ، و آن شارع از ميان ديگران امتياز داشته باشد به استحقاق اطاعت به واسطهء اينكه آيات و علاماتى با خود داشته باشد بر اينكه از جانب خداست ، و لازم است كه نيكوكار و بدكار ( مطيع و متمرّد ) هر كدام در نزد خداى قادر دانا جزا داشته باشند ؛ از اين رو شناسايى آن كس كه قانون به دست اوست و مجازات در دست اوست لازم آمد و اين شناسايى احتياج دارد به موجب و سببى كه آن را حفظ كند ؛ از اين رو عبادت كه به يادآورندهء معبود است فرض گشت و اين عبادت به صورت مكرر مقرر شده است تا تذكر معبود با تكرار عبادت نگهدارى شود تا آنكه دعوت به سوى عدالت كه حيات نوع انسان بسته به اوست استمرار پيدا كند . سپس اضافه بر اين ، براى عمل كنندگان علاوه بر نفع بزرگ دنيا اجر جزيل آخرت مقرر شد ، و براى عارفان علاوه بر همهء اينها\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمنفعت خاصى اضافه شد كه عبارت است از مقامات معنوى و افاضات غيبى . پس بنگر به حكمت ، سپس به رحمت و بعد به نعمت ، آگاه خواهى شد به ساحت مقدسى كه شگفتيهاى او تو را مبهوت مىكند . سپس به پا دار عدالت را و پايدار باش .\r\nشرح : در اين قسمت فلسفهء ثواب و عقاب و فلسفهء تشريع عبادات ذكر شده است . به عقيدهء خواجه ذكر اين فصل به اين مناسبت است كه در فصل پيش نامى از اجر و ثواب برده شده است و شيخ ( ره ) خواسته است در اين فصل فلسفهء اجر و ثواب را ذكر كند . و محتمل است كه ذكر اين فصل - كه يك فصل استطرادى است - تتميمى باشد از آنچه در فصل گذشته راجع به اثر عبادات گفته شد . آنچه در آن فصل گفته شد فايدهء عبادت عارف بود و آنچه در اينجا گفته مىشود فلسفهء تشريع عبادات است مطلقا .\r\nخلاصهء اين فصل اين است كه : انسان مدنىّ بالطبع است و بالضروره بايد اجتماعا زندگى كند و ناچار بايد بين مردم معاشرت و داد و ستد وجود داشته باشد و بايد قوانين و مقرراتى باشد عادلانه براى اين معاملات و ارتباطات . قانون عادلانه واضعى لازم دارد كه آن واضع مفروض الطاعة شمرده شود « 1 » ؛ ناچار بايد امتيازى از طريق معجزات از طرف خدا داشته باشد تا مردم اطاعتش را فرض بشمارند ، و ناچار بايد هر يك از مطيع و متمرّد در نزد خدا پاداش و كيفر داشته باشند . از اين رو شناختن و تذكّر حق ضرورت پيدا مىكند ، و براى اينكه اين تذكّر همواره ثابت بماند عبادات فرض شده است و اين عبادات به صورت دائم و مكرر مقرر شده تا تذكّر محفوظ بماند و در نتيجه داعيان الهى كه مردم را به عدالت اجتماعى دعوت مىكنند هميشه زمينهء دعوت آنها فراهم باشد .\r\nچنان كه واضح است گذشته از اينكه شيخ ( ره ) در اينجا ثواب و پاداش اخروى را در مورد مقررات اجتماعى ، معلول لزوم عدالت اجتماعى دانسته است ، حتّى تشريع عبادات را نيز مقدمهء عدالت اجتماعى دانسته است . اين است خلاصهء آنچه\r\n\r\n\r\n\r\n\r\n","description":"","footnote":"\r\n( 1 ) . مثل اينكه شيخ علت اين امر را كه واضع قانون بايد رجل الهى باشد مفروض الطاعة بودن و حكومت وى بر وجدانها و اينكه بتواند غريزهء استخدام را در بشر منقاد كند مىداند نه احاطه بر مصالح و عادلانه بودن قانون ؛ به عبارت ديگر مرحلهء اجرا را در نظر گرفته نه مرحلهء وضع و تشريع را . مشهور ، مرحلهء تشريع را در نظر مىگيرند ولى مرحلهء اجرا كه شيخ در نظر گرفته روشن‌تر است .\r\n","page_name":" 118 ","page_number":118},
  {"content":"\r\n\r\nشيخ ( ره ) در اينجا بيان كرده است .\r\nدر اينجا دو مطلب مهمّ است كه قابل بحث است : يكى مسألهء مدنىّ بالطبع بودن انسان ، و ديگر فلسفهء نبوّت . مسألهء سومى هم مىتوان اضافه كرد و آن مسأله فلسفهء قانون است ، و ما دربارهء هر سه مطلب بحث خواهيم كرد .\r\nامّا مسألهء اوّل : اين جمله كه « انسان مدنىّ بالطبع است » شايد از ارسطو باشد و به هر حال مسأله‌اى است بسيار قديمى . بايد ببينيم معنى اين جمله چيست ؟ آيا مقصود از « بالطبع » در اينجا « بالطبيعه » است در مقابل « بالاختيار » و « بالاراده » ، و يا مقصود از « بالطبع » مقابل « بالقّسر » است ، و يا معنى ديگرى مراد است ؟ بدون شك بعضى از حيوانات و بالاخص حشرات مانند زنبور عسل و موريانه و مورچه زندگى اجتماعى دارند و آن زندگى اجتماعى مقتضاى طبيعت و غريزهء آنهاست نه مقتضاى عقل و فكر و انديشه و ارادهء آنها ؛ يعنى آن نحو زندگى را براى خود انتخاب نكرده‌اند بلكه طبيعت براى آنها انتخاب كرده است و لهذا گفته‌اند كه هر دسته‌اى از آنها هر شغل و كارى را كه دارند خود به خود انجام مىدهند ، پستها به طور طبيعى معيّن شده است نه به طور قراردادى و مصنوعى ، هر دسته‌اى كار خود را به مقتضاى همان غريزه انجام مىدهند و لهذا احتياج به قانون و مقررات و عدليّه و غيره ندارند ؛ از اين جهت مانند اعضاى يك پيكرند كه وظايف عضوى خود را به طور طبيعى انجام مىدهند . و امّا انسان بالضروره اينطور نيست « 1 » ، پستها طبيعى نيست ، وظايف به طور طبيعى انجام نمىيابند ،\r\n\r\n\r\n\r\n\r\n","description":"","footnote":"\r\n( 1 ) . بلكه برعكس ، انسان با يك ميل به خودخواهى و منفعت پرستى و استخدام آفريده شده كه همواره مىخواهد همهء نعمتها و آدمها را در خدمت خود بياورد و لهذا به عقيدهء بعضى به همين دليل انسان بالطبع غير مدنى است ، فردى و منفعت جوست ، زندگى اجتماعى و محدود به مقررات اجتماعى بودن مخالف طبيعت انسانى و ضد آزادى طبيعى اوست . به عقيدهء اين دسته بيان دوم از سه بيان مذكور در متن درست نيست يعنى انسان غريزتا نوع دوست و عدالت خواه آفريده نشده بلكه نوع دوستى و عدالت خواهى تلقيناتى است كه به بشر جبرا شده و فرضا ميلى به حق و عدالت و محبت در بشر باشد ، در مقابل ميل به منفعت پرستى طبيعى بشر صفر و بلا اثر است ؛ اما دو بيان ديگر هر چند تمام است ولى منافات ندارد با اينكه چنين ميل سركش و ضد اجتماعى و اجتماع خور و اجتماع خراب كنى هم در بشر باشد و مجموعا تناقضى در خلقت بشر وجود دارد : از طرفى چاره‌اى ندارد از زندگى اجتماعى و اجبارا بايد تن دهد و از طرف ديگر ميلى سركش و ضد اجتماعى در او هست كه منهدم كنندهء زندگى اجتماعى است ، مثل بچه‌اى كه در رحم مادر باشد و در عين حال و همان وقت كه به رحم محتاج است مادر را بخورد و تباه سازد .\r\nبه عقيدهء ما اگر اجتماع بشرى را منهاى نبوّت و ديانت فرض كنيم چنين تناقضى در خلقت بشر هست ولى اگر\r\n","page_name":" 119 ","page_number":119},
  {"content":"\r\n\r\nاحتياج به اعمال اراده و تصميم و نظام اخلاقى و اجتماعى و مقررات و وضع قانون عادلانه است ، هيچ دسته‌اى عضو ثابت نيستند و مقام معلوم در اجتماع ندارند . پس انسان به اين معنى مدنىّ بالطبع نيست .\r\nبيان ديگر بيانى است كه شيخ در اينجا كرده و آن اينكه : انسان در طبيعت محتاج به زندگى اجتماعى آفريده شده است يعنى ساختمان انسان طورى است و احتياجات انسان آنقدر زياد است كه جز در پرتو اجتماع ، احتياجاتش برآورده نمىشود و زندگيش قابل دوام و بقا نيست .\r\nپس انسان مجبور است براى خود مسكن و لباس انتخاب كند و مجبور است براى خود كشت و زرع كند زيرا مواد خوراكى او و همچنين وسائل حفظ او از سرما و\r\n\r\n\r\n\r\n\r\n","description":"","footnote":"\r\nنبوّت و ديانت خود يكى از عوامل تكوينى ضرورى اجتماع شمرده شود - همانطور كه واقعا هم هست - تناقض حل مىشود . عقل و اراده و اختيار و آزادى عمل به بشر داده شده - و لازم بوده داده شود - ولى از طرف ديگر در متن خلقت وظايف و مقررات براى بشر وضع شده و به او تكليف شده كه آنها را انجام دهد و غريزهء دينى به او داده شده است و قوهء ايمان ( تنها قوهء ايمان قادر است كه غريزهء استخدام بشر را رام كند ) .\r\nپس ، از نظر ما نه نظريهء كسانى درست است كه بشر را به حكم طبيعت ، مدنىّ بالطبع مىدانند و نه نظر كسانى كه او را ضد اجتماعى مىدانند ، زيرا در هر دو نظر دين پديدهء بعدالاجتماع فرض شده و خواسته‌اند دربارهء بشر منهاى دين نظر دهند . به عقيدهء ما بشر منهاى دين حكمى ندارد و بشر بعلاوهء دين مدنىّ بالطبع است . در حقيقت ، تنها بيان دوم است كه اگر اثبات شود مىرساند كه انسان مدنىّ بالطبع است ، و اما بيان اول و سوم فقط مىرساند كه بشر در طبيعت محتاج به زندگانى اجتماعى آفريده شده نه اينكه در طبيعت او ميل و غريزهء زندگى اجتماعى هست ، و از همين جاست كه نوعى تناقض در بادى نظر مشهود مىشود : بشر از طرفى محتاج به زندگى اجتماعى آفريده شده و از طرف ديگر به او غريزهء اين زندگانى داده نشده ، پس ناچار بايد به حكم عقل - و اگر كافى نباشد به حكم دين - زندگانى اجتماعى خود را ترتيب دهد و بالاخره به اختيار خود منظم كند زندگانى اجتماعى خود را ؛ آن نظمى را كه حيوانات اجتماعى با غريزه دارند او بايد با اختيار تحصيل كند ؛ آنها طبقات مقفل دارند ، كارگر و سرباز و مهندس و ملكه را در حيوانات اجتماعى طبيعت انتخاب كرده است ، اما انسان خود بايد انتخاب كند ؛ آنها حدود و حقوقشان به حكم طبيعت و غريزه محفوظ است ، بشر بايد با تربيت و تعليم آنها را حفظ كند ؛ از اين رو بشر براى حفظ حدود به علم اخلاق و براى حفظ حقوق به علم حقوق نيازمند است ؛ و از همين جا قصور عقل براى جانشينى غريزه روشن مىشود و لازم است يك قدرت ما فوق عقل دست اندركار باشد و آن نفوذ دينى است . الآن هم نفوذ معنوى و روحانى دينى ، اخلاق و حقوق را تا حدودى كه محفوظ است محفوظ نگهداشته ، نه علم و اعلاميه‌هاى تو خالى حقوق بشر . ضمنا از اينجا مىتوان به ريشهء يك مطلب ديگر پى برد . از نظر اروپاييان دين و وجدان دينى يك امر شخصى است و هر كس آزاد است در انتخاب دين و عدم انتخاب آن و در انتخاب هر نوع دين . ريشهء اين مطلب اين است كه دين را يك عامل ضرورى اجتماعى تشخيص نداده‌اند و اگر نقش دين در اجتماع مشخص بشود و اينكه لا دينى تشكيلات اجتماعى را از هم مىپاشاند بطلان اين نظر روشن مىگردد .\r\n","page_name":" 120 ","page_number":120},
  {"content":"\r\n\r\nگرما و غيره در طبيعت آماده نشده است و خودش بايد آنها را آماده كند . خلاصه اينكه انسان به واسطهء احتياجات زياد ، ضعيف آفريده شده است  ( وَ خُلِقَ الْإِنْسانُ ضَعِيفاً )  « 1 » .\r\nبيان ديگر اين است كه به انسان يك سلسله عواطف و غرايز اجتماعى داده شده است و به عبارت ديگر در طبيعت حس تعاون و بقا به بشر داده شده است يعنى تنها نه اين است كه افراد به يكديگر محتاجند بلكه علاوه بر آن به ازاى اين احتياجات كه به افراد داده شده است عواطفى هم به افراد ديگر براى رفع اين احتياجات داده شده است ، كما اينكه به ازاى احتياج طبيعى كه در نوزاد نسبت به مادر هست عاطفهء مهرى هم به مادر نسبت به نوزاد داده شده است .\r\nدر جامعهء بشر هم همين طور به ازاى حوائجى كه افراد بشر نسبت به يكديگر دارند يك سلسله عواطف اجتماعى براى رفع همان احتياجات به بشر داده شده است و آن عواطف مقتضاى طبيعت انسان است ، از قبيل نوع دوستى و عدالت خواهى و رحم و مروّت و احسان و امثال اينها ؛ و مىتوان گفت كه اين بيان مكمّل بيان پيش است .\r\nبيان ديگر : انسان با موجودات ديگر اين فرق را دارد كه تمام استعدادات كامنه ( پنهان ) در نبات و حيوان در حال انفراد نيز به فعليت مىرسد ؛ آنچه در استعداد يك گل هست از رشد كردن و تخم دادن و گل دادن و عطر دادن ، تحت تأثير عوامل طبيعت از آب و خاك و هوا و نور و حرارت ظهور مىكند و به فعليّت مىرسد ، وجود ساير گلها در بروز استعدادهاى اين گل تأثيرى ندارد و عاملى به شمار نمىرود ، و همچنين است يك حيوان ( يك اسب ) امّا انسان اينطور نيست ؛ يك سلسله استعدادها در انسان هست كه فقط عاملهاى انسانى و اجتماعى موجب به ظهور رسيدن و تحقّق يافتن آن استعدادات است . تمام استعدادات انسانى انسان كه ما به الامتياز وى از حيوان است از قبيل عالم شدن و تخلّق به فضائل اخلاقى و اقسام هنرها و صنايع و وضع قوانين و مقررات و بالأخره آنچه « تمدن » ناميده مىشود ، تمام اينها امورى است و سرمايه‌هايى است كه تنها در زمينهء زندگى اجتماعى به وجود مىآيد . ساير جاندارها اگر فرضا در يك جا گرد [ آورده 
  ] شوند نمىتوانند آثارى كه « تمدن » ناميده مىشود به وجود بياورند زيرا فاقد اين استعدادات هستند ، و امّا انسان اگر تنها زندگى كند\r\n\r\n\r\n\r\n\r\n","description":"","footnote":"\r\n( 1 ) . نساء / 28 .\r\n","page_name":" 121 ","page_number":121},
  {"content":"\r\n\r\nنمىتواند اين آثار را به وجود بياورد زيرا عامل محرك استعداد و تحقّق بخش امكانات انسانى ، طبيعت نيست بلكه عاملهاى اجتماعى و انسانى است ؛ و از جنبهء فلسفى نمىتوان پذيرفت كه استعدادهاى انسانى به انسانها احتياج داشته باشد امّا عواطفى كه مبيّن و عامل به فعليّت رساندن است نباشد . پس انسان مدنىّ بالطبع است به اين معنى كه در طبيعت طورى آفريده شده است كه امكانات و استعدادات وى جز در زندگى اجتماعى به فعليّت نمىرسد ، و به عبارت ديگر كمالاتى كه بالقوه در انسان هست تنها در زندگى اجتماعى امكان فعليّت دارند . در گياه و حيوان ، يا اجتماع تأثير ندارد از اين حيث ، مثل گلهء گاو وحشى ، و يا اگر در زندگى اجتماعى به هم محتاجند ، آنچه دارند بالطبيعه بالفعل دارند ، عامل اجتماع به فعليت رسانندهء از قوه به فعل نيست ، مثل مورچه و زنبور عسل .\r\nو امّا فلسفهء نبوّت : آنچه از بيان شيخ ( ره ) در اين فصل استفاده مىشود اين است كه دعوت به معرفة اللّه و تذكار حق و قيامت و حتّى تشريع عبادات همه به منظور تأمين زندگى عادلانهء اجتماعى است . ظاهر عبارت در اين فصل چنين مىرساند كه اگر لزوم زندگى عادلانهء اجتماعى نمىبود بعث رسل و انزال كتب نمىشد . ولى اين مطلب درست نيست بلكه مطابق آنچه خود شيخ ( ره ) در باب بهجت و سعادت عقلى گفت و مطابق آنچه شيخ در فصل پيش از اين فصل گفت و مطابق آنچه از آيات كريمهء قرآن استفاده مىشود معرفت خدا و عبادت و تقرب به او مقصود بالذات است نه مقصود بالعرض ، و حداقل اين است كه بگوييم انبياء دو هدف داشته‌اند : يكى ارشاد به سعادت معنوى كه در پرتو توحيد و ايمان به معاد و صفات فاضله پيدا مىشود ، و ديگرى ارشاد به مصالح عاليهء اجتماعى به وسيلهء جعل مقررات عادلانه ؛ و به عبارت ديگر دين از دو جهت ضرورت دارد ، هم از جهت سعادت شخصى و فردى و هم از جهت اجتماعى . در بعضى از آيات هدف را معرفة اللّه ذكر مىكند :  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ »  « 1 » و در بعضى از آيات صريحا اقامهء عدل را به عنوان هدف ذكر مىكند :  « لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ »  « 2 » .\r\n\r\n\r\n\r\n\r\n","description":"","footnote":"\r\n( 1 ) . نحل / 125 .\r\n( 2 ) . حديد / 25 .\r\n","page_name":" 122 ","page_number":122},
  {"content":"\r\n\r\nاشارة : العارف يريد الحق الاول لا لشىء غيره و لا يؤثر شيئا على عرفانه و تعبده له فقط لأنه مستحق للعبادة و لأنها نسبة شريفة اليه لا لرغبة او رهبة ، و ان كانتا فيكون المرغوب فيه او المرهوب عنه هو الداعى و فيه المطلوب ، و يكون الحق ليس الغاية بل الواسطة الى شىء غيره هو الغاية و هو المطلوب دونه .\r\nشخص عارف ذات حق را مىخواهد براى خود ذات حق نه براى چيز ديگر ، و هيچ چيزى را بر معرفت او ترجيح نمىدهد ، و همانا عبادت عارف صرفا براى ذات حق است از آن جهت كه ذات حق شايستهء پرستش است و از آن جهت كه عبادت انتسابى است شريف به ذات حق . عبادت عارف به خاطر طمع و يا ترس نيست و اگر ايندو در كار باشند پس انگيزهء عبادت كننده ، آن شىء مورد طمع و يا مورد ترس است و مطلوب عابد در او متمركز است ، پس حق متعال غايت عبادت نيست بلكه واسطه است براى رسيدن به شىء مورد طمع يا نجات از شىء مورد ترس .\r\nشرح : اين فصل ، عارف را از لحاظ نيّت و از لحاظ اعمال عبادى كه مقرون به نيّت است مورد بحث قرار مىدهد . اين نكته مسلّم است كه هر عمل اختيارى مقرون است به داعى و انگيزه‌اى ، و همان است كه اراده را برمىانگيزد و منجر به عمل مىگردد . از نظر كلّى ، انگيزهء يك عمل يا منفعتى است كه عمل مقدمهء رسيدن به آن منفعت است و يا زيانى است و عمل مقدمهء نجات از آن زيان است . در حيوانات ، يكى از اين دو چيز داعى خواهد بود ، جامع هر دو « علاقهء به صيانت ذات » است كه غريزى است . حيوان يا انسان براى صيانت ذات خود به حكم غريزه به دنبال جلب منافع مىرود و با عمل خود مضارّى را كه به او رو مىآورد از خود دفع مىكند .\r\nدر اينجا شايسته است كه مسأله‌اى طرح شود و آن اينكه آيا در انسان و بلكه در حيوان شقّ سومى هم ممكن است وجود داشته باشد يا نه ؟ يعنى آيا ممكن است عملى اختيارى از انسان و يا حيوان سر بزند كه مربوط به صيانت ذات نباشد ؟\r\nبيان جامع‌تر اين است كه به طور كلّى مطلوبات انسان بر دو قسم است : يا مطلوب بالذات است و يا مطلوب بالغير . مطلوب بالذات يعنى چيزهايى كه انسان آنها را مىخواهد به خاطر اينكه خود آنها را دوست مىدارد و خود آنها را فايده مىشمارد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nو از خود آنها لذت مىبرد ، مثل مطلوبيّت خوراك و پوشاك و مقام و جنس مخالف و امثال اينها ؛ و مطلوب بالغير مانند امورى كه انسان آن امور را مىخواهد براى اينكه آنها مقدمه هستند براى يك امر مطلوب بالذات و لذت بخش يعنى مقدمهء يك فايده مىباشند . اكنون در اينجا دو مطلب « 1 » هست :\r\nيك مطلب اينكه آيا مطلوب بالذات انسان واحد است يا متعدد ؟ يعنى آن چيزى كه غريزهء ذاتى بشر را به سوى [ خود 
  ] جلب مىكند و عشق [ خود 
  ] را به كام بشر ريخته است يك چيز است و ساير امور مقدمهء او هستند ( آنطور كه مادّيّين دربارهء علاقهء به ذات مىگويند ) و يا مظاهر او هستند ( آنطور كه عرفا در باب كمال مطلق گفته‌اند ) و يا بيش از يك چيز است ؟\r\nمطلب ديگر اينكه : آيا فلسفهء همهء مطلوبها و محبوبها حفظ ذات و صيانت نفس است و بشر هر چيزى را كه دوست مىدارد - چه بالذات و چه بالغير - از نظر جريان طبيعت ، مقدمهء صيانت نفس است ؟ يعنى هر چند انسان امور كثيره‌اى را طلب مىكند بدون آنكه خودش به منظور صيانت نفس آن را طلب كند ، ولى در طبيعت آن ميل و آن طلب به منظور صيانت نفس وى در طبيعت و حفظ حيات وى كه در معرض حوادث و مورد خطر است به وى داده شده است ؟ و يا اينكه در ميان مطلوب بالذات‌هاى انسان امورى وجود دارد كه فلسفهء دوست داشتن آنها حفظ ذات و صيانت [ نفس 
  ] در زندگى طبيعى و مادى نيست ؟ اينجا نظرات متعددى هست .\r\nمقدمتاً بايد توضيح داده شود : در اينكه هر عمل اختيارى كه از انسان سر مىزند بايد عامل شوق و لذت و يا عامل خوف و الم در آن دخالت داشته باشد بحثى نيست ؛ يعنى هر كارى را كه انسان اختيارا انجام مىدهد بايد يك نوع لذت از آن كار در نظر داشته باشد و يا دفع يك المى . پس اگر مقصود اين است كه فعلى از انسان صادر شود و باعث آن كار هيچ گونه لذت و المى نباشد ، بايد گفت امكان پذير نيست . امّا مطلب ديگرى كه مطرح است اين است كه آيا محور همهء لذتها و المهاى انسان صيانت و عدم صيانت ذات است و يا آنكه ممكن است انسان لذت ببرد از چيزى كه تأثير در صيانت ذات او ندارد و متألّم گردد از چيزى كه زيانى به ذات او نمىرساند ؟ البته شقّ\r\n\r\n\r\n\r\n\r\n","description":"","footnote":"\r\n( 1 ) . اوّلى بحث روانى است و جنبهء محرك و انگيزهء روانى را بيان مىكند و دومى جنبهء فلسفى و طبيعى دارد و رمز تحريكات و فلسفهء لذتها را مىخواهد بيان كند .\r\n","page_name":" 124 ","page_number":124},
  {"content":"\r\n\r\nدوم صحيح است ( به دليل علائق طبيعى و غريزى بسيارى كه چنين ريشه‌اى ندارد ، مثل علاقهء والدين به فرزند و بالعكس و عواطف انسان دوستى و وجدان اخلاقى و بسيارى از امور ديگر كه در محل خود ذكر كرده‌ايم ) .\r\nضمناً بايد در باب « صيانت ذات » اين مطلب توضيح داده شود كه اگر مقصود از « ذات » تنها جنبهء مادى وجود انسان است ، گذشته از امورى كه براى صيانت ذات نيست بعضى از امور هم هست كه كمال ذات است امّا نه از جنبهء مادى ، مثل مطلوبيّت علم .\r\nآنچه كه شيخ ( ره ) در اين فصل گفته است مجموعا چهار مطلب است :\r\n1 . عارف ، حق را براى خود حق دوست مىدارد نه براى چيز ديگر .\r\n2 . عارف اين مطلوب را بر هر مطلوب ديگر ترجيح مىدهد .\r\n3 . عبادت عارف براى خود حق است نه براى اينكه وسيلهء جلب منفعتى يا دفع ضررى واقع شود .\r\n4 . استدلال بر اينكه اگر داعى عبادت عارف جلب نفع يا دفع ضررى باشد لازم مىآيد كه او حق را براى خود حق نخواهد .\r\nاشارة : المستحل توسيط الحق مرحوم من وجه ، فانه لم يطعم لذة البهجة به فيستعظمها ( فيستطعمها ) انما معارفته مع اللذات المخدجة فهو حنون اليها غافل عما ورائها ، و ما مثله بالقياس الى العارفين الا مثل الصبيان بالقياس الى المحنّكين فانهم لمّا غفلوا عن طيبات يحرص عليها البالغون و اقتصرت بهم المباشرة على طيبات اللعب صاروا يتعجبون من اهل الجدّ اذا ازوروا عنها عايفين لها عاكفين على غيرها . كذلك من غض النقص بصره عن مطالعة بهجة الحق اعلق كتفيه بمايليه من اللذات لذات الزور فيتركها فى دنياه عن كره ، و ما تركها الّا ليستأجل اضعافها و انما يعبد اللّه تعالى و يطيعه ليخوّله فى الاخرة شبعة منها فيبعث الى مطعم شهى و مشرب هنى و منكح بهى اذا بعثر عنه فلا مطمح لبصره فى اولاه و اخراه الّا الى لذات قبقبه و ذبذبه .\r\nو المستبصر بهداية القدس فى شجون الايثار قد عرف لذة الحق ولّى وجهه سمتها مسترحما على هذا المأخوذ عن رشده الى ضده و ان كان مايتوخّاه بكدّه مبذولا له بحسب وعده .\r\nآن كس كه روا مىدارد حق را وسيلهء غير حق قرار دهد ( در عبادات خود ) از جهتى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمشمول رحمت است . او لذت خوش بودن به خود حق را نچشيده است تا آن را مهم بشمارد ( يا طالب چشيدن آن باشد ) . همانا آشنايى او با لذات ناقص است و فقط همانها را مىخواهد ، از ماوراى آنها بىخبر است . داستان او نسبت به عارفان داستان كودكان است نسبت به مردان پخته و تجربه ديده . كودكان چون بىخبرند از خوشيهايى كه بزرگان طالب آنها هستند و اكتفا كرده‌اند به خوشيهاى بازى ، تعجب مىكنند از مردان بزرگ و جدّى آنگاه كه آنها را بىاعتنا نسبت به آن بازيها و متوجه به غير آن بازيها مىبينند . همچنين كسى كه نقصان و عدم قابليت ، چشم او را از مطالعهء خوشى حق بسته است دستهاى خود را مىچسباند به همين لذات نزديك خود . اينچنين كس از روى كراهت ترك دنيا مىكند ، و ترك دنيا نمىكند مگر براى اينكه در آينده چند برابر آنها را دريافت دارد ، و همانا خدا را بندگى مىكند و اطاعت مىكند براى اينكه در آخرت به قدر سيرى از آن لذت به او بدهد و محشور گردد سوى يك خوراكى لذيذ و آشاميدنى گوارا و همسرى خوشرو ، در زمانى كه بنا بشود قدم به آن دنيا بگذارد . پس چنين شخصى در دنيا و آخرت خود چشم ندارد مگر به لذات شكم و دامن خود .\r\nو آن كس كه با راهنمايى باطنى ، چشم بصيرتش در واديهاى فداكارى روشن شده است ، لذت واقعى را مىشناسد و به سوى او رو مىآورد در حالى كه رقّت مىكند به حال آنچنان شخص ناقص كه از كمال خود به ضدّ آن رو كرده است هر چند آنچه را كه آن ناقص نيز مىخواهد به موجب وعده‌اى كه داده شده است به او داده خواهد شد .\r\nشرح : اين قسمت بيان ساده‌اى است از اينكه افرادى كه خدا را براى امر ديگرى غير از ذات مقدسش عبادت مىكنند ، به علّت جهالت و بىخبرى و نقص آنهاست و در عين حال فضل و رحمت الهى آنها را نسبت به همان مطلوبهاى ناقصى كه دارند محروم نخواهد گذاشت ؛ و به شرح بيشترى احتياج نيست .\r\nاشارة : اول درجات حركات العارفين مايسمّونه هم الارادة و هو ما يعترى المستبصر باليقين البرهانى اوالساكن النفس الى العقد الايمانى من الرغبة فى اعتلاق العروة الوثقى فيتحرك سرّه الى القدس لينال من روح الاتصال ، فما دامت درجته هذه فهو مريد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاولين درجهء سلوك عرفا ( اولين منزل ) آن چيزى است كه خود آنها آن را « اراده » مىنامند و او حالتى است از نوع رغبت به چسبيدن به دستگيرهء محكمى كه بعد از روشن شدن ضمير به وسيلهء برهان يا اطمينان نفس به وسيلهء ايمان پيدا مىشود ، پس باطن وى آهنگ عالم قدس مىكند تا خود را نائل كند به فيض اتصال . مادامى كه شخص در اين درجه هست به او عنوان « مريد » داده مىشود .\r\nشرح : از اين فصل تا يازده فصل ديگر در مقام ذكر منازل سير و سلوك عارفان است . چنان كه مىدانيم عارفان يك نوع حركت و سير و سلوك معنوى براى انسان قائل هستند ، و باز چنان كه مىدانيم در زبان شرع نيز از اين گونه سير و سلوك و حركت زياد سخن رفته است و بلكه غايت و نتيجهء اصلى دستورات دينى طىّ همان منازل شمرده شده است و لهذا تعبير به « قرب » و « بعد » و « حركت » ( كدح ) و « رحلت » و حتّى « لقاء پروردگار » در زبان شرع رسيده است « 1 » ؛ چيزى كه هست ، اهل عرفان خواسته‌اند اين منازل و مراحل را به ترتيب بشناسانند از منزل نفس و حيوانيّت تا منزل وصول به حق . شيخ در اينجا خواسته است طبق نظر عارفين منازل و مراحل سير و سلوك را بيان كند .\r\nبه عقيدهء شيخ اولين مرحله همان است كه در اصطلاح عرفا « اراده » ناميده مىشود و اين حالت خاصى است كه پس از استبصار و اعتقاد و ايمان به غيب در انسان پيدا مىشود ، خواه آنكه اين اعتقاد ناشى از برهان علمى باشد و يا در اثر ايمان به گفته‌هاى اولياء حاصل شده باشد . به هر حال پس از اين اعتقاد ، انسان احساس مىكند كه ناقص است و بايد به كامل متّصل شود و ضعيف است و بايد به قوى متّكى گردد و قطره است و بايد با دريا متّحد شود و جزء است و بايد اتّصال به كل پيدا كند ؛ از اين رو يك حالت هيجان و رغبت شديدى از نوع رغبت بازگشت فرع به اصل در وى پديد مىآيد . اين رغبت شديد در اصطلاح عارفان « اراده » ناميده مىشود .\r\n جزءها را رويها سوى كل است * بلبلان را عشق با روى گل است\r\nهر چه از دريا به دريا مىرود * از همانجا كامد آنجا مىرود \r\n\r\n\r\n\r\n\r\n","description":"","footnote":"\r\n( 1 ) . مانند  « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »  ( انشقاق / آيهء 6 ) و « ان الراحل اليك قريب المسافة » و  « ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى »  ( زمر / 3 ) و امثال اينها .\r\n","page_name":" 127 ","page_number":127},
  {"content":"\r\n\r\n از سر كه سيلهاى تيزرو * وز تن ما جان عشق آميزرو \r\nاشارة : ثم انه ليحتاج الى الرياضة ، و الرياضة متوجهة الى ثلاثة اغراض : الاول تنحية مادون الحق عن مستنّ الايثار ، و الثانى تطويع النفس الامارة للنفس المطمئنة لينجذب قوى التخيل و الوهم الى التوهمات المناسبة للامر القدسى منصرفة عن التوهمات المناسبة للامر السفلى ، و الثالث تلطيف السرّ للتنبه .\r\nو الاول يعين عليه الزهد الحقيقى . و الثانى يعين عليه عدة اشياء : العبادة المشفوعة بالفكرة ، ثم الالحان المستخدمة لقوى النفس الموقعة لما لحن به من الكلام موقع القبول من الاوهام ، ثم نفس الكلام الواعظ من قائل زكىّ بعبارة بليغة و نغمة رخيمة و سمت رشيد . و اما الغرض الثالث فيعين عليه الفكر اللطيف و العشق العفيف الذى يأمر فيه شمائل المعشوق ليس سلطان الشهوة .\r\nعارف همين كه آهنگ اتصال به عالم بالا بكند نيازمند مىگردد به رياضت ، و رياضت براى سه هدف است : اول دور كردن غير حق از سر راه . دوم مطيع گردانيدن نفس امّاره نسبت به نفس مطمئنه تا قواى تخيلى و وهمى در خدمت نفس مطمئنه در آيد و تخيلات و توهماتى مناسب با امر قدسى در وى پديد شود و از خيالات و توهمات مناسب با عالم سفلى منصرف گردد . سوم لطيف گردانيدن باطن براى قبول آگاهى .\r\nاول را كمك مىدهد زهد حقيقى . و دومى را چند چيز كمك مىدهد : يكى عبادت مقرون به تفكر ، ديگر آهنگهاى خوش و جذّاب كه قواى نفس را جذب بكند و كلمات مفيدى كه با آن آهنگ ادا مىشود در نفس نفوذ كند . سوم خود سخن مقرون به پند كه از گوينده‌اى پاكدل به عبارتى فصيح و آهنگى نرم و نافذ و كيفيتى مؤثر صادر شود . و اما هدف سوم ، پس او را دو چيز كمك مىدهد : انديشهء نازك و عشق پاك كه در آن عشق پاك زيبايى و شمايل معشوق حكمفرما باشد نه قدرت شهوت .\r\nشرح : شيخ پس از آنكه از ذكر اولين مرحلهء سير و سفر عارفان فارغ شد به مرحلهء بعد مىپردازد و شك نيست كه مركبى كه اين راه را طى مىكند جز نفس عارف چيزى نيست . در اينجا از يك نظر مسافر و مسافت و به عبارت ديگر سالك و مسلوك فيه يكى است و از نظرى باريك و دقيق مقصد نيز بيرون از آن دو نمىباشد . به هر حال سالك از آن جهت كه رونده است و با پاى خود بايد اين راه را طى كند لازم است خود\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nرا آماده كند . نام اين تهيّؤ و آمادگى « رياضت » است . رياضت براى تحصيل سه هدف است :\r\nاول ، دور كردن موانع و شواغل كه در اصطلاح « تزكيه » يا « تخليه » ناميده مىشود ؛ يعنى بايد كوشش كرد و آنچه از غير خدا دل را پر كرده است از دل بيرون كرد ( كلّ ما شغلك عن ربّك فهو صنمك ) « 1 » .\r\nدوم اينكه انسان از آن جهت كه تركيبى از عقل و شهوت است و پهنهء وجودش صحنهء كشمكش قواى سفلى و علوى است :\r\n جان كشيده سوى بالا بالها * تن زده اندر زمين چنگالها \r\nبراى اينكه بتواند بدون مزاحم به سوى بالا سفر كند بايد كارى كند كه جنبهء سفلى نفس كه « نفس امّاره » ناميده مىشود مطيع و تسليم جنبهء علوى و عقلى وى گردد كه « نفس مطمئنّه » ناميده مىشود و اگر نه ، دائما در حال كشمكش و رفتن و بازگشتن و ترقّى و سقوط خواهد بود . مولوى داستان معروف مجنون و شتر را براى همين منظور آورده است .\r\nسوم لطيف كردن و رقيق كردن روح است تا آمادهء قبول انوار و تجليّاتى بشود .\r\nزهد - كه قبلًا شرح داده شد - به هدف اول كمك مىدهد و شخص را نسبت به غير خدا بىاعتنا مىكند و آزاد مىسازد . و براى هدف دوم سه چيز مفيد است : يكى عبادت به شرط آنكه مقرون به تدبّر و انديشه و حضور قلب باشد ( قبلًا اين جهت در فايدهء عبادت گفته شد ) و يكى آهنگ خوش ؛ يعنى سخنى كه در آن سخن معنى نهفته باشد كه لازم است آن معنى به نفس تلقين شود ، اگر چنين سخنى با آهنگ خوش و جذّابى ادا بشود البته از لحاظ تلقينى اثرى مفيد دارد ؛ يكى ديگر هم خود سخن پند است اگر از گوينده‌اى پاك نفس و معتقد شنيده شود ، كه : « سخن كز جان برون آيد نشيند لاجرم بر دل » ( الكلام اذا خرج من القلب دخل فى القلب ) خصوصا اگر از لحاظ بيان ، فصيح و از لحاظ كيفيت اداء ، نرم و نافذ و از لحاظ منطق ، قوى و محكم باشد . هدف سوم كه عبارت بود از كاستن خشونت و غلظت روح و لطيف گردانيدن وى ، مطابق\r\n\r\n\r\n\r\n\r\n","description":"","footnote":"\r\n( 1 ) . [ كشف الخفاء ، ج 2 / ص 168 ، قريب به اين مضمون 
  ] .\r\n","page_name":" 129 ","page_number":129},
  {"content":"\r\n\r\nآنچه شيخ بيان كرده است با دو چيز حاصل مىشود : يكى انديشهء نازك و به عبارت ديگر نازك انديشى و بالاخره هر انديشه‌اى كه اوج داشته باشد و در آن دقّت به كار رفته باشد ، و ديگر عشق پاك .\r\nبه عقيدهء حكما عشق بر دو قسم است : حقيقى و مجازى . عشق حقيقى يعنى عشقى كه معشوقش حقيقى است زيرا حقيقت مطلق و جميل بالذات است و آن همان عشق كمّلين است به حق . و امّا عشق مجازى يعنى عشقى كه معشوقش مجازى است يعنى جمال و كمال كه در معشوق هست از آن خود وى نيست ، عاريت است .\r\n عشقهايى كز پى رنگى بود * عشق نبود ، عاقبت ننگى بود\r\nعشق آن بگزين كه جمله انبياء * يافتند از عشق او كار و كيا \r\nو باز مىگويند : عشق مجازى بر دو قسم است : نفسانى و حيوانى . عشق حيوانى همان است كه هدف وى اعمال شهوات است ، از شهوت سرچشمه مىگيرد و به شهوت خاتمه پيدا مىكند ؛ و امّا عشق نفسانى عبارت است از علاقه به حسن و شمائل معشوق كه منشأش يك نوع سنخيّتى است بين نفس عاشق و نفس معشوق .\r\nاشارة : ثم انه اذا بلغت به الارادة و الرياضة حدّا ما ، عنت له خلسات من اطلاع نور الحق عليه لذيذة كأنها بروق تومض اليه ثم تخمد عنه و هو المسمّى عندهم اوقاتا و كل وقت يكتنفه وجدان : وجد اليه و وجد عليه ، ثم انه ليكثر عليه هذه الغواشى اذا امعن فى الارتياض .\r\nاز اين پس اگر اراده و رياضت ، او را به درجهء خاصى برساند تدريجا خلسه‌هايى براى او دست مىدهد كه عبارت است از اشراف نور حق ( احاطهء نور حق ) بر او ، اشرافى كه لذيذ است مانند برقى كه درخشيدنى بگيرد و پنهان گردد . اين حالت نزد عارفان « وقت » ناميده مىشود . هر وقتى احاطه شده است به دو نگرانى : يكى نگرانى در حالت انتظار او ، و يكى از جهت تأسف بر گذشت وى . و اگر عارف به رياضت خود ادامه بدهد از اين گونه حالات زياد براى وى پيش مىآيد .\r\nشرح : در اين فصل شيخ ( ره ) به اولين محصول سير و سلوك عارف اشاره مىكند . قبلًا دو مرحله گذشت ، يكى به نام مرحلهء « اراده » كه عبارت بود از ميل و شوق\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمفرط به پرواز كه در نفس پديد مىآيد ، و دوم عبارت بود از « رياضت » كه مشتمل بود بر رفع موانع خارجى و داخلى و رفع خشونت و غلظت از قلب . اگر اين دو مرحله به خوبى انجام بگيرد اولين اثرى كه در نفس پيدا مىشود يك سلسله روشنيهاى زودگذرى است كه پديد مىآيد و از بين مىرود مانند برقى كه از تراكم ابرها جهشى مىكند و خاموش مىشود . در اصطلاح عارفان به اين حالت « وقت » گفته مىشود و در زبان آنها زياد به اين مرحلهء سلوك اشاره مىشود . حافظ مىگويد :\r\n برقى از منزل ليلى بدرخشيد سحر * وه كه با خرمن مجنون دل افكار چه كرد \r\nو يا مىگويد :\r\n در بزم يار يك دو قدح سركش و برو * يعنى طمع مدار وصال مدام را \r\nدر نهج البلاغه خطبهء مختصر و معروفى هست كه همين معنى را در ضمن ذكر مىكند و مىفرمايد :\r\nقد أحيا عقله و امات نفسه حتّى دقّ جليله و لطف غليظه و برق له لامع كثير البرق « 1 » .\r\nعقل خويش را زنده كرده است و نفس خويش را در اثر رياضت ميرانده است تا آنجا كه هم بر بدن و هم بر روح وى تأثير كرده است ؛ اندام ستبرش نازك گشته و دل خشن و سخت وى لطيف و نرم شده است تا آنجا كه يك روشنايى بسيار درخشنده مانند برق بر وى مىجهد .\r\n« احياء عقل » همان است كه عارفان آن را « اراده » مىنامند . سه جملهء بعد همان است كه تحت عنوان « رياضت » بيان شد . جملهء آخر همين است كه در اين فصل به عنوان « وقت » گفته شد . شيخ ( ره ) مىگويد : چون اين حالت بسيار لذت بخش است\r\n\r\n\r\n\r\n\r\n","description":"","footnote":"\r\n( 1 ) . نهج البلاغه خطبهء 218 .\r\n","page_name":" 131 ","page_number":131},
  {"content":"\r\n\r\nمستلزم دو ناراحتى براى عارف است : يكى آن ناراحتى كه به سبب انتظار به وى دست مىدهد ؛ ناراحتى ديگر تأسّفى است كه از زود گذشتن وى دست مىدهد . آنگاه مىگويد : هر اندازه كه به رياضت بيشتر ادامه داده شود اين حالت بيشتر دست مىدهد .\r\nاشارة : انه ليتوغّل فى ذلك حتى يغشاه فى غير الارتياض فكلما لمح شيئا عاج منه الى جناب القدس يتذكر من امره أمرا فغشيه غاش فيكاد يرى الحق فى كل شىء .\r\nاين شخص كم كم در اين حالت فرو مىرود به طورى كه در غير حالت رياضت نيز به وى دست مىدهد و چنان مىشود كه گاهى چيز ساده‌اى را مىبيند و براى او يك امر معنوى تداعى مىشود و متوجه جانب قدس مىگردد ، نزديك به اين مىشود كه حق را در همه جا ببيند .\r\nشرح : مقصود شيخ واضح است ؛ مىخواهد بگويد اين حالت معنوى مانند ساير حالات نفسانى تدريجا چنان عادى مىگردد و ملكهء راسخه مىشود كه در غير حال تمرين نيز دست مىدهد و گاه در يك حال عادى به يك جريان ساده‌اى برخورد مىكند و از نظر شدت اتصالى كه به آن جهان دارد فورا در آن امر ساده به ياد حقيقتى مىافتد و از خود بى خود مىشود . گويند : عارفى از كوچه‌اى مىگذشت ، زمزمهء عابرى را شنيد كه شعرى را با خود زمزمه مىكرد به اين مضمون :\r\n پشت بام آمدى قاليچه تكاندى * قاليچه بهانه بود ، خود را بنماندى \r\nآن مرد عارف از شنيدن اين شعر عادى به ياد حقيقتى افتاد كه به اين جمله تعبير شده است : « كنت كنزا مخفيا فاحببت ان اعرف فخلقت الخلق لكى اعرف » « 1 » و از خود بى خود شد .\r\n\r\n\r\n\r\n\r\n","description":"","footnote":"\r\n( 1 ) . احقاق الحق ، ج 1 / ص 431 .\r\n","page_name":" 132 ","page_number":132},
  {"content":"\r\n\r\nاشارة : و لعلّه الى هذا الحدّ يستعلى عليه غواشيه و يزول هو عن سكينته فيتنبه جليسه لاستيفازه عن قراره . فاذا طالت عليه الرياضة لم يستفزّه غاشية و هدى للتلبيس فيه .\r\nو شايد تا آن حد كه هست ، اين حالات بر وى غلبه كند و طمأنينه و قرار وى را از وى بگيرد به طورى كه كسى كه در پهلوى وى نشسته است حالت غير آرام او را احساس كند ، اما همين كه تمرين دوام پيدا كرد هيچ حالتى او را از جا بدر نمىبرد و راهنمايى مىشود به اينكه بتواند ظاهر خود را حفظ كند و اين حالت را از ديگران كتمان نمايد .\r\nشرح : مقصود شيخ اين است كه اين حالات پىدرپى كه براى شخص پيش مىآيد ، حتى در غير حال رياضت ، در مراحل اوّلى به طورى است كه شخص نمىتواند آرامش خود را حفظ كند و اگر كسى پهلوى وى نشسته باشد از تغيير حالت وى احساس مىكند كه در سرّ ضمير او خبرى است ، ولى اگر تمرين زياد طول كشيد ديگر به حالتى مىرسد كه هر چه اين حوادث پىدرپى واقع شود او را از خود بى خود نمىكند و آنچه در باطن وى مىگذرد در ظاهر وى ظهور و جلوه‌اى ندارد و به اصطلاح امروز داراى نوعى تعدّد شخصيّت مىگردد .\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nدرسهاى نجات\r\nفصل اوّل : در بيان اقسام « موجود »\r\nفصل دوّم : در اثبات مادّه و بيان ماهيّت صورت جسميه و اثبات وجود مادّهء اولى\r\nفصل سوّم : در اينكه صورت جسميه در همهء اجسام مقارن با مادّه است\r\nفصل چهارم : در اثبات تخلخل و تكاثف\r\nفصل پنجم : در ترتيب موجودات\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\n\r\nفصل « 1 » فى بيان أقسام الموجود\r\nان الموجود لا يمكن أن يشرح به غير الاسم ، لأنه مبدأ أول لكل شرح فلا شرح له بل صورته تقوم فى النفس بلا توسط شىء .\r\nدر توضيح اين مطلب رسيديم به اينكه موضوع اين علم « موجود بما هو موجود » است و اينكه هر موضوعى بايد از نظر تعريف ، روشن و از نظر تحقق ، مسلّم باشد ؛ براى اينكه اگر تعريف موضوع روشن نباشد انسان نمىتواند مسائل و احكامى را براى يك موضوع نامعيّن تعيين نمايد ؛ يعنى نمىشود مسائلى را براى يك موضوع نامعيّن ثابت كرد و قابل اثبات هم نيست . حتّى فرضا قابل اثبات نيز باشد ، مفيد به جايى نيست . فرضا يك سلسله مسائلى اثبات شده است در حالى كه انسان نمىداند اين مسائل براى چيست . مثل اينكه بگوييم يك چيزى در عالم هست كه مجموع زوايايش 180 درجه است . مىبينيم كه اين فايده‌اى ندارد .\r\nو اما موضوع بايد از نظر تحقّق نيز مسلّم باشد ؛ زيرا اگر چنين نباشد ، آنگاه انسان حكمى را براى يك امر فرضى اثبات كرده است . البته مانعى ندارد كه براى يك\r\n\r\n\r\n\r\n\r\n","description":"","footnote":"\r\n( 1 ) . [ اين دومين جلسهء درس از نجات است و نوار جلسهء اول در دست نيست . 
  ]\r\n","page_name":" 137 ","page_number":137},
  {"content":"\r\n\r\nامر فرضى چيزى را ثابت كنيم ؛ يعنى اگر فرض كنيم چنين چيزى وجود داشته باشد چنين و چنان خواهد بود ؛ يعنى اين فرض ، احكامش هم درست خواهد بود .\r\nولى اگر موضوع تحقّق نداشته باشد ، آن احكام از حد فرض و تخيل انسان خارج نيست يعنى مصداق خارجى ندارد . به عنوان مثال كسى را فرض كنيد كه عمّه ندارد - يعنى پدرش خواهر ندارد - و مىگويد : اگر پدر من خواهرى مىداشت ، آن خواهر عمّهء من و خواهرهايم مىشد و يا مثلًا دختر عموى فلانى مىشد . بله ، اگر وجود داشت همهء اينها درست بود ، ولى وقتى كه وجود ندارد يك تخيّل بيشتر نيست .\r\n\r\nموضوع فلسفه\r\nحال ببينيم موضوع فلسفه چگونه است ، تعريف « موجود بما هو موجود » چيست و تحققش چطور است ؟ تعريفش را مىگويند روشن است ، ولى نه به دليل اينكه معرّف آن را روشن كرده است ، بلكه بالذات روشن است .\r\nو اما از نظر تحقّق ، مىدانيم كه نقطهء مقابل اين موضوع ، عدم محض است . وقتى ما مىگوييم « موجود بماهو موجود » هيچ تعيّنى را در نظر نمىگيريم كه آيا موجود بماهو موجود واجب است يا ممكن ؟ مجرّد است يا مادى ؟ واحد است يا كثير ؟ هر چه مىخواهد باشد ، ما مىگوييم موجود بما هو موجود چنين احكامى دارد ، فعلا در مقام بيان تعيّنش نيستيم . نقطهء مقابل اينكه موجود بما هو موجود محقّق باشد اين است كه اساساً موجودى در عالم وجود نداشته باشد ؛ يعنى همه چيز هيچ در هيچ و پوچ باشد ، حتّى خود من هم وجود نداشته باشم و هيچ چيز وجود نداشته باشد . اما از بديهىترين مسائلى كه عقل انسان آن را نفى مىكند [ كه چنين نباشد 
  ] و احتياج به هيچ دليلى هم ندارد ، همين است كه « موجود مّا » يى در عالم هست .\r\n\r\n« مبدأ اول هر شرح بودن » به چه معناست ؟\r\nو اما راجع به جهت اول كه « موجود » بىنياز از تعريف است ، بيانى داشتيم دربارهء ملاك نياز به تعريف يا ملاك بىنيازى از تعريف . شيخ در نجات جمله‌اى را آورده است كه عين آن را حاجى سبزوارى در اول منظومه از او نقل كرده بدون اينكه\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nتفسيرى كرده باشد ولى قهراً شارحان و مدرّسان منظومه گفته‌اند كه معنى آن چيست .\r\nشيخ مىفرمايد كه « موجود » نياز به شرح و تعريف ندارد « لأنّه مبدأ أوّل لكلّ شرح » چون مبدأ اول هر شرح و تعريفى است ؛ يعنى اين مفهوم در هر تعريفى از تعريفات عالم اخذ شده است ؛ و اگر خود اين مفهوم نياز به تعريف داشته باشد ، هيچ چيزى در عالم قابل تعريف نخواهد بود و اصلًا تعريف كردن در عالم غلط مىشود ؛ چون تعريف كردن يعنى تحليل كردن و تجزيهء ذهنى كردن ، بدين معنى كه شىء را به اجزاء اوليه‌اش تحليل مىكنيم ، كه آن اجزاء را مبادى او مىگويند ( اصطلاحا « مبادى تصورى » مىگويند ) . البته اين مبادى هم به نوبهء خود ممكن است نياز به تعريف داشته باشند يعنى تحليل ثانويّه داشته باشند كه آنها را هم تحليل مىكنيم به اجزاء اوليه ، و باز ممكن است حتّى آن اجزاء اوليه هم نياز به تحليل داشته باشند كه باز تحليل مىكنيم ، ولى به هر حال در نهايت امر بايد برگردد به مبادى اول يعنى به مبادئى كه آنها ديگر مبدأ ندارند ؛ البته نبايد كسى فكر كند كه مبدأ دارند ولى ما نمىتوانيم تحليل كنيم .\r\nفرق است ميان اينكه بگوييم مبدأ ندارند و اينكه بگوييم مبدأ دارند ولى ما قدرت نداريم تجزيه كنيم . اين مطلب مثل اين است كه كسانى مىگويند در عالم اعيان ، جسم مركّب است از ذرات ؛ و يا اگر هم نگويند مركّب است از ذرات ، بگويند اين جسم در خارج قابل تقسيم است و هر جزئش هم قابل تقسيم است و باز اجزاء آن جزء هم قابل تقسيم است تا جايى كه به جزئى مىرسيم كه ديگر نمىتوانيم آن جزء را تقسيم كنيم چون خيلى كوچك است و تقسيم كردن آن از قدرت ما خارج است ؛ ولى گاهى هم مىگوييم به جزئى مىرسيم كه او فى حدّ ذاته قابل تقسيم نيست .\r\nكسانى كه در قديم به جزء لا يتجزّى يا شكست ناپذير قائل بودند مقصودشان اين نبود كه انسان قدرت ندارد ، بلكه مقصودشان اين بود كه آن ذرات در ذات خودشان تقسيم نمىپذيرند و محال است كه تجزيه شوند . در اينجا هم همين طور است ؛ وقتى مىگوييم مىرسيم به مبدئى كه آن مبدأ ديگر مبدأ ندارد ، مقصود اين نيست كه مبدأ دارد ولى ما نمىتوانيم تحليل كنيم ، چون اگر داشته باشد كه باز نيازمند به تحليل است ، بلكه چون بسيط است مبدأ ندارد . عنصر ذهنى هم مثل عنصر و شىء خارجى مىتواند بسيط يا مركّب باشد . شىء خارجى ممكن است از دو يا چند عنصر مركّب باشد و هر عنصر به نوبهء خود مركّب از عناصر ديگرى باشد ، ولى در نهايت امر بايد منتهى بشود به عنصرى كه ديگر مركّب نباشد و بسيط باشد . عناصر ذهنى هم بايد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nهمين جور باشند . حرف شيخ اين است كه آن عناصر اوليهء ذهنى بسيط هستند و از مبادى تصوريه مىباشند ، به اصطلاح « مبادى اول » هستند يعنى هيچ گونه تركّبى در آنها نيست .\r\nاما در باب « موجود » يا در باب « وجود » چگونه مىتوانيم براى هر تعريفى ، موجود را مبدأ بگيريم و بگوييم موجود يا وجود مبدأ اول هر تعريف است ؟ ( البته موجود يا وجود در اينجا فرقى نمىكند ؛ يعنى چه مشتق را بگيريم و چه مبدأ اشتقاق را ، تفاوتى ندارد ) مگر تعاريف ما به اجناس و فصول نيست ؟\r\n\r\nيك معناى غلط براى « مبدأ اول »\r\nاگر موجود ، مبدأ اول در هر تعريف باشد معنايش اين است كه ما در تعريف هر شىء ، آن را به اجناس و فصولش تعريف مىكنيم و آن اجناس و فصول را به اجناس و فصولى ديگر ، تا سرانجام به جنس نهايى مىرسيم ( البته چون موجود ، اعمّ است پس بايد جنس باشد ) ؛ آن جنس نهايى - يعنى آن كه مبدأ است براى جنسهاى ديگر - « موجود » است . ولى آيا شيخ و ديگران اين را قبول دارند كه مفهوم « موجود » يا « وجود » جنس الاجناس همهء ماهيات است ؟ نه شيخ و نه هيچكدام از فلاسفهء اسلامى اين را قبول ندارند و اشكال مطلب هم همين است . در كلمات متكلمين اين مطلب آمده است كه وجود جزء ماهيت است ، ولى شيخ و ديگران برهان اقامه مىكنند كه محال است وجود جزء ماهيت باشد يعنى جنس يا فصل باشد .\r\nدر فلسفهء جديد ، هگل هستى را اولين مقوله مىداند ، و در فلسفهء او هستى مىشود جنس الاجناس ، چون اولين مقوله است و ديگر مقولات از او شروع مىشود ؛ يعنى به قول او از تركيب هستى با نيستى مقولهء « شدن » به وجود مىآيد . ولى در فلسفهء شيخ چنين حرفى نيست ، چون اگر چنين چيزى باشد بايد حمل موجود بر هر شىء ، ضرورى و ذاتى باشد ، و نيز حمل عدم بر هر شىء محال باشد . ما هر ماهيتى را كه در نظر مىگيريم ، مثلًا ماهيت « انسان » را ، « حيوانيت » - يعنى جنس آن - را هم در ضمنش در نظر مىگيريم ؛ يعنى فرض انسان فرض حيوانيت هم هست . حال اگر موجود جنس الاجناس باشد بايد اينجور باشد يعنى بايد فرض انسان فرض موجوديت هم باشد و حال آنكه چنين نيست ، مىتوان انسان را فرض كرد بدون اينكه فرض وجود\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبرايش بشود ؛ مىگوييم « انسان موجود است » و « انسان معدوم است » و حال آنكه اگر موجود جزء ماهيتش باشد غلط است كه مثلًا بگوييم « انسان در اينجا موجود است » چون مىشود انسان موجود در اينجا موجود است ؛ و اگر بگوييم در آنجا معدوم است ، باز هم غلط است . پس به هر حال شيخ اين را قبول ندارد .\r\n\r\nتفسير اول « مبدأ اول هر شرح »\r\nپس معناى « مبدأ أول لكل شرح » چيست ؟ اين را دو سه جور معنى كرده‌اند :\r\nيكى اينكه : به هنگام تعريف يك شىء ، موجوديت جزء تعريف و ذات آن نيست .\r\nشيخ هم مقصودش از « مبدأ اول » اين نبوده است ، بلكه اين است كه هر چيزى را كه تعريف مىكنيم اول او را موجود فرض مىكنيم و بعد تعريف مىكنيم ؛ مىگوييم فلان شىء موجود تعريفش چيست ؟ مثلًا وقتى مىگوييم : « برق چيست ؟ » در مفهوم « برق » موجوديت نيست ، ولى اول برق را يك امر وجودى دانسته‌ايم و بعد تعريفش كرده‌ايم ، يا لااقل فرض وجود او را در ذهن خودمان مىكنيم ؛ يعنى اين ماهيتى كه در ذهن ما وجود دارد تعريفش چيست ؟ پس در هر تعريفى موجوديت و وجود قبلًا اعتبار شده است ، لااقل فرض وجودش در ذهن شده است .\r\n\r\nتفسير دوم از « مبدأ اول »\r\nبيان ديگر كه شايد رساتر از اين باشد اين است كه مفهوم « موجود » يا « وجود » را گاهى اصطلاحا به نحو معنى اسمى و استقلالى ( وجود محمولى ) در نظر مىگيريم و مىگوييم آيا اين مفهوم جزء ماهيت است يا نه ؟ و گاهى آن را به نحو معنى حرفى - يعنى به نحو رابط و رابطه - در نظر مىگيريم كه در اين حالت استقلال ندارد ولى هست . توضيح اينكه گاهى مىگوييد : « انسان موجود است » كه در اينجا انسان موضوع است و مفهوم « موجود » محمول است كه آن را بالاستقلال در نظر گرفته‌ايد .\r\nبه قول ادبا انسان ، مبتدا يا مسنداليه است و موجود ، خبر يا مسند است . ولى وقتى بگوييد : « انسان كاتب است » در اينجا انسان ، موضوع و كاتب محمول است ، ولى وجود در اينجا رابط است يعنى آن را به نحو معنى حرفى در نظر گرفته‌ايد . در واقع\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمىگوييد : « انسان هست كاتب » به طورى كه اين هستى به صورت غير مستقل در نظر گرفته مىشود . توجه كنيد كه در زبان فارسى چه فرقى ميان « هست » و « است » مىگذاريم : در كلمهء « است » يك معنى حرفى را در نظر مىگيريم ، و در « هست » يك معنى اسمى ؛ يعنى در جايى كه « هستى » در ذهن ما استقلال ندارد ، بلكه دو معنى ديگر استقلال دارند « است » را به كار مىبريم ، مثلًا مىگوييم : « زيد كاتب است » اما در وقتى كه « هستى » از نظر مفهومى در ذهن ما مستقل است ، آن را موضوع يا محمول قرار مىدهيم ، مثل « زيد هست » يا « زيد نيست » .\r\nدر هر تعريفى وجود نه جزء موضوع است نه جزء محمول ؛ چون اگر جزء باشد به نحو معنى اسمى خواهد بود ، كه اينطور نيست . ولى مفهوم « هستى » هميشه به نحو معنى حرفى در « رابطه » اخذ شده است . شما اگر مىگوييد « انسان حيوان ناطق است » اگر قبلًا تصورى از « هستى » نداشته باشيد اصلًا نمىتوانيد قضيه تشكيل بدهيد . پس « مبدأ أول لكل شرح » به اين معناست . هر جا كه بخواهيد چيزى را تعريف كنيد ناچاريد يك قضيه - يعنى موضوعى و محمولى و رابطه‌اى - تشكيل بدهيد . آيا بدون تصور موضوع و تصور محمول و تصور رابطه مىتوان قضيه تشكيل داد ؟ نه . خوب ، انسان رابطه را وقتى تصور مىكند كه تصورى از هستى داشته باشد ؛ يعنى تصديقهاى انسان بعد از اين است كه يك تصور از هستى و نيستى ولو به نحو معنى حرفى دارد . اگر انسان هيچ تصورى از هستى و نيستى نداشته باشد قضيه در ذهنش تشكيل نمىشود .\r\nشايد حيوانات و هر موجود ديگرى كه تفكر ندارد علتش اين است كه هستى در ذهنشان به صورت يك تصور مطرح نيست و لذا نمىتوانند ميان موضوع و محمول رابطه برقرار كنند ؛ يعنى همان اشياء را تصور مىكنند و بعد از تصور « تداعى معانى » مىشود و تداعى معانى غير از تصديق است . تداعى معانى اين است كه با يك سلسله علل روانى ، گاهى بعد از يك تصور ، تصور ديگرى به دنبال مىآيد . مثلًا شما آقايى را براى اولين بار همراه يك نفر ديگر ملاقات كرديد ؛ بعد از پنج سال يك مرتبه آن آقا را مىبينيد و بلافاصله به ياد آن ديگرى هم مىافتيد ؛ يعنى اين تصور پشت سرش تصور ديگرى را مىآورد ؛ يك سلسله آثار هم براى خودش مىآورد ، مثل ديدن آلو و رنگ آن و تصور طعم آن ، كه پشت سرش آثار ترشح بزاق را به همراه مىآورد ؛ ولى در هيچكدام اينها تصديق وجود ندارد ؛ يعنى اگر آن شخص را ديديد نه اين است كه تصديق كرديد آن شخص ديگر هم وجود دارد ، بلكه صرفا تصور او مىآيد در ذهن شما .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nدر « تداعى معانى » تصورات پشت سر هم در ذهن شما مىآيند و اين هم به نوبهء خودش يك سلسله آثار روانى در انسان به وجود مىآورد . مثلًا تصور يك حادثهء غمناك در زمان گذشته كه امروز با انسان هيچ ارتباطى ندارد ، پشت سرش غمى را در ذهن انسان ايجاد مىكند ، و يا خاطرات خوش گذشته موجب پيدايش نوعى خوشى در انسان مىشود ، ولى هيچكدام اينها تصديق نيست . غرض اين است كه در حيوانات هم تداعى معانى و آثار آن هست اما ما نمىتوانيم اثبات كنيم و دليلى نداريم - و ظاهراً دليلى هم وجود ندارد - كه در حيوان حكم و تصديق وجود دارد . اگر حكم و تصديق داشته باشند بايد تصور هستى و نيستى هم در ذهنشان باشد ، كه اينها از « معقولات ثانيه » است .\r\nپس بنابراين مقصود شيخ ممكن است اين دومى باشد . راجع به اينكه « الوجود لا يمكن أن يشرح به غير الاسم لأنه مبدأ أول لكل شرح » معنى « مبدأ اول بودن » اين است كه هر تعريفى نيازمند به يك سلسله مبادئى است ، بعضى از آن مبادى اجزاء تصور موضوع و اجزاء تصور محمولند ، و يكى هم خود رابطه است ، يعنى رابطه هم خودش مبدأ است .\r\n\r\nتقسيم موجود به جوهر و عرض\r\nبعد شيخ مىگويد موجود به نحوى تقسيم مىشود به جوهر و عرض ؛ و اولين بحث شيخ در اينجا بحث جوهر و عرض است . در بعضى كتب ديگر مثل منظومه بحث ، از مسائل وجود شروع مىشود « 1 » . در كتابهاى متأخرين مثل منظومه ابتدا با ورود به « امور عامّه » مسائل وجود و عدم را مطرح مىكنند ، بعد وارد مسائل موادّ ثلاث ( وجوب و امكان و امتناع ) مىشوند و آخرين فصلى كه دربارهء آن بحث مىكنند بحث مقولات يعنى جوهر و عرض است كما اينكه در اسفار هم اينطور است . آخرين باب امور عامهء\r\n\r\n\r\n\r\n\r\n","description":"","footnote":"\r\n( 1 ) . سؤال : در اينجا شيخ فقط عدم امكان تعريف وجود را گفته ، ولى امتناع برهان را متذكر نشده است .\r\nاستاد : متعرض نشده چون احتياجى نبوده است .\r\n","page_name":" 143 ","page_number":143},
  {"content":"\r\n\r\nاسفار كه خودش يك جلد مستقل است ، همان باب جوهر و عرض است . ولى شيخ در شفا و نجات اولين بابى را كه مطرح كرده باب جوهر و عرض است . حال ، اينكه اول باشد يا آخر ، به مسائل ديگرى بستگى دارد . چون مسألهء وجود براى متأخرين خيلى مهم است اينها را مقدم داشته‌اند ، ولى چون مسائل وجود براى شيخ آنقدرها مطرح نبوده و به اهميتش نرسيده بوده ، قهراً اين نوع مسائل وجود ، مسائل زيادى نيست .\r\nگفتيم تقسيم وجود به جوهر و عرض جزء احكام و مسائل همين علم است . البته بيان مقولات - يعنى تعريف آنها ، اقسام آنها ، اقسام جواهر ، اقسام اعراض و مخصوصا اقسام اعراض - قبلًا در بخش منطق اين كتاب آمده است ، همچنانكه ارسطو نيز باب مقولات را در منطقش ذكر كرده ، ولى بعدها ديگران آمده‌اند و بحث مقولات را از منطق خارج كرده و در فلسفه آورده‌اند . شيخ در اينجا فقط در باب تقسيم اوّلى موجود به جوهر و عرض و اقسام جوهر بحث كرده است ( نه دربارهء همهء مقولات ) . دربارهء اقسام پنجگانهء جوهر ( ماده ، صورت ، جسم ، عقل و نفس ) كه بعدها بحث مىكند از اينجا شروع مىكند . البته طرز بيانش در شفا اينجور نيست .\r\n\r\n« نجات » ملخّص « شفا » نيست\r\nو گفتيم اينكه برخى خيال كرده‌اند نجات ملخّص شفا است اشتباه است . البته چون نويسنده يك نفر است شباهت زياد است ولى اينجور نيست كه نجات صرفاً تلخيص شدهء شفا باشد . مسائل زيادى در شفا هست كه بهتر بود در اينجا هم مىآورد ولى نياورده است ، و خيلى چيزها را در اينجا به بياناتى آورده كه در شفا نياورده كه از جملهء آنها يكى همين جاست .\r\n\r\nاشاره به بيان « شفا » در برهان بر وجود جوهر\r\nدر شفا به جهت خاصى از يك راه خيلى خوب و برهانى وارد مطلب شده است و آن اينكه : موجود به حكم عقل يا جوهر است يا عرض ؛ و به هر حال جوهر وجود دارد ؛ بعد بايد برويم سراغ عرض و ببينيم كه آيا وجود دارد يا نه ؛ زيرا هر موجودى را كه در نظر بگيريم ، به حصر عقلى وجودش از دو حال خارج نيست : يا وجودش قائم به نفس\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاست ، يعنى حلول در شىء ديگر ندارد ، يا حلول در شىء ديگر دارد . اگر وجودش قائم به نفس است به او « جوهر » مىگوييم و اگر وجودش در شىء ديگر حلول دارد ، نقل كلام به آن شىء ديگر مىكنيم . آن شىء ديگر باز يا قائم به نفس است و يا حلول در شىء ديگر دارد . اگر قائم به نفس است باز اين شىء [ و آن شىء 
  ] ديگر يك عرض است و يك جوهر ، يك حالّ است و يك محلّ ؛ و اگر حلول در شىء ديگر دارد باز به آن شىء ديگر نقل كلام مىكنيم . در نهايت امر بايد منتهى بشود به امرى كه در شىء ديگر حلول ندارد .\r\nپس با اين برهان ، ما مىدانيم كه جوهر در عالم وجود دارد ؛ چون آنچه وجود دارد يا قائم به ذات است يا قائم به ذات نيست ، و اگر قائم به ذات نيست مستلزم وجود يك امر قائم به ذات است . پس جوهر قطعا وجود دارد . حال وجود عرض را بايد با دليلى ديگر اثبات كنيم . البته شيخ اين را در اينجا ذكر نكرده و مطلب ديگرى را ذكر كرده است كه آن اين است :\r\nصحيح نيست در تعريف « جوهر » و « عرض » بگوييم : « عرض آن است كه در شىء ديگر حلول دارد ، و هر چه كه در شىء ديگر حلول داشته باشد عرض است » يعنى عكس مطلب لزوما درست نيست ؛ ممكن است شىء جوهر باشد و در شىء ديگر هم حلول داشته باشد . پس يك قيدى را بايد اضافه كنيم كه : « عرض آن است كه در محلّى حلول دارد كه آن محل مستغنى از اوست » يعنى از يك طرف نياز است و از طرف ديگر بىنيازى ؛ يعنى او به آن محل نياز دارد ولى محل از او بىنياز است . اما اگر شيئى در شىء ديگر حلول داشته باشد و آن شىء ديگر هم به اين نيازمند باشد يعنى آن محل هم در اصل تحقق و وجودش به اين نيازمند باشد و به عبارت ديگر نياز طرفينى باشد ، اين مانعى ندارد ، ولى اين ديگر عرض نيست ؛ يعنى اين مقدار نياز ، ملاك عرض بودن نيست . حال بايد « حلول » را تعريف كنيم كه چيست ؟\r\n\r\nمقصود از « حلول » چيست ؟\r\nشيخ مىگويد گاهى حلول را به معناى عرفى مىگيريم كه شيئى در شىء ديگر جاى مىگيرد ؛ يعنى آن شىء ديگر ، مكان اين مىشود ، كه « مكان » به عقيدهء شيخ عبارت است از « سطح جسم حاوى نسبت به جسم محوى » . مثلًا مكان من ، آن\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nسطحى از هواست كه به من چسبيده است و اين قسمت صندلى كه روى آن نشسته‌ام و بر قسمتى از بدن من احاطه دارد ، مكان قسمتى از بدن من است ، و كفش من نيز مكان قسمتى از بدن من است ؛ و مثلًا اگر ميخى را در ديوار فرو ببريم مىگوييم اين ميخ در ديوار حلول كرده است ( عرف از حلول همين حلول سطحى را مىشناسد ) . معنايش اين است كه سطح بيرونى اين ميخ با سطح داخلى ديوار در تماس است يعنى تلاقى دو سطح است ، منتها اين دو سطحى كه با هم تلاقى دارند يكى محيط است و ديگرى محاط . اما آيا حلول عرض در جوهر نيز چنين است ؟ مثل حلول آب در گل يا حلول آب در زمين است ؟ نفوذ آب در خاك مثل حالت ميخ و ديوار است ؛ يعنى اجزاء آب در لابلاى اجزاء خاك قرار گرفته است ؛ و در مورد آب و گل نيز همين جور است .\r\nاما در باب رنگ و جسم مسأله اينجور نيست . مثلًا يك چوب گردو را در نظر بگيريد كه رنگش سفيد است و در يك جايش هم خطى وجود دارد . اين را كه به خرّاطى بسپاريد ، هر چه كه تراش بدهد ، باز مىبينيد آن جايى كه سفيد است ، سفيد است و آن جايى كه يك خط در آن هست ، همين جور آن خط را دارد ؛ يعنى رنگ چيزى نيست كه مثل جسمى در جسم ديگر نفوذ كرده باشد ، مثل نفوذ ميخ در ديوار ؛ در تمام اعماق و ذرات اين جسم ، اين رنگ وجود دارد و جدا ناشدنى است . پس نمىتوان گفت همين طور كه به وسيلهء لابراتوار آب را از گل مىگيريم ، رنگ را نيز از چوب مىگيريم . اينها چنان آميختگى دارند كه جدايىشان محال است . اگر كسى واقعا معنى « عرض » و « جوهر » را بفهمد ، اين كه مىگويند « انتقال عرض محال است » برايش از بديهىترين مسائل خواهد بود . عرض محال است منتقل بشود و آن كه منتقل مىشود عرض نيست . اگر من دست خودم را با شىء ملوّنى مثل حنا رنگ ببندم ، بعداً مىبينيد كه رنگ زائل مىشود . در واقع در اينجا زوال رنگ در كار نيست ، بلكه يك ذراتى از همان حنا به دست من چسبيده بود و جدا شد . پس مسألهء انتقال از جايى به جاى ديگر در كار است . بعضى اشخاص امتناع انتقال عرض را تكذيب مىكنند و مىگويند دوربين عكاسى اين كار را مىكند ؛ مثلًا در عكسهاى رنگى ، درست عكس شما را با همان رنگ خودش منتقل مىكند روى صفحهء فيلم . اينها را يك آدم ناوارد مىتواند بگويد .\r\nمىگويند ( البته اين حالا راست يا دروغ باشد من نمىدانم ) به حاجى سبزوارى گفتند شما كه مىگوييد انتقال عرض محال است يك دستگاهى در اروپا درست شده كه عرض را منتقل مىكند . حاجى مىگفت : محال است . گفتند : نه ، چنين\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nچيزى وجود دارد . نقل مىكنند كه حاجى گفت : عجب ! پس اينها انتقال عرض مىكنند . محال است چنين حرفى را حاجى بزند ، زيرا آن حرفى كه حاجى مىگويد محال است ، تا ابد محال است . آن نادانى كه اين حرف را به اين صورت طرح كرده اشتباه كرده است . مثل اينكه كسى بيايد بگويد آقا شما مىگوييد جسم بدون قاسر ميل طبيعيش اين است كه به سوى مركز حركت كند . جسم ثقيل ( مثل آهن ) و بدون قاسر محال است حركت كند مگر اينكه نيرويى باشد ، اما هواپيما چه ؟ او خيال كرده كه قاسر فقط دست است ، اگر با دست حركت دادى قاسر است ، در حالى كه قوهء بخارى كه در او هست بزرگ‌ترين قاسرهاست . اين حركت طبيعت بر خلاف مقتضاى خودش ، بدون قاسر نيست كه بگوييم اصل فلسفى در اينجا نقض شده است . يك كسى هم از حماقت خودش چنين تعبيرى از مطلب مىكند .\r\nبه هر حال بحث دربارهء حلول اين است . اگر مىگوييم شيئى در شيئى حلول دارد ، تعبير ديگرى نداريم . منظور يك چنين آميختگى است نه اينكه شيئى در شىء ديگر نفوذ كند .\r\nگفتيم ممكن است عرض در جوهر حلول كند يا اينكه جوهرى در جوهر ديگر حلول كند . اما مگر چنين چيزى هم مىشود ؟ مىگويند بله ، جوهر هم در جوهر حلول دارد ، صورت در ماده و يا به تعبير ديگر قوّه در مادّه ، چون صورتى كه مىگويند همان قوّه است . قوّه در مادّه حلول دارد ، ولى نه حلولش از قبيل آميختگى آب است با گل ، يا از قبيل آميختگى ميخ است با ديوار ؛ بلكه همين طور كه رنگ ( منتها رنگ ، محسوس است و اين محسوس نيست ) [ از جسم 
  ] تجزيه پذير نيست و اينطور نيست كه رنگ را بر يك سطحى از اين جسم ماليده‌اند و اگر شما تراش بدهيد بگوييد در زيرش رنگ نيست - نه ، اين رنگ به سطح جسم مربوط نيست ، بلكه به عمق جسم مربوط است - قوه هم كه متحد با مادّه است به تمام اعماق جسم مربوط است ؛ اگر مىگويند سريان دارد در او ، تعبيرى غير از « سريان » ندارند كه بخواهند بگويند . اگر مىگوييم حلول سريانى دارد ، اين سريان معنايش اين است كه اين به تمام وجودش با او متحد است ؛ وجود اين و وجود او در خارج يكى است .\r\nولى چطور مىشود كه دو شىء در خارج يك وجود داشته باشند ؟ اين مانعى ندارد كه دو شىء در خارج يك وجود داشته باشند و ايندو كه يك وجود دارند مجموعا يك واقعيت را به وجود بياورند .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nاشاره‌اى به رابطهء ماده و صورت\r\nبه عقيدهء اين حكما ماده و صورت [ نيز چنين رابطه‌اى دارند . 
  ] البته صورت اعم از قوه است ، شامل صورت جسميه مىشود و شامل صورت نوعيه هم مىشود . صورت نوعيه مساوى با قوه است . صورت يعنى آن كه ملاك فعليت شىء است ، منتها در صورت نوعيه همان قوه است كه مناط فعليت شىء است در صورت جسميه . بنابراين رابطهء ماده و صورت همچنين رابطه‌اى است . كسى نمىتواند بگويد شما مىگوييد كه اين شىء مركّب از ماده و صورت است ؛ من الآن [ آن را 
  ] مىشكنم ببينم كجايش ماده و كجايش صورت است ؟ و يا اين شىء را در لابراتوار تجزيه مىكنيم ، ماده‌اش را يك طرف مىريزيم ، صورتش را يك طرف . نه ، چنين نيست . اين ماده و صورت اگر وجود داشته باشد با برهان قابل اثبات است ؛ و اگر هم وجود نداشته باشد با برهان قابل نفى است . با اين حرفها نه اينها قابل اثبات است نه قابل نفى . با لابراتوار نه مىشود ثابت كرد تركّب جسم را از ماده و صورت و نه مىشود نفى كرد تركب جسم را از ماده و صورت ؛ فقط با برهان است كه مىشود ثابت كرد يا مىشود نفى كرد .\r\nخوب ، موجود كه تقسيم مىشود به جوهر و عرض ، شيخ مىگويد : « بنحوين » ؛ يعنى موجود از آن جهت كه داراى ماهيت است ، نه اينكه موجود قطع نظر از ماهيت . در واقع ماهيت موجود است كه اين تقسيم را مىپذيرد . موجود از آن نظر كه داراى ماهيت است منقسم مىشود به جوهر و عرض ؛ به اين تعبير كه موجود يا وجودش حلول دارد در محل مستقل ، يا حلول ندارد ؛ اگر حلول دارد عرض است و اگر حلول ندارد جوهر است .\r\n\r\nاقسام جوهر\r\nو اما جوهر به حسب فرض عقل پنج قسم فرض مىشود : يا نيازمند به ماده است در ذات و در فعل ( هر دو ) - يعنى « ذاتا » در اصل وجود و « فعلا » در فعاليت - [ و يا نيازمند نيست . به عبارت ديگر 
  ] يا بىنياز از ماده است يا نيست . اگر بىنياز از ماده است اصطلاحا به او « عقل » مىگويند ( جوهر عقل ) و اما اگر بىنياز است در ذات و نيازمند\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاست در فعل ( ذاتا در اصل وجود بىنياز است ولى در كار و فعاليت نيازمند است ) اصطلاحا به او « نفس » مىگوييم .\r\nو اما اگر بىنياز از ماده نباشد ، يا خودش عين ماده است يا حالّ در ماده ، و يا مركّب است از حالّ و محلّ هر دو . اگر عين ماده باشد به او مىگوييم « هيولى » ، و اگر حالّ در ماده باشد به او مىگوييم « صورت » ، و مجموع اينها را مىگوييم « جسم » .\r\nالبته اينجا سؤال مهمى باقى مىماند كه : مجموع كه ديگر چيز عليحده نبايد باشد . شما اگر قائل به ماده هستيد و او را يك جوهر مىدانيد و صورت را هم يك جوهر ديگر مىدانيد ، ديگر مجموع ايندو كه يك جوهر جدا نبايد حساب بشود ؛ چون « مجموع » امر اعتبارى است . اينها بعد گفته مىشود كه نه ، اينطور نيست چون اين به دو اعتبار است : ماده به يك اعتبار يك جوهر است و صورت به يك اعتبار جوهر ديگر - يعنى دو جوهر - و به اعتبار ديگر مجموع ماده و صورت يك جوهرند ، كه همان اعتبارى است كه بعدها خواهيم گفت اعتبار لا بشرطيّت و به شرط لائيّت است ، كه اين را بعد وارد مىشويم .\r\n\r\nاشاره‌اى به فصل اثبات ماده و بيان ماهيت صورت جسمانى\r\nعنوان فصل شامل دو مطلب است : يكى اثبات ماده به وسيلهء برهان - كه البته « ماده » در اصطلاح فلسفه با « ماده » در اصطلاح علوم طبيعى متفاوت است و ماده به معناى دوم نيازمند به اثبات نيست - و ديگر بيان ماهيت صورت جسميه يعنى تعريف آن .\r\nماده به يك معنا مورد اتفاق همهء مسلكهاست و آن اين است كه مقصود از ماده « حامل استعداد » باشد . حالا نمىدانم ماده ترجمهء كدام لغت يونانى است ؛ ولى در ترجمهء عربى از كلمهء « مدّ » به معناى كشيدن گرفته شده است . ماده يعنى آن چيزى كه قابل كشيدن و كشش است . مثلًا آبى كه از چشمه‌اى از زمين مىجوشد ، فقها مىگويند دو قسم است : يكى آبى كه مادّه دارد ، و ديگر آبى كه ماده ندارد . آبى كه ماده دارد ، يعنى اگر از آن برنداريد همين طور هست ولى اگر مقدارى از آن را برداريد جايش پر مىشود و اگر دوباره برداريد دوباره جايش پر مىشود . مثلًا آب چاه اينطور است كه اگر آن را خالى كنيد دو مرتبه پر مىشود .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپس كلمهء « مادّه » از اين جهت به كار رفته است كه مسلّم است در جهان چيزى وجود دارد كه حكم يك منبع را دارد كه كشش پيدا مىكند .\r\nحالا فارغ از پيچ و خم‌هاى حرفهاى فيلسوفان ، مثلًا مىگوييم اين گندم مادّه است براى اينكه بعداً بوته‌اى به وجود آيد ؛ يعنى مىشود اين را مايه قرار داد براى اينكه يك بوتهء گندم به وجود بيايد . اينجا در عرف عام كسى نمىآيد ماهيّت ماده را تعريف كند كه چيست ؛ يعنى عالم ما عالم مادّه است و در آن اشيائى حامل استعداد اشياء ديگر هستند يعنى در آنها استعداد تبديل شدن به شىء ديگر هست ، به اصطلاح امروز استعداد « شدن » در آنها هست . اين مطلب غير قابل بحث است و كسى آن را انكار نمىكند . حاجى در منظومه مىگويد : « انّ الهيولى الاعمّ ، أعنى ما حمل قوّة شىء . . . »\r\nيعنى هيولاى به معناى عام ، آن كه حامل استعداد شىء ديگر است ، مورد قبول همهء مسلكها اعم از يونانى ، هندى ، مادى ، الهى ، مشّائى و اشراقى است ، منتها اختلاف بر سر يك معنى دقيق‌ترى است و آن اين است كه حقيقت و ماهيت آن چيزى كه ماده مىشود براى شىء ديگر چيست ؟ كه حاجى در منظومه اقوال مختلف را خوب خلاصه كرده است .\r\n\r\nاقوال در حقيقت مادّه\r\nقول اول : بعضى مىگويند : ماده مجموعه‌اى از ذرات است كه آن ذرات جسم نيستند ، لا جسم‌اند ، يعنى جزء لا يتجزّى هستند كه طول و عرض و عمق ندارند ولى حيّز دارند ، ذى وضع هستند . همين است كه ماده مىشود براى اشياء ديگر . دانهء گندم يعنى انبوهى از اجزاء لا يتجزّى كه مايه و ماده مىشود براى بوتهء گندم .\r\nقول دوم : بعضى مىگويند : ماده انبوهى از اجزاء است كه در خارج لا يتجزى هستند ؛ البته نه به آن معنا لا يتجزى كه قبلًا گفته شد ( كه به معناى جوهر فرد بود ) ، بلكه اينها در عين اينكه جسم هستند و داراى طول و عرض و عمق مىباشند به واسطهء صلابتشان قابل تجزيه نمىباشند .\r\nقول سوم : بعضى گفته‌اند ماده همين است كه ما به او « حجم » و « جرم » مىگوييم ؛ يعنى جوهرى در خارج وجود دارد كه در ذات خود قابل طول و عرض و عمق است ؛ و همين است كه ماده مىشود براى اشياء ديگر ؛ كه اين نظريهء اشراقيّون مىباشد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nقول چهارم : نظريهء ديگر اين است كه اين جرمهايى كه شما در خارج مىبينيد و مىگوييد جوهرى است كه داراى طول و عرض و عمق است ، در واقع دو جوهر است كه با يكديگر تركيب شده‌اند : يكى همان جوهرى است كه داراى طول و عرض و عمق است به نام « صورت » ؛ و جوهر ديگرى نيز متحد با آن است كه حقيقت آن جوهر قوّه و استعداد محض است به نام « هيولاى اولى » يا « مادّهء فلسفى » .\r\nپس اثبات ماده به معناى اثبات جسم نيست - جسم ، مركّب از ماده و صورت است و در آن بحثى نيست - بلكه اثبات ماده به معناى مورد نظر مشّائين مطرح است كه براى آن معمولا دو برهان اقامه مىكنند ( البته بيش از دو برهان هست و ايندو معروف‌ترين آنهاست ) : يكى « برهان فصل و وصل » است و ديگرى « برهان قوه و فعل » كه بحث آنها خواهد آمد .\r\n\r\nماهيت صورت جسميه\r\nبحث ديگر دربارهء ماهيت صورت جسميه يعنى تعريف آن است . در مورد ماده بحث بر سر اصل وجود آن است و بايد وجودش را ثابت كنيم و به تعريفش چندان نياز نداريم . ولى صورت جسميه وجودش محرز است ولى تعريفش مشخص نيست . به همين جهت شيخ گفت : « فى اثبات المادة » كه البته واقعا اثبات كردن اين هيولاى اولى كه مشّائين مىگويند خيلى مشكل است و شيخ اشراق به شدت منكر و مخالف آن است .\r\nاما در مورد صورت جسميه چندان نيازى به اثبات نيست . البته بنا بر مبانى علوم جديد احتياج به اثبات آن هست ؛ ولى بنا بر علوم گذشته چندان نيازى به اثبات نبوده و بيشتر به تعريفش نياز بوده كه چگونه تعريف بشود .\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\nفصل ( 2 ) فى اثبات المادة و بيان ماهية الصورة الجسمية\r\nدر اين فصل دو مطلب ذكر مىشود : يكى اثبات مادّه است ( البته ماده به اصطلاح فلسفه ) و ديگر بيان ماهيت صورت جسميه . ما قبلًا به صورت اصل موضوع ، بدون اينكه اثبات كرده باشيم ، گفتيم كه اشياء بر دو قسم‌اند ، يا جوهرند يا عرض ؛ بعد جوهر را به پنج قسم تقسيم كرديم . آن پنج قسم عبارت بودند از : عقل ، نفس ، جسم ، ماده و صورت « 1 » .\r\nما اينها را به صورت اصل موضوع بيان كرديم ، يعنى هنوز اثبات نكرده‌ايم كه عقل و نفس و جسم وجود دارد . البته اينكه جسم وجود دارد به يك معناى اعم ، يك امر بديهى است و احتياج به اثبات ندارد ، آنچه كه احتياج به اثبات دارد ، بعداً عرض مىكنم چيست . بحث ما فعلا از جسم و از ماده و صورت شروع مىشود . در باب جسم آنچه روشن و بديهى است و احتياج به اثبات ندارد اين است كه ما اشيائى را در مقابل خود مىبينيم كه اين اشياء قابليت ابعاد سه گانه را دارند . مثلًا اين كتاب شيئى است داراى طول و عرض و عمق به معنايى كه بعداً خواهيم گفت .\r\n\r\n\r\n\r\n\r\n","description":"","footnote":"\r\n( 1 ) . سؤال : لطفا ( به عنوان جملهء معترضه ) بفرماييد نفس بعد از مفارقت ، عقل مىشود يا باز همان نفس باقى مىماند ؟\r\nاستاد : نه ، همان نفس است .\r\n","page_name":" 153 ","page_number":153},
  {"content":"\r\n\r\nاين را كسى نمىتواند انكار كند ؛ يعنى هيچ مكتبى اين جهت را نمىتواند انكار كند كه اين شىء محسوسى كه در خارج داريم يك شىء است كه داراى اين ابعاد سه گانه است يعنى مىشود براى آن سه بعد فرض كرد كه اسمش را مىگذاريم طول و عرض و عمق . در اين بحثى نيست ، اگر بحثى هست در امور ديگر است .\r\nيكى اينكه آيا همين چيزى كه ما احساس مىكنيم كه داراى طول و عرض و عمق است ، خودش به همين شكل يك امر واقعيت دار است ؟ يا نه ، اين يك مجموعه است كه ما خيال مىكنيم شىء واحدى است در خارج ؛ انبوهى از اشياء است نه يك شىء ؟\r\nپس اولين بحث اين خواهد بود كه آيا آنچه ما به صورت شىء واحد حس مىكنيم و مىگوييم داراى اين خاصيت است ، همين طورى كه ما احساس مىكنيم ، يك شىء واحدى است كه داراى طول و عرض و عمق است ؟ يا مجموع اشيائى است كه در يك جا جمع شده‌اند و چون آن مجموع اشياء در يك جا جمع شده‌اند اين شىء داراى طول و عرض و عمق شده است ؟ تازه اگر نظر دوم را بپذيريم - كه اين مجموع اشيائى است كه داراى طول و عرض و عمق است - باز يك سؤال ديگر مطرح مىشود كه آيا آن اشياء تشكيل دهندهء اين ، كه سبب شده‌اند اين داراى طول و عرض و عمق باشد ، خودشان باز شيئى هستند داراى طول و عرض و عمق ؟ يعنى آيا اين جسم محسوس ما با ابعاد خودش مجموعى از اشياء كوچك‌تر است كه هر كدام آنها جداگانه براى خود طول و عرض و عمق دارند و از جمع شدن اشياء كوچكى كه هر كدام داراى طول و عرض و عمق هستند شىء بزرگ‌ترى به وجود آمده كه طول و عرض و عمق دارد ؟ اين يك نظريه است ( نظريهء قديمى ذيمقراطيس ) .\r\nنظريهء ديگر اين است كه نه ، اين مجموعهء اشياء كوچكى است كه آن اشياء كوچك هيچكدام داراى طول و عرض و عمق نيستند بلكه نقطه‌هايى هستند مثل نقطه‌هاى جوهرى . پس نظريهء ديگر اينكه اين مجموعه كه داراى طول و عرض و عمق است از ذرات كوچكى به وجود آمده است كه هيچكدام اينها داراى طول و عرض و عمق نيستند « 1 » ، كه اين نظريهء جزء لا يتجزّاى متكلمين است .\r\n\r\n\r\n\r\n\r\n","description":"","footnote":"\r\n( 1 ) . سؤال : ذرّات بى بعد را چرا « كوچك » مىفرماييد ، كوچك و بزرگ ندارد .\r\nاستاد : مقصود از « كوچك » كه مىگوييم يعنى از كمال كوچكى بىبعد است .\r\n","page_name":" 154 ","page_number":154},
  {"content":"\r\n\r\nاين را متكلمين اصطلاح كرده‌اند به « جزء لا يتجزّى » و آن را هم كه ذيمقراطيس مىگويد مىگويند « جزء لا يتجزّى » . اين دو نظريه اغلب با يكديگر اشتباه مىشود ولى تفاوت در اين است كه در آن جزئى كه ذيمقراطيس قائل بود منظورش از « لا يتجزّى بودن » لا يتجزّى بودن در خارج بود يعنى در خارج امكان شكست آن نيست ؛ نه اينكه بشر قادر نيست و نيروى بشر ضعيف است ، بلكه اصولا يك امر محال است ؛ همين طور كه هر امر محال ديگرى امكان وجود برايش نيست ، اينكه يك واحد كوچك جسم شكست بپذيرد نيز امكان پذير نيست .\r\nولى ذيمقراطيس تجزّى ذهنى را انكار نداشت يعنى مىگفت اين شىء بر اثر فرض ذهن قابل تقسيم است ، ذهن مىتواند براى او دو نيم فرض كند ، اما در عالم عين نمىتوان او را شكست ؛ پس لا يتجزى يعنى لا يتجزى فى العين .\r\nولى متكلمين كه مىگويند « جزء لا يتجزّى » يعنى لا يتجزّى لا فى العين و لا فى الذهن ، نه در عين قابل شكست است و نه در ذهن . در ذهن كه نباشد به طريق أولى در عين هم نيست . اما « در ذهن قابل شكست نيست » يعنى چه ؟ يعنى ابعاد ندارد . تا شىء ابعاد نداشته باشد ذهن نمىتواند آن را به دو قسم تقسيم كند و اين طرف و آن طرف برايش فرض كند . ذهن براى « خط » مىتواند جزء فرض كند براى اينكه متصل واحد است ولى براى « نقطه » نمىتواند اين طرف و آن طرف فرض كند .\r\nنظريهء ديگر هيچكدام از اينها را قبول ندارد ؛ قبول ندارد كه جسم يك مجموعه است ، و مىگويد جسم يك واحد است همين طورى كه ما احساس مىكنيم . اكثر قدما اين را قائل بودند . مثلًا اين آبى كه در كاسه مىبينيم ، يك واحد واقعى است نه ذرات كوچك در كنار يكديگر كه ما آن را يك واحد مىبينيم . همين جورى كه مىبينيم در واقع هم يك واحد است . باز كسانى كه اين نظريه را داشتند داراى دو شعبه هستند : بعضى جسم به معنى امر واحد را امرى بسيط مىدانند و آن را مركّب از دو جزء نمىدانند .\r\nاشراقيون - كه مقصود شيخ اشراق است - چنين نظريه‌اى دارند .\r\nقوم ديگر مىگويند نه ، اين واحد كه به صورت اين واحد است و به صورت مجموعه نيست در عين حال به نحوى مركّب از دو چيز است كه يكى را « ماده » و ديگرى را « صورت » مىگوييم ، كه نظر مشّائين اين است و بوعلى از اين نظريه مىخواهد دفاع كند .\r\nدر اينجا به دليل مختصر بودن اين كتاب ( نجات ) نظريهء متكلمين و ذيمقراطيس\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nرا عجالتا مطرح نكرده و فقط تكيه‌اش بر اين دو نظريهء ديگر است كه هر دو بر اين اساس است كه جسم همين جورى كه ما مىبينيم يك وحدت واقعى دارد . در اينجا نظر مشّائين و شيخ اشراق متفاوت مىشود . از نظر شيخ اشراق دو چيز نيست ، صورتى و ماده‌اى ، بلكه يك چيز است و اگر « ماده » هم مىگوييم ، به خود همين جسم مىگوييم « ماده » « 1 » .\r\nاما مشّائين مىگويند جسم مركّب از دو جوهر ديگر است : ماده و صورت . اين هر دو گروه در باب وجود آنچه كه آن را « صورت جسميّه » مىنامند وحدت نظر دارند ، منتها اشراقى مىگويد جسم جز همين صورت جسميه چيزى نيست ؛ و مشّائى مىگويد صورت جسميه جزء واقعيت جسم است و جزء ديگرش ماده است .\r\nدر اينجا چون نظريات ديگر را مطرح نكرديم تنها با نظريهء مخالف مشّائى مىخواهيم بحث كنيم و ديگر در مقام اثبات « صورت جسميه » نيستيم . اگر نظريهء ذيمقراطيس و متكلمين - بالاخص نظريهء متكلمين - را بحث كرده بوديم آنها قائل به صورت جسميه نيستند ، آنها مىگويند جسم همين مجموعه است و هر جزء هم خودش بعد ندارد . البته ذيمقراطيس كه مىگويد : « هر واحدى از اجزاء خودش داراى ابعاد است » از نظر او هر واحدى صورت جسميهء جدا از خودش دارد ؛ يعنى همين صورت جسميهء مشّائين به هر واحدى از واحدهاى ذيمقراطيس قابل انطباق است . ولى بنا بر نظريهء متكلمين صورت جسميه امرى موهوم است ؛ واقعيت ، ذرات بى بعد است ؛ از مجموعهء ذرات واقعى ، به حس ما چيزى به نام « صورت جسميه » درمىآيد كه داراى طول و عرض و عمق است ، ولى در واقع چنين چيزى وجود ندارد « 2 » .\r\nاگر ما نظريهء متكلمين را مطرح كرده بوديم مجبور بوديم كه در مقام اثبات صورت جسميه هم برآييم ولى كأنّه بطلان آن را مفروض و وجود صورت جسميه را محرز گرفته‌ايم . در مقام اثبات صورت جسميه نيستيم ولى بايد در مقام بيان ماهيت آن باشيم .\r\n\r\n\r\n\r\n\r\n","description":"","footnote":"\r\n( 1 ) . سؤال : پس شيخ اشراق قائل به سه جوهر است ؟\r\nاستاد : بله ، چون ماده و صورت جداى از جسم نيستند ؛ پس به سه جوهر قائل است .\r\n( 2 ) . سؤال : مبناى نظريهء لايب نيتس همان مبناى نظريهء متكلمين است ؟\r\nاستاد : لايب نيتس ذرات را روحى مىداند ، ولى متكلمين روحى نمىدانند يعنى ذى وضع مىدانند ، مادى به معناى ذى وضع مىدانند ؛ ساير خواص ماده را قائل نيستند ولى ذى وضع بودن را برايش قائلند .\r\n","page_name":" 156 ","page_number":156},
  {"content":"\r\n\r\n\r\nكارهاى فلسفه\r\nاصولًا فلسفه چند كار مىكند . از كارهاى فلسفه يكى اثبات وجود ماهياتى است كه مشكوك الوجود است ، مثل اينكه ماده وجود دارد يا نه ؟ صورت وجود دارد يا نه ؟ دوم بيان ماهيت اشياء محقق الوجود است ؛ يعنى يك شىء كه مىدانيم وجود دارد مىگوييم ماهيتش و تعريفش چيست ؟ البته يك سلسله مسائلى داريم كه احكام « موجود بماهو موجود » بود كه آن هم در جاى خود مطرح مىشود . مجموع مسائل فلسفه در اين سه قسمت خلاصه مىشود . آنچه كه كار فلسفه است و با مسائل هيچ علم ديگرى خويشاوندى ندارد و با همه بيگانگى دارد ولى ميان خودشان نوعى يگانگى است ، منقسم به سه قسم مىشود :\r\n1 . يا اثبات وجود اشياء است ، كه علّامهء طباطبائى در اصول فلسفه فقط به همين يكى تكيه كرده‌اند .\r\n2 . يا بيان ماهيت اشياء است آنجايى كه اشياء وجودشان مشخّص است و ماهيتشان نامشخّص .\r\n3 . و يا اصلًا نه اثبات وجود اشياء است و نه بيان ماهيت اشياء ، بلكه بيان احكام « موجود بماهو موجود » است ، [ بحث دربارهء امورى است كه 
  ] به منزلهء عوارض موجود بماهو موجود است ، مثل عليّت و معلوليت ، وحدت و كثرت و . . .\r\nدر اينجا ما در باب صورت از باب اينكه صورت را مفروض الوجود گرفته‌ايم فقط نياز به تعريف داريم ولى ماده را كه هنوز اثبات وجودش را نكرده‌ايم ، اثبات وجود برايش مىكنيم ، لهذا فصل ما عنوانش اين است : « فى اثبات المادة و بيان ماهية الصورة الجسمية » . نمىگويد : « فى اثبات المادة و فى اثبات الصورة الجسمية » چون وجود صورت جسميه را مفروض گرفته است . اگر حرف متكلمين را طرح مىكرد بايد آن را اثبات مىكرد ، ولى آن را مفروض گرفتيم .\r\nحالا ما اول - به خلاف ترتيبى كه در عنوان بحث است - بيان ماهيت صورت جسميه را مىكنيم و بعد مىرويم به اثبات ماده .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nماهيت صورت جسميه\r\nببينيم ماهيت صورت جسميه چيست ؟\r\nگفتيم كه اين اشيائى كه در خارج هستند به نام « اجسام » - كه به اين لفظ آنها را مىخوانيم - اين خاصيت را در آنها مىبينيم كه داراى طول و عرض و عمق هستند .\r\nاوّل سخن اين است كه آيا جسميّت جسم به اين است كه واقعاً داراى سه بعد متمايز از يكديگر باشد ؛ يكى طول ، يكى عرض و يكى عمق ؟ ( مثلًا فرض كنيد اين كتاب سه بعد متمايز از يكديگر دارد ؛ طولش يك مقدار ، عرضش يك مقدار و عمقش يك مقدار ) [ يا نه ، 
  ] جسميت جسم به اين نيست كه جسم سه بعد متمايز داشته باشد ؛ اولًا ممكن است كه جسم سه بعد داشته باشد كه هيچكدام را نشود از ديگرى تميز داد ؛ مثلًا اگر ابعادش متساوى باشد ، 15 15 15 باشد ، كدام طول ، كدام عرض و كدام عمق است ؟ اگر كره باشد چه ؟ كره كه اصولًا هيچ تمايزى ميان ابعادش نيست .\r\nسؤالى كه ابوريحان از بوعلى كرد يكى همين است كه شما در باب جسم چنين مىگوييد ، پس كره چطور ؟ جوابى كه مىدهد همين جواب است كه جسميت جسم به اين نيست كه بالفعل داراى سه بعد به نحو متمايز باشد ، بلكه جسميت جسم به اين است كه در آن امكان فرض سه بعدى كه بر هم عمود باشند هست ، كه در همهء اجسام اين است . اينكه بعد ما يكى را طول ، يكى را عرض و آن ديگرى را عمق فرض كنيم ؛ آن كه بيشتر است طول ، بعد عرض و بعد عمق ، يك امر قراردادى است . در وقتى كه متساوى باشند قرارداد است ، يكى را طول ، يكى را عرض و يكى را عمق مىگوييم . در باب جسم ، طول و عرض و عمق مطرح نيست ، ابعاد متقاطعه مطرح است آن هم نه ابعاد متقاطعهء بالفعل . آنچه ماهيت جسم است اين است كه : موجودى است كه امكان فرض ابعادى كه يكديگر را تقاطع كنند به نحو عمود ، در آن هست . اين مقوّم جسميت است . پس آن سؤالات به آن شكل ، ديگر مطرح نيست .\r\nحكما در تعريف « جوهر جسمانى » مىگويند : « جوهر يمكن أن يفرض فيه خطوط ثلاثة متقاطعة على زوايا قوائم » و اين در هر جسمى هست . اينها معتقد هستند كه نمىشود جسمى - يعنى جوهرى - باشد كه در آن امكان فرض كمتر از سه بعد بشود ، مثلًا دو بعدى باشد ؛ كما اينكه مىگويند امكان ندارد جوهرى باشد كه در او فقط\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nامكان يك بعد باشد . اوّلى مىشود سطح جوهرى ، دومى مىشود خطّ جوهرى . همچنين امكان ندارد كه يك نقطه‌اى وجود داشته باشد كه جوهر باشد يعنى قائم به ذات باشد ، كه همان جزء لا يتجزّاى متكلمين است كه جوهر فرد است ، و البته فلاسفه بيشتر برهان بر امتناع وجود جوهر فرد اقامه مىكنند . مىگويند جوهر فرد محال است . بعد مىگويند خط فرد هم محال است يعنى جوهر يك بعدى هم محال است ؛ جوهر دو بعدى هم محال است ؛ و جوهر چهار بعدى را ديگر برهان ندارند كه محال است . مىگويند در جسم ، اين چيزى كه وجود دارد داراى سه بعد است و امكان اينكه بيش از سه بعد در آن فرض كنيم ، چهار بعد در آن فرض كنيم ، محال است ؛ كه مىبينيم امروزه اين مسائل مطرح است كه آيا ما جسم يك بعدى و دو بعدى داريم يا نه ؟ و همچنين آيا امكان اينكه جسمى بيش از سه بعد داشته باشد ( چهار بعدى ، پنج بعدى و شش بعدى ) هست يا نه ؟ حتى بعضى ادعا مىكنند تا دوازده بعدى هم فرض مىشود .\r\nفلاسفه ، زياد دربارهء اين موضوع بحث نمىكنند ، كما بيش مىگويند ولى خيلى بحث نمىكنند . گويا در گذشته كه ما در اين مسأله بحث كرديم به نظرمان رسيد كه ما دليلى بر امتناع جسم يك بعدى و دو بعدى نداريم .\r\nپس مىبينيد معنى « صورت جسميه » چيست . صورت معنى جوهر مىدهد ؛ يعنى جوهرى كه در او امكان فرض سه بعد مىشود صورت جسميه است ( فرض سه بعد متقاطع بر زواياى قائمه ) .\r\n\r\nداشتن كمّيت معين جزء ماهيت جسم نيست\r\nدر باب ماهيت جسم ، يك مسألهء ديگر كه در ضمن مطرح مىشود اين است كه آيا در تعريف جسم ، طول يا عرض يا عمق به معنى كميت معين هستند ؟ چون تا كميت معيّن نباشد طول و عرض و عمق نيست ، زيرا براى شىء از اين جهت مىگوييم « طول » كه مقدار معيّنى كشش در يك جهت دارد ، و همين طور در دو طرف ديگر . اگر ما فرض كنيم جسم غير متناهى باشد ، طول و عرض و عمق از يكديگر متمايز نيستند . هر جسمى در خارج ناچار داراى نهايت است يعنى منتهى مىشود به يك حدى و منتهى مىشود به يك سطحى كه البته كره داراى يك سطح است ، مكعب داراى شش سطح است و جسم در هر شكلى داراى سطحهاى مختلف ممكن است باشد . آيا جسمى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبدون سطح و نهايت داريم يا نه ؟ بعد اثبات مىكنند كه جسم غير متناهى محال است . ولى اين مطلب را توضيح مىدهند كه درست است كه نهايت داشتن از لوازم جسم است ، ولى جزء ماهيت جسم نيست ؛ يعنى در جسميّت جسم شرط نيست كه متناهى باشد و « تناهى » جزء تعريف جسم نيست . جسم به حسب تعريف خودش لابشرط از تناهى و لاتناهى است ، ولى ما به حكم برهان مىدانيم لازمهء جسم تناهى است . فرق است ميان اينكه يك شىء لازمهء شىء ديگر باشد يا اينكه جزء ماهيت آن باشد . لازمهء وجود جسم تناهى است . اين هم بستگى دارد به اين كه ما براهينى را كه براى تناهى جسم مىآورند بپذيريم ، و الّا اگر آن براهين را كامل ندانيم اين را نخواهيم گفت كه تناهى لازمهء وجود جسم است .\r\nما اينجا ماهيت « صورت جسميه » را بيان كرديم كه : آن جوهرى است كه در او امكان فرض خطوط سه گانهء عمود بر هم هست ؛ و اين را « امتداد » مىگوييم ، امتدادى كه خودش جوهر است ؛ نه اينكه امتداد شيئى باشد ، بلكه خود حقيقتش حقيقت امتداد است .\r\n\r\nتفاوت ميان كميت جوهرى و كميت عرضى\r\nاينجا يك مسألهء مهم مطرح مىشود و آن اينكه ما براى جسم يك كميت قائل هستيم و آن كميت را « طول و عرض و عمق » مىگوييم ، و گفتيم طول و عرض و عمق داشتن جزء ماهيت جسم نيست ولى هر جسمى بالاخره داراى اين كميتها هست ولو اينكه طول و عرض و عمق را با قرارداد تعيين كنيم . ما همين كميت را « عرض » مىناميم چون « كم » از مقولهء عرض است و جسم از مقولهء جوهر . فرق ايندو با يكديگر چيست ؟ آيا واقعا ما در اينجا دو چيز داريم : يكى جوهر جسمانى كه همان صورت جسميه است ، و يكى كميتى كه بر او عارض شده است ؟ يا اساساً كميت با خود جسم هر دو يكى است ؟ اگر بگوييم كميت با خود جسم يك چيز است معنايش اين است كه جوهر و عرض يك چيز شده‌اند . يا بايد بگوييم جسم جوهر نيست ، يا بايد بگوييم كميت عرض نيست . نمىشود اين جوهر باشد و آن عرض ، يكى وجودى مستقل از موضوع باشد و ديگرى وجودش نياز به موضوع داشته باشد ، يكى موضوع براى ديگرى باشد ، در عين حال يكى باشند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nپس قضيّه چيست ؟ اصلًا ما چه دليلى داريم كه قائل به امر ديگرى غير از خود جسم بشويم به نام « كميت » ؟\r\n\r\nجسم طبيعى و جسم تعليمى\r\nمثلًا شما مىگوييد جسم طبيعى يعنى همان جوهر جسمانى و همان صورت جسميه است ، حال يا به قول اشراقيون صورت جسميه عين جسم است يا [ به قول مشّائين 
  ] جزء جسم . بعد بگوييم جسم تعليمى چيست ؟ جسم تعليمى از باب مقادير است نه از باب جواهر ؛ از باب اعراض است . سطح هم يك كميتى است از باب اعراض . خط چطور ؟ خط هم از باب اعراض است . چه دليلى داريم كه جسم طبيعى و جسم تعليمى دوتاست ؟ مىگويند فرق ايندو به ابهام و تعيين است ؛ يعنى يك شئ را اگر مبهم اعتبار كنيم جسم طبيعى است و اگر متعيّن اعتبار كنيم جسم تعليمى است .\r\nچطور ؟ الآن همين كتاب را شما در نظر بگيريد . در اين كتاب يك چيز وجود دارد كه جوهرى است كه در آن امكان فرض خطوط عمود بر يكديگر [ هست 
  ] ، چيزى در آن وجود دارد كه منشأ صحت فرض اين خطوط است ؛ و يك چيز ديگر هم در اين هست و آن اينكه يك كميت معيّن دارد ، يعنى الآن داراى يك امتداد 20 سانتيمترى ، يك امتداد 15 سانتيمترى ، و 3 سانتيمتر امتداد ديگر است ، و اين يك كميت است . اگر به نحوى اين جسم حجمش كوچك شد ، به اصطلاح « تكاثف » پيدا كرد ، طول شد 15 ، عرض شد 10 ، عمق شد 2 ، آيا آن جوهرى كه در او امكان فرض سه خط متقاطع بود معدوم شده است ؟ اين فرض الآن هم هست ؛ اما يك چيز اينجا معدوم شده است : كميت ؛ ديگر آن كميت سابق نيست ؛ قبلًا با آن كميت بود و حالا با كميت ديگر است .\r\nاگر « تخلخل » پيدا كند و بزرگ شود باز هم جوهر همان جوهر است با كميت ديگر . پس يك چيز هميشه در شىء باقى است و يك چيز در او تغيير پيدا مىكند . پس آنچه تغيير پيدا مىكند غير از آن چيزى است كه در او ثابت و باقى است و تغيير نمىكند . آنچه را كه در او ثابت است « جسم طبيعى » مىناميم و آنچه را كه تغيير مىكند « كميت » يا « جسم تعليمى » مىگوييم . پس به اين دليل جسم طبيعى غير از جسم تعليمى است . اگر ايندو يكى بود لازم مىآمد همين كه كميتش عوض مىشد خودش هم عوض بشود و يك چيز ديگر بشود ، ولى مسلّم است كه اين همان شىء است\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكه كميتش عوض شده . پس يك چيز ، زائل است يكى باقى ، و باقى غير از زائل است ؛ منتها بايد اين را بدين نحو بدانيم كه آن كه باقى است همين جوهر است كه آن را به نحو مبهم در نظر گرفتيم يعنى برايش حد فرض نكرديم . جوهرى كه در او اين امكان است ، فرق نمىكند كه كوچك باشد يا بزرگ ، در او اعتبار حد نكرديم ، نگفتيم جوهرى است كه داراى يك بعد 20 سانتيمتر و يك بعد 15 سانتيمتر و بعد ديگر 3 سانتيمتر است . اين در امكان دخالت نداشت . اين جهت هيچ دخالتى ندارد ، او « لامتعيّن » اعتبار شده است . نه اينكه او چيزى است جداى از اين ؛ او « لامتعين » اعتبار شده است ولى اين ، حالت تعيّنش است . نسبت او با اين ، نسبت لامتعيّن با متعيّن است ، كه لامتعيّن با متعيّن اتحاد وجودى دارند و با هم موجود به يك وجودند . ولى در حالى كه تعين از بين مىرود لامتعيّن با تعيّن ديگرى وجود دارد و باقى است .\r\nيك مثال ديگر عرض كنم . مثالى از حركت در نظر مىگيريم . فرض كنيد با رأس يك مداد يك خط به وجود مىآيد . همين قدر كه يك ذره كشيديم خط به وجود آمد ؛ ولى اين خطى است كه چون دست ما در حال حركت است حد معيّن ندارد ؛ حدش لغزان است ، كمّيتش غير ثابت است ، خطى است با كميّت غير ثابت . در ظرف يك دقيقه كه دست ما حركت مىكند همان خط است در حال به وجود آمدن ، نه اينكه خط ديگرى است غير او ، همان است كه دارد بزرگ مىشود ، بزرگ شدن يعنى حدود اين خط دائما در حال تغيير است . خط را يك مقدار بكشيد و بعد نگه داريد . فرضا 5 سانتيمتر شد . اين الآن با تعيّن 5 سانتيمترى است ، با يك تعيّن خاص . بعد 5 سانت ديگر كه بكشيم اين همان خط است با تعيّن ديگرى ، با تعيّن 10 سانتيمترى ؛ خودش همان خودش است ، تعيّنش فرق كرده .\r\nموارد زيادى داريم كه امر مبهم باقى است و تعيّنها تغيير مىكند . پس اينكه جوهر را غير از جسم تعليمى مىدانيم و كميت را غير از جوهر حساب مىكنيم ، آن را در مقولهء اعراض مىبريم و اين را در مقولهء جوهر ، با اينكه نمىتوانيم ايندو را در خارج از يكديگر جدا كنيم ، بدين خاطر است كه تعيّن شىء با خودش دو امر جداى از يكديگر نيستند ، وقتى وجود دارند با هم وجود دارند ، ولى در عين حال كه تعيّن تغيير مىكند تعيّن ديگر بجاى او مىنشيند ؛ او به صورت مبهم باقى است و تعيّن قبلىاش از بين رفته است .\r\nمثال ديگر عرض مىكنم . اگر ما قائل به تبدل انواع شويم مىگوييم انواع متبدل\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nهستند ؛ يعنى موجود زنده در يك مرحله‌اى يك حيوان خاص است كه قهراً داراى فصل خاصى است ، يعنى نوع خاص است . حال اگر در اينجا چون افراد هستند و متبادل مىشوند اشكالى باشد ، در جنين كه اشكالى نيست ؛ چون جنين تمام مراحل را با وجود شخصى خود طى مىكند . جنين در هر دوره‌اى يك چيز است ؛ يعنى اول به صورت موجود تك سلّولى است ، ماهيت موجود تك سلّولى اول را دارد ؛ بعد در دورهء ديگر ماهيت موجود خزنده‌اى را دارد و در دورهء بعد ماهيتى ديگر ، و در يك دورهء ديگر ماهيت موجودى را دارد كه از او انسان متحول شده است . پس ببينيد اين جنين در همهء اين نه ماه حيوان است ، « حيوان » جنس آن است كه مبهم اخذ شده است . لحظهء اول انعقاد نطفه ، حيوان تك سلولى است ، ماهيتش ماهيت آن حيوان است . بعد تدريجاً تكامل پيدا مىكند ، نوعش تبديل به نوع ديگر مىشود ، ديگر آن حيوان نيست ، فصل عوض مىشود ؛ ولى آيا جنس هم عوض مىشود ؟ نه ، حيوانيتش باقى است . جنس هميشه مبهم اعتبار مىشود و فصل متعيّن . فصل ، تعيّن جنس است . اين كه حيوان است در مرحلهء اول با تعيّن تك سلولى ، در چند روز بعد حيوان است با يك نوع ديگر يعنى با يك فصل ديگر و با يك تعيّن ديگر . چند روز ديگر داخل در يك نوع ديگر مىشود . حال فرض كنيم حيوان قبل از انسان ميمون بوده است ، مىشود تعيّن ميمونى ، بعد مىشود تعيّن انسانى . حيوانيتش در تمام مراحل باقى است و در همهء اينها مبهم اعتبار شده است .\r\nپس مانعى ندارد كه يك امر مبهم و يك امر معيّن در حالى كه وجود دارند و با هم يكى هستند ( عينا يكى هستند نه اينكه در خارج يكى عارض بر ديگرى است ) از ايندو امر مبهم به حال خودش باقى بماند ولى در عين حال تعيّنات عوض شوند . پس نسبت جسم طبيعى به جسم تعليمى مثل نسبت جنس است به فصل و حتى نسبت ماده است به صورت ، و خلاصه مثل نسبت هر مبهم است با متعيّن خودش ؛ كه اين مسأله خودش باب خيلى شيرين و وسيعى است و خصوصا در باب حركت مفيد واقع مىشود ، كه اگر ما دو شىء داشته باشيم كه اينها با هم اتحاد وجودى داشته باشند و يكى از اين دو شىء ، مبهم شىء ديگر است و ديگرى تعيّن آن شىء است ، تعيّنها ممكن است عوض بشود ولى مبهم باقى بماند .\r\nحالا كه ما در مقام بيان ماهيت صورت جسميه هستيم تمايز آن را با ماهيت جسم\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nتعليمى بيان كرديم « 1 » .\r\nپس ضمناً در اينجا ما تفاوت صورت جسميه با جسم تعليمى را هم بيان كرديم چون ايندو خيلى با يكديگر اشتباه مىشود . اگر كسى بگويد : « ما جسم طبيعى نداريم ، هر چه داريم جسم تعليمى است » و يا بگويد : « جسم تعليمى نداريم همه جسم طبيعى است » ، يكى بگويد : « جوهر نداريم ، اين جوهر هم عرض است » و يا كسى بگويد : « عرض نداريم ، اين هم جوهر است » معلوم شد هم جوهر داريم و هم عرض ؛ ولى به قول شيخ اين عرض عارض تحليلى است ؛ يعنى عرض خارجى نيست ، در خارج ايندو دو وجود جدا ندارند ، مثل كيف و جوهر : كيف در خارج وجودش عارض بر جوهر است ؛ اين در ذهن عارض است ، مبهم و متعيّن در ذهن از يكديگر تمايز دارند نه اينكه در خارج تمايز داشته باشند « 2 » .\r\n\r\n\r\n\r\n\r\n","description":"","footnote":"\r\n( 1 ) . سؤال : جسم تعليمى به منزلهء فصل است ؟\r\nاستاد : همان نسبتى كه فصل با جنس دارد همان نسبت را جسم تعليمى با جسم طبيعى دارد . جنبهء تمثيلى دارد ، نمىخواهيم بگوييم كه فصل اوست و همانطور كه فصل تعين جنس است ، جسم تعليمى تعين جسم طبيعى است . يك وقت نگوييد كه من گفتم جسم تعليمى فصل جسم طبيعى است . مىخواهم بگويم همان نسبتى كه ميان فصل و جنس است و همان نسبتى كه ميان صورت جسميه و ماده است همان نسبت ميان جسم تعليمى و جسم طبيعى است يعنى نسبت متعين به مبهم يا نسبت متعين [ به 
  ] لا متعين .\r\n( 2 ) . سؤال : اينكه نسبت صورت جسميه به جسم تعليمى نسبت مبهم به متعين است ، منوط به اين نيست كه ما تكاثف و تخلخل را پذيرفته باشيم ؟\r\nاستاد : نه ، همين قدر كه ما تغيير و نموّ و ذبول را قبول كرديم كافى است ؛ تغيير كمّى كافى است و به تعبير كمّى هم برمىگردد . اگر ما به تغيير كمّى قائل نباشيم ممكن است دچار اشكال شويم ؛ ولى تغيير كمّى وجود دارد . لااقل تغيير كمّى اين است كه شىء با تغيير شكل هم تغيير كمّى پيدا مىكند . مثلًا مثالى كه من زدم صورت سادهء آن اين بود كه شىء كمّيتش در سه بعدش تغيير مىكند . گاهى كميّت در سه بعدش تغيير مىكند كه يك بعدش كم مىشود و يكى زياد .\r\n- مجموع كه تغيير نمىكند .\r\nاستاد : باشد ، باز هم نوعى تغيير كمّيت است .\r\nيك وقت تغيير كمّيت اين است كه در هر سه بعد به نحو افزايش است . اگر شىء را از طولش بكاهيم و به عرضش يا به عمقش بيفزاييم ، باز كمّيتهاى آن تغيير پيدا كرده ولى در عين حال در جوهر تغيير پيدا نشد . اگر تخلخل و تكاثف را هم قبول نداشته باشيم اين را نمىتوانيم قبول كنيم كه در طبيعت اين مقدار تغيير هم نيست . البته ما بنا بر قول به « صورت جسميه » داريم بحث مىكنيم ، اما اگر حرف ذيمقراطيس را بخواهيم بگوييم ، در حرف ذيمقراطيس اين حرفها نيست . او مىگويد واحد جسم يك ذرات تغيير ناپذيرى هستند كه از ازل به همان شكل بوده‌اند و تا ابد هم همانطور مىمانند ، نه حجمش زياد مىشود و نه حجمش كم مىشود ، نه چيزى به او متصل مىشود و نه شكسته مىشود .\r\n","page_name":" 164 ","page_number":164},
  {"content":"\r\n\r\nتا اينجا بحث ما دربارهء ماهيت صورت جسميه بود .\r\nتا اينجا اشراقيّون و مشّائين با هم وحدت نظر دارند كه ما جوهرى داريم كه در آن ، امكان فرض سه خط به نحوى كه گفتيم هست . اشراقيون مىگويند اصلًا جسم يعنى همين ، جسم غير از اين واقعيتى ندارد . از نظر اشراقيون جسم و صورت جسميه يك معنا مىدهد ، جسم يعنى صورت جسميه و صورت جسميه يعنى جسم ، اينها ديگر دو چيز نيستند .\r\nمشّائى حرف ديگرى مىزند ، مىگويد جسم دو جزء دارد : يك جزئش اين صورت جسميه است كه تعريف كرديم ؛ جزء ديگر آن ، چيزى است كه اسمش را مىگذاريم « مادهء اولى » يا « هيولاى اولى » . اشراقيون هم كه جسم و صورت جسميه را يك چيز مىدانند قائل به ماده هستند ؛ يعنى هر مكتبى قائل به ماده است ، چون ماده به\r\n\r\n\r\n\r\n\r\n","description":"","footnote":"\r\nسؤال : يعنى او معتقد به جسم تعليمى نيست ؟\r\nاستاد : بنا بر نظريهء او نمىشود اثبات كرد كه جسم تعليمى غير از جسم طبيعى است . اين برهانى كه ما مىگوييم بنابر همين مبناست .\r\nسؤال : اشكالى به مثال مىتوان گرفت . آنچه در بحث حركت مىفرماييد ، امروزه در مكانيك مىگويند حركت احتياج به عامل ندارد ولى تغييرش يعنى سرعتش احتياج به عامل دارد . عينا همين بحث است . نسبت سرعت به حركت ، همان نسبتى است كه كميّت به جسم دارد ، در صورتى كه سرعت هم واقعيتش همان حركت است يعنى اگر سرعت احتياج به عامل داشته باشد حركت هم دارد . عين همان نسبت بين كميّت و جسم برقرار است .\r\nاستاد : نه ، اين حرف با حرف ما منافات ندارد . اگر ما نسبت حركت با سرعت را نسبت مبهم با متعين بگيريم - كه تا اندازه‌اى درست هم هست - حركت به تنهايى يعنى حركت بدون داشتن حد معيّنى از سرعت كه وجود ندارد ؛ يعنى هميشه حركت با ميزان معيّنى از سرعت وجود دارد ، حالا مىخواهد اين سرعت متغير باشد ، مىخواهد ثابت باشد ، فرقى نمىكند . پس باز هم نسبت حركت به سرعت نسبت لا متعين به متعين است . به قول شما الآن حركت يك امر ثابتى است كه وجود دارد ولى سرعت متغير است ، باز حركت به عنوان يك امر مبهم ثابت است و سرعت به عنوان تعين حركت متغير است .\r\nسؤال : سرعت امر اعتبارى مىشود ؟\r\nاستاد : چرا اعتبارى بشود ؟\r\n- چون آن كه واقعا هميشه هست حركت است .\r\nاستاد : آن هم كه هميشه وجود دارد سرعت است چون سرعت و حركت هميشه با هم وجود دارند . سرعت مثل فصل حركت است ، مثل اينكه شما بگوييد : « حيوان » وجود دارد ولى « ناطق » وجود ندارد ، يا ناطق وجود دارد ولى حيوان وجود ندارد . نه ، حيوان و ناطق هميشه با يك وجود موجود هستند ، منتها حيوان گاهى با وجود ناطق متحد است و گاهى با وجود غير ناطق متحد است .\r\nسؤال : پس صورت جسميه همان جسم طبيعى شد ؟\r\nاستاد : بله .\r\n","page_name":" 165 ","page_number":165},
  {"content":"\r\n\r\nمعناى اعم را هيچ مكتبى منكر نيست ، حتى مكتب جزء لا يتجزّى ؛ چون ماده به معناى اعم يعنى آن چيزى كه به صورت اشياء مختلف درمىآيد ؛ يعنى اوست كه حامل استعداد اشياء ديگر است ، اوست كه گاهى به اين صورت درمىآيد يا نمىآيد . مثلًا از نظر متكلمين ماده همان جزء لايتجزّى است . اگر اين كتاب به اين صورت درآمده است همان جزء لايتجزّى است ، يا اگر به صورت گچ در آمده همان جزء لايتجزّى است و يا به صورت شيشه و . . .\r\nذيمقراطيس مىگويد مادّه همان ذرّاتى است كه من قائل هستم . اشراقيون هم مىگويند ماده همين صورت جسميه است ، كما اينكه فيزيك هم همين را ماده مىشناسد . از نظر فيزيك ماده يعنى جرم ، كه اين همان است كه اشراقيون « جسم » و « صورت جسميه » مىگويند .\r\n\r\nتقرير مدّعاى مشّائين\r\nمشّائين مىگويند ماده يعنى آن كه صورتهاى گوناگون را گرفته و از آن چيزى كه ما به آن « صورت جسميه » مىگوييم و شما به آن « جسم » مىگوييد بسيط تر است . اين جسمى كه شما مىبينيد ، يك صورت از صورتهاى اوست . اين جسم كه شما مىبينيد ، اوست كه به اين صورت درآمده نه خود او ؛ او با يك صورتى كه پذيرفته اين را به وجود آورده است .\r\nاز نظر اشراقيون صورت پذيرى از جرم شروع مىشود ؛ يعنى مادهء اصلى همان جرم است و از اين به بعد است كه صورت پذيرىها شروع مىشود ؛ آن كه صورتهاى مختلف را مىگيرد و از او اينهمه عناصر و مركّبات به وجود آمده ، همين است كه ما به آن مىگوييم « جرم » يا مىگوييم « صورت جسميه » . و مشّائين مىگويند : نه ، آن كه از او صورت پذيرى شروع مىشود يك درجه از اين هم پايين‌تر است ؛ آن ماده‌اى كه شما به آن قائل هستيد ، در واقع اولين صورتى است كه آن مادهء واقعى آن را پذيرفته است . خوب ، به چه دليل در اينجا غير از همين جرم و همين صورت جسميه كه اشراقيون قائلند يك چيز ديگرى هم بايد وجود داشته باشد كه در واقع اوست كه بعد از اينكه صورت پذيرفته به اين شكل درآمده است و چيزى بسيط تر قبل از جسم وجود دارد ؟\r\nما بايد دو كار درباره‌اش انجام دهيم : اول بايد آن را تعريف كنيم . خيلىها\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمىخواهند آن را به عنوان امر متعيّن تعقل كنند به نحوى كه شىء خارجى را در لابراتوار تجزيه كنيم ، صورت را يك كنار و ماده را يك كنار بگذاريم . نه ، آن ماده كه آنها مىگويند ، امكان انفكاك از صورت را ندارد يعنى هر صورتى را كه از او بگيريد آناً به صورت ديگرى درمىآيد .\r\nدوم اينكه بعد از آنكه تعريف مقدماتى كرديم ، دليل بياوريم كه چنين چيزى وجود دارد . اما تعريف آن چون هنوز اثبات وجودش نشده مىگوييم به صورت فرضيه است . آن فرضيه‌اى كه مشّائين در باب « مادهء اولى » دارند اين است كه آن يك حقيقتى است كه تمام حقيقتش را قوّه بودن يعنى استعداد اين شدن و آن شدن تشكيل مىدهد ، آن ضعيف‌ترين موجودات عالم است ، آن از خود در مرتبهء ذات خود هيچ ندارد جز اينكه مىتواند همه چيز بشود و هميشه يا اين چيز است يا آن چيز و هيچوقت به حالت انتظار باقى نيست و نمىتواند باشد . اينها مىگويند :\r\n بجوهر ذامحض قوّة الصّور * جسميّة حدّ الهيولى مشتهر \r\nجوهرى كه حقيقتش قوهء صورتهاست ، يعنى امكان صورتهاست ، استعداد صورتهاست و هميشه هم با يك صورتى هست ؛ كه بعدها مىگوييم : « المادة لا ينفكّ عن الصورة » ماده امكان انفكاك از صورت را ندارد . اين را در ضمن مثال بايد فهماند . همان مثالهايى كه در باب جسم تعليمى و طبيعى ذكر كرديم براى تقريب به ذهن در اينجا خوب است . مثلًا حركت را ما مىگوييم كه خروج شىء است از قوه به فعليت تدريجا ، كه لازمه‌اش اين است كه در مسافتى و در زمانى ، از مبدئى به سوى منتهايى و به وسيلهء يك نيرويى باشد . همهء اينها در حركت لازم است ؛ يعنى خروج شىء از قوه به فعل ، امكان ندارد كه فارغ از مسافت باشد . البته در اينجا مسافت اعم از مكان است .\r\nبالاخره اين خروج يك مسير دارد كه آن را « مسافت » مىگوييم ؛ ناچار يك مقدار دارد غير از مقدار مسافت كه « زمان » مىگوييم ؛ از جايى است يعنى يك كمّيت موجّه است ، از سويى است به سويى ، كه مىگوييم از مبدأ به منتهاست ؛ به وسيلهء چيزى انجام مىشود يعنى نيرويى در كار است . اين خروج شىء از قوه به فعل تدريجا ، ملازم با اين است كه زمان داشته باشد . آيا اين لازمه‌اش يك زمان مطلق است ؟ هم بايد مسافت داشته باشد هم زمان به طور مطلق ؟ يا نه ، اين ناچار هميشه بايد در مسافت معيّن ضرب در زمان معيّن باشد ؟ مكان و زمان جزء فرمولش است يعنى حركت به طور مطلق\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nنداريم و حركت هميشه در مقدار معيّن و در زمان معيّن است . مثلًا حركت در يك كيلومتر در يك ساعت ، يا در يك كيلومتر در نيم ساعت . اين را به عنوان مثال گفتيم و مىشود تغيير داد . حالا همين حركت يك كيلومترى گاهى با تعيّن يك ساعتى است ، گاهى با تعيّن نيم ساعتى است و يا بيشتر از اينها ، يعنى غيرمتناهى مىتوان ميزان سرعت برايش در نظر گرفت .\r\nحركت فارغ از هر گونه سرعتى محال است ، ولى هميشه خودش غير از سرعتهاست به دليل اينكه سرعتها عوض مىشود ولى در همهء سرعتها حركت هست . پس حركت خودش غير از سرعتهاست .\r\n\r\nيك تمثيل روشن براى تصور ماده\r\nمثال سادهء ديگر عرض مىكنم . اين مثال را هميشه استفاده مىكنند . البته از نظر توضيحى ارزشش زياد است ولى از نظر انطباق ، ارزش آن زياد نيست ، البته كم هم نيست . شما در نظر بگيريد چيزهايى را كه با يك تعين خاص هميشه هست ؛ مثلًا مقاطع حروف ؛ يعنى اين حروف كه انسان تلفظ مىكند الف ، ب ، ج ، . . . مثلًا حرف « ج » بالاخره با يك صدا تلفظ مىشود ، يا مىگوييم جَ يا جِ يا جُ يا جا يا جى يا جو ، و حتى بين حد وسط اينها هم امكان تلفظش هست كه مثلًا عرب آن را تلفظ مىكند .\r\nوقتى مىگوييم جَ با يك صورت مخصوص است ، جِ كه مىگوييم آن صورت نيست صورت ديگر است ، جُ كه مىگوييم صورت ديگر است . آيا در [ هر يك از 
  ] اينها يك حرف موجود است ؟ يا نه ، [ در همهء اينها 
  ] يك حرف موجود است ، همانى كه با لفظ « ج » بيان مىكنيم . جَ جيم است ، جِ هم جيم است ، جُ هم جيم است . حال مىرويم سراغ « ب » : بَ ، بِ ، بُ ، با ، بو ، بى . اين يك مادهء ديگر است كه اين صورتهاى مختلف را به خودش مىگيرد . اگر كسى به ما بگويد آقا من قبول ندارم كه در ج ماده و صورتى وجود داشته باشد و اين هر دو يكى است ، دليل شما چيست ؟ مىگوييم به دليل اينكه همين ماده مىتواند صورت ديگرى داشته باشد ، مىتوانيد به جاى جِ بگوييد جَ ، « ج » كه نيست ، چه چيز آن عوض شده ؟ مىگوييم صورتش عوض شده ولى خود آن حرف اينجا وجود دارد . اگر بگوييم بَ ، صورت همان صورت جَ است ولى بَ غير از جَ است ، چون مادهء آن غير از مادهء اين است . ما شك نداريم كه هر حرفى با اينكه بدون هيچ\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحركت قابل تلفظ نيست ولى خودش غير از اينهاست ( البته سكون هم به معناى اعم يكى از حركات است ) . چيزى هست كه در همهء اينها وجود دارد ولى خودش را اگر بخواهيم تلفظ كنيم و وجود به او بدهيم بدون هيچ حركتى محال است ، ولى همان چيزى كه محال است بدون يكى از اينها وجود پيدا كند يك چيز معيّنى است كه در لابلاى همهء اينها وجود دارد .\r\nمشّائين در طبيعت به چنين اصلى قائلند ، مىگويند در طبيعت مادّة المواد ، يا مادهء اصلى ، بىتعيّن‌تر از اين حرفهاست كه بگوييم اين شىء متعيّن ، يعنى اين صورت جسميه ، مادّه است و اين صورت پذيرى از او شروع مىشود . نه ، اين خودش تازه يك صورت پذيرفته شده است . صورت پذيرى از چيزى شروع مىشود كه اصلًا آن را نمىتوان جدا نشان داد ، همين قدر مىتوانيم وجود آن را كشف كنيم و مىگوييم آن كه در اينجا هست و در آنجا هست .\r\nاين تازه تعريف « مادّه » يا « هيولاى اولى » است . به چه دليلى چنين چيزى وجود دارد ؟ چه برهانى بر اين داريم كه ماده‌اى بسيط تر از اينهايى كه الآن داريم وجود دارد كه اين صورت را پذيرفته است ؟ يعنى اين كه محسوس است آن ماده است كه اين صورت را پذيرفته است ، اين الآن مجموعا دو شىء است و صورت پذيرى از اين شروع نشده ، از ما قبلش شروع شده است . چند برهان اقامه مىكنند كه يكى از آنها برهان فصل و وصل و ديگرى برهان قوّه و فعل است . معروف‌ترين برهانها ايندو هستند كه البته بيش از اين دو برهان داريم ولى آنها را طرح نمىكنند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nاثبات وجود مادهء اولى\r\nگفتيم كه حكما قائل به جواهر پنجگانه هستند : عقل و نفس و جسم و ماده و صورت . ماده را اصطلاحا « هيولى » هم مىگويند كه بر دو قسم است : مادهء اولى ( هيولاى اولى ) و مادهء ثانيه ( هيولاى ثانيه ) .\r\nمقصود از « مادهء اولى » يعنى مادة المواد ، يعنى ماده‌اى كه ديگر ماده ندارد و در ناحيهء علل مادى همهء علتهاى مادى به او منتهى مىشود . حال ببينيم مادهء اولى يا هيولاى اولى را چگونه تعريف مىكنند و چگونه اثبات مىكنند ؟\r\nعنوان فصل ما در اثبات ماده و تعريف صورت بود . صورت را تعريف كردند و ماده را بايد اثبات كنند كه چنين چيزى وجود دارد .\r\n\r\nتفاوت ميان مادهء ثانيه با مادهء اولى\r\nدر جلسهء پيش گفتيم كه ماده يك تعريف به معناى عام دارد كه تمام نحله‌هاى فلسفى آن را قبول دارند ، منتها هر كدام آن را به صورتى تأويل و تفسير مىكنند . ماده به معناى عام چيزى است كه حامل استعداد شىء ديگر باشد ؛ به اين معنا كه در عالم و اشياء جهان ، مسلّم يك چيزى هست كه به منزلهء اصل مادّى است ؛ به اين معنى كه آن\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nچيز است كه متطوّر شده به اين صورتهاى مختلف .\r\nاكنون ما شكلها و صورتهاى مختلفى را مىبينيم . فرض كنيد چيزى را به صورت كاغذ و چيزى را به صورت فلز ، يك چيز را به صورت حيوان يا گياه مىبينيم . مسلّم اين است كه اين كاغذ اول كاغذ نبوده ، چيز ديگرى بوده كه به صورت اين كاغذ درآمده . اين فلز نيز اول فلز نبوده ، چيز ديگرى بوده كه به صورت اين فلز درآمده است ؛ و چه بسا كه آن چيز ديگر كه به صورت فلز درآمده به صورت كاغذ نمىتوانست دربيايد و آن شىء كه به صورت كاغذ درآمده به صورت فلز نمىتوانست در بيايد . آن را ما مادهء فلز مىگوييم ، و اين را مادهء كاغذ .\r\nولى تقريباً درهمهء نحله‌هاى فلسفى اين مطلب را قبول دارند كه در نهايت امر همهء اين چيزها به يك مادهء اصلى برمىگردد ؛ يعنى درست است كه آن چيزى كه قابل تبديل شدن به كاغذ است غير از آن چيزى است كه قابل تبديل شدن به فلز است ؛ مادهء او غير از مادهء اين است ؛ ولى اينها ماده‌هاى ثانيه هستند يعنى مادهء اول نيستند . او خودش يك ماده‌اى است با يك صورتهايى . ماده با يك صورتهاى بالخصوص فقط مادهء يك شىء خاص مىتواند باشد نه مادهء همهء اشياء ؛ يعنى اگر ما آن را تحليل كنيم به مادهء اصلى خودش و باز آن ماده را هم به مادهء اصلى خودش ، تا برسيم به ماده‌اى كه ديگر ماده ندارد ؛ اين را هم برگردانيم به مادهء اصلى خودش و آن ماده را به مادهء اصلى خودش ، تا برسيم به ماده‌اى كه ماده ندارد ، حاصلش - كه آن ماده‌اى است كه ماده ندارد - در همهء اينها يك چيز از آب درمىآيد . تا اين مقدار همهء نحله‌هاى فلسفى قبول دارند كه هر چيزى از اين اشيائى كه الآن مىبينيم ماده‌اى دارد كه آن را « مادهء ثانيه » مىگوييم و همهء ماده‌هاى ثانيه در نهايت امر به يك مادهء اوليه برمىگردند ، ولى بحث در اين است كه آن مادهء اولى چيست « 1 » ؟\r\n\r\n\r\n\r\n\r\n","description":"","footnote":"\r\n( 1 ) . سؤال : اين احتمال نيست كه مادهء ثانيه از همان اول مادهء ثانيه بوده و ديگر مادهء اوليه نداشته باشد ؟\r\nاستاد : آيا مقصودتان اول زمانى است ، يا مقصود اين است كه الان تحليل مىشود به ماده و صورت ؟ ما به چيزى مادهء ثانيه مىگوئيم كه وقتى تحليل مىكنيم به دو شىء برگردد به ماده‌اى و صورتى . اگر فرض كنيم كه تحليل نشود خودش مادهء اولى است ، پس چيزى مادهء ثانيه است كه تحليل مىشود به ماده و صورت ، پس غرض ما اين است كه همهء ماده‌ها به مادهء اولى برمىگردد ، حال مىخواهد به يك واسطه برگردد و يا به هزار واسطه به مادهء اولى برگردد .\r\nسؤال : نمىتوان گفت موجودى از ازل مادهء ثانيه بوده است ؟\r\nاستاد : كسى قائل نيست كه اول ثانيه بوده بلكه مىگويند اول مادهء اولى بوده است .\r\n","page_name":" 171 ","page_number":171},
  {"content":"\r\n\r\nتا اينجا را همه قبول دارند ، منتها هر كس چيزى مىگويد . مثلًا طالس مىگفت ( البته اين قول خيلى منسوخ است ) : مادهء اوليه آب است يعنى همين شيئى كه الآن به صورت يك موجود اصيل در عرض ساير موجودات وجود دارد ؛ اصل همهء موجودات همين است . پس كأنّه الآن مادهء اصلى موجودات در كنار مركّبات وجود دارد و آن آب است . يكى مىگفت آتش است ، و يكى مىگفت هواست ؛ كه اينها نظريات خيلى ابتدايى بوده است كه مردود است ؛ و نظريات نسبتا عميق‌تر حاوى اين مطلب است كه مادهء اولى را هيچوقت به صورت تنها پيدا نمىكنيم ، بلكه در ضمن مركّبات موجود است .\r\nذيمقراطيس مىگويد كه آن مادهء اوليه و اصلى كه همهء اشياء از آن به وجود آمده‌اند ذرات كوچكى از جسم است و اوست كه صورتهاى مختلف را پذيرفته است ، اينجا شكل كاغذ ، آنجا شكل فلز ، آنجا شكل گياه و جايى به شكل انسان و حيوان درآمده است . يك ذرات كوچكى هيولى را تشكيل مىدهد .\r\nنظريهء متكلّمين اين است كه آن مادهء اصلى كه اين صورتهاى مختلف را گرفته است يك سلسله اجزاء لايتجزّى و لا جسم هستند نه اجزاء جسم ؛ در عين اينكه جزئند يعنى وضع و محاذات دارند و در عالم ماده و حس وجود دارند در عين حال جرم و ابعاد ندارند .\r\nنظريهء شيخ اشراق اين است كه آن مادهء اولى همان چيزى است كه به آن « صورت جسميه » مىگوييم ؛ همين جوهرى كه مىگوييم طول و عرض و عمق دارد ؛ همين جوهر جرمانى يا جوهر جسمانى يا صورت جسميه است ، منتها او هم معتقد است كه ما هيچ جرم مطلق الآن در عالم نداريم ، اكنون ما جسمى نداريم كه به حالت ماده بودن باقى باشد ، جسمهايى كه ما داريم باز جسمى با شىء خاص است يعنى با صورت نوعيهء خاص و با يك ماهيت خاص است ؛ مثلًا كاغذ همان صورت جسميه است بعلاوهء يك سلسله اعراض و صور نوعيه و امثال اينها ، آن فلز هم همان صورت جسميه است با يك چيزهاى ديگر ؛ و ما از صورت جسميه چيز بسيط ترى نداريم كه بخواهيم او را مادهء اولى بشماريم ؛ مادهء اولى يعنى همان كه ماهيت جسم را تشكيل مىدهد ، جوهرى كه قابل ابعاد سه گانه است « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اين عقيده با اصول ماديين گويا خيلى متناسب است ؟\r\n","page_name":" 172 ","page_number":172},
  {"content":"\r\n\r\nمشّائين مىگويند : نه ، مادهء اولى هيچيك از آنها نيست ، مادهء اولى از همهء اينها بسيط تر و از همهء اينها بى تعين‌تر و بىتشخص‌تر است . البته آن ذرات ذيمقراطيسى و جزء لايتجزّاى متكلّمين ، اصل وجودشان انكار مىشود . به فرض آنكه آنها وجودى هم داشتند باز مادهء اولى از همهء اينها بسيط تر و بىتعين‌تر است . ماده اولى به هيچ نحو قابل اشاره نيست ، حتى عقلا هم قابل اشاره نيست به طورى كه بگوييم در آنجا وجود دارد و جاى ديگر نيست ؛ عقل وجودش را كشف مىكند بدون آنكه بتوان او را به شكلى نشان داد يا ارائه داد .\r\nدر مطلبى كه قبلًا بحث شد ، در فرق ميان جسم طبيعى و جسم تعليمى ، گفتيم كه اشراقيون فقط جسم طبيعى را مادهء اولى مىدانند و مشّائين مىگويند جسم طبيعى صورتى است ، تعينى است از براى مادهء اولى ، و مادهء اولى از آن هم نامتعين‌تر است . ولى براى تصور آنچه كه مشّائين مىگويند همان مثال جسم طبيعى و تعليمى باز مقدارى مطلب را به ذهن نزديك مىكند ؛ يعنى اگر بخواهيم مادهء اولى را درست تعقل بكنيم كه فلاسفه چه مىگويند ، بايد ذهن خود را آماده كنيم براى تعقل اين مطلب كه چيزى در دنيا مىتواند باشد كه در ذات خودش هيچ تعينى ندارد و لا به شرط است از همهء تعينات ، ولى بدون هيچ تعينى نمىتواند وجود پيدا كند و تعينات مختلف بر او وارد مىشود و او در ضمن همهء اين تعينات وجود دارد .\r\nپس بايد اين شىء با يكى از اين تعينات وجود داشته باشد ، كأنّه هميشه خودش را در پشت پردهء اين تعينات مخفى كرده است ، و لهذا اگر بخواهيم او را عارى از اين تعينات پيدا كنيم امكان ندارد ، فقط بايد از همين راه دليلى داشته باشيم و بگوييم او در همهء اين تعينات وجود دارد ولى محدود و مقيّد به يك تعين خاص هم نيست .\r\nما در جسم طبيعى و تعليمى ديديم كه جسم طبيعى بدون يك كمّيت خاص يعنى بدون جسم تعليمى نمىتوانست وجود داشته باشد ؛ به اين معنا كه هر جسمى كه داشته باشيم يك كميت خاص دارد ، يا مثل اين ميز است كه كمّيتش به اين ابعاد خاص است ، يا مثل اين كتاب است به ابعاد ديگر ، يا مثل اين شيشه است به اين ابعاد ديگر ، يا مثل\r\n\r\n\r\n\r\n\r\n","description":"","footnote":"\r\nاستاد : چرا ؟\r\n- آنها هم همين طورند ، آنها هم مىتوانند به هيولاى اولى معتقد نباشند .\r\nاستاد : مسألهء مهمى نيست و تأثيرى ندارد .\r\n","page_name":" 173 ","page_number":173},
  {"content":"\r\n\r\nاين انسان است به اين ابعاد ؛ و نمىتواند يك كميت خاص نداشته باشد يعنى مقدار معيّنى نداشته باشد ، هميشه داراى مقدار معيّنى است . ولى جسم طبيعى در ذات خودش مقيد به هيچيك از اين تعينات نيست . جسم طبيعى آن است كه مقدارش مقدار محدود و مقيدى نيست ، خواه مقدار اين ميز يا مقدار اين شيشه و . . .\r\nاين ، معناى آن است كه يك شىء بايد يك تعينى داشته باشد اما خودش مشروط به هيچيك از اين تعينات نيست ؛ و ما نظير اين زياد داريم ، از جمله حركت . حركت هميشه داراى يك ميزان معينى از سرعت است ؛ با يك سرعت معين و حد معين ؛ و سرعت مربوط به حركت است از نظر نسبت طى مسافت به زمان . اما حركت در ذات خودش مشروط به فلان حد سرعت نيست در عين اينكه بىسرعت هم نمىتواند باشد .\r\nبه طور كلى اينها امورى هستند كه در ذات خودشان لابشرط از يك سلسله امور مىباشند ولى در عين حال بدون هيچيك از آنها هم نمىتوانند وجود داشته باشند « 1 » .\r\n\r\nفرق ميان عدم تعين مادهء اولى با ساير عدم تعين‌ها\r\nحال با اين امثله كه گفتيم كم كم نزديك مىشويم به تعقل « هيولاى اولى » كه از\r\n\r\n\r\n\r\n\r\n","description":"","footnote":"\r\n( 1 ) . سؤال : اگر ما در جهان فقط يك حركت بيشتر نداشتيم ، تعقل بيشتر از يك حركت نمىكرديم ، آيا باز هم سرعت داشتيم ؟\r\nاستاد : بله ، باز هم سرعت داشتيم ، منتها لازمهء حركت يك سرعت معين بود ، چون حركت بدون سرعت و زمان كه نمىشود ، و اگر حركت با زمان شد قطعا يك سرعت معينى دارد . آن زمان ، زمان همان حركت است و سرعت چيزى غير از حركت نيست . سرعت مقدار حركت است از نظر زمان . اگر ما يك حركت هم در عالم داشته باشيم باز آن زمان دارد ، منتها فرق اين است كه مقياس براى تعيين آن زمان نيست . مثلًا ما اجسام متعدد داشته‌ايم و يك واحد از يكى از اجسام عالم را اعتبار كرده‌ايم به نام « متر » و بعد اندازه براى اشياء تعيين مىكنيم . حال اگر در عالم مترى نبود ما نمىتوانستيم [ اندازهء اشياء را 
  ] با چيزى مقايسه كنيم اما خودش در ذات خودش كه داراى بعد بود و نمىتوانيم بگوييم بعد نداشت ؛ بعد دارد اما چون ما اين بعد را با چيزى تطبيق و منطبق نمىكنيم مىگوييم اين بعد قابل اندازه‌گيرى نيست . در واقع مترى نيست كه اين را با آن تطبيق كنيم .\r\nاگر ما در عالم يك حركت داشته باشيم آن حركت هم باز سرعت و زمان دارد ؛ اما اگر اصلًا چيز ديگرى نيست كه ما با آن حساب كنيم ، براى ما مفهوم نداشت كه بگوييم « در يك ساعت » چون اصلًا ساعتى نبود زيرا ساعت را از 24 / 1 حركت زمين به دور خودش اندازه گرفتيم و فرض كنيد زمينى وجود نداشت ، اما اين در ذات خودش كشش خودش را داشت .\r\n","page_name":" 174 ","page_number":174},
  {"content":"\r\n\r\nاين جهت مثل همهء اينهاست ، يعنى يك شىء كه در ذات خود بىتعين است ولى بدون هيچ تعين هم نمىتواند وجود داشته باشد . مثالهايى كه گفتيم فرقشان با هيولاى اولى در اين جهت است كه اينها يك فعليتى غير از فعليت امكان شدن در آنها هست .\r\nاين يكى از نكات اصلى مطلب است كه بايد توجه كنيد . اگر مىگوييم جسم در ذات خود بىتعين است ، يعنى از نظر ابعاد بىتعين است ، اما جسم خودش در ذات خودش كه تعيّن دارد ، فقط اين نيست كه آن چيزى است كه مىشود اين تعيّن را داشته باشد و مىشود اين تعيّن را نداشته باشد ؛ يعنى او جوهر قابل ابعاد سه گانه است كه مىشود اين تعين را داشته باشد و مىشود نداشته باشد . اينجا در حقيقت جوهرى است كه اين جوهر بعد را تشكيل مىدهد و يك فعليتى غير از امكان شدن هم در او هست و شيئى است در يك جهت بالفعل و در يك جهت داراى امكان شدن . هيولى شيئى است كه در ذات خودش هيچ فعليتى ندارد غير از فعليت قوه يعنى غير از فعليت امكان شدن . اينكه هيچ تعريفى ندارد بدين جهت است كه هيچ فعليتى ندارد . چيزى در عالم هست كه ماهيت او و حقيقتش فقط امكان اين است كه اين باشد و يا آن باشد . غير از همين استعداد شدن واجد هيچ فعليتى نيست .\r\nتفاوتش با عدم اين است كه عدم حتى فعليت قوه هم نيست ولى اين فعلية القوه است . عدم ، امكان شدن نيست ، لاامكان است . هيولى فقط يك امكان شدن است و هيچ چيز ديگرى ندارد ؛ لذا تصورش دشوار است و قهراً اثباتش نيز مشكل مىشود كه ما در عالم يك واقعيتى داشته باشيم كه او بى تعين باشد و تنها تعينش اين است كه مىتواند يك تعينى داشته باشد ، نه اينكه او چيزى است داراى فعليت و آن چيز داراى فعليت ، امكان اين شدن يا آن شدن باشد ، چرا كه اين گونه شىء ، مادهء ثانيه است ، بلكه در ذات خود بايد فقط امكان شدن در او مطرح باشد .\r\n\r\nاشاره به برهان قوّه و فعل\r\nاينجاست كه اختلاف نظر مشّائين و اشراقيين پيدا مىشود . مشائين به اشراقيين مىگويند : شما مىگوييد مادهء اولى همين جرم است يعنى همين جسم است . وقتى ما جرم را تحليل مىكنيم ، به دو امر تحليل مىشود : يكى اينكه در ذات خودش يك فعليت و واقعيتى است در مقابل فعليتها و واقعيتهاى ديگر ، همان كه مىگويند\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n« جوهر يمكن أن يفرض فيه خطوط ثلاثة متقاطعة » ، يا به اصطلاح همانى كه اكنون فضا را پر كرده است ؛ و در عين اين فعليت ، امكان شدن چيز ديگرى هم در او هست . پس الآن دو چيز وجود دارد : يكى فعليت ، و ديگرى قوه . اين همان برهان قوه و فعلى است كه اقامه مىكنند . حيثيت فعليت غير از حيثيت قوه است ؛ پس اين مركّب است از فعليت و قوه يعنى امكان شدن چيز ديگر غير از اينكه هست . هزاران امكان در اين هست ولى اين يك فعليتى است كه داراى اين امكانهاست .\r\nلاجرم دو چيز هست : يكى آن فعليت ( جوهر يمكن أن يفرض فيه خطوط ثلاثة متقاطعة ) و يكى امكان شدن چيز ديگرى .\r\nپس اين مادهء اولى نيست . اين كه يك فعليتى است داراى امكان ، مادهء ثانيه مىشود و مادهء اولى همان نفس امكان شدن مىباشد . نفس امكان شدن ، همان امرى است كه از جملهء امكانات شدنش يكى اين است كه همين فعليت بشود و باز امكان يك فعليت ديگرى پشت سرش است . اين برهان قوه و فعلى است كه آقايان اقامه مىكنند تا ببينيم چه اشكالى دارد « 1 » .\r\n\r\nبرهان فصل و وصل\r\nحال شيخ برهان ديگرى را كه اينها اقامه كرده‌اند به نام « برهان فصل و وصل » در اينجا ذكر مىكند . حاجى در منظومه اين را خيلى مفصل‌تر ذكر كرده است . اكنون ما رسيده‌ايم به آنچه كه شيخ اشراق و اينها همه قبول دارند يعنى به واقعيتى كه آن را « واقعيت جرم » مىناميم . اين واقعيت جرم ، حقيقتش اين است كه جوهرى است قابل ابعاد سه‌گانه ، و به تعبير ديگر امتداد سه گانه است نه چيزى داراى امتداد ؛ خودش عين امتداد است ، يك كشش است ، يك واقعيت كشش است كه به آن « واقعيت اتصالى » هم مىگويند ، به اين معنا كه يك اتصال جوهرى است ، يك امتداد جوهرى و\r\n\r\n\r\n\r\n\r\n","description":"","footnote":"\r\n( 1 ) . - اين مطالبى كه شما فرموديد انتزاعى است .\r\nاستاد : نه ، واقعى است ، دليلش اين است كه شىء از آن جهت كه چيزى است غير از شىء است از آن جهت كه مىتواند چيزى ديگر شود . اولى يك واقعيت است و حيثيت بالفعل است ولى دومى امكان شدن شىء ديگر و حيثيت قبول است ، حيثيت قبول و نداشتن ولى امكان را داشتن است .\r\n","page_name":" 176 ","page_number":176},
  {"content":"\r\n\r\nكشش جوهرى است . در برهان « فصل و وصل » مىگويند آيا مىشود اين اتصال را از بين برد يا نه ؟ يعنى مىتوانيم اين را تبديل به انفصال كنيم يعنى آن را دو قسمت كنيم ؟\r\nممكن است كسى بگويد نمىشود ، كه همان حرف ذيمقراطيس است كه هر واحد جسم غير قابل شكست است ، ولى در اينجا فرض بر اين است كه آن نظر را رد كرده‌اند . شيخ اشراق و اينها هم قبول دارند كه هر واحد متصل قابل انفصال است . اين يك مقدمه .\r\nمقدمهء ديگر اين است كه هيچ چيزى ضد خودش را قبول نمىكند بلكه دو ضد بر يك امر وارد مىشوند . مثلًا اگر گفتيم سياهى و سفيدى ضد هستند ، جسم هم مىتواند سياهى را بپذيرد و هم مىتواند سفيدى را بپذيرد ، ولى آيا سفيدى مىتواند سياهى را بپذيرد ؟ يعنى آن كه قبول مىكند سياهى را سفيدى باشد ؟ نه ، سياهى نفى كنندهء سفيدى و سفيدى نفى شدهء سياهى است نه قبول كنندهء آن . قبول كننده ، آن است كه با [ قبول شده 
  ] با همديگر وجود داشته باشند . « قبول مىكند » يعنى خودش هست و قبول مىكند .\r\nفرض كنيد انسان مىتواند عالم باشد و مىتواند جاهل باشد . اين انسان است كه در يك لحظه عالم است و در يك لحظهء ديگر جاهل . ولى آيا علم مىتواند جهل را بپذيرد ؟ يعنى علم در حالى كه وجود دارد جهل را بپذيرد ؟ نه ، پذيرفتن جهل به معنى نفى علم است . انسان كه حقيقت ديگرى است ، مىتواند هم پذيراى علم باشد و هم پذيراى جهل .\r\nقيام و قعود نيز هر دو بر انسان وارد مىشوند و انسان مىتواند قائم باشد و مىتواند قاعد باشد ، ولى قيام نمىتواند قاعد باشد و قعود نمىتواند قائم باشد ، لذا انسان به قيد قائم بودن قعود را نمىپذيرد و انسان به قيد قاعد بودن قيام را نمىپذيرد ؛ اما انسان هم قيام و هم قعود را مىپذيرد .\r\nاضداد ، متبادل مىشوند يعنى بر شىء ثالث وارد مىشوند ، نه اينكه يك ضد قبول كنندهء ضد خودش باشد . رابطهء دو ضد هيچوقت قابليت و مقبوليت نيست و چنين امرى محال است . اتصال و انفصال دو ضدند كه متعاقبا بر يك شىء وارد مىشوند ، اما خودشان يكديگر را قبول نمىكنند ؛ يعنى يك شىء مىتواند متصل باشد و مىتواند منفصل باشد ، مىتواند اتصالش تبديل به انفصال بشود و انفصالش تبديل به اتصال بشود ، اما متصل در حالى كه متصل است نمىتواند پذيرندهء انفصال باشد ، چون لازم\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمىآيد كه در آن واحد هم متصل و هم منفصل باشد .\r\nوقتى كه ما جسم را متصل واحد بدانيم مثل آب كه به عقيدهء اشراقيين متصل واحد است ( در مثال مناقشه نيست ، فرض كنيد واحد باشد آب را مىتوانيم تبديل به دو متصل بنماييم ؛ يعنى يك اتصال را از بين ببريم و دو اتصال ديگر ايجاد كنيم . اتصال اول را كه از بين برديم آيا اين جسم معدوم مطلق مىشود و بعد دو جسم ديگر از نو به وجود مىآيند ؟ اگر آبى را دو قسمت كنيم ، آب اول معدوم مطلق مىشود و دو آب ديگر از كتم عدم به وجود مىآيد ؟ قطعا چنين چيزى نيست بلكه همان آب اولى است كه به صورت متصل واحد بود و حال به صورت دو متصل درآمده است . پس اوّلى معدوم مطلق نشده ولى تغيير وضع ، تغيير شكل و تغيير صورت داده است .\r\nبه شيخ اشراق چنين مىگوييم : اگر ماهيت جسم فقط همان جنبهء جرميّت و اتصال و امتدادش باشد پس هر وقت فصل بر جسم وارد شود ، چون آن اتصال معدوم مىشود ، لازم مىآيد اين جسم بالكليه معدوم شود و حال آنكه اين جسم قطعا بالكليه معدوم نمىشود بلكه اتصالش معدوم مىشود و دو اتصال ديگر به وجود مىآيد . پس معلوم مىشود چيز ديگرى در اين بين هست .\r\nاينها حرفشان اين است كه اگر مادهء اولاى عالم همين صورت جسميه باشد و ماده‌اى بسيط تر از اين نداشته باشيم ، يا بايد قائل شويم كه آن چيزى كه مادهء اولاى عالم را تشكيل مىدهد حقيقتى است جوهرى عين اتصال ( چون وقتى تحليل مىكنند ، حقيقت صورت جسميه را برمىگردانند به يك اتصال جوهرى ، نه به يك چيز داراى اتصال ، برمىگردانند به چيزى كه اتصال جزء حقيقتش است ) و اين مادهء اولى يا بايد اساساً فصل نپذيرد و هر چيزى به هر شكلى كه از ازل وجود داشته به همان صورت تا ابد خواهد بود ، مثلًا اگر از ازل با اين ابعاد بوده تا ابد هم به همين ابعاد است ، نه با چيزى متحد مىشود كه بزرگ‌تر شود و نه خودش دو تكه مىشود ؛ اين مردود است ، به ادلّهء ديگرى مردود است كه اينجا مطرح نيست ؛ و يا بايد قائل شويم كه نه ، همين جسم كه مادهء اوليهء عالم را تشكيل مىدهد ، همين طور كه واقعا وجود دارد قابل فصل و وصل است يعنى اين جسم در ذات خودش اباى از فصل و وصل ندارد ؛ يعنى اجسامى كه مجموع چندين جسمند ممكن است به يك جسم تبديل شوند و يك جسم به صد يا هزار جسم تبديل شود ، بلكه به عقيدهء قدما در عالم مادون افلاك ( چون قدما فقط در عالم افلاك اين را قائل نبودند به دلايل خودشان ) يعنى در عالم عناصر -\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nيعنى عالمى كه از چهار عنصر آب ، خاك ، آتش و هوا به وجود آمده است - دائما فصل و وصل صورت مىگيرد ، يعنى چند جسم يك جسم مىگردد و يك جسم به صورت چند جسم درمىآيد ، و آنجا كه يك جسم به صورت چند جسم درمىآيد معنايش اين است كه يك حقيقتى كه تمام حقيقتش اتصال است به صورت چند حقيقت درمىآيد كه حقيقت هر كدام هم اتصال است ، يعنى آن اتصال معدوم مىشود و چند اتصال ديگر به وجود مىآيد ؛ و يا هر چند اتصال به يك اتصال مبدل مىشود ، يعنى آن چند تا معدوم مىشوند و اتصال جديد به وجود مىآيد . ولى از طرفى مىدانيم كه معدوم شدن چند اتصال و به صورت يك اتصال درآمدن نه به اين معنى است كه به كلى معدوم مىشوند يعنى عدم مطلق مىشوند و يك چيزى از نو به وجود مىآيد .\r\nمىگويند بنا بر قول اشراقيين يا بايد قائل شويم چنين چيزى صورت نمىگيرد ، يا اگر گفتيم صورت مىگيرد ، يك متصل كه تبديل به چند متصل مىشود يعنى يك جسم كه تبديل به چند جسم مىشود بايد فرض كنيم آن حرف نامعقول را كه آن به كلى نابود مىشود و اينها از نو به وجود مىآيند ! [ و هر دو باطل است ؛ درست اين است كه در اينجا 
  ] از آن [ جسم 
  ] چيزى معدوم مىشود و چيزى باقى مىماند ؛ آن چيز معدوم شده صورت جسميه است و آن چيزى كه باقى مىماند ماده‌اى است كه آن صورت جسميه را داشته به صورت وحدت ، و حالا دو صورت جسميهء ديگر پيدا مىكند به صورت كثرت . پس ماده باقى است و صورت تغيير مىكند .\r\nاين خلاصهء برهانى بود كه اينها از راه فصل و وصل اقامه مىكنند . البته اينجا خيلى مختصر گفته و باز ما مفصل گفته‌ايم و در منظومه اين را با يك مقدمات بيشترى گفته است ؛ براى تفهيم مطلب در دو سه ورق منظومه گفته است كه رساتر و مفيدتر است .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\n2 - اثبات وجود مادهء اولى\r\nدر اين بحث نظريهء مشّائين را در باب ماده مطرح كرديم و برهانى را كه آنها اقامه مىكنند بر وجود مادهء اولى ذكر كرديم و گفتيم البته براهين متعددى اقامه كرده‌اند و عمدهء براهين اينها دو برهان است : يكى همان برهان معروف فصل و وصل ، و يكى هم برهان قوه و فعل . برهان فصل و وصل را در جلسهء پيش عرض كرديم . ممكن است كسى بر اين برهان خدشه و مناقشه وارد كند ، و از جمله كسانى كه بر اين برهان مناقشه كرده و اين برهان را ناتمام دانسته است شيخ اشراق است ، و البته روى بحثهاى او بعدها حرفهاى خيلى زيادى گفته شده است در رد و ايراد كه آيا حرف او درست است يا درست نيست كه در كتب مفصل - مثلًا اسفار در جلد دومش در مباحث جواهر و اعراض - به تفصيل طرح شده است . آنچه يادم مىآيد دو سه ورق يا سه چهار ورق يعنى هفت هشت صفحه با آن صفحات بزرگ اسفار اختصاص داده شده است به همين برهان فصل و وصل . كمتر اتفاق مىافتد كه در اطراف يك برهان بر يك مطلب ، اينهمه بحث كنند . بنابراين ما در اينجا بيش از اين بحث نمىكنيم چون به اين زوديها بحثش به پايان نمىرسد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nبرهان قوّه و فعل در اثبات وجود مادهء اولى\r\nبرهان قوه و فعل برهان ساده‌ترى است و خلاصهء آن برهان اين است كه هر جسمى در آن واحد چيزى است كه هست و چيزى است كه مىتواند چيز ديگر بشود . هر جسمى در آن واحد داراى دو حيثيت است . اگر اجسام عالم اينجور بودند كه همين بودند كه هستند و در اينها امكان شدن چيز ديگر نمىبود ، اينجا ما حرفى نداشتيم ، مىگفتيم بسيار خوب اين جسم همين است كه بالفعل است و فعليت دارد ، همين صورت جسميه قدر مسلّم در او فعليت دارد ؛ و ما دليلى نداشتيم كه غير از صورت جسميه چيز ديگرى هم تشخيص بدهيم . ولى ما مىدانيم كه هر جسمى در عين اينكه چيزى است كه هست در عين حال چيزى است كه امكان شدن چيز ديگر را هم دارد ؛ يعنى هر چيزى از آن جهت كه چيزى است كه هست ، شيئى است بالفعل ، و از جهت آن شىء ديگر كه امكان آن شىء ديگر در او هست ، شيئى است بالقوه . پس در آن واحد ، اين هم اين شىء است هم آن شىء ؛ اين شىء است بالفعل ، آن شىء است بالقوه . مثلًا جسمى الآن جسم « الف » است ، ولى ممكن است « ب » باشد . پس اين در آن واحد هم الف است هم ب ؛ و البته امكان ندارد در آن واحد هم الف بالفعل باشد هم ب ، يعنى دو ماهيت مختلف داشته باشد . ولى به اين نحو امكان دارد كه الف است بالفعل ، و ب است بالقوه ؛ الف هست و مىتواند ب باشد . حالا مىخواهيم ببينيم كه آيا اين دو حيثيّت هر دو يكى است ؟ يعنى اين شىء از همان حيث كه الف است بالفعل ، از همان حيث ب است بالقوه ؟ يعنى فعليت الف عين قوه بودن ب است ؟ يا اينكه نه ، فعليتى از آن حيث كه يك فعليت است ابا دارد كه فعليت ديگر باشد ، فعليتها يكديگر را ابا دارند ، بايد يك چيز ديگرى در آن باشد كه به موجب آن چيز ديگر ، مىشود ب باشد ؛ يعنى مناط بالقوه ب بودن ، غير از مناط بالفعل الف بودن است .\r\nپس در اين جهت شكى نيست كه آنچه در طبيعت است بالفعل چيزى است كه هست و بالقوه چيزى است كه مىتواند باشد . ولى آيا جهت بالقوه و جهت فعليت هر دو يكى است ؟ يعنى اين از همان حيث كه الف است بالفعل ، از همان حيث ب است بالقوه ؟ ( ممكن است كسى بيايد چنين حرفى بزند ، بگويد چه مانعى دارد كه يك حيثيت واحد ، بالفعل يك شىء باشد و همان ، بالقوه يك شىء ديگر باشد ؟ ) يا اينكه نه ،\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nحيثيت فعليت غير از حيثيت بالقوه است ؟ روى همين جهت باز در كتب مفصل‌تر بحثهاى طولانىترى شده است و طرفداران برهان قوه و فعل ، يعنى طرفداران نظريهء مشّائين ، در اينجا جدّاً اصرار دارند كه حيثيت بالقوه غير از حيثيت بالفعل بايد باشد .\r\nاينجا البته يك مطلب ديگرى هم در كار هست و آن اين است : يكوقت ما اشياء را ثابت در نظر مىگيريم يعنى به حركت جوهرى در اجسام قائل نيستيم ؛ اگر قائل به حركت جوهرى در اجسام نباشيم به يك شكل اين برهان قوه و فعل را بايد تقرير كنيم ، و اگر قائل به حركت جوهرى باشيم جور ديگرى بايد تقرير كنيم . اگر قائل به حركت جوهرى نباشيم به همين شكل است كه بيان شد ؛ يعنى اينجور فكر مىكنيم كه اشياء چيزى هستند كه هستند و چيزى هم ممكن است باشند ؛ يعنى ميان فعليت و قوه نوعى جدايى قائل هستيم ؛ يعنى فعليتهاى پىدرپى و متتالى نسبت به يكديگر داريم ؛ مىگوييم الف الآن الف است ، اين الف بودن برايش يك فعليت است ، يك امكان ب بودن هم برايش وجود دارد ، يكوقتى هم ممكن است ب باشد منتها آنوقت ديگر الف نباشد و ب باشد . آنگاه بگوييم آيا آن حيثيتى كه مناط الف بودن است غير از حيثيتى است كه مناط امكان ب بودن است ؟ قهراً بايد بين اين قوه و فعل هم يك نوع جدايى باشد يعنى يك نوع تركيب انضمامى كأنّه قائل باشيم ، بگوييم الآن در آن واحد در كنار يكديگر دو چيز قرار دارد : فعليت الف و قوهء ب .\r\nاما اگر قائل به حركت جوهرى بشويم آنوقت ميان فعليت الف و فعليت ب جدايى نيست ، يعنى فعليت الف و فعليت ب هر دو مراتب يك فعليت هستند و در عين اينكه مراتب يك فعليت هستند خود مراتب چون به صورت حركت هست تجزيه مىشود هر مرتبه‌اش به مراتبى ، يعنى هر مرتبه‌اش قوه است براى مرتبهء بعدى و فعليت است نسبت به مرتبهء قبلى ؛ و همين جور قابل تحليل است به قوه و فعليت ؛ يعنى بنا بر حركت ، برهان قوه و فعل بهتر قابل اثبات است ؛ يعنى بنا بر اصل حركت ، اين هيولاى اولى و مادهء اولايى كه اينها مىگويند بيشتر و بهتر قابل اثبات است ؛ يعنى رابطهء قوه و فعل بنا بر اصل حركت توجيه پذيرتر است . خوب ، اين هم يك مطلبى بود كه از خارج خواستيم اينجا عرض كرده باشيم « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : مسألهء حيثيت كه اينجا مىفرماييد ، منظورتان اعتبارى است كه ما مىكنيم يا . . . ؟\r\nاستاد : نه ، حيثيت واقعى است ؛ جنبهء واقعى است كه خود شىء دارد .\r\n","page_name":" 182 ","page_number":182},
  {"content":"\r\n\r\n\r\nفصل ( 3 ) فى أن الصورة الجسمية مقارنة للمادة فى جميع الاجسام عموما\r\nاين فصل ، فصل ساده‌اى است و آن اين است كه آيا اگر ما مىگوييم كه يك جسم مركّب است از ماده و صورت ، يعنى مىگوييم اين صورت مقارن با ماده است ، آيا مىشود تبعيضى قائل شويم و بگوييم بعضى اجسام اينچنين هستند و بعضى اجسام اينچنين نيستند ؛ يا نه ، اين قاعده‌اى است عمومى در همهء اجسام ؟ مىگويند نه ، قاعده‌اى است عمومى در همهء اجسام ؛ صورت منفك از ماده نمىشود چه اينكه بگوييم همين صورتى كه در اين جسم واحد الآن در نظر بگيريم از ماده منفك نمىشود ، يا بگوييم هيچ صورتى در عالم نداريم كه منفك از ماده باشد . چرا اينطور است ؟ براى اينكه اگر آن براهينى را كه مركّب بودن جسم را ثابت مىكنند ، يعنى همان برهان فصل و وصل و قوه و فعل و امثال اينها را بپذيريم ، بايد در همهء اجسام علىالسويه بپذيريم و اگر نپذيريم در هيچكدام على السويه نپذيريم . اگر بپذيريم معنايش اين است كه صورت جسميه از آن جهت كه صورت جسميه است هميشه در ماده‌اى است يعنى ماده براى او به منزلهء محلّى است و - همين جور كه گفتيم - مثل يك شىء لا متعيّن كه اين تعيّن اوست ، چون صورت جسميه در همه جا صورت جسميه است ، يك طبيعت واحد است ، طبايع متعدد كه نيست ؛ يا در همه جا همان حالت « تعيّن ماده بودن » يعنى « حلول در ماده » را دارد و يا در هيچ جا ندارد ، نه اينكه در بعضى جاها\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدارد در بعضى جاها ندارد ، در يك زمان دارد در يك زمان ديگر ندارد ؛ يعنى اين اساساً ذاتىاش است ؛ يعنى اين نحوهء وجودش است ، جز به اين نحوه وجود نمىتواند موجود باشد . اين است كه بحث راجع به اينكه « صورت منفك از ماده نيست » را به همين اقتصار در اين چند سطر بيان مىكنند كه در كتابهاى ديگر تحت عنوان « فى أن الهيولى لاتتجرّد عن الصورة » يا « فى أن الصورة ( مثلًا ) لا ينفكّ عن الهيولى » يا تحت عنوان « تلازم ماده و صورت » ذكر مىكنند . « تلازم » كه مىگويند از دو طرف مىگويند يعنى هر صورتى مستلزم وجود ماده است و هر ماده‌اى مستلزم وجود صورت است .\r\nدر ناحيهء صورت ، شيخ به همين اختصار گذرانده . در ناحيهء ماده چطور ؟ آيا مىشود مادّه مجرد از صورت باشد ؟ اينكه ماده آيا مجرد از صورت مىشود يا نمىشود اين را شيخ اندكى مفصل‌تر وارد شده و اتفاقا اين يك درس خوبى هم هست و الآن من هر چه فكر كردم درست يادم نيامد ولى در وقتى كه درس شفا را مىگفتم آنجا در ذهنم بود ، حالا شايد هم در اين بين در ذهنم بيايد كه براى بعضى از مسائلى كه در عصر جديد هم مطرح است اين بحث خيلى مفيد و لازم است ؛ مسألهء اينكه آيا امكان اين هست كه ماده ولو در يك « آن » عارى از صورت باشد ؛ يا نه ، ماده ولو يك آن هم عارى از صورت امكان وجود ندارد ؟\r\nمىدانيد كه بحثهاى امروز دربارهء مادّه فرضياتى را پيش آورده كه مسأله خيلى به اصطلاح دقيق و مفيد شده است . در سابق بيش از اين در باب ماده و جسم تصوير نمىكردند ؛ جسم را مىگفتند يعنى صورت جسميه ، همان جوهرى كه داراى ابعاد سه گانه است . تحولاتى كه در صورت جسميه فرض مىكردند بيش از حد فصل و وصل نبود ، يعنى اينكه يك صورت جسميه با يك نيرويى كه از خارج بر آن وارد بشود تبديل به دو تا بشود يا دو تا تبديل به يكى بشود . اينكه يكى تبديل به دو تا بشود مىگفتند « فصل » ، دو تا تبديل به يكى بشود مىگفتند « وصل » . در عصر جديد نظريّات راجع به ماده در ابتدا در جهت همان صورت جسميه سير مىكرد ، در همان جهتى كه شيخ اشراق قائل بود ؛ ديگر مسألهء هيولاى اولاى قدما را فرض نمىكردند ، دنبالش هم نمىرفتند و براى آنها ماده يعنى آن چيزى كه از او اشياء به وجود آمده است ، يعنى آن مايهء به وجود آمدن اشياء است و هر چه را ما مىبينيم شكلها و صورتهايى است كه بر او عارض شده است . اصلًا ماده را كه ماده مىگويند به اين اعتبار مىگويند ؛ آن چيزى ، آن حالت بسيط ترى كه اينهمه اشكال و صور و تنوعات و اختلافاتى كه در\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nعالم هست ، شكلهاى مختلف ، صورتهاى مختلف ، تعيّنهاى مختلفى است كه بر او پيدا شده است . امثال شيخ اشراق آمدند گفتند همين جرم ، همان چيزى كه ابعاد را تشكيل مىدهد منشأ انتزاع ابعاد سه گانه است ؛ آن ماده‌اى كه هر چه صورت و هر چه شكل و هر چه تعيّن و هر چه تنوع است ، مىگوييم اوست كه اينها را به خود گرفته است ، و اگر همهء اين تعيّنات و شكلها و صورتها را از عالم بگيريم او باقى مىماند همان جرم است ، جرم محض .\r\n\r\nاصل تبديل ماده به انرژى در علم جديد و انطباق آن با بحث فلسفى ماده و صورت\r\nبعد كه اين مسألهء فانى شدن ماده يا تبديل شدن ماده به چيزى كه آن را « انرژى » مىنامند پيش آمد ، يك دنياى ديگرى در واقع گشوده شد ، يعنى نشان داد كه آنچه را كه ما « ماده » مىناميديم ، يعنى آن جرم شيخ اشراق ، اين خودش ماده نيست ، اين خودش يك صورت است ، به جهت اينكه چيزى است كه به چيز ديگر تبديل مىشود . پس معلوم مىشود كه يك چيز ديگرى هست ، يك اصل ديگرى هست كه يك حالتش همين جرم بودن است و حالت ديگرش انرژى بودن است . پس انرژى بودن يك فعليّت است براى او ، جرم بودن فعليت ديگرى است . پس چيزى بسيط تر از اين جرم وجود دارد كه گاهى به اين شكل تظاهر مىكند و گاهى به آن شكل ؛ يعنى اين قهراً ما را رساند به آن مطلب ؛ اين خودش باطل مىكند نظريهء امثال شيخ اشراق را و نظريهء همهء كسانى را كه در مورد آخرين واحد ماده ، آخرين اصل ماده ( كه اصلًا ماده را كه ماده مىگفتند به اعتبار آن مىگفتند ) قائل بودند مادة المواد همانى است كه ملاك جسميت است و باقى ديگر همه ، شكلها و صورتها و تنوّعاتى است كه او پيدا كرده است . معلوم شد كه نه ، ممكن است كه اين شىء در اثر كار ، در اثر يك سلسله تشعشعات ، اصلًا حالت ماده بودن خودش را از دست بدهد ؛ ولى معدوم كه نمىشود ، تغيير حالت مىدهد ؛ اين حالت را از دست مىدهد حالت ديگر به خود مىگيرد . همين كه « اين حالت را از دست مىدهد حالت ديگر را مىگيرد » نشان مىدهد پس اين كه تا حالا او را ماده مىدانستيم ماده نيست چون ماده يعنى آن بسيط ترين چيزى كه همه چيز شكلهاى او و صورتهاى اوست .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاين موضوع نشان داد كه خود اين [ مادّه 
  ] صورت شىء ديگر است . پس يك چيز ديگرى باز در اين بين هست كه گاهى به اين حالت درمىآيد گاهى به آن حالت درمىآيد ؛ يعنى خود اين جسميّت شد يك صورت ، يك شىء . مشّائين چرا جسميّت را « صورت » مىنامند ؟ چون مىخواهند بگويند آن مادهء اولى كه شكلها را پذيرفته است اين نيست ، اين خودش يك شكلى از اشكال است . شيخ اشراق چرا اين را مىگويد ماده است ؟ او ديگر نمىتواند بگويد صورت ، مىگويد اين آن اصلى است كه باقى ديگر ، شكلهايى است كه اين پيدا مىكند ، اين ديگر صورت نيست ، ماده است نه صورت « 1 » .\r\nاين مطلب ، ما را مىرساند به اينكه نه ، پس لااقل در حدّى كه مشّائين مىگويند اين جرم يعنى آن كه جرميّت و جسميّت را تشكيل مىدهد و ابعاد را تشكيل مىدهد ، مادهء اولى نيست ، بلكه خودش يك صورتى است در عالم و يك چيزى است كه به اين صورت درآمده است و گاهى به صورت ديگر درمىآيد يعنى به فعليت ديگر درمىآيد كه اسمش را « انرژى » مىگذارند ، منتها قدما ديگر اين صورت ديگر را فرض نمىكردند . اينها يك صورت ديگر آمدند فرض كردند غير از صورت جسميه كه در عرض صورت جسميه است . آنها صورت جسميه را از اين جهت صورت مىدانستند كه خودش دو تا مىشود و دو تا يكى مىشود ( از راه فصل و وصل ) . حالا اگر نظريهء تبديل ماده به انرژى و انرژى به ماده ثابت بشود جاى برهان فصل و وصل را مىگيرد « 2 » .\r\nقدما كوشش مىكردند از راه فصل و وصل بگويند پس جرميّت خودش يك\r\n\r\n\r\n\r\n\r\n","description":"","footnote":"\r\n( 1 ) . سؤال : آيا نزديك به نظريهء آناكسيماندر نمىشود كه مىگفت عنصرى هست نامتعين جامع همهء اينها ؟\r\nاستاد : چرا ، آن عنصر نامتعين را او تعريف نكرده است . عنصر نامتعين او با هيولاى اولاى ارسطو تا حد زيادى قابل انطباق است ، منتها مقدارى ابهام دارد ؛ يعنى يك حرفى است كه قابل انطباق است ولى چون خود او تعريف زيادى رويش نكرده است نمىشود روى حرفش زياد تكيه كرد .\r\n( 2 ) . سؤال : آيا تعداد جواهر پنجگانه عوض نمىشود ؟\r\nاستاد : نه ، آن ماده و صورت است ، تعدادش به هيچ وجه عوض نمىشود . آن ماده و صورت را كه مىگويند - حالا ماده را تعريف نكرده‌اند يعنى بنا بر هر مسلكى ماده‌اى داريم و صورتى - عوض كه نمىشود بلكه آن را تأييد مىكند ، چون همان جواهر خمسه بنا بر نظريهء مشّائين جواهر خمسه است ، بنا بر نظريهء اشراقيين كه ديگر جواهر خمسه نيست ، جواهر سه گانه است : عقل است و نفس است و جسم ، ديگر جسم مركّب از ماده و صورت نيست .\r\nولى اين نظريهء تبديل ماده به انرژى ، يك چيزى است كه جانشين برهان فصل و وصل مىشود و به نحو رساترى هم جانشين مىشود .\r\n","page_name":" 186 ","page_number":186},
  {"content":"\r\n\r\nصورت است و يك حالت است براى شىء ديگر ، و يك شىء ديگر است كه به اين شكل درآمده است ، چون وحدت و كثرت پيدا مىكند و آن واحد غير از كثير است و اين كثير غير از واحد است ( كه بعد هم دچار آنهمه اشكالاتى مىشدند كه در باب برهان فصل و وصل هست و زحمت مىكشيدند كه آن اشكالها حل بشود ) . امّا اگر اين نظريهء امروزى ثابت بشود راه را آسان‌تر مىكند . ولى آنوقت يك اشكالات ديگرى پيدا مىشود . آن اشكالات همينهايى است كه در اينجا مطرح است كه از جاهاى خيلى دقيقى است كه شيخ مطرح كرده و در كلمات غير شيخ اين مطلب نيست ، شايد به ارزش حرف شيخ توجه نكرده‌اند ؛ ولى او خوب به اين مطلب توجه كرده است ، هم در شفا اين را دارد و هم در نجات .\r\n\r\nپاره‌اى سؤالات فلسفى دربارهء انرژى\r\nدر اين نظريهء جديد مىگويند ماده تبديل مىشود به انرژى ، ولى راجع به انرژى تحليل نمىكنند كه واقعيت انرژى چيست ؛ يعنى تعريف نمىكنند ماهيتش را و در ماهيتش كاوش نمىكنند ، همين قدر مىگويند كه چيزى به نام « انرژى » وجود دارد كه جسم حالت ماده بودن خودش را از دست مىدهد و به صورت آن درمىآيد . ممكن است كسى سؤال كند :\r\n1 . پس از آنكه جسم به صورت انرژى درآمد ، آيا خود انرژى اجزاء دارد يا ندارد ؟\r\n2 . اگر اجزاء دارد ، آيا اجزائش يا خودش ابعاد دارد يا ندارد ؟\r\n3 . اگر بگوييم خود انرژى ابعاد دارد ، باز آن هم خودش ماده است ، چون ماده‌اى كه تا حالا مىگفتيم غير از شيئى كه قابل ابعاد سه گانه باشد نبود . اگر ابعاد دارد پس نوعى از ماده به نوعى از ماده تبديل شده است ، نه اينكه ماده به غير ماده تبديل شده است ؛ چون ماده‌اى كه تا حالا مىگفتيم - يعنى ماده‌اى كه آنها مىگفتند - همان مادهء شيخ اشراقى است يعنى شيئى كه جرميّت دارد و قابل ابعاد سه گانه است .\r\n4 . اگر بگوييم نه ، انرژى خودش ابعاد ندارد ، يعنى چون ماده نيست پس ابعاد ندارد .\r\n5 . آيا نقل و انتقال دارد يا ندارد ؟ نقل و انتقال كه مسلّم دارد . در انرژى همواره\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nصحبت از نقل و انتقال و حركت است ؛ مثلًا انرژى حرارتى از اينجا به آنجا منتقل مىشود .\r\n6 . اگر نقل و انتقال دارد ، ناچار به صورت جوهر است نه عرض ؛ چون در عرض كه امكان نقل و انتقال بدون جوهر نيست ، ناچار بايد براى خود او يك جوهر در نظر گرفت . نمىتوانيم بگوييم عرضى است از براى يك جوهرى ، چون آن جوهر خودش بايد ماده باشد . اگر بگوييم انرژى هميشه سوار بر ماده است ، پس ماده تبديل به انرژى نشده است ، انرژى هميشه خودش با ماده است . اگر ما انرژى منفك از ماده قائل باشيم و آنوقت انرژى منفك از ماده حركت و نقل و انتقال داشته باشد ، يا جوهر است يا عرض ؛ اگر عرض باشد كه نمىتواند نقل و انتقال داشته باشد ، بايد جوهر باشد . اگر جوهر باشد اين سؤالات مطرح است :\r\n7 . آيا جوهرى است كه قابل اشارهء حسى هست يا نه ؟ يعنى آيا وضع و محاذات دارد ؟ آيا مىتوانيم بگوييم اينجا هست يا آنجا نيست ؟ اگر نتوانيم بگوييم اينجا هست ، يا مثلًا بگوييم همه جا هست و هيچ جا نيست ، پس آن مجرد است و حركت ديگر در آن معنى ندارد . غير مجرد آن است كه بگوييم اينجا بود ، اينجا نيست ، از اينجا رفت به آنجا . آنها قطعا نمىگويند مجرد است .\r\n8 . حالا كه مجرد نيست آيا جوهر [ جسمانى 
  ] است ؟ ابعاد سه گانه دارد يا ندارد ؟\r\n9 . اگر ابعاد سه گانه داشته باشد مىشود ماده ، و اگر نداشته باشد ناچار بايد بگوييم به صورت نقطهء جوهرى يا خط جوهرى يا سطح جوهرى است ؛ يعنى قائل شويم به جوهرى كه جسمانى باشد - جوهرى كه قابل اشارهء حسّيه باشد - ولى سه بعد نداشته باشد ؛ يعنى اگر بگوييم هيچ بعد ندارد مىشود نقطهء جوهرى جزء لايتجزّاى متكلمين ، كه براهين جزء لايتجزّى وجود آن را باطل مىكند ؛ و اگر بگوييم نه ، يك بعد دارد يا دو بعد دارد و سه بعد ندارد ، گفته‌اند باز هم همان براهين جزء لايتجزّى در آنجا وارد مىشود .\r\nاين است كه از نظر تحليل فلسفى اگر ما انرژى را در مقابل ماده بگيريم كار مشكلى است ؛ يعنى تصورش نيست مگر اينكه خود انرژى را نوعى از ماده بدانيم يعنى براى آن ابعادى قائل باشيم . در اين صورت ما بايد به دو نوع ماده قائل باشيم : يك ماده با يك خصوصيات ، و يك ماده با خصوصيات ديگرى . باز تازه ما به دو نوع ماده قائل شده‌ايم ، دو نوع ماده كه هر دو جرم هستند ؛ و الّا همين طور چشم بسته بگوييم ماده\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتبديل مىشود به انرژى ، انرژى تبديل مىشود به ماده ، و بعد ماده را يك چيزى تعريف بكنيم ، انرژى را نقطهء مقابل آن حساب بكنيم ، اين از نظر فلسفى ما را با بن بستها و اشكالاتى مواجه مىكند .\r\nديگر اينكه در همين نظريات مىخواهند بگويند كه آن اصلى كه ماده و انرژى هر دو ، حالات او هستند - كه در واقع او را بايد بگوييم ماده ، و اين را كه تا حالا مىگفتيم ماده ، ديگر از ماده بودن خارج شد - او يك چيزى است كه گاهى به اين صورت درمىآيد گاهى به آن صورت ؛ يعنى گاهى به صورت مادهء قديمى درمىآيد يعنى داراى مقدار مىشود و گاهى نه . پس فرض شده است مادهء اصلى مىتواند منفك از مقادير وجود داشته باشد « 1 » .\r\nبه هر حال نظريهء جديد مىخواهد به يك اصلى بسيط تر از آنچه تاكنون آن را ماده مىدانسته‌اند معتقد شود ، در واقع ماده را يك مرحله جلوتر ببرد ؛ اين را كه تا حالا ماده مىدانستيم اين خودش يك صورت است ، ماده يك مرحله بايد عقب‌تر برود . ولى اينجا داستان عجيبى پيش مىآيد كه نظريات مادى امروز مىخواهد برود در حدى كه به يك ماده‌اى قائل بشود كه آن ماده گاهى بىمقدار است و گاهى با مقدار ، يعنى گاهى در جلوهء اين ماده‌اى كه مىشناسيم هست و گاهى در جلوهء او نيست يعنى عارى از هر گونه مقدارى است ؛ يعنى لازمهء حرفشان اين است .\r\n\r\n\r\n\r\n\r\n","description":"","footnote":"\r\n( 1 ) . سؤال : پس مادهء اصلى از خود ماده منفك است ؟\r\nاستاد : ما مادهء جرم را كه مىگوييم ماده ، به اصطلاح قديم سخن مىگوييم . اين فرض معنايش اين است كه اين از ماده بودن خارج شد ، خيال مىكرديم ماده است . آن ، صورت است ديگر . حالا اگر مىگوييم ماده ، ديگر لفظ « ماده » به آن اطلاق مىشود . خيلىها آمده‌اند چنين حرفى گفته‌اند و حتى امثال راسل هم مىگويند [ كه 
  ] حالا اثبات وجود ماده از اثبات وجود روح مشكل‌تر است ، چون اگر ما ماده را تعريف كنيم به چيزى كه داراى ابعاد است ، ثابت كردن آن امروز خيلى مشكل است . همين قدر مىتوان گفت چيزى هست كه تظاهراتى دارد و در يكى از تظاهرات خودش به صورت آن كه ما تا حالا ماده مىدانستيم درمىآيد و در يكى از تظاهرات خودش اين تظاهر را هم ندارد . همين قدر مىتوانيم بگوييم چيزى هست كه تظاهرات مختلف دارد ، يكى از تظاهرات مختلفش اين است . تازه يكى از تظاهرات مختلفش اين است كه به ذهن ما اينجور مىآيد . شايد اين تظاهر هم براى ما چنين نمودى دارد ، آن فى حدذاته چنين نمودى هم نداشته باشد و لهذا خيلى كار مشكل مىشود ؛ يعنى مسألهء اثبات ماده در خارج به آن معنا كه قدما مىگفتند و مادى خودش را مادى مىدانست ، يعنى مىخواست بگويد من جز به جسم و جرم و جسمانيت به چيز ديگر اعتقاد ندارم ، خيلى مشكل مىشود .\r\n","page_name":" 189 ","page_number":189},
  {"content":"\r\n\r\n\r\nتعارض ميان مفهوم جديد ماده با مفهوم فلسفى آن\r\nحكماى الهى از قبيل بوعلى راضى نمىشوند ؛ مىگويند نه ، آن كه مادهء اصلى عالم است امكان ندارد از مقدار بتواند مجزا بشود ؛ يعنى اگر اصول علمى امروز همچنين حرفهايى را ، چنين فرضيه‌هايى را پيش بياورد اصول فلسفى اين آقايان اجازه نمىدهد كه ما قبول بكنيم وجود يك حقيقتى را كه يكى از تظاهراتش ذى مقدار بودن باشد و گاهى منفك باشد از اين . آنها هم مىگفتند ذى مقدار بودن يكى از صورتهاست ولى مىگفتند انفكاك‌پذير نيست ، هميشه در اين صورت است ( انّ الهيولى لاتتجرد عن الصورة ) ، يك « آن » هم از آنچه كه شيخ و اينها آن را « صورت » مىنامند - و شيخ اشراق خود او را ماده مىداند - جدا شدنى نيست . در صورتى كه علم امروز مىخواهد بگويد نه ، آن يك چيزى است كه گاهى به صورت لا مقدار وجود دارد و بعد حالت [ ذى 
  ] مقدار بودن به خودش مىگيرد ؛ يعنى به صورت لاجسم وجود دارد ، بعد حالت جسمى پيدا مىكند . چنين حالت ، حالتى است كه اسمش را مىگذارند « تجرد ماده از صورت » ؛ يعنى يك امرى ، يك حقيقتى ما داشته باشيم كه آن مادهء اصلى باشد و اين صورت جسميّه صورت او باشد و آن حقيقت اصلى ولو در يك « آن » بدون صورت باشد . شيخ مىگويد كه نه ، اين محال است ، چنين چيزى نمىشود .\r\n\r\nمادهء فلسفى هيچگاه از صورت جسميه جدا نمىشود\r\nآنگاه شقوقى برايش ذكر مىكند ، مىگويد در حال تجرد هر حالتى را برايش فرض بكنيد امكان ندارد . مىگويد : او در حال تجرد از اين صورت جسميه ، يا ذى مقدار و ذى وضع هست يا نيست . اگر نيست معنايش اين است كه مجرد است . اگر مجرد باشد امكان ندارد يك امر مجرد بعد از اينكه يك مدتى مجرد است دوباره بيايد مقدار بپذيرد ؛ چون امر مجرد نسبتش به همهء مكانها و زمانها على السويه است ، ديگر معنى ندارد در اين نقطهء معين بيايد ، مثلًا بگوييم در اينجا صورت قبول كند . اگر بگوييم در حالى كه از صورت مجرد است ، مجرد محض نيست و در عين حال يك امر ذى وضع\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاست - يعنى در يك جاى معين با اشياء نسبت دارد و در حالى كه با اشياء نسبت دارد وجود دارد - باز همان شقوق مىآيد كه آيا به صورت نقطه موجود است ؟ نقطه ، مستقل نمىتواند وجود داشته باشد ؛ يا به صورت غير نقطه وجود دارد ؟ باز لازم مىآيد خودش ابعاد داشته باشد . فرض كرديم كه او معرّاى از همهء ابعاد ، مستقلا خودش وجود دارد . اين است كه همهء فروضى كه مىشود را شيخ رد مىكند ؛ مىگويد پس ماده مجرد از صورت نمىتواند وجود پيدا كند . اين خلاصهء فصل است تا اينجا « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا اصولا امكان دارد كه ما مادهء ذى وضع تصور كنيم ولى بدون ابعاد ثلاثه ؟\r\nاستاد : البته واقعا كه وجود ندارد ، ولى تصورش مىكنيم .\r\n- منظور اين است كه « وضع » تصور بكنيم ولى « بعد » تصور نكنيم ؟\r\nاستاد : يعنى نقطهء جوهرى ؛ يعنى يك جوهرى كه حالت نقطه را داشته باشد . همان جزء لايتجزّى كه نظريهء متكلمين است .\r\n- آن را هم كه واقعا تصور نمىكنيم .\r\nاستاد : فرض مىكنيم ، فرض وجود چنين امرى را مىكنيم منتها برهان آن را رد مىكند .\r\n","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\nفصل ( 4 ) فى اثبات التخلخل و التكاثف\r\n« و لأن هذا الجوهر انما صار كمّاً به مقدار حلّه فليس بكم بذاته فليس يجب أن يختص ذاته بقبول قطر بعينه دون قطر و قدر دون قدر و نسبة ما هو غير متجزّى فى ذاته بل انما يتجزّى بغيره الى أىّ مقدار يجوز وجوده له نسبة واحدة . . . »\r\nبحث در تخلخل و تكاثف است « 1 » . اين بحث و مباحث نظير آن يك كلياتى است به اصطلاح در « طبيعيات » .\r\nيكى از آن كليات از نظر اين فلاسفه ، تخلخل و تكاثف است و اين به هر حال مسألهء خيلى جالبى است و آن اينكه آيا ماده قابليت اين را دارد كه بدون اينكه از خارج چيزى بر او اضافه بشود ، بر حجمش افزوده بشود ؟ و يا بدون آنكه چيزى از او جدا بشود حجمش كمتر بشود ؟\r\n\r\n\r\n\r\n\r\n","description":"","footnote":"\r\n( 1 ) . سؤال : آيا اين بحث دنبالهء اثبات همان صورت جسميه است ؟\r\nاستاد : خير ، اين بحث ديگرى است ، يعنى اين هم به اصطلاح مثل همان مسأله جزء مبادى طبيعيات است . در شفا اصلًا بابى براى اينها دارد به عنوان « مبادى طبيعيات » .\r\n","page_name":" 193 ","page_number":193},
  {"content":"\r\n\r\n\r\nدو نوع تخلخل و تكاثف مجازى و حقيقى\r\nالبته اين هم معلوم است كه وقتى مىگوييم حجمش زياد بشود ، مقصود اين نيست كه اين را به صورتى دربياوريم كه خلل و فرجش زياد بشود ، چون خلل و فرج اگر زياد بشود در مجموعه بر حجم افزوده نشده است . پس مقصود اين است كه بدون اينكه خلل و فرجى در كار باشد ، بر حجمش افزوده بشود ، و بدون اينكه خلل و فرجى داشته باشد و بعد بخواهد پر بشود ، از حجمش كاسته بشود . و لهذا اينها دو نوع تخلخل و تكاثف قائلند : تخلخل و تكاثف حقيقى ، كه همين بود كه الآن گفتيم ، و ديگر تخلخل و تكاثف مجازى .\r\nفرض كنيد يك گياه در اثر تغذّى رشد مىكند و بر حجمش افزوده مىشود ، ولى اين در اثر تغذى است ، يعنى ماده‌اى از خارج وارد مىشود و بر حجمش افزوده مىشود . اما صحبت اين است كه اگر هيچ ماده‌اى از خارج وارد نشود آيا چنين چيزى هست يا نه ؟ خودش مسألهء خيلى جالبى است . مثلًا فرض كنيم اگر جسمى به اندازهء اين كتاب را تو پر بدانيم يعنى خلل و فرجى نداشته باشد ، آيا امكان اين هست كه بر ابعادش افزوده بشود بدون اينكه ماده‌اى از خارج در آن ريخته بشود ؟ يا از ابعادش كاسته بشود و كوچك‌تر بشود بدون اينكه چيزى از آن كسر شود ؟ فرض كنيم ابعاد عالم ، هر چه مىخواهد باشد ، از اين كه هست بزرگ‌تر بشود ، يا از اينكه هست كوچك‌تر بشود .\r\nاينها معتقد هستند كه تخلخل و تكاثف ، ممكن است . برهان بر ممكن بودنش اقامه مىكنند نه بر وقوعش . وقوعش مطلب ديگرى است .\r\n\r\nبرهان حكما بر امكان وقوع تخلخل و تكاثف\r\nمىگويند : مىخواهيم ببينيم يك جسمى كه مقدارى دارد ( چه كوچك چه بزرگ ) ، مثلًا اين بخارى كه فلان مقدار خاص را دارد ، يا فلان جسم بسيط ( البته بسيط از نظر قدما ) مثل هواى اين اتاق كه اين حجم معين را دارد ، يا اصلًا مجموع هواى محيط بر زمين كه يك حجم معينى را دارد ، يا مجموع آبهاى عالم كه يك حجم و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمقدار معينى را دارد ، اين مقدار معين از كجا پيدا شده است ؟ چرا مقدارش از اينكه هست بيشتر يا كمتر نيست ؟ اين خودش يك مسأله‌اى است .\r\n\r\nسه نظريه راجع به اينكه چرا اشياء داراى مقادير معين هستند\r\nشما يك جسم معدنى مثلًا يك فلز را در نظر بگيريد . اين فلز يك مقدار معينى است يعنى يك حجم معينى دارد . خوب جاى اين سؤال هست كه چرا اينقدر است ؟ چرا اين حجم را دارد ؟ چرا كمتر از اين نيست ؟ چرا بيشتر از اين نيست ؟ فرض كنيم جسمى را داريم كه حجمش 10 سانتيمتر در 10 سانتيمتر در 10 سانتيمتر است . پذيرش اين حجم خاص براى اين جسم به چه دليل منطقى است ؟ اينكه اين جسم اين حجم را داشته باشد نه غير اين را علت بايد داشته باشد .\r\n\r\nنظريهء اول\r\nممكن است بگوييم اين شىء به دليل اين صورت جسميه‌اى كه دارد ( كه صورت جسميه را قبلًا تعريف كرديم ) كه مشترك است ميان اين جسم و همهء اجسام ديگر ، اين حجم معين را دارد . معلوم است كه اين حرف باطل است چون صورت جسميه مشترك ميان همهء اجسام است . اگر لازمهء صورت جسميه داشتن اين حجم معين باشد ، بايد همهء اجسام داراى همين حجم معين باشند چون به قول شما اين از لوازم صورت جسميه است ؛ پس چرا با اينكه صورت جسميه مشترك است ميان همهء اجسام ، اجسام از نظر حجم و ابعاد با يكديگر اختلاف دارند ؟ بله ، اگر كسى نظريهء قديمى ذيمقراطيس را بپذيرد ( نه همهء حرفهاى ذيمقراطيس را ) ، مثلًا معتقد باشد كه اجسام عالم مركّبند از ذرات بسيار كوچك و اين ذرات كوچك همه يك حجم معينى دارند ؛ مثلًا فرض كنيد 1 ميليمتر مكعب را هزار بار يا ده هزار بار و يا يك ميليون بار كوچك كنيم ، اين ذره داراى آن حجم است ، آن ذره هم داراى آن حجم است ، اگر مكعبند همه مكعبند و اگر كروى هستند همه كروى هستند ، و اگر شكل ديگر هست همه آن شكل ديگر را دارند ؛ اگر اينجور باشد مىشود اين فرضيه را بيان كرد كه اين حجم خاص ناشى از صورت جسميه است ؛ يعنى اصلًا جسم از آن جهت كه جسم\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاست اقتضا دارد اين مقدار معين و ابعاد معين را . ولى اين حرفى است كه نه ذيمقراطيس مىگويد و نه تأييد شده است . خود ذيمقراطيس هم مدعى است كه آن ذرات صغار صلبه ، با ابعاد مختلف و با اشكال مختلف هستند . او مدعى است كه بعضى از ذرات مثلًا كروى شكلند ( مدعى بود كه آب مثلًا ذراتش كروى شكلند ) ، بعضى مكعبند ، بعضى حالت يك منشور را دارند و بعضى نوكشان تيز است . غرض اين است كه پس ما نمىتوانيم مقدار معين خاص داشتن را ناشى از صورت جسميه بدانيم .\r\nحال يك انسان خاصى را در نظر مىگيريم ، مثل زيد كه داراى ابعاد معينى است :\r\nدستش ، انگشتانش ، سرش ، گوشش ، هر كدام داراى يك ابعاد خاص معينى است . اگر بگوييم چرا اينطور است ؟ و بگويند چون زيد جسم است ، مىگوييم اگر جسم اقتضا مىداشت كه اين ابعاد خاص را داشته باشد ، همهء انسانها بلكه همهء اجسام عالم بايد اين شكل را داشته باشند . پس اينجا يك علّت ديگرى غير از اصل جسميت مشتركه دخالت دارد .\r\n\r\nنظريهء دوم\r\nفرضيهء ديگر اين است كه ابعاد را محصول علل خارجى بدانيم ، يعنى علل بيرون از وجود شىء ؛ مثلًا بگوييم اگر اين كتاب داراى اين ابعاد است ، به خود اين كتاب مربوط نيست ، صورت جسميهء اين كتاب اين را اقتضا ندارد ، يك امر ديگرى مثل صورت نوعيه هم در او چنين اقتضائى ندارد ، بلكه مجموع علل خارجى يعنى عللى كه بر اين شىء احاطه دارند اقتضا كرده است كه اين اين گونه باشد . به تعبير ديگر اگر ما محيط طبيعى را تغيير دهيم ، مثلًا حجمش عوض مىشود ؛ اگر اين را ببريم در محيطى كه فرض كنيد تراكم اجسام در آنجا بيشتر باشد ، حجمش كمتر مىشود ؛ اگر در محيطى ببريم كه تراكم كمتر از اين باشد آنوقت حجمش بيشتر مىشود ، بستگى دارد به اينكه چقدر تراكم كمتر باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . - در مورد كسانى كه به ماه رفته‌اند اين نظريه را تأييد كرده‌اند كه اگر آن لباسهاى مخصوص را نپوشند چون جاذبهء ماه كمتر است منفجر مىشوند .\r\nاستاد : بله ، همين طور هم هست ؛ يعنى اين مقدار الآن تقريبا مورد قبول است كه منفجر مىشوند ؛ البته نه به اين\r\n","page_name":" 196 ","page_number":196},
  {"content":"\r\n\r\nبه هر حال اين هم خودش نظريه‌اى است ، كه بايد ببينيم آيا اين نظريه درست است يا نادرست ، و اگر درست است با نظريهء تخلخل و تكاثف چه نسبتى دارد ؟ اين هم اگر درست باشد به يك معنا تأييد تخلخل و تكاثف است ؛ يعنى اگر تراكم كمتر باشد اين جسم بر ابعاد خودش مىافزايد ، پس معلوم مىشود كه جسم اين امكان در آن هست كه بر ابعاد خودش بيفزايد .\r\n\r\nنظريهء سوم\r\nاحتمال ديگر اين است كه بگوييم اين بستگى دارد به علل درونى خود شىء نه به علل خارجى . به تعبيرى اينها به صورت نوعيه بستگى دارند ؛ يعنى اگر يك شىء يك حجم خاصى دارد بستگى دارد به نوعيت آن ، يعنى چه جنسى دارد و چه فصلى دارد ، و ما مىدانيم كه جنس و فصل‌ها به عبارت ديگر ماده و صورت‌ها هستند و آن آخرين صورت را ما مىگوييم « صورت منوّع » ؛ يعنى بستگى دارد به صورت منوّع .\r\nاين را هم تا اندازه‌اى مىدانيم كه حتماً درست است . مثلًا مورچه در همان فضا وجود دارد كه شتر در آن فضا وجود دارد ، ولى هرگز مورچه ابعادش از يك حد معين خارج نمىشود . بزرگ‌ترين مورچه‌ها را كه ما در نظر بگيريم ، به اندازهء يك مگس هم نيست ؛ كوچك‌ترين شترها را هم در نظر بگيريم باز برابر است با ميليونها ميليون مورچه . مىرويم سراغ گياهان و درختها . مىگوييم هر گياهى يك استعداد معينى براى رشد دارد . درخت چنار آنقدر رشد مىكند و بالا مىرود كه مثلًا اگر يك درخت چنار به طول چهار متر باشد مىگوييم حتماً دچار آفت شده است ؛ ولى درخت ديگرى مثل گلابى استعداد اينهمه رشد كردن را به اندازهء درخت چنار يا درخت گردو ندارد ، تا يك مقدار معين قد مىكشد و نه بيشتر . در حيوانات مىبينيم هر كدام از اينها يك استعداد معينى براى رشد دارد و نه بيشتر ، با اينكه محيطهاى همه يكسان است . در محيطهاى يكسان ، استعداد اينكه رشد چقدر باشد يكسان نيست ، بيشتر و كمتر دارد ، و اين قطعا\r\n\r\n\r\n\r\n\r\n","description":"","footnote":"\r\nمعنا كه ابعاد اضافه شود ، بلكه مثلًا از نظر خون كه در بدن انسان هست و متناسب است با ميزان فشار هوا ؛ اگر از ميزان فشار هوا كاسته بشود ، آنوقت اين خون تمايل به بيرون زدن پيدا مىكند و بعد ، از تمام مسامات بدن خون بيرون مىزند .\r\n","page_name":" 197 ","page_number":197},
  {"content":"\r\n\r\nمربوط مىشود به نوعيّت اين شىء .\r\n\r\nنتيجه‌گيرى از نظريات فوق\r\nاز اين سه نظريه ، ما مجموعا مىخواهيم چنين نتيجه بگيريم كه ماده اگر كمّيتى دارد ، به حكم اينكه اين كمّيت حلول در او دارد و عارضى او هست ، او اين ماده را محدود نمىكند كه بايد حتماً همين كمّيت را داشته باشى نه كمتر و نه بيشتر . همين جور كه عرض است ، عارضى هم هست يعنى قابل زوال است . نمىگوييم كه حتماً بايد زائل بشود ولى قابل زوال است و به معناى اين است كه به هر حال اگر ماده و جسم يك ابعاد معينى را دارد اينها ذاتى لايتخلّف نيست ، امكان اينكه اين ابعاد را عوض كند ، كوچك‌تر يا بزرگ‌تر بشود ، در او هست .\r\nبنابراين شيخ مسألهء امكان تخلخل و امكان تكاثف هر دو را مطرح مىكند . در طبيعيات قديم جزء مبادى طبيعيات و اصولى كه مسلّم مىگرفتند همين بود كه ماده ، هم امكان تخلخل دارد و هم امكان تكاثف . مثلًا اينها معتقد بودند به اينكه هوا ، هم تخلخل مىپذيرد و هم تكاثف . مثلًا مىگفتند اينجور نيست كه اگر مثلًا 20 متر مكعب هوا در اينجا وجود دارد و ما 2 متر مكعب هوا از اينجا بيرون بكشيم ، آنوقت 18 متر مكعب هوا داشته باشيم و به اندازهء 2 متر مكعب خلأ وجود داشته باشد . مىگويند نه ، فورا آن باقيمانده‌ها جاى آن را پر مىكنند ، ولى با تخلخل پر مىكنند نه اينكه خود آنها خلل و فرج داشته باشند ، يعنى مثل اينكه رقيق مىشوند . هر چه شما بيرون بكشيد ، چون بالاخره يك مقدارى هست ، باز كلّ فضاى 20 متر مكعب را پر مىكند . حتى به عقيدهء آنها ممكن است شما بيش از مقدارى كه اول هوا وجود داشته ، هوا بكشيد ، باز هم هوا وجود داشته باشد ، يعنى هواى باقيمانده باز آنجا را پر بكند يعنى بر ابعاد خودش بيفزايد و برعكس ، هواى بيرون تكاثف پيدا مىكند . البته مقدار هوا در مجموع عالم يك ظرفيت بيشتر نيست ، لذا تغيير نمىكند و هواى بيرون به واسطهء اين هواى اضافى كه از اينجا بيرون مىرود تكاثف پيدا مىكند يعنى كمتر مىشود . اگر به هر نسبت شما از اينجا هوا اضافه بكنيد به همان نسبت هواى بيرون كمتر و كوچك‌تر مىشود . اين را به حساب تخلخل و تكاثف مىگذاشتند . البته مىگفتند هوا ابا دارد ، يعنى مقاومت دارد در مقابل اين تخلخل و تكاثف ، يعنى با « نيرو » و « فشار » مىشود تا يك حدى اين\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nكار را كرد ، ولى به هر حال يك كار عملى و شدنى است « 1 » . اين در اجزاء عالم .\r\n\r\nتخلخل و تكاثف در كل عالم طبيعت\r\nالبته يك مسألهء ديگرى هم هست و آن يك نظريه‌اى است كه آيا در كل عالم تخلخل هست و يا تخلخل نيست ؟ نه در يك جزء خاص ، در كل عالم . اين باز مبتنى بر\r\n\r\n\r\n\r\n\r\n","description":"","footnote":"\r\n( 1 ) . سؤال : آيا توپى كه باد مىكنند نيز همين طور است ؟\r\nاستاد : نه ، اين فرق مىكند .\r\n- آيا در تكاثف تداخل پيش نمىآيد ؟\r\nاستاد : نه ، تداخل محال است . تداخل اين است كه آن اولى باقى باشد و يك امر ديگرى بيايد جاى او را بگيرد ، يعنى در همان جا كه او وجود دارد او هم جا داشته باشد . فرض كنيد به حجم اين كتاب ما هوا داريم ؛ « تداخل » اين است كه بدون اينكه حجمش كم بشود ، به همين حجم باقى بماند و ما همين مقدار هواى ديگر بياوريم كه آن هوا در همان جا كه اين جا دارد جا بگيرد ؛ يعنى اگر دو هوا در يك مكان جا بگيرد اين مىشود تداخل . ولى « تكاثف » معنايش اين است كه اگر هوايى هم فرض كنيد از بيرون مىآيد ، به هر نسبت كه از بيرون بيايد هواى داخل كوچك مىشود ، حجم اين كوچك مىشود و جا براى او باز مىشود .\r\nسؤال : اجزاء خودشان تداخل پيدا مىكنند ؟ حجمى كه كوچك مىشود چگونه كوچك مىشود ؟\r\nاستاد : ببينيد ! تكاثف معنايش اين است كه حجم كوچك بشود بدون اينكه چيزى از او برداشته شود . شما مىگوييد در عين اينكه باقى است چگونه كوچك مىشود ؟ مىگويند واقعيت ماده را حجمش تشكيل نمىدهد ، حجم براى او مقدار است ، يك امر عارضى است . اينها مىگويند حجم غير از واقعيت جسم است ؛ واقعيت جسم يك چيز است ؛ مقدار حجم آن چيز ديگرى ؛ اين وقتى كم مىشود در واقع خودش كم نشده ، مقدارش كم شده .\r\nسؤال : راجع به ميخ و ديوار ، اين مسئلهء تداخل در آنجا هم صدق مىكند ؟\r\nاستاد : نه ، قدما هم قبول داشتند كه در اينجور چيزها خلل و فرج هست . ميخى را اگر مثلًا ما به چوبى فرو مىكنيم بدون اينكه حجم چوب زيادتر بشود در حالى كه ميخ هم داخل او شده است ، بدين صورت است كه اين چوب جاهاى خالى دارد ، و لهذا كوبيده‌تر مىشود يعنى بيشتر همديگر را مىگيرند . يك شوخى بكنيم [ استاد با خنده 
  ] مثل مجالس علما مىشود . مجالس علما اينجور است . شما مىبينيد يك عده نشسته‌اند و فرض كنيد يك زاويه‌اى را پر كرده‌اند . يك نفر ديگر آمد ، فرق نكرد . يك نفر ديگر آمد باز هم فرق نكرد . اين براى آن است كه مىآيند بر همديگر فشار مىآورند . يك وقت باز نشسته‌اند و بين دست و پهلوى هر نفر فاصله هست ، ولى وقتى فشار مىآيد از عرضشان به اصطلاح كم مىشود . اين هم همين طور است . يا مثلًا فرض كنيد يك كسى كمربند به كمر خودش مىبندد ؛ اگر شما كمر او را با يك متر اندازه بگيريد مىبينيد 80 سانتيمتر است ؛ بعد يك كمربند مىبندد و 70 سانتيمتر مىشود ؛ اين فشار مىآورد ، وقتى كه فشار آورد يك مقدار به طرف تو جمع مىشود و يك مقدار مثلًا به طرف بالا مىرود . اين را تخلخل و تكاثف نمىگويند ، تخلخل و تكاثف كه اينها مىگويند به عنوان يك حقيقتى است كه در عالم هست .\r\nسؤال : آيا تخلخل و تكاثف حقيقى در علوم امروز مورد توجه هست ؟\r\n","page_name":" 199 ","page_number":199},
  {"content":"\r\n\r\nدو نظريه است : اگر كسى گفت كه مجموع ابعاد در عالم غيرمتناهى است ، يعنى ابعاد متناهى نيست ، تخلخل معنى ندارد . چون تخلخل افزايش حجم است ؛ تا يك محدوديتى نباشد و تا تناهى نباشد ، افزايش معنى ندارد . افزايش براى غيرمتناهى ديگر معنا ندارد . چيزى كه به جايى منتهى نمىشود و بالفعل غيرمتناهى است ديگر تخلخل در آن معنا ندارد .\r\nاما اگر گفتيم كه ابعاد عالم متناهى است ، آن وقت فرض تخلخل مىشود ؛ همين نظريه‌اى كه امروز به آن « افزايش كيهانى » مىگويند و آن اين است كه مجموع عالم\r\n\r\n\r\n\r\n\r\n","description":"","footnote":"\r\nاستاد : در علم امروز ، اين از يك نظر بستگى دارد به مسألهء خلأ كه آيا خلأ در طبيعت وجود دارد يا وجود ندارد ؟\r\nامروز هم معتقد هستند كه اين زمين ما امكان اينكه به اندازهء يك توپ بشود هست ؛ ولى اينها روى اين حساب مىگويند كه قائل به خلأ هستند ؛ يعنى مىگويند جهان بيش از آن مقدار كه ملأ آن را پر كرده باشد خلأ در آن وجود دارد . مىگويند مجموعهء منظومهء شمسى چقدر ابعاد را تشكيل مىدهد و داخل اين منظومه چقدر به وسيلهء زمين و ساير سيارات پر شده است و چقدر از آن خالى است . حالا اگر فضاهاى ميان كرات منظومهء شمسى از همه چيز خالى مىبود ، نسبت جاهاى پر با جاهاى خالى اصلًا قابل قياس نبود ؛ يعنى اگر الآن خورشيد را با تمام توابع و سيارات خودش به يكديگر ملحق كنند و مثلًا همه جزو خورشيد بشوند ، از يك ميليارد ميلياردم مجموعهء كيوانى هم كه الآن تشكيل مىدهد كوچك‌تر مىشود . اينها معتقدند كه در درون ذرات اتمى چنين نسبتى حكمفرماست ؛ يعنى آن ذرات آنقدر كوچك است كه نسبت آن هستهء مركزى و هسته‌هاى جانبى به آن فضايى كه اينها در آن فضا گردش مىكنند اينقدر ناچيز است كه اگر اتمى را به شكلى در بياورند كه ذرات جانبى بچسبد به مركز ، آنقدر كوچك مىشود كه اين منظومهء شمسى به خورشيد بچسبد ؛ و بنابر اين اگر خلأهاى داخل اتمها را بخواهند پر كنند و مادهء محض بخواهد بشود ، شايد زمين ما به اندازهء يك توپ در بيايد . اين نظريه به تخلخل و تكاثف حقيقى مربوط نمىشود .\r\nحالا اگر كسى گفت كه « واقعا آنچه كه اينها مىگويند ، خلأ واقعى است » پس آنچه كه اينها مىگويند ربطى به باب تكاثف ندارد . ولى اگر كسى خلأ را محال دانست و گفت حتى آن فضاهايى كه ما آن را به نام « ماده » مىشناسيم و از نظر اينها خالى است در واقع خالى نيست ، باز از يك مادهء بسيار رقيق‌ترى كه بشر هنوز آن را نشناخته پر است و اصلًا امكان ندارد كه فضا بدون ماده وجود داشته باشد ، آنوقت آنچه كه امروز مىگويند ، تكاثف حقيقى مىشود .\r\nدر تخلخل هم مسأله از همين قبيل است . اگر ما قائل به خلأ بشويم ، تخلخل پيدا كردن ، پر شدن همان جاهاى خالى است ؛ ولى اگر قائل به خلأ نشويم و بگوييم كه ملأ است ، هر تخلخلى ملازم با يك تكاثفى خواهد بود ؛ يعنى هر چيزى كه بر حجمش افزوده بشود ، بايد چيز ديگرى كه در كنار او هست از حجمش كاسته بشود ؛ چون مجموع حجمها كه فرقى نمىكند ؛ يعنى وقتى همه جا از ماده پر است ، اگر اين بنا بشود بر حجمش افزوده بشود بايد حجم هواى مجاور كوچك‌تر بشود ، اگر اين بخواهد متخلخل بشود بايد هوا متكاثف بشود . فرض كنيم هوا به يك علتى قبول نمىكند تكاثف را ، هوا فشار مىآورد به بالاتر از خودش ؛ بالاخره بايد در يك جايى تكاثف رخ بدهد ؛ بايد امكان تكاثف باشد تا براى اين شىء امكان تخلخل باشد .\r\n","page_name":" 200 ","page_number":200},
  {"content":"\r\n\r\nدائما در ابعاد خودش رو به افزايش مىباشد يعنى دائما عالم تخلخل پيدا مىكند و دائما بر حجم عالم افزوده مىشود و بر حجم همه چيز به طور تناسب و على السويه افزوده مىشود . معنايش اين است كه اين كتاب هم از ساعت اولى كه ما آمديم با الآن حجمش يكى نيست ، بيشتر شده است . اگر بگوييم چنانچه حجم اين بيشتر شده است پس چرا ما نمىبينيم ؟ مىگويند : شما وقتى مىتوانستيد ببينيد كه بتوانيد مقايسه كنيد .\r\nاگر اين به حجم خودش باقى بود ، آن هم به حجم خودش باقى بود ، شما و چشم شما هم به حجم خود باقى بود و همه چيز به حجم اولش باقى بود ، مىتوانستيد احساس بكنيد ؛ ولى چون همه به يك نسبت به حجمشان افزوده مىشود - كما اينكه اگر عالم دائما در حال تكاثف باشد - قابل احساس نيست .\r\nو لهذا مثلًا ببينيد در حركت به طور كلى اينطور است . حركت وقتى قابل احساس است كه يك ساكنى در كنار باشد ، يا لااقل اختلاف حركتى در كار باشد . وقتى كه اين در و ديوار ساكن هست ، من با اتومبيل ، با اسب ، با پاى پياده از كنار اين دانشكده رد مىشوم ، اين حركت احساس مىشود . اما اگر من حركت كنم ، همراه من هواى مجاور من هم حركت كند ، همراه هواى مجاور اين ديوار هم حركت كند ، اين در دانشكده هم حركت كند ، كوچه هم حركت كند ، ديگر حركت احساس نمىشود مگر در بيرون اين محيط ؛ مثل اينكه در داخل كشتى كه همه با هم حركت مىكنند احساس حركت نمىشود مگر از بيرون كشتى و در مقايسه با اشياء ساكن ، با دريا . حالا اگر دريا و هواى مجاور كشتى هم حركت كند ، حركت كشتى هم احساس نمىشود . مثل خود حركت زمين . چرا حركت زمين را بشر احساس نمىكند ؟ براى اينكه زمين حركت مىكند با همهء توابع و همهء متعلقاتش ؛ چون همه با هم حركت مىكنند هيچ حركتى احساس نمىشود . ولى كسى كه خودش را در بيرون زمين قرار دهد مىبيند كه زمين با همهء توابعش چگونه داراى حركت است .\r\nالبته در خصوص حركت مكانى يك مسألهء خوبى هست . اگر چه از بحث خارج مىشويم ولى اجمالا مطرح مىكنيم و آن اينكه آيا اگر همه چيز حركت مكانى داشته باشد واقعا همه حركت دارند و ما احساس نمىكنيم ؟ يا حركت مكانى استثنائا اينطور است كه اگر همه چيز حركت كند هيچ چيز واقعا حركت نمىكند ؟ يعنى در حركت كمّى اينجور نيست ؛ در مورد همين تخلخل و تكاثف واقعا قابل فرض است كه در آن واحد همهء اجزاء عالم تخلخل پيدا كنند و به ابعادشان افزوده بشود ولى ما احساس نكنيم ، يعنى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nفى حدذاته چنين چيزى مىتواند وجود داشته باشد ، مىتواند هم دائما كمتر بشود ولى ما احساس نكنيم ؛ در حركت كيفى هم همين جور است ؛ در حركت كيفى هم ممكن است همهء اشياء دائما به موازات يكديگر حركت كيفى داشته باشند گو اينكه ما احساس بكنيم يا نكنيم ؛ در حركت جوهرى هم همين جور است ؛ ممكن است همهء اشياء به موازات يكديگر حركت جوهرى داشته باشند و ما احساس نكنيم ؛ ولى در حركت مكانى نه ، در آن اشكالى هست . در حركت مكانى اگر همه با هم حركت كنند چيزى حركت نكرده است ، چرا ؟ براى اينكه اصلًا در باب ماهيّت حركت مكانى اين اختلاف هست ، چون در باب خود مكان اين اختلاف هست كه اصلًا واقعيّت « مكان » چيست ؟ اگر ما واقعيت مكان را فضا بدانيم ، يك فضاى مجرد ، بعد مجرد ، مثل آنچه كه شيخ اشراق قائل است ، يعنى به فضاى مستقل از اجسام قائل باشيم ، بگوييم مستقل از همهء اين اجسامى كه مىبينيم يك فضايى وجود دارد و معنى حركت مكانى اين است كه اجسام نقطه‌هايى از آن فضا را كه اشغال كرده‌اند تغيير مىدهند ؛ بله ، در آن صورت همهء اجسام مىتوانند حركت كنند يعنى هر كدام آن جايى را كه در آن فضا دارند عوض كنند و بروند جاى ديگرى ، البته به شرطى كه آن فضا غير متناهى يا بزرگ‌تر باشد ، و بايد « ابعاد جسمانى » را بگوييم كه محدود باشد .\r\nولى بنا به نظريهء مثل بوعلى سينا كه قائل به فراغ و بعد مجردى نيستند ، مىگويند : اساساً ابعاد از اين جسم به وجود مىآيد و « مكان » عبارت است از سطح مقعّر جسم حاوى ، و به عبارت ديگر مكان از نسبت ميان اشياء درست مىشود . مكان اين شىء ، يعنى اين شىء در ميان اين اشياء . اگر مىگوييم اين كتاب در اين مكان است ، معنايش اين است كه از يك طرف اين ميز آن را احاطه كرده و از پنج طرف ديگر هوا بر آن احاطه كرده است . اگر بگوييم « هواى اينجا » يعنى آن هوايى كه بر آن اين ديوار احاطه پيدا كرده است . ديوار را اگر بگوييم در اينجا ، يعنى جسمى كه بر او آن هوا احاطه كرده است . اصلًا مكان غير از « موقعيت شىء در ميان اشياء ديگر » معنايى ندارد و حركت مكانى يعنى تغيير موقعيّت دادن . حالا اين شىء وقتى كه حركت كرد موقعيتش عوض مىشود ؛ يعنى آن قسمت از اين ميز كه بر سطح آن احاطه كرده بود ديگر بر آن احاطه ندارد ، به جايش چيز ديگر بر آن احاطه پيدا مىكند ؛ آن قسمت از هوا كه بر آن احاطه داشت ديگر بر آن احاطه ندارد ، چيز ديگر احاطه دارد . تغيير موقعيتش مىشود تغيير مكان . حالا اگر بنا باشد اين حركت كند با همانى كه بر آن\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاحاطه دارد يعنى با محيطش حركت كند ، مثلًا اگر من و هواى دانشكده و ديوار و در دانشكده حركت كنيم اما يك بيرون ثابتى باشد باز حركت هست ، چون اين مجموع موقعيت خودش را با خارج خودش عوض كرده است . اگر آن مجموع تهران هم باشد با محيط خودش ، تهران حركت كند ، باز حركت درست است چون [ بيرون 
  ] محيط تهران ثابت است . اما اگر فرض كنيم همهء اشياء حركت مىكنند ، اين يعنى هيچ موقعيتى تغيير نمىكند و حركتى نيست .\r\nپس فرض اينكه همه چيز حركت بكند مساوى است با اينكه هيچ چيز حركت نكند ، و اين از خصوصيت حركت مكانى ناشى مىشود . چون حركت مكانى تغيير نسبت دادن با محيط است ، لازم است كه اگر همهء محيطهاى يك شىء بخواهند تغيير كنند ، شىء با محيطش ، با محيط محيطش ، با محيط محيط محيطش و همهء اشياء ديگر حركت كند ، يعنى هيچ تغييرى رخ ندهد « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : يعنى يك حركت دائمى ثابت هست ؟\r\nاستاد : نه ، اصلًا حركتى نيست ؛ يعنى برمىگردد به ثبات . ممكن است كه فرض كرد همهء اجزاء عالم حركت بكند ، ما احساس بكنيم يا احساس نكنيم ، ولى در اين مورد عرض كردم تفاوت ميان حركت مكانى و حركت غير مكانى وجود دارد .\r\n- مىتوانيم بگوييم اين شىء كه حركت مكانى مىكند به هر حال فاعلى دارد كه اين را حركت مىدهد .\r\nاستاد : يعنى نسبتش را با محيطش عوض مىكند .\r\nسؤال : حالا ما از جهت انتسابش به فاعل و محرك در نظر مىگيريم ، مىگوييم اگر همهء اشياء هم حركت بكنند ، حالا ما احساس بكنيم يا نكنيم ، يعنى كم‌كم اشياء به حركت بيفتند ، بايد با محركشان نسبت داشته باشند . حالا اگر ما احساس نكنيم آيا محرك دروغ است ؟\r\nاستاد : نه اينكه محرك دروغ است . محرك يعنى تغيير نسبت دهنده . اثرپذيرى در جايى درست است كه بخواهد از محيط خودش جدا بشود . معناى اينكه اين محرك دارد حركت مىدهد ، يعنى اين را از محيطش جدا مىكند . اصلًا حركت دهنده يعنى جدا كنندهء اين از محيط خودش . آنوقت اگر اين نخواهد از محيطش جدا بشود و محيطش هم بخواهد با او باشد و محيط محيطش هم با او باشد ، اصلًا محرك محرك نيست در آنجا ؛ چون اصلًا حركت كردن يك شىء يعنى نسبت پيدا كردن با محيط ، جدا شدن از محيط و منتقل شدن به محيط ديگر ، ولى وقتى كه اين و محيطش هر دو يك حكم را دارند ، ديگر محرك داريم ؟ معنا ندارد ، اينجا محرك نداريم . و لهذا اينجاست كه يك حرفى مىگويند و اين براى بعضيها اسباب تعجب مىشود و خودش مسأله‌اى هم هست . مىگويند اگر انسان در كشتى سوار باشد و كشتى حركت بكند او حركت نمىكند كشتى حركت مىكند ( حركت او مىشود بالعرض والمجاز ) . مىگويند : « ملا نصر الدين با پوستينش از پشت بام افتاد ( گويا طرفدار اين نظريه بود ) و صداى محكمى آمد . پرسيدند : چى بود ؟ گفت : پوستينم بود ، من هم در جوفش بودم » . حالا كشتى حركت مىكند ، انسان هم در جوفش هست . اينها مىگويند كشتى حركت مىكند ولى انسان حركت نمىكند مگر بالمجاز . مقصود اين است\r\n","page_name":" 203 ","page_number":203},
  {"content":"\r\n\r\n\r\n\r\n\r\n\r\n","description":"","footnote":"\r\nكه حركت هر شىء عبارت است از اينكه آن شىء نسبت خودش را با محيط خودش عوض بكند . جالس كشتى محيطش داخل كشتى است . بله ، اگر داخل كشتى بلند شود راه برود ، دارد حركت مىكند ، ولى در مورد خود حركت كشتى اين چون نسبت خودش را با محيط خودش عوض نمىكند ، بنابراين حركت نمىكند ، كشتى حركت مىكند ؛ كشتى است كه نسبت خودش را با محيط خودش عوض مىكند . بعد اگر بگوييم كه اگر اين حركت نمىكند پس چرا نتيجهء حركت برايش پيدا شد ؟ يعنى آيا هيچ فرقى نمىكند كه آدم مثلًا پياده از خانهء خودش راه بيفتد تا برود به شهر ديگرى ، كه دائما خودش محيط خودش را عوض كند ، و يا در يك محيطى سوار بشود و آن محيط برايش ثابت باشد ؟ مىگويند لزومى ندارد براى انتقال يك شىء ، كه به صورت يك واحد مستقل حركت كند ، يا به عنوان بالتبع يك كل ديگر حركت كند .\r\n","page_name":" 204 ","page_number":204},
  {"content":"\r\n\r\n\r\nفصل ( 5 ) فى ترتيب الموجودات\r\nبحثى دارند تحت عنوان « ترتيب موجودات » . البته « ترتيب » در اينجا همان مفهوم نظام را مىدهد ، در حد تقدم و تأخر و نه بيشتر . اينجا مقصود از « ترتيب » ترتيب ميان چيزهايى است كه فلسفه وظيفه دارد آنها را بشناسد ؛ به اين معنا كه در تقسيم اشياء ، فلسفه مىرسد به اينكه موجود يا واجب است يا ممكن ؛ واجب در جاى خود ، و ممكن يا جوهر است يا عرض ؛ و جوهر را هم گفتيم كه اينها مىگويند به پنج قسم منقسم مىشود : عقل ، نفس ، ماده ، صورت و جسم ؛ و عرض هم به نوبهء خودش به نه مقوله تقسيم مىشود . مقصود از « ترتيب موجودات » اين است كه آيا ميان اين ممكنات - يعنى ميان جوهر و عرض - تقدم و تأخرى هست ؟ كه مقصود قطعا تقدم و تأخر زمانى نيست ، و اين نيست كه جوهر در زمان قبل وجود پيدا كند و عرض در زمان بعد ؛ بلكه يك نوع تقدم ذاتى است ، لااقل در اين حد كه از دو چيز يكى محتاج به ديگرى است و وجودش متكى است به وجود ديگرى ، ولى ديگرى بىنياز از اوست ؛ آن بىنياز را مىگوييم تقدم دارد بر آن نيازمند .\r\nيا به تعبير ديگر ، آقايان يك حرفى دارند و آن اين است كه : فيض وجود كه جريان پيدا مىكند ( البته در اينجا نبايد از « جريان » مفهوم زمان و حدوث را درآورد ) و مىرسد به اشياء ، آيا از يكى به ديگرى مىرسد ؟ اين خودش يك مسأله‌اى است كه\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nهمان « ترتيب » مىشود .\r\nيك وقت اينجور تصور مىكنيم كه اشياء را منفصل و گسسته از يكديگر مىگيريم ، مثلًا مىگوييم فلان شىء وجود پيدا كرده ، اين كميّت و اين جوهر وجود پيدا كرده ، اين عقل و آن نفس وجود پيدا كرده ، تعدادى از اشياء به همين گونه وجود پيدا كرده‌اند ؛ و گاهى به شكل ديگر تصور مىكنيم كه وجود كه به يك شىء مىرسد از مجراى شيئى ديگر مىرسد . اين را گاهى به اين تعبير مىگويند كه فيض وجود مرور مىكند از فلان چيز به فلان چيز . در باب ماده و صورت اين حرف را مىزنند و در باب جنس و فصل مىگويند كه فيض وجود از صورت به ماده مىرسد يا مىگويند از فصل به جنس مىرسد . در واقع اينجور است كه از ايندو يكى به تبع ديگرى موجود است ، يعنى چون آن ديگرى موجود است اين موجود است .\r\nهمين حرف كه فيض وجود مرور مىكند از الف به ب ، معنايش يك نوع تقدم است براى الف نسبت به ب . اگر اشياء گسسته مىبودند و به يكديگر پيوسته و نيازمند نمىبودند ، و يا اگر هم نيازمند مىبودند اين نيازها به طور متساوى و متقابل مىبود ( يعنى مثل دور معى كه عين نيازى كه اين يكى به ديگرى دارد ، آن ديگرى نيز عين همان نياز را به اين دارد ) ديگر ترتيب معنى نداشت . اما وقتى كه نياز و وابستگى باشد و نوع وابستگى نيز فرق داشته باشد ( احيانا از طرف يكى بىنيازى باشد و از طرف ديگرى نياز ) قهراً نوعى ترتيب ميان اشياء برقرار مىشود . اين است كه مىگويند : در مقايسهء جواهر و اعراض ، اولاى اشياء به وجود ، جواهر هستند و بعد اعراض . باز در ميان جواهر پنجگانه ، جوهر مفارق ( يعنى مجرد كه اينها « عقل » مىنامند ) - اسم نفس را نبرده‌اند و نفس را اينجا در باب صورت وارد كرده است - عقل اولى به وجود است از مادّه و صورت و جسم .\r\nبنابراين جواهر ، اولى به وجودند نسبت به اعراض ، و در ميان خود جواهر هم ديديم تقدّم و تأخّر هست . بعد نوبت به اعراض مىرسد . البته باز در هر طبقه‌اى يك نوع تقدم و تأخرهايى هست ؛ يعنى اجسام بعضى بر بعضى تقدم دارند ؛ مثلًا بسائط به نوعى بر مركّبات تقدم دارند ، براى اينكه مركّب از بسيط به وجود مىآيد ، بسيط كه از مركّب به وجود نمىآيد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nمعناى « اولويّت به وجود »\r\nاينجا عنوان فصل « فى ترتيب الموجودات » است كه چون عنوان بحث اين است به همين معنا كه عرض كردم بايد تفسير كرد . ولى بعد شيخ در كلام خودش در شرح ، كلمهء « اولى » را مىآورد كه مىشود آن را « اولى » خواند - كه بعيد است « اولى » بخوانيم چون كلمهء « ب » دارد ( اولى الاشياء بالوجود ) - و مىشود « اولى » خواند . اگر « اولى » بخوانيم يك معنى مىدهد ، و اگر « اولى » بخوانيم معنى ديگرى . اگر « اولى » مىبود - كه نيست - بايد مىگفتيم « اولى الاشياء وجودا » نه بالوجود ؛ يعنى همان معنى ترتيبى كه الآن عرض كردم ، همان مفهوم ترتيب را مىآورد و نه چيز ديگر . ولى اينجا چون كلمهء « اولى » آورده ، ضمن اينكه ترتيب را بيان مىكند . به يك مطلب ديگر هم اشاره مىكند و آن مسألهء اولويّت است كه در مورد تشكيك گفته مىشود .\r\nدر منطق ، اينها بحثى دارند كه مىگويند كلّى بر دو قسم است : كلى متواطى و كلى مشكّك . بعد مىگويند كلى متواطى آن كلىاى است كه صدقش بر همهء افراد على السويه است ؛ يعنى هيچ فردى در مصداق بودن براى اين كلى ، نسبت به فرد ديگر ، اولويّت يا تقدّم يا اشرفيّتى ندارد . اگر مثلًا چند سنگ داشته باشيم ، اين ، مصداق سنگ است و آن هم همين طور . يا چند انسان اگر داشته باشيم ( به قول اينها در مصداق انسان بودن ، زيد و عمرو و بكر و ديگرى تفاوت ندارند . البته مقصود انسان فلسفى است نه اخلاقى ، يعنى همان كه « حيوان ناطق » درباره‌اش صدق مىكند ) نمىشود گفت : « زيد انسان‌تر است از عمرو » يا بالعكس . بنابراين در كلىهاى متواطى مفهوم كلى به طور مساوى بر اينها صدق مىكند . ولى گفتيم يك كلىهايى داريم به نام « كلىهاى مشكّك » كه صدقشان بر افراد على السويه نيست و لااقل صدقشان بر بعضى افراد اوّليت دارد نسبت به ديگرى و ديگرى آخريت دارد نسبت به او ، يا نسبت به بعضى افراد اولويّت دارد .\r\nقهراً نقطهء مخالف « اولى » ، « ادنى » مىشود به اين تعبير . حالا مثل چى ؟ قدما مثال كه مىزنند به همين « موجود » مىرسند كه اينجا محل بحث است ، مىگويند : بعضى از موجودات اولى نسبت به ديگرى هستند در موجوديت ؛ يعنى اگر يكى موجود باشد به طريق اولى ديگرى موجود است يا حتى اوّليت دارد ، اشدّيت دارد ، يا اضعفيت\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدارد و امثال اينها . و در ترتيب موجودات مثال مىزدند به همين « وجود » كه محل بحث است ، مىگفتند : جوهر اولى به وجود است از عرض ؛ در ميان جواهر ، جواهر مفارق اولى به وجود هستند از جواهر غير مفارق ؛ باز در اين جواهر ، صورت اولى به وجود است از ماده .\r\nولى قدما مبناى كلامشان در باب « كلى مشكّك » اين بود كه مىگفتند فقط آن كلّىاى مىتواند مشكّك باشد كه مصداقش مصداق ذاتى او نباشد ، مصداق بالعرض او باشد . يعنى چه ؟ يك وقت است كه يك كلى عنوان ذات يك شىء است ، مثل « انسان » كه عنوان ماهيت و ذات زيد است ؛ اينجا مىگوييم كه اين بايد يا نوع باشد يا جنس يا فصل . بعضى از كليات هستند كه عرضى هستند ، عرضى عام و عرضى خاص ؛ يعنى كلى بر اين فرد و افراد ديگر صدق مىكند ولى اين كلى به عنوان ماهيت اين شىء نيست ، به عنوان يك امر عرضى اين شىء است ، يعنى از نسبت ميان اين ذات و يك شىء ديگرى اين كلى پيدا شده . مثلًا « ابيض » را وقتى ما به اشياء نسبت مىدهيم ، به اين جسم مىگوييم « ابيض » و به آن جسم هم مىگوييم « ابيض » ، ولى مفهوم « ابيض » به معناى ماهيت اين اشياء نيست ، بلكه جسمى هست و بياضى ، و از رابطهء ميان جسم و بياض ، ما مشتقى به نام « ابيض » وضع كرده‌ايم كه بر جسم حمل مىكنيم . پس ما در اينجا سه چيز داريم : « جسم » داريم كه مصداقش همين ذات اين شىء است ، « بياض » داريم كه مصداق ذات اين بياض است كه عرض اين جسم است ، و « ابيض » داريم كه همان مفهوم كلى است كه از رابطهء بين جسم و بياض انتزاع شده است . و گفته مىشود : ما در خارج بيش از دو چيز نداريم : جسم و بياض ؛ و حال اينكه ما سه مفهوم داريم : جسم ، بياض و ابيض . ابيض يعنى جسم از آن نظر كه متصف به بياض است .\r\nاين مشتقات را اينجور مىسازيم . مشتقات ، مصداق با لذات و مصداق واقعى ندارند . در خارج كه دو چيز بيشتر نداريم يعنى جسم و بياض . اين شىء از آن جهت كه قابل ابعاد سه گانه است مصداق جسم است نه مصداق ابيض ، و بياض هم از آن جهت كه يك كيفيت خاص جسمانى است مصداق ماهيت بياض است ، و اما ابيض يك مصداقى جداگانه از ايندو ندارد ، ايندو مصداق بالذات معانى خودشان هستند . حال اين جسم به اعتبار اتصافش به بياض ، مصداق ابيض است . پس اين جسم مصداق بالذات اين شىء نيست ، مصداق بالعرض آن است .\r\nاينها مدعى بودند كه چون در ذاتيات تشكيك محال است - يعنى مىگفتند كه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nهيچ ماهيتى نسبت به افراد خودش نمىتواند مشكك باشد - پس ماهيت « انسان » نمىتواند مشكك باشد ، جسم هم چون يك ماهيتى است نمىتواند مشكك باشد ، بياض هم خودش يك ماهيتى است و نمىتواند مشكك باشد ، فقط مشتقها كه مصداقهاى بالعرض دارند مىتوانند مشكك باشند ، از باب اينكه اينها يك مصداق واقعى و بالذات ندارند .\r\nكلمهء « موجود » را هم اينها ( قدمايى مثل شيخ ) يك چنين چيزى مىدانستند .\r\nبعد شيخ اشراق پيدا شد و اين حرف را واژگون كرد ؛ گفت : خير ، ماهيات تشكيك بردار هستند و جسم در جسم بودن مىتواند مشكك باشد ، يعنى بعضى افرادش در جسم بودن اولى باشد نسبت به بعضى ديگر . افراد انسان در همان انسان بودن فلسفى مىتوانند مشكك باشند يعنى بعضى اولى باشند در انسانيت ، چون اصلًا ماهيت قابل شدت و ضعف است :\r\n بالنقص و الكمال فى المهية * أيضا يجوز عند الاشراقية \r\nولى بعد كه نظريهء « اصالت وجود » پيدا شد نظريهء شيخ اشراق نيز دگرگون شد « 1 » .\r\nبعد كه نظريهء اصالت وجود پيدا شد و بعد از آن نظريهء وحدت تشكيكى وجود پيدا شد ، مسئله شكل ديگرى به خود گرفت . از آن نظر كه ماهيت « 2 » تشكيك بردار نيست ، نظر مشّائين تأييد شد يعنى نظر شيخ اشراق رد شد . اما اين جهت كه تشكيك عبارت است از صدق يك مفهوم عرضى بر شىء ، و مفاهيم عرضى ملاك تشكيكها هستند كه باز نظر مشّائين بود ، اين هم رد شد . مسئلهء تشكيك شكل ديگرى پيدا كرد كه اصلًا باب تشكيك از باب ماهيات خارج شد . تمام ماهيات متواطى هستند و آنچه\r\n\r\n\r\n\r\n\r\n","description":"","footnote":"\r\n( 1 ) . سؤال : نظريهء اصالت وجود بعد از شيخ اشراق پيدا شد يا قبل از او پيدا شد ؟ نظريهء مشّائيان پس چه بود ؟\r\nاستاد : اصلًا آن وقت اين مسأله مطرح نبوده است و حتى شيخ اشراق هم به عنوان « اصالت وجود » رد نكرده ، به يك عنوان ديگر رد كرده است كه لازمهء حرفش اصالت ماهيت مىشود و الّا اسمى از « اصالت وجود » و « اصالت ماهيت » در كلمات شيخ اشراق نيست . توجه كنيد كه اصالت وجود و اصالت ماهيت مطرح نبود ولى اينكه ماهيت تشكيك بردار نيست مطرح بود .\r\n- به هر حال اينكه موجود را مشتق بگيريم بيشتر با اصالت ماهيت جور در مىآيد .\r\nاستاد : موجود به هر حال مشتق است .\r\n( 2 ) . يعنى آن كه در مقابل « وجود » قرار مىگيرد و آن كه در جواب « ماهو ؟ » واقع مىشود .\r\n","page_name":" 209 ","page_number":209},
  {"content":"\r\n\r\nمشكك است وجود است نه به معناى صدقش بر افراد ، چون وجود كه كلى نيست كه صدق بكند ، وجود حقيقتى است كه در ذات خودش داراى شدت و ضعف است ؛ و شدت و ضعف آمد در متن حقيقت و واقعيت و در ماوراء امور ذهنى .\r\nپس اينجا كه مسئلهء اولويّت را مطرح كرده است ، از يك نظر با همان بحث مشّائين كه قائل به تشكيك بودند و تشكيك را در عرضى مىدانستند منطبق مىشود ؛ يعنى مفهوم موجود يك مفهومى است عرضى مثل همهء مشتقات ديگر ، كه صدقش بر اشياء يك نوع صدق بالعرض است نه بالذات ، و چون صدق بالعرض است پس قابل تشكيك است . لذا مصاديق « موجود بماهو موجود » از آن جهت كه مصداق اين مفهوم هستند بعضى اولى هستند نسبت به بعضى . ذات واجب الوجود اولى است از موجودات به موجوديت ؛ بعد از او عقول مجرده اولى هستند ، و بعد از آن صور مجرده - كه در صور نفس بر غير نفس تقدم دارد - و صورت بر ماده تقدم دارد ؛ اينكه هيولى بر جسم يا جسم بر هيولى تقدم دارد را در اينجا طرح كرده است ؛ همهء جواهر بر اعراض تقدم دارند ؛ يعنى « موجود » از لحاظ تشكيكى به اين ترتيب صدق مىكند .\r\n\r\nاولويّت غير از ترتيب است\r\nاين يك برداشت است غير از برداشت ترتيب كه ابتدا گفتيم و عنوان مطلب است . مسئلهء ترتيب يعنى تقدم ذاتى . تقدم ذاتى به عالم ذهن مربوط نيست به اين معنا كه كداميك اولى است به مصداقيت ، يعنى كداميك تقدم وجودى دارد كه فيض وجود از آن به ديگرى مىرسد .\r\nولى مسئلهء اولويت يك مسأله‌اى است كه در مقام صدق مىگوييم اگر بنا باشد آن شىء موجود باشد ، به طريق اولى اين هم موجود است . مثلًا گاهى بين دو شىء تقدم و تأخرى نيست ولى اولويت هست . مثلًا اگر يك نفر آدم مقدارى فقه خوانده باشد - مثلًا كفايه ، رسائل ، مكاسب و يك مقدار درس خارج خوانده باشد - بعد كسى بگويد اين مجتهد است ؛ از طرف ديگر يك نفر ديگر هم باشد كه استعدادش از او بيشتر و همهء كتابهاى فقه را خوانده باشد بعلاوهء بسيارى كتابهاى ديگر ، در اينجا مىگوييم اگر فلانى مجتهد باشد ، به طريق اولى فلان كس ديگر مجتهد است ؛ يعنى اگر اين ، مصداق مجتهد باشد ، به طريق اولى فلان كس مصداق مجتهد است . حالا اينجا ميان\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاين آدم و آن آدم يك ترتب علّى و معلولى نيست كه بگوييم اجتهاد از او به اين رسيده است ، ولى در مقايسهء ميان ايندو مىگوييم او اولويّت دارد در مصداق بودن از اين و به طريق اولى مصداق آن است « 1 » .\r\n\r\nمسئلهء تشكيك در وجود\r\nمسئلهء حركت جوهرى نيز برمىگردد به همان شدت و ضعف در وجود ، نه شدت و ضعف در ماهيت ؛ يعنى كسانى كه مسئلهء تشكيك را به آن صورتى كه مشّائين گفته‌اند مىخواهند حل كنند و هم كسانى كه مسئلهء تشكيك را به طريق شيخ اشراق مىخواهند حل كنند ، آنها نمىتوانند حركت جوهريه را تصور كنند . ولى بنابراين كه تشكيك نه در ذات ماهيات است و نه در امور عرضى است بلكه در حقيقت وجود است ، وجود ، هم قابل شدت و ضعف است ، هم قابل اشتداد و تضعّف . « قابل شدت و ضعف » يعنى مىتواند مراتب ، يكى شديد باشد يكى ضعيف ؛ مثلًا در قوس نزولى مرتبه‌اى شديد باشد و مرتبه‌اى ضعيف ، مثل نور شديد و ضعيف . « اشتداد و تضعّف » اين است كه يك مرتبهء ضعيف تبديل به يك امر شديد بشود ، يا يك امر شديد تبديل بشود به يك امر ضعيف ؛ و قهراً مسئلهء حركت جوهرى چون برمىگردد به اشتداد و تضعّف جوهر ، بستگى پيدا مىكند به همان فرضيهء شدت و ضعف وجود ، يعنى به مسئلهء تشكيك در\r\n\r\n\r\n\r\n\r\n","description":"","footnote":"\r\n( 1 ) . سؤال : اين چه ربطى پيدا مىكند با قاعدهء « امكان اشرف » ؟ آيا با هم ارتباطى دارند يا ندارند ؟\r\nاستاد : اين به آن ارتباطى پيدا نمىكند ؛ ولى قاعدهء امكان اشرف هم بر پايه‌اى است كه در اينجا هست . در قاعدهء امكان اشرف ( كه در واقع بايد بگويند « ممكن اشرف » نه امكان اشرف ، و به هر حال مقصود روشن است ) مىگويند : اگر در ميان ممكنات ، ممكن اشرفى باشد و ممكن اخسّى ، امكان ندارد كه در مرتبهء قبل از ممكن اشرف ، ممكن اخس به وجود بيايد ؛ يعنى اول بايد ممكن اشرف به وجود بيايد ، بعد ممكن اخس . مثلًا اگر ما همين قدر بتوانيم كشف بكنيم ( كه در باب اثبات عالم عقول هم شيخ اشراق اين را به كار برده است ) و بگوييم عالم طبيعت براى ما محسوس است و چون محسوس است وجود دارد ، و به حكم برهان وجود واجب الوجود را هم اثبات كنيم ؛ يعنى طبيعت به حكم احساس موجود است و واجب الوجود به حكم برهان موجود است ؛ حالا نمىدانيم كه آيا ميان عالم الوهيت و عالم طبيعت عوالم ديگرى وجود دارد يا وجود ندارد ؛ قاعدهء امكان اشرف مىگويد كه اگر ثابت بشود عوالم ديگر ممكن است ، همان كافى است كه ثابت بشود موجود است ؛ يعنى آن عوالم ديگر كه در درجهء اشرف و بالاتر از اين عالم هستند ، اگر امكان وجود داشته باشند ، امكان ندارد كه بدون آنكه آنها موجود بشوند اين موجود بشود .\r\n","page_name":" 211 ","page_number":211},
  {"content":"\r\n\r\nوجود .\r\nبه هر حال در اينجا خيلى مختصر موضوع را بررسى كرده است كه اولاى اشياء به وجود چيست ؟ جواهر ، كه ميان خود جواهر هم ترتيب هست . بعد اعراض ، و در باب اعراض كه وارد مىشود آنها را مىشمارد و مىگويد كمّ است و كيف است و أين است و . . . بعد مىگويد علوم طبيعى كارش را از كجا آغاز مىكند ، و علوم هندسى كارشان را از كجا آغاز مىكنند ، و در واقع بعد از شناخت مراتب وجود مىخواهيم ببينيم كه علوم كار خودشان را از چه مرتبه از مراتب موجودات آغاز مىكنند . مثلًا علم حساب و هندسه - بخصوص هندسه - علومى هستند كه منطقه‌شان منطقهء اعراض است يعنى آن قسمتى از اعراض كه عبارت است از كميت . حال اينها را از رو مىخوانيم :\r\nفصل فى ترتيب الموجودات . فأولى الاشياء بالوجود هى الجواهر ثم الاعراض .\r\nعنوان فصل « ترتيب » است كه تقدم و تأخر را نشان مىدهد ، ولى با كلمهء « اولى » باب تشكيك را در ذهن به خاطر مىآورد و چون هر دو درست است ما هم هر دو را گفتيم : اولاى اشياء به وجود ، جواهرند و بعد از آن اعراض هستند ، پس جواهر عموما بر اعراض تقدم و اولويت دارند ، و باز در ميان جواهر : « و الجواهر التى ليست بأجسام أولى الجواهر بالوجود » جواهر غير از جسم از جواهر جسمانى اولويت دارند در وجود . ولى اينجا اين اشكال پيش مىآيد كه هيولى هم غير از جسم است ، صورت جسميه جسم است و خود جسم هم كه مركّب است از صورت جسميه و هيولى ، آيا هيولى هم همين جور است ؟ مىگويد نه ، و الجواهر التى ليست بأجسام - كه قهراً شامل مفارقات مىشود - اولاى جواهر به وجود هستند جز هيولى كه با اينكه جسم نيست اولى به وجود نيست « لان هذه الجواهر ثلاثة : هيولى و صورة و مفارق لا جسم و لا جزء جسم » كه مفارق نه جسم است و نه جزء جسم . هيولى جسم نيست ولى جزء جسم است ، و صورت هم اگر چه جسم نيست ولى جزء جسم است اما ملاك جسميت خود جسم همان صورت جسميه است .\r\nو لا بد من وجوده ، لان الجسم و اجزاءه معلولة و ينتهى الى جوهر هو علة غير مقارنة بل مفارقة البتة .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاينها در باب اثبات عقول مجرده راههايى دارند . يك راهى كه به صورت اجمال اينجا اشاره كرده است اين است كه اول ثابت مىكنند كه جسم ممكن الوجود است يعنى جسم نمىتواند واجب الوجود باشد ؛ در خواص واجب و خواص ممكن كه بيان مىكنند ممكن الوجود بودن جسم را اثبات مىكنند . بعد مىگويند جسم چون ممكن الوجود است پس نياز به علت موجده دارد . بعد اثبات مىكنند آن چيزى كه مىتواند علت ايجادى جسم باشد ، يا به طور كلى علت ايجادى شيئى باشد ، خودش نمىتواند مقارن با ماده باشد ؛ يعنى جسم يا امر مادى ، علت ايجادى نمىتواند باشد ، علت اعدادى مىتواند باشد ؛ يعنى يك جسم مثلًا ، نمىتواند يك جسم ديگر را ايجاد كند ، مىتواند در آن تأثير كند و تغييرش دهد ، فرض كنيد آتش آب را تغيير بدهد و تبديل به شىء ديگر كند ؛ ولى هيچ جسمى نمىتواند جسمى را از كتم عدم به وجود آورد . اينكه « بتواند از كتم عدم به وجود آورد » معنايش اين است كه ايجاد كنندهء اين باشد ، اين وجودش قائم به آن باشد . حتماً چيزى كه وجود اين قائم به اوست ، بايد غير مقارن با ماده باشد يعنى بايد مفارق باشد .\r\nو ينتهى الى جوهر هو علة غير مقارنة بل مفارقة البتة . فأول الموجودات فى استحقاق الوجود ، الجوهر المفارق الغير المجسم ، ثم الصورة ، ثم الجسم ، ثم الهيولى .\r\nپس اول موجودات در استحقاق وجود « 1 » ، جوهر مفارق غير مجسم است ، كه اينها آن را « عقول » مىنامند ؛ پس از آن صورت است ؛ بعد از آن جسم است و بعد هيولى . اينجا يك اشكالى پيش مىآيد كه بايد مىگفتيد : صورت ، بعد هيولى ، بعد جسم ؛ چون در جسم فرض بر اين است كه مركّب است از هيولى و صورت ، و هميشه جزء بر كل تقدم دارد ، كل كه بر جزء تقدم ندارد . اين سؤال ، سؤال خوبى است و ناظر به يك مطلب بالاترى است و آن اين است :\r\nگفته‌ايم كه تركيب جسم از هيولى و صورت از قبيل تركيب يك شىء از دو جزء عرضى نيست . مثلًا در تركيبات شيميايى يا فيزيكى دو شىء در عرض يكديگر با هم تركيب مىشوند و چيز سومى را به وجود مىآورند اگر چه دخالت يكى يك درصد باشد\r\n\r\n\r\n\r\n\r\n","description":"","footnote":"\r\n( 1 ) . البته معلوم است كه وقتى « اول موجودات » مىگويد شامل واجب الوجود نمىشود ؛ يعنى موجوداتى كه به ذات خود موجود نيستند و استحقاق وجود دارند .\r\n","page_name":" 213 ","page_number":213},
  {"content":"\r\n\r\nو دخالت ديگرى نود و نه درصد . ولو دخالت يكى يك درصد باشد بالاخره اين شىء در عرض اوست ؛ يعنى اين شخصيتى مستقل دارد در برابر ديگرى . اينجا اجزاء ، عرضى هستند و لهذا قابل تجزيه مىباشند ، مىتوان اجزاء را تجزيه كرد ، آن را كه يك درصد را تشكيل داده است كنارى گذاشت و آن را كه نود و نه درصد را تشكيل داده كنارى .\r\nولى يك نوع تركيب داريم كه طولى است نه عرضى ؛ يعنى يك جزء ، جزء ديگر را در بر گرفته است و نسبت اين دو جزء نسبت مبهم و متعيّن است ؛ اين جزء در ضمن جزء ديگر گنجانيده شده است ، منتها آنچه در ضمن آن ديگرى گنجانيده شده است مىتواند در ضمن ديگرى هم گنجانيده شود ، ولى باز در ضمن اوست ؛ يعنى آن ديگرى اين را در بر دارد بدون اينكه اين او را در بر داشته باشد .\r\nجنس و فصل ، و ماده و صورت - كه از مسائل خيلى غامض فلسفه هم هست - از اين قبيل است ؛ يعنى جنس و فصل را كه مىگوييم دو جزء هستند ، نه اينكه دو جزء در كنار همديگر و هر كدام با درصدى خاص ؛ اينجور نيست ، بلكه در مورد « انسان » وقتى مىگوييم « حيوان ناطق » نه اينكه حيوان و ناطق . يك وقت مىگوييم انسان حاصل جمع دو چيز است : حيوان و ناطق ، كه در اين صورت ديگر جنس و فصل نيست ، و از حاصل جمع دو معنى كه يك ماهيت به وجود نمىآيد و معنى ندارد يك ذات حاصل جمع دو ذات باشد . اگر حاصل جمع دو ذات باشد ، دو ذات مىشود و يكى گفتن اينها امر اعتبارى مىشود ، مثل اين است كه بگوييم : در خارج ، انسانى كه وجود دارد ، دو چيز در كنار هم وجود پيدا كرده‌اند : حيوان و ناطق ؛ نيمى از اين شىء حيوان است ، نيم ديگرش ناطق ؛ يا كمتر از نيم ، ده درصدش حيوان است ، نود درصد ديگر ناطق . اينجور نيست ؛ حيوان ناطق است ؛ يعنى « حيوان هو ناطق » است ؛ يعنى به تمام ذات ناطق است و در عين اينكه به تمام ذاتش ناطق است به تمام ذاتش حيوان است .\r\nپس چگونه مىشود كه يك ذات در عين حال دو ذات باشد ؟ مىگوييم يكى به نحو ابهام و ديگرى به نحو تعيين ؛ يعنى حيوانيت يك معنى مبهم لامتعيّن است كه خودش نمىتواند وجود داشته باشد مگر در ضمن ناطق يا ناهق يا . . . يا مثال عدد بزنيم : ما مىگوييم : 1 و 2 و 3 و 4 و 5 الى آخر . به عدد 5 مىگوييم « عدد پنج » يعنى هم عدد است و هم پنج . 4 هم ، هم عدد است هم چهار . حال اينجا چگونه است ؟ آيا اين 5 يك نيمه‌اش عدد است و نيمهء ديگرش پنج بودن ؟ يا تمامش پنج بودن است ، عدد بودن يك معناى مبهمى است كه در ضمن پنج بودن هم هست . باز عدد بودن يك معنى مبهمى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاست كه در ضمن چهار بودن هم هست .\r\nمثال ديگر خود اعراض است . مىگوييم رنگ يك مفهوم نامعين و مبهمى است ، و بعد مىگوييم چند نوع رنگ داريم مثل سفيد ، قرمز ، بنفش و غيره . آيا هر يك از اينها مثلًا بنفش ، مركّب از دو چيز است در خارج ؟ يك قسمتش رنگ است و يك قسمتش بنفشى ؟ يا اينكه آن كه با تمام وجودش بنفش است به تمام وجودش رنگ هم هست ؟ يعنى اين به تمام وجودش ، اين ماهيت معين بر آن صدق مىكند و به تمام وجود ، آن ماهيت مبهم بر آن صدق مىكند .\r\nحالا ، نسبت ماده و صورت به يكديگر همان نسبت فصل به جنس است ؛ يعنى ماده همان حقيقت مبهم است و صورت حقيقت معيّن . هميشه مبهم در ضمن و در ظلّ معيّن وجود دارد . اينكه مىگويند فيض از صورت به ماده مىرسد ، و از فصل به جنس مىرسد ، يعنى فاعل فصل را به وجود مىآورد ، جنس هم به تبع به وجود مىآيد . حتى در فعلى كه انسان انجام مىدهد ، انسان فصل و صورت يك شىء را به وجود مىآورد ، ماده‌اش هم در ضمن به وجود آمده است ؛ چون ماده چيز جدايى نيست ، همان متعين را مبهم كه اعتبار كنيد مىشود جنس . در واقع يك اعتبار جداگانه است . لذا جسم به يك معنى ، تمام حقيقتش همان صورتش است . هيولى براى جسم يك جزء مستقلى در مقابل صورت نيست كه بعد بگوييم اجزاء كل بر كل تقدم دارند . آن همان مبهم در ظلّ صورت است ؛ و حقيقت جسم را صورت تشكيل مىدهد و چون حقيقت جسم را صورتش تشكيل مىدهد پس به اين اعتبار همان گونه كه خود صورت تقدم دارد بر هيولى خود جسم هم تقدم دارد بر اين جزء خودش ، چون اين همان جزئى است كه به يك معنى جزء اعتبارى و انتزاعى مىشود ؛ اين است كه مىگوييم بر آن تقدم دارد .\r\nمطلب ديگر اينكه در باب ماده دو اصطلاح هست كه خود شيخ اين دو اصطلاح را در كتبش بيان كرده است . گاهى مىگوييم « ماده » به معناى حامل استعداد شىء ، و گاه مىگوييم « ماده » به معناى حامل فعليت شىء ، يعنى آن كه متحد است - و « حامل » هم در آنجا غلط است - يعنى آن كه همراه فعليت شىء است . دانهء گندم به يك اعتبار ماده است براى بوتهء گندم كه در آينده مىخواهد به وجود آيد ؛ ولى وقتى مىگوييم اين ماده است براى بوتهء گندم ، يعنى فعلا حامل استعداد اوست ، اين محلّ اوست ؛ يعنى اين را مقايسه مىكنيم با فعليتى كه در آينده مىخواهد وجود پيدا كند . گاهى مىگوييم الآن اين گندم را اگر تحليل كنيم ، همين دانهء گندم تحليل مىشود به صورتى و ماده‌اى ؛ يعنى\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nالآن صورت گندم با مادهء گندم در اين متحد است . يعنى يك وقت است كه اين ماده را با صورت بالفعلش مقايسه مىكنيم و يك وقت است كه اين ماده را با صورت آينده‌اى كه مىخواهد بپذيرد مقايسه مىكنيم ؛ [ يك وقت مىگوييم اين صورت گندم كه صورت بالفعل دانهء گندم است بر ماده‌اى كه حامل همين صورت است تقدم دارد يا ندارد 
  ] و يك وقت مىگوييم كه اين بوتهء گندم به عنوان يك جسم بر ماده‌اى كه در گذشته حامل استعدادش بوده است آيا تقدم دارد يا ندارد ؟ هر دو درست است . در هر دو تقدم هست ؛ در هر دو تقدم مال جسم و مال صورت است بر هيولى ، فقط در نوع دوم ماده تقدم زمانى دارد ، ولى تقدم رتبى و تقدم ذاتى به هر حال براى جسم است نسبت به ماده ؛ و لذا در كتابهايى مثل اسفار و حتى در خود شفا هم هست كه مىگويند آيا ماده تقدم دارد بر صورت يا بالعكس ؟ بعد انواع تقدمها را كه ذكر مىكنند از تقدم علّى ، تقدم زمانى ، تقدم شرفى و تقدم طبعى ، مىگويند : صورت به انواع تقدم ، تقدم دارد بر ماده و فقط از نظر زمانى تأخر دارد از ماده . تازه از نظر زمانى هم اينطور است كه هم ماده بر صورت تقدم دارد و هم صورت بر ماده تقدم دارد ، هر دو بر يكديگر ؛ به اين معنى كه ماده‌اى بر صورتى تقدم زمانى دارد و صورتى بر ماده‌اى تقدم زمانى دارد و باز آن ماده بر صورتى ديگر و آن صورت بر ماده‌اى ديگر و به همين ترتيب « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : ممكن است توضيحى در مورد تركيب ماهوى بدهيد ؟\r\nاستاد : تركيب ماهوى همين بود كه عرض كردم . تركيب ماهوى همان تركيب از اجناس و فصول است ، ولى گفتيم نحوهء تركيب هيچوقت به اين شكل نيست كه دو جزء عرضى در كنار يكديگر باشند . اين است كه مىگويند تركيب ماهوى بايد هميشه از يك جزء اعمّ از ذات مركّب و يك جزء مساوى با آن ذات مركب و اخصّ از آن جزء اعم تشكيل شود و غير از اين امكان ندارد ؛ يعنى از دو جزئى كه هر دو اعم از خود مركب باشند امكان ندارد ماهيتى تشكيل بشود ، از دو جزئى كه هر دو اخص از مركب باشند نمىشود ، از دو جزئى كه يكى از آنها لااقل اخص از مركب باشد نمىشود ، از دو جزئى كه هر دو مساوى با مركب باشند ( از نسب اربعه حالت « تساوى » را داشته باشند ) نمىشود ، فقط يك نوع ممكن است يعنى از دو جزئى كه يك جزء اعم از خود مركب باشد و جزء ديگر مساوى با آن ، و اين از آن جهت است كه اين دو جزء به صورت دو امر مستقل نيستند ، اين دو جزء بايد به صورتى باشند كه يكى مضمّن در ديگرى باشد و اين جز به اينكه يكى اخص باشد و ديگرى اعم به طورى كه اخص كامل‌تر از اعم باشد - يعنى اخص در بر داشته باشد اعم را و شىء اضافه را - [ امكان پذير نيست 
  ] .\r\nو همين جاست كه فلسفه به يك مسئلهء در واقع مهمترى رسيده است و آن مسئلهء مهمتر اين است كه اين باب ماهيت هم كه شما مىگوييد ، آخرش بايد برود در باب وجود ؛ يعنى اصلًا اين مطلب كه يك چيز ، چيز ديگر را كاملا در بر داشته باشد ( او باشد مع شىء زائد ) همان تشكيك است و تشكيك هم جز در وجود در چيز ديگرى نيست . لذا ملا صدرا گفته است كه تمام خواصى كه اينها براى فصول بيان كرده‌اند ، اين خواص مربوط به وجود است و بس ،\r\n","page_name":" 216 ","page_number":216},
  {"content":"\r\n\r\n. . . ثم الهيولى و هى و ان كانت سببا للجسم فانها ليست بسبب يعطى الوجود بل هى محل لنيل الوجود . . .\r\nمىگويد : در مورد هيولى اشتباه نكنيد ، اگر هيولى را « جزء » مىگوييم و « سبب » مىگوييم ، اين در واقع جز ارزش محل بودن براى صورت ، كه حقيقت شىء هم همان صورت اوست ، ارزش بيشترى ندارد .\r\nو للجسم وجودها و زيادة وجود الصورة فيه التى هى أكمل منها .\r\nاز براى جسم است وجود هيولى و زائد بر وجود هيولى وجود صورت كه كامل‌تر از هيولى است .\r\nخوب ، بعد از جوهر نوبت به عرض مىرسد ( يعنى به حسب ترتيب وجود ) .\r\nثم العرض . و فى كل طبقة من هذه الطبقات جملة موجودات تتفاوت فى الوجود .\r\nمىگويد : ما طبقات را فقط به طور كلى گفتيم ، مثلًا گفتيم عقول مفارق بر غير مفارق تقدم دارند ، ولى ميان خود مفارقات هم تقدم و تأخرهايى هست . مثلًا خود مشّائين كه قائل به عقول عشره بودند ، براى عقل اول و دوم و بقيه ترتيب قائل بودند .\r\n\r\n\r\n\r\n\r\n","description":"","footnote":"\r\nو فصل حقيقى شىء نحوهء وجود شىء است ، از باب اينكه اين احكام آخرش در باب وجود آمده است .\r\nحالا گيرم اين حرف را هم صددرصد نخواهيم بگوييم ، ولى به هر حال اين مطلب مورد قبول همه‌شان است كه اگر تركيب ماهوى در عالم باشد ، ميان دو جزئى هست كه يكى آن ديگرى را در بر دارد مع شىء زائد ، نه اينكه او يك چيزى است و اين يك چيز جداگانه ، اين آن را ندارد ، آن هم اين را ندارد ، پس او از اين مستقل است و اين هم از او مستقل است و دو مستقل كه نمىتوانند يك ذات را به وجود بياورند . آنوقت نتيجهء نهايى اين مىشود كه اگر ما در مرحلهء ابتدائى مىگوييم حقيقت نوع مركب است از جنس و فصل ، در درجهء آخر مىگوييم : « فى أن حقيقة النوع فصله الاخير » يعنى اصلًا تمام حقيقتش همان فصل آخرش است ، چون آن فصل اخيرش تمام فصول و اجناس گذشته را به طور اجمال در خود دارد . اينها جزئهايى هستند ، از يكديگر اعتبارا جدا مىشوند ، ولى حقيقتا يكى هميشه مضمّن در ديگرى است .\r\nدر همان مثالى كه عرض كردم ، نمىتوانيم 5 را در كنار عدد بگيريم يعنى بگوييم « عدد » يك چيز است و « پنج تا بودن » چيز ديگر ؛ نه ، اصلًا « پنج تا بودن » تمام حقيقت اين شىء است و از « پنج تا بودن » قهراً « عدد بودن » انتزاع مىشود . يا « بنفش بودن » تمام حقيقت اين رنگ خاص است و « رنگ بودن » از « بنفش بودن » انتزاع مىشود ، نه اينكه « رنگ بودن » و « بنفش بودن » با همديگر جمع شده‌اند و اين رنگ خاص به وجود آمده است ؛ اينجور نيست .\r\n","page_name":" 217 ","page_number":217},
  {"content":"\r\n\r\nاشراقيون و بعضى از مشائين مثل خواجهء طوسى كه منكر عقول عشره هستند و عدد عقول را به عشره محدود نمىكنند و آن رابطهء عقول عشره با افلاك را قبول ندارند و به اصطلاح به يك سرى عقول متكافئه قائل هستند ، باز هم مراتبى را ميان عقول قائلند ، منتها مراتبى كه هيچ نمىشود آنها را محدود كرد و بشر همين قدر مىتواند بفهمد كه عقولى وجود دارند كه ميان آنها ترتب هست ، اما اينكه عدد آنها يكى ، دوتا ، ده تا يا ميليونها عدد باشد ، اين ديگر از عهدهء بشر خارج است .\r\nيا در ميان اجسام اينطور است كه خود اين فلاسفه بعضى از اجسام را اتم و اشرف از بعضى ديگر مىدانند . اينها معتقدند جسم فلكى كه از يك عنصر خاص تشكيل شده است و آن عنصر قابل تركيب با هيچ عنصرى نيست و كون و فساد نمىپذيرد ، او اشرف است از عناصر طبيعت . پس بين اجسام هم اين تقدم و تأخر هست .\r\nيا در ميان اعراض هم بعضى از اعراض را كه اعراض اضافيه هستند ، اينها معتقدند كه اضافات ضعيف الوجودند ؛ پس قهراً غير اضافه بر اضافه تقدم دارد .\r\nباز در ميان اعراض ، بعضى قارّه هستند و بعضى غير قارّه . اعراض غير قاره مثل زمان و مثل حركت ( البته اگر حركت را به قول بعضى عرض بدانيم ) اعراضى هستند كه وجود و عدمشان با يكديگر متشابك است ؛ يعنى حدوثشان عين فناى آنها و فنايشان عين حدوثشان است . يك حدوث و فناى تدريجى است كه هيچ بقا در آن فرض ندارد . قهراً اين از نظر وجود ، از شيئى كه ثبات و بقا برايش فرض دارد ضعيف‌تر است . پس ميان اعراض هم تفاوتها و تفاضلهايى هست . لذا مىفرمايد :\r\n« و فى كل طبقة من هذه الطبقات جملة موجودات تتفاوت فى الوجود . »\r\nو أما أنواع المقولات ، فقد شرحنا حالها فى المنطقيات بنوع لا يحتمل هذا الموضع زيادة عليه .\r\nمىگويد در اينجا ديگر متعرض انواع مقولات دهگانه نمىشويم چون در منطق آنها را به تفصيل گفته‌ايم ؛ و به طور مختصر به برخى مقولات اشاره مىكند :\r\nو الكمّ منها ينقسم الى المتصل .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكمّ بر دو قسم است : متصل و منفصل . آيا كمّ متصل در عالم وجود دارد يا ندارد ؟\r\nمىگويد : مسألهء كمّ متصل بستگى دارد به مسألهء جزء لا يتجزّى . اگر كسى قائل شد كه اجسام عالم تركيب شده‌اند از اجزاء لايتجزى ( يعنى بى بعد ) ، قهراً آنچه كه ما به صورت كمّ متصل - يعنى به صورت ابعاد - از عالم مىبينيم ، فقط ساختهء ذهن ماست ؛ زيرا بنا بر آن نظريه ، اين شىء مجموعه‌اى از يك سلسله ذراتى است كه آن ذرات ، نقاط جوهرى هستند ، يعنى همه نقطه‌اند و در عين حال جوهر قائم به ذات هستند . « نقطه هستند » يعنى طول و عرض و عمق ندارند ، كميت ندارند . اسم مجموع امور بى كميت ، شده اين جسم ؛ و وجود مجموع هم كه يك امر اعتبارى است و اجزاء وجود دارند . پس بنابراين ، اين كميت متّصل و ممتدّى كه الآن مىبينيم قهراً مربوط به عالم ذهن ماست ؛ يعنى كميتى كه در عالم واقع وجود ندارد ، در ذهن ما به اين صورت منعكس مىشود .\r\nو اما اگر آن نظريه را باطل دانستيم - كه باطل هم هست - وجود جسم ، يعنى وجود شيئى كه قابل ابعاد سه گانه است ، در خارج ثابت مىشود . وجود جسم كه ثابت شد ، قهراً وجود كميات ثابت مىشود ، زيرا جسم غير از كميت است ، چون گفتيم جسم آن جوهرى است كه قابل ابعاد سه گانه است و گفتيم كه جوهر جسمانى بايد يك تعيّنى پيدا بكند و اين تعين خاص چون به حكم ادلّهء امتناع بعد غيرمتناهى نمىتواند غيرمتناهى باشد پس متناهى است ؛ و همين كه جسم متناهى شد ، از تناهى ، سطح به وجود مىآيد و سطح خودش يكى از انحاء كمّ است . سطح كه محدود بشود ، خط به وجود مىآيد و از انتهاى خط ، نقطه به وجود مىآيد . پس به دليل اينكه جسم وجود دارد ، كمّ متصل وجود دارد .\r\nاما اعداد كه كمّ منفصل هستند چگونه‌اند ؟ كمّ منفصل بيّن الوجود ولى خفىّ الحدّ است ؛ يعنى در وجود داشتن اعداد بحثى نيست ؛ مثلًا اگر بگوييم پنج كتاب يا ده انسان در اين اتاق هستند ، اين واقعا صدق مىكند ؛ حال اگر دو نفر از اتاق بيرون بروند ديگر ده تا بودن بر ما صدق نمىكند و هشت صدق مىكند ؛ پس ده تا بودن اين معدودها ( انسانها ) يك واقعيتى است ، نه اعتبار ذهن است كه مثلًا بتوانيم اعتبار كنيم كه ده تا ، هشت تا باشد ؛ اين يك واقعيتى است كه با طبيعت اين اشياء بستگى دارد و گرنه قصهء آن آدم مريض مىشود كه رفته بود دكتر ، و دكتر به او گفته بود كه - مثلًا - ميوه نخور ، نان نخور و . . . او هم رفته بود همهء اينها را خورده بود و دوباره رفته بود نزد دكتر ؛ دكتر\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nپرسيده بود آيا پرهيز كردى ؟ گفت : بله پرهيز كردم اما خوب يك چارك نان خوردم ولى حالا شما آن را پنج سير حساب كنيد ، نيم من هم انگور خوردم ولى حالا شما آن را نيم كيلو حساب كنيد ( با خودش فكر مىكرد كه اگر دكتر آنطور حساب كند همه چيز حل مىشود ) ؛ دكتر هم گفت : بسيار خوب ، جنابعالى هم عنقريب پاهايتان را رو به قبله مىكشند و . . . بعد هم كه شما را انداختند توى آن گودال و سه خروار خاك رويتان ريختند شما يك خروار حساب كنيد .\r\nنه ، اين با حساب كردن ما نيست . آدمى كه نيم من انگور خورده ، واقعا نيم من انگور خورده است و با اعتبار ديگر نمىشود آن را ده سير يا پنج سير كرد .\r\nمىگويد : آن ، امرى است كه بيّن الوجود ولى خفىّ الحدّ است . چگونگى تعريف « عدد » فوق العاده پنهان است . آيا واقعا مىتوانيم آن را عرض بدانيم ؟ چگونه ؟ و آيا چگونه مىتوانيم آن را جوهر بدانيم ؟ شيخ در اينجا يك حرفى زده است كه من تا حالا نديده‌ام در جاى ديگر اين حرف را زده باشد . مىگويد : عدد از نظر ماهيت تابع معدود است . اگر معدودش جوهر است ، عدد جوهر است ؛ و اگر معدود عرض است ، عدد هم عرض است . پس در واقع مىخواهد بگويد : عدد يك ماهيت جدا از معدود ندارد . معنى اين حرف اين مىشود كه عدد يك ماهيت خاص نيست ؛ چون يك شىء نمىتواند دو ماهيتى باشد ، در يك جا جوهر باشد و در يك جا عرض . پس بايد بگوييم : عدد همان معدود است با اعتبار خاص ؛ يا بگوييم - مثلًا - از نسبت معدودات ، عدد پيدا مىشود و چون معدودش جوهر است مىشود جوهر ، و يا چون معدودش عرض است مىشود عرض « 1 » .\r\nوالكمّ منها ينقسم الى المتصل ، و قد اثبتناه فى الطبيعيات حيث بيّنا أن الجسم متصل و ليس مركّبا من اجزاء متماسة ( كه همان نظريهء جزء لايتجزّى بوده ) ، و اذا صح وجود الجسم ( از يك طرف ) و صح تناهيه ( از باب براهين امتناع غيرمتناهى بودن ابعاد ) صح وجود السطح .\r\n\r\n\r\n\r\n\r\n","description":"","footnote":"\r\n( 1 ) . - در مورد وجود هم همين را مىگويند كه نه جوهر است و نه عرض .\r\nاستاد : نه ، آن از باب اين است كه فوق جوهر و عرض است . اينجا آن حرف را نمىخواهد بگويد .\r\nسؤال : در مورد نفس چطور ؟\r\nاستاد : آن ديگر وجود محض است و فوق جوهر و عرض است ، و غير از حرف اينجاست .\r\nسؤال : اين مطلب همان نيست كه مىگويد وجود جوهرى ، جوهر است و وجود عرضى ، عرض ؟\r\nاستاد : نه ، آن مطلب غير از اين است .\r\n","page_name":" 220 ","page_number":220},
  {"content":"\r\n\r\nبنابراين ، جسم كه وجود داشته باشد ، تناهى هم كه وجود داشته باشد ، قهراً سطح وجود دارد .\r\nو قطع السطح ( يعنى بريدن شدن سطح و منتهاى سطح ) خط ، و قطع الخط نقطة ( اين كمّ متصل بود ) ؛ و الى المنفصل و هو ظاهر الوجود خفىّ الحد . و من حيّز الكمّ المتصل تبتدى الهندسة .\r\nيعنى از ناحيهء كمّ متصل هندسه شروع مىشود ؛ يعنى علم هندسه مربوط به كمّ متصل است .\r\nو يتشعب دونها التنجيم و المساحة و الاثقال و الحيل .\r\nو منشعب مىشود از فروع او علم هيئت و علم مسّاحى و علم اثقال كه قسمتى از فيزيك است كه بحث از وزن و سنگينى اجسام مىكند ، و « حيل » هم كه همان علم مكانيك است ، يعنى همان كارى كه با تدابير مكانيكى اجسام سنگين را جابجا مىكنند و چون نوعى تدبير بود آن را « علم حيل » مىگفتند . همهء اينها را چون با رياضيات مربوط مىشود يعنى با حساب رياضى كار مىكنند ذكر مىكند .\r\nو من حيّز المنفصل يبتدى الحساب ، ثم يتشعب دونه الموسيقى و علم الزيجات .\r\nچون موسيقى را مىگويند با اعداد سر و كار دارد . و همچنين علم زيجات كه خود علم زيج مربوط به هيئت است .\r\nو لا نظر لهذه العلوم الرياضية فى ذوات شىء من الجواهر و لا فى هذه الكميات من حيث هى فى الجواهر .\r\nيعنى اين علوم رياضى به جوهر كار ندارند و حتى به اين كميات هم از آن نظر كه در جوهرند كار ندارند ؛ و به اصطلاح امروز ، ذهن در علوم رياضى كميات را مجرد و منتزع مىكند از موارد خودش و روى آن حكم مىكند ؛ و به تعبير ديگر ، ما در عالم عين ، كمّيت منتزع و مجرد از ماده و جسم نداريم ، ولى ذهن قدرت دارد اين كمّيتها را فرض بكند بدون اينكه جسم را تصور كند . و اگر يادتان باشد در تقسيمات علوم مىگويند : به طور كلى موضوعاتى كه در الهيات ، رياضيات و طبيعيات از آنها بحث مىشود ، تفاوت آنها در اين است كه آنچه كه در طبيعيات بحث مىشود ، هم در وجود\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nذهنى و هم در وجود عينى نيازمند به ماده است ، يعنى بدون ماده نه در خارج وجود دارد و نه قابل تصور است ؛ و آنچه در رياضيات مورد بحث است ، در وجود عينى نيازمند به ماده است ولى در وجود ذهنى نيازمند به ماده نيست يعنى ذهن مىتواند آنها را از ماده تجريد كند ؛ و آنچه در الهيات مورد بحث واقع مىشود ، نه در وجود عينى نيازمند به ماده است و نه در وجود ذهنى ، مثل وحدت ؛ يعنى امكان اين هست كه وجود غير مادى داشته باشد ، كما اينكه امكان دارد وجود مادى داشته باشد ؛ و در تصورش هم قهراً به طريق اولى بىنياز از ماده است .\r\nو أما العلم الطبيعى فيبتدى من حيّز الجسم و الصورة الغير المفارقة من الموجودات .\r\nو اما علوم طبيعى از ناحيهء جسم شروع مىشود . اول طبيعيات اين است كه دربارهء « حقيقت جسم » بحث مىكنند و دربارهء « صورت غير مفارقه از موجودات » يعنى صورت جسميه و صورت نوعيه و نفس و امثال اينها بحث مىكنند .\r\nو يبحث عن أحوالها و هى من باب الكيف و الكمّ و الأين و الوضع و الفعل و الانفعال .\r\nو احوال آن عبارتند از : كيف و كمّ و أين و وضع و فعل و انفعال .\r\nو علم الاخلاق يبتدئ من نوع من أحوال الحال و الملكة التى هى من مقولة الكيف .\r\nعلم اخلاق از باب حال و ملكه شروع مىشود . كيفيات نفسانى انسان اگر در نفس رسوخ كرده باشد مىگويند « ملكه » است ، و اگر زود گذر و زايل شدنى باشد به آن « حال » مىگويند . اين است كه در اخلاق در مورد صفات انسان ، و اينكه كدام صفت حال است و كدام ملكه ، و اينكه اگر حال بخواهد تبديل به ملكه بشود چه بايد كرد ، و اينكه ملكهء خوب و بد كدامند ، بحث مىكنند . پس اين هم به يك معنى در باب كيفيات بحث مىكند .\r\nباز مىرسد به حرف اولش كه مسألهء تقدم و تأخر است :\r\nو ما كان من الاعراض قارّا فهو قبل ما كان منها غير قارّ ، و ما كان من غير القار و وجوده بتوسط قار فهو قبل الذى يوجد منه بتوسط الغير القار ؛ و الذى يوجد منه بتوسط الغير القار فهو الزمان و المتى .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاعراض قارّه بر غير قارّه تقدم دارند ؛ و باز عرض غير قارّى كه از يك قارّ به وجود آمده است ، تقدم دارد بر غير قارّى كه از يك غير قارّ به وجود آمده است . مثلًا فرض كنيد كسى بگويد زمان از حركت به وجود مىآيد ( كه عكس اين را هم ندرتا گفته‌اند ، يعنى حركت از زمان به وجود مىآيد ) كه زمان و حركت هر دو غير قارّند . و « متى » هم به اعتبار زمان اينجور است ، چون متى يعنى زمانى بودن ؛ يعنى يك شىء در زمان باشد « 1 » .\r\nفلذلك هو فى أقصى مراتب الوجود و أخس أنحائه .\r\nاز اينجا - اگر اين مقدمات را قبول كنيم كه واجب بر ممكن تقدم دارد و در ممكن ، جوهر بر عرض تقدم دارد ؛ جواهر هم مراتب دارند ؛ در اعراض هم مراتبى را ذكر كرديم و از جمله گفتيم كه قار بر غير قار تقدم دارد ، و غير قارى كه از قار به وجود آمده است بر غير قارى كه از غير قار به وجود آمده است تقدّم دارد - نتيجه مىگيريم كه أخسّ مراتب وجود ، زمان است ؛ يعنى ديگر از زمان ضعيف الوجودتر نداريم . البته حالا اين را قبول ندارند .\r\nو ليس هو سببا لشىء البتة .\r\nيعنى زمان از آن جهت كه مقدار حركت است علت چيزى نيست .\r\nو لا شك أن الاضافات و الاوضاع و الفعل و الانفعال و الجدة و النسبة الى الزمان و الكون فى المكان هى أعراض ، اذ من شأنها أن تكون فى موضوع .\r\nحال بحث مىكند كه آيا اين اضافات و وضع و فعل و انفعال و . . . عرض هستند يا\r\n\r\n\r\n\r\n\r\n","description":"","footnote":"\r\n( 1 ) . سؤال : اينكه قار ، صفت يك عرض باشد به چه معناست ؟ عرض كه نمىتواند متصف به قار يا غير قار باشد ، چون اين صفت قار و غير قار مربوط به جسم ( يعنى محل عرض ) است .\r\nاستاد : نه ، اين صفت مربوط به خود عرض است . مثلًا شما مىگوييد سفيدى يك عرض قار است براى اين شىء .\r\nسؤال : قار بودن مربوط به جوهر است ؟\r\nاستاد : بله ، جوهرش قار است ، ولى اين جوهر قار دو جور صفت مىتواند داشته باشد : مىتواند عرض قار يعنى ثابت داشته باشد ، و مىتواند عرض غير قار الذات يعنى عرض متغير داشته باشد . اگر جسمى حركت مىكند در مكان ، خود جسم در ذاتش كه تغييرى نيست و ثابت است ، ولى اينكه « در مكان حركت مىكند » يعنى « أين » آن تغيير مىكند . يا جسم كه حركت وضعى مىكند ، يعنى وضعش تغيير مىكند ، و اساساً حرف قدما بر همين پايه بود كه مىگفتند حركت در جوهر نيست ، يعنى جوهر قارالذات است ، ولى اعراض بر دو قسمند : قاره و غير قاره .\r\n","page_name":" 223 ","page_number":223},
  {"content":"\r\n\r\nنه ؟ كه مىگويد چون شأن اينها اين است كه در موضوع باشند پس عرض هستند .\r\nو يفارقها الموضوع مع امتناع وجودها دونه .\r\nموضوع بدون اينها وجود پيدا مىكند ولى اينها بدون موضوع وجود ندارند ، پس عرض هستند .\r\nو انما يقع الشك فى مقولتى الكمّ و الكيف و قد بيّنا أن المقادير التى من مقولة الكمّ أعراض .\r\nمىگويد اگر شكى باشد ، در مقولات كم و كيف است ، كه در اوايل كتاب اين را بحث كرده است و مىگويد بيان كرديم مقاديرى كه از مقولهء كم هستند ، همه اعراض هستند .\r\nو الزمان قد بيّن أنه هيئة عارضة ، و المكان هو سطح لا محالة .\r\nمىگويد عرض بودن زمان و مكان هم قبلًا ثابت شده است .\r\nو أما العدد فانه تابع فى الحكم للواحد ، فان كان الواحد فى نفسه جوهرا فالعدد المؤلّف منه لا محالة مجموع جواهر فهو جوهر ، و ان كان الواحد عرضا فالتثنية و ما أشبهها اعراض .\r\nاينجاست آن حرف شيخ كه ذكر كرديم .\r\nمىگويد اينكه عدد عرض باشد يا نباشد تابع معدود خودش است .\r\nو العدد يقال للصورة القارّة التى فى النفس ، و حكمها حكم سائر المعقولات .\r\nمىگويد عدد از جنبهء صورت ذهنى حكم عليحده‌اى دارد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nدرسهاى الهيّات « شفا »\r\nترجمه و تعليقات دو فصل اوّل از مقالهء اوّل\r\nمقالهء چهارم\r\nمقالهء پنجم\r\nمقالهء ششم\r\nمقالهء هفتم\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n\r\nالفصل الأوّل فى ابتداء طلب موضوع الفلسفة الأولى لتتبيّن إنّيّته فى العلوم\r\nبسم اللّه الرحمن الرحيم\r\nسپاس ، خدا پروردگار جهانها را . درود خدا بر پيامبر محمّد و همهء خاندان بزرگوار او .\r\nمقالهء اول از بخش « الهيّات » هشت فصل است . فصل اول در آغاز جستجوى موضوع « فلسفهء اولى » است تا واقعيّت اين علم ( يا تا مرتبه‌اش يا تا كدامين بودن آن ) در ميان علوم روشن گردد .\r\nو چون خداى مهربان توفيق بخش ، ما را موفّق ساخت كه آنچه لازم و ضرورى بود از مسائل منطق و طبيعى و رياضى بيان كنيم ، سزاوار چنين است كه به تعليم و تعريف مسائل حكمى ( حكمت الهى ) شروع نماييم . پس به يارى خداوند آغاز مىكنيم :\r\nهمانا علوم فلسفى - همچنانكه در جاهاى ديگر بدان اشاره شده است - منقسم مىگردند به دو قسم : نظرى و عملى « 1 » ؛ و ( در اول منطق ) به فرق ميان آن دو اشارتى رفت\r\n\r\n\r\n\r\n\r\n","description":"","footnote":"\r\n( 1 ) . شيخ در اينجا اشاره مىكند به آنچه در ميان مشّائين معروف است كه حكمت را در تقسيم اوّلى منقسم مىكنند به دو قسم : حكمت نظرى و حكمت عملى ، آنگاه هر يك از حكمت نظرى و حكمت عملى را منقسم مىكنند به سه قسم كه بعداً در همين جا بدان اشاره خواهد شد .\r\n","page_name":" 227 ","page_number":227},
  {"content":"\r\n\r\n\r\n\r\n\r\n\r\n","description":"","footnote":"\r\nدر باب تقسيمات علوم و اينكه بهترين تقسيم چيست ، سخنانى گفته شده و مىشود . در قرون اخير برخى فلاسفه مانند فرانسيس بيكن و اگوست كنت و ديگران هر كدام علوم را به شكل خاص تقسيم و دسته‌بندى كرده‌اند . اينكه بهترين و منطقىترين آن دسته‌بنديها چيست ، فعلًا مورد بحث ما نيست . قدر مسلّم اين است كه هنوز يك تقسيم و دسته‌بندى كه مقبوليّت عام يافته باشد پديد نيامده است و به عقيدهء ما مبناى تقسيم قدما براى متأخّرين روشن نشده است و حتى در ميان خود قدما هم كمتر فردى به عمق اين مطلب رسيده است و لهذا پاره‌اى اشكالات در اين زمينه لاينحل مانده است . ما در اينجا اين اشكالات را با راه حلّى كه خود انتخاب كرده‌ايم ذكر مىكنيم .\r\nمطلبى كه اول لازم است ما مورد بحث قرار دهيم اين است كه مبناى قدما در تقسيم‌بندى علوم چيست ؟ آنها چه چيز را ملاك تقسيم و دسته‌بندى قرار داده‌اند ؟\r\nقدما و در رأس همهء آنها ابن سينا - كه از همه مشروح‌تر در اين باره سخن گفته است - در تقسيمات علوم « موضوعات » علوم را ملاك قرار داده‌اند . اين مطلب در تقسيم حكمت نظرى به سه شاخهء الهى ، رياضى ، طبيعى ، و همچنين در تقسيم حكمت عملى به سه شاخهء اخلاق ، تدبير منزل ، سياست مدن كاملا پيداست . اساساً قدما در منطق در فصل مربوط به تمايز و مناسبات علوم تصريح مىكنند كه آن چيزى كه ميان مسائل يك علم وحدت ايجاد مىكند و آنها را به صورت علم واحد در مىآورد و آنها را از مسائل علم ديگر جدا و متمايز مىكند موضوع علم است و بنابراين انقسامات و شاخه شاخه شدن موضوعات است كه علوم را به شاخه‌ها و بخشهاى مخصوص منقسم مىنمايد .\r\nمقصود از علم واحد اين است كه مسائل آن علم در حكم افراد نوع واحد به شمار مىروند كه داراى يك ماهيّت‌اند و تفاوت در مشخّصات فردى است .\r\nولى يك سؤال باقى مىماند و آن اينكه : شك نيست كه در تقسيم حكمت نظرى به اقسام خود و همچنين تقسيم حكمت عملى به اقسام خودش آن چيزى كه مبنا قرار گرفته موضوعات است . آيا در تقسيم اوّلى علوم فلسفى كه آنها را از اول به دو قسم نظرى و عملى تقسيم مىكنند نيز موضوع در نظر گرفته شده است يا نه ؟ موضوع علوم عملى افعال اختيارى انسان است و موضوع علوم نظرى چيزهاى ديگر است و در واقع موضوع علوم نظرى همه چيز ديگر غير از افعال اختيارى انسان است . اگر بگوييم مبناى اولين تقسيم علوم عقلى همانا اختلاف موضوعات آنهاست اين اشكال وارد مىشود كه چه امتياز و تفاوتى ميان اعمال اختيارى انسان و همهء موضوعات ديگر اعمّ از مجرد و مادى است كه حساب آن را از اول از همهء آنها جدا و مجزا مىكند ؟ اعمال و افعال اختيارى انسان داخل در مقولهء « ان يفعل » است كه يكى از مقولات است و تفاوت خاصّى با ساير مقولات ندارد .\r\nحقيقت اين است كه مبناى تقسيم اوّلى علوم به نظرى و عملى ، اختلاف موضوعات نيست ؛ موضوع حكمت عملى با موضوع حكمت نظرى آنقدر اختلاف ندارد كه مبناى يك تقسيم به اين\r\n","page_name":" 228 ","page_number":228},
  {"content":"\r\n\r\n\r\n\r\n\r\n\r\n","description":"","footnote":"\r\nشكل بشود . از كلمات حكما همچنين تمايزى برنمىآيد . آنچه از كلمات حكما خصوصا شيخ برمىآيد اين است كه هر چند مبناى ساير تقسيمات از قبيل تقسيم حكمت نظرى به اقسام خودش و تقسيم برخى از آن اقسام به اقسام كوچك‌تر ، و تقسيم حكمت عملى به اقسام خودش ، موضوعات علوم است ؛ امّا مبناى اولين تقسيم علوم عقلى ، يعنى تقسيم حكمت به نظرى و عملى ، موضوعات آنها نيست بلكه آنچه در اين تقسيم مبنا قرار گرفته است « هدف » و « منظور » از اين علوم است . در حكمت نظرى هدف از علم خود علم است ؛ يعنى هدف از علم رفاه و كمال و فعليّت يافتن استعداد عقلانى بشر است و اين همان چيزى است كه احيانا در تعريف « حكمت » آورده مىشود : « صيرورة الانسان عالما عقليّا مضاهيا للعالم العينىّ » امّا هدف حكمت عملى عمل است . شيخ در فصل دوم از صفحهء اول منطق الشفا مىگويد :\r\n« هدف و غرض از فلسفه اين است كه انسان تا آن اندازه كه ممكن است بر حقايق اشياء واقف گردد . اشياء موجود بر دو قسم‌اند : يا امورى هستند كه وجود آنها به اختيار ما نيست و يا امورى هستند كه وجود آنها با اختيار و فعل ما صورت مىگيرد . معرفت قسم اول « حكمت نظرى » و معرفت قسم دوم « حكمت عملى » ناميده مىشود . در فلسفهء نظرى غايت و هدف تكميل نفس است به اينكه فقط بداند ، و در فلسفهء عملى غايت و هدف تكميل نفس است نه تنها به اينكه بداند بل به اينكه بداند كه عمل كند . پس غايت فلسفهء نظرى اعتقاد به رأيى است كه عملى نيست و غايت فلسفهء عملى معرفت رأيى است كه هويّت آن رأى اين است كه دربارهء عملى است . به همين جهت حكمت نظرى اولويّت دارد كه « نظرى » ناميده شود . »\r\nدر اينجا سؤال ديگرى پديد مىآيد و آن اينكه : اگر هدف و غايت را ملاك قرار دهيم لازم مىآيد منطق و طب و همهء علوم فنّى از قبيل كتابت و خيّاطى و حتّى بسيارى از علوم طبيعى و رياضى جزء علوم عملى قرار گيرد ، زيرا هدف نهايى از همهء اينها عمل است . منطق براى آن خوانده مىشود كه عملا جلوى خطاى ذهن گرفته شود و طب از آن جهت خوانده مىشود كه عملا صحّت بدن حفظ و با بيماريهاى بدن مبارزه شود و همچنين بسيارى از علوم ديگر ، و حال آنكه حكما و از جمله خود بوعلى اين علوم را جزء علوم نظرى محسوب مىدارند .\r\nدر تعليقهء صدرالمتألّهين بر الهيّات شفا تلويحا اين سؤال و پاسخ آن مطرح شده است ، امّا بازگشت سخن صدرا در حلّ اشكال به اين است كه ملاك تقسيم علوم به نظرى و عملى همانا موضوعات آنهاست . صدرا از شرح قطب الدين شيرازى بر كلّيّات قانون نقل مىكند كه :\r\n« كلمهء « نظرى » و « عملى » در تقسيمات علوم سه اصطلاح متفاوت دارد : گاهى مىگويند علم نظرى يعنى علمى كه به هيچ وجه به عمل يا كيفيّت عمل ارتباط ندارد ، و عملى يعنى علمى كه به عمل يا كيفيّت عمل مربوط است . به حسب اين اصطلاح ، منطق و حكمت عملى و طبّ عملى ( يعنى طبّ منهاى كلّيّات ) و علم كتابت و خياطت و امثال اينها جزء علوم عملى هستند . و گاهى مىگويند « علوم نظرى » و مقصود علومى است كه موضوع آن علوم چيزهايى غير از اعمال اختيارى ماست و\r\n","page_name":" 229 ","page_number":229},
  {"content":"\r\n\r\n\r\n\r\n\r\n\r\n","description":"","footnote":"\r\n« علوم عملى » يعنى علومى كه موضوع بحث آن علوم اعمال اختيارى است ، و مقصود از « علوم نظرى » و « علوم عملى » در تقسيم حكمت به دو قسم نظرى و عملى همين است . بنابراين اصطلاح ، منطق و طبّ و علوم فنّى از قبيل علم كتابت و غيره همه از دايرهء علوم عملى خارج و در دايرهء علوم نظرى قرار مىگيرند ، زيرا آن چيزى كه در اين علوم موضوع است مانند معقولات ثانيه در منطق و بدن انسان در طب ، هيچكدام عمل اختيارى انسان نيستند . اصطلاح سوم اين است كه مقصود از « علوم نظرى » يعنى علومى كه فراگيرى آنها نيازمند به تمرين و تكرار عمل نيست و « علوم عملى » يعنى علومى كه فرا گرفتن آنها نيازمند به تمرين و تكرار و عمل است و تنها با تعلّم ميسّر نيست . بنابراين اصطلاح ، همهء آنچه « حكمت عملى » ناميده مىشود از قبيل اخلاق و تدبير منزل و سياست مدن داخل در علوم نظرى هستند و تنها فنونى از قبيل نويسندگى و دوزندگى و غيره « علم عملى » خوانده مىشود . »\r\nاين جواب بازگشت به اشكال اول است كه آنچه مبناى تقسيم است موضوعات است و ما اشكال اين سخن را قبلًا بازگو كرديم . عليهذا اگر مبناى تقسيم حكمت را به نظرى و عملى ، موضوعات آنها قرار دهيم اشكال اين است كه چه خصوصيّتى ميان اين موضوعات و ساير موضوعات است كه حساب اينها از اول با همهء آنها جدا شده است ؟ و اگر ملاك تقسيم را غايت و هدف و منظور از طلب علوم قرار دهيم لازم مىآيد بسيارى از علومى كه خود حكما آنها را از شعب حكمت نظرى قرار مىدهند جزء حكمت عملى قرار گيرند . اگر هدف و غرض بشر از تحصيل علوم ملاك باشد ، در عصر جديد همهء علوم جزء حكمت عملى بايد شمرده شود .\r\nولى حقيقت اين است كه آن چيزى كه ملاك و مناط تقسيم فوق است همان هدف و غايت است . از كلمات حكماى بزرگ خصوصا شخص بوعلى - كه اين مطلب را بهتر از ديگران طرح كرده - جز اين برنمىآيد و ايراد فوق هم وارد نيست ، زيرا منظور از « غايت » و « هدف » در اينجا آن چيزى است كه مورد توجّه ذاتى نفس است و ارادهء ذاتى نفس به آن تعلّق گرفته است . نفس در مرتبهء ذات خود داراى اراده است ، بلكه نفس در مرتبهء ذات خود عين اراده و توجّه است . اين توجّه و اراده غير از توجّه و اراده‌اى است كه از عوارض نفس است و در شعور ظاهر منعكس است و معمولًا گفته مىشود هدف فلان شخص از فلان كار اين است يا آن .\r\nاين دسته از حكما معتقدند كه نفس جوهرى است بسيط ، در عين بساطت داراى دو جنبه و دو وجهه است : از يك وجهه متوجّه ما فوق خود يعنى عالم عقول و مجردات است و مىخواهد فيض بگيرد و به صورت عقل بالفعل درآيد . از اين جنبه گيرنده و متأثّر و قابل است و به عقيدهء اين حكما كسب و استدلال و تجربه و غيره همه وسائل و معدّاتى هستند براى آمادگى نفس براى استفاضهء صور عقلانى از جهان ما فوق نفس . و از وجههء ديگر متوجّه تدبير بدن و زندگى است و مىخواهد تدبير كند و تأثير نمايد و از اين جنبه فاعل و مؤثّر و مدبّر است * . از اين رو براى نفس دو نوع كمال ( * ) طبيعيات شفا صفحهء 292 و صفحهء 348 [ چاپ قديم 
  ] .\r\n","page_name":" 230 ","page_number":230},
  {"content":"\r\n\r\n\r\n\r\n\r\n\r\n","description":"","footnote":"\r\nوجود دارد : يكى اينكه تعقّلاتش دربارهء هستى به صورت بالفعل درآيد و جهانى گردد علمى مشابه جهان عينى ، و به عبارت ديگر نسخه‌اى علمى از جهان عينى بشود ، و كمال ديگرش اين است كه به صورت قدرت قاهره‌اى بر بدن و خواهشها و تمايلات بدنى درآيد و تحت راهنماييهاى عقل نظرى بدن و شؤون بدنى يعنى زندگى فردى و اجتماعى را كه تحت تدبير اوست رهبرى كند . و چنان كه قبلًا از شيخ نقل كرديم به عقيدهء اين حكما در همهء علوم هدف تكميل نفس است ، منتهاى امر گاهى تكميل نفس به اينكه فقط بداند و گاهى تكميل نفس به اينكه بداند كه عمل كند .\r\nعلوم نظرى كه محصول توجّه ذاتى نفس به بالاست علومى است كه ارزش‌شان ارزش حقيقى است يعنى حقايق عينى را بر انسان كشف مىكنند و همانها هستند كه انسان را به صورت نسخه‌اى علمى از جهان عينى در مىآورند ؛ امّا علوم عملى ارزش قراردادى و اعتبارى دارند و به هيچ وجه ارزش كشف حقيقت ندارند . ارزش اين علوم فقط و فقط « وسيله‌اى » است ؛ يعنى نفس اينها را وضع و قرارداد مىكند به عنوان ابزارهايى براى رسيدن در مقام عمل به هدفها و منظورهاى خارجى خود در راه زندگى بهتر فردى و اجتماعى .\r\nعلومى مانند منطق و طبّ و فيزيك و شيمى كاشف يك سلسله حقايق عينى مىباشند و لهذا جزء علوم نظرى به شمار مىروند . از نظر حكماى الهى ، توجّه ذاتى نفس به اين حقايق براى اين است كه به كمال عقلانى خود نائل گردد و آثار و فوائد عملى آنها آثار و فوائد تبعى و استجرارى است . و امّا اينكه انسان به حسب شعور ظاهر خود اين علوم را نه براى خود آن علوم بلكه براى فوائد و آثار مادى و معنوى مربوط به زندگى جستجو مىكند مطلب ديگرى است كه از محل بحث ما خارج است .\r\nولى علومى مانند اخلاق و تدبير منزل و سياست مدن كه دربارهء بهترين و نيك‌ترين كارها و خلق و خوها و عالىترين مقررات اجتماعى بحث مىكنند هيچ جنبهء كشف حقيقت در آنها نيست بلكه تنها وظايف و تكاليف را مشخص مىكنند و از زيبايى و زشتى برخى كارها بحث مىكنند كه از امور مشهوره و مقبوله مىباشند نه از اصول عقلانى و برهانى .\r\nتا اين حدود كه گفته شد ، از مطاوى كلمات بوعلى مىتوان استفاده كرد و ديگران - حتى امثال خواجه و صدرالمتألّهين - تا اين اندازه هم پيش نرفته‌اند . بوعلى علاوه بر آنچه در اول منطق و اول الهيّات مستقيماً متعرض مسألهء تقسيم علوم شده است ، در دو مورد از طبيعيّات و در كتاب نجات به طور غير مستقيم وارد شده يعنى دربارهء عقل نظرى و عقل عملى كه ريشهء اين تقسيم است به بحث پرداخته و آن را تا حدودى روشن كرده است .\r\nاز كلمات بوعلى مجموعا اين سه نكته استفاده مىشود :\r\n1 . علوم نظرى محصول توجّه ذاتى نفس ( عقل ) به جهان بالاتر است و غايت نفس ( عقل ) از اين توجّه اين است كه به صورت عقل بالفعل درآيد ، و علوم عملى محصول توجّه نفس ( عقل ) به تدبير بدن است ؛ و غايت هر دو كمال نفس است ولى غايت اوّلى كه علم حقيقى است كمال نفس\r\n","page_name":" 231 ","page_number":231},
  {"content":"\r\n\r\n\r\n\r\n\r\n\r\n","description":"","footnote":"\r\nاست به اينكه بداند ، و غايت دوم كه علم اعتبارى و قراردادى است كمال نفس است به اينكه بداند كه خوب عمل كند .\r\n2 . آراء و عقايد در علوم عملى ابزار و وسيله‌اند براى نفس كه چگونه عمل كند و به هدفهاى عملى خود برسد بر خلاف آراء و عقايد نظرى .\r\n3 . آراء و عقايد عملى ، قراردادى و اعتبارى مىباشند و به تعبير خود شيخ « اصطلاحى » * مىباشند و از نظر ديگر از مشهورات و مقبولاتند * * نه از يقينيّات و چون اعتبارى و قراردادى مىباشند به هيچ وجه ضرورى و دائمى و كلّى نمىباشند ؛ يعنى قابل تغييرند و هم ممكن است عقول در محيطها و زمانهاى مختلف دربارهء آنها به اختلاف حكم كنند .\r\nاز كلمات بوعلى بيش از اين استفاده نمىشود و اگر كسى بپرسد چرا اين دسته از علوم را اعتبارى مىدانيد و آن دسته را حقيقى ؟ ماهيّت [ علوم 
  ] اعتبارى چيست ؟ تفاوت آنها با علوم حقيقى چيست ؟ چرا علومى مانند طبّ و منطق را با آنهمه فوائد و آثار عملى در رديف علوم نظرى مىشماريد و علوم اخلاقى و مقررات اجتماعى را جزء علوم عملى ؟ پاسخ هيچيك از اينها را به طور روشن از كلمات بوعلى نمىتوان به دست آورد .\r\nماهيّت ادراكات اعتبارى و تفاوتهاى آنها با ادراكات حقيقى براى اولين بار به وسيلهء برخى از اساتيد عظام ما تشريح و توضيح داده شده است كه در شرق و غرب بىسابقه است . نظر به اينكه بيان آن مستلزم بحث زيادى است ما از توضيح آن صرف نظر مىكنيم .\r\nولى در اينجا به برخى از نتايج آن بيان اشاره مىكنيم . طبق آن بيان ماهيّت علوم عملى با ماهيّت علوم نظرى متفاوت است . ماهيّت علوم نظرى ادراك امورى است كه « هست » و ماهيّت علوم اعتبارى ادراك امورى است كه « بايد » ؛ و به عبارت بهتر و كامل‌تر : ماهيّت علوم نظرى ادراكاتى است كه تعلّق دارد به هستى اشياء و روابط آنها ، و قضايايى كه مورد تعلّق آن ادراكات است يك سلسله قضاياى خبريّه است ، مثل ادراك اينكه جسم موجود است يا جسم متناهى است و امثال آنها ؛ امّا علوم اعتبارى يك سلسله ادراكاتى است كه به « بايد » ها تعلّق مىگيرد . ماهيّت اين ادراكات « بايد » ها و « نبايد » هاست . قضايايى كه در مورد اين ادراكات تشكيل مىشود قضايايى انشائى است نه خبرى .\r\nنكته‌اى كه در اينجا مىتوانيم استفاده كنيم اين است كه لزومى ندارد ملاك تقسيم علوم را به نظرى و عملى ، غايت و هدف قرار دهيم به شكلى كه بيان شد . آن بيان مبنى بر برخى ملاحظات ماوراءالطبيعى دربارهء نفس و روح است كه مورد قبول حكماى امروزى نيست و يا لااقل مورد ترديد آنهاست از قبيل جوهريّت نفس ، بساطت نفس ، وجود عالم عقول ، توجه ذاتى نفس به اينكه ( * ) طبيعيات شفا صفحهء 291 ، نجات صفحهء 163 : اصلاحيه . . .\r\n( * * ) طبيعيات شفا صفحهء 347 .\r\n","page_name":" 232 ","page_number":232},
  {"content":"\r\n\r\n\r\n\r\n\r\n\r\n","description":"","footnote":"\r\nبه صورت عقل بالفعل درآيد ، مدبّريّت نفس نسبت به بدن ، قدرت قاهرهء جوهر نفس بر قوا و تمايلات حيوانى و امثال اينها . . . و چون اين امور مورد ترديد افراد زيادى است طبعا تقسيمى هم كه مبنى بر آن است مورد ترديد واقع مىشود .\r\nولى با بيان بالا ما مىتوانيم خود را از اينكه غايت و هدف را ملاك قرار دهيم بىنياز سازيم ( هر چند خود بدانها معتقديم ) و بگوييم ملاك اين تقسيم امرى است مربوط به ماهيّت ادراكات بشرى . پس تقسيم حكمت به نظرى و عملى ، در حقيقت تقسيم علم و ادراك است به حقيقى و اعتبارى .\r\nنكتهء ديگر اينكه : اينكه مىگوييم علوم عملى علوم اعتبارى هستند ، مقصود مسائل اصلى آن علوم يعنى نتايجى است كه در آن علوم از استدلالات گرفته مىشود ، امّا پاره‌اى از مقدمات مورد استفادهء آن علوم مقدمات نظرى مىباشند . اين مطلب را بوعلى در اشارات و شفا تصريح كرده است . بسيارى از مسائل برهانى يا تجربى در علوم اخلاقى و اجتماعى از نظر تعيين وظايف و تكاليف مورد استفاده قرار مىگيرد .\r\nنكتهء ديگر : گفتيم در حكمت عملى متعلّق ادراك « بايد » هاو « نبايد » هاست . پس نوع اين ادراكات از نوع ادراكات انشائى است نه خبرى . البته اين مطلب نبايد سبب اشتباه گردد كه پس در اين علوم هر چه هست انشاء است نه خبر ، بلكه مقصود اين است كه واقعيّت آن ادراكات واقعيّت انشائى است و امّا در علوم كه مطرح مىشود و صورت كلّى مىيابد جنبهء خبرى پيدا مىكند و واقعيّت اين چيزها خبر از انشائات و ادراكات اعتبارى نفس است . مثلًا نفس به حسب حكم اعتبارى خود حكم مىكند به بايستى راستى و نبايستى دروغ . وقتى كه اين حكم نفس در سطح علوم عملى طرح مىشود ، به اين صورت است كه راستى لازم و واجب است و دروغ ممنوع است ، يا مىگوييم : راستى نيك است و دروغ بد است . اين لزوم و ممنوعيّتى كه از آن خبر مىدهيم و يا آن نيكى و بدى كه از آن خبر مىدهيم هر چند به حسب ظاهر لفظ ، خبر از يك صفت واقعى راست و دروغ است امّا در واقع خبر از رابطهء نفس با آنهاست . حقيقت معنى اين است كه نفس ما حكم مىكند به بايستى و نبايستى آنها يا آنكه نفس در مرتبهء وجدان خود راستى را مىپسندد و از دروغ تنفر دارد . اين است كه مفاهيم اين علوم همه نسبى هستند و روابط موضوع و محمول در اين علوم در واقع و حقيقت ، روابط ميان آن معانى و نفس است نه روابط ميان وجود خارجى آن اشياء و برخى صفات خارجى .\r\nنكتهء ديگر : آيا ادراكات اعتبارى انسان محدود است به فعاليتهاى خاصّ انسانى او و يا در فعاليتهاى در سطح پايين‌تر كه با حيوانات در آنها مشترك است نيز از اين ادراكات استفاده مىكند ؟ و به تعبيرى جامع‌تر آيا ادراكات اعتبارى از مختصّات انسان است يا در حيوانات نيز وجود دارد ؟\r\nچنان كه دانسته شد ريشهء ادراكات اعتبارى فعاليت اختيارى و ارادى است . هر فعاليت ارادى\r\n","page_name":" 233 ","page_number":233},
  {"content":"\r\n\r\n\r\n\r\n\r\n\r\n","description":"","footnote":"\r\nو اختيارى مستلزم نوعى « حكم انشائى » و بايد و نبايد است . حيوان در هر مرحله‌اى كه واقعا در كار خود فعاليت ارادى و اختيارى و انتخابى دارد طبعا حكم هم دارد و هر جا كه حكم انشائى هست ادراك اعتبارى و بايد و نبايد هم هست . شيخ در فصل اول از مقالهء پنجم از فنّ ششم طبيعيّات شفا ( ص 348 ) تصريح مىكند كه در انسان حاكمى حسّى و حاكمى خيالى و وهمى و حاكمى نظرى و حاكمى عملى وجود دارد . بعيد نيست كه مقصود شيخ از حاكم حسّى و خيالى نيز اعمّ از نظرى و عملى باشد .\r\nبه هر حال در افعال غريزى و طبعى انسان و حيوان كه اراده و انتخاب دخالت ندارد ادراك اعتبارى در كار نيست ، امّا در افعال اختيارى انسان و حيوان كه واقعا اختيار و انتخاب وجود دارد ادراك اعتبارى هم هست . امّا اينكه افعال حسّى حيوان تا چه حد غريزى است و تا چه حد ارادى و اختيارى ، از عهدهء بحث ما خارج است .\r\nحق اين است كه بحث نظرى و عملى مربوط به عقل است و اين بحث تابع اين است كه حيوان عاقل هست يا نه .\r\nنكتهء ديگر : مفهوم « وجوب و لا وجوب » و « امر و نهى » - چنان كه گفتيم - اعتبارات انشائى ذهن است . اكنون مىخواهيم بفهميم حقيقت و ماهيّت مفهوم « حسن و قبح » چيست ؟\r\nدو نوع حسن و قبح داريم : حسّى و عقلى . زيبايى حسّى همان چيزى است كه همه مىشناسيم گو اينكه نمىتوانيم تعريف كنيم ؛ اينقدر مىدانيم كه زيبايى حسّى چيزى است كه حواسّ ما را به سوى خود جذب مىكند و يا پس از ادراك به وسيلهء يك حس ما را به سوى خود جذب مىكند ، و زشتى حسّى چيزى است كه حواسّ ما را و بلكه خود ما را از خود دفع مىكند . زيبايى [ حسى 
  ] موجب لذت حاسّهء ادراك كننده است ، و زشتى حسى موجب رنج و تنفّر حاسّهء ادراك كننده است .\r\nمقصود از « حسن و قبح عقلى » اين نيست كه همان زيبايى حسّى و يا زشتى حسّى صورت عقلى و كلّى پيدا كند ، بلكه مقصود نوعى زيبايى و زشتى است كه با حواسّ ظاهرى ما سر و كار ندارد و چون هر چيزى كه با حواس سر و كار ندارد آن را طبق معمول « عقلى » مىخوانند به اين هم « حسن و قبح عقلى » مىگويند و الّا همچنانكه زيباييها و زشتيهاى حسّى ، هم صورت جزئى دارد و هم صورت كلّى و عقلى ، همچنين اين نوع زيباييها و زشتيها ، هم تصور جزئى دارد و هم تصور عقلى .\r\nمقصود از « حسن و قبح عقلى » اين است كه طبيعت انسان علاوه بر مطلوبهاى حسّى و فردى و شخصى و علاوه بر منفورهاى حسّى و فردى و شخصى ، به واسطهء برخوردارى از نوعى حس انسان دوستى و فضيلت دوستى ، يك سلسله كارها را كه يا جنبهء ماوراء الطبيعى دارد و در رساندن انسان به مقاصد ماوراء الطبيعى مؤثر است و يا در صلاح و مصلحت جامعهء انسانى مؤثر است طبعا دوست دارد و آنها را زيبا و محبوب و دوست داشتنى مىبيند و برعكس يك سلسله كارها را كه مضرّ\r\n","page_name":" 234 ","page_number":234},
  {"content":"\r\n\r\nو گفته شد كه در حكمت نظرى هدف و منظور نهائى و غائى ، كمال يافتن قوهء نظر و تفكّر ( استعداد تأمّل در حقايق و كشف آنها ) است تا مرتبهء عقل بالفعل براى نفس تحقّق يابد به اين نحو كه دربارهء امور غير اختيارى ، يعنى امورى كه ماهيّت آنها اين نيست كه اعمال و افعال اختيارى ما هستند ، تصورات و تصديقاتى حاصل شود . عليهذا هدف و غايت از حكمت نظرى پيدايش فكر و عقيده است ، امّا فكر و عقيده‌اى كه به كيفيّت عمل اختيارى انسان و يا كيفيّت مبدأ نفسانى عمل انسان مربوط نيست . و در حكمت عملى هدف اولى كمال يافتن قوهء نظر و تفكّر از راه حصول تصورات و تصديقات دربارهء اعمال اختيارى انسان است ، امّا هدف ثانوى و غائى از حكمت عملى كمال يافتن قوهء عملى به سبب يك سلسله ملكات اخلاقى است .\r\nو هم گفته شد كه علوم نظرى منحصر در سه بخش است : طبيعى ، تعليمى ( رياضى ) ، الهى « 1 » . موضوع علوم طبيعى « جسم » ( شىء مركّب از ماده و صورت ) است\r\n\r\n\r\n\r\n\r\n","description":"","footnote":"\r\nو مخلّ به اجتماع انسانى است دشمن مىدارد و از آنها متنفّر است . راستى و امانت و درستى و عفاف و تقوا و حيا و مروّت و جود و كرم و عدالت به همين دليل زيباست و دروغ و خيانت و شهوت پرستى و بىبندوبارى و بىشرمى و نامردى و بخل و امساك و ستم به همين دليل نازيبا و منفور است . آن حسّى كه اين امور را درك مىكند همان است كه « وجدان بايد » ناميده مىشود . ريشهء وجدان اخلاقى همين است . در واقع بايد گفت كه عقل عملى انسان - يعنى همان چيزى كه به قول بوعلى ماهيّتش از نوع عقل نيست بلكه لفظ « عقل » بر آن اصطلاح شده است - متوجّه تدبير زندگى بدنى است ولى اين توجّه تنها متوجّه تدبير زندگى فردى و نفسانى نيست ، متوجّه زندگى اجتماعى هم هست ، از اين رو به برخى از هدفهاى اجتماع انسان عشق مىورزد و از اضداد آنها متنفّر است .\r\n( 1 ) . قبلًا گفتيم كه قدما هر يك از حكمت نظرى و حكمت عملى را به سه قسم تقسيم مىكنند .\r\nحكمت نظرى تقسيم مىشود به : الهى ، رياضى ، طبيعى ؛ و حكمت عملى تقسيم مىشود به : اخلاق ، تدبير منزل ، سياست مدن . اكنون مىخواهيم مبناى تقسيم حكمت نظرى را به اقسام خودش ذكر كنيم . در اينجا از آنچه كه شيخ در اول منطق بيان كرده و صدرالمتألّهين در اوايل تعليقات شفا آن را نقل كرده با تلخيص و توضيحى كمك مىگيريم .\r\nاشيائى كه وجود آنها به اختيار ما نيست ، در تقسيم اوّلى بر دو قسم‌اند : يك قسم آن است كه وجودش مىتواند با حركت همراه باشد ، قسم ديگر آن است كه امكان معيّت با حركت در آنها نيست مانند وجود بارى و عقل .\r\n","page_name":" 235 ","page_number":235},
  {"content":"\r\n\r\n\r\n\r\n\r\n\r\n","description":"","footnote":"\r\nامورى كه امكان معيّت با حركت در آنها هست به نوبهء خود بر دو قسم است : يا اين است كه وجودى ندارد و نمىتواند داشته باشد مگر آنكه امكان معيّت با حركت در آن هست مانند انسانيّت و شكل مربّع ، و يا اين است كه ممكن است وجودى داشته باشد كه به حسب آن وجود امكان معيّت با حركت نيست .\r\nامورى كه وجود آنها همواره امكان معيّت حركت را دارد نيز به نوبهء خود بر دو قسم است : يا اين است كه همچنانكه در وجود از ماده خالى نيست در تصور نيز از ماده نمىتواند خالى باشد مانند صورت انسانيّت كه ماده جزء مفهوم ماهيّت آن است ، و يا اين است كه به حسب تصور مىتواند از ماده خالى باشد هر چند در وجود همواره همراه با ماده است مانند شكل مربع .\r\nپس مجموعاً اشياء از نظر امكان مخالطت با حركت چهار قسم‌اند :\r\nالف . موجوداتى كه در وجود - و به طريق اولى در ذات - مجرد از ماده‌اند .\r\nب . موجوداتى كه در وجود گاهى مقارن با ماده و گاهى مجرد از ماده‌اند .\r\nج . موجوداتى كه در وجود و ماهيّت مقارن با ماده‌اند .\r\nد . موجوداتى كه در وجود مقارن با ماده و در ماهيّت و تصور مجرد از ماده‌اند .\r\nقسم دوم مانند هويّت و وحدت و كثرت و علّيّت و عدد به معنى كثرت ( امور عامّه ) . اين قسم سه نوع اعتبار دارد :\r\nيا اعتبار مىشود من حيث هى هى . اين اعتبار از اعتبار آنها به شرط لا از ماده منفك نيست ، زيرا اينها من حيث هى هى در ماده نيستند . به اين اعتبار بحث از اينها مانند بحث از مجردات است و حساب « امور عامّه » از حساب « الهيّات بالمعنى الاخص » جدا نيست . عليهذا امور مجرد از ماده بر دو قسم است : يا مجرد است از ماده بالوجوب ( الهيّات بالمعنى الاخص ) و يا مجرد است از ماده من حيث هى و بالامكان .\r\nاعتبار دوم اين است كه از آن نظر اعتبار شوند كه مقرون به يك امرى هستند كه آن امر جز در ماده نيست . اين نيز بر دو قسم است ، زيرا آن مقارن ( يا عارض ) يا اين است كه تصورا نيز از ماده قابل جدايى نيست مثل اينكه مثلًا واحد را از آن حيث كه آب يا آتش است در نظر بگيريم ، و يا اين است كه آن مقارن به حسب تصور از ماده مجرد است هر چند به حسب وجود از ماده مجرد نيست مانند عدد و كثرت كه معروض و مقارن جمع و تفريق و ضرب و تقسيم و جذر و كعب مىگردد .\r\nپس قسم دوم به هر يك از اعتبارات سه گانه ملحق مىشود به يكى از سه قسم ديگر ؛ و اشياء و موجودات از سه قسم خالى نيستند :\r\n1 . در تصور و حد و ماهيّت و هم در وجود همراه با حركت ( قابليّت حركت ) است و به انواع خاصّى تعلّق مىگيرد .\r\n2 . امورى كه در تصور و ذات و ماهيّت مجرد از ماده هستند ولى در وجود مقارن با ماده‌اند .\r\n3 . امورى كه وجودا و تصورا مجرد از ماده‌اند .\r\n","page_name":" 236 ","page_number":236},
  {"content":"\r\n\r\nاز آن نظر كه متحرك يا ساكن است . آنچه در اين علوم بحث مىشود عوارضى است كه از اين حيث عارض جسم مىگردد . موضوع علوم رياضى يا خود « كمّيّت » است كه به حسب ذات و ماهيّت مجرد از قيد ماده است و يا « شىء كمّيّت‌دار » است ( از آن جهت كه كمّيّت دارد ) . آنچه در اين علوم بحث مىشود احوال و عوارض كمّيّات است كه در مفهوم و معنى آنها هيچ نوع ماده و يا قوه‌اى اعتبار نشده است ( هر چند در وجود احيانا ملازم و مقارن ماده مىباشند ) . و امّا حكمت الهى دربارهء امورى بحث مىكند كه هم به حسب وجود بىنياز از ماده است ( بر خلاف علوم رياضى ) و هم به حسب ماهيّت و حد و تعريف ( بر خلاف علوم طبيعى ) .\r\nو نيز قبلًا شنيدى كه علم الهى علمى است كه از اسباب و مبادى اوّلى وجودات طبيعى و تعليمى ( رياضى ) و متعلّقات آنها و از اولين سبب و نخستين مبدأ يعنى خداى\r\n\r\n[ اقسام حكمت نظرى از نظر ارسطو چهار تاست 
  ]\r\n\r\n\r\n\r\n\r\n","description":"","footnote":"\r\nقسم اول موضوع علم طبيعى و قسم دوم موضوع علم رياضى و قسم سوم موضوع علم الهى واقع مىشود .\r\nصدرالمتألّهين پس از نقل اينها در تعليقات شفا ، نظر شيخ را مىپسندد و ايرادات شيخ اشراق را مدفوع مىداند .\r\nاقسام حكمت نظرى از نظر ارسطو چهار تاست ايضا صدرالمتألّهين در صفحه 4 تعليقه مىگويد : اقسام حكمت نظرى در نزد قدما سه تا و در نزد ارسطو و اتباعش چهار تاست به اين نحو كه « علم كلّى » را اضافه كرده‌اند . بعد خودش مىگويد : مانعى ندارد زيرا علم كلّى داخل در الهيّات است . آنگاه تقسيم سه گانه را به ترتيبى كه ما گفتيم بيان مىكند .\r\nولى واضح است كه نظر كسانى كه اقسام را چهار تا دانسته‌اند به اين بوده كه « علم كلّى » را با « الهيّات بالمعنى الاخص » دو علم مىدانسته‌اند .\r\n","page_name":" 237 ","page_number":237},
  {"content":"\r\n\r\nمتعال گفتگو مىكند .\r\nاينهاست آن اندازه از مطالب كه قبلًا بر آنها وقوف يافتى . امّا از آنچه در گذشته گفته شد روشن نگشت كه موضوع علم الهى چيست ؟ تنها در مقالهء « برهان » از منطق اشاره‌اى به اين مطلب شد ، شايد به ياد داشته باشى .\r\nدر ساير علوم سه چيز براى تو محرز و مسلّم بود : موضوع ، مسائل و مطالب ، مبادى و مقدمات كه براهين از آنها فراهم مىشود « 1 » . هنوز به تحقيق براى تو روشن نيست كه موضوع اين علم چيست ؟ آيا موضوع اين علم علّت نخستين ( خدا ) است ؟ پس مقصود تحقيق در صفات و احوال و افعال اوست يا چيز ديگر است « 2 » ؟\r\nو نيز در گذشته به گوشت مىخورد كه فنّى هست كه فلسفهء حقيقى و فلسفهء اولى اوست . آن فنّ است كه به مبادى و مقدمات علوم ديگر اعتبار مىدهد و حكمت حقيقى هموست . گاهى مىشنيدى كه حكمت شريف‌ترين علم دربارهء شريف‌ترين معلوم است . نوبت ديگر مىشنيدى كه حكمت صحيح‌ترين و متقن‌ترين معرفتهاست . نوبت ديگر اينكه حكمت عبارت است از علم به اسباب اوّليّهء جهان . امّا نمىدانستى كه اين\r\n\r\n\r\n\r\n\r\n","description":"","footnote":"\r\n( 1 ) . صدرالمتألّهين در تعليقات شفا تصريح مىكند كه مبادى تصديقيّهء يك علم همچنانكه ممكن است بديهى باشد و ممكن است نظرى باشد و در علم بالاتر اثبات شده باشد ، ممكن است نظرى باشد و در علم پايين‌تر اثبات شده باشد ، ولى مىگويد اين قسم خيلى كم است و مثالى ذكر نمىكند .\r\nدربارهء مبادى و مسائل و موضوعات مىگويد :\r\n« فالمبادى منها البرهان ، و المسائل لها البرهان ، و الموضوعات عليها البرهان . »\r\n( 2 ) . آنچه در كتاب « برهان » منطق ( فصل 7 از مقالهء 8 كتاب برهان ) گفته شده خلاصه‌اش اين است كه : « موجود » و « واحد » اعمّ موضوعاتند . پس طبعا علومى كه در ساير موضوعات بحث مىكنند به حكم اينكه موضوعشان زير اين دو موضوع قرار گرفته است خود آنها نيز در زير اين علم قرار مىگيرند و چون موضوعى اعمّ از اين دو موضوع نيست پس علمى كه دربارهء اينها بحث مىكند در زير هيچ علمى قرار نمىگيرد .\r\nمقصود شيخ از اينكه مىگويد : « اين علم فوق ساير علوم است و آنها در زير اين علم قرار گرفته‌اند » شمول و اعمّيّت مباحث اين علم است كه قواعد و مسائلش شامل موضوعات ساير علوم هم هست ، بر خلاف علم سافل كه قواعد و مسائلش شامل موضوع علم عالىتر نيست همچنانكه به هيچ وجه شامل موضوعاتى كه در عرض خود هستند نيز نمىباشد ( رجوع شود به حاشيهء ص 243 ) .\r\n","page_name":" 238 ","page_number":238},
  {"content":"\r\n\r\nچرا نمىشود ذات بارى تعالى در يك علم جزئى « مسأله » واقع شود ؟\r\nآنگاه شيخ وارد اين بحث مىشود كه بحث دربارهء واجب الوجود لزوما بايد در همان علمى شود كه موضوعش اعمّ موضوعات است ، امكان ندارد كه در يك علم جزئى بحث شود همچنانكه امكان ندارد كه ذات واجب الوجود موضوع يك علم جزئى واقع گردد . امّا اينكه اين بحث ممكن نيست جزء مباحث يكى از علوم جزئى كه دربارهء يك نوع يا جنس خاص از موجودات بحث مىكند واقع گردد بدين جهت است كه ذات واجب مبدأ جميع موجودات و معلولات - و از آن جمله خود موضوع آن علم - است ، پس ممكن نيست كه بحث در آن در يك علم جزئى به عنوان يكى از مسائلى كه دربارهء يكى از عوارض ذاتى آن بحث مىكند واقع شود . امّا اينكه ممكن نيست خود او موضوع يك علم جزئى واقع شود يعنى اينكه علم معرفة اللّه را يك علم مستقل قرار دهيم و ذات بارى را موضوع مفروض آن علم قرار دهيم ، براى اينكه ذات بارى تعالى ايجاب مىكند نسبت به هر موجودى را ؛ هيچ موضوعى نيست كه با او نسبت نداشته باشد ؛ همچنانكه ذات واجب نمىتواند موضوع علم كلّى واقع شود زيرا او كلّى و عام نيست . پس طبعا علم به او جزئى از مسائل علم كلّى است .\r\nبه نظر ما اين وجه كه شيخ مىگويد ، دليل نمىشود كه ذات واجب الوجود موضوع علم جداگانه‌اى قرار نگيرد . وجه صحيح همان است كه خود شيخ قبلًا گفت كه موجود يا مجرد از ماده است و يا مخلوط ؛ ذات واجب الوجود و عقول قادسه و همچنين مفاهيم عامّه اگر من حيث هى اعتبار شوند مجرد از ماده هستند و به اين دليل ذات واجب الوجود موضوع جداگانه‌اى نخواهد بود . وجه مهمتر از اين وجه اين است كه - همچنانكه خود شيخ بعداً خواهد گفت - موضوع علم الهى « موجود بماهو موجود » است قطع نظر از تخصّص استعدادى يا رياضى كه موجود را از اطلاق مىاندازد و مختلط با عدم مىسازد ، و صفات و عوارض واجب الوجود عوارض موجود بماهو موجود است نه عوارض موجود معيّن و متخصّص . به عبارت ديگر وجوب وجود ، نوعى تعيّن براى وجود نيست آنچنانكه حتى عقل بودن نوعى تعيّن است ، تا چه رسد به آنكه تعيّنى از نوع تعيّناتى باشد كه يك سلسله احكامى را ايجاب كند نه از جهت موجود بودن بلكه از جهت اختلاط موجود به عدم .\r\nشيخ آنگاه مىگويد : و چون قبلًا گفتيم كه برخى از مبادى علوم بديهى نمىباشند و بايد در علم ديگر جزئى يا اعمّ از او بيان شود پس لامحاله منتهى مىگردد به اعمّ علوم . پس مبادى ساير علوم از اين علم اقتباس مىشود و لهذا جميع علوم در واقع برهان اقامه مىكنند بر مسائلى از نوع شرطيّات متّصله كه مشروط است به تحقّق مقدّم آنها ، و آن علمى كه تحقّق مقدّم آنها را به ثبوت مىرساند همانا علم كلّى است . مثلًا هندسه مىگويد : دايره چنين و مثلّث چنان ، امّا آيا دايره موجود است و يا در واقع دايره‌اى موجود نيست ، اين مطلبى است كه بر عهدهء فلسفهء اولى است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nروابط فلسفه و علوم\r\nاينكه ساير علوم به فلسفهء كلّى نيازمند است يكى از مسائل مربوط به روابط فلسفه و علوم است . يكى از روابط همان بود كه قبلًا گفتيم كه قواعد و مسائل فلسفه شامل و حاكم بر موضوعات ساير علوم هست و نه برعكس . يكى ديگر همين است كه شيخ در اينجا متعرض شده و آن اينكه بسيارى از علوم ، وجود موضوعاتشان يا موضوعات برخى مسائلشان نيازمند به اثبات است و علمى كه مىتواند آنها را اثبات كند فلسفه است . ولى در وجه اين مطلب به نظر مىرسد كه بيان شيخ ناقص باشد . شيخ مىگويد اگر موضوع علمى مجهول بود بايد در علم ديگر عنوان علم ثابت شود ، و البته اين درست است ، آنگاه مىگويد آن علم ديگر يا جزئى است يا اعمّ از آن علم ، بعد فقط به شقّ دوم مىچسبد و لازم مىشمارد كه در علمى اعمّ از همهء علوم بايد اثبات شود و آن فلسفهء اولى است ، و حال آنكه شيخ اثبات نكرد كه چرا در علم جزئى ديگر قابل اثبات نباشد و به فرض اينكه حتماً بايد در علمى اعمّ از خود آن علم ثابت شود چه لزومى هست كه منتهى شود به علم كلّى ؟ چه مانعى دارد كه موضوع علمى جزئى در علم اعمّ از خود او ثابت شود ولى موضوع خود آن علم اعمّ ، بديهى باشد .\r\nتحقيق در اين باب همان چيزى است كه متأخّرين از شيخ كرده‌اند مبنى بر اينكه به طور كلّى بحث برهانى از وجود يك شىء از نوع مسائلى است كه از عوارض موجود بماهو موجود بحث مىكند . حقيقت بحث در اينكه دايره موجود است ، مثلث موجود است ، جسم طبيعى موجود است ، اين است كه موجود دايره است ، موجود مثلث است ، موجود جسم طبيعى است ؛ يعنى هر يك از اين ماهيّات ، تعيّن و عارضى است كه بر موجود بماهو موجود عارض مىگردد .\r\nضمناً اين نكته بايد ناگفته نماند كه اينكه مىگوييم يك علم خود نمىتواند متكفّل اثبات وجود موضوع خود باشد و يا اينكه يك علم جزئى نمىتواند وجود موضوع علم ديگر را ثابت كند ، مقصود اثبات از طريق برهان است و در حقيقت معنى سخن اين است كه اين نوع برهان داخل در آن علم نيست بلكه داخل در فلسفهء اولى است ؛ امّا از طريق تجربه ، مطلب ديگرى است . آنچه از طريق تجربه اثبات مىشود از قبيل وجود فلان حيوان ذره بينى يا فلان ميكروب يا فلان ستاره ، مىتوان گفت داخل در هيچ علم جزئى نيست . مثلًا كشف وجود فلان ميكروب كه در بهداشت و بيماريهاى انسان مؤثر است ، از آن جهت كه دربارهء تأثير اين حيوان ذره بينى در بدن انسان بحث مىشود داخل در طبّ است و از آن جهت كه اثبات وجود يك حيوان مىشود داخل در فلسفه است ؛ همچنانكه صدرالمتألّهين در صفحهء 5 تعليقات شفا مىگويد كه بحث طبيعيّين از « محرّك اوّل » از آن جهت كه از محرّكيّت او براى اجسام بحث مىشود بحث در احوال جسم است و در [ الهيّات 
  ] از وجود فى نفسه واجب بحث مىشود .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nفلسفهء اولى و اين حكمت چيست ؟ آيا اين تعريفات و توصيفات سه گانه دربارهء يك فنّ است يا دربارهء فنون گوناگون كه همه به اين نام ناميده شده است .\r\nما اكنون براى تو توضيح مىدهيم كه فلسفهء اولى و حكمت على الاطلاق « 1 » همين علمى است كه اكنون ما در صدد بيان آن هستيم و اينكه توصيفات سه گانه‌اى كه در تعريف حكمت گفته شده است همه مربوط به يك فنّ است و آن همين است .\r\nقبلًا دانسته شد كه هر علمى موضوع بخصوصى دارد . اكنون ببينيم موضوع اين علم چيست « 2 » ؟ آيا موضوع اين علم وجود خداوند است ، يا وجود خداوند در رديف\r\n\r\n\r\n\r\n\r\n","description":"","footnote":"\r\nمسألهء اثبات وجود اشياء به وسيلهء حس يا تجربه\r\nولى مىتوان گفت مقصود از « چيزهايى كه وجودشان احتياج به اثبات دارد » امور غير بديهى و يا شبه بديهى - يعنى امورى كه منتهى به حس يا تجربه يا يكى ديگر از امور ششگانه مىباشد - است و اگر نه ، بايد بگوييم پس همهء حواس ما كه وجود انسان و حيوان و گياه و نبات را اثبات مىكند مسائل فلسفه را اثبات مىكند .\r\nامورى كه با تجربه اثبات مىشود - مانند امور حسّى - در رديف مبادى فلسفه است نه در رديف مسائل فلسفه كه تنها دربارهء امور نظرى و غير بديهى بحث مىكند .\r\nاز نظر اين فلاسفه - چنان كه مىدانيم - تجربيّات يكى از بديهيّات ششگانه است . پس به هيچ وجه اثبات وجود يك ميكروب به وسيلهء تجربه يك مسألهء فلسفى به شمار نمىرود .\r\nعلم حر و آزاد\r\n( 1 ) . عطف به دو حاشيهء ص 238 دربارهء روابط فلسفه و علوم ، صدرالمتألّهين در اينجا به مناسبت آنكه شيخ اين علم را « حكمت مطلقه » ناميده است مىگويد اين علم حر و آزاد است از نياز به غير خود و از تعلق به ما سواى خود ، و ساير علوم به منزلهء بندگان و خدمتگزاران اين علم‌اند ، زيرا موضوعات ساير علوم ( اگر نظرى باشد ) در اين علم اثبات مىشوند و مقدمات براهين آنها يا مقدمات مقدمات براهين آنها نيز در اين علم اثبات مىشود و همچنانكه موضوعات اين علم ( در نظام خلقت ) مبادى و علل موضوعات ساير علوم است مسائل اين علم نيز مبادى و علل مسائل ساير علومند . پس [ جميع 
  ] علما از آن جهت كه عالمند به منزلهء بندگان و خدمتگزاران عالم الهى مىباشند زيرا در اخذ مبادى علوم و ارزاق معنوى خود نيازمند به او هستند .\r\n( 2 ) . ممكن است گفته شود همان چيزى كه در كتاب « برهان » ولو به طور اشاره گفته شد كه علم\r\n","page_name":" 241 ","page_number":241},
  {"content":"\r\n\r\nمسائل اين علم است ؟\r\nمىگوييم : ممكن نيست كه وجود خداوند موضوع اين علم باشد ، زيرا موضوع هر علمى در آن علم مفروض الوجود است و در احوال و عوارض و صفات او بحث مىشود - اين مطلب در جاهاى ديگر توضيح داده شده است - و وجود خداوند نمىتواند در اين علم موضوع و ( قهراً ) مفروض و مسلّم واقع شود ، بلكه بايد جزء مطالب و مسائل باشد ، زيرا اگر وجود خداوند در اين علم موضوع و مفروض و مسلّم گرفته شود يا اين است كه در علم ديگرى اثبات مىشود و در رديف مطالب و مسائل آن علم قرار مىگيرد و يا در علم ديگرى نيز اثبات نمىشود و جزء مسائل هيچ علمى قرار\r\n\r\n\r\n\r\n\r\n","description":"","footnote":"\r\nالهى بحث مىكند از امورى كه ماهيّتا و وجودا مستغنى از ماده مىباشند ، كافى است كه در اينجا تكرار شود و گفته شود موضوع [ اين 
  ] علم عبارت است از امور مستغنى القوام و الحدّ عن المادة .\r\nجواب اين است كه : « استغناى از ماده » يك صفت و يك خاصيت موضوع واقعى اين علم است ، امّا آن چيزى كه موضوع [ اين 
  ] علم است و همهء احكام و عوارض ، احكام و عوارض او هستند حيثيت جامع استغنا و تجرد از ماده نيست . پس بايد يك عنوان جامع ديگر در كار باشد كه نسبت به عوارض و احكام خودش يعنى نسبت به محمولات مسائل اين علم به اين شكل باشد كه :\r\n« إما اخذ فى حد المحمولات أو اخذت المحمولات فى حده » .\r\nعليهذا خوب بود شيخ به عنوان يكى از احتمالات ، نقل مىكرد كه موضوع اين علم امور مستغنى القوام و الحدّ عن المادة است يا عنوان كلّى « مستغنى القوام والحدّ عن المادة » است و سپس جواب مىداد .\r\nيك اشكال اين است كه شيخ ، اول مسأله بودن بعضى مسائل را مفروض گرفته و سپس دنبال موضوع جامع همهء مسائل مىگردد . ممكن است گفته شود كه : اين اشبه به اكل از قفاست . معيار مسأله بودن يك مسأله موضوع علم است . مسأله معيار موضوع نيست بلكه موضوع معيار مسأله است . ولى ممكن است جواب داده شود كه هنگامى كه در برخى مسائل مبحوث عنه يك جامع مشترك و يك خاصيّت مشترك پيدا شود كه معرف ماهيّت محمولات باشد خود نشانه‌اى از وحدت ماهوى مسائل است و طبعا موضوع واقعى چيزى است كه همهء مسائل يك جا از عوارض ذاتى او هستند .\r\n","page_name":" 242 ","page_number":242},
  {"content":"\r\n\r\nنمىگيرد و هر دو وجه باطل است .\r\nامّا اينكه ممكن نيست جزء مسائل ساير علوم قرار گيرد « 1 » براى اينكه ساير علوم يا خلقى است يا سياسى يا طبيعى يا رياضى يا منطقى ، و علم ديگرى غير اينها در ميان علوم حكمى نداريم كه بتوان فرض كرد مسألهء وجود خداوند در آن علوم اثبات شود . در هيچيك از آن علوم دربارهء مسألهء وجود خداوند بحث نمىشود و صحيح هم نيست بحث شود ، و تو با در دست داشتن اصولى كه قبلًا دانسته‌اى مىتوانى علّت اين را دريابى .\r\nامّا اينكه ممكن نيست در هيچ علمى اثبات نشود و در رديف مسائل هيچ علمى قرار نگيرد ، براى اينكه بايد چنين فرض كنيم كه اين مسأله جزء مسائل و مطالبى نيست كه بشر بايد جستجو كند و آن را كشف كند ، يا از آن جهت كه واضح و بديهى است و نيازى به تحقيق ندارد و يا از آن جهت كه امكان تحقيق علمى ندارد . از بديهيّات كه نيست ( چنان كه واضح است ) ، غير قابل تحقيق هم نيست ، زيرا مىتوانيم برهان بر آن اقامه كنيم و با برهان آن را اثبات كنيم . به علاوه چيزى كه در هيچ علمى قابل تحقيق نيست چگونه در يكى از علوم ، موضوع و مفروض الوجود گرفته مىشود ؟ باقى ماند اينكه بحث در مسألهء وجود خداوند در اين علم صورت گيرد .\r\n\r\n\r\n\r\n\r\n","description":"","footnote":"\r\n( 1 ) . عطف به حاشيهء ص 238 ، صدرالمتألّهين علّت عدم امكان را همان ذكر مىكند كه در حاشيهء ص 238 دربارهء آن بحث كرديم . خلاصهء سخن صدرا در اينجا اين است كه مسألهء هر علمى عبارت است از قضيّه‌اى كه [ عرض 
  ] ذاتى از موضوع علم برايش اثبات شده است ، و عرض ذاتى آن چيزى است كه لذاته عارض موضوع شده باشد يا به خاطر معنى مساوى با او ؛ و از طرف ديگر موضوع مسأله يا عين موضوع علم است يا نوع آن و يا عرض ذاتى موضوع علم يا عرض ذاتى نوع موضوع علم * ؛ و از طرف ديگر بحث مقوّمات ماهيّت يا وجود موضوع يك علم نمىتواند داخل در مطالب و مسائل آن علم باشد ، و چون مبدأ كل موجودات با هر موجودى نسبت دارد ( مقوّم وجود همهء اشياء است ) پس بحث در او نمىتواند جزء بحث در يك علم جزئى قرار گيرد همچنانكه خود او نمىتواند موضوع يك علم جزئى واقع شود .\r\nولى ما قبلًا حقيقت اين بيان را روشن كرديم .\r\n* ( معنى اين سخن اين است كه خود عرض ذاتى نوع موضوع علم نمىتواند از مطالب و مسائل علم باشد ولى محمول و عارض او احيانا مىتواند از مسائل و مطالب علم باشد يعنى مىتواند عرض ذاتى موضوع علم باشد و اين غريب است . )\r\n","page_name":" 243 ","page_number":243},
  {"content":"\r\n\r\nبحث دربارهء ذات در دو جهت است : يكى از جهت وجود ذات بارى ، دوم از جهت شؤون و صفاتش . و اگر بحث در وجود بارى شأن و وظيفهء اين علم باشد طبعا ذات بارى موضوع اين علم نخواهد بود زيرا هيچ علمى وظيفه ندارد كه موضوع خود را اثبات كند . عن قريب توضيح خواهيم داد كه بحث از وجود بارى جز در اين علم امكان پذير نيست ، زيرا روشن شد كه اين علم دربارهء امورى بحث مىكند كه چه از نظر وجود و چه از نظر ماهيّت ، مجرد ( بىنياز ) از ماده مىباشند ، و در « طبيعيّات » اثبات شد كه خداوند نه جسم است و نه قوهء جسمانى ، بلكه يگانه و از هر جهت منزّه از ماده و از تغييرهاست . پس بالضروره بايد بحث دربارهء خداوند در اين علم باشد . البتّه آنچه در « طبيعيّات » در اين زمينه گفته شد از « طبيعيّات » بيگانه بود ، لكن نظر به اين بود كه دانشجو هر چه زودتر به وجود مبدأ نخستين واقف گردد تا در او رغبت بيشتر در اقتباس علوم و رهسپارى به مقام توحيد حاصل گردد « 1 » .\r\nو چون بالضروره اين علم ( مانند همهء علوم ديگر ) موضوع معيّنى دارد كه در اطراف آن بحث مىكند و معلوم شد آن چيزى كه گمان مىرفت موضوع اين علم است ( ذات حق ) موضوع اين علم نيست ( بلكه از مسائل و مطالب آن است ) پس بايد ببينيم موضوع اين علم چيست ؟ آيا موضوع اين علم ، علل و اسباب چهارگانهء نهايى است « 2 » نه يكى بالخصوص از آنها ( ذات حق ) زيرا قبلًا روشن شد كه نتوان ذات حق را موضوع اين علم فرض كرد ؟ البتّه بعضى چنين انديشيده و موضوع اين علم را « علل چهارگانهء نهايى » دانسته‌اند .\r\nامّا نظر و كاوش در علل و اسباب نيز چند گونه ممكن است صورت گيرد : يا از آن\r\n\r\n\r\n\r\n\r\n","description":"","footnote":"\r\n( 1 ) . ولى صدرالمتألّهين در تعليقات شفا بيان لطيفى دارد در اين زمينه مبنى بر اينكه حيثيّت بحث در طبيعيّات يا حيثيّت بحث در الهيّات فرق مىكند و از آن حيث كه در آنجا بحث شده جزء طبيعيّات است و از آن جهت كه در الهيّات بحث مىشود جزء الهيّات است . در طبيعيّات از جنبهء فاعليّت و محرّكيّت ذات بارى بحث مىشود و در حقيقت از جنبهء وجود لغيره او بحث مىشود و لهذا جزء عوارض جسم طبيعى است ولى در الهيّات از وجود فى نفسه او بحث مىشود . پس صحيح نيست كه بگوييم : « كان غريبا عن الطبيعيات و مستعملا فيها منه ما ليس منها » .\r\n( 2 ) يعنى فاعل نخستين ، مادهء نخستين ، غايت آخرين و صورت آخرين .\r\n","page_name":" 244 ","page_number":244},
  {"content":"\r\n\r\nجهت است كه اينها مصداق « موجود » مىباشند ( پس آن چيزى كه موضوع است و از عوارض او بحث مىشود « موجود بماهو موجود » است ) ، و يا از آن جهت است كه اينها مصداق « سبب » اند ، و يا هر كدام كه سبب خاص هستند - يكى فاعلى ، ديگرى غائى ، سوم مادى و چهارم صورى - جداگانه موضوع اين علم مىباشند ( پس اين علم در آن واحد چهار موضوع دارد ) ، و يا آنكه مجموع علل چهارگانه ( به عنوان يك « كل » كه داراى اجزاء است ) موضوع اين علم است .\r\nممكن نيست كه اينها از آن جهت كه مصداق « سبب بماهو سبب » مىباشند موضوع اين علم واقع شوند ، زيرا لازم مىآيد كه همهء بحثهاى اين علم دربارهء عوارض و احوال « سبب » باشد ( و به عبارت ديگر بحثهاى اين علم منحصرا در اطراف قانون علّيّت باشد ) و اين به چند دليل ممكن نيست :\r\nاول اينكه در اين علم از مسائلى بحث مىشود كه از احوال و عوارض سبب و در اطراف قانون علّيّت نيست ، مانند مسائل كلّى و جزئى ، قوّه و فعل ، امكان و وجوب و غير اينها ؛ و از طرفى پر واضح است كه اين مسائل بايد مورد بحث و تحقيق قرار گيرد و چون اينها از احوال و عوارض امور طبيعى يا رياضى نمىباشند و حكمت عملى هم كه جاى بحث اينها نيست ، ناچار جاى آنها در تقسيمات علوم در قسم باقى مانده است ( به حسب فرض ، تقسيم گذشته عقلى بود و قسم خارج از همهء اقسام تصور ندارد ) .\r\nبعلاوه ، معرفت ( احوال و عوارض ) اسباب و علل موقوف است به اثبات وجود آنها . مادامى كه وجود اسباب براى مسبّبات اثبات نشود - به اين نحو كه وجود مسبّبات مرتبط است به يك سلسله امورى كه ذاتا تقدم دارند بر آن مسبّبات - براى عقل وجود سبب محرز نيست . امّا حواس به هيچ وجه سببيّت را افاده نمىكنند .\r\nحداكثر آنچه از راه حس به ذهن مىرسد تقارن دو چيز است ، امّا اينكه يكى از آن دو سبب ديگرى است از دايرهء حس بيرون است . حس و تجربه وقتى كه مكرر شد حالت اقناع و آرامش براى نفس به وجود مىآورد ، امّا كافى و يقين آور نيست مگر پس از آنكه اين معرفت حاصل شود كه جريان يكنواخت و همسان حكايت مىكنند از طبيعى بودن ( در غير ذى شعورها ) و اختيارى بودن ( در ذى شعورها ) . خود اين معرفت موقوف است به اثبات وجود علل و اسباب و اقرار به قانون علّيّت .\r\nاين مطلب بديهى نيست ، از مشهورات است و قبلًا در منطق فرق « بديهى » و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n« مشهور » را دانسته‌اى . هر چند اينكه همهء پديده‌ها يك مبدأ دارند يك فرضيّهء نزديك به عقل است ، امّا لازمهء نزديك به عقل بودن ، بديهى بودن نيست ، مثل بسيارى از اصول هندسى كه در عين اينكه نزديك به بديهى است امّا بديهى نيست و در كتاب اقليدس ، برهان بر آنها اقامه مىشود .\r\nبعلاوه ، وجود اسباب و علل در علم ديگرى اثبات نمىشود ، طبعا بايد در اين علم اثبات شود و چگونه ممكن است موضوع يك علمى كه در آن علم از احوال او بحث مىشود ، در همان علم وجودش اثبات شود .\r\nبه همين بيان ، نيز روشن شد كه ممكن نيست بحث در اسباب و علل از جهت خاصّ هر يك باشد ، زيرا وجود هر يك از آنها از مطالب و مسائل اين علم است .\r\nمجموع و كلّ اين علل نيز از آن جهت كه مجموع و كلّ است - مىگويم « كل » و نمىگويم « كلّى » ، ميان ايندو اشتباه نشود - ممكن نيست موضوع اين علم واقع شود ، زيرا بحث و تحقيق در اطراف اجزاء هر كل بر خود آن كل تقدم دارد هر چند در جزئى نسبت به كلّى به يك اعتبار كه قبلًا دانسته‌اى چنين نيست . بحث دربارهء اجزاء يا بايد در اين علم صورت گيرد ، پس خود آنها براى اينكه موضوع فرض شوند از كل اولويّت دارند ، يا بايد در يكى از علوم ديگر صورت گيرد ؛ امّا علم ديگرى غير اين علم نيست كه بتواند بحثهاى مربوط به علل نهايى را در خود جاى دهد .\r\nامّا اگر بحث در علل و اسباب از آن جهت باشد كه اينها مصداق « موجود بماهو موجود » مىباشند ، پس موضوع اين علم « موجود » است نه سبب ( و اين يگانه شقّ صحيح در ميان شقوق گذشته است ) .\r\nپس بطلان اين نظريه نيز كه موضوع اين علم « اسباب و علل نهايى » مىباشند روشن شد . علل و اسباب نهايى از مسائل و مطالب اين علم‌اند نه موضوع آن .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nالفصل الثّانى فى تحصيل موضوع هذا العلم\r\n\r\nتحقيق در موضوع اين علم\r\nلازم است موضوع اين علم را معرفى كنيم تا نتيجه و غرضى كه بايد به دست آوريم روشن گردد « 1 » .\r\nموضوع علم طبيعى ( چنان كه معلوم شد ) « جسم » بود نه از آن جهت كه « موجود » است يا « جوهر » است و يا مركّب از هيولى و صورت ، بلكه از آن جهت كه حركت و سكون بر آن عارض مىگردد . علومى كه در زير علم طبيعى قرار گرفته‌اند و همچنين علوم عملى از آن هم ( از موضوع علم الهى ) دورترند .\r\nامّا علم رياضى : موضوع علوم رياضى يا « مقدار مطلق » است ( مانند هندسه ) و يا « مقدار مقيّد به مادهء خاص » ( مانند هيئت ) و يا « عدد مطلق » ( حساب ) و يا « عدد مقيّد به\r\n\r\n\r\n\r\n\r\n","description":"","footnote":"\r\n( 1 ) . در فصل پيش از جنبهء منفى مطلب بحث شد ؛ يعنى چيزهايى كه تصور مىشد موضوع اين علم است از قبيل وجود خداوند و از قبيل اسباب مطلقه و علل اوّليّه ، درباره‌شان بحث شد و رد شد .\r\n[ در اين فصل 
  ] مىخواهيم با دليل ثابت كنيم كه آن چيزى كه موضوع [ اين 
  ] علم است « موجود بماهو موجود » است . اكنون ببينيم چگونه و به چه شكل مىتوانيم دليل بر اين مطلب اقامه كنيم .\r\n","page_name":" 247 ","page_number":247},
  {"content":"\r\n\r\nمادهء خاص » ( موسيقى ) .\r\nبحث در علوم رياضى دربارهء اثبات مقدار مطلق يا مقيّد و يا عدد مطلق يا مقيّد نيست ، بلكه وجود اينها محرز و مسلّم فرض شده و بحث دربارهء عوارض و خواص اينهاست . علومى كه زير علوم رياضى قرار گرفته‌اند به طريق اولى بحثشان دربارهء عوارضى است كه از عوارض موضوعات چهارگانه‌اى كه نام برديم محدودتر است .\r\nموضوع علم منطق - همچنانكه دانستى - « معقولات ثانيه » است كه متّكى به معقولات اوليه است . وجود آنها به هيچ ماده‌اى و لااقل به هيچ مادهء جسمانىاى وابسته نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . از اول فصل تا اينجا اين مطلب گفته شد كه موضوع علم طبيعى جسم بماهو قابل للحركة و السكون است نه جسم بماهو موجود يا بماهو جوهر و يا بماهو مؤلّف من الهيولى و الصورة ، و موضوع علم رياضى ايضا « كمّ » است و آن علم عوارض كمّ را بيان مىكند ولى ماهيّت يا وجود كمّيّت مقدارى يا كمّيّت عددى را به هيچ وجه اثبات نمىكند ، و همچنين موضوع علم منطق « معقولات ثانيه » است از آن نظر كه موصلند نه از جهت اينكه ماهيّت اينها معقوليّت است و نحوهء وجود اينها وجود عقلى است .\r\nشيخ پس از اين بيان گفت : « و لم يكن غير هذه العلوم علوم اخرى » .\r\nمقصود شيخ چيست ؟ آيا بيان شيخ در همين جا تمام مىشود و مقصود اين است كه علوم نامبرده در عوارض موضوعاتشان بحث مىكنند امّا بحث از مقوّمات ماهيّت و وجودشان در خود آن علوم نمىشود ، پس علم ديگرى غير از اين علوم كه ما مىشناسيم بايد باشد كه متكفّل اين بحثها بشود و چون « لم يكن غير هذه العلوم علوم اخرى » يعنى چون غير از علوم الهى و طبيعى و رياضى و منطقى علم ديگر نيست پس در دو علم طبيعى و رياضى و همچنين در علم منطق اين مطالب بحث نمىشود ، پس بايد در علم الهى بحث شود ؟\r\nاگر عبارت را اينطور معنى كنيم مطلب در جملهء « لم يكن غير هذه العلوم علوم اخرى » تمام مىشود و با نوعى سبر و تقسيم اثبات مىشود كه مسائل نامبرده لزوما بايد در علم الهى اثبات شود و بنابراين از اين جمله به بعد كه مىگويد : « ثم البحث عن حال الجوهر بماهو موجود و جوهر و . . . » مطلب جداگانه‌اى است . صدرالمتألّهين در تعليقات شفا صفحهء 8 عقيده‌اش همين است كه آنچه تا اينجا گفته شده يك منهج است براى اثبات موضوع فلسفهء اولى و آنچه از اينجا به بعد گفته مىشود منهج ديگرى است . آنچه قبلًا گفته شد مبنى بر اين بود كه بيان ماهيّت و وجود موضوعات ساير علوم بر عهدهء خود آنها نيست پس بر عهدهء فلسفهء اولى است زيرا علم ديگرى نيست ، و آنچه در اين منهج گفته مىشود يك سلسله مطالب ديگر است .\r\n","page_name":" 248 ","page_number":248},
  {"content":"\r\n\r\nغير از اين علوم كه نام برديم علمى نداريم كه بشود گفت مسائل نامبرده جزء آن علم است .\r\nاكنون تحقيق در حال جوهر از آن جهت كه موجود است و تحقيق در حال جسم از آن جهت كه جوهر است و دربارهء مقدار و عدد از آن جهت كه موجودند و در نحوهء وجود آنها و تحقيق دربارهء امور عقلى كه در ماده نيستند و لااقل در مادهء جسمى نمىباشند و اينكه چگونه‌اند و نحوهء وجود آنها چيست ، اينها همه چيزهايى است كه لازم است بحثهايى به آنها اختصاص داده شود . اينها ( علم به اينها ) از نوع علم به محسوسات و يا امورى كه تعلّق به محسوسات دارند و ذهن آنها را از محسوسات انتزاع مىكند نيست . ناچار علم به اينها در رديف علم به امورى قرار مىگيرد كه وجودشان مغاير با ماده و محسوسات است .\r\nامّا جوهر « 1 » ، زيرا واضح است كه جوهر از آن جهت كه جوهر است وابسته به\r\n\r\n\r\n\r\n\r\n","description":"","footnote":"\r\nولى ظاهر اين است كه همهء اينها يك منهج است زيرا مقصود اين نيست كه اثبات شود علم ديگرى غير از طبيعى و رياضى هست ، مقصود اين است كه موضوع آن علم « موجود بماهو موجود » است و شيخ تا اينجا هيچ گونه اشاره‌اى به موضوع نكرده است ، منتها اشاره كرده به يك سلسله مسائلى كه در علوم ديگر قابل بحث نيست و در اين علم بايد بحث شود . در آخر در صفحهء 8 سطر 13 مىگويد :\r\n« لا يجوز ان يوضع لها موضوع مشترك تكون هى كلّها حالاته و عوارضه الّا الموجود فان بعضها جواهر و بعضها كمّيات و بعضها مقولات اخرى و ليس يمكن ان يعمّها معنى محقق الّا حقيقة معنى الوجود . »\r\nپس خلاصهء برهان شيخ از اول فصل تا سطر 14 از صفحهء 8 اين است كه يك سلسله مسائل هست كه در علوم ديگر قابل بحث نيست ، يا به اين دليل كه مربوط است به موضوعات آن علوم ، و يا به اين دليل كه ماقبل محسوس هستند يعنى از عوارض « جسم طبيعى » و يا از عوارض مقدار يا عدد موجود در ماده نمىباشند و اين مسائل هيچ موضوع مشترك محقّقى چون « موجود بماهو موجود » ندارند ، پس موضوع همهء اينها « موجود بماهو موجود » است .\r\n( 1 ) . قسمت اول - يعنى مسائل مربوط به موضوعات ساير علوم - به اين دليل ممكن نبود داخل در آن علوم باشد كه مربوط به موضوعات آن علوم بود ، ولى اين مسائل يعنى جوهريّت جوهر و وجود آن و جوهريّت جسم و عوارض مقدار و عدد از آن نظر كه موجودند و نحوهء وجود آنها و همچنين صور غير متعلّق به اجسام و ماهيّت آنها و نحوهء وجود آنها ، اينها از آن نظر داخل در علوم\r\n","page_name":" 249 ","page_number":249},
  {"content":"\r\n\r\nمحسوسات نيست والّا لازم بود كه همهء جوهرها محسوس باشند . عدد ، هم به محسوسات تعلّق مىگيرد و هم به غير محسوسات ، پس ماهيّت عدد ايجاب نمىكند كه اختصاصا عارض محسوسات گردد . مقدار ، لفظ مشترك است : گاهى « مقدار » گفته مىشود و مقصود از آن « بعد جوهرى » است كه مقوّم جسم طبيعى است ( اتّصال جوهرى ) و گاهى « مقدار » گفته مىشود و مقصود « كمّ متّصل » است كه بر خطّ و سطح و جسم تعليمى اطلاق مىشود و قبلًا فرق اين دو معنى « مقدار » را دانسته‌اى .\r\nهيچكدام از اين دو معنى « مقدار » از ماده جدا نيست ، لكن « مقدار » به معنى اول هر چند از ماده جدا نيست امّا آن نيز ( مانند ماده ) مبدأ وجود جسم طبيعى است ( يكى از دو جزء تشكيل دهندهء جسم طبيعى است ) . پس چون « مقدار » به اين معنى مبدأ وجود جسم طبيعى است ، ممكن نيست كه از نظر قوام وابسته به جسم طبيعى باشد يعنى ممكن نيست كه « مقدار » به اين معنى ، هستى و قوام خود را از محسوسات داشته باشد ، بلكه محسوسات هستى و قوام خود را از آن دارند . پس « مقدار » به اين معنى بالذات تقدم دارد بر محسوسات . امّا شكل اينچنين نيست . شكل در مرتبه‌اى پس از تجسّم و موجوديّت و محدوديّت ابعاد و پس از دارا شدن سطح محدود ، بر ماده عارض مىگردد . مقصود از « حدّ » ( در تعريف « شكل » ) نهايت جسم است كه لازمهء « مقدار » به اين معنى و متأخّر از آن است پس از استكمال ماده به مقدار . پس شكل جز در ماده وجود ندارد و از علل خروج ماده از قوه به فعل نيست .\r\nامّا مقدار به معنى دوم : بحث در مقدار به اين معنى يا از جهت وجود آن است كه چه نحو از وجود است ؟ ( مثلًا جوهر است يا عرض ؟ و از چه مقوله است ؟ ) و يا از جهت عوارض و آثار و احكام آن است . بحث در نحوهء وجودش و اينكه از كدام قسم وجود است بحث دربارهء احوال و عوارض ماده نيست .\r\nامّا موضوع منطق ، واضح است كه محسوس نيست .\r\nپس معلوم شد كه همهء اين مسائل در علمى بايد تحقيق شود كه آن علم در غير محسوسات غور مىكند يعنى در امورى غور مىكند كه محسوسات مقوّم ذات آنها\r\n\r\n\r\n\r\n\r\n","description":"","footnote":"\r\nطبيعى و رياضى نيستند كه علم به اينها از جملهء علم به محسوسات و يا عوارض محسوسات نيست .\r\nپس طبعا بحث در اينها داخل در بحث از امور مفارقه است به معنىاى كه در موضوع علم الهى گفتيم .\r\n","page_name":" 250 ","page_number":250},
  {"content":"\r\n\r\nنيستند « 1 » ، و امكان ندارد جز « موجود » موضوع مشتركى كه اينها همه از حالات و عوارض او به شمار آيند براى همهء اينها فرض كرد ، زيرا بعضى از اينها جوهرند و بعضى از مقولهء كمّ و بعضى از مقولات ديگر ، و هيچ معنى عامّ واقعى جز معنى « وجود » همهء اينها را در بر نمىگيرد « 2 » .\r\n\r\n\r\n\r\n\r\n","description":"","footnote":"\r\n( 1 ) . بنابر آنچه صدرالمتألّهين مطالب گذشتهء فصل را توجيه كرد ، اين قسمت تتمّهء قسمت اخير يعنى از « ثم البحث عن الجوهر بماهو جوهر » به بعد است ، ولى بنابر توجيه ما اين قسمت مربوط مىشود به تمام آنچه از اول فصل تا اينجا گفته شده است .\r\nصدرالمتألّهين جمله‌اى را كه شيخ در دو سطر بالا راجع به منطق آورده كه مىگويد : « فاما موضوع المنطق من جهة ذاته فظاهر انه خارج عن المحسوسات » مىگويد : بهتر بود كه اين جمله قبل از جملهء « ثم البحث عن حال الجوهر بماهو جوهر الى آخر » ( كه ما در حاشيهء 10 درباره‌اش بحث كرديم ) آورده مىشد تا در منهج اول داخل مىشد كه مبنايش بر اين است كه بحث از وجود و ماهيّت ساير علوم بايد در علم اعلى بحث شود .\r\nبعد خودش مىگويد : شايد مقصود شيخ بيان منهج سومى باشد از راه منطق بر اثبات فلسفهء اولى و تحقيق موضوع آن . تقرير مطلب اينكه : معقولات ثانيه از جمله امورى است كه بايد از نحوهء وجودشان و اينكه جز در عقل وجود ندارند بحث شود . اينها در منطق كه قابل بحث نيست زيرا در هيچ علمى دربارهء [ موضوع 
  ] آن بحث نمىشود ، در طبيعى و رياضى نيز قابل طرح نيست زيرا نه محسوسند نه متعلّق به محسوسات ؛ پس بايد بحث در اينها در علمى اعلى صورت گيرد و آن فلسفهء اولى است .\r\nاين اشتباه صدرا ناشى از اشتباه ديگرى است كه قبلًا تذكر داديم و آن اينكه خيال كرده شيخ درصدد اثبات خود فلسفهء اولى است و يا لااقل يكى از دو مقصد شيخ اثبات خود فلسفهء اولى است . عبارت صدرا اين است : « و كانّ الشيخ اراد به بيان وجه آخر على اثبات الفلسفة الاولى و تحقيق موضوعها » در صورتى كه شيخ به هيچ وجه در مقام بيان اثبات خود فلسفهء اولى نيست ، فقط در صدد تحقيق موضوع آن است .\r\nبعلاوه اين منهج ، منهج سومى نمىشود بلكه مصداق جديدى براى دو منهج اول است از راه معقولات ثانيهء منطقى [ به اين صورت كه نحوهء وجود معقولات ثانيه 
  ] در جايى بايد مورد بحث قرار گيرد ؛ در منطق قابل بحث نيست زيرا در مرتبهء موضوع منطقند ، و در طبيعى و رياضى هم قابل بحث نيست زيرا مجرد از محسوساتند . اين كه مطلب تازه‌اى نيست ، مصداق ديگرى است براى آنچه قبلًا گفته شده . احيانا مىتوان مصاديق ديگرى نيز پيدا كرد .\r\n( 2 ) . يك احتمال در اينجا با دليل نفى نشده است و آن اينكه چه مانعى دارد كه هر يك از\r\n","page_name":" 251 ","page_number":251},
  {"content":"\r\n\r\nو همچنين برخى معانى است كه در نفس ، معنى و مفهوم مشخّصى دارند و بالاشتراك در همهء علوم مورد استفاده قرار مىگيرند « 1 » و هيچيك از علوم متصدى تحقيق در آنها نيست مانند « واحد » ، « كثير » ، « موافق » ، « مخالف » ، « ضد » و غير اينها . بعضى از علوم اين معانى و مفاهيم را صرفا مورد استعمال قرار مىدهند ، يعنى اينها را عملا مورد استفاده قرار مىدهند ، و بعضى از علوم به تعريف و تحديد اينها مىپردازند بدون اينكه نحوهء وجود آنها را بيان كنند . اين امور از عوارض و حالات هيچكدام از موضوعات علوم جزئى نمىباشند و هم از امورى نمىباشند كه نحوهء وجود آنها نحوهء وجود صفات براى ذوات نباشد ، بلكه نحوهء وجود اينها نحوهء وجود صفات براى ذوات است ، و از صفات عامّه براى همه چيز به طورى كه هر يك از اينها مشترك ميان همهء\r\n\r\n\r\n\r\n\r\n","description":"","footnote":"\r\nبحثهاى نامبرده دربارهء موضوع جداگانه‌اى باشد ؟ صدرا المتألّهين در تعليقات ص 10 اين مطلب را صرفا به دليل وضوح و بداهت رد مىكند .\r\nحقيقت اين است كه بهتر اين است كه همان راه اثباتى متأخرين - كه مىگويند واقعا آنچه در فلسفه بحث مىشود ، از آن جمله ماهيّات و احكام آنها ، از احكام و عوارض « موجود » است زيرا همهء خواص موضوعيّت در آن جمع است از قبيل « ما يؤخذ فى حد الموضوع او ما يؤخذ فى حده الموضوع » - طى شود هر چند متأخرين هم كاملا در اين باره تحقيق نكرده‌اند .\r\nتحقيق اساسى بايد بر اين پايه باشد كه « وجود » اصيل است ، و « موجود بماهو موجود » خود « وجود » است ، و ماهيّات احكام وجودند و وجود در حد همهء اينها اخذ شده است ، كه البتّه قابل تأمّل است .\r\nامّا اگر بخواهيم مفهوم « موجود » را به عنوان يك مفهوم عام موضوع قرار دهيم مشكل حل نمىشود .\r\n( 1 ) . مقصود امور عامّهء اصطلاحى است كه در تعريف آنها ميان متأخرين اختلاف است و در اول جلد اول اسفار و همچنين سيد شريف و محشيّن شفا دربارهء آنها بحث كرده‌اند . ظاهرا مقصود شيخ اين است كه اينچنين امور عامّه و مشتركه‌اى هستند كه بايد از آنها بحث شود به اينكه تعريف و تحديد شوند و نحوهء وجود آنها مشخص گردد ، و هيچ علمى از علوم متكفّل بحث در آنها نيست و نمىتواند باشد زيرا از مختصّات موضوع هيچ علمى نيست و نحوهء وجود آنها نحوه وجود ذوات نيست ( بر خلاف قسمت اول يعنى ماهيّات از قبيل بحث از جوهر و جسم و غيره كه قبلًا گفته شد ) و از صفاتى هم كه براى همهء اشياء است نيز نمىباشد و اختصاص به مقولهء خاصّى هم ندارد ، پس ، از عوارض « موجود بماهو موجود » مىباشند .\r\n","page_name":" 252 ","page_number":252},
  {"content":"\r\n\r\nاشياء باشد نيز نيست « 1 » ، و هم از مختصّات يك مقولهء بالخصوص نمىباشند و امكان ندارد كه از عوارض مخصوص شىء معيّن جز « موجود بماهو موجود » باشند .\r\nاز همهء آنچه گفته شد معلوم گشت كه « موجود بماهو موجود » امرى مشترك براى همهء اينها و به دلائلى كه گفتيم تنها همان است كه شايسته است موضوع اين علم قرار گيرد ، و بعلاوه موجود بماهو موجود چيزى است كه هم مفهوم و ماهيّتش بديهى و\r\n\r\n\r\n\r\n\r\n","description":"","footnote":"\r\n( 1 ) . اين يك سطر از مشكلات شفا است . شيخ دربارهء « امور عامّه » مىگويد اينها از صفاتى كه براى همه چيز است نمىباشد . محشيّن مىگويند مقصود امورى از قبيل شيئيّت و امكان عامّ است .\r\nاينجاست كه متأخرين شيخ گفته‌اند : مقصود از « امور عامّه » امورى است كه شامل عموم موجودات است ، امّا امورى كه شامل اعمّ از موجودات و معدومات است از امور عامّهء مصطلح خارج است . شىء و ممكن عام ، اعمّ از « موجود بماهو موجود » است . اشكال شده است كه بنا بر تعريف بالا برخى مفاهيم نظير « حدوث » و « معلوليّت » از بحث خارج مىشود . براى دفع اين اشكال گفته شده است : مقصود از « امر عام » آن چيزى است كه او و مقابلش شامل عموم موجودات باشد ؛ عليهذا حدوث و قدم ، همچنين معلوليّت و علّيّت مجموعا شامل همهء موجودات است .\r\nايراد ديگرى وارد شده كه هر صفتى از صفات با مقابلش شامل همهء موجودات مىشود .\r\nجواب داده [ شده 
  ] است : مقصود هر مقابلى نيست از قبيل لا بياض در مقابل بياض ، بلكه مقصود مقابلى است كه به آن مقابل هم غرض علمى تعلّق بگيرد .\r\nولى حقيقت اين است كه شيئيّت و امكان عام نيز مساوى با « موجود بماهو موجود » است و تقسيم شىء يا ممكن عام به موجود و معدوم يك تقسيم اعتبارى است نه واقعى ؛ يعنى قسم مقابل موجود خود به اعتبارى موجود است .\r\nعليهذا همچنانكه صدرالمتألّهين در حاشيهء شفا فرموده است مقصود شيخ از عبارت فوق اين است كه شيئيّت و امكان عام هر چند از عوارض « موجود بماهو موجود » مىباشند و از امور عامّهء مصطلح‌اند ولى نظر به مستغنى بودن اينها از تعريف و از بحث از نحوهء وجود ، قابل بحث نيستند .\r\nو عجيب اين است كه شيخ در اول مقالهء خامسه كه وارد مباحثى از قبيل « كلّى و جزئى » ( مباحث ماهيّات ) مىشود مىگويد : « فى الامور العامّة » . ملّا سليمان در آنجا حاشيه‌اى دارد و مىگويد : اصطلاح شيخ دربارهء « امور عامّه » با اصطلاح ديگران فرق مىكند . ولى ظاهر اين است كه غلط نسّاخ است .\r\nدر تعليقهء صدرالمتألّهين ( صفحه 179 ) همان عنوان مقاله را ذكر مىكند بدون آنكه از اين جهت توضيحى بدهد .\r\n","page_name":" 253 ","page_number":253},
  {"content":"\r\n\r\nمستثنى از اثبات است و هم وجود و واقعيتش « 1 » ، پس نيازى به علم ديگر ( ما فوق خود ) براى بيان ماهيّت آن و يا اثبات واقعيّت آن نيست ، زيرا اگر موضوع علمى نياز داشته باشد كه ماهيّتش بيان شود و يا واقعيّتش اثبات گردد حتماً بايد در علم ديگرى غير از خود آن علم انجام يابد ، هيچ علمى صلاحيت ندارد كه موضوع خود را تعريف يا اثبات نمايد ، وظيفهء هر علم تنها اثبات عوارض موضوع خودش مىباشد .\r\nپس موضوع اصلى اين علم « موجود بماهو موجود » است و مسائل اين علم عبارت است از امورى كه موجودات را از آن جهت كه موجودند قطع نظر از هر تقيّد و تعيّنى عارض مىگردند .\r\nبعضى از اين عوارض به منزلهء انواع و اقسام اوليهء موجودند مانند جوهر و كمّ و كيف . موجود در انقسام خود به اين امور نيازمند به يك تقسيم قبل از اين تقسيم نيست ، بلكه اين تقسيم يك تقسيم اوّلى است به خلاف تقسيم جوهر مثلًا به انسان و غير انسان كه قبلًا تقسيماتى بايد طى شده باشد تا نوبت به اين تقسيم برسد .\r\nبعضى ديگر از اين امور از قبيل عوارض مخصوص موجود بماهو موجود به شمار مىروند مانند واحد ، كثير ، قوّه ، فعل ، كلّى ، جزئى ، ممكن ، واجب . همانا موجود بماهو موجود در اتّصاف به اين عوارض نيازمند نيست كه قبلًا تعيّن طبيعى يا تعيّن رياضى يا تعيّن اخلاقى پيدا كرده باشد ( يعنى لازم نيست كه موجود از نوع جسم طبيعى و يا از نوع كمّيّت و يا از نوع ملكهء اخلاقى باشد تا اتّصافش به وحدت و كثرت و قوّه و فعليّت و غير اينها صحيح باشد ) .\r\nممكن است كسى بگويد : اگر موضوع اين علم « موجود بماهو موجود » است نبايد مبادى موجودات ( فاعل نخستين ، مادهء نخستين ، غايت كل ، و صورت كل ) در اين علم اثبات شود و مبرهن گردد ، زيرا در هر علمى از عوارض موضوع آن علم بحث مىشود نه از مبادى آن .\r\nجواب اين است كه بحث در مبادى موجودات نيز از عوارض و لواحق « موجود بماهو موجود » است ، زيرا مبدأ بودن يك موجود نه جزء ذات آن است تا از مقوّمات ذات\r\n\r\n\r\n\r\n\r\n","description":"","footnote":"\r\n( 1 ) . اين جمله ممكن است عاطفه باشد به ماقبل يعنى به « لما قلنا » و ممكن است مستأنفه باشد و جملهء « فالموضوع الاول لهذا العلم . . . » به منزلهء متمّم جمله باشد ، ولى احتمال دوم بعيد است و بهتر است جملهء « فالموضوع الاول . . . » مستأنفه و سرسطر باشد .\r\n","page_name":" 254 ","page_number":254},
  {"content":"\r\n\r\nباشد نه از عوارض و نه برايش ممتنع است تا عروض و لحوق نداشته باشد و نه چيزى اعمّ از موجود فرض مىشود تا گفته شود كه مبدئيّت اوّلا و بالذات عارض آن اعم مىگردد و ثانيا و مع‌الواسطه عارض موجود ، و نه عروض مبدئيّت بر موجود نيازمند به اين است كه موجود تعيّن طبيعى و يا رياضى پيدا كند تا مبدئيّت عارض گردد تا گفته شود كه مبدئيّت اولا و بالذات عارض امر اخص مىگردد و ثانيا و بالتبع عارض موجود ؛ و به عبارت ديگر موجود از آن جهت كه موجود است مبدأ واقع مىگردد نه از آن جهت كه جسم طبيعى يا كمّ رياضى است مانند بسيارى از عوارض و لواحق و آثار كه از آن جهت عارض موجود مىگردند كه جسم طبيعى يا كمّ رياضى است . پس مبدئيّت از عوارض و لواحق اختصاصى طبيعت موجود بماهو موجود است .\r\nبعلاوه ، موجود كه متّصف به مبدئيّت مىشود نه به اين معنى است كه مبدأ كلّ موجودات است . محال است كه يك موجود مبدأ كلّ موجودات بلا استثناء واقع شود به طورى كه تمام آنچه موجود است از او پيدا شده باشد و به او منتهى گردد ، زيرا لازم مىآيد كه مبدأ خودش هم باشد چه ، خودش نيز فرضا موجود است . موجودات را اگر به طور عموم و يك جا در نظر بگيريم مبدأ ندارند . پس مقصود از « مبدأ » مبدأ موجودات معلوله است يعنى مبدأ بعض موجودات است نه كل موجودات . پس اين علم در اطراف مبادى مبدأ كل موجودات بحث نمىكند ، در اطراف مبادى مبدأ بعض موجودات بحث مىكند . واجب متعال ( يعنى موجودى كه مبدأ ندارد ) مستثنى است همچنانكه علوم جزئيه ( ساير علوم ) نيز چنين‌اند . در علوم ديگر مبادئى است مشترك ميان جميع موضوعات مسائل آن علم ، امّا آن مبادى هرگز اثبات نمىشود و برهان بر آنها اقامه نمىگردد ؛ امّا مبادئى كه مبدأ برخى از آن موضوعات است اثبات مىشود و برهان بر آنها اقامه مىگردد .\r\nلازمهء مسائل اين علم اين است كه به بخشهاى مختلفى منقسم گردد . برخى از آنها مسائلى است كه دربارهء دورترين علل يعنى اوّلىترين و يا نهايىترين اسباب بحث مىكند . دورترين اسباب همانها هستند كه با هر موجود معلولى از ناحيهء وجودش نسبت سببيّت دارند يعنى در وجود هر موجود معلولى دخالت سببى و علّى دارند .\r\n\r\n","description":"","footnote":"","page_name":" 255 ","page_number":255},
  {"content":"\r\n . \r\n","description":"","footnote":"","page_name":" 256 ","page_number":256},
  {"content":"\r\n\r\n\r\nالفصل الثالث « 1 » فى التامّ و الناقص ، و ما فوق التمام ، و فى الكل ، و فى الجميع\r\n\r\nچند اصطلاح\r\nدر اصطلاح حكما موجودات عالم طبيعت را « ناقص » مىگويند . يك موجود اگر همهء آنچه را كه مىتواند داشته باشد ، نداشته باشد [ يعنى برخى را داشته باشد و برخى را نداشته باشد 
  ] ، در اين صورت مىتواند كامل شود و قابليت استكمال دارد . اين گونه موجودات بر دو قسمند :\r\n1 . در استكمال ، نياز به موجودات خارج از خود ولى در عرض خود دارند . اين موجودات ، ناسوتى هستند كه همهء عالم طبيعت و دنياى علل و اسباب را ( كه مقصود همان علل معدّه است ) شامل است .\r\n2 . موجوداتى كه در استكمال و تكامل خود احتياج به علل بيرونى و عرضى ندارند و همهء آنچه كه موجب كمال آنها مىشود به آنها داده شده است ، از درون خود افعال كمالى آنها سر مىزند و خودجوش هستند و از علل طولى فيض مىگيرند . اينها را « مكتفى بذاته » گويند . [ نفس كلّى عالم كه اين حكما قائلند ، از اين قبيل است 
  ] و\r\n\r\n\r\n\r\n\r\n","description":"","footnote":"\r\n( 1 ) . [ فصل ثالث از مقالهء رابعهء الهيّات شفا . 
  ]\r\n","page_name":" 257 ","page_number":257},
  {"content":"\r\n\r\nنيز معتقدند بعضى از نفوس بشرى به مرحلهء موجود مكتفى بذاته مىرسند . نفوس انبياء و اولياى الهى از اين دسته‌اند .\r\nقسم ديگر موجودات ، آنها هستند كه از اوّل وجود ، كاملند و در آنها هيچ جاى تكامل نيست ، جاى قوّه و فعل نيست . اينها نيز بر دو قسمند :\r\n1 . موجوداتى كه هر چه را كه مىتوانند داشته باشند دارا هستند ، كه اينها در اصطلاح موجودات « تامّ » خوانده مىشوند . اين موجودات از همان بدء وجود به كامل‌ترين شكلى كه براى آنها و در مرتبهء آنها ممكن است وجود دارند ، كه اينها همان عقول مجرّده هستند .\r\n2 . موجود « فوق التمام » و آن ، موجودى است كه علاوه بر آنكه داراى همهء كمالات ممكن و مفروض است ، داراى اين خصوصيت هست كه افاضهء وجود به ديگران مىكند [ و اين همان مرتبهء مبدأ اوّل است 
  ] .\r\n\r\nتعريف تكامل\r\nدر تعريف « تكامل » نظرهاى مختلفى هست . ملاك تكامل چيست ؟\r\nدر قرآن كريم مىفرمايد :\r\n الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  « 1 » .\r\nآيا ميان مفهوم « كمال » و « تمام » فرقى وجود دارد ؟\r\nمرحوم صدوق كتابى دارد به نام كمال الدين و تمام النعمة . در تفسير الميزان مىفرمايد : يك موجود كه ابعاض و اجزائى دارد ، تا همهء اجزاء حاصل نشود « ناقص » است و اين خود بر دو گونه است : گاهى طورى است كه تا آخرين جزء حاصل نشود بر موجود اثرى مترتب نيست . مثلًا يك اتومبيل تا همهء اجزاء آن حاصل نشوند راه\r\n\r\n\r\n\r\n\r\n","description":"","footnote":"\r\n( 1 ) . مائده / 3 .\r\n","page_name":" 258 ","page_number":258},
  {"content":"\r\n\r\nنمىافتد . و گاهى موجود ناقص به نحوى است كه هر جزء از اجزائش كه حاصل شوند اثر و استفاده‌اى بر آن مترتب است ، مثل يك خانه كه هر اطاقى از آن قابل استفاده است . در مورد نوع اوّل « تمام » به كار مىرود و در نوع دوم « كمال » . در مورد اسلام به عنوان يك دين ، « كمال » به كار مىرود [ كه هر جزئى از اجزاى آن مفيد است 
  ] اما اسلام به عنوان يك نعمت ، اسلام تامّ الأجزاء را مىگويند و در مورد آن « تمام » به كار مىرود .\r\nبه نظر خود ما ، گاهى موجود « ذوات الأجزاء » است ، در اين صورت وقتى اجزائش همه حاصل شوند « تمام » مىشود ( صحبت اجزاء است ) .\r\nولى « كمال » در مورد اجزاء نيست ، نظر به « كيفيت » است .\r\nمثلًا در جنين ، انسان تتميم مىشود ، اجزاء همه حاصل مىشود ، امّا پس از تولّد تكامل پيدا مىكند .\r\nموجود كه « تمام » مىشود ابعادى در « عرض » براى او حاصل مىشود . ولى در « تكامل » بر ابعاد « طولى » موجود افزوده مىشود . معنى آيه هم همين است . همهء اجزاء و قوانين دين اسلام نعمت است و با آخرين دستور ، نعمت به حدّ اتمام رسيد . مسألهء امامت در عين حال يك مسألهء كيفى است براى دين . وقتى دين همهء اجزاء خود را دارا شد تمام است ، امّا امامت بر كيفيّت دين مىافزايد . پس امامت از آن جهت كه دستور است متمّم دين است و از آن جهت كه دين را روح مىدهد و ترقّى مىبخشد ، كمال است .\r\nامامت روى دو بعد از ابعاد دين اثر مىگذارد ، هم تمام نعمت است و هم كمال دين ؛ هم گسترش در سطح و در عرض است و هم ترقّى و تعالى در طول .\r\n\r\n","description":"","footnote":"","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n\r\nالفصل الاوّل فى الأمور العامّة و كيفية وجودها\r\nبحث در « كلّى » است . اينكه مىگوييم « انسان حيوان ناطق است » مقصود اين است كه انسان مدرك « كلّى » است ؛ چون خود نطق و سخن هم بدون درك « كلّى » ممكن نيست ؛ چون بايد اول فكر كرد و بعد سخن گفت ، و فكر كردن بر اساس ادراك « كلّى » است .\r\nدر قرون وسطى در اروپا بحث « كلّى » خيلى زياد مطرح شده است و به طور كلّى بر سه دسته شده‌اند :\r\n1 . گروهى معتقد شدند كه معنى « كلّى » در خارج وجود دارد [ رئاليسم به اصطلاح قديم 
  ] .\r\n2 . گروهى معتقد شدند معنى « كلّى » در خارج وجود ندارد [ و در ذهن وجود دارد ( ايده آليسم به اصطلاح قديم ) . 
  ]\r\n3 . گروهى گفتند « كلّى » صرفا يك لفظ خالى است ( نوميناليسم ) « 1 » .\r\nدر ميان فلاسفهء اسلامى ، بحث « كلّى » در مجرايى قرار دارد كه اصولا خلاف انگيز نبوده است . امروزه بحث « كلّى » باز به شكل ديگرى مطرح شده است ، البته از جنبه‌هاى ديگر .\r\n\r\n\r\n\r\n\r\n","description":"","footnote":"\r\n( 1 )  nominalism \r\n","page_name":" 261 ","page_number":261},
  {"content":"\r\n\r\n\r\nطرح چند مسأله\r\nشيخ تعريف بسيار دقيقى از « كلّى » كرده است : « كلّى طبيعتى است كه نفس تصورش مانع از صدق بر كثيرين نيست » . مقسم را مفهوم قرار نداده آنچنانكه در حاشيهء ملا عبد اللّه آورده شده است ، چون در آنجا بحث كلّى و جزئى فقط در مفهوم ذهنى است . شيخ مقسم را ذات ماهيّت مىگيرد ( فرض نداريم كه در ذهن باشد يا در خارج ) ، ذات و شأنيّت طورى است كه اگر در ذهن برود مانع صدق بر كثيرين نيست ، مثل آنچه كه دربارهء جوهر گفته‌اند كه ماهيّتى است كه وجودش لافى الموضوع است يعنى اين ماهيّت به حيثى است كه اگر در خارج بيايد لا فى الموضوع است .\r\nذات و ماهيّت . . . . . . . . . . . . . . . . . . . . . در ذهن صفت كليت به آن عارض مىشود .\r\nكلى طبيعى . . . . . . . . . . . . . . . . . . كلى منطقى ( به اعتبار وصف كليت )\r\nكلّى عقلى\r\n« انسان كلّى است » به اين معناست كه در ذهن كلّيّت عارض معناى « انسان » مىشود .\r\n« انسان كلى نيست » به اين معنى است كه كلّيّت جزء ذات و ماهيّت انسان نيست ، و اين در همهء صفات همين طور است : وجود ، عدم ، جزئيّت ، عالميّت و . . .\r\nماهيت در مرحلهء ذات ، فقط به جنس و فصل تعريف و توصيف مىشود و هيچ چيز ديگر نيست .\r\nشيخ مىگويد : نگوييد : « الماهية من حيث هى ليست الّا هى » ، بگوييد : « الماهية ليست من حيث هى الّا هى » .\r\n\r\nكلّى طبيعى\r\nبحث در اين است كه آيا كلّى طبيعى در خارج وجود دارد يا ندارد ؟\r\nآنهايى كه گفته‌اند كلّى طبيعى در خارج وجود ندارد ، اگر درست در سخنانشان دقّت شود معلوم مىشود كه در واقع آنچه را كه آنها مىگويند وجود ندارد كلّى عقلى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاست و آنها كلّى عقلى را با طبيعى اشتباه گرفته‌اند ، زيرا مطابق نظر آنان اگر كلّى طبيعى در خارج باشد لازم مىآيد كه يك شىء واحد در عين حال داراى صفات متضاد باشد .\r\nولى حقيقت اين است كه اينطور نيست ، طبيعى در خارج به صفت كثرت موجود است و كثرت آن تابع افراد است ؛ به تعداد افراد ، كلى طبيعى وجود دارد .\r\nنسبت طبيعى به افراد نسبت « أب » به « اولاد » نيست بلكه نسبت « آباء » به « اولاد » است .\r\nبايد توجه داشت كه كلّى و جزئى ، و كلّ و جزء با يكديگر فرق دارند [ كه در آخر فصل آينده اشاره خواهد شد . 
  ]\r\n\r\nوجه تسميهء طبيعى به « كلّى طبيعى »\r\nطبيعى را كه مىگوييم « كلّى طبيعى » ، در واقع به اعتبار شأنيّت آن است . اين شأنيت را دارد كه اگر در ذهن قرار بگيرد صفت كليت را دارد ، و الّا در خارج كليت ندارد و امر متشخّص است ، وجودش عين وجود افراد است ، افراد اگر كثير باشد كلى طبيعى كثير و اگر منحصر به فرد باشد واحد است .\r\nكلّى طبيعى خودش نه كلّى است و نه جزئى ، [ و اينكه مىگوييم وجودش عين وجود افراد است 
  ] به اين معنا نيست كه مىگويند « يوجد بوجود فرد واحد و ينعدم بانعدام جميع الافراد » . اين ، قول بعضى فلاسفهء امروزى و تقريبا قول اصوليّون ماست و خواهيم گفت كه اين ، حرف غلطى است و شامل همهء مفاسد سخن « رجل همدانى » است كه شيخ آن را به مسخره مىگيرد .\r\n\r\nمسألهء اصالت فرد يا اجتماع\r\nيك مسأله امروزه اين است كه آيا فرد اصالت دارد يا اجتماع ؟ در شكل فلسفىتر ، مسأله به اين شكل مطرح مىشود كه آيا فرد وجود دارد و اجتماع اعتبارى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاست ؟ و يا اينكه جامعه وجود دارد و فرد وجود واقعى ندارد ؟\r\nاين مسأله در هر صورت به مسألهء جزء و كلّ مرتبط مىشود نه به جزئى و كلّى . اگر [ طرفداران اصالت فرد 
  ] اينطور بگويند كه آنچه واقعا وجود دارد افراد انسان است و اجتماع به كلّى اعتبارى است ؛ مسلّم به اين شكل نيست ، چون اگر انسان تنها وجود حيوانى و گياهى او بود همين طور مىشد ، مثل مجموعهء آجرها ، درختها ، و يا گوسفندها ؛ ولى وجود انسانى انسان ، وجود عقلانى اوست ، وجود فرهنگى و فكرى انسان است . انسانها در وجود فكرى و فرهنگى روى هم اثر مىگذارند . من فرهنگى من ، از همهء انسانها در گذشته و حال اثر مىگيرد .\r\nطرفداران اصالت اجتماع مىگويند انسان از جهت فرهنگ و عقل ، هر چه دارد از اجتماع است ، انعكاسى است از آنچه كه در جامعه رخ داده است .\r\nاين نظريه ، افراطى است . ما قبول نداريم كه تمام من انسان ، آن چيزى است كه از خارج و اجتماع گرفته است . جوهر من هر كس از وجود فردى وى پديد آمده و آنچه كه از جامعه مىگيرد جنبهء تغذيه دارد .\r\nحقيقت اين است كه جامعهء انسان نه مانند مجموعه‌اى از جمادات است و نه مانند مجموعهء گياهان يا حيوانات ، بلكه ميان افراد انسان به نوعى تركيب وجود دارد .\r\nهمانطور كه اكسيژن و هيدروژن روى هم اثر مىگذارند انسانها هم از نظر روحى در يكديگر تأثير گذاشته و هويّت روحى جديدى مىيابند . فرق اين تركيب با ساير مركّبات واقعى [ در اين است كه در اينجا كثرت افراد ( بر خلاف ساير تركيبهاى حقيقى ) تبديل به وحدت نمىشود و انسان الكل جداى از مجموعهء افراد و به عنوان يك واحد حقيقى وجود ندارد . 
  ] « 1 »\r\nبه عبارت ديگر انسانها در عين اينكه از نظر انسانى مثل مجموعهء گياهها يا حيوانات نيستند و تأثير و تأثّر واقعى در يكديگر دارند ، امّا آنطور نيست كه افراد انسان ماهيتشان از بين برود و فقط ماهيّت اجتماع و جمع باقى بماند به طورى كه شخصيت واحد جامعه در يكايك افراد حلول كند ( شبيه به آنچه كه مثلًا در تركيب كلر و سديم واقع مىشود ) . اين يك نوع تركيب خاصّى است كه در عين اينكه تأثير و تأثّر\r\n\r\n\r\n\r\n\r\n","description":"","footnote":"\r\n( 1 ) . چون در يادداشتهاى اين درس جاى اين جمله خالى بود ، جملهء داخل پرانتز از كتاب جامعه و تاريخ استاد در جاى خالى قرار گرفت .\r\n","page_name":" 264 ","page_number":264},
  {"content":"\r\n\r\nزياد و شديد هست در عين حال شخصيّت افراد محو نمىشود و وجود خواهد داشت .\r\n\r\nمسألهء انسانيّت اخلاقى\r\nمسألهء ديگر ، سخن برخى مكتبهاى اخلاقى جديد است كه مىگويند : هدف بايد « بشريّت كلّى » باشد ، خدمت به انسانيّت كلّى [ غايت افعال اخلاقى بشر است 
  ] زيرا افراد مىميرند و از بين مىروند ، اين انسان كلّى است كه نمىميرد و جاويد است .\r\nاين مسأله به بحث كلّى و جزئى مربوط مىشود .\r\n\r\nتحقيق در معناى طبيعى\r\nتمام صفاتى كه بر ماهيّت حمل مىشود ولو از لوازم ذات ماهيّت باشد ، عارض بر ذات است . مثلًا اگر براى مثلّث لازم لاينفكّى داشته باشيم باز هم خود مثلّث چيزى است و اين لازم لاينفك چيز ديگرى كه براى خودش شيئيت ديگرى دارد . مثلًا لازم لاينفكّ مثلّث اين است كه مجموع زواياى آن برابر با دو قائمه باشد ، اما عليرغم اينكه اين خصوصيّت هيچگاه از مثلّث جدا شدنى نيست ولى ماهيّت مثلّث دو قائمه بودن نيست ؛ مثلًا اگر در جايى سه زاويه داشته باشيم كه مجموعا 180 درجه باشد لازم نيست كه آنجا حتماً مثلّث داشته باشيم .\r\nوجود هم همين طور است . مثلّث چه در ذهن و چه در خارج حتماً هميشه با وجود است ولى وجود داخل در ذات مثلّث نيست . و همين طور است وحدت يا كثرت و . . . پس اين است كه مىگويند : « الماهيّة ليست من حيث هى الّا هى » . شيخ مىگويد اين تعبير را به اين عبارت نگوييد كه : « الماهيّة من حيث هى ليست الّا هى » بلكه هميشه « ليس » را بر « حيث » مقدّم بداريد و نه بالعكس .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nصدرالمتألّهين مطلبى گفته كه ظاهرا اين نكته را قبل از او كسى نگفته است .\r\nمىگويد حمل بر دو قسم است .\r\nقضيّهء حمليّه جايى است كه رابطهء « است » بين دو چيز برقرار مىكنيم . ملّاصدرا نگفته قضيهء حمليه بر دو قسم است ، بلكه مىگويد اساساً خود حمل بر دو قسم است .\r\nالبته براى قضيهء حمليه تقسيماتى است : شخصيه ، جزئيه ، كليه ( به اعتبار موضوع ) ؛ سالبه ، موجبه ( به اعتبار ايجاب و سلب رابطه ) . مىگويد يك تقسيم هم هست به اعتبار خود حمل : حمل اوّلى ذاتى و حمل شايع صناعى .\r\nحمل اوّلى ذاتى : در اين حمل اگر به فرض محال ماهيّت از وجود جدا هم بشود باز اين حمل در آن صادق است . وقتى مىگوييم : « الف » ماهو ؟ يعنى اوّل ببينيم خودش چيست ، بعد حكمى بدهيم كه آن چگونه چيزى است . مثلًا انسان عالم است ، كاتب است ، ميرنده است ، ولى هيچكدام از اينها جزء چيستى او نيست . اوّل بايد ببينيم انسان چيست تا بعد بگوييم آن چيز ميرنده است ، عالم است يا نيست . حمل شايع صناعى در مرتبهء بعد از حمل اوّلى پيش مىآيد .\r\nمثال : اگر بگوييم « مثلّث شكلى است كه مجموع زواياى آن مساوى دو قائمه است » اين ، بيان چيستى مثلّث نيست ، اين همان حمل شايع صناعى است ؛ بايد گفت مثلّث سطحى است محدود به سه ضلع .\r\nاكثر چيزهايى كه به حمل اوّلى ذاتى درست است به حمل شايع صناعى هم درست است [ ولى در پاره‌اى موارد شىء به حمل شايع صناعى حكمى دارد مغاير با آنچه كه در حمل اوّلى گفته مىشود . 
  ] مثال : مفهوم را تقسيم مىكنند به جزئى و كلى .\r\nجزئى را تعريف مىكنند به : « الجزئىّ هو المفهوم الممتنع صدقه على كثيرين » ، اما اين با حمل شايع صناعى درست نيست زيرا مفهوم جزئى خودش يكى از كلّيّات عالم است و بر افراد كثير صدق مىكند : « الجزئىّ بالحمل الأوّلىّ جزئىّ » ولى « الجزئىّ بالحمل الشايع الصناعى كلىّ » .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\n« ماهيّت » در مقام تعريف\r\nبا كشف اين مطلب كه حمل بر دو قسم است مطلب ما ساده مىشود .\r\n« الماهيّة - در مقام تعريف كه حمل اوّلى ذاتى است - ليست الّا ما هى » ، « الماهيّة بالحمل الاوّلىّ الذاتى ليست الّا نفسها » . هر عارضى را كه براى ماهيّت فرض كنيم ، اعمّ از ذهنى يا خارجى ، باز به حمل شايع با ماهيّت متّحد است نه به حمل اوّلى ذاتى .\r\nعجيب اينكه خود ملّا صدرا و حاجى در مورد بحث ، از اين مطلب استفاده نكرده‌اند ! آنچه كه صدرا و حاجى دربارهء « حيث » و « ليس » گفته‌اند غير از آن چيزى است كه از حرف شيخ بر مىآيد .\r\nظاهر حرف شيخ اين است كه مىخواهد سلب بر حيثيت مقدّم باشد تا قضيّه به صورت « سالبهء واقعى » باقى بماند ، در صورتى كه اگر حيثيّت بر سلب تقدّم يابد قضيّه به صورت « سالبة المحمول » درمىآيد ( يا تقريبا همان « معدولة المحمول » ) . پس در اينجا دو مطلب مهم داريم كه اغلب امروزيها در بحثهايشان متوجه آن نيستند :\r\n1 . فرق ميان حمل اوّلى ذاتى و حمل شايع صناعى\r\n2 . فرق ميان قضيهء سالبة المحمول يا معدولة المحمول با سالبهء واقعى\r\nمثلًا در مورد اوّل مىگويند : در منطق داريم كلّى متواطى مثل انسان ، و كلّى مشكّك مثل موجود . بعد مىپرسند خود متواطى چگونه كلّىاى است ؟ متواطى ؛ يعنى متواطى خود كلّى متواطى است . مشكّك چطور ؟ خود مشكّك چگونه كلّىاى است ؟ پاسخ اين است كه خود مشكّك كلّى متواطى است . مىگويند اينجاست كه تناقض پيدا مىشود ! و حال آنكه علّت اين است كه اين آقايان مسألهء اختلاف حمل را نفهميده‌اند .\r\nشبهه‌هايى كه از [ عدم توجه به 
  ] فرق ميان معدوله و غير معدوله پيدا مىشود\r\nما قضيهء موجبه داريم ، قضيهء سالبه داريم . اگر قضيهء سالبه را نشناسيم دچار اشتباهات پىدرپى مىشويم .\r\nسالبهء واقعى : سالبهء واقعى آن است كه مىآيد وارد مىشود بر موجبه ، اصلا آن را\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبر مىدارد ، « زيد قائم » مىشود : « ليس زيد بقائم » . سالبه هيچ قيدى نمىپذيرد ، همهء قيدها در موجبه است . پس اگر بياييم نفى و ليس را به محمول بزنيم ، بعد دوتايى يعنى « نفى + محمول » را حمل بر موضوع كنيم ، ديگر اين سالبهء واقعى نيست ، اين موجبه است نه سالبه . يك نوع قضيه داريم به نام « موجبهء معدولة المحمول » . اين نوع موجبه در بعضى آثار با سالبه مشترك است ولى در عين حال اينها دو قضيهء مختلفند و در بعضى جاها فرق مىكنند .\r\nمقصود شيخ اين است كه اگر « ليس » را پس از « حيث » بياوريم سالبهء واقعى نخواهد بود . مثلًا در مورد ماهيّت انسان فقط وقتى خود ماهيّت را بياوريد جواب « نعم » است ، امّا هر چه ديگر بياوريد جواب نفى است . اگر بگوييد : « الماهية من حيث هى ليست الّا هى » در واقع اين سلب را مثل اينكه در تعريف ذات ماهيّت آورده‌ايم ، مثل اينكه بگوييم ماهيّت در حدّ ذات كلّى نيست . اين « كلّى نيست » يا « فلان چيز نيست » را در اينجا حمل بر ذات كرده‌ايم در صورتى كه ماهيّت در حدّ ذات حتّى اين سلبها را هم ندارد .\r\nملّا صدرا سخن شيخ را به گونه‌اى ديگر تعبير كرده و مىگويد : عوارض ماهيت بر دو گونه است : عوارض بعد از وجود مانند كتابت ، و عوارض قبل از وجود مثل خود وجود و وحدت كه عارض ماهيّت مىشوند . حالا اگر بگوييم : « الماهية من حيث هى ليست الّا هى » دروغ گفته‌ايم زيرا اين مثل اين است كه بگوييم : « الماهية من حيث هى ليست بموجودة » . امّا اگر بگوييم : « الماهية ليست من حيث هى بموجودة » درست است .\r\nبه نظر ما اين توجيه اوّلا مقصود شيخ نيست و ثانيا درست نيست . بايد توجه داشت كه مقصود از « من حيث هى » چيست .\r\nاز مسلّمات فلسفه اين است كه اجتماع نقيضين و ارتفاع نقيضين هر دو محال است . اما نقيضين به چه چيزهايى گفته مىشود ؟ اينكه يك چيز يك مفهومى داشته باشد و آن ديگرى هيچ معنايى جز رفع اوّلى نداشته باشد . مانند « زيد قائم » كه نقيضش اين است كه « ليس زيد بقائم » . در سلب هيچ اثباتى نيست . سلب آن است كه مفادش فقط رفع باشد ، خودش هيچ معنايى را اثبات نمىكند ، تنها براى اين مىآيد كه مفهومى را سلب كند ، فقط « نه » است ، فقط آمده آن را با همهء آنچه كه دارد يك جا بردارد . پس اگر اينطور باشد محال است هر دو صادق باشد يا هر دو كاذب باشد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n« الماهية من حيث هى موجودة » و « الماهية من حيث هى معدومة ( ليست بموجودة ) » ايندو نقيضين نيستند ، پس رفع هر دو رفع نقيضين نيست . ممكن است كسى بگويد اينها در حكم نقيضين هستند . مىگوييم درست است كه وجود و عدم ، يا وحدت و كثرت در حكم نقيضين‌اند ، امّا ما مىگوييم « وحدت من حيث هى » و « كثرت من حيث هى » ايندو حتى در حكم نقيضين هم نيستند و اين است كه ما مىگوييم ماهيّت اين هر دو را ندارد .\r\nمثلًا ببينيد ، زيد غنايى كه ناشى از ذاتش باشد ندارد ، فقر عين ذات هم ندارد . اينها ضدّينى هستند كه شقّ سوم يا بيشتر دارند يعنى مثلًا فقر غيرذاتى و غناى غيرذاتى . « در حكم نقيضين » به موردى اطلاق مىشود كه ضدّين شقّ ثالثى نداشته باشند .\r\nسؤال : تفاوت « سلب الربط » و « ربط السلب » چيست ؟\r\nپاسخ : سلب الربط همان سالبه است ، ربط السلب معدوله است .\r\n\r\nتقسيم قضايا به اعتبار موضوع\r\nدر منطق براى قضايا به اعتبارات مختلف تقسيماتى شده است . يكى از آنها تقسيم قضيه است به اعتبار موضوع آن به قضيهء : مهمله ، طبيعيّه ، محصوره و شخصيّه .\r\nاگر موضوع قضيه شخصى باشد آن قضيه را « قضيّهء شخصيّه » مىنامند . قضاياى شخصيه در علوم مورد استفاده ندارد ، و امّا اينكه برخى قضاياى جزئيه از مبادى علوم قرار مىگيرند بحث ديگرى است .\r\nقضاياى شخصيه در هيچ علمى جزء مسائل آن علم قرار ندارد .\r\n\r\nدو اعتبار آلى و استقلالى\r\nاگر موضوع قضيه كلّى باشد مىگويند طبيعت كلّى بر دو نوع موضوع قضيه قرار مىگيرد : يكى اينكه « كلّى » را كه موضوع قضيّه قرار مىدهيم مانند يك مرآت و آئينهء افراد مىبينيم . صورت ديگر آن است كه وقتى به « كلّى » نظر مىكنيم آن را آئينه و\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nحاكى از افراد قرار نداده بلكه خود آن را مستقلّا مورد توجّه قرار مىدهيم . به نظر اوّل گفته مىشود « نظر آلى » ، و به نظر دوم گفته مىشود « نظر استقلالى » ؛ و يا به تعبير ديگر ، كلّى در نظر اوّل « ما به ينظر » است يعنى به سبب آن ، افراد ديده مىشود ، و در حالت دوم « ما اليه ينظر » يا « ما فيه ينظر » است . مثلًا مىگوييم : « كلّ انسان ضاحك ( يا مدرك للكلّيّات ) » يا « كلّ انسان يمشى » . در اينجا مفهوم « انسان » را مرآت قرار داده‌ايم براى انسانهاى عينى خارجى .\r\nدر جاى ديگر مىگوييم : « الانسان نوع » . در اينجا خود انسان از آن جهت كه در ذهن است ، چون يك امر كلّى در ذهن است ، يا نوع است يا جنس است . وقتى مىگوييم : « الانسان نوع » يعنى همين انسانى كه در ذهن من است . آنوقت اين قضيهء « انسان نوع است » با ديد اول صادق نيست و آن قضيّهء اوّل كه « انسان ضاحك ( يا كاتب ) است » با ديد دوم لازم نيست . پس معلوم مىشود كه ذهن ما قضيه را دو جور اعتبار مىكند : در آنجا كه موضوع كلّى ، ما اليه ( يا ما فيه ) ينظر است قضيه را « طبيعيّه » گويند . در صورت ديگر - كه موضوع كلّى ، ما به ينظر است - اگر اينكه آيا تمام افراد يا بعضى از افراد مقصود است بيان نشده باشد آن را « قضيّهء مهمله » گويند ( قضيهء مهمله جواب قاطع ندارد ؛ يعنى هم در آن نفى صادق است هم اثبات ) ولى اگر در قضيه بيان شده باشد كه كلّ افراد مورد نظر است يا بعضى از آنها ، آن را « محصوره » گويند .\r\nقضاياى مستعمله در علوم ( يعنى قضايايى كه « مسأله » واقع مىشود ) قضاياى محصوره است ، يا كلّيّه است يا جزئيّه ؛ در علوم قضاياى طبيعيّه نداريم .\r\n\r\nدو قسم قضيّهء طبيعيّه\r\nطبق نظرى كه مرحوم آخوند داده است ، در قضاياى اوّلى مانند « الانسان حيوان ناطق » غير از طبيعت موضوع چيزى منظور نشده است ، امّا در قضايايى نظير « الانسان نوع » چيزى اضافه شده است يعنى الانسان بما أنّه كلّىّ يا بما أنّه فى الذهن نوع . پس قضيهء طبيعيه كه موضوع در آن به نحو « ما ينظر فيه » است بر دو قسم كاملا متفاوت است .\r\nدر ميان متأخّرين ، مرحوم « آقا على مدرّس زنوزى » كسى است كه اوّل دفعه به اين نكته توجه كرده است كه تقسيم قضايا در قبل كامل نبوده است . ايشان رساله‌اى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nنوشته به نام رسالة الحمل و در آنجا موشكافيهايى كرده و از سايرين سخنش كامل‌تر است .\r\n\r\nطرح يك اشكال در باب قضيّهء مهمله\r\nشيخ مىفرمايد : قضيهء مهمله در حكم جزئيه است . و نقيض جزئيه سالبهء كليه است . پس اين است كه مىگويند مهمله جواب ندارد [ و ايجاب و سلب جزئى هر دو در آن صادق است . 
  ]\r\nبا اين حساب ، اگر گفتيم : « الانسان من حيث هو انسان موجود » و يا : « الانسان من حيث هو انسان ليس بموجود » اين قضيه مهمله است ، و از طرفى گفتيم رفع مهمله محصورهء كليه است ، پس سلب قضيهء بالا يعنى « ليس الانسان من حيث هو انسان بموجود » سلب مهمله است و نقيض آن نيست .\r\nخلاصهء اشكال اين است كه وقتى قضيه مهمله است ، سالبهء آن متناقض با آن نيست ، پس آن را رفع نمىكند « 1 » [ و حال آنكه قبلًا ديديم كه مطابق بيان شيخ نقض قضيه به اين است كه سلب را بر حيثيّت مقدّم كنيم . 
  ]\r\n\r\nمسألهء اعتبارات ماهيّت\r\nاين مسأله هم يكى از مسائلى است كه قدما آن را به نحو كامل حل نكرده‌اند .\r\nمىگويند ذهن ماهيت را چند گونه اعتبار مىكند :\r\n\r\n\r\n\r\n\r\n","description":"","footnote":"\r\n( 1 ) . [ اين اشكال با توجه به نكته‌اى كه در بيانات آتى استاد خواهد آمد قابل دفع است و آن اينكه : قضيهء مهمله آنجاست كه موضوع قضيه « ما به ينظر » باشد و نظر به افراد داشته باشد ولى از اداى كمّيّت افراد قاصر باشد ، ولى در مثالهاى ياد شده موضوع قضيه « ما فيه ينظر » است و بنابراين ، اين قضايا مهمله نيست و سلب حقيقى اين قضايا نقيض آنهاست . 
  ]\r\n","page_name":" 271 ","page_number":271},
  {"content":"\r\n\r\n1 . اعتبار به شرط شىء\r\n2 . اعتبار لا به شرط\r\n3 . اعتبار به شرط لا\r\nماهيت مخلوطه يا به شرط شئ ، مثل انسان كاتب ( با قيد كتابت ، به شرط كتابت ) ، انسان موجود ، انسان غيركاتب ، انسان معدوم .\r\nمحلّ بحث ، ماهيّت مطلقه يا لابشرط است . بحث در اين است كه مقسم براى تقسيم به اين اعتبارات سه گانه چيست ؟ آيا مقسم خود ماهيّت است . در اين صورت اين ماهيّت مطلق كه مقسم است فرقش با ماهيت بلاشرطى [ كه خود يكى از اقسام است 
  ] چيست ؟\r\nمىگويند فرقش اين است كه [ در ماهيت مطلقهء قسمى ، اعتبار اطلاق شده است 
  ] ولى در مطلق مقسمى حتى قيد اطلاق هم نبايد باشد .\r\nلا به شرط مقسمى را كلّى طبيعى مىدانند .\r\nمرحوم « زنوزى » به تقسيمات جديدى رسيده و كشف كرده است . ايشان مىگويد ماهيّت در يك اعتبار حتى مقسم هم نيست و آن وقتى است كه نظر به خود ذات مىافكنيم كه همان حمل اوّلى ذاتى است ، و تازه وقتى كه نظر را از ذات خارج مىكنيم نوبت به تقسيم مىرسد . و به اين ترتيب كلّى طبيعى مقابل مقسم است .\r\nمرحوم آقاى بروجردى نظر بديعى داشت كه مىگفت مقسم اصلا ماهيت نيست ، مقسم اعتبار است .\r\nولى ما پس از تأمل بسيار به اين نتيجه رسيديم كه مقسم خود ماهيّت است امّا اين تقسيم از نوع تقسيم قضاياى منطقى است ؛ يعنى قضيهء طبيعيه . قضيهء طبيعيه را ذهنيه نيز مىگويند مثل « الانسان نوع » .\r\nقضيهء ذهنيّه هم حمليه دارد ، شرطيه دارد ، شرطيهء منفصله دارد و . . . وقتى مىگوييم : الماهية إمّا لا به شرط أو به شرط شئ أو به شرط لا ، يعنى الماهية فى الذهن ( ما ينظر فيه ) يا چنين است يا چنان « 1 » .\r\nاز حرفهاى مرحوم آخوند و شيخ چنين برمىآيد كه مقصود از « قضيّهء مهمله » قضيه‌اى است كه موضوعش لابشرط مقسمى است .\r\n\r\n\r\n\r\n\r\n","description":"","footnote":"\r\n( 1 ) . [ تفصيل نظريهء استاد در اين باب در « تعليقهء استاد بر شرح منظومه » ( عربى ) آمده است . 
  ]\r\n","page_name":" 272 ","page_number":272},
  {"content":"\r\n\r\nبه عقيدهء ما اين حرف مرحوم آخوند درست نيست ؛ قضيهء مهمله آنجاست كه موضوع ، ما ينظر به است .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nالفصل الثانى فى كيفيّة كون الكلّيّة للطّبائع الكلّيّة و إتمام القول فى ذلك ، و فى الفرق بين الكلّ و الجزء ، و الكلّىّ و الجزئىّ\r\nگفته شد در مورد علم و ادراك دو مسأله فوق‌العاده مهم است :\r\n1 . يكى مسألهء جوهرهء وجود ذهنى و اينكه راز كاشف بودن علم از واقع چيست ؟\r\nچگونه است كه در ما چيزى پيدا مىشود كه مرآت و نمايانگر يك وجود ديگر است ؟\r\nحتى لفظ « مرآت » نيز رسانندهء اين خاصيّت نيست . خود آن وجود ذهنى عين كشف ديگرى است ، ديدن او همان ديدن ديگرى است ، حضور او براى ما عين حضور ديگرى است .\r\nرابطهء بين اين وجود ذهنى و علمى و شئ خارجى چيست ؟ عجيب اينكه اين رابطه يك طرفه هم نيست . حدّاكثر قرابت و رابطهء بين دو شئ مادّى خارجى همان تماثل و تشابه است امّا يكى از آن دو كشف ديگرى نيست .\r\n\r\nاقوال دربارهء راز كاشفيّت وجود ذهنى\r\nدر ميان قدما اين عقيده بود كه علّت انكشاف اين است كه وجود ذهنى شبيه وجود خارجى است يعنى همان « مماثلت » .\r\nمادّيين امروز هم مىگويند چون وجود خارجى علّت ايجاد اثرى است در انسان\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nكه همان علم اوست ، به اين جهت كاشفيّت هست ؛ كه اين سخن هم بسيار سست است .\r\nديگر گفته‌اند كه علّت اينكه علم موجب آگاهى به معلوم است اين است كه : نفس ماهيّت معلوم در اينجا ظهور دارد . البته اين مطلب درستى است ؛ شئ خارجى و شئ ذهنى هر دو مصداق يك ماهيتند . امّا اين كافى نيست ، چون نظير همان « تماثل » مىشود . زيد و عمرو هر دو مصداق يك ماهيّتند . . .\r\n للشّىء غير الكون فى الأعيان * كون بنفسه لدى الأذهان \r\nبراى مطلب راه حلّ ديگرى هست .\r\n\r\nكشف راز مسألهء علم و آگاهى\r\nاين مطلب در كلمات شيخ الرئيس نيامده است ، در كلمات بعدىها هم - مانند خواجه و ديگران - نيامده است . اين تنها صدرالمتألّهين است كه اصل راز اين مسأله را گفته است . البته او هم مطلب را كاملا تجزيه و تحليل و حلّاجى نكرده ولى اصل مطلب از اوست اگر چه بيان مطلب به اين شكل از ماست .\r\nسخنى دارد مرحوم صدرالمتألّهين كه مبتنى است بر حرفهاى ديگرش و تا اندازه‌اى مبتنى است بر حرفهاى عرفا .\r\n\r\nمسألهء تطابق عوالم وجود\r\nهستى داراى عوالم متعددى است و اين عوالم متطابق‌اند ، يعنى متباين نيستند ، هر عالمى به منزلهء ظلّ عالم ديگر است و به تعبير عرفا عالم بالاتر نسبت به پايين‌تر همان پايين‌تر است منهاى نقائصش و برعكس ؛ مرتبهء بالاتر عين پايين‌تر است منهاى نواقصش . اين بالاترى و پايين‌ترى را به « حقيقه » و « رقيقه » تعبير مىكنند [ كه هر پايينى رقيقهء حقيقت بالاتر از خود است . 
  ] هر جا بالاترى باشد پايين‌تر به تبع موجود است .\r\nخلاصه ، وجود مادّى ترقّى مىكند وجود ذهنى و نفسانى مىشود ؛ به عكس ،\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nوجود ذهنى تنزّل مىكند وجود مادى مىشود .\r\n\r\nمسألهء كلّى\r\n2 . مسألهء مشكل ديگر ، كاشفيّت كلّى است ، كه كشف امور غيرمتناهى است . باز هم راه حل همان راه حل است ؛ يعنى آنچه در ذهن ما مىآيد ، مرتبهء خيال ، يك مرتبه‌اى است كه گو اينكه از مرتبهء مادّى و عينى بالاتر است امّا يك مرتبهء بالاتر هم داريم كه مرحلهء وجود عقلى است . وجود عقلانى به واسطهء اكمليّتى كه دارد وجودش وجود يك فرد نيست بلكه بوحدته كلّ افراد غير متناهى است .\r\nاز حرفهاى شيخ معلوم شد كه كلّيّت فقط در ذهن لاحق مىشود كلّى را ، و الّا در خارج وجود ندارد .\r\nگفتيم طبيعت را لابشرط در نظر مىگيريم ، مثل انسان . يك وقت با قيد در نظر گرفته مىشود مثل قيد كلّيّت . طبيعى همان لابشرط است . اگر در ذهن بيايد كلّى است و اگر در خارج بيايد جزئى است ، خودش نه كلّى است و نه جزئى .\r\nانسان + وصف كلّيّت انسان كلّى\r\nكلّى طبيعى + كلّى منطقى كلّى عقلى\r\n\r\nنحوهء وجود كلّى طبيعى\r\nآيا كلى طبيعى در خارج وجود دارد يا نه ؟\r\nيك قول مىگويد اصلا وجود ندارد .\r\nقول ديگر اين است كه وجود دارد . بعضى مىگويند : له وجود مفرد فى الخارج يوجد بوجود فردما و ينعدم بانعدام كلّ الأفراد .\r\nبعضى از فلاسفهء امروزى هم همين عقيده را دارند كه مىگويند فرد ، فانى است ولى نوع ، باقى است . حكم آن كلّى با حكم افراد متفاوت است . من داراى دو « من » هستم . من فردى زائل مىشود . من انسانى و كلّى است كه باقى مىماند . پس من اگر فعاليّت خود را براى من فردى نگذاشتم بلكه براى انسان كلّى گذاشتم كارم كار اخلاقى مىشود ، فعل اخلاقى من ريشه و مبنا پيدا مىكند ، چون خود من در آينده هم\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nوجود دارم ، آن من انسانى كلى در من و تو و او ، در همه وجود دارد ، پس وقتى براى نوع انجام دادم براى خودم كرده‌ام ، براى خود جاودانىام . بدون اينكه اينها به خدايى ، به وحيى ، به قبر و برزخ و قيامتى قائل باشند ، به گمان خودشان جاودانگى اثبات كرده‌اند ، جاودانگى انسان و اخلاق را توجيه كرده‌اند !\r\nريشهء اين طرز فكر همين است كه گفته شود : كلّى طبيعى وجود دارد در خارج ، ولى له وجود خاصّ مفرد فى الأعيان ، وجودى است كه گويى افراد ، عوارض آن هستند ، مثل خيمه‌اى كه روى ستونها و عمودها برپاست .\r\nحكماى ما اين قول را « قول رجل همدانى » ناميده‌اند ، چون شيخ در جايى به مسخره مىگويد : در همدان رجلى را ديدم كه چنين عقيده داشت . اصوليّون ما هم گويا همه رجل همدانى هستند .\r\nپس مطلب چيست ؟ مطلب اين است كه كلّى طبيعى اصلا كلّى نيست ، حقيقتى است لابشرط ، نه كلّى است و نه جزئى ، در خارج وجود دارد به وجود افراد . هر فردى خودش جداگانه يك طبيعى است . كلّى طبيعى عين هر فرد است نه اينكه قائم به فرد است . اين ، حرف باطلى است . كلّى طبيعى هيچ حكمى ندارد غير از حكم افراد . آيا طبيعى حادث است يا قديم ؟ واحد است يا كثير ؟ مىگوييم بستگى به افرادش دارد .\r\nليس الطبيعىّ مع الأفراد كالأب [ بالأولاد 
  ] ، بل الآباء بالأولاد .\r\nقول شيخ و قول صحيح اين است كه كلّى طبيعى وجود خارجى دارد ولى به نحو كثرت . در خارج « انسانها » وجود دارند . شيخ مىگويد افراد كه نوع و صنف دارند بعضى مختصّات مربوط به فرد خاص است و برخى اينطور نيست ، عمومىتر است . انسان كه هم در اصفهان است و هم در تهران ، اگر يك واحد باشد كه نمىشود هم در تهران باشد هم در اصفهان .\r\nگفتيم كه پاره‌اى متجدّدين مىگويند من داراى دو « من » و دو شخصيّت هستم : يكى جنبهء فرديّت و خصوصيّات شخصى من ؛ در عين حال من ديگر من انسانى است كه به حسب آن ، من زيد فرزند عمرو نيستم ؛ به حسب آن من ، من انسان هستم . در اينجا يك كثرت وجود دارد ( كثرتهاى فردى ) و يك وحدت كه همان من انسانى است . ديگر در آن من انسانى جدايى نيست . بنابراين نتيجهء اخلاقى مىگيرند : خود فردى ملاك جنگ و دعواست ، امّا من انسانى همان ديگران است و كار كردن براى ديگران مثل كار كردن براى خود است . مىگويند اينكه در اخلاق بايد خود فردى را شكست\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبراى تقويت خود نوعى و انسانى است . اين حرف خيلى مشهور شده است كه به اصطلاح مىخواهد هم فلسفه ، هم اخلاق و هم مذهب را داشته باشد .\r\nاين سخن بىپايه‌ترين نظر دربارهء كلّى است .\r\nدر باب كلى ، شيخ گفت اين نظريات قابل فرض است :\r\n1 . يكى اينكه كلّى وجود مستقل از افراد داشته باشد كه گفت براى اين نظر اصلًا قائلى نيست .\r\n2 . كلّى در خارج وجود ندارد .\r\n3 . كلّى وجود دارد با افراد ، مثل دريا و امواج .\r\n4 . كلّى دو خود دارد .\r\nبايد پرسيد مقصود از « فرد » چيست ؟ آيا ميان فرد و كلّى در خارج عينيّتى هست يا نه ؟ يا بايد بگوييم كه كلّى در خارج وجود ندارد يا دارد ؛ اگر وجود داشته باشد او همان فرد است . اصلا فرد يعنى وجود عينى كلّى .\r\nبعد مىآييم سراغ اشتراك دو « من » يا « من » ها . اين اشتراك ذهنى است . حرف آقايان جامع همهء مفاسد در مسأله است ، هم داراى مفاسد قول رجل همدانى است و هم قول كسانى كه قائل به وجود كلّى جداى از فردند ( رجل همدانى مىخواست بگويد در عين كثرت وحدت است ) . بلى يك چيز هست ، يك وقت انسان خود را در مقام نازل تصوّر و درك مىكند و يك وقت آن من شريف را درك مىكند ، كه در اين مقام تنازع نيست ، تنازع در اين مراحل پايين است ( آن مرحله ، مرحلهء « نفخت فيه من روحى » است ) .\r\n\r\nنحوهء پيدايش كلّى در ذهن\r\nشيخ بعد به يك مسألهء ديگر اشاره مىكند و آن اينكه كلّى چگونه در ذهن پيدا مىشود ؟ چطور صورتى در ذهن قابل صدق بر كثيرين مىشود ؟ جواب مىدهد : مانعى ندارد كه چيزى از يك جهت شخصى باشد و از جهت ديگر قابل انطباق بر كثيرين باشد ، مثل اينكه يك قالب داشته باشيم [ كه وجودش نسبت به خود قالب ، شخصى است و نسبت به افراد ، قابل انطباق بر كثيرين . 
  ]\r\nاين ، سخن نادرستى است زيرا اوّلًا ، مسأله را نقض مىكنيم به اينكه : مثلًا عكس\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nيك قطرهء آب روى يك كاغذ را در نظر بگيريد ؛ مسلّم اگر هزار قطرهء ديگر هم مثل اين قطره باشد عكس آنها يكى است ، ولى اين كلّيّت نيست .\r\nثانياً ، مهم اين است كه كلّى در آن واحد صادق بر افراد است ؛ نمىگوييم كه صدق مىكند على البدل ، يكى را برداريم ديگرى را بگذاريم . . .\r\nپاسخ صحيح مسأله همان است كه صدرالمتألهين داده است و آن مسألهء تطابق عوالم بالا با پايين است و روحانى بودن كليهء ادراكات و بالاتر بودن وجودات علمى و ذهنى از وجودات عينى .\r\n\r\nخلاصهء بحث كلّى\r\nكلّى بما هو كلّى در خارج وجود ندارد . كليت ، اشتراك و عموم از معقولات ثانيهء منطقى هستند ؛ يعنى مفاهيم ذهنىاند براى اشياء در ذهن . همين طور است جزئيت ، شخصيّت ، دليل بودن و . . .\r\nمعقولات ثانيهء فلسفى اعم‌ّاند از معقولات ثانيهء منطقى . آنها وصف اشياءاند در خارج ، امّا نه اينكه ما بازاء خارجى داشته باشند ؛ منشأ انتزاع آنها ما بازاء خارجى دارد .\r\nقدر مسلّم اينكه تصوّر كلّى داريم و آن غير از تصوّر جزئى است . اصلا براى تصورات كلّى الفاظ جداگانه داريم . مىدانيم كه يك تصور كلّى است و يكى ديگر جزئى است . ولى يك تصور كلّى ، خودش يك وجود جزئى است . امّا اين چگونه است كه اين امر جزئى بر كثير صدق مىكند ؟ تصور جزئى است ، متصوّر كلّى است ؛ اين چطور است ؟\r\nشيخ مىگويد : كلّى بودن همان قابليت تطبيق آن تصوّر بر كثيرين است . مثلًا خود تصوّر تصوّر ، نسبت به تصورات ديگر كلّى است و آن تصورات ( مثل تصور انسان ، بقر ، شجر و . . . ) نسبت به آن جزئى هستند .\r\nگفتيم كه اين حرف صحيح نيست . مسألهء مهم در كلّى جامعيّت كلّى است . عمده اين است كه وقتى ذهن ما كلّى را تصور مىكند در آن واحد جميع افراد را تصوّر\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمىكند . اشتباه است اگر تصوّر كنيم جزئى يك صورت است ، كلّى هم مثل يك صورت است منتها اين يكى قابل انطباق بر افراد كثير است ، و فكر كنيم مرتبه و مقام ايندو يكى است . [ خير ، اينطور نيست 
  ] مىتوانيد تصور كنيد مدرسه را ، مىتوانيد تصور كنيد تصور تصور مدرسه را و . . . يا تصوّر كنيد علم خود را ، و علم به علم خود را ، و علم به علم به علم خود را .\r\n\r\nتفاوت ميان كلّى و جزئى ، و كلّ و جزء\r\n« كلّى و جزئى » در ميان مفاهيم است . كلّى اصولا در ذهن است . ولى « كلّ » ، ممكن است يك مفهوم باشد كه كلّ است و اجزاى آن هم از سنخ مفهوم باشد ، و نيز ممكن است كه اساساً « كلّ » يك امر خارجى و عينى باشد .\r\nمجموع اجزاء را « كلّ » گويند . از اين روست كه « جزء » هميشه تقدّم دارد بر كلّ .\r\nامّا كلّى از جمع جزئيات به وجود نيامده ، خودش عين جزئى است . زيد خودش انسان است . در خارج ، كلّى خود جزئى است .\r\nيك مطلب عمده در كلّ و جزء اين است كه نمىشود هم كلّ بماهو كلّ ، وجود حقيقى باشد و هم جزء بماهو جزء حقيقى باشد . اگر « كلّ » وجودش حقيقى است پس وجود « جزء » اعتبارى است و اگر وجود جزء حقيقى است پس وجود « كل » اعتبارى است . يك موجود در آن واحد نمىشود هم واحد حقيقى باشد هم كثير حقيقى . مثلًا ديوار يك واحد حقيقى است يعنى همهء آن يك كشش واحد است . آنوقت تكثّر اين ديوار ديگر به اعتبار ذهن ماست . در فرض ، آن را به ده قطعه تقسيم مىكنيم . آيا ممكن است اين ديوار واقعا كثير باشد ؟ در آن صورت وحدت كّل آن يك امر اعتبارى مىشود يعنى اين ديوار مجموعهء ده جزء است كه ذهن ما به آنها وحدت داده است ، و چون وحدت حقيقى ندارد وجود حقيقى ندارد .\r\nدر جايى كه كلّ حقيقت دارد و اجزاء اعتبارى است اين واضح است كه ذهن ما فعاليت مىكند و در خود تقسيماتى مىكند ، امّا اگر برعكس باشد آنگاه براى اعتبار كلّ بايد « غرض » در كار باشد . مثلًا نماز را يك « كلّ » فرض مىكنيم اما در واقع اجزاء\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nآن ( تعدادى اقوال و افعال ) وجود دارند ، ولى چون همهء آن براى يك « هدف » يعنى عبادت خاصّى است لذا واحد اعتبار مىشود . همين طور « اتومبيل » را مثلًا واحد اعتبار مىكنيم در حالى كه اجزاء آن حقيقت دارند ، ولى هدف همهء آن اجزاء حركت است و همان وحدت هدف باعث اعتبار « كلّ » مىشود .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nالفصل الثالث فى الفصل بين الجنس و المادّة « 1 »\r\n1 . در مورد ماهيّت اشياء ، يك نظر اين است كه ماهيت همهء اشياء در خارج يكسان است ، تفاوت ميان آنها صرفا مربوط به تفاوتهاى فردى است . مثلًا انسان و سنگ و درخت همه از يك ماهيت‌اند . به قول دكارت : « ماده و حركت را به من بدهيد ، تمام جهان را خواهم ساخت » . خلاصه تفاوت ميان اشياء از قبيل تفاوت ميان ساختمان مدرسه و پاساژ و حمّام است كه همه در اصل از يك نوع و يك ماهيت هستند ، همه از آجر و گل و غيره درست شده‌اند . در اين صورت مسألهء « كلّيّات خمس » به كلّى منتفى است .\r\n2 . همچنين اگر ثبات و سكونى در ماهيّات اشياء نباشد باز هم مسألهء كليات خمس منتفى است . در واقع ماهيتى نمىماند . اينكه در يك لحظه چيزى است و در لحظهء ديگر چيز ديگر ، ديگر جاى اين سخن را كه « اين چيست ؟ » باقى نمىگذارد .\r\n3 . نظر ديگر اين است كه كسى قائل به كثرت اشياء باشد امّا بگويد به تعداد اشياء ماهيت وجود دارد ؛ دو شئ نداريم كه داراى يك ماهيّت باشند ( يعنى درست نقطهء\r\n\r\n\r\n\r\n\r\n","description":"","footnote":"\r\n( 1 ) . [ مباحث اين قسمت ( از اينجا تا ص 376 ) چون به صورت يادداشت بردارى از بحث استاد بوده است ، به نحو اجمال و اختصار مىباشد . 
  ]\r\n","page_name":" 282 ","page_number":282},
  {"content":"\r\n\r\nمقابل نظر اوّل ) . در اين صورت هم بحث كليات خمس منتفى است .\r\nبحث كليات خمس مبتنى است بر اينكه :\r\nاولًا ، براى موجودات كثرت قائل باشيم . اگر وحدت محض باشد ديگر بحث ماهيّات مطرح نمىشود .\r\nثانياً ، قائل به كثرت ماهيّات باشيم نه كثرت افراد .\r\nثالثاً ، قائل باشيم كه اين ماهيات كثيره دسته‌بندى مىشوند ؛ اين ماهيّات همه با هم بيگانه نيستند بلكه خانواده‌هاى مختلفى هستند كه آنها را بر حسب استقراء ، برخى به ده ، برخى به پنج و برخى به دو خانواده تقسيم كرده‌اند . مقولات ده گانه عبارتند از : جوهر ، كمّ ، كيف ، أين ، . . . كه خود جوهر به جوهر عقلانى ، جوهر نفسانى و جوهر جسمانى منشعب مىشود .\r\nپس معلوم مىشود كه بحث كثرت و وحدت وجود از مبانى اين بحث - يعنى بحث كليات خمس - است ؛ و نيز مسألهء صور نوعيّه - كه فلاسفه معتقدند اشياء به دليل اختلاف در آثار ، اختلافى در جوهر دارند - بسيار مهم است .\r\nفرق بين جنس و مادّه : چه ارتباطى بين ايندو وجود دارد ؟ زيرا يك چيز با دو اعتبار يا اعتبارات مختلف مىتواند جنس يا نوع يا مادّه باشد . شيخ مثالى مىزند ؛ مىگويد خود جسم دو اعتبار دارد : به اعتبارى جنس است ( يعنى ماهيتى است كه بر همهء مصاديق خودش حمل مىشود ) مثلًا انسان به تمام وجوده جسم ، و به اعتبار ديگر جسم جزء واقعيّت خارجى انسان است . پس فرق چيست ؟ فرق در لابشرطيّت و به شرط لائيّت است .\r\nدر اينجا دو مطلب وجود دارد :\r\nالف . يك مطلب همان بحث كليات خمس است كه سه تاى از آنها - يعنى نوع و جنس و فصل - را « ذاتى » مىنامند . جنس و فصل ، اجزاء مشكّلهء ماهيّت نوعند . اين\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاجزاء با اجزائى كه در خارج ، يك كلّ را تشكيل مىدهند فرق اساسى دارند زيرا دو شئ كه در خارج هر كدام وجود مستقل دارند با يكديگر مىآميزند و در يكديگر تأثير و تأثّر نموده كيفيات جديدى را به وجود مىآورند و در نتيجه يك مركّب به وجود مىآيد ، اجزائى هستند در عرض يكديگر ؛ ولى اجزاء ماهيّت چنين نيستند ، بلكه عقل آنها را تحليل مىكند و لذا آنها را « اجزاء تحليلى » مىنامند و الّا در خارج موجودند به وجود واحد . اجزاء تحليلى يا اجزاء ماهيّت چند خصوصيّت دارند :\r\n1 . وجود بيش از دو جزء در يك مرتبه محال است ؛ يعنى محال است كه يك ماهيّت از سه جزء در عرض هم تشكيل شود .\r\n2 . اين دو جزء در عرض يكديگر نيستند ( ولو در ظرف عقل ) ، بلكه طولىاند .\r\nمعنى طوليّت اين است كه يكى از ايندو از ديگرى اعمّ است يعنى تقريبا يك امرى است فانى در ديگرى و ديگرى به منزلهء محصّل اوست .\r\nمثال اوّل : مثلًا ماهيت انسان ، حيوان ناطق است . اوّلا بايد دو جزء باشد كه اين دو جزء عبارتند از « حيوان » و « ناطق » . ثانيا اين دو جزء در عرض هم و در كنار يكديگر نيستند ؛ « حيوان و ناطق » نيست ، بلكه « حيوان ناطق » به صورت مضاف و مضاف اليه است ؛ حيوان مقيّد به ناطق است . اين تقييد چگونه تقييدى است ؟ آيا يك تقييدى است مثل « رقبة مؤمنة » و « انسان عالم » ؟ كه در اينجا رقبه در مرتبهء ذات ، رقبه است ولى متّصف است به صفت ايمان ، يعنى ايمان را در مرتبهء زائد بر ذاتش دارد ، در مرتبه و مقامى غير از مرتبه و مقام ذات . انسان عالم هم همين طور است ؛ يعنى انسان در مرتبهء ذات ، انسان است و در مقامى غير از مقام ذات ، عالم است ؛ و غالب توصيفاتى كه داريم از همين نوع است كه موصوف ، صفت را در مقامى زائد بر ذات دارد . امّا « حيوان ناطق » چطور ؟ آيا انسان كه حيوان ناطق است به اين معنى است كه در ذات خود ، حيوان است و در مقامى غير از مقام ذات داراى ناطقيّت است ؟ و يا اينكه به اين معنى است كه حيوان است و در همان مرتبهء ذات ، ناطق است ؛ يعنى حيوانى است كه همان وجود او وجود ناطقيّت است نه اينكه له وجود و للنّاطقيّة وجود ؟\r\nمثال دوم : در مورد كمّيّت « خطّ » مىگوييم : كمّيّة كذا و كذا منحنى . اين در مقام [ زائد بر 
  ] ذات خطّ است كه انحناء به آن اضافه شده است ، امّا اينكه مىگوييم خطّ « كمّ متّصل . . . » چطور ؟ آيا خطّ كه كمّ متّصل است در ذات خود كمّ است و در مقامى غير از مقام ذات داراى اتّصال است ؛ يا نه ، به اين معنى است كه كمّ است و در همان\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمرتبهء ذات ، متّصل است ؟\r\nدر اينكه در خارج ، تحقّق فصل و جنس در يك وجود است شكّى نيست ؛ ولى در مرتبهء ماهيّت ، نظر حكما اين است كه از نظر ماهيّت جدا هستند . امّا به نظر ما ، ماهيّت جنس و ماهيّت فصل يك چيز است ولى ماهيّت فصل در مقام بالاتر است يعنى هر چه را كه آن يكى دارد اين دارد به ضميمهء چيزى زائد بر آن . پس تقيّد جنس به فصل از آن نوع تقيّدى نيست كه مقيّد له مرتبة و قيد له مرتبة . امّا از نظر ماهيّت چگونه است ، وارد بحث نمىشويم .\r\nب . مطلب دوم اينكه در اوائل كتاب شفا خوانديم كه در باب حقيقت جسم نظريّات متعددى است . يك نظر كه نظر مشّائين است و مورد قبول شيخ و امثال او ، اين است كه جسم در خارج مركّب است از مادّه و صورت ؛ يعنى مركّب است از دو امر كه يكى امر بالقوّه است و ديگرى امر بالفعل . مثلًا در دانهء گندم دو حيثيّت است : حيثيّتى كه به موجب آن دانهء گندم است و حيثيّت ديگر بالقوّه بودن است كه بالقوّه بودن چيز ديگر است . يكى را « صورت » و ديگرى را « مادّه » مىگويند .\r\nبعد مىگويند مأخذ جنس ، ماده است و مأخذ فصل ، صورت . مثلًا در انسان يك مادهء اصلى است كه مادة المواد است ( هيولى ) ، بعد صورت جسميّه دارد ، بعد اين صورت و مادّه مجموعا مادّه است براى صورت جديدى ؛ جسم خودش مادّه است براى صورت نوعيّه . آن وقت نتيجهء حرف بالا اين است كه همين جسمى كه مركّب از مادّه و صورت است به يك اعتبار جنس است و به يك اعتبار مادّه است . در خارج ، به جسم از آن جهت كه صورت را قبول كرده « مادّه » مىگوييم ، امّا جسم به اعتبار اينكه جنس است وجودش عين وجود فصل است . پس مسألهء مشكلى پيش مىآيد و آن اينكه چطور مىشود يك شىء به يك اعتبار مادّه و جزء خارجى باشد ، امّا به يك اعتبار جزء است ( جنس ) امّا جزء خارجى نيست بلكه جزء تحليلى است ؟ جواب اين است كه اعتبار فرق مىكند ، ما بايد اعتبار كردن عقل را بفهميم .\r\nاين دو اعتبار چيست ؟ اعتبار به شرط لائى و اعتبار لابشرطى ، و تازه اين به شرط لائى و لابشرطى با جاهاى ديگر فرق دارد . در خارج اگر نگاه كنيد مىبينيد در ذهن يك چيز را دو جور لحاظ مىكنيد : يك وقت به شرط لا و به نحو متحصّل اعتبار مىكنيد و يك وقت لابشرط و مبهم اعتبار مىكنيد . مثال آقاى بروجردى : فرض كنيد كه در كنار يك دريا هستيد . قسمتى از دريا را كه برابر با پلاژ است و شما با ديگران در آن آب تنى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمىكنيد در نظر بگيريد . و نيز فرض كنيد با اتومبيل از آن كنار رد مىشويد . گاهى بيست فرسخ هم كه از كنار دريا مىرويد نگاه مىكنيد كه دريا هنوز هست و مىگوييد اين همان دريا است ، الآن كه قسمت ديگر را مىبينيد باز مىگوييد اين همان است ( همان قسمتى كه قبلًا ديديد ) علّتش اين است كه آن وقت كه آن گوشه را ديديد آن را به طور مبهم ديديد ، همه را جزء دريا ديديد . امّا اگر دقت كنيد و جزءها را قطعه قطعه كنيد آنوقت آنها را از هم جدا مىكنيد . يك وقت است كه هنگامى كه يك قطعه را مىبينيد همه را اعتبار مىكنيد ، مجموع را يك واحد مىبينيد ، تجزيه نمىكنيد ، لابشرط و لابقيد مىبينيد ؛ امّا همين كه آن را تجزيه و تحديد كرديد مىگويند به شرط لا ديده‌ايد .\r\nهمين طور كه در خارج اين گونه است چنان كه در مثال فوق ديديم و جزء عرفيّات و عادات است ، در مفاهيم هم همين طور است . گاهى ذهن جسم را مىبيند ، مرز را مىبيند ، آن را با صورت طبيعى يكى مىبيند كه مىشود « جنس » ؛ امّا اگر تجزيه كند ، به شرط لا مىشود و « مادّه » مىبيند .\r\nحال آيا غير از اين دو نوع اعتبار به شرط لا و لا به شرط ، نوع ديگرى هم مىتوان اعتبار كرد ؟ پاسخ مثبت است و آن اعتبار به شرط شئ است ؛ يعنى اين را به شرط اينكه با آن شئ ديگر باشد لحاظ كنيم كه مىشود « نوع » .\r\nجنس و فصل : مسألهء اعتبار جنس و فصل براى ماهيّت ، مسألهء مشكلى شده است در فلسفه ، خصوصا اينكه خواسته‌اند منشأ انتزاع جنسها و فصلها را روشن كنند ، آن هم ماهياتى كه در خارج مركّب از مادّه و صورت است . در بسائط كار مشكلى نيست ، در آنجا صرف اعتبار است و لذا اشكال زيادى ندارد . مثلًا در باب اعراض معتقدند كه آنها بسائط خارجيّه‌اند يعنى هيچ عرضى در خارج مركّب از مادّه و صورت ( يعنى مركّب از قوّه و فعليّت ) نيست ؛ معتقدند كه حامل قوّه و استعداد هر عرض در همان موضوع عرض است « 1 » . در اعراض در عين بساطت باز جنس و فصل فرض مىشود . در همين سفيدى ، لونيّت ( رنگ بودن ) وجود دارد و آن خصوصيّتى است كه مناط سفيدى است ، آن سفيدى هم فصل اوست . پس در خارج ، لون مطلق نداريم ، هر چه\r\n\r\n\r\n\r\n\r\n","description":"","footnote":"\r\n( 1 ) . البته اين مسأله كه امروز در عرض بودن اعراض بحث هست يا در تركّب آنها گفتگوست ، اينها به بحث فوق ضرر نمىزند .\r\n","page_name":" 286 ","page_number":286},
  {"content":"\r\n\r\nلون داريم لون خاصّ است ؛ لون مطلق چيزى است كه ذهن ما انتزاع مىكند .\r\nامّا در مركّبات ، مسأله مشكل است . وقتى مىگوييم « صورت » ، اين جزء خارجى شئ است و جزء هيچوقت بر كلّ حمل نمىشود . . . اينجاست كه گفته‌اند اعتبار فرق مىكند ، يك وقت اعتبار به شرط لاست و يك وقت اعتبار لابشرط . . .\r\nمطلب ديگر در اينجا ، شعرى است در منظومه كه مىگويد :\r\n فالنّوع فيه تمّ دون أغطيه * و الجنس مغمور بكلّ الأوعيه \r\nيعنى جنس در هيچ ظرفى حتّى در ظرف ذهن استقرار ندارد . يك باريك بينىهايى هست كه كار عقل انسان - عقل فلسفى انسان - است و اين خود دليل است كه ما بعضى از تجزيه تحليل‌ها و ادراكات داريم كه خارج از حدود علم به معناى امروزى است . گاهى وجود يك چيزى به نحوى است كه جدا از وجود اشياء ديگر نيست ، يعنى نمىشود به آن اشاره كرد ولو اشارهء عقلى ، بلكه وجودش مغمور در وجودات ديگر است ، يعنى وجود اشياء ديگر به صورت پرده و ماسكى براى اين چيز درآمده است و ما با اينكه نمىتوانيم آن را در چهرهء خودش ببينيم ولى آن را در چهرهء اشياء ديگر مىبينيم . مثالش حروف الفباست . اينها اصواتى هستند كه از مقاطع مختلف دهان به وجود مىآيند . مثلًا حرف « ب » را در نظر مىگيريم ؛ هر جور كه در دهان پيدا شود با حركات مختلف همراه است ، يا « ب » است يا « ب » است يا « ب » يا حركاتى بين اينها و گاهى هم سكون مىدهيم كه خود سكون هم شكلى است كه به آن داده‌ايم . از نظر عقلى ، آن هم - يعنى سكون - خودش صورتى است . دليلش هم اين است كه مثلًا « ب » همان « ب » مسكون نيست كه « - » به آن اضافه شده باشد ، بلكه « ب » وقتى مضموم است سكون را رها كرده و به صورت « ب » درآمده است .\r\nپس حرف « ب » فقط چهار حالت دارد : - - - - ؛ امّا « ب » كه در الفبا منظور كرده‌ايم كداميك از اينهاست ؟ هيچكدام . آن « ب » كه مىگوييم همان است كه در يك جا فتحه دارد ، در يك جا كسره دارد ، در يك جا ضمّه دارد و در يك جا ساكن است . پس خودش چيست ؟ مىگوييم خودش بدون هيچيك از اين اصوات نمىتواند وجود پيدا كند ، چيزى است كه هم در آنجاست ، هم در اينجاست و . . .\r\nحالا اگر بگوييم ما مىخواهيم طبق اصول تجربى آن « ب » الفبا را ببينيم يعنى حرف بدون حركت را ببينيم ، اين تجربه محال است . پس علم متّكى به حس\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nنمىتواند اين را بيابد ، زيرا بايد يكى از اين چهار نوع « ب » را ببيند ، اين كه نمىشود ، كداميك را « ب » بداند ؟ امّا از طرف ديگر هم نمىتواند انكار كند زيرا عقل وجود او را در مىيابد .\r\nمادّة الموادّى كه علما و دانشمندان مىگويند ، چيزى است كه مستقل است و مىتواند وجود پيدا كند ( مثل « ب » ) امّا از نظر حكما اين مادة المواد ، خود وقتى موجود شد داراى فعليّتى است . مىگويند مادّة المواد چيزى است كه عقل وجود او را درك مىكند ولى وجود او در چهرهء اشياء ديگر موجود مىشود ؛ گاهى به اين شكل درمىآيد ، گاهى به شكل ديگر ، . . .\r\nاين حكما معتقدند كه ماهيّت جنس در ميان انواع ماهيات ، اين گونه است :\r\n« مبهم » . جنس وجود دارد ولى در شكل نوع و فصل . در خارج كه جنس از فصل جدا نيست . مىگويند در ذهن هم جدايى وجود ندارد . فقط مىگويند ( در ذهن ) آن چيزى كه در اين نوع هست در آن نوع هم هست ، لذا « الجنس مغمور بكلّ الاوعية » . در عقل اگر جنس را از فصل جدا كرديم ، مثلًا تصوّر حيوان را ، آن جنس واقعى نيست بلكه چيزى نزديك به جنس است . خلاصه جنس چيزى است كه در ضمن تصورات مختلف انواع هست امّا بالاستقلال نمىتواند موجود باشد ( در ذهن ) .\r\nاين مطلب از آن مطالب درهم و پيچيدهء فلسفه است .\r\nامّا نظر خود ما - حالا به صورت يك فرضيه - اين است كه :\r\nاين حكما بيانى دارند در باب تشكيك ( تشكيك تقريبا به معناى زياد و كم است ) .\r\nمىگويند تشكيك در ماهيّت جايز نيست . مثلًا ماهيت انسان را در نظر بگيريد ، نمىشود گفت يك فرد انسان‌تر است و آن يكى كمتر انسان است . پس تشكيك در چيست ؟ مىگويند تشكيك در اتصافات است ؛ يكى عالم است يكى عالم‌تر است و يا تعبيرى كه مىگويند فلانى انسان‌تر است به معنى اينكه اخلاقش عالىتر است .\r\nحكمايى مثل بوعلى كه راجع به « اصالت وجود » بحثى نداشته‌اند بحثشان به همين جا ختم مىشود . امّا شيخ اشراق گفت تشكيك در خود ماهيّت جايز است . ولى حكماى بعد از او اين مطلب را نپذيرفتند . صدرالمتألّهين كه به اصالت وجود قائل شد تشكيك در وجود را قبول كرد ؛ يعنى تشكيك فقط در اتصافات و در « وجود ناعت » نيست ، در خود وجود هم مىتواند باشد . ولى ايشان هم در مسألهء تشكيك ماهيت نظريهء بوعلى را قبول كردند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nامّا نظر ما اين است كه بنابر اين سخن كه اصالت از آن وجود است و ماهيّت اعتبارى و از هر جهت تابع وجود است ، پس تشكيك در ماهيّت به تبع وجود اشكالى ندارد . اگر وجود مشكّك شد ماهيّت هم مشكّك مىشود . با اين حساب به طور كلّى بساط كليات خمس برچيده مىشود ؛ اساساً بين جنس و نوع هيچ تفاوتى نيست مگر تفاوت تشكيكى ؛ يعنى دو ماهيّت يكى است ، اختلافشان به شدّت و ضعف است ، مخصوصاً در باب فصل كه ما يك ماهيّت نوعى را ذهنا به جنس و فصلى تقسيم مىكنيم ، ولى بين ايندو تفاوتى نيست . ماهيّت جنس منغمر در ماهيّت فصل است ، همانطور كه وجود جنس منغمر در وجود فصل است . اساساً ماهيّت جنس در ضمن ماهيّت فصل هست . آنوقت فرق بين جنس و فصل اعتبارى مىشود . فصل حاوى تمام معناى نوع است . حق اين است كه همانطور كه خود حاجى سبزوارى گفته :\r\n« حقيقة النوع فصله الأخير » يعنى فصل تمام حقيقت نوع است نه جزء حقيقت آن .\r\nگفتيم كه ممكن است در فلسفه‌هاى ديگر « كليات » را به اين شكل كه به جنس و نوع و فصل و عرضى خاص و عرضى عام تقسيم مىشود ، تقسيم نكنند ؛ زيرا گفتيم كه اين جور تقسيم بندى مبتنى بر يك سلسله مسائل فلسفى ديگر است كه چون آن مسائل در اين فلسفه مورد قبول است لذا اين گونه تقسيمات به وجود آمده است .\r\nبحث در كيفيّت وجود مادّه و صورت در خارج : وجود ايندو در خارج به طور انضمامى نيست بلكه به صورت اتّحادى است .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nالفصل الرابع فى كيفيّة دخول المعانى الخارجة عن الجنس على طبيعة الجنس\r\nدر واقع در اينجا مىخواهيم دو مطلب را كه به يكديگر وابسته است بيان كنيم :\r\n1 . نسبت فصل به جنس چه نسبتى است ؟\r\n2 . چه قانون و مقياسى براى شناختن فصول يك جنس از غير فصول آن داريم .\r\nگفتيم كه نوع ، ماهيّتى است كه تمام ذات شئ است . امّا اگر چيزى جزء ذات باشد يا جزء مختصّ است يا جزء مشترك . اگر مختصّ به يك نوع باشد فصل است و اگر مشترك بين چند نوع باشد جنس است . و اگر هم چيزى خارج از ذات باشد يا عرضى عامّ است يا عرضى خاصّ .\r\nاكنون سؤال اوّل را بررسى مىكنيم و آن اينكه خود جنس و فصل چه نسبتى با يكديگر دارند ؟ آيا جنس ذاتى فصل است يا بالعكس ؟ جواب اين است كه خود اين دو جزء نسبت به يكديگر نه جزء يكديگرند نه عين يكديگر . پس نسبت فصل با جنس نسبت عرضى خاص است و نسبت جنس با فصل نسبت عرضى عامّ است .\r\nسؤال دوم از اينجا مطرح مىشود كه گاهى اوقات به جنس ، چيزى ملحق مىشود كه مجموعا يك ذات را تشكيل مىدهند و گاهى اوقات به جنس چيزى ملحق مىشود ولى مجموعا يك ذات را تشكيل نمىدهند . مثلًا به حيوان ، « ناطق » اضافه مىشود و مجموعا يك ذات را تشكيل مىدهند كه همان « انسان » است ؛ و به حيوان ،\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n« ضاحك » اضافه مىشود امّا يك ذات را تشكيل نمىدهند . اكنون مطلب مهم اين است كه امورى را كه لاحق جنس مىشود با چه ملاكى تشخيص دهيم كه فصل است و مجموعه‌اش با جنس يك ذات را تشكيل مىدهد و يا غير از اين است ؛ و اين يكى از دو اصل مهم منطق است زيرا منطق ، علمى است كه راه رسيدن به مجهولات از طريق معلومات را نشان مىدهد و اين كار به وسيلهء دو باب مهم انجام مىگيرد :\r\n1 . باب حدود : براى رسيدن از تصوّرات معلوم به تصوّرات مجهول .\r\n2 . باب قياس : براى رسيدن از معلومات تصديقى به مجهولات تصديقى .\r\nراه تحصيل قياس ، برهان است . امّا راه تحصيل حدّ چيست ؟ از كجا بفهميم كه جنس و فصل اين شىء چيست ، مثلًا حدّ « انسان » چيست ؟ راه يافتن تمام اجناس و فصول انسان چيست ؟ گفته‌اند : « الحدّ لايكتسب بالبرهان » . مىگويند يگانه راه تحصيل حدّ ، تقسيم و تحليل است . تحليل در منطق از يك مقام عالى برخوردار است . فلاسفهء يونان نيز تحليل اوّل داشته‌اند ، تحليل دوم داشته‌اند ؛ . . . و آنالوطيقا همان آناليتيك « 1 » است .\r\nراه به دست آوردن حدود واقعى اشياء ، يعنى حدّ تامّ يا تعريف كامل ، تحليل و تقسيم است . در اينجا كميت منطق تا حدّ زيادى لنگ است ، و در بين فلاسفه و منطقيّين اين بحث بوده است كه آيا راهى براى به دست آوردن حدّ تامّ اشياء وجود دارد يا نه ؟ برخى از آنها مانند شيخ و فارابى و خلاصه اكثر اعاظم معتقدند كه ما بايد به رسوم اكتفا كنيم و يافتن حدّ تامّ اشياء براى ما ممكن نيست . اگر بگوييم يافتن حدّ تامّ ، مقدور فلسفه نيست آنگاه اين اشكالى است بر فلسفه كه نتوانسته است يكى از وظائفش را عملى كند .\r\nپس آن معانى خارج از جنس كه لاحق جنس مىشود ، هم شامل فصول است هم شامل عرضيهاى عامّ و هم شامل عرضيهاى خاصّ . اكنون ما مىخواهيم ملاك و قانونى پيدا كنيم كه تشخيص دهيم اين معانى كى يا كداميك فصل است و كى يا كداميك عرضى خاص و كى يا كداميك عرضى عامّ ؟\r\nملاك و معيارهاى ما در تشخيص فصل از غير فصل عبارتند از :\r\n1 . آن چيزى كه وارد بر جنس مىشود بايد مقسّم باشد به طوريكه جنس ، حاصر\r\n\r\n\r\n\r\n\r\n","description":"","footnote":"\r\n( 1 )  analitic \r\n","page_name":" 291 ","page_number":291},
  {"content":"\r\n\r\n( در برگيرنده و شامل ) باشد . مقصود از حصر اين است كه جنس ، حاصر و شامل آن معنى باشد .\r\nمثلًا حيوان ، حاصر ابيض نيست ( زيرا ابيض ممكن است در غير حيوان باشد ) ؛ پس ابيض محصور در حيوان نيست و مقسّم آن نيست . پس ابيض نمىتواند فصل حيوان باشد .\r\n2 . آن معنىاى كه وارد بر جنس مىشود بايد لازم باشد ، طورى باشد كه هيچوقت از جنس جدا نگردد . مثلًا جسم تقسيم مىشود به متحرّك و غير متحرّك ؛ امّا اين تحرّك لازم نيست ، زيرا ممكن است جسم گاهى متحرك باشد و گاهى غير متحرّك . اگر جنس خودش متحصّل بود يعنى مستقلًا بدون فصل وجود داشت آن وقت اشكالى نداشت كه فصلى بيايد و آنگاه برود و فصل ديگرى بجايش بيايد . پس فصل بايد لازم جنس باشد . جنس هم محال است كه از فصل جدا شود .\r\nبحث در اين بود كه چه راهى براى شناختن فصول از غير فصول وجود دارد ؟ و نسبت فصل به جنس چگونه است ، نسبت منوّع است يا نسبت مقسّم ؟\r\nگفتيم كه فصل طورى است كه هنگامى كه به جنس ضميمه باشد يك ذات و يك ماهيّت به وجود مىآيد ؛ و باز قبلًا گفتيم كه جنس و فصل كه دو جزء يك ماهيّت‌اند ، دو جزء در عرض يكديگر نيستند ، محال است كه دو ماهيّت در عرض هم داشته باشيم كه هر دو تحصّلشان نسبت به هم علىالسويه باشد و آن وقت اين دو ماهيّت ، ماهيّت سومى را تشكيل دهند . اگر دو ماهيّت جزء يك ذات باشند فقط به اين صورت ممكن است كه يكى از آن دو مبهم باشد به طورى كه آن « مبهم » در شكم آن « غير مبهم » وجود داشته باشد . جنس به خودى خود حقيقى نيست بلكه با فصل حقيقى مىشود و مجموع جنس و فصل حقيقت نوع را تشكيل مىدهد .\r\nاكنون اگر جنس را به دست آورديم ( حالا كارى نداريم كه چگونه به دست آمده است ) معانىاى براى آن عارض مىشود كه همهء آن معانى نمىتواند فصل باشد ، چون يك ماهيّت فقط يك فصل دارد يا به عبارت ديگر فقط يك نوع و يك ذات است نه ذوات متعدّده ؛ حيوان است كه راه مىرود ، صدا مىكند ، مىخندد ، ابيض است ،\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمتحرك است ، ساكن است ، درك كليات مىكند ، . . . همهء اين معانى بر حيوان كه جنس است عارض مىشود ؛ حال كداميك از اينهاست كه وقتى بر حيوان لاحق مىشود انسان را به وجود مىآورد ؟\r\nآيا تشخيص فصول از غيرفصول براى بشر مقدور است ؟\r\nآيا پيدا كردن حدّ تام براى بشر مقدور است يا نه ؟\r\nاين بحث در فلسفهء قديم به كمال بوده ؛ شيخ و فارابى و ملّا صدرا هم بحث كرده‌اند . در فلسفه‌هاى امروز هم خيلى بحث شده است ، كه امروزىها به كلّى گفته‌اند كه چنين چيزى مقدور و ممكن نيست و ما فقط به چيزهايى اكتفا مىكنيم كه مميّز يك ماهيّت از ماهيّت ديگر است . شيخ هم معترف به عجز است امّا نه به طور كلّى ، و ( در شفا ) مىگويد ممكن است براى بعضى از ذوات بتوانيم حدّ تام را پيدا كنيم و در بسيارى از اشياء نتوانيم حدّ تام را پيدا كنيم . شيخ مىگويد ما مىتوانيم قوانينى كه فصل را از غير تشخيص مىدهد پيدا كنيم امّا پياده كردن اين قوانين در موارد و مصاديق يا تشخيص حصول اين ملاكها در يك مورد ، مشكل و احيانا غير مقدور است .\r\nاكنون اين ملاكها چيست ؟ اين ملاكها عبارتند از :\r\n1 . مقسّم باشد ؛ يعنى جنس ، حاصر آن معنا باشد .\r\n2 . لازم باشد ؛ يعنى چيزى نباشد كه گاه در يك شىء باشد و گاه نباشد . فصل هيچگاه از جنس خود انفكاك ندارد چون جنس و فصل موجودند به وجود واحد . مثلًا اگر بگوييم جسم يا متحرك است يا غير متحرك ، اين معناى « تحرك » مستوعب است يعنى خارج از جسم نيست ( يعنى جسم حاصر آن است ) امّا لازم نيست يعنى ممكن است كه يك جسم گاهى متحرك باشد و گاهى ساكن ، پس حركت هيچگاه نمىتواند فصل جسم باشد .\r\n3 . عروض اين مقسّم لازم ، به تبع امر ديگر نباشد .\r\nمثال : در طبيعت يك جنس داريم به نام « الف » كه شئ « ج » مقسّم لازم الف است ( يعنى هر جا كه متّحد با الف است هيچگاه از آن جدا نمىشود ) امّا در عين حال عروض اين « ج » بر « الف » ، اوّلا و بالذّات نيست بلكه به واسطه و به تبع يك امر ديگر است . مثلًا اگر بگوييم جوهر يا قابل حركت است يا غير قابل حركت ، اين تقسيم درست است و لازم هم هست يعنى جوهرى كه قبول حركت مىكند هميشه قابل است و جوهرى كه قبول حركت نمىكند - مثل مجرّدات - هميشه همين‌طور است . امّا\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n« قابل الحركة » فصل جوهر نيست زيرا جوهر بما أنّه جوهر قابليّت حركت به خود نمىگيرد بلكه چون جسم مىشود قابل حركت مىشود ، پس قابليّت حركت به تبع جسميّت عارض بر جوهر مىگردد .\r\nاصولًا اگر « ج » عارض بر « الف » مىشود چهار صورت قابل تصوّر است :\r\n1 . چون « الف » ، « الف » است « ج » عارض آن مىشود .\r\n2 . چون « الف » تحت يك معنى اعمّ از خود قرار دارد « ج » به خاطر آن معناى اعمّ از « الف » عارض آن مىشود .\r\n3 . « ج » عارض مىشود به سبب امر اخصّ از « الف » .\r\n4 . « ج » عارض مىشود به سبب امر مساوى با « الف » .\r\nمثال : انسان يك موجود عارف است يعنى موجودى است كه در ذات او علاقهء به خدا وجود دارد . عروض اين حالت بر انسان از جهت خود انسان است يعنى انسان از آن جهت كه انسان است عارف است . امّا ذكورت ( يعنى مرد بودن ) كه عارض انسان مىشود از آن جهت است كه انسان حيوان است نه به خاطر اينكه انسان انسان است . ذكورت از مختصّات انسان نيست ؛ پس عروض ذكورت بر انسان به خاطر يك امر اعمّ از انسان - يعنى حيوانيّت - است . و امّا « خندان بودن » كه عارض بر حيوان مىشود چگونه است ؟ آيا از آن جهت كه حيوان حيوان است حيوان خندان است ؟ نه ، بلكه حيوان از آن جهت كه انسان است خندان است . در اينجا عروض به سبب يك امر اخصّ از معروض است . اكنون عروض « ضاحك » بر انسان را در نظر مىگيريم .\r\nدر اينجا عارض به سبب يك امر مساوى با معروض ، عارض شده است . عروض « ضاحك » بر انسان به خاطر حالت ديگرى است و آن حالت « تعجّب » است . تا امرى اعجاب‌انگيز نباشد خنده حاصل نمىشود . انسان چون تعجّب كننده است خندان است . « انسان » و « متعجّب » مصداقا مساويند . پس ضحك عارض بر انسان مىشود به علّت يك امر مساوى با انسان .\r\nاساساً شرط فصل اين است كه واسطه نداشته باشد نه لامر اعمّ ، نه لامر اخصّ و نه لامر عارض مساوى ؛ يعنى از چهار حالت عروض كه قبلًا ذكر شد هيچيك از حالات دوم و سوم و چهارم نباشد بلكه « لذاته » باشد يعنى حالت اوّل . بلى ، ممكن است شيئى عارض شئ ديگر بشود لامر اخصّ ، و اين شىء عارض فصل هم باشد ولى فصل بعيد است نه فصل قريب . فصل قريب يعنى فصلى كه محصّل جنس قريب\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nباشد ؛ امّا اگر محصّل جنس بعيد باشد آنگاه فصل بعيد است . مثلًا در مورد « جسم » و « نامى » ، نامى فصل قريب جسم مىشود ؛ امّا در مورد « جسم » و « ناطق » ، ناطق فصل بعيد جسم مىشود . ناطق عارض جسم مىشود لأنّه انسان ، امّا فصل قريب جسم نيست و فصل بعيد جسم است .\r\nمرحوم آخوند ده ضابطه براى تميز فصل از غير فصل ذكر كرده است كه بسيارى از آنها در كلمات خود شيخ هم هست . برخى از اين شرايط عبارتند از :\r\n1 . شرط اوّل اينكه مقسّم جنس باشد . البته مقصود از اين مقسّم بودن ، آن معنى اصطلاحى كه در مورد فصل گفته مىشود نيست ، بلكه مقصود اين است كه جنس ، حاصر باشد . نسبت بين « ابيض » و « حيوان » عموم و خصوص من وجه است . در اينجا ابيض اعمّ من وجه است و همين خود دليل است كه ابيض فصل حيوان نيست . فصل ، اخصّ مطلق است .\r\n2 . شرط دوم اينكه اين مقسّم ، لازم جنس باشد . در اينجا ممكن است اين شبهه پيش بيايد كه : اينكه مىگوييم فصل بايد اخصّ از جنس باشد ، اخص كه نمىتواند لازم اعم باشد بلكه عكس اين مطلب صحيح است و هميشه اعمّ ، لازم اخصّ است .\r\nولى اين يك مغالطه است . مقصود ما از لازم بودن اين است كه قابل انتقال نباشد يعنى اگر در جايى مقسّم با جنس متّحد شد ديگر انتقال آن و محو آن غير ممكن باشد .\r\nاگر غير از اين باشد يعنى اين معنى لاحق از بين برود و در عين حال آن معنى جنس باقى باشد معلوم مىشود كه اين معنى لاحق نسبت به جنس نسبت عرضى دارد و بدون آن معنى لاحق ، آن جنس خود متحصّل است .\r\n3 . شرط سوم : لحوق و عروض اين معنا به واسطهء يك امر اعمّ نباشد بلكه لذات الجنس عارض آن گردد . چون در آن صورت ، معروضش آن امر مهمّ است نه اين جنس . مثلًا بياض نمىتواند فصل حيوان باشد زيرا حيوان از جهت حيوانيّت ابيض نيست بلكه از جهت جسم بودن ابيض است ؛ و مثلًا انسان يلحقه الذكورة و الانوثة ولى اينها يعنى ذكورت و انوثت باز فصل نيستند . انسان از آن جهت كه حيوان است مذكّر يا مؤنث مىشود نه از آن جهت كه انسان است .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n4 . شرط چهارم : عروض اين معنا به خاطر يك امر اخصّ نباشد ، زيرا در آن صورت آن امر اخصّ اولى است به اينكه فصل باشد . مثلًا ناطقيّت عارض جسم مىشود نه لأنّه جسم بل لأنّه انسان .\r\n5 . اكنون اگر عروض به خاطر امر مساوى باشد مسأله به چه صورت در مىآيد ؟\r\nباز هم پاسخ منفى است ، زيرا اساساً فصل بايد عارض جنس باشد لأنّه جنس ؛ چون هيچ چيز از فصل به جنس و از جنس به فصل نزديك‌تر نيست و بين ايندو نمىتواند واسطه‌اى باشد . مثلًا مىبينيم كه جوهر تقسيم مىشود به متحيّز و غير متحيّز ، يا به قابل تحيّز و غير قابل تحيّز ؛ در اينجا مىبينيم كه اين « قابليّت تحيّز » مسبوق به صورت جسميّه است ؛ پس اين تقسيم ، تقسيم اوّلى نيست ؛ تقسيم اوّلى جوهر اين است كه تقسيم مىشود به ذى بعد و غير ذى بعد . . . و يا جسم نامى را تقسيم مىكنيم به قابل مشى و غير قابل مشى ؛ اين تقسيم هم اوّلى نيست ، بلكه تقسيم اوّلى اين است كه جسم نامى تقسيم مىشود به ذونفس حسّاس و غير ذونفس حسّاس و به خاطر نفس حساس ، قابل مشى است .\r\n6 . اكنون سؤال ديگرى مطرح مىشود و آن اينكه عارض ذات - يعنى اگر عروض معناى لاحق به خاطر خود ذات باشد - چطور است ؟ مىگويند عارض ذات هم بر دو قسم است زيرا جوهر ، مركّب از مادّه و صورت است ؛ برخى از عوارض است كه منشأ آنها انفعالات مادّه است و برخى ديگر منشأشان فعليّت صورت است ، و لذا اتّصاف يك شئ به يك چيز ممكن است به جهت صورت آن باشد و يا به جهت مادّهء آن .\r\nمثلًا منشأ انقسام حيوان به مذكّر و مؤنّث چيست ؟ مادّهء حيوان يا صورت حيوان ؟\r\nآيا از جهت صورت ( نفس حسّاس ) است يا از جهت مادّه ( مزاج انسان ) ؟ پاسخ اين سؤال برمىگردد به طبيعيّات قديم . طبيعيّات قديم بر اساس چهار طبع بنا شده بود و معتقد بودند كه علّت طبيعى مذكّر يا مؤنّث شدن غلبهء حرارت يا برودت در نطفه است ؛ پس منشأ انقسام ، نفس حيوانى نيست ، بلكه مادّه و مزاج حيوان است . شيخ مىگويد : تقسيماتى كه منشأ آنها انفعالات مادّه است نمىتواند فصل باشد .\r\nاين فلاسفه اصولًا معتقدند كه طبيعت يك سير اصلى به سوى كمال دارد و كمال طبيعت عبارت است از همان صورى كه طبيعت آنها را جستجو مىكند . غايت براى يك طبيعت جوهرى هميشه صورت است . مثلًا اگر ماده‌اى از صورت اوليه حركت كرده و به صورت انسان درآمده ، پس انسانيّت همان غايت طبيعت است ، همان\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nصورت ناطقيّت . حال در اين مراحل يك چيزهاى ديگر هم براى انسان رخ مىدهد مثل رنگ سياه يا رنگ سفيد ، و حتّى مذكّر و مؤنث بودن . اينها به علّت شرايط مادّى است . لذا امورى كه به واسطهء انفعالات مادّى عارض جنس مىشوند نمىتوانند فصل باشند . شيخ اوّل اين حرف را به طور قاطع مىزند و بعد مثل اينكه از حرفش برمىگردد و مىگويد : . . .\r\n7 . شرط ديگر اين است كه فصل نمىتواند امر عدمى باشد بلكه هميشه امر وجودى است . مثلًا در مورد حيوان مىگوييم يا ناطق است يا غيرناطق . حال آيا « غيرناطق » مىتواند فصل باشد ؟ نه ، فصل به وجودى بودن اولى است . پس « ناطق » كه امر وجودى است مىتواند فصل باشد ولى « غيرناطق » كه امر عدمى است نمىتواند فصل باشد .\r\nتناهى اجناس و فصول : آيا اجناس و فصول متناهى است يا نامتناهى ؟ مثلًا جنسى داريم كه جنس دارد و آن جنس نيز جنس دارد و . . . آيا اين سلسله متناهى است يا نه ؟\r\nمىگويند متناهى است . همين مسأله براى فصول مطرح است . در مورد فصول هم مىگويند متناهى است . دليل و برهانى كه در مورد تناهى اجناس و فصول مىآورند اين است كه چون جنس و فصل از مادّه و صورت انتزاع مىشود و در جاى خود ثابت شده است كه موادّ و صور متناهىاند لذا اجناس و فصول هم متناهىاند .\r\nگفتيم كه فصل ، انقسامى است در فعليّت شئ ( يعنى در صورت شئ ) نه در مادهء شئ . اكنون به توضيح بيشتر دربارهء اين مطلب مىپردازيم :\r\nجريان يك امر را در طبيعت سه گونه مىتوانيم توجيه و تبيين كنيم .\r\nمثلًا انسان را در نظر بگيريد . از اوّل كه به صورت نطفه بوده تا هنگامى كه به صورت تامّ و تمام درآمده ، صدها حالت عارض آن شده است . يك سلسله از اين حالات ، جوهرى است يعنى ملاك و منشأ اينها جوهر انسان است مثل احساس ، ادراك ، نموّ ، تناسل ؛ همهء اينها بازگشتش به صورت نوعيّهء اوست . ولى هزاران عوارض ديگر مانند بلندى ، كوتاهى ، سفيدى ، سياهى ، . . . نيز ديده مىشود . اكنون منشأ اين حالات چيست ؟ در اينجا سه فرضيه وجود دارد :\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n1 . يك فرضيه اينكه منشأ همهء اينها علل خارجى است ؛ يعنى حتّى اگر اين موجود احساس مىكند ، اين احساس تحت تأثير عوامل محيط خارجى انجام مىگيرد .\r\nفلسفه‌هاى امروز تقريبا چنين بيانى دارند . اينها منكر صور نوعيّه و قواى درونى آن - كه قدما بدان معتقد بودند - مىباشند ؛ و اگر اين صور نوعيّه كه به مادّه اضافه مىشود نباشد تمام مواد عالم با هم مساوىاند ، پس ديگر درونى وجود ندارد . . .\r\n2 . فرض ديگر اين است كه تصوّر كنيم كه منشأ همهء اين حالات ، قواى درونى خود آنها يا صور خود آنهاست . مثلًا در جواب اينكه اين شخص چرا كوتاه است يا سفيد است يا . . . ، بگوييم زيرا نفس او چنين اقتضا كرده است . او را جداى از محيط دانسته و هر چيزى را ناشى از خودش بدانيم .\r\n3 . فرض سوم اين است كه خواصّ اشياء بر دو گونه است : بعضى از خواصّ ، ناشى از انفعالات مادّهء شئ است كه از اين جهت ، شئ تحت تأثير عوامل خارجى قرار داشته و اين خواص به حالت پذيرش و انفعال مادّه مربوط مىگردد . مثلًا مادّه از جهت اينكه منجمد باشد يا غير آن ، سفيد باشد يا سياه ، به خودى خود بىتفاوت است ، علل خارجى است كه مىآيد و آن را چنين و چنان مىكند . . . ولى بعضى از آثار و صفات هم هست كه ناشى از جنبهء انفعالى مادهء شئ نيست . . .\r\nبلكه به عقيدهء اين فلاسفه در يك طبيعت هميشه دو جريان وجود دارد . هر شئ يك صورت نوعيّه‌اى دارد و يك حركتى دارد به سوى يك غايتى كه آن غايت براى اين شئ از نوع صور است . مثلًا نطفهء انسان از اوّل به سوى نفس ناطقه پيش مىرود . صورت انسان چيزى است كه استعدادش در اين نطفه است ؛ فعليّت خود اين نطفه به نحوى آن را به سوى غايت كه صورت نفس ناطقه است مىراند .\r\nشيخ مىگويد يك شئ كه به سوى غايت خويش مىرود در ضمن اين حركت مصادماتى دارد ، با محيط و علل خارجى برخوردهايى دارد كه اين برخوردها هزاران اثر روى اين شئ مىگذارند امّا بر روى غايت اثرى ندارند . . . اكنون مىتوانيم ملاك تميز فصول از غيرفصول را بيان كنيم و آن اينكه فصول آنهايى هستند كه در مسير اصلى طبيعى شئ واقعند ، ولى عوارض ديگر يعنى آثار آن مصادمات و عوامل خارجى نمىتواند فصل باشد .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو امّا البحث الثانى « 1 » : با اينكه هر يك از جنس و فصل با يكديگر مغايرند و هر دو با عوارض مغايرت كامل دارند پس « تأحيد » آنها از كجاست ؟ با وجود مغايرت چگونه تأحيد يافته‌اند به طورى كه بر يكديگر حمل مىشوند ؟\r\nما معانى متعدّده را بر يك شخص و يك شئ حمل مىكنيم ؛ حيوان را بر آن حمل مىكنيم ، ناطق را هم حمل مىكنيم ، ابيض را هم حمل مىكنيم ؛ آب ، طويل ، . . . را هم حمل مىكنيم . چگونه است كه امور كثيره مىتواند بر شئ واحد حمل گردد ؟\r\nشيخ در اينجا مطلبى مىگويد كه درست است امّا تمام مطلب نيست . مىگويد اگر به مجموعه‌اى از جواهر و اعراض مثلًا « جسم » اطلاق مىكنيم براى اين است كه مىخواهيم بگوييم آن مجموعهء جواهر و اعراض بتمامه جسم است . مىگويد در اينجا مسألهء اعتبار مهمّ است . يك وقت جسم را به شرط لا اعتبار مىكنيم كه در اين صورت و به اين اعتبار ، ماده است . يك اعتبار ديگر اعتبار جنسيّت است كه اعتبار جسم است به طور لابشرط كه به اين اعتبار ، شئ با همان صورت و اعراض ، جسم است .\r\nمىدانيم كه بين ماهيّات - مثلًا بين ماهيّت فرس و ماهيّت انسان - « بينونت بالعزله » وجود دارد . بين ماهيت جنس و فصل نيز همين طور بينونت وجود دارد و به طريق اولى بين « جنس و فصل » و « اعراض » بينونت وجود دارد . اكنون عمدهء اشكال اين است كه چگونه مصداق معانى متباين متعدّد ، يك شئ واحد است . اين اشكال از يك جهت مانند اشكالى است كه در مورد صفات واجب تعالى وارد مىشود . ما خداوند را قادر ، حىّ ، مريد ، عالم ، . . . مىگوييم . مفهوم علم مباين مفهوم قدرت است و هر دو مباين مفهوم حيات است و . . . امّا در ذات حقّ تركّبى وجود ندارد ؛ اينطور نيست كه بخشى از وجود او به علم ، بخشى به قدرت و . . . اختصاص داشته باشد ؛ او بسيط است .\r\nدر آنجا مىگوييم كه صفات بارى تعالى عين ذات اوست . ولى باز اين مسأله مطرح مىشود كه چگونه چنين است ؟ . . .\r\nالبته در باب ممكنات ، مسأله به آن صورت كه در مورد ذات واجب مطرح است مطرح نيست زيرا آنها بسيط نيستند ، مركّبند . در مورد آنها مىتوان گفت كه داراى حيثيات مختلفند و به هر حيثيّتى مصداق معنايى هستند . ولى معذلك در اينجا هم اشكال وجود دارد . اشكال اين است كه ما همهء اين معانى را به اين مجموع حمل\r\n\r\n\r\n\r\n\r\n","description":"","footnote":"\r\n( 1 ) . [ ظاهرا مطلب اوّل كه مربوط به غيرفصول يا عوارض است مورد بحث قرار نگرفته است . 
  ]\r\n","page_name":" 299 ","page_number":299},
  {"content":"\r\n\r\nمىكنيم . وقتى مىگوييم « زيد حيوان » نه اين است كه فقط به قسمتى از وجود او « حيوان » مىگوييم ؛ « حيوان » به او اطلاق مىشود من رأسه الى بدنه و به تمام هويّته ، و همين طور « عالم » و « ناطق » و . . . مناط اين حمل چيست ؟\r\nشيخ مىگويد : يك وقت اعتبار لابشرط أن يكون معه شئ است ؛ در اين صورت معنا به تمام مجموع اطلاق مىشود . امّا يك وقت اعتبار به شرط لائيّت است كه در اين صورت معنا فقط به همان يك حيثيّت اطلاق مىشود ؛ مثلًا عالم ؛ ديگر نظر به قدرت ندارد و . . . اين مطلب البتّه چندان ساده نيست .\r\nالبته علم و قدرت مثلًا ، در خارج يك نوع اتّصال و اتّحادى دارند يعنى در وجود نسبت به يكديگر افتقار دارند . به اين جهت است كه هر دو با هم ديده مىشوند ؛ يكى را كه مىبينى ديگرى را هم مىبينى . امّا به هر حال اگر يكى را به شرط لا اعتبار كنيم ديگرى خارج از اعتبار مىشود . . .\r\nيكى از حرفهاى بسيار خوبى كه آخوند دارد در همين جاست . ايشان يك حرفى در باب وجود دارد كه ريشه‌اش همان اصالت وجود است - كه اين مطلب اساساً در فلسفهء شيخ نيست - و آن اينكه اگر وجود اصالت نداشته باشد اصلا وحدتى حاصل نمىشود . يكى از مطالبى كه حاجى سبزوارى در منظومه گفته اين است كه ماهيّت ، مناط تباين و كثرت است و اگر وجود اصالت نداشته باشد اصلا وحدتى حاصل نمىشود . اگر وجود اصيل نباشد ، با اعتبار لابشرطى و به شرط لائى وحدت حاصل نمىشود . اين حرف - كه با اعتبار لابشرطى و به شرط لائى وحدت حاصل مىشود - حرف سستى است ؛ عمده وجود يك وحدت واقعى است .\r\n« لو لم يؤصّل وحدة ما حصلت » .\r\nآن حيثيتى كه مناط صدق حيوان است ، و مناط صدق انسان است ، و مناط صدق ناطق است و . . . بايد واقعا يك چيز باشد نه با اعتبار . اعتبار نمىشود كه ملاك وحدت باشد ، و الّا مىشود فرس را لابشرط گرفت و بر انسان حمل كرد . در اينجا وجود است كه منشأ وحدت است . خاصيّت وجود اين است كه مفاهيم متباين متعدّد از آن انتزاع مىشود و هر چه وجود شديدتر و قوىتر باشد مفاهيم بيشترى از آن انتزاع مىشود . در مورد واجب هم همين طور است .\r\nبه عقيدهء ما اگر دنبال اين مطلب را بگيريم بايد بعضى مطالب را دور بريزيم ؛ يعنى مسألهء لابشرطى و به شرط لائى ديگر كفايت نمىكند ؛ و مهم‌تر اينكه اساساً مسألهء\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكليات خمس از بين مىرود ؛ يعنى عليرغم اينكه دو هزار و اندى سال در اين مورد بحث شده است بايد آنها را رها كرد . . . البتّه كليات خمس را داريم ولى به معناى ديگر ؛ معنايش اين مىشود كه يك حقيقت است ، همان حقيقت نوعيّه ، و جنس از شكم همان نوع خارج مىشود و جنس ذاتى فصل است و اساساً بين جنس و فصل تباين وجود ندارد ؛ همانطور كه وجود ناقص منطوى در وجود كامل است جنس نيز منطوى در فصل است ؛ مفهوم جنس در خود مفهوم فصل گنجانده شده است .\r\nمباحث « ماهيّت » در شفا تا اندازه‌اى خسته كننده است زيرا شيخ اين مباحث را نسبت به مباحث ديگر خيلى مفصّل بحث كرده است و حال آنكه برخى مباحث ديگر را آنطور كه مىبايد تفصيل نداده است .\r\n* * *\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nالفصل الخامس فى النوع\r\nدر باب « كلّيّات خمس » مىگويند : « النوع هو المقول على الكثرة المتّفقة الحقيقة » . افرادى را كه مىدانيم افراد يك حقيقت هستند اگر از آنها سؤال از « ماهو » شود « نوع » را جواب مىدهند . در تعريف « جنس » گفته مىشود : « الجنس هو المقول على الكثرة المختلفة الحقائق » . حال چرا اينطور است ؟ فرق اساسى نوع و جنس كه منشأ اختلاف آنها شده است چيست ؟\r\nمسألهء اساسى اين است كه مىگويند نوع يعنى يك ماهيّت و يك ذات تامّ و تمام .\r\nيك شئ موجود در مقابل اشياء ديگر ذاتى دارد ؛ يعنى چيزى دارد كه ملاك او بودن اوست . اين را مىگويند « ماهيّت » يا « چيستى » اعمّ از اينكه چيستى اشياء را بدانيم يا ندانيم ، اين را مىدانيم كه حتماً يك چيستى دارند . ما مىدانيم درخت وجود دارد ، سنگ وجود دارد ، . . . همه وجود دارند ؛ اين به جاى خود . ولى انسان هميشه يك سؤالى دارد و آن اينكه اين گوسفند چيست ؟ اين برق چيست ؟ . . . اينجا ديگر جواب اين نيست كه برق وجود دارد .\r\nنوع عبارت است از چيستى واقع شئ . ولى جنس ، ماهيت و چيستى تمام نيست ؛ يك ماهيّت ناقص و مبهم و غيرتامّ است كه اگر آن را جواب دهيم باز يك « چى ؟ » باقى مىماند . مثلًا اگر گفتيم « حيوان است » باز سؤال مىشود كه چه حيوانى ؟\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nيا اگر گفتيم « عدد است » سؤال مىشود كه چه عددى ؟ پس عدد مطلق در خارج وجود ندارد ؛ جنس بايد ضميمهء فصل شود تا بتواند وجود پيدا كند ، تا بتواند ماهيّت تمام شود .\r\nنوع از نظر ماهوى كارش تمام است و در مورد نوع فقط مىتوان سؤال كرد كه تحقّق دارد يا تحقّق ندارد ؟ مشار اليه خارجى است يا نيست ؟ امّا در مورد جنس ، سؤال اين است كه ضمن كدام نوع وجود دارد ؟ نوع يك ماهيتى است متحصّل در عقل و در خارج ، وجودش به تبع ديگرى نيست ، امّا جنس ماهيتى است لامتحصّل هم ذهنا و هم خارجا و وجودش به تبع نوع است .\r\nآنگاه بحث در اين مىشود كه نوع عوارضى هم پيدا مىكند كه به آن « مشخّصات » مىگويند . در قديم بحثى بوده است كه اصولا « مشخّص » چيست ؟ مثلًا انسان [ بماهو 
  ] انسان كلّى است ، ولى زيد شخص است و بر كثير صدق نمىكند . زيد هم كه انسان است ، پس چرا زيد قابل صدق بر كثيرين نيست ؟ مىگويند زيرا زيد انسان است بعلاوهء يك سلسله مشخّصات . مشخّصات چيست ؟ در جواب مىگويند كونه فى مكان كذا ، فى زمان كذا ، . . . اينها مشخّصات است .\r\nفارابى در اين مورد سخنى دارد كه در زمان خودش زياد مورد توجّه واقع نشده است و آن اينكه : تمام اينها كه شما آنها را « مشخّصات » مىخوانيد ، در واقع مشخصات نيستند ، زيرا همهء اينها خودشان كلى هستند . كونه فى هذا المكان ، فى هذا الزمان ، . . . همه كلى است و ضميمه كردن اينها به انسان باز يك كلّى مىسازد ، منتها كلّى منحصر در فرد . ولى سخن در اين است كه آنچه در خارج است كلّى منحصر به فرد نيست ، بلكه خود شخص است ؛ پس اين چيست كه شخص را شخص مىكند ؟\r\nجواب اين است كه خود وجود ، شخص را شخص مىكند . وجود خارجى است كه مساوى با شخصيّت و عينيّت است ؛ امّا هر چه كه در ذهن باشد ولو مفاهيم جزئى ، « كلّى » خواهد بود . . .\r\nدر مورد اعراض مىگويند ملاك تشخّص آنها اضافهء آنها به موضوعشان مىباشد . شيخ مىگويد يك دسته از مشخصات از قبيل اضافه است ؛ امّا يك عدّه از مشخصات از اين قبيل نيستند مانند شكل زيد ، قد زيد ، . . . و اينها هم دو دسته‌اند : يك دسته آنهايى كه گرفتن آنها از شئ مساوى است با معدوم شدن شئ ، و يك دستهء ديگر آنهايى كه حذفشان موجب تبديل شدن اين فرد به فرد ديگر مىشود .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nالفصل السادس فى تعريف الفصل و تحقيقه\r\nبحث فصل : آنچه در باب جنس يا نوع گفتيم طبعا فصل را هم معرفى مىكند .\r\nگفتيم نوع متحصّل بالذات است ؛ امّا ماهيت جنس به تبع چيز ديگر موجود است كه آن چيز را « فصل » گويند . مطلبى كه در اينجا بايد ذكر كرد آن است كه مثلًا در مورد انسان ، « ناطق » فصل است نه « نطق » ؛ و در مورد حيوان ، « حسّاس » فصل است نه حسّ ؛ يعنى كلمهء مشتق فصل است نه مبدأ اشتقاق .\r\nشيخ بعد مسألهء نسبتا مهم‌ترى را مورد بحث قرار مىدهد و آن اينكه :\r\nاين حكما همهء ماهيات را داخل در مقولات مىدانند يعنى آنها را دسته‌بندى مىكنند و هر دسته‌اى را داخل در مقوله‌اى قرار مىدهند ؛ اين مسلّم است ، ولى اختلاف در تعداد مقولات است . برخى حكما آنها را ده تا و برخى - مانند شيخ اشراق - پنج تا و . . . مىدانند . حال كه چنين است اين اشكال يا سؤال مطرح مىشود كه فصول داخل در چه مقوله‌اى هستند ؟ ممكن است كسى بگويد كه هر فصلى در مقولهء مربوط به خودش خواهد بود . ولى اين سخن موجب اشكال مىگردد ، زيرا مثلًا اگر بگوييم فصل انسان داخل در مقولهء جوهر است ، معنى اين سخن آن است كه جوهر جنس الاجناس آن است ( زيرا معنى داخل بودن شئ در مقوله همين است ) در اين صورت لازم مىآيد كه خود اين فصل ، جنس و فصل داشته باشد . اكنون نقل كلام در\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nفصل فصل مىكنيم و همين طور الخ كه به تسلسل مىانجامد . ممكن است كسى بگويد چرا اين اشكال را در مورد جنس مطرح نمىكنيد كه بگوييد لازم مىآيد جنس ، جنس و فصل داشته باشد و آنگاه نقل كلام به جنس جنس مىكنيم و همين طور الخ ؟\r\nجواب اين است كه در باب جنس ، مسأله منتهى مىشود به جنسى كه جنس الاجناس است و آن جنس الاجناس ، مقوله است امّا در مورد فصل ، فصل الفصول كه به منزلهء مقوله باشد نداريم .\r\nجواب اشكال فوق در مورد فصل اين است كه اساساً اين سخن كه گفته مىشود ماهيّات بايد حتماً تحت مقوله قرار گيرند ، مقصود ماهيّات تامّ است ، يعنى انواع . هر ماهيّت نوعيّه بالاخره تحت يك مقوله است . ولى نگفته‌ايم كه هر چيزى بايد داخل در مقوله‌اى باشد . شيخ مىگويد غير از فصل ، خيلى چيزهاى ديگر نيز داريم كه داخل در مقوله نيست مثل وجود و شيئيّت . اينها نه مقوله‌اند و نه داخل در مقوله‌اى . بلى ، هر شئ خارجى به جهتى داخل در مقوله است . مثلًا آيا وجود جوهر داخل در مقوله‌اى هست يا نه ؟ جواب اين است كه به تبع نوعش هست نه بالذّات . . . هر چه را كه ما در خارج فرض بكنيم ، مقوله‌اى بر آن صدق مىكند ، منتها اين صدق گاهى ذاتى است و گاهى به تبع يك شئ ديگر است . مقوله بر نوع و جنس ، بالذّات صدق مىكند ولى بر فصل به تبع نوع صدق مىكند چون بين فصل و نوع يك اتّحادى در خارج حاصل شده است .\r\nخلاصهء بحث گذشته : معنى اينكه يك چيز تحت يك مقوله است اين است كه آن مقوله جنس الاجناس آن چيز است . پس اينكه مىگوييم « انسان جوهر است » به اين معنى است كه جنس الاجناس انسان جوهر است . بعد مىگوييم جنس انسان حيوان است . امّا خود حيوان تحت چه مقوله‌اى است ؟ تحت مقولهء جوهر . پس جنس الاجناس حيوان هم جوهر است . اين در مورد جنس انسان بود . اكنون سؤال را بر روى فصل انسان يعنى « ناطق » مىبريم . فصل انسان يعنى « ناطق » تحت چه مقوله‌اى است ؟ كه اگر تحت مقوله‌اى باشد لازم مىآيد كه خود اين فصل ، جنس و فصل داشته باشد ؛ اكنون نقل كلام در فصل فصل مىكنيم و . . . و لذا تسلسل پيش مىآيد . در جواب اين اشكال گفته‌اند كه شما اشتباه مفهوم با مصداق كرده‌ايد ؛ آنچه\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nكه تحت مقوله قرار مىگيرد مصاديق خارجى است نه مفاهيم . پس آيا مفهوم « ناطق » جوهر است ؟ نه .\r\nاشكال فوق و راه حلّ آن ، شبيه اشكالى است كه در مورد مسألهء علم و وجود ذهنى شده است و آن اينكه شما از طرفى مىگوييد كه ماهيّت اشياء خارجى عينا در ذهن مىآيد . اكنون اگر ما يك جوهرى مثل انسان را تعقّل كنيم از يك طرف آن شىء تعقل شده جوهر است و از طرف ديگر چون علم از مقولهء كيف است آن شىء تعقّل شده تحت مقولهء كيف قرار دارد . حال ، اين اشكال چگونه حلّ مىشود ؟ آيا يك چيز مىتواند هم از مقولهء جوهر باشد و هم از مقولهء كيف ؟ جواب اين است كه آن جوهر در عقل ، مفهوما جوهر است و مصداقا كيف است .\r\n« ناطق » هم داخل در هيچ مقوله‌اى نيست چون « ناطق » مفهوم است نه مصداق .\r\nمقولات اساساً در مورد مصاديق به كار مىرود .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nالفصل السابع فى تعريف مناسبة الحدّ والمحدود\r\nبحث ديگر : تعريف بر دو قسم است : تعريف حدّى و تعريف رسمى . تعريف حدّى يعنى تعريف به اجزاء ماهيّت .\r\nباب « حدّ » حقيقتش باب تجزيه و تحليل است ولى نه تجزيهء شئ در خارج بلكه تجزيهء شئ در ذهن .\r\nباز در اينجا بايد گفت كه تجزيه اساساً بر دو قسم است :\r\n1 . تجزيه در خارج كه عبارت است از تجزيه به اجزاء خارجى .\r\n2 . تجزيه در ذهن كه تجزيه است به اجزاء عقلى ؛ يعنى ماهيت اين شئ را كه در خارج هيچ گونه تجزّى ندارد عقل در ظرف خودش تجزيه مىكند به اجزائى عقلى .\r\nاشياء يك تجزيه‌اى در خارج مىپذيرند كه ما آن را « تجزيهء كيمياوى » مىناميم .\r\nمثلًا آب را در خارج به هيدروژن و اكسيژن تجزيه مىكنيم . اين يك تجزيهء كيمياوى است . ولى حدّ و تحليل هيچ ربطى به اين تحليل خارجى و تجزيهء كيمياوى ندارد ؛ يعنى نمىخواهيم بنشينيم و آب را در ذهن به هيدروژن و اكسيژن تجزيه كنيم ؛ و لذا مىتوان گفت كه اين نوع تجزيه هيچ وقت با فكر كردن به دست نمىآيد ؛ يعنى هر چه بنشينيم و فكر كنيم ، نمىتوانيم بفهميم كه آب مركّب است از دو جزء اكسيژن و هيدروژن . خلاصه اينكه نه با تجزيهء خارجى مىتوان اجزاء عقلى را به دست آورد و نه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبا تحليل ذهنى مىتوان اجزاء خارجى يك شئ را به دست آورد . تحليل ذهنى ، يك نوع تحليل ديگر است كه همانطور كه محال است بتوان اجزاء خارجى را با فكر به دست آورد ، همانطور هم محال است كه بتوانيم اجزاء عقلى را در اثر تجزيهء خارجى به دست آوريم . مثلًا فلاسفه مىگويند كه هر ممكن الوجودى زوج تركيبى است از ماهيّت و وجود ؛ هر شيئى را كه فرض كنيم ، به دو مفهوم « وجود » و « ماهيّت » تجزيه مىشود ؛ و از اين جهت است كه مثلًا مىگوييم : هذا موجود و هذا شجر ؛ زيرا ممكن است چيزى موجود باشد ولى شجر نباشد و يا شجر باشد ولى موجود نباشد . اين تحليل ، يك تحليل ذهنى و عقلى است و اين اجزاء « ماهيّت » و « وجود » نمىتواند با تجزيهء كيمياوى به دست آيد . همچنين خود ماهيّت نيز در عقل تجزيه مىشود به جنس و فصل و . . .\r\nاكنون پس از بحث فوق در مورد حدّ و اجزاء حدّ ، بحث ديگرى مطرح مىشود و آن اينكه :\r\n1 . آيا جزء بر كلّ قابل حمل است ؟ كه پاسخ اين سؤال منفى است .\r\n2 . آيا حدّ با محدود عينيّت دارد ؟ كه پاسخ اين سؤال مثبت است ؛ يعنى مثلًا حيوان ناطق ( كه حدّ است ) و انسان ( كه محدود است ) يك چيزند و مصداق آنها در خارج يك چيز است . حال ، اشكالى كه پيش مىآيد اين است كه جنس و فصل - كه هر كدام جزء حدّند - بنابر پاسخ سؤال اوّل قابل حمل بر حدّ نيستند و چون بنا بر پاسخ سؤال دوم حدّ و محدود عين يكديگرند پس قابل حمل بر نوع - كه همان محدود است مانند انسان - نيستند ؛ يعنى نمىشود گفت : الانسان حيوان ناطق . . .\r\nبراى پاسخ به اشكال فوق بايد اين سؤال را مطرح كرد كه آيا حدّ انسان « حيوان و ناطق » است يا « حيوان ناطق » است ؟ خيلى فرق است بين اين تعبير كه بگوييم حدّ انسان « حيوان و ناطق » است ( يعنى « حيوان » و « ناطق » در عرض يكديگر ) و اين تعبير كه بگوييم حدّ انسان « حيوان ناطق » است . در اين تعبير دوم دو جزء با هم وحدت دارند . جزءهايى بر كلّ حمل نمىشوند كه با يكديگر متباين باشند . در اينجا « حيوان هو ناطق » است . فصل ، اعمّ است اما در اينجا « اعم بودن » به اين معنى است كه « حيوان » ابهام دارد و با ناطق بودن متحصّل مىشود . مثلًا « رنگ » يك ماهيّت ناقص است و به خودى خود و به طور مطلق نمىتواند وجود داشته باشد بلكه بايد با ماهيّت ديگر باشد . . . « حيوان » هم يك ماهيّت ناقص است و به طور مطلق نمىتواند وجود\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nداشته باشد ؛ اگر بخواهد وجود داشته باشد يا عين « ناطق » است يا عين « ناهق » است يا . . .\r\nپس اشكال به اين طريق حل مىشود كه مىگوييم جنس ، جزء حدّ است ولى در محدود عين محدود است ؛ و در حدّ كه جدا مىشود با نوعى ابهام جدا مىشود ولى در محدود حتّى به همين مقدار هم نمىتواند جدا شود ؛ در نوع ، عين همان نوع است . . .\r\nبعد شيخ مىگويد اصلًا اين چيزهايى را كه ما « فصل » فرض مىكنيم اگر خيلى دقيق‌تر بنگريم مىبينيم كه اينها فصل نيستند ، اغلب اينها علامات و لوازم فصولند نه خود فصول . مثلًا « حسّاس » را در نظر مىگيريم ؛ خود آن از « حسّ » است و آن يك انفعال است و انفعال كه نمىتواند فصل يك جوهر باشد . ما اغلب نمىتوانيم فصول حقيقى را درك كنيم و اگر هم درك كنيم لفظى براى بيان آن نداريم .\r\nخلاصهء درس گذشته : جنس يك ماهيّت مبهم است و بدون فصل متحصّل نمىشود و جنس در خارج بعينه همان فصل است .\r\nمثال 1 : « لون » جنس است ولى در خارج به تنهايى يافت نمىشود بلكه مثلًا بايد لون ابيض باشد .\r\nمثال 2 : « عدد » جنس است ولى ذاتى تامّ و تمام نيست كه خودش موجود باشد و بعد متّصف شود به 3 ، 4 ، . . . بلكه عدد چيزى جز عين همين اعداد خارجى نيست .\r\nپس نسبت معناى جنس به معناى فصل ، نسبت ناقص به كامل است .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nالفصل الثامن فى الحدّ\r\nشيخ در مباحث « ماهيّت » خيلى بحث كرده است و البته مطالب زياد مهمّى هم نيست .\r\nقبلًا بحثى داشتيم كه اجزاء حدّ چگونه بر محدود حمل مىشوند و حال آنكه حدّ و محدود عينا يك چيزند و جزء بر كلّ حمل نمىشود . اكنون در اينجا بحث از مناسبت بين حدّ و محدود است : حدّ و محدود گاهى متساويند و گاهى حدّ زائد بر محدود است ؛ گاهى اجبارا در حدّ يك شئ چيزى وارد مىشود كه جزء ذات شئ نيست ( زيادة الحدّ على المحدود ) . گاهى اجبارا در حدّ يك شئ يك معنى دو بار وارد مىشود و حال آنكه آن چيز در واقعيّت محدود دو بار دخالت ندارد . اكنون مىخواهيم ضابط اين امر را بيان كنيم كه چه وقت حدّ و محدود متساويند و چه وقت حدّ زائد بر محدود است و چه وقت يك معنى دو بار در حدّ وارد مىشود . شيخ مىگويد : حدّ بودن همهء حدود يكسان نيست .\r\nدر منطق گويند تعريف كردن شئ براى به دست آوردن چيستى شئ است و آن بر دو قسم است : يا « حدّ » است يا « رسم » . اگر ذات و كنه را كشف كنيم حدّ است و اگر فقط تمييز از ديگران حاصل شود رسم است . هر يك از حدّ و رسم نيز بر دو قسم است : حدّ تامّ و حدّ ناقص ، رسم تامّ و رسم ناقص . امّا در اينجا بحث ديگرى هست كه در\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمنطق مطرح نشده و آن اينكه حد بودن حدود ، مقول به تشكيك است ؛ بعضى از حدود در حد بودن اتمّ از حدهاى ديگر هستند ؛ مثلًا يك حدّ تامّ ، اتمّ است از حدّ تامّ ديگر نسبت به محدودشان .\r\nشيخ گويد اولاى همهء حدها حدّ جواهر بسيطه است : فأمّا الجوهر فإنّه ممّا يتناوله حدّه تناولا أوّليا و بالحقيقة ، امّا جواهر مركّبه يا اعراض يا مركّبات از جوهر و عرض ، همه در حدودشان نوعى نقص وجود دارد ، نقص از قبيل زيادى يا كمى يا تكرار ، كه حد زائد بر محدود باشد يا حد نسبت به محدود كاستى داشته باشد و يا يك معنى در حد تكرار شده باشد ، زيرا :\r\n1 . در تعريف « عرض » ذكر معروض لازم است و لذا حد ، زائد بر محدود است .\r\n2 . همچنين در مركّبات حقيقى ( كه يك جزء به جزء ديگر نيازمند است ) ذكر جزء نيازمند بدون جزء ديگر ناممكن است . مثلًا اگر بخواهيد « قوس » را تعريف كنيد مىگوييد : « القوس قطعة من الدائرة » ؛ يعنى اوّل بايد دايره را ذكر كنيم ؛ قوس را بدون دايره نمىتوانيم تعريف كنيم با اينكه به حسب وجود خارجى ، قوس جزء دايره - كه كلّ است - مىباشد ، ولى كلّ كه داخل در ماهيّت جزء نيست و لذا در اينجا مسألهء زيادة الحدّ على المحدود جارى است ؛ دايره كه زائد بر قوس است در تعريف « قوس » ذكر مىشود .\r\nمثال ديگر تعريف « فطوست » است . « افطس » يعنى كسى كه بينىاش فرو رفتگى داشته باشد . فطوست را كه عرض است نمىتوانيم بدون وارد كردن انف ( بينى ) كه معروض اوست تعريف كنيم زيرا در تعريف « انسان افطس » مىگوييم : « من كان انفه ذافطوسة » و تازه در تعريف « فطوست » دوباره بايد « انف » را وارد كنيم ؛ پس « انف » دو بار تكرار مىشود .\r\nو يا مثلًا در تعريف « جسم » بايد مادّه و صورت را ذكر كنيم و تازه در تعريف خود « صورت » باز بايد مادّه را تكرار كنيم ( چون در تعريف « صورت » مىگوييم : « صورت آن چيزى است كه بر مادّه وارد مىشود » ) .\r\nامّا در مورد بسائط ، ديگر جزء وجود ندارد كه در تعريف يك جزء ، ذكر جزء ديگر لازم باشد . . .\r\nبعد شيخ مطلب ديگرى را مطرح مىكند و مىگويد كافى نيست كه در مقام حد به « شرح اسم » اكتفا كنيم . شرح الاسم به دو اصطلاح به كار مىرود :\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n1 . شرح الاسم گاهى به همان معناى تعريف لفظى است . همان كارى كه كتب لغت انجام مىدهند . تعريف لفظى در مقابل تعريف معنوى است . در تعريف معنوى ، مفهوم لفظ براى ما معلوم است امّا مىخواهيم كنه معنى و ماهيّت آن را به دست آوريم .\r\nفرض كنيد يك وقت شعر شاعرى را مىخوانيم و به لغتى بر مىخوريم كه معناى آن را نمىدانيم . مثلًا در شعر حافظ « رند » را مىبينيم يا در شعر ديگرى « پوپك » را مىبينيم و مىخواهيم معنى آن را بدانيم . در اينجا ما در طلب تعريف لفظى هستيم . امّا گاهى اوقات معنى لغت را مىدانيم امّا مىخواهيم مفهوم واقعى و حدّ و تعريف حقيقى آن را بدانيم . مثلًا معنى لفظى « دايره » را مىدانيم و حتّى آن را در خارج مىشناسيم امّا مىخواهيم ماهيّت و كنه ذات اين معنى را بدانيم . در اينجا ما در طلب تعريف معنوى هستيم . شرح الاسم گاهى به همان معنى تعريف لفظى و لغوى به كار مىرود .\r\n2 . شرح الاسم را گاهى به همان تعريف حقيقى نيز مىگويند . اگر چيزى را تعريف حقيقى ( تعريف معنوى ) كنيم امّا وجود آن شئ در خارج محرز و معلوم نباشد در اينجاست كه اصطلاح « شرح الاسم » را به كار مىبرند .\r\nاكنون شيخ بحث ديگرى را مطرح كرده و آن اينكه « ما الفرق بين ماهيّة الشئ و الصورة ؟ » . در اينجا شيخ بحث نسبتا مفصّلى كرده كه مورد قبول ديگران نيست . ما اوّل دو مطلب را از خارج بيان كرده و سپس سراغ عبارات شيخ مىرويم . البته عبارات شيخ رسا نيست ولى با توضيح محشّين واضح مىشود .\r\nهمانطور كه خود شيخ در باب « علّت و معلول » گفته است ، « صورت » به معانى مختلف به كار رفته است . معنى شايع « صورت » همان است كه در مقابل « مادّه » به كار مىرود ؛ يعنى جوهرى كه حالّ در جوهر ديگر است و با آن مجموعا ماهيّتى را تشكيل مىدهد ؛ چون فرض مشّائين برعكس اشراقيّين اين است كه جسم مركّب است از ماده و صورتى ؛ يعنى جوهر واحدى است كه از دو جوهر تركيب شده است كه يكى حالّ است و ديگرى محلّ ، و يا يكى قابل است و ديگرى مقبول ؛ بعد بحثهاى ديگرى دارند كه مادّه و صورت به يكديگر محتاجند ؛ صورت بلامادّه و مادّهء بلاصورت غيرممكن است كه وجود داشته باشد ؛ مادّه در تحصّل نيازمند به صورت است و\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nصورت در عوارض مشخّصه محتاج مادّه است . اعتقاد مشّائين بر اين است كه مادّه يك ماهيّت ناقص است ؛ يعنى مادّه به خودى خود شيئى از اشياء و نوعى از انواع نيست ، بر خلاف صورت كه يك ماهيّت كامل است و مىتواند نوعى از انواع باشد . مىگويند شيئيّت يك ماهيّت به صورت آن است نه به مادّهء آن ، به طورى كه اگر فرض كنيم فقط مادّه تغيير كند شئ عوض نمىشود ولى اگر صورت تغيير كند ماهيّت شئ عوض مىشود .\r\nدر مسألهء مورد بحث ، گفتگو دربارهء صورت و ماهيّت يك شئ است . شيخ مىگويد صورت به اعتبار اينكه حالّ در مادّه است بايد همين « حالّ بودن در مادّه » در تعريف « صورت » وارد شود ؛ پس در تعريف « صورت » مادّه هم بايد ذكر شود ؛ صورت بودن صورت به اين است كه حلول در مادّه داشته باشد .\r\nاكنون سؤال ديگرى مطرح مىشود و آن اينكه ماهيّت چيست ؟ تعبير شيخ در مورد ماهيّت تا اندازه‌اى مشوّش است ( مرحوم آخوند تعبيرات شيخ را در اينجا خيلى روشن‌تر از عبارات شفا بيان كرده و البته پس از آن به اعتراضات وارد بر آن پرداخته است ) . ماهيّت اساساً مجموع مادّه و صورت است . پس در تعريف « ماهيّت » مادّه دو بار ذكر مىشود ، يكى به اعتبار خود مادّه و ديگرى براى تعريف « صورت » كه جزء ماهيّت است . شيخ مىگويد در اين مورد ما بايد بگوييم مادّه و صورت به قيد اقتران .\r\nبعد شيخ به تناسب وارد مطلب ديگرى مىشود و آن اينكه آيا تعريف و تحديد اختصاص به كلّيّات دارد يا شخصيّات را هم مىتوان تحديد كرد ، و آيا حدّ شخص همان حدّ كلّى است يا خير ؟ يك وقت « انسان » را كه كلّى است تعريف مىكنيم و يك وقت « زيد » را كه يك شخص است از آن جهت كه زيد است تعريف مىكنيم . به يك اعتبار تعريف « زيد » همان « انسان » است ؛ يعنى در جواب سؤال « زيد ماهو ؟ » بايد گفت همان انسان است . حال آيا مىتوان شخص را تعريف كرد به طورى كه حدّ ما منطبق و مطابق با محدود باشد ؛ يعنى حدّ بشود شخصى و جزئى ؟ اينها مىگويند نه ، نمىتوان چنين كارى كرد ( كه حرف درستى هم هست ) . جزئى را با حد نمىشود شناخت ، بلكه جزئى را بايد با حسّ و اشاره و لمس شناخت زيرا براى تعريف و تحديد يك شئ ، يك كلّى را مىآوريم و بعد آن را منعوت مىكنيم به نعوتى ؛ حال اگر بخواهيم « زيد » را تعريف كنيم هر صفت و هر نعتى كه براى آن بياوريم آن صفت ، كلى است . ممكن است گفته شود كه آنقدر صفت مىآوريم كه بالاخره جزئى شود ؛ ولى اين هم\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nغير ممكن است . مثلًا فرض كنيد بخواهيم آقاى بروجردى را تعريف كنيم ؛ مىگوييم :\r\nانسان عاقل فقيه اديب . . . بعد مىگوييم : داراى چنين قد ، موجود در اين زمان و در اين مكان و داراى چنين معلومات و . . . ولى هر چه بگوييم بالاخره يك كلّى را ذكر كرده‌ايم و لو اينكه آن « كلّى » فقط يك مصداق بتواند داشته باشد - مثل مفهوم واجب الوجود كه يك مفهوم كلّى است و لو اينكه نمىتواند بيش از يك مصداق داشته باشد - منتها « كلّى » اى است كه لاينطبق الّا على شخص واحد ( مثلًا زيد ) .\r\nاين مطلب البتّه مطلب درستى است كه كلّى را با قيد نمىتوان جزئى كرد . به همين دليل است كه بعضى مىگويند ملاك تشخّص ، خود وجود است و ماهيّت هيچگاه نمىتواند ملاك تشخّص شود . اين حرف را اولين بار فارابى گفت كه مورد توجّه قرار نگرفت تا اينكه صدرالمتألّهين آن را پروراند و بر بنيانى محكم بنا كرد . پس آن گونه كه كلّى را با قيود در عقل مىشناسيم جزئى را نمىتوانيم بشناسيم . راه شناختن جزئى فقط راه حسّ و لمس است .\r\nشيخ حرفى بالاتر از اين هم در جاى ديگر دارد و آن اينكه نه تنها مفاهيم كلّى را با افزودن قيود نمىتوان جزئى كرد بلكه اصلا هيچ مفهومى جزئى نيست ؛ همهء مفاهيم كلّى است . ما مىگوييم صور معقول ، كلّى هستند ولى صور متخيّل را جزئى مىدانيم .\r\nامّا شيخ مىگويد حتّى همان صورت ذهنى كه از اشخاص مختلف در ذهن ما هست باز كلّى است و قابل صدق بر كثيرين است ؛ يعنى اگر فرد ديگرى در خارج داشته باشيم كه صددرصد منطبق با آن صورت ذهنى باشد اين صورت ذهنى بر آن فرد ديگر هم صادق است زيرا در « صورت حسّ » انسان شئ را در مكان معيّن و در وضع معيّن حس مىكند ولى همين كه اين صورت حسّ به عالم خيال مىرود ، ديگر آن قيد زمان و مكان را ندارد و به همين دليل است كه آن صورت خيالى جزئى مىتواند قابل صدق بر كثيرين شود .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nالفصل التاسع فى مناسبة الحدّ و أجزائه\r\nبحثى در گذشته داشتيم كه اجزاء جنس و فصلى حدّ ، جزء حدّند و جزء محدود نيستند زيرا محدود هيچ گونه تركّبى ندارد . در اينجا شيخ مىگويد : فرض نكنيد كه هميشه چنين است يعنى هميشه انواع بدون جزء هستند . آن بحثى كه قبلًا داشتيم مربوط به اجزاء جنس و فصلى بود ؛ ولى مانعى ندارد كه بعضى از انواع به حسب وجود خارجى داراى اجزاء باشند كه در آن صورت آن اجزاء ، هم اجزاء حدّ خواهند بود هم اجزاء محدود . مثلًا اگر « مثلّث » را تعريف كنيم به « سطحى كه احاطه كرده است آن را سه ضلع » در اينجا مىبينيم كه واقعيّت مثلث يك واقعيّت مركّب است ؛ « سطح » و « خطوط ثلاثه » اجزاء تشكيل دهندهء وجود خارجى مثلّثند و اين اجزاء در حدّ هم مىآيند . پس مىبينيم كه در اين مورد اجزاء حدّ بر محدود تقدّم دارند و هر جزء بر كلّ خودش تقدّم دارد . اين سخن درست است ولى كليت ندارد يعنى هميشه اينطور نيست .\r\nدر برخى موارد مىبينيم كه اجزاء حدّ بر محدود تقدّم ندارند ( زيرا در آن موارد اجزاء حدّ واقعا جزء محدود نيستند ) . بعد مىگويد بسيارى از « جزء و كلّ » ها داريم كه كلّ به جزء قابل تعريف نيست بلكه برعكس جزء به كلّ قابل تعريف است .\r\nاساساً تعريف واقعى ، تجربه است . هنگامى كه علوم طبيعى مىآموزيد تا اشياء را بشناسيد ، در خارج تجربه مىكنيد ، كه البتّه شناسايى آنها شناسايى ماهوى نيست .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nامّا تعريف منطقى تعريف به اجزاء ماهوى است نه اجزاء خارجى و لذا آن هم نوعى تحليل است . پس هميشه روى قاعده ، كلّ را به جزء تعريف مىكنيم . حال اگر يك « جزء » ى داشته باشيم كه در آن مورد كلّ به جزء تعريف نشود بلكه برعكس جزء به كلّ تعريف شود ، آيا چنين چيزى ممكن است يا نه ، و اگر ممكن است راز مطلب چيست ؟\r\nدليل و رمز مطلب در اين است كه : جزء داريم تا جزء . بعضى از اجزاء ، اجزاء ماهوى هستند مثل جنس و فصل . بعضى از اجزاء ، اجزاء وجود خارجى هستند امّا اينها اجزائند نه از باب اينكه وجود خارجى خود آن كلّ ، متوقّف بر اين اجزاء باشد ، بلكه اين اجزاء همچون شرايط و ابزارهايى است براى آن كلّ . مثلًا اعضا و جوارح در مورد انسان اينطور است ( اعضا و جوارح انسان همانند ابزارهاى سرخودند ) . اين ابزارها - مثل دست ، چشم ، گوش - براى انسان جهت جلب منافع و دفع ضررهاى خارجى است ؛ پس اينها خارج از ماهيّت انسان است ؛ همانطور كه در مورد ابزارهاى صنعتى چنين است ؛ مثلًا قلم ساخته شده است براى نوشتن ( ابزار سرناخود ) . به همين جهت اگر مثلًا به محيط ديگرى برويم و موجودى را ببينيم كه تمام احساسات و عقل انسان را دارد ولى به علّت متفاوت بودن شرايط ، اعضا و جوارح ديگرى دارد ، آن هم انسان است . در همين محيط هم كه ما زندگى مىكنيم اگر مثلًا دست انسانى را قطع كنند باز هم او انسان است . موت اختيارى مثالى است كه اين مطلب را تأييد كرده و ثابت مىكند كه اعضا و جوارح انسان ابزارها و شرايطى بيش نيستند و لذا داخل ماهيّت انسان نمىشوند . موت اختيارى براى افرادى كه رياضت مىكشند امر مسلّم و پيش پا افتاده‌اى است . مدتهاى مديد غذا نمىخورند ، براى چند سال حبس نفس مىكنند ( شخصى را در تابوت قرار داده و آنچنان در آن را مىبندند كه هيچ منفذى نداشته باشد ، بعد آن را زير خاك كرده و پس از شش ماه بيرون مىآورند در حالى كه او زنده است ) يا . . . همهء اينها به خاطر اين است كه واقعيّتى كه انسان را تشكيل مىدهد غير از اينهاست ؛ همهء اينها ابزار و آلات هستند ؛ حتى مغز انسان هم با قلم خودنويس فرق چندانى ندارد .\r\nعلّت اينكه كلّ ( مثلًا انسان ) را به اين اجزاء ( مثلًا اعضا و جوارح ) تعريف نمىكنيم همين مطلب است ( يعنى فيلسوفان اينطور تعبير و تعريف مىكنند ) و لو اينكه شرايط بقاى اين موجود ، وابسته به اين اجزاء است ؛ و بالعكس ، تعريف اين اجزاء به آن كلّ است ، كما اينكه تعريف « قوس » بدون تعريف « دايره » امكان پذير نيست و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nتعريف « زاويهء حادّه » بدون « زاويهء قائمه » صورت نمىگيرد و « اصبع » را بدون « انسان » نمىتوان تعريف كرد .\r\nتوضيح اينكه اين مطلب درست است كه اصبع در ماهيّت انسان تأثير ندارد ، و نيز از طرف ديگر اين مطلب درست است كه قابليّت مادّه باعث ساختن اين اصبع مىشود ؛ و اصولا در اينجا دو مطلب وجود دارد : يك چيزهايى به حسب اقتضاى كمال صورت به وجود مىآيد ؛ امّا يك چيزهايى هست كه مربوط به كمال صورت نيست . اينكه انسان داراى پنج انگشت و يا شش انگشت باشد در كمال انسانيّت شخص دخالت ندارد ، منتهاى مطلب اين است كه آن شخص فاقد ابزار لازم است ، زيرا به وجود آمدن اين ابزار به گزاف نبوده ، بلكه براى بقا و استكمال . . . بوده است ؛ و به طور خلاصه : مادّه بماهو مادّه اقتضاى اصبع شدن ندارد و الّا اصبع در آجر هم به وجود مىآمد . صورت هم كه بماهو صورت اقتضاى آن را ندارد و ارتباطى به آن ندارد . پس مىماند اينكه : « اين شكل خاص و داراى مادهء خاص در اين موجود خاص ( مثلًا انسان ) به وجود آمده است از براى غايتى خاص » . پس اين غائيّت بايد جزء تعريف « اصبع » باشد .\r\nدر بين سه مثال مذكور - يعنى قوس و دايره ، زاويهء حادّه و زاويهء قائمه ، اصبع و انسان - فرقهايى وجود دارد ؛ زيرا اصبع بالفعل جزء كلّ است امّا قوس در دايره ضرورت ندارد كه بالفعل جزء دايره باشد . قوس در خود طبيعت ، جدا شده نيست . يك دايره كه وجود دارد بالفعل خطّ واحد است . قوس را كه بالفعل فرض مىكنيم ، در دايره وجود ندارد بلكه قوس جزء بالقوّهء دايره است و اگر بالفعل بشود دايره ديگر دايره نيست ( زيرا دايره عبارت است از خط واحد محيط بر سطح واحد ) . بودن زاويهء حادّه در ضمن زاويهء قائمه نيز همين طور است . تازه بين اين دو مثال هم تفاوت است : قوس هميشه بايد جزء دايره باشد ولى زاويهء حادّه لازم نيست كه هميشه جزء زاويهء قائمه باشد ، بلكه مىتوان زاويهء حادّه بالفعل داشت و در آنجا زاويهء قائمه ، بالقوّه است .\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\n\r\nالفصل الاوّل فى أقسام العلل و أحوالها\r\nشيخ مىگويد كه علّت و معلول ( كه مقصود علّيت و معلوليت است ) نيز از عوارض « موجود بما هو موجود » است . در اوّل كتاب شفا هم به تفصيل بحث شده است كه چه مطالبى متعلّق به فلسفه اولى است و چه مسائلى خارج از آن است ، و اثبات شد كه يك سلسله مسائلى داريم كه آن مسائل در حوزه و قلمرو هيچ علمى - مثل رياضى و طبيعى و امثال آن - نمىگنجد و بعد اثبات كردند كه همين مسائل كه از عوارض موضوعات هيچ علمى نيست همه از عوارض « موجود بما هو موجود » است ؛ يعنى علمى داريم كه از عوارض « موجود بما هو موجود » بحث مىكند . بحث « علّت و معلول » نيز از قبيل همين گونه مسائل است و محلّ بحثش در فلسفهء اولى است .\r\nيك مسأله‌اى كه از زمان ارسطو مرسوم است تقسيم علّت است به چهار علّت :\r\nصورى ، مادى ، غائى و فاعلى . شيخ بحث خود را از همين جا شروع مىكند با اينكه قاعدتا بايد تعريفى از « علّيت » و « معلولّيت » مىكرد و بعد وارد بحثهاى ديگر مىشد .\r\nمثلًا حاجى سبزوارى در منظومه اوّل « علّت » و « معلول » را تعريف مىكند . پس ما اكنون به تعريف « علّت » و « معلول » مىپردازيم .\r\nتعريف « علّت » و « معلول » : اگر دو موجود داشته باشيم كه يكى از آنها در اصل وجود به ديگرى وابسته و نيازمند باشد به طورى كه اگر ديگرى نباشد آن هم نخواهد\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nبود ، آن وقت آن شئ را « علّت » و اين شئ نيازمند را « معلول » گويند . پس اگر ميان دو شئ هيچ نياز و وابستگى نباشد ديگر هيچيك علّت و معلول يكديگر نيستند و نيز اگر بستگى باشد ولى نه در اصل وجود و هستى ، باز علّيت و معلوليت در كار نيست .\r\nاين تعريف غير از تعريفى است كه در علوم طبيعى در مورد « علّت » و « معلول » مىكنند ، كه مىگويند هرگاه بين دو پديده تقارن مىبينيم و يكى را پس از ديگرى مىبينيم اوّلى را « علّت » و دومى را « معلول » مىناميم ؛ اگر تجربه ثابت كرد كه اينها دو شئ هستند كه با وجود يكى ، ديگرى پشت سرش پيدا مىشود اوّلى را « علّت » و دومى را « معلول » مىناميم . اين در واقع يك اصطلاح است كه با اصطلاح فلاسفه متفاوت است . « علّت و معلول » در اصطلاح فلاسفه و « علّت و معلول » در اصطلاح علماى طبيعى اشتراك لفظى دارند ، زيرا در تعريف فلاسفه سخن از دو شئ است كه يكى در وجود نيازمند وجود ديگرى است به طورى كه اگر اوّلى نباشد هستى اين ديگرى محال است ، ولى در تعريف علماى طبيعى اصلًا نيازمندى در اصل هستى و محال بودن معلول به هنگام نبودن علّت مطرح نيست و لذا از كجا معلوم كه امر سومى نباشد كه علّت براى هر دوى اينهاست .\r\nاز نظر اين فلاسفه شرط علّت و معلول اين نيست كه علّت تقدّم زمانى داشته باشد بر معلول ؛ بلكه شرط عكس است ؛ اگر علّت ، علّت واقعى باشد معلول همزمان با او موجود خواهد بود . نيازى كه بين علّت و معلول است عميق ترين نيازهاست ، حتّى عميق تر و شديدتر از نياز ما به هوا . ما به هوا احتياج داريم ، احتياجى مبرم ؛ امّا اين نياز و احتياج غير از نياز معلول به علّت است .\r\nاقسام علل : ارسطو علل را به چهار دسته تقسيم كرده است زيرا :\r\n1 . آن چيزى كه وجود يك شئ بسته به اوست گاهى چيزى است كه ملاك فعليّت اين شئ است ، يعنى فعليت پيدا كردن اين شئ از اوست ، و اين « صورت » است .\r\n2 . اگر آن چيز ، مناط بالقوه بودن اين شئ - يعنى معلول - باشد آن « ماده » است .\r\n3 . امّا اگر چيزى كه « علّت » خوانده مىشود خارج از وجود و ذات شئ باشد ؛ يا چيزى است كه شئ به خاطر آن به وجود آمده است و آن « علّت غائى » ناميده مىشود .\r\n4 . و يا شئ از او به وجود آمده است كه « علّت فاعلى » ناميده مىشود .\r\nاكنون بايد دربارهء اين چهار قسم علّت به بحث بپردازيم . آنچه كه در خارج ، از آن آگاهى داريم و مىدانيم وجود دارد چيست ؟ آنچه كه در خارج مىتوانيم بدانيم ،\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاين است كه مىبينيم يك شئ به ديگرى وجود اعطا [ مى 
  ] كند . اگر يك شئ ، موجد و خالق و آفرينندهء يك شئ ديگر و معطى وجود به آن باشد اين را « علّت فاعلى » مىگوييم ؛ و نيز در مواردى مىدانيم كه يك شئ كه از شئ ديگر به وجود مىآيد فاعل و موجد ، ايجادش براى يك هدف و غايتى است كه اگر آن هدف نبود ايجاد نمىكرد كه آن را مىگوييم : « مالأجله الوجود » يا « علّت غائى » . آنگاه اگر چيزى را كه ايجاد مىكنيم ابتدا به ساكن ايجاد كنيم ( كه خواهيم گفت چنين چيزى در طبيعت ممكن نيست ) و اگر چيزى را كه ايجاد مىكنيم چيزى را به صورت شئ جديد درآوريم در اين صورت آن چيز اوّلى را كه قابل اين تغيير بود « مادّه » و شكل جديد را « صورت » گوييم .\r\nحال آيا ماده كه فاقد صورت است به خودى خود صورتى را كه نداشت مىپذيرد ، يا همان گونه كه در مصنوعات بشرى تخته چوبها خود به خود به صورت صندلى در نمىآيد و . . . در طبيعت هم مادّه نمىتواند بدون دخالت قوّه‌اى ، صورت جديدى را بپذيرد ؟ در فلسفهء ارسطويى ماده‌اى كه خود به خود تحولاتى بكند نداريم ، مادّه فقط مىتواند صورت را بپذيرد ، امّا هر تحوّل يك « علّت فاعلى » نيز لازم دارد .\r\nاين ، در مورد علّت مادّى و علّت صورى و علّت فاعلى ؛ ولى از اين مشكل‌تر اين است كه آنچه را كه در دنياى انسان به عنوان « علّت غائى » وجود دارد به تمام طبيعت گسترش دهيم . در عالم انسان به طور قطع علّت غائى وجود دارد ، امّا آيا در جهان طبيعت نيز هر وقت تحوّلى به وجود مىآيد براى يك غايتى است ؟ و آيا « غايت » با « صورت » متفاوت است و از نوع صورت ديگرى است ؟ آنگاه بحث را مىبريم روى آن صورت و به همين ترتيب الخ ، و تسلسل پيش مىآيد ؛ كه بحث مهمّى است و خود شيخ هم مىگويد أفضل أجزاء الحكمة است ؛ و اتفاقا بحثى است كه در فلسفه‌هاى امروزى به كلّى فراموش و متروك شده است . ما بايد اين بحث را خيلى جدّى مطالعه كنيم .\r\nخلاصه ، ارسطو مراحل چهارگانهء علّى را كه در هر مصنوع بشرى وجود دارد به تمام عالم طبيعت تعميم داده و براى هر پديده‌اى در عالم طبيعت ، اين چهار علّت را اثبات مىكند بدين قرار :\r\nگفتيم كه هر ماده اى ، هر صورتى را نمىپذيرد ؛ مثلًا از پشم ، چراغ و از فلز ، پيراهن درست نمىشود . آن صورتى كه ما به چراغ مىدهيم ، كى چراغ ، بالفعل چراغ\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمىشود ؟ همان وقتى كه صورت چراغى به وجود مىآيد . پس صورت ملاك بالفعل بودن چراغ است . امّا آن مادّه قبل از صورت چراغ ، هم چراغ بود و هم چراغ نبود . « چراغ نبود » كه واضح است امّا در عين حال با پشم هم فرق داشت ، اين استعداد را داشت كه چراغ بشود ، پس مىگوييم چراغ بالقوّه است . پس علّت مادى [ چراغ 
  ] ملاك بالقوّه بودن چراغ است .\r\nاكنون اگر بتوانيم عين همين موضوع را در عالم طبيعت اثبات كنيم آنوقت ديد ديگرى نسبت به جهان پيدا مىكنيم . يك نطفه در صورتى است كه مىتواند انسان بشود ، امّا يك سنگ نمىتواند انسان بشود مگر از مسيرى كه هست جدا شده و به مسير ديگرى بيفتد .\r\nو در مورد دليل چهار قسم بودن علل مىگويند : علّت شئ يا جزء وجود شئ هست و يا نيست ( يعنى يا داخل در قوام شئ هست و يا داخل در قوام شئ نيست ) . اگر جزء وجود شئ باشد يا « جزء » ى است كه ملاك بالقوّه بودن اوست كه « مادّه » نام دارد و يا « جزء » ى است كه ملاك بالفعل بودن اوست كه « صورت » نام دارد . و اگر علّت شئ خارج از وجود شئ باشد يا « علّت غائى » است يا « علّت فاعلى » .\r\nبحث : در اين ميان آنچه كه صددرصد مورد قبول است علّت فاعلى است ، امّا علّت غائى شديدا مورد انكار قرار گرفته است ( البتّه در طبيعت ) و از نظر بسيارى از فلسفه‌ها مشكوك است . همين طور علّت مادى و علّت صورى نيز به آن شكلى كه ارسطو گفته است مورد بحث و مناقشه است . ما صورت و مادهء ارسطويى را مثال به صنعت بشر زديم ولى صورت و مادهء ارسطو بحث دقيق ترى است . در مصنوعات بشرى « صورت » همان « شكل » است . بشر بيش از آنكه رابطه‌اى در اجزاء مادّه ايجاد كند كارى انجام نمىدهد . امّا « صورت » در طبيعت برتر و بالاتر از « شكل » است . آيا آنچه كه در طبيعت رخ مىدهد همان صورت و شكل است كه در مصنوعات بشرى به چشم مىخورد ؟ اغلب فلسفه‌هاى امروزى به همين قول معتقدند ؛ امّا فلاسفهء اسلامى معتقدند كه نه ، صورت يك واقعيّت ديگرى است كه اين شكل و سازمان جديد در واقع معلول آن واقعيّت ، اثر آن واقعيّت و مظهر آن واقعيّت است . مادّهء ارسطويى نيز با مادّه‌اى كه امروزىها مىگويند فرق دارد . مادهء ارسطويى يا « هيولى » غير محسوس است و از هر پوشش و صورتى به دور است .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n« فاعل » در اصطلاح فلسفهء اولى و در اصطلاح علوم طبيعى : « فاعل » در اصطلاح فيلسوف اولائى يا الهى - « الهى » گفتيم به مناسبت انتساب به « الهيّات » به معناى فلسفهء اولى ، نه به معناى اعتقاد به خدا - با « فاعل » در اصطلاح طبيعيّون فرق دارد . « فاعل » در اصطلاح علوم طبيعى به معناى « مبدأ حركت » است امّا در اصطلاح فلسفهء اولى به معنى « معطى وجود » است كه اعمّ است از اصطلاح اوّل ، يعنى ممكن است اعطاى وجود باشد ولى پاى حركت در ميان نباشد . مثلًا اگر گلوله‌اى را به حركت درآوريم ما فاعل آن هستيم و ما را « علّت حركت » مىگويند . اساساً طبيعيون غير از باب حركت ، علّت ديگرى نمىشناسند چون چيز ديگرى در ميان نيست . امّا در الهيّات و فلسفهء اولى « محرك » يكى از اقسام علل است و تازه علّت حركت است نه علّت متحرك .\r\nايرادات وارده در مورد حصر علل به علل اربعه : گفتيم كه ارسطو در طبيعت قائل به چهار نوع علّت شده است . ولى در مورد حصر علل به علل اربعه نقضهايى شده است ، از جمله گويند :\r\n1 . علّيت ماهيات را براى لوازم ماهيّات از كدام نوع مىدانيد ؟ مثلًا لازمهء ماهيّت انسان امكان وجود اوست ؛ و زوجيّت لازمهء اربعه است . اين چه نوع عليتى است ؟\r\n2 . سؤال ديگر اين است كه خود علّت فاعلى و علّت غائى چه رابطه‌اى با يكديگر دارند ؟ رابطهء اينها هم بالأخره يك رابطهء علّى و معلولى است چه ، تعريفى كه در باب « عليت » كرديم اين بود كه علّت چيزى است كه معلول در وجودش به آن نيازمند است . مثلًا از كسى كه ورزش مىكند مىپرسى براى چه ورزش مىكنى ؟\r\nمىگويد براى سلامتى ؛ و سلامتى پيدا كرده است مىپرسيم به چه علّت ؟ مىگويد به علّت ورزش ، كه حتّى به نظر مىرسد كه در اينجا دور وجود دارد ؛ امّا به هر حال يكى از آنها علّت فاعلى است و يكى ديگر علّت غائى ( « براى » سلامت - « به علّت » ورزش ) .\r\n« علّت فاعلى » علّت « علّت غائى » است به حسب وجود خارجى ؛ امّا وجود ذهنى علّت غائى ، علّت فاعل مىشود . وجود ذهنى علّت غائى ، فاعل بالقوّه را فاعل بالفعل مىكند . پس دور لازم نمىآيد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n3 . سؤال ديگر اينكه رابطهء علّت صورى و علّت مادّى چگونه است ؟ امّا رابطهء علّت صورى با مركّب ، يا رابطهء علّت مادّى با مركّب واضح است ؛ صورت ، علت صورى مركّب است و ماده علّت مادّى مركّب . آيا صورت نسبت به مادّه نوعى علّيت دارد يا نه ؟ و اگر چنين رابطهء علّيتى وجود دارد آن از چه نوع است ؟\r\n4 . سؤال ديگر اين است كه اگر ما يك مجموع مركّبى داشته باشيم كه چيزى بر آن عارض شود آيا بين اين مجموع مركّب و آن عارض ، نوعى عليت وجود دارد ؟ مثلًا سيب ( مجموع مادّه و صورت ) را در نظر مىگيريم كه رنگ يا بويى عارض آن مىشود . آيا نوعى رابطهء عليت بين سيب و آن عرض هست يا نيست ؟ طبق تعريف « علّت » و « معلول » داريم :\r\n إنّ الّذى الشّئ اليه افتقرا * فعلّة و الشئ معلولا يرى \r\nاز يك طرف سيب نسبت به اين رنگ و بو علّيت فاعلى دارد زيرا يك قوّه و يك طبيعتى كه در سيب است آن رنگ يا آن بو را به آن مىدهد ( چيزهاى خارجى را اين فلاسفه ، شرايط خارجى لازم مىدانند امّا علّت نمىدانند ) پس طبيعت سيب علّت است براى رنگ . از طرف ديگر اين سيب محلّ است براى اين رنگ ؛ آن وقت آيا يك چيز مىتواند هم فاعل باشد هم قابل ؟\r\nپاسخ اين است كه اين سيب فاعل است به حسب صورتش و قابل است به حسب مادّه‌اش . صورت ، محلّ است بالعرض والمجاز نه اوّلا و بالذّات .\r\nحال در اينجا كه مادهء سيب را « قابل » ناميديم آيا نسبتش به رنگ همان نسبت قابليّت مادّه به صورت است ؟ نه ؛ در مادّه و صورت ، مادّه قابل صورت است و صورت چيزى است كه فعليّت مادّه به اوست ولى در مادّه و رنگ ، مادّه قابل است نه براى چيزى كه فعليّت مادّه به اوست . پس به نظر مىآيد كه در واقع دو نوع علّت مادّى داريم و در نتيجه پنج نوع علّت داريم نه چهار نوع .\r\nدر باب خود « مادّه » فلاسفه معمولا دو اصطلاح دارند :\r\n1 . گاهى مادّه را به « حامل استعداد شئ » تعريف مىكنند . حاجى سبزوارى در منظومه مىگويد : « حامل قوّة لشئ عنصره » يعنى حامل استعداد شئ ، مادّهء آن است .\r\nپس مادّه به معنى « حامل استعداد شئ » قبل از خود شئ وجود دارد .\r\n2 . گاه مادّه يعنى چيزى كه صورت شئ روى آن قرار دارد . مادّه به اين معنى با\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nصورت و فعليّت شئ مقترن است . « علّت مادّى » كه مىگويند مقصود اين نوع دوم است . اين دو اصطلاح متفاوتند و بسا كه اين مادّه دومى غير از مادّه به معناى اوّل است .\r\nدر مورد سيب و رنگ ، صورت سيب نسبت به رنگ علّت فاعلى است و مادّهء سيب نسبت به رنگ علّت مادّى است ( امّا نوع ديگرى از علّت مادّى ) . حالت ديگر اين است كه مادّه و صورت سيب را مجموعا در نظر گرفته و آنگاه نسبت رنگ را به آن مجموع بسنجيم .\r\nصورت نسبت به مادّه ، فاعل است ولى نه به اين معنى كه مادّه را صورت ايجاد مىكند . مادّه را مفارق ايجاد مىكند امّا مادّه بدون وجود صورت نمىتواند موجود شود ، لذا صورت را « شريك العلّة » گويند .\r\nپس صورت با مركّب دو رابطه پيدا كرد :\r\n1 . اينكه صورت ، علّت صورى مركّب است .\r\n2 . اينكه صورت ، علّت ماده است يعنى علّت علّت مركّب است .\r\nاينها رابطه‌هايى است كه بايد در ذهن روشن باشد . از چهار سؤال مطرح شده به سؤالات دوم و سوم و چهارم پاسخ داديم . اكنون به پاسخ سؤال اول مىپردازيم . در باب ماهيّت و لوازمش پاسخ مىدهند كه واقعش هيچ نيست ، در آنجا فقط اعتبار است در صورتى كه علّت و معلول در مورد امور حقيقى است .\r\nآنگاه شيخ بحث فاعل و قابل را مطرح مىكند و مىگويد : « و الفاعل يفيد شيئا آخر وجودا ليس للاخر عن ذاته ، و يكون صدور ذلك الوجود . . . » مىگويد : قابل از آن جهت كه قابل است فاعل نيست ، مناط نداشتن است ، مناط فقر و نياز است ، هنگامى هم كه واجد شد وجودى را كه قبول مىكند با خودش يكى مىشود ، اين فعليّت را ندارد و آن را مىگيرد . پس دو خصوصيّت در قابل هست :\r\n1 . از آن جهت كه قابل است فاقد مقبول است . قبول مناط فقدان است .\r\n2 . داشتن آن چيز به صورت اتّحاد است . رابطهء قابل با مقبول رابطهء اتّحادى است .\r\nفاعل برعكس قابل است . فاعل از آن جهت كه فاعل است مناط وجدان است .\r\nرابطهء فعل با فاعل ، رابطهء شئ است با چيزى كه آن را دارد و مىدهد . بعلاوه رابطهء فعل و فاعل ، رابطهء دو امر مباين است . فعل نمىتواند عين وجود فاعل باشد ؛ هميشه\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nفعل از فاعلش نوعى جدايى دارد ؛ يعنى آن اتّحادى كه بين قابل و مقبول هست در اينجا نيست . پس يك شئ نمىتواند هم قابل باشد هم فاعل ؛ زيرا لازم مىآيد كه يك چيز ، چيز ديگرى را هم داشته باشد و هم نداشته باشد ؛ بعلاوه لازم مىآيد كه با آن چيز هم مباين باشد و هم مقارن . لذا در اين فلسفه كه به نظريهء « چهار علّت » معتقد است نياز به ماوراء الطبيعه پيش مىآيد .\r\nنقطهء مقابل نظريهء چهار علّت چند نظريّه است :\r\n1 . يكى اينكه قائل به علت و معلول و نيز قائل به امر جديد مىشويم ولى علّت مادّى و علت فاعلى را يكى مىگيريم ؛ كه جوابش همان است كه در مورد فاعل و قابل و فرق آنها گفتيم .\r\n2 . امّا ممكن است كسى بگويد كه در طبيعت اصلًا چيز جديد حاصل نمىشود .\r\nنظريهء چهار علّت بر اين امر مبتنى است كه اوّل قبول كنيم كه يك امر جديدى پيدا مىشود ؛ مثلًا صورت جديدى براى مادّه پيدا مىشود . . . بعد در اين باره سخن بگوييم كه اين امر جديد چگونه حاصل مىشود و اين رابطهء علّيت به چه نحوى است و بر چند قسم است . امّا اگر بگوييم كه هيچ موجودى معدوم نمىشود و هيچ معدومى موجود نمىشود و هر چه هست همان است كه بوده است ، ديگر بحث « علل چهارگانه » مطرح نمىشود .\r\nمثلًا هنگامى كه نطفه انسان مىشود مىگوييم كه در نطفه واقعا انسان وجود نداشت و بعد انسانيّت به عنوان يك واقعيّت و يك صورت جديد پيدا شد . آيا همان كه نطفه بود خودش ، خودش را انسان كرد ؟ آيا شونده همان كننده است ؟ آيا قابل همان فاعل است ؟ يا اينكه نه ، كننده غير از شونده است ؟ در اين صورت است كه بحث علل چهارگانه مطرح مىشود . امّا اگر كسى بگويد كه اينها اسم گذارى است ، اسمهاست كه فرق مىكند ، واقعيت يكى است ( مانند نظريهء بسيار قديمى ذيمقراطيس كه معتقد بود كه آنچه كه واقعيّت دارد همان ذرّات صغار است ، بقيّهء تحولات تحولات سطحى است مانند اينكه از يك عدّه دانه‌هاى گندم يك خرمن درست كنيم ، آيا واقعاً چيز جديدى پيدا شده است ؟ نه ) در اين صورت اصلًا بحث علل چهارگانه مطرح نمىشود . همين فلسفه در قرون جديد هم به صورت جديدى درآمده است و حتّى دكارت نيز همين عقيده را داشت و فقط براى انسان قائل به روح شد ولى براى هيچ موجود ديگر - و حتى براى حيوانات - نفس قائل نيست . به نظر دكارت حيوان حتى\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nحس هم ندارد بلكه همچون يك ماشين بسيار دقيق است . . .\r\nدر اين نظر هيچ صورتى حادث نمىشود و لذا با نظريهء علل ارسطويى موافق نيست .\r\nاكنون پاسخ اين اشكال چيست ؟ آيا واقعا هيچ امر جديدى رخ نمىدهد ؟ از نظر فلاسفهء ما كه از صورت و مادّه سخن مىگويند خود جسم را كه مىبينيم - يعنى آن امتداد جوهرى - آن ، ماده نيست بلكه صورت جسميّه است كه روى مادّه پوشيده شده است . مىگفتند عناصر هر كدام جسمند ؛ امّا اختلافشان در چيست ؟ اختلافشان در اين است كه هر عنصرى يك صورت نوعيّه دارد غير از صورت نوعيهء ديگرى ، به دليل اينكه هر كدام از آنها آثار خاصّى دارد . صورت نوعيّه چيست ؟ همين قدر مىتوانيم بگوييم كه صورت نوعيّه آن چيزى است كه مبدأ اين اثرهاست و متّحد با جسم است و چنين چيزى نمىتواند عرض باشد چون نقل كلام به آن عرض مىشود . . .\r\nپس از اين ، عناصر با هم تركيب شده و مركّبات سادهء اوّليه به دست مىآيد .\r\nمركّب جديد با خاصيّت جديد به وجود مىآيد كه مغاير است با خاصيّت هر يك از عناصر ؛ ديگر تنها مجموع آن عناصر نيست ، بلكه صورت جديدى پيدا شده كه منشأ اين آثار جديد است . آن مجموعهء عناصر ، مادّه شده‌اند براى اين صورت جديد يعنى صورت اين مركّب . اثر مركّب جديد ، مجموع اثرات عناصر مركّبه نيست . بعد اين مركّبها با هم تركيب شده و مركّب جديد پيچيده ترى مثل گياه پيدا مىشود كه قطعاً داراى خواصّى است غير از خواصّ عناصر يا مجموعهء خواصّ عناصر مركّبه .\r\nدر مورد مركّبات معدنى و جمادات ، اثبات آثار جديد خالى از اشكال نيست ، ولى در جاندارها قطعا آثار جديد به وجود مىآيد ، خصوصا هنگامى كه در آنها - يعنى در جانداران - حيات پيدا مىشود ، يك نيروى مسلّط بر مادّه پيدا مىشود ، چيزى كه سوار بر مادّه است و بر آن حكومت مىكند ، عناصر را جذب و دفع مىكند ، رشد مىدهد در درون و . . .\r\nاينها ( فلاسفهء اسلامى ) صورت را در جاندارها « نفس » مىگويند . صورت اگر على وتيرة واحده رفتار كند آن را « نفس » نمىگويند مثل صورت جمادات ، امّا اگر تسلّط بر مادّه دارد و كارهاى گوناگون انجام دهد آن را « نفس » گويند . آنگاه در مورد نبات هم به نفس قائلند ( لازم نيست كه نفس مجرّد باشد ، نفس همان صورت است كه بر يك وتيره عمل نمىكند و چندين نوع حركت دارد ) .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nسه مسألهء مهمّ زير در باب علّيت مطرح مىشود :\r\n1 . يك مسأله‌اى كه در فلسفه هست اين است كه آيا شئ فقط در حدوث احتياج به علّت دارد يا در بقا نيز نيازمند به علّت است ؟ آيا هر چيزى كه نيازمند به علّت است فقط در حدوث ، اين نياز را دارد يا در بقا نيز چنين است ؟\r\n2 . مسألهء ديگر اين است كه اگر قائل به احتياج به علّت در بقا شديم آيا علّت مبقيه بايد همان علّت محدثه باشد يا ممكن است ايندو متفاوت باشند ؟\r\n3 . مسألهء ديگر كه در واقع شايد ريشهء هر دو مسألهء فوق باشد اين است كه اصلًا بايد ببينيم كه علّت يا ملاك نيازمندى يك شئ به شئ ديگر چيست ؟ چرا يك شئ به شئ ديگر نيازمند است ؟ « ب » كه معلول « الف » است ، در حدوثش به « الف » محتاج است ؛ اگر « الف » نبود « ب » هم نبود . خوب ، چرا « ب » بى نياز از « الف » نيست ؟ و بعد اين سؤال مطرح مىشود كه چرا علّت العلل بى نياز از علّت است ؟ چرا اصلًا همه چيز بى نياز از علّت نيست ؟ در فلسفه‌هاى غربى مىگويند اين سؤالى است كه اصلًا جواب ندارد ، ولى ما در كتاب علل گرايش به مادّيگرى اين مسأله را توضيح داده ايم .\r\nاين مسأله اصلًا در فلسفهء يونان وجود نداشته است و در اثر كشمكش بين فلاسفه و متكلّمين اسلامى به وجود آمده است . متكلمين گفتند كه « مناط احتياج به علّت حدوث است » كه حرف نادرستى بود ، ولى فلاسفه براى جواب به آن تلاش كردند تا ريشهء صحيح آن را پيدا كردند .\r\nحرفى كه شيخ در اينجا گفته است مقدمه‌اى است براى آن مطالب . شيخ مىگويد فاعل گاهى افاده مىكند وجود چيزى را كه قبلًا افاده نكرده است ؛ يعنى گاهى فاعل ، فاعل چيزى است ازلًا ولى ممكن است گاهى مفيد چيزى نبوده و بعداً مفيد شود . اين همان « فاعل بالقوّه » و « فاعل بالفعل » است كه گفتيم . مثلًا من وقتى از منزل آمدم ، تا ساعتى كه اينجا نشستم متكلّم بالقوّه بودم و هم اكنون متكلّم بالفعل شدم . پس گاهى فاعل افاده مىكند وجودى را كه قبلًا نبوده ، يعنى وجود مسبوق به عدم را ، يعنى وجود حادث را .\r\nشيخ مىگويد كه ذهن ما در اينجا به سه چيز توجّه مىكند . مثلًا در مثال كلام كه ذكر كرديم اين سه مفهوم چنين است :\r\n1 . وجود : كلام من وقتى حادث شد وجود دارد .\r\n2 . مفهوم ديگر ، عدم قبلى آن است .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n3 . مفهوم سوم « وجود مسبوق به عدم » است .\r\nاكنون سؤالى كه مطرح است اين است كه فاعل كه افاده مىكند ، چه چيز را افاده مىكند ؟ وجود را ؟ عدم را ؟ هر دو را ؟ يا وجود متّصف به بعد از عدم بودن را ؟ عدم كه چيزى نيست ، اعتبارى ذهنى است ؛ عدم معلول در واقع مستند به عدم علّت است .\r\nپس فاعل وجود مسلّما علّت عدم نيست ؛ فاعل وجود را افاده مىكند . حال آيا فاعل ، وجود را افاده مىكند يا وجود متّصف به عدم را ؟ من كه موجد كلام هستم ، موجد كلام ام يا موجد « كلام بعد از عدم » هستم ؟ شيخ مىگويد فاعل ، علّت همان وجود است ؛ آن چيزى كه علّت افاده مىكند وجود است نه آنكه « كون الوجود بعد العدم » را هم علّت افاده بكند ، بلكه اين يك امر انتزاعى است كه بالذّات از اينجا انتزاع مىشود . پس آنچه را كه فاعل مىدهد فقط وجود است نه عدم و نه وجود متّصف به اينكه انّه بعد العدم .\r\nنسبت چيزى با چيزى يك وقت « امكان » است ، يك وقت « وجوب » و گاه « امتناع » . هميشه علّت در مورد امكان جارى است و اثر مىبخشد . وقتى كه يك شئ مىتواند باشد يا نباشد علّت مىخواهد . در مورد وجوب و امتناع ، علّت نيست . وجوب ، فوق علل قرار دارد و امتناع نيز دون علل قرار دارد و لذا در مورد هيچيك از آنها علّيت مطرح نمىشود .\r\nشيخ مىگويد : در حدوث ، علّت مفيد وجود حادث است نه حدوث حادث .\r\n« حدوث » يك مفهوم انتزاعى است كه قهراً از چنين وجودى انتزاع مىشود . « كون هذا الوجود بعد العدم » مجعول به جعل جاعلى نيست ، منتزع از ذات خود اين وجود است .\r\nاين است كه ما همواره گفته‌ايم كه تا ذهن را نشناسيم اساساً نمىتوانيم فلسفه داشته باشيم . در واقع هنر عمدهء فلسفه اين است كه فعاليتهاى ذهن را مىشناسد و انديشه‌هاى واقعيت دار را از انديشه‌هاى ذهنى و اعتبارى جدا مىكند . مثلًا در همين جا مىگوييم كه علّت حادث كرد معلول را . حرف درستى هم هست . اما در تحليل دقيق فلسفى مىگوييم كه واقع امر اين است كه علّت وجود داد به معلول ، و « حدوث » از اين وجود مسبوق به عدم انتزاع شد و علّت ، علّت وجود است نه علّت اين خصوصيّت « كونه بعد العدم » .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nالفصل الثّانى فى حلّ ما يتشكّك به على ما يذهب إليه أهل الحقّ من أنّ كل علّة هى مع معلولها ، و تحقيق الكلام فى العلّة الفاعليّة\r\nآيا شئ فقط در حدوث محتاج به علّت است يا در بقا نيز محتاج به علّت است ؟\r\nاز نظر برخى از متكلّمين ( نه همهء آنها ) شئ در حدوث محتاج به علّت است و بس ؛ عالم در حدوث محتاج به علّت است : لو جاز عدمه لم يضرّ عدمه . شيخ مثال مىزند كه بنّايى ، بنا را مىسازد و وقتى آن را ساخت ديگر در بقا محتاج به بنّا نيست . فرزند نسبت به پدر هم همين طور است و . . . شيخ مطلبى را كه قبلًا ذكر كرد پايه قرار مىدهد براى حلّ اين مطلب .\r\nشيخ در اينجا برهان خاصّى اقامه مىكند بر اينكه شئ در بقا هم محتاج به علّت است . ولى فلاسفهء ديگر بيان نزديك ترى دارند كه اوّل آن را بيان مىكنيم .\r\nمىگويند : وقتى شئ را حادث مىكنيم ، ذاتى كه نبود و بعد موجود شد خود اين ذات چگونه است ؟ يا آن است كه وجود لازمهء ذاتش است ، يا عدم برايش ضرورى است و يا وجود و عدم هر دو برايش ممكن است . در صورت اوّل ، چنين موجودى نمىتواند حادث باشد ، بلكه قديم است . در صورت دوم هم محال است كه موجود باشد . پس فقط شقّ سوم باقى مىماند . به تعبير ديگر : ذات حادث ممكن الوجود است ؛ اين ذات نسبتش به وجود و عدم على السويه است و چون اينطور است نيازمند علّت است و حالا كه علّت به آن وجود مىدهد باز هم نسبت اين ذات با وجود همان\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n« امكان » است . پس اين ذات همانطور كه در آن اوّل نياز به علّت دارد در آن بعد و در تمام آنات نيز همين طور است و به علّت محتاج است ؛ پس معنايش اين مىشود كه اين ذات هميشه محتاج به علّت است .\r\nبيانى از اين بهتر ، بيان اصالت وجودىهاست : هنگامى كه علّتى معلولى را ايجاد مىكند ذهن ما مىگويد كه علّت ، وجود دهندهء به معلول است و به آن هستى مىدهد . آن وقت تحليل مىكنيم : اگر « الف » علّت و « ب » معلول است ، « الف » به « ب » چه مىدهد ؟ وجود و هستى . در همهء اعطاءها پنج چيز وجود دارد : معطى ، معطى اليه ، معطى ، اعطاء و اخذ . امّا در باب علّت و معلول چگونه است ؟ نمىشود كه معطى ( هستى ) با معطى اليه دو چيز باشد . معطى و معطى اليه عين يكديگرند ، پس مسألهء اخذ هم از بين مىرود . پس سه مفهوم از اين پنج مفهوم در علّت و معلول ، انتزاعى [ و 
  ] ذهنى هستند ؛ تكثّرى است كه ذهن ما مىسازد ؛ حقيقت نمىتواند كثرت داشته باشد . اكنون ببينيم كه آيا اعطاء و معطى دو چيزند ؟ اگر معطى ( كه در اينجا « هستى » است ) قبل از اعطاء وجود داشته باشد پس وجود معلول ، وجود داشته است . پس ديگر مسألهء ايجاد كردن و علّت و معلول وجود ندارد . پس اعطاء عين معطى است . پس فقط دو چيز داريم : ذات معطى و ذات معطىاليه كه اين دومى . هم معطى است و هم اعطاء . . .\r\nپس اگر در دنيا چيزى باشد كه چيز ديگرى را ايجاد كند اين ايجاد فقط به معناى فوق مىتواند باشد . به همين جهت است كه ملّاصدرا وجود معلول را اضافهء اشراقى علّت مىداند و حاجى سبزوارى نيز در منظومه مىگويد : « و اثر الجعل وجود ارتبط » .\r\nبنابراين بيان ، اساساً محال است كه شئ در حدوث نيازمند به علّت باشد ولى در بقا بى نياز از علّت باشد زيرا اساساً نفس وجود معلول عين اضافه و ايجاد كردن علّت است ؛ هر جا كه ايجادى باشد ، ايجاد عين وجود و عين معلول است .\r\nبا تعبيرى شبيه به همين بيان ، بعضىها مىگويند كه علّيت اصلًا معنى ندارد .\r\nفخر رازى هم ، چنين حرفى دارد كه امروزيها هم خيلى به آن اهميت مىدهند . اصل شبهه در اين است كه مىگويند : علّت به معلول معدوم وجود مىدهد يا به معلول موجود ؟ اگر به معلول موجود وجود مىدهد كه تحصيل حاصل است و اگر به معلول معدوم وجود مىدهد كه اجتماع نقيضين است : معدوم موجود مىشود ، چون عدم كه نمىتواند چيزى را قبول كند ؛ اصلًا وجود ندارد تا بتواند چيزى را قبول كند . مترلينگ هم در كتابهايش روى اين مطلب خيلى تكيه مىكند . حتّى خود شيخ اشراق نيز چنين\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبيانى دارد ، و حتّى در سخنان عرفا هم اين حرفها هست ؛ آنهايى كه اساساً وجود را مساوى با وحدت مىدانند مىگويند وجود مساوى با وجوب است . همهء اينها از اينجا سرچشمه گرفته است كه خيال كرده‌اند افاضه و ايجاد غير از مفاض است در حالى كه چنين نيست .\r\nشيخ در اينجا بيان ديگرى دارد كه البته به همان بيان اصالت ماهيتى نزديك است . اين بيان به اين شكل است كه [ آيا 
  ] شئ قبلًا نيازمند به علت بود ، بعد بى نياز از علّت شد ؟ اگر اينطور باشد اين بى نيازى منشأ مىخواهد . آيا منشئش ذات ماهيت است يا صفتى از ماهيّت يا حدوث قبلى ( يعنى تا حادث نشده نيازمند به علّت است و همين كه حادث شد حال ماهيّت تغيير مىكند و بى نياز از علّت مىشود و ماهيّت مىشود « ماهيّت حادث » ) ؟ بعد شيخ مىگويد حدوث كه نمىتواند منشأ بى نيازى باشد ؛ حدوث خود منشأ نياز اين ماهيّت به علّت بوده است . در واقع چيزى مىتواند منشأ بى نيازى ماهيّت باشد كه از خود ماهيّت باشد ، در صورتى كه حدوث از جانب علّت و خارج از ماهيّت است .\r\nمحشّين به اين بيان ايراد گرفته‌اند ، امّا شيخ حرف ديگرى هم دارد كه آن صحيح است و آن اينكه : حدوث در آن اوّل صادق است ؛ در آنات بعدى كه ديگر حدوث نداريم ، هر چه هست بقاء است ؛ پس حدوثى كه معدوم است نمىتواند منشأ بى نيازى باشد . بعد شيخ مىگويد : اگر ذات ماهيّت ، منشأ بى نيازى بود كه از همان اوّل بايد بوده باشد . بعد صفات ماهيّت را مورد بررسى قرار مىدهيم . يا آن صفت لازمهء ذات است كه پس بايد از اوّل بوده باشد و از همان اوّل اقتضاى وجود مىداشت ؛ و اگر آن صفت حادث است و بعداً به وجود آمده نقل كلام مىكنيم در آن صفت و همين طور الخ كه به تسلسل مىانجامد .\r\nمسألهء جبر و اختيار و ارتباط آن با مسألهء علّيت : از جمله مسائلى كه مورد اختلاف فلاسفه و متكلمين است اين است كه متكلمين در مورد فاعل مختار نسبت به فعل خودش ابا دارند از اينكه او را علّت بدانند ، بلكه او را « فاعل » مىنامند . مثلًا انسان را در كارهاى اختيارى خودش « فاعل » مىنامند ولى علّت نمىدانند . گويى اگر انسان را\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nعلّت فعلش بدانند او را از مختار بودن سلب كرده اند ، و همچنين در مورد خدا . بعد اگر بگوييم چه فرقى مىكند كه لفظ را عوض كنيم ؟ در جواب مىگويند مسأله فقط لفظ نيست بلكه معنا مورد نظر ماست . مىگويند معلول نسبت به علّت ضرورت دارد و لذا عليت با فاعل مختار بودن مغايرت دارد . مىگويند اختيار در آنجايى است كه رابطهء بين اثر و مؤثر رابطهء ضرورت نباشد .\r\nبرخى از متكلمين اصل ضرورت را در جهان انكار مىكنند امّا برخى ديگر مىگويند مانعى ندارد كه بين اثرها و مؤثرها ضرورت وجود داشته باشد امّا هر جا كه فاعل مختار باشد اين ضرورت وجود ندارد . در مورد فعل مختار مىگويند آنكه مؤثر است ذات فاعل است امّا ضرورت ندارد نسبت به اثر ؛ وقتى فاعل مقارن با چيز خاصّى ( مثل زمانى ، مكانى ، . . . ) شد فعل ضرورت مىيابد . ولى حكما اين حرفها را هيچ قبول ندارند زيرا ضرورت بين فاعل و فعل او منافاتى با اختيار فاعل ندارد . مثلًا انسانى را فرض كنيد كه داراى ملكهء تقوا و عدالت نيست ؛ گاهى گناهى را مرتكب مىشود و گاهى مرتكب نمىشود . آيا اين شخص را مختار مىدانيم يا نه ؟ قطعا مختار مىدانيم . اكنون فرض كنيد كه همين شخص در اثر مصاحبت با اتقيا و صلحا داراى ملكهء تقوا مىشود ؛ مىشود مانند ابوذر ؛ يعنى شأن و مقام و روحيه‌اش آنچنان بالا مىرود كه هرگز دروغ نمىگويد يا مثلًا شرب خمر نمىكند ؛ به مرحله‌اى مىرسد كه [ براى او 
  ] انتخاب كار خوب تقريبا حكم ضرورت پيدا مىكند و ترك فعل بد نيز ضرورى مىشود . چنين شخصى به مرحله‌اى مىرسد كه هرگز مرتكب گناه نمىشود . او مراتب معنوى را شهود مىكند . شهود مراتب معنوى براى معصوم مثلًا ، مانند شهود آتش است براى ما . براى ما محال است كه دست خود را وارد آتش كنيم ؛ آيا اين را « جبر » مىگوييم ؟ نه . صفات روحى و شهود معنوى معصوم هم طورى است كه محال است مرتكب گناه گردد ؛ آيا اين جبر است ؟ نه .\r\nخدا هم كه بر اساس نهايت كمال و جمال خود هميشه كار خوب انجام مىدهد و خلقت مىكند ، روزى مىدهد ، . . . مجبور نيست بلكه همان ذات و همان صفات او ملاك اختيار كردن اوست افعال او را . . .\r\nباز گرديم به مسألهء « ملاك نيازمندى به علّت » . گفتيم كه حدوث نمىتواند ملاك نيازمندى به علّت باشد . مثلًا ما شعاع خورشيد را از خورشيد مىدانيم كه اگر خورشيد نباشد شعاعش هم نخواهد بود . حال آيا اينكه اين شعاع بستگى به خورشيد\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدارد متّكى به اين است كه يك وقتى خورشيد باشد و شعاع نباشد ؟ نه ؛ اگر اين شعاع هميشه هم بوده باز پرتو و شعاع خورشيد بوده است و معلول و نيازمند به خورشيد بوده است . وجود معلول نسبت به علّت هم همين طور است . وجود معلول ، وجود پرتوى است . . .\r\nسخن دربارهء عدم انفكاك معلول از علّت است . مثلًا تا دست بنّا حركت مىكند حركت هست ولى هنگامى كه دستش سكون پيدا كند حركت هم از بين مىرود . اكنون به تحقيق دربارهء اين مسألهء بپردازيم :\r\nوقتى كه مىگوييم يك شخص اتومبيل را مىراند ، در اينجا كار مستقيم آن شخص چيست ؟ يكى فشارى است كه روى پدال گاز وارد مىآورد و ديگر اينكه با دستش مثلًا فرمان را هدايت مىكند ولى بقيّهء كارها مربوط به قواى موجود در طبيعت است كه كارها را انجام مىدهند . هنر انسان فقط در اين است كه مىداند چگونه اين قوا را به هم مربوط كند و يك نظمى را ايجاد نمايد . پس اين مسامحه است كه بگوييم معلول باقى است ولى علّت از بين رفته است . در مورد پدر و فرزند نيز همين امر جارى است . پدر از يك نظر مجرايى است براى وجود فرزند ، به اين معنى كه نطفه در وجود او تكّون پيدا كرده است يعنى فقط ظرف است و علّيتى ندارد . پدر را از اين جهت علّت فاعلى مىدانيم كه همان عمل نقل نطفه به رحم مادر را انجام مىدهد . در رحم ، ديگر پدر نيست كه نطفه را رشد مىدهد يا صور جديد به آن مىدهد . با اين تحليل است كه روشن مىشود كه هر علّتى همزمان با معلول وجود دارد . . .\r\nاكنون شيخ در اينجا بحثى را مطرح مىكند كه علل حقيقى چيست و علل عرضى چيست ؟ گاهى يك چيز علّت مىشود ولى علّت بالعرض . مثلًا اگر « الف » علّت « ب » باشد امّا به واسطهء مانعى كه وجود دارد « الف » در « ب » اثر نمىكند ، چنانچه علّت ديگرى مانند « ج » پيدا شود كه اين مانع را بر طرف كند ، در اين صورت « الف » ، « ب » را ايجاد مىكند ولى ممكن است ما اشتباه كنيم و « ج » را علّت بدانيم در صورتى كه علّت واقعى « ب » همان « الف » است .\r\nبراى توضيح مطلب ، مثالى ذكر مىكنيم : انسان مىگويد دارويى را خوردم - مثلًا\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمنيزيم را خوردم - و حالم خوب شد . اكنون جريان امر را مورد تحليل قرار مىدهيم : اغلب داروها چيزهايى است كه با مزاج ناسازگار است و هنگامى كه انسان آن را مىخورد معده مىخواهد هر چه زودتر آن را دفع كند و لذا مقدار زيادى ترشح مىكند و مىخواهد دارو را با سرعت و فشار بيرون كند ، در نتيجه اخلاط و كثافات ديگر معده نيز دفع مىگردد . پس اوّلا دفع اخلاط را خود طبيعت كرده است نه دارو ؛ ثانيا صحّت بدن هم به طريق اولى معلول دارو نيست بلكه به اين علّت است كه حالا اخلاط دفع شده است و مزاج خوب كار مىكند ، غذا را خوب تحليل مىكند و آن وقت خود بدن و خود طبيعت خود را تصحيح مىكنند . پس اگر بگوييم « دارو علّت صحّت است » اين به طور مجاز و بالعرض است .\r\nشيخ مىگويد : « والّذى يظنّ من أنّ الا بن يبقى . . . فالسبب فيه تخليط . . . » يعنى آنهايى كه مسألهء لا ينفك بودن معلول از علت را با ذكر مثالهايى از قبيل وجود فرزند پس از پدر ، و وجود بنا پس از بنّا نقض كردند در واقع بين علل ايجادى و علل اعدادى خلط كرده اند . سخن ما در مورد علل ايجادى است كه مىگوييم محال است كه علّت از معلول جدا شود و الّا علل اعدادى بايد هم از بين بروند زيرا علل معدّه و معينه بايد بر معلول تقدّم داشته باشند بر خلاف علل ايجادى كه در آنها معيّت شرط است . فرق ديگر علل ايجادى و علل اعدادى در اين است كه محال است علل ايجادى غير متناهى باشند ولى علل اعدادى غير متناهى هستند .\r\nشرح : خود علّت را به انواع گوناگون تقسيم مىكنند :\r\nالف . يك تقسيم همين است كه مىگويند علّت بر دو قسم است :\r\n1 . علّت ايجادى يا ايجابى .\r\n2 . علّت اعدادى كه اين علّت اعدادى منشأ امكان معلول است . پس معلول از ناحيهء يكى - يعنى علل اعدادى - امكان و استعداد مىگيرد و از ناحيهء ديگرى - يعنى علل ايجادى - وجوب و فعليت مىگيرد .\r\nب . در اينجا اصطلاح ديگرى هم هست كه علّت تقسيم مىشود به علّت بالذات و علّت بالعرض ( كه بالعرض در اينجا به معنى بالمجاز است ) . در مورد اوّل يعنى علّت\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nبالذات ، ذات بذاته منشأ معلول است ولى در مورد دوم يعنى علّت بالعرض اينطور نيست . آنوقت دو فرض مىشود :\r\n1 . يكى اينكه ذات داراى دو حيثيت است كه از يك حيثيت ، علت است و از حيثيت ديگر ، نه . مثلًا فرض كنيد كه انسانى داراى دو هنر و دو ملكه است : هم طبيب است و هم كاتب و خوشنويس . از آن جهت كه ملكهء كتابت دارد مىنويسد و از حيث طبابت ، طبابت مىكند . اگر بگوييم « الكاتب يعالج » اين درست است ولى از آن جهت كه كاتب است معالج نيست . پس اگر كاتب را علّت معالجه حساب كنيم اين از روى مجاز است .\r\n2 . در يك مورد ديگر هم تعبير علّت بالعرض را به كار مىبرند . مثلًا در مثال مذكور ، انسان از آن جهت كه انسان است معالج نيست و لذا نسبت دادن معالجه به انسان بما هو هو خالى از مجاز نيست .\r\nج . يك اصطلاح ديگر هم هست كه شايد از ميرداماد باشد ولى در كلمات آخوند و حاجى سبزوارى هم هست . در اين اصطلاح ، علل تقسيم مىشوند به علل طولى و علل عرضى . در اين اصطلاح ، علل وجود دهنده را « علل طولى » مىنامند يعنى با معلول در يك عرض نيستند ، علل در مراتب عالى ترند . به عقيدهء اينها آثارى كه در طبيعت پيدا مىشود [ ناشى از طبيعت است 
  ] . مثلًا نموّ درخت ناشى از طبيعت درخت است ؛ آن جوهر است و اين عرض ؛ از آن جوهر اين عرض صادر شده و مقامش مساوى مقام آن جوهر بالاتر است . خود آن جوهر از مقام بالاترى سرچشمه مىگيرد . آن علّت بالاتر را « مفارق » ، « عقل فعّال » و . . . مىنامند . نسبت طبيعت به ماوراء طبيعت ، نسبت يك وجود ضعيف است به يك وجود قوى . خود آن ماوراء طبيعت ممكن است معلول يك علّت ديگرى باشد و تفاوت آنها ممكن است حتّى بيش از تفاوت طبيعت و مفارق بلاواسطه‌اش باشد ، و همين طور ممكن است كه [ آن علت 
  ] ماوراء خود ، ماوراء داشته باشد .\r\nبراهين امتناع تسلسل مىگويد در اين سلسله علل بالأخره نهايت وجود دارد و اينها همه با هم معيّت دارند امّا تسلسل و در نتيجه بى نهايت بودن علل اعدادى محال نيست ، چون علل ايجابيه معيّت دارند [ اما 
  ] علل اعدادى در خيال ما بى نهايت است ولى در خارج و در عالم واقع هميشه قبليها از بين رفته‌اند و موجودها نيز بعداً معدوم مىشوند .\r\nپس گويند علل بر دو قسمند : علل ذاتى طولى ، علل عَرْضى عَرَضى . علل طولى ،\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nعلل بالذات هستند و علل عرضى علل بالعرض هستند . پس فلسفه در واقع دو امتداد و دو بعد علل مىشناسد : يكى عللى كه علوم طبيعى آنها را علل مىداند كه فلاسفه حاضر نيستند به آسانى حتى نام « علل » را بر آنها اطلاق كنند ، و ديگر همان علل طولى ذاتى كه ماوراء زمان و مكان است .\r\nاگر گفته شود كه ما اين علل عرضى مانند پدر و فرزند ، بنّا و خانه ، . . . را حس مىكنيم ولى آن علل طولى و ماورائى را چگونه اثبات مىكنيد ؟ در پاسخ مىگوييم همين قدر كه اين را شناختيم كه معلول است و غير قائم بالذات و از طرفى به حكم برهان عقلى ثابت كرديم كه معلول نمىتواند از علّت جدا شود و بعد مىبينيم كه اين معدّات جدا مىشوند ، پس نتيجه مىگيريم كه بايد علّت ديگرى در طول وجود داشته باشد . آنگاه مىبينيم كه كلّ اين عالم طبيعت ، معلول است مگر اينكه آن را غير معلول بدانيم ( كه چنين فرضى هم نمىشود كرد چه ، معلوليّت از همهء جايش مىبارد ، هر قطعه اش را مشاهده مىكنيم كه نبوده و حادث مىشود ) ، آن وقت علّتش كه نمىتواند در خود طبيعت باشد چون در آن صورت در عرض خود طبيعت خواهد بود . . . پس علّت ماوراء طبيعى وجود دارد .\r\nمسألهء ربط حادث به قديم : « و لكنّ الاشكال ههنا فى شئ و هو . . . » در اينجا اشكالى پيش مىآيد و آن اينكه لازم مىآيد كه علل اعدادى هم معيّت داشته باشند . توضيح اينكه : اين معلول كه در اين زمان حادث شد چرا از قبل و اصلًا از ازل موجود نبود ؟ مىگوييم چون عللش وجود نداشت . آنگاه سؤال مىكنيم از همان آخرين جزء علّت كه قديم است يا حادث ؟ اگر آن آخرين جزء علّت قديم باشد كه باز بايد معلول از قديم موجود بود و اگر حادث باشد نقل كلام در آن حادث مىكنيم كه چرا از قبل موجود نبود و همين طور الى غير النهاية و اين دو اشكال دارد : يكى اينكه به قديم منتهى نمىشود ، و ديگر اينكه تسلسل لازم مىآيد ؛ و اين است كه يك اشكال مهم پيش مىآيد و آن ، مشكل « ربط حادث به قديم » است .\r\nاين اشكال اصلًا در فلسفه مطرح است كه هنگامى كه معلول به وجود مىآيد آيا همهء علل و شرايطش قبلًا وجود داشته يا وجود نداشته است ؟ شقّ اوّل كه نمىشود و گرنه لازم بود كه معلول هم وجود مىداشت . پس لااقل بعضى از علل و شرايط ، مقارن وجود معلول ، موجود شده است . اكنون نقل كلام در آن جزء علل كه مقارن وجود معلول به وجود آمده‌اند مىكنيم و همين طور . . . و اين اشكال از اينجا سرچشمه\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمىگيرد كه انفكاك معلول از علّت محال است و حال آنكه از طرف ديگر ما بالضروره در طبيعت مىبينيم كه اشياء حادثند . روى آن حساب يا بايد هيچ چيز موجود نباشد يا همه چيز از قديم موجود باشد .\r\nاگر جواب بدهيم كه علّت قديم ، قديم است و علّت حادث ، حادث ؛ اشكال بر طرف نمىشود . اينكه علّت قديم ، قديم باشد درست ، امّا اينكه علّت حادث هم بايد حادث باشد جور در نمىآيد چون اگر اين سلسله را غير متناهى هم فرض كنيم باز مجموعهء آنها يك حادث است و علت مىخواهد ، و اگر اين سلسله را متناهى بدانيم باز بدتر مىشود چون آن حادث اوّلى بلاعلّت خواهد بود كه چنين چيزى غير ممكن است . اشكال ديگر اين است كه فلاسفه حادث را بالأخره معلول قديم مىدانند ، آن وقت اين ربط حادث به قديم را چگونه حل كنيم ؟ اين مسألهء « ربط حادث به قديم » در فلسفه مسألهء بسيار مشكلى تلقّى شده است .\r\nشيخ مىگويد : « انّه لولا الحركة لوجب هذا الاشكال ، الّا . . . » چيزى كه اين مسأله را حل كند چيزى است كه از يك جهت حادث باشد و از يك جهت قديم و آن چيز حركت است كه از جهت قدمتش مخلوق قديم و از جهت حدوثش علّت حادثهاست . حركت هم دو جور داريم : يكى مثل حادثات است كه اوّل دارد و مثلًا آخر دارد ، و يكى هم حركتى كه به عقيدهء قدما قديم است و آن حركت فلك است مثلًا . پس مسأله به اين صورت حل مىشود كه بگوييم ماوراء طبيعت از ازل يك حركت ايجاد كرده است كه ذاتش تدرّج است . آنوقت معنى ندارد كه سؤال كنيم چرا همهء اين حركت را يك جا خلق نكرد ؟ مىگوييم اگر همهء اين حركت را يك جا خلق مىكرد ديگر آن حركت نمىبود . آنوقت حركت طبعا روى طبيعت اثرات مختلف مىگذارد . حركت از آن جهت كه يك امر بسيط دائم مستمر و متجدّد ازلى است مربوط به « قديم » است و از آن جهت كه متجدّد است مادر حوادث است .\r\nاينجاست كه مرحوم صدرالمتألّهين يك نظريهء معروفى در مقابل نظريهء شيخ داده است كه بعداً هم مورد قبول واقع شده است . ايشان مىگويد درست نيست كه حركت دورى فلك را رابط بين قديم و حادث بدانيم ، بلكه همان حركت جوهرى عالم خودش رابط است . مىگويد اينكه عالم را ثابت فرض كرده و بعد به دنبال يك حركتى مىگرديد كه اين عالم را تغيير دهد درست نيست . مىگويد خود حركت واقعيّتى نيست ، آنچه كه رابط است نفس خود عالم است ؛ حركت جوهرى عالم است كه رابط\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاست .\r\nگفتيم كه علّت حقيقى و ايجادى هميشه با معلول معيّت دارد و قابل انفكاك نيست ؛ و نيز در پاسخ اين سؤال كه آيا علّت مبقيه همان علت محدثه است يا نه ؟ گفتيم كه هر دو يكى است ، نمىتواند دو تا باشد .\r\nمتكلمين و بسيارى افراد ديگر - مثل امروزيها - مىگويند حرفهاى حكما در مورد علّت و معلول خلاف مشاهدات روزمرّهء ماست مانند پدر و پسر ، بنّا و بنا كه اينها از نظر ما علّت و معلولند ولى از نظر حكما نه . در پاسخ مىگويند كه : شما در اينجا اشتباه و خلط ما بالعرض و ما بالذّات كرده ايد . شما در اينجا خلط كرده‌ايد بين علّت حقيقى و معدّات و شرايطى كه [ زمينه 
  ] را آماده مىكند براى اينكه علّت حقيقى معلول را ايجاد كند . پدر كه علّت ايجاد فرزند نيست . پدر حدّاكثر علّت حركت منى از مكانى به مكان ديگر است و بعد هزاران علل ديگر هست كه نطفه را مىپروراند . فيلسوف هيچوقت اينها را « علّت » نمىشمارد بلكه « معدّ » مىداند .\r\nبعد به مطلب ديگرى رسيديم كه توليد اشكال كرد و گفتيم جواب مفصّلش در آينده خواهد آمد و آن اينكه : علل ذاتى معيّت دارند با معلول ، امّا علل عرضى ( معدّات ) معيّت ندارند . بعلاوه علل ذاتى متناهى هستند ولى لزومى ندارد كه معدّات متناهى باشند ؛ يعنى اين دو نوع علل دو تفاوت با يكديگر دارند . مسألهء مهمّى كه به وجود آمد ربط حادث به قديم بود زيرا به دليل معيّتى كه گفتيم بين علّت و معلول وجود دارد پس اگر حادثى به وجود آيد علّت او نيز حادث است ، نقل كلام در آن علت مىكنيم و . . . حال يا اين حادثها متناهى هستند و يا غير متناهى . فرض دوم كه باطل است و فرض اوّل نيز منتهى مىشود به حادث و اين نيز محال است زيرا اين حادثها بالاخره بايد به قديم منتهى شود . براى حلّ اين مسأله گفتند بايد موجودى باشد كه از يك حيث قديم باشد و از يك حيث ديگر حادث ؛ از جهت قدمش مربوط به قديم و از جهت حدوثش مربوط به حادثات است كه گفتند آن ، يك حركت دورى فلك است . تا اينجا تكرار بحثهاى قبل بود .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nبعد شيخ مىگويد اگر بگوييد هر مخلوقى وجودش مسبوق به عدم است ، اين حرف درستى است ولى ما دو جور عدم داريم : يكى عدم خود اين معلول است در زمان قبل ( عدم مقابل ) ، و ديگر عدم ذاتى ؛ يعنى اين معلول بذاته وجود ندارد يعنى ذاتش اقتضاى وجود ندارد ؛ پس وقتى وجود دارد اين وجود مسبوق است به عدم ذاتى ؛ امّا اين مسبوق بودن ، زمانى نيست ( عدم مجامع يا عدم مطلق ) . موجودى كه وجودش مسبوق به عدم مقابل يا صريح يا . . . باشد وجود كه پيدا مىكند وجود مطلق نيست ؛ وجودش وجود در شئ ديگر است ، و قهراً عدمش هم عدم در شئ ديگر است ( مسبوق به مادّه ) كه اين نوع را « كائن » مىگويند . همين « كائنات » را نيز دو قسم گفته اند :\r\nمعلولهايى را كه از ازل بوده‌اند و مسبوق به عدم مقابل ( عدم زمانى ) نيستند « مبدعات » گويند . در مبدعات قائل به عقول عشره شده‌اند كه از فلاسفهء اسلامى مشّائى ، بو على اين قول را قبول كرده و روى آن اصرار نموده است . مسألهء عقول عشره از ارسطو و حتّى از افلاطون نبوده است بلكه شايد اولين كسى كه به آن قائل شده است افلوطين باشد .\r\nمىدانيم كه در طبيعت ، برخى از امور دفعى است و برخى تدريجى . به عقيدهء شيخ پيدايش جواهر دفعى است ولى آخوند اين نظريه را قبول ندارد . فخر رازى در اينجا شبههء قوى و زيركانه‌اى كرده است و آن اينكه : هنگامى كه چيزى شروع مىشود مثلًا حركتى آغاز مىشود اين ابتداى حركت چگونه است ؟ تدريجى است يا دفعى ؟\r\nببينيد ! اين « ابتدا » كه مىگوييم ، آيا جزئى از حركت است ؟ نه ، بلكه اين شئ ( حركت ) كه وجود ممتدّى دارد ابتدائش همان حد او در طرف اوّل است و اين حد ، اعتبارى است و وجود واقعى ندارد . سكون در زمان است و حركت هم در زمان است . حال آنجا كه زمان تبديل به حركت مىشود آيا يك فاصلهء زمانى است كه حدّ فاصل در آن است ؟ نه ، بلكه مثل يك صفحه‌اى كه يك قسمتش سفيد و قسمت ديگرش سياه باشد ، سكون و حركت هم زمان را اشغال كرده اند .\r\nاكنون پس از اينكه دانستيم كه امور بر دو نوعند : دفعى و تدريجى ، و پس از\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nپاسخ به شبهه فخر رازى ، مىگوييم كه فاعلها نيز بر دو نوعند : فاعل دفعى و فاعل بالتحريك . ولى اصطلاح حكماى الهى و اصطلاح طبيعيون در اين مورد متفاوت است . حكماى الهى اگر فاعل دفعى و فاعل بالتحريك را به كار برند اصطلاح آنها با اصطلاح طبيعيون فرق دارد . هنگامى كه طبيعيّون مىگويند « فاعل مبدأ حركت است » مقصودشان اين نيست كه فعل دفعى منظور نيست ، بلكه آنها حركت را مطلق انتقال از حالى به حالى گويند و لذا كون و فساد را نيز شامل مىشود .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nالفصل الثّالث فى مناسبة ما بين العلل الفاعلية و معلولاتها\r\nاين فصل بر خلاف فصل گذشته چندان مفيد نيست و لذا در كتابهاى متأخرين هم زياد مطرح نشده است چون مبانى و اساس مباحث ، زياد فرق كرده است .\r\nاصل بحث از اين قرار است كه آيا علّت و معلول از نظر شدت و ضعف و تساوى چگونه اند ؟ آيا هميشه علّت اشدّ است يا مانعى ندارد كه علّت با معلول مساوى و يا حتّى انقص از معلول باشد ؟\r\nگويند علّت و معلول دو قسم است : يك وقت علّت و معلول متّحد در نوعند ، و يك وقت علّت و معلول مختلف در نوعند . مثال قسم اوّل اينكه مثلًا بگوييم انسانى ، علّت براى انسانى ديگر است . مثال قسم دوم اينكه مثلًا نفس انسان مبدأ يك حركت مىشود ( جوهرى مبدأ يك عرض مىشود ) كه نه تنها از لحاظ نوعيّت مختلفند بلكه از نظر مقولات هم متفاوتند .\r\nشيخ گويى احساس مىكرده است كه مسائل اين فصل بيشتر با « طبيعيّات » ارتباط دارد و لذا عقل نمىتواند در اين مسائل حاكم مستقل باشد و لذا اغلب ، مطالب را با ترديد ذكر كرده است .\r\n[ اكنون لازم است كه چندين مسأله را به عنوان مقدّمهء بحث ذكر كنيم 
  ] :\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nمسألهء « جعل »\r\nيك مسأله‌اى هست كه در زمان شيخ اصلًا طرح نشده است و لذا [ شيخ 
  ] هم نظرى در اين مورد ندارد و آن مسألهء « جعل » است كه اين مسأله در كتب آخوند و متأخرين هست ولى در [ كتب 
  ] شيخ نيست .\r\n[ مسأله از اين قرار است كه 
  ] آيا جعل ( ايجاد ) به وجود تعلّق مىگيرد يا به ماهيّت ؟ موجد ، آيا ذات و ماهيّت معلول را ايجاد مىكند و يا اينكه به ماهيت معلول وجود مىدهد ؟ مثلًا فرض كنيد فاعلى مىخواهد ايجاد آتش كند ؛ آيا فاعل كه « نار » را جعل مىكند به اين معنى است كه ماهيّت نار را اعطا مىكند و آنوقت از اين ماهيت ، وجود انتزاع مىشود - كه در اين صورت وجود يك امر اعتبارى مىشود - يا بالعكس ، فاعل افاضهء وجود نار را مىكند ؟\r\nنظر سومى هم هست كه جعل به « صيرورت » تعلّق مىگيرد ؛ يعنى [ فاعل 
  ] نسبت ميان ماهيّت و وجود را جعل مىكند يعنى يجعل الماهيّة موجودة .\r\nمرحوم آخوند معتقد است كه از برخى كلمات شيخ بر مىآيد كه جعل به وجود تعلّق مىگيرد ، ولى ما آن كلماتى از شيخ را كه مفيد اين معنا باشد در جايى نديده ايم .\r\nمرحوم ميرداماد خودش قائل به جعل ماهيّت بوده و گفته است كه شيخ هم بر اين عقيده بوده است .\r\n[ پاسخ صحيح آن است كه جعل به وجود تعلّق مىگيرد نه به ماهيّت ، زيرا 
  ] انسان را پس از اينكه انسان فرض كرديم ديگر انسانيّت نه برايش قابل سلب است نه قابل اثبات . پس جاعل ، انسان را انسان نمىكند . انسانيّت براى انسان بالضروره ثابت است . آن كه قابل فرض است اين است كه فاعل ، انسان افاضه كند ( جعل بسيط ) .\r\nيكى از اشتباهات منطق ديالكتيك در همين جاست . منطقيّين مىگويند سلب شئ از نفس محال است ؛ انسان انسان است بالضرورة . معناى اين سخن اين است كه اگر يك شيئى را انسان فرض كنيم ديگر محال است كه انسانيّت از او سلب شود . سلب ذات از خودش محال است . اينها [ يعنى پيروان منطق ديالكتيك 
  ] فكر كرده‌اند كه مقصود اين است كه وقتى چيزى انسان شد بايد انسان باقى بماند و لذا اين منطق ، منطق جامد است و مخالف تكامل است . در صورتى كه چنين نيست ، بلكه مقصود\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمنطقيّين اين است كه يك شئ يا يك موجود با فرض انسانيّت بايد انسان باشد امّا نه اينكه اين شئ هميشه بايد انسان باشد . اگر تغيير كرد ديگر فرض انسان در او نمىشود و لذا انسان هم نيست .\r\nمتأخرين از زمان آخوند به اين طرف معتقدند كه جعل به وجود تعلّق مىگيرد براى هر نوع فاعلى ، چه ذاتى ، چه معدّى ، . . .\r\n2 . اصطلاح « وجود خاص » : نكتهء ديگر اينكه در مورد اصطلاح شيخ ، در اوّل الهيّات شفا خوانديم كه اصطلاحى بوده است كه قديم‌تر از زمان شيخ هم بوده ولى امروز متروك شده است و آن ، اصطلاح « وجود خاصّ » است كه مقصود از آن « ماهيّت » است .\r\n3 . مسألهء تشكيك : مقدمهء ديگر ، مسألهء تشكيك است كه در منطق مطرح است . در منطق مىگويند كلّى يا متواطى است يا مشكّك . در متواطى ، نسبت كلّى به افراد ، متفاوت نيست . امّا در مشكك ، كلى بر افراد به تفاوت صدق مىكند ؛ يك فرد اولويت دارد به كلّى تا فرد ديگر .\r\nشيخ معتقد است كه كلّى مشكّك در مواردى است كه كلّى ، ذاتى افراد نيست . به نظر او كلّىهاى عرضى است كه مىتواند مشكّك باشد . مثلًا انسان ، علم ، شيرينى ، اينها نسبت به افرادشان نمىتوانند مشكّك باشند امّا « عالم » مىتواند مشكك باشد ، زيرا . . .\r\nامّا شيخ اشراق گفت كه كلّى مشكّك مىتواند ذاتى افرادش باشد ؛ يعنى كلّى مشكّك مىتواند نوع يا جنس يا فصل يا عرضى عام يا عرضى خاص هم باشد ، و لذا قائل به تشكيك در ماهيّت شد . بعدها كه اصالت وجود مطرح شد معلوم شد كه اصولا تشكيك در وجود است نه در ماهيّت . تمام حرف شيخ يا حتّى شيخ اشراق در مورد تشكيك در ماهيّات بود . ملّاصدرا گفت كه تشكيك اصلًا از باب ماهيات خارج است ؛ تشكيك ، بالذّات در وجود است و اگر در كلياتى باشد بالعرض است ؛ در كلياتى است كه با وجود ارتباطى دارند .\r\nاوّل شيخ مقدّمه‌اى ذكر مىكند كه فاعلها بر دو قسمند :\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n1 . گاهى فاعل ، فعلى مانند خود و از نوع خود ايجاب مىكند ، مثل اينكه نارى علّت نارى بشود ( البتّه در اينجا علّت واقعى ، آتش نيست بلكه نار اوّل علت معدّه است ، لذا ما با تسامح صحبت از علّت مىكنيم ) .\r\n2 . و گاهى علّت و معلول داخل در دو نوعند ، مثل اينكه علّت جوهر و معلول عرض باشد ، يا علّت كيف و معلول كمّ باشد ( كه در اين دو مثال علّت و معلول از دو مقولهء مختلفند ) و يا هر دو از يك مقوله ولى از دو نوع باشند .\r\nدر قسم اوّل اين سؤال مطرح است كه در عين اينكه نوع واحدند آيا اشدّيت و اضعفيّتى در كار هست يا نه ؟ شيخ گويد مشهور اين است كه علّت ، اشدّ از معلول است . بعد گويد اين موضوع نه روشن است و نه به طور عموم قابل قبول است . بعد تعبيرى مىكند كه قدرى مبهم است . مىگويد : بلى ، اين موضوع به كلّيتش درست نيست مگر آنجايى كه علّت ، مفيد وجود و حقيقت معلول باشد ؛ در اينجاست كه علّت و معلول هر دو ، نوع واحد هستند و علّت ، اشدّ و اقوى است . سپس مطلب را از سر شروع كرده ، تقسيمات متعددى مىكند و مطلب را تطويل مىدهد . امّا آن جهت ابهام در بيان شيخ اين است كه معلوم نيست آيا مقصود شيخ علّت وجود است در مقابل علّت حركت ، يا مقصودش وجودى است كه متأخرين در مقابل ماهيّت به كار مىبرند ؟\r\nآن وقت آيا نظر شيخ اين بوده كه گاه علّت ، موجد وجود است و گاه موجد ماهيّت ؟\r\nاحتمال ديگر اينكه گفتيم شيخ در بعضى جاها « وجود خاص » را به معناى همان ماهيّت به كار مىبرد .\r\nچيزى كه در اينجا قابل ذكر است اين است كه در منظومه هم يكى از ادلّهء « اصالت وجود » اين است كه : آنجايى كه فردى از يك نوع ، علّت مىشود براى فردى از همان نوع ، مثلًا نار براى نار ، اگر ماهيّت اصيل باشد لازم مىشود كه ماهيّت نار علّت باشد براى ماهيّت نار ، در صورتى كه مىدانيم كه از طرفى ماهيّت دو نار فرقى با يكديگر ندارند و از طرف ديگر علّت بايد اشدّ از معلول باشد . پس ماهيّت ، علّت براى ماهيّت نتواند بود و وجود بايد علّت باشد براى وجود . . .\r\nشيخ به اين مطلب معتقد است كه اگر مادهء معلول داراى معاوق و مضادّ باشد\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاثرى كه معلول مىگيرد نمىتواند از اثر علّت بيشتر و يا با آن مساوى باشد . ولى مرحوم آخوند اين حرف را قبول ندارد . مرحوم آخوند مىگويد : اوّلًا طبيعت مركّب مغاير است با طبيعت عناصر موجود در آن و نمىتوان گفت مضادّ با آنهاست . ثانياً مطالبى كه شيخ گفته است مخالف اصول مورد قبول خود شيخ است ، و خطاب به شيخ مىگويد : از اين علل به عنوان « معدّات » [ ياد 
  ] كرديد و گفتيد علل خارجى ، مادهء معلول را آماده مىكند و سپس از درون آن ماده اثر ظاهر مىشود و معلول موجود مىگردد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nالفصل الرابع فى العلل الاخرى العنصرية و الصورية و الغائية\r\nدر ابتداى بحث علل گفتيم كه علّت به چهار قسم تقسيم شده است و شيخ گفت علل به يك اعتبار چهار تا و به يك اعتبار پنج تاست و اين بحث قبل از اين بيان شد ؛ و در فصول قبل راجع به علّت فاعلى سخن گفتيم . اكنون به بحث پيرامون علل ديگر يعنى علّت مادّى ، علّت صورى و علّت غائى مىپردازيم .\r\nتعريف علّت مادّى به معناى اعم : « علّت » به معناى اعم يعنى چيزى كه وجود شئ وابسته به آن چيز است ( ما يتوقّف عليه وجود الشئ ) ؛ و « علّت مادى » به معناى اعم يعنى آن چيزى كه حامل استعداد شئ است . فلاسفهء مشّاء چون معتقدند كه هر حادثى در طبيعت ، حدوثش موقوف است به اينكه امكان وجودش از قبل وجود داشته باشد ولى امكان و استعداد شئ ، قائم بالذات نيست بلكه در يك چيز ديگرى وجود دارد و آن چيز است كه حامل اين استعداد است ، چيزى را كه محلّ استعداد است اصطلاحا « مادّه » خوانده‌اند كه گاهى بجاى « مادّه » كلمهء « عنصر » را به كار مىبرند .\r\nاقسام علل مادّى : بعد معلوم مىشود كه ما اقسام متعدّد عنصر داريم . تقسيم‌بندى شيخ از اين قرار است :\r\n1 . گاهى يك شئ خودش به تنهايى علّت مادى است براى شئ ديگر .\r\n2 . و يك وقت به ضميمهء شئ ديگر ، علّت مادى مىشود براى شئ ديگر .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر حالت اوّل ، يا اين است كه براى پيدايش شئ ديگر نيازى به هيچ گونه تغييرى در اين شئ - از زيادت و نقصان جوهرى يا عرضى و حتّى حركتى - نباشد ، كه در اين مورد مادّه را « موضوع » نيز مىگويند ، مثل استعدادى كه در كاغذ براى نوشتن بر روى آن وجود دارد : « فتارة يكون كما للّوح الى الكتابة » . يا آنكه علّت مادى براى پيدايش و ايجاد ، احتياج به چيزى دارد كه آن ، يا زيادت است يا نقصان . مثلًا كودك استعداد دارد كه مرد شود : « و تارة يكون كما . . . و للصبىّ إلى الرجل » . روى مبناى شيخ ، كودك همان مرد و مرد همان كودك است و تفاوت آنها فقط در حجم و كمّيّت است ( كه اين سخن البته مبنى بر اين عقيدهء شيخ است كه نفس از كودكى تا بزرگى يكسان است ) .\r\nوجه ديگر آن است كه بايد چيزى از شئ كم شود كه خود چندين وجه دارد :\r\nالف . مانند هنگامى كه مثلًا سيب سبز بخواهد سرخ شود . اين سيب مستعدّ است براى سرخ شدن ولى بايد سبزى از آن زائل شود ( نقصان و تغيير عرض ) : « تارة يكون مثل ماللأسود الى الأبيض » .\r\nب . يك وقت زوال جوهرى است . مثلًا وقتى بخواهيم چوب را صندلى بسازيم بايد از همان جوهر چوب بتراشيم .\r\nج . گاهى بايد صورت از بين برود مثل آب كه بخواهد هوا شود : « و تارة يكون كما للماء الى الهواء » .\r\nد . گاهى چندين صورت بايد عوض شود . . . : « و تارة يكون كما للمنى الى الحيوان ، فانه يحتاج . . . » .\r\nدر حالت دوم ( كه احتياج به ضميمه است ) باز دو حالت وجود دارد :\r\n1 . حالتى كه تغيير كيفى لازم است ، مثل تركيب چند مادهء شيميايى كه شئ ديگرى را به وجود مىآورد .\r\n2 . حالتى كه فقط « ائتلاف » است يعنى مخلوط بودن .\r\nمسأله : در ارتباط با علّت صورى و علّت مادى مسأله‌اى مطرح مىشود مربوط به منطق صورى و آن مسألهء « قياس » است . ما در قياس دو مقدمه داريم و يك نتيجه ( صغرى - كبرى - نتيجه ) مثلًا :\r\nزيد اهل شيراز است ( صغرى ) .\r\nشيرازيها مردمى خون گرم‌اند ( كبرى ) .\r\nپس زيد آدم خون گرمى است ( نتيجه ) .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبعضى گفته‌اند نتيجه چيزى جدا از دو مقدّمه نيست . گفته‌اند صغرى و كبرى مثل ماده هستند و نتيجه مثل صورت ، ولى اين آقايان ( فلاسفهء ما ) اين مطلب را رد مىكنند و مىگويند دو مقدّمه ، نتيجه را ايجاد مىكنند . مىگويند علم به نتيجه ، علم جديدى است و به منزلهء فرزندى است كه از دو مادر متولد مىشود .\r\nابو سعيد ابوالخير هم به بوعلى گفت : هنگامى كه مىگوييد : « الف ب است ، و هر ب ج است ، پس الف ج است » شما از كجا مىگوييد كه « هر ب ج است » ؟ آيا همهء « ب » ها « ج » است يا بعضى از آنها ؟ قطعا همهء « ب » ها « ج » است و از جمله خود همين « ب » و حال آنكه شما تازه مىخواهيد به كمك نتيجه اين مطلب را ثابت كنيد . بوعلى جواب خوبى داده است ؛ گفته است كه با علم به كبرى ، ما به طور اجمالى علم به نتيجه داريم و با علم به نتيجه ، علم تفصيلى پيدا مىكنيم . مثلًا فرض كنيد كه حتماً مىدانيم كه همهء شيرازيها خون گرم‌اند ، امّا آقاى  x  را كه شيرازى است نمىدانيم كه شيرازى است ؛ آيا مىدانيم كه او خون گرم است يا نه ؟ جواب اين است كه هم مىدانيم و هم نمىدانيم . تحت « هر شيرازى » مىدانيم كه خون گرم است ولى تحت « شيرازى بودن » نمىدانيم . « شيرازى بودن » در صغرى به اثبات مىرسد و « هر شيرازى » مربوط به كبرى است . مقصود از برهان نيز به قول شيخ علم تفصيلى است .\r\nجواب پرسشى در مورد وحدت خداوند : وحدت در خداوند حتّى به اين معنا نيست كه بتوان از آن عدد ساخت . در آحاد ، درست است كه يك واحد ، عدد نيست ولى استعداد عدد شدن دارد يعنى مىتواند با واحدهاى ديگر جمع شود و خلاصه استعداد تكرّر دارد و از آن ، عدد و كثرت به وجود مىآيد . امّا وحدت خداوند ، وحدت عددى نيست ؛ يعنى واحدى نيست كه مثل واحد اعداد ، قابل تكثّر و قابل تكرّر باشد .\r\nمادّه يا هيولى : مادّه يا هيولى همان حامل استعداد است به معناى عام . هر چيز از آن جهت كه امكان وجود شئ ديگرى هست « ماده » گفته مىشود . آيا در عالم چيزى هست كه هيچ حقيقتى و جهتى نداشته باشد جز مادّه بودن ؟ اين همان چيزى است كه « مادّهء اولى » و « مادّة المواد » ناميده مىشود ، چيزى كه هيچ حيثيتى و هيچ فعليّتى ندارد و هيچ صفتى ندارد مگر صفت مادّه بودن . مادّهء اولى عرض نيست ، جوهر است امّا\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nجوهرى اضعف وجودا از عرض .\r\nعنصر : يك چيز از آن جهت كه از « او » و « يك چيز ديگر » شئ سومى درست مىشود ، در صورتى كه خود او از شئ ديگرى درست نشده باشد « عنصر » ناميده مىشود .\r\nاسطقس : اگر مركّبى را در نظر گرفته و آن را تحليل به عناصر كنيم ، آن عناصر را از اين جهت « اسطقس » مىنامند .\r\nچيزى كه در اينجا بايد اشاره كرد فرق بين تجزيه و تحليل خارجى با تجزيه و تحليل ذهنى است . يكى از كارهاى مهمّ فلسفه كه از علوم برنمىآيد مسألهء تفكيك فعاليتهاى ذهنى است از جنبه‌هاى خارجى و عينى كه اشتباهات ميان اينها سبب اشتباهات بسيارى در قضاوت مىشود . همان گونه كه در خارج ، اجزاء تركيب مىشوند و مركّب را به وجود مىآورند ، در ذهن نيز همين طور است ؛ و نيز همان گونه كه مركّب در خارج به اجزائى تحليل مىشود مفاهيم مركّب نيز در ذهن تحليل مىشوند امّا نوع تجزيه و تركيب خارجى و تجزيه و تركيب ذهنى فرق مىكند .\r\nذهن اشياء را مىبيند و از آنها مفهوم كلّى و سپس مفاهيم نوع و جنس و . . . و جنس الاجناس را مىسازد . اى بسا افرادى كه تحليل ذهنى را با تحليل خارجى اشتباه مىكنند . اين است كه در تحليل خارجى به اسطقس مىرسيم و در تحليل ذهنى به جنس و فصل : « ما ينحلّ اليه الشئ فى الخارج هى اسطقس و ما ينحلّ اليه الشئ فى الذهن هوالجنس و الفصل » .\r\nاكنون شيخ مىگويد : « و قد علمت ان الشئ الواحد يكون صورة و غاية و مبدأ فاعليّا من وجوه مختلفة » يعنى شئ واحد ممكن است از يك نظر صورت باشد ، از يك نظر فاعل ؛ از يك نظر قابل و از يك حيث ديگر علّت غائى . يك مثال ساده در اين مورد خود « انسان » است كه علّت مادى است براى كتابت ، علّت صورى است براى مادهء بدن ، علت غائى است براى نطفه و علّت فاعلى است براى حركات خودش . اين ، به يك معناى خيلى ساده بود ولى به معنايى دقيق‌تر ، يك چيز از جهتى علّت فاعلى خود و نيز علّت غائى خود است ، هر دو از يك حيث نه از دو حيث . چطور ؟ مثلًا فرض كنيد در صناعت ، يك بنّا كه خانه‌اى را مىسازد ، بنّا به اعتبار ملكهء بنّائى علّت فاعلى است و سكونت در خانه علّت غائى است . علّت مادّى و صورى هم كه واضح است . حال همان علّت غائى به يك اعتبار علّت فاعلى هم هست يعنى علّت فاعل بودن فاعل\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nاست . آن علّت غائى به حسب وجود عينى خارجى ، علّت غائى است امّا وجود ذهنى آن علّت غائى ، در بنّا فاعليّت به وجود مىآورد ؛ يعنى علّت فاعلى بالقوّه را بالفعل مىكند .\r\nخود علّت فاعلى هم گاهى مىتواند علّت غائى شود . در آنجا كه فردى از يك نوع ، فرد ديگرى از همان نوع را ايجاد مىكند و مثلًا پدرى كه پسر را توليد مىكند ، در اينجا علّت غائى پسر است يعنى خود انسان است ؛ علّت فاعلى هم كه انسان بود ؛ پس علّت فاعلى و علّت غائى يكى مىشود ؛ امّا اين وحدت ، وحدت نوعى است نه وحدت شخصى ، زيرا پدر و پسر يك نوعند ولى يك شخص نيستند .\r\nيك مطلبى كه بحث مفصّل‌ترش در فصل بعد مىآيد اين است كه :\r\nاوّلًا فاعل بر دو نوع است : فاعل كامل و فاعل ناقص .\r\nفاعل ناقص در فعل خودش به آلات و چيزهاى ديگر متوسل مىشود . اين مانند فاعل طبيعى و صناعى است . مثلًا نفس ما اراده مىكند ، چشم ما مىبيند ، گوش مىشنود ، . . . تمام كارهايى كه انسان انجام مىدهد منشئش نفس است امّا نفس به واسطهء قواى مختلف كارهاى مختلف انجام مىدهد . اگر مثلًا قوّهء ابصار از چشم گرفته شود ديگر نفس قادر به ديدن نيست .\r\nدر فاعلهاى صناعى ، فاعل از خارج عمل مىكند ؛ آن قوه‌اى كه منشأ اين فعل است در خود اين مادّه وجود ندارد . هيچ فاعل صناعى هم نمىتواند كارى را بدون استفاده از آلات و ابزار انجام دهد . اين احتياج به آلات ، به علّت نقص فاعل است .\r\nامّا فاعل كامل ، بذاته ابداع مىكند فعل خودش را ، مثل ذات پروردگار كه از هيچ آلتى استفاده نمىكند ؛ تازه هر آلتى فعل و مخلوق اوست ؛ كما اينكه نفس انسان هم همين طور است كه اگر به مرحله‌اى از كمال برسد مىتواند از آلات - يا لااقل برخى از آنها - استقلال و بىنيازى پيدا كند .\r\nخواب ديدن مثال خوبى است براى تبيين مفهوم فاعل كامل . خواب ديدن چگونه است ؟ آيا [ انسان در خواب 
  ] نمىبيند و خيال مىكند كه مىبيند ، يا مىبيند ولى شئ در مقابل چشم او نيست ؟ . . . جواب اين است كه در حال خواب عين آنچه كه\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nدر بيدارى حاصل مىشود ( وجود صورت نفسانى مرئى در نفس ) حاصل مىشود بدون آنكه احتياجى به وجود خارجى مرئى در نزد چشم باشد .\r\nمرتبهء عالىتر اين است كه نفس چيزى را از درون ببيند و در خارج هم همان را ايجاد كند .\r\nما گفتيم كه : « قد يكون الفاعل و الصورة و الغاية واحدا . . . » . شيخ مىگويد : « يشبه أن تكون الامور الطبيعية صورها عندالعلل . . . » يعنى صورت فعل و غايت فعل در فاعلهاى طبيعى در فاعلى اعلى وجود دارد و يا به صورت تسخير در خود طبيعت وجود دارد . اگر انسان يك فعل صناعى ايجاد مىكند درست است كه بگوييم « صورت » به شكل غايت در انسان وجود دارد ؛ امّا در مورد يك گياه كه مثلًا رشد مىكند چطور ؟ شيخ مىگويد فاعل بالاترى هست كه « عقل فعّال » ناميده مىشود و مثلًا غايت رشد اين گياه در آن عقل فعّال وجود دارد يا اينكه به طور تسخير در خود گياه است . شرح اين مطلب در فصل بعد مىآيد .\r\nعلّت غائى : شيخ اكنون به « علّت غائى » مىپردازد و مىگويد : « و أما الغاية فهى مالأجله يكون الشئ » . انسان در كارهاى خود غايت دارد ؛ مثلًا اين فعل را براى آن نتيجه انجام مىدهيم . پس در اينجا دو چيز وجود دارد : يكى اينكه اين فعل بايد رسانندهء به آن چيز باشد ، ديگر اينكه فاعل اين كار را براى آن غايت انجام داده است ؛ يعنى اگر آن غايت نبود اين فعل را انجام نمىداد .\r\nفعل در خارج منتهى به غايت مىشود ولى اگر براى غايت نبود اساساً اين فعل به وجود نمىآمد . در افعال اختيارى انسان ، چنين است امّا در مورد بقيهء موجودات و افعال چطور ؟ شيخ مىگويد يك وقت غايت در فاعل است و يك وقت در خارج فاعل . مثلًا انسان مسابقه مىدهد براى اينكه غلبه كند ؛ غلبه را دوست دارد براى اينكه شادمان مىشود ، حس برترى طلبىاش ارضاء مىشود . غايت ، سرور است كه در خود فاعل وجود دارد . يك جا غايت در قابل وجود دارد . فعلهاى طبيعى اينطور است : سنگى كه حركت مىكند و پايين مىآيد براى اينكه خود سنگ كه حركت را قبول كرده است به زمين برسد . يا مثلًا گياه كه رشد مىكند . يك وقت غايت در شئ سوم است ، مثل اينكه كارى را انجام مىدهيد براى به دست آوردن رضايت شخص سومى ، مثلًا فرهاد كوه مىكند براى اينكه شيرين راضى بشود .\r\nمرحوم آخوند به اينها خدشه وارد مىكند و مىگويد غايت در همه جا به فاعل\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبر مىگردد و . . . چون مثلًا رضاى شيرين را براى چه مىخواهد ؟ اگر نسبت به رضاى او بىتفاوت مىبود و از خويش شادمان نمىشد كوه نمىكند . شيخ بعد وارد فصل ديگرى مىشود كه فصل مهمّى است .\r\n* * *\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nالفصل الخامس فى اثبات الغاية و حلّ شكوك قيلت فى إبطالها ، و الفرق بين الغاية و بين الضرورى و تعريف الوجه الّذى تتقدّم به الغاية على سائر العلل و الوجه الّذى تتأخّر به\r\nشيخ در اين فصل چند مطلب را مطرح مىكند :\r\nالف . يكى فى اثبات الغاية : « غايت » به اين صورت تعريف مىشود كه : « الغاية هى مالأجله الوجود » . حال آيا مىتوانيم اين غايت را براى همهء موجودات اثبات كنيم ؟ در اينجاست كه چند اشكال مطرح مىشود :\r\n1 . اشكال اوّل اينكه وقتى مىگوييم : « علّت غائى وجود دارد » در اينجا غير انسان را با انسان مقايسه كرده‌ايم آن هم نه در همهء افعال او ، بلكه در افعال اختيارى او . وقتى كه فاعل ، شاعر نيست و طبيعت ، كور و كر و ناآگاه است اين سخن صحيح نيست كه بگوييم در فعل خودش غايت دارد و مثلًا بگوييم ابر مىبارد براى اينكه زمينها خرّم شود و باد مىوزد براى اينكه لقاح صورت گيرد . . . ؛ اين « براى » ها معنى ندارد .\r\n2 . اشكال ديگر كه شيخ در اينجا ذكر نكرده ولى در « الهيات بالمعنى الاخص » آورده است اين است كه غايت در هر فاعل شاعرى صحيح نيست ، بلكه فقط در فاعل شاعر ناقص صحيح است ، زيرا او ( فاعل شاعر ناقص ) كارى مىكند تا به آنچه ندارد برسد ، ولى فاعل كامل اگر چيزى را به عنوان غايت ندارد براى آن است كه امكان آن چيز براى ذات او نيست ، لذا در مورد واجب تعالى معنى ندارد كه بگوييم\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nغايت دارد ؛ بخصوص بنا بر حرف مرحوم آخوند كه گفتيم غايت هميشه به خود فاعل برمىگردد .\r\n3 . اشكال سوم اينكه غايت در انسان هم به طور مطلق صادق نيست . انسان هم داراى دو نوع فعل است : فعل طبيعى غيرارادى و فعل ارادى ، و فعل طبيعى غيرارادى مشمول غايت نمىگردد .\r\n4 . اشكال چهارم اينكه غايت حتى در افعال اختيارى انسان هم كليت ندارد .\r\nاى بسا افعال اختيارى كه بدون غايت انجام مىشود و آن ، چيزهايى است كه « عبث » و « بيهوده » مىناميم . پس علّت غائى منحصر مىشود به پاره‌اى از افعال اختيارى انسان ، نه در طبيعت و نه در قسمتى ديگر از افعال انسان و نه در ماوراء الطبيعه . پس چگونه اين موضوع كوچك را به همه جا تعميم داده‌ايد ؟\r\nب . مطلب ديگرى كه شيخ مطرح مىكند فرق بين « غايت » و « ضرورى » است .\r\nفاعل وقتى كارى را براى غايتى انجام مىدهد چيزهاى ديگر بالتبع و به ضرورت حاصل مىشود كه غايت نيست .\r\nاشكالات ديگر نيز بر نظريهء غايت شده است كه عبارتند از :\r\n1 . غايت يعنى آن كه كار براى او صورت مىگيرد ( ما يسكن لديه ) لذا اگر چيزى آخر نداشته باشد غايت هم نمىتواند داشته باشد ، و ما در طبيعت چيزهايى داريم كه انتها ندارد . خود حكما قائل به حركت فلك‌اند كه انتها ندارد ، پس غايت ندارد : « و ايضا هاهنا مثل حركة الفلك ، فانه لاغاية لها فى ظاهر الامر » .\r\n2 . اشكال ديگر در مورد كون و فساد است : « و الكون و الفساد لاغاية لهما فى ظاهر الظن » . كون ، غايت فساد است يا عكس آن ؟ غايت اينها چيست ؟\r\n3 . در بعضى موارد ديگر بالقوّه اينطور است و اصل اشكال اين است كه ممكن است كسى بگويد : گاهى اوقات مىتواند براى هر غايتى ، غايتى باشد ، پس در حقيقت غايتى وجود نخواهد داشت زيرا اين سلسلهء غايات تا بىنهايت ادامه خواهد يافت .\r\nمثلًا ذهن ما مقدماتى را تشكيل مىدهد براى رسيدن به نتيجه ؛ تازه آن نتيجه مقدّمه مىشود براى رسيدن به نتيجهء ديگر و . . . و اين ، بالقوّه براى همهء نتيجه‌هاست ؛ پس در جايى سكون حاصل نمىشود ؛ پس غايت در اينجا چيست ؟\r\n4 . اشكال ديگر در مورد اتفاق و تصادف است . اگر مقدّمه‌اى منتهى به نتيجهء خود بشود نمىگوييم « اتّفاقى » است . امّا مىگوييم - مثلًا - اتومبيل از ميدان شاه به طرف\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاميريّه حركت كرد و اتومبيل ديگر از طرف مقابل مىآمد و اتّفاقا در اميريّه تصادف كردند . در اينجا مىگوييم « اتّفاقا » ، زيرا لازمهء هيچيك از حركتها اين تصادف نيست .\r\nاينجاست كه مىگويند بسيارى از حوادث عالم به اتّفاق رخ مىدهد ؛ شايد تمام عالم به اتّفاق رخ داده باشد .\r\nحال اين مسأله در مورد عالم طبيعت مطرح مىشود كه مثلًا اينكه اين درخت به اين حد رسيده است و اين مسير را طى كرده است آيا از قبيل حركت اتوبوس است از ميدان شاه و رسيدن به گمرك كه نتيجهء لازم است و يا از قبيل آن تصادف است ؟ در طبيعت ، آيا از همان سلّول اوّل يا قبل از آن ، در بطن طبيعت ، اين غايت بوده است كه به انسان برسد و يا اينكه يك طبيعت از مسيرى مىرفته و طبيعتى ديگر از مسير ديگر مىرفته و اينها به هم برخورد كرده‌اند و چيزهايى را به طور اتفاقى ايجاد كرده‌اند ؟ . . .\r\n5 . مسألهء ديگر هم مسألهء عبث است .\r\nاشكالات راجع به مسألهء غايت را مطرح كرديم ؛ اكنون به پاسخ آنها مىپردازيم :\r\n1 . مسألهء اتفاق : شيخ مىگويد بحث « اتّفاق » را در طبيعيات مطرح كرده‌ايم و در اينجا ديگر بحث نمىكنيم . ولى ما بحث « اتفاق » را در همين جا مىآوريم .\r\nدر مورد اتّفاق ، شبهه اين است كه در خارج چيزهايى هست كه تحت تأثير علل تصادفى به وجود مىآيد . پاسخ اين شبهه اين است كه در مورد امور اتّفاقى و تصادفى مقدّمه‌اى كه منتهى به اين غايت بخصوص بشود وجود ندارد ؛ يعنى يك ذوالغايه‌اى وجود ندارد كه بگوييم فلان چيز منتهى به اينجا شد .\r\n2 . مسألهء عبث : اشكال ديگر در مورد عبث است . اين اشكال را به اين صورت مىتوانيم مطرح كنيم - كه البتّه شيخ و اينها به اين صورت مطرح نكرده‌اند - كه اصولا گذشته از آنكه علّت غائى فقط در مورد اعمال اختيارى انسان است و در غير اين مورد - چه در مورد ذات بارى و چه در غير ذى شعورها و چه در مورد اعمال\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nغير اختيارى انسان - وجود ندارد ، حتى در مورد افعال اختيارى انسان نيز در پاره‌اى موارد علّت غائى وجود ندارد .\r\nدر مورد ذات بارى علّت غائى وجود ندارد زيرا هر كارى كه ما مىكنيم تحت تأثير علّت غائى است كه انگيزه‌اى در ما ايجاد مىكند و ما تحت اين انگيزه قرار گرفته و كارى را انجام مىدهيم امّا ذات بارى كه تحت تأثير و محكوم انگيزه نمىتواند باشد لذا علّت غائى در اين مورد صادق نيست .\r\nدر مورد موجودات غير ذى شعور نيز گفته‌اند كه علّت غائى وجود ندارد به اين دليل كه انگيزه و علّت غائى داشتن فرع بر شعور است . طبيعت كه شعور و ادراك ندارد ، پس علّت غائى هم ندارد . پس مجرّدات از آن جهت كه ما فوق انگيزه و غايت داشتن هستند بدون علّت غائىاند و طبيعت بىشعور هم از آن جهت كه مادون انگيزه و غايت داشتن است بدون علّت غائى است .\r\nگاهى هم انسان ، فكرى و يا كارى را انجام مىدهد و هنگامى كه مىپرسيم چرا كردى ؟ مىگويد بيهوده و بى جهت اين كار را كردم ، يعنى در واقع هدف و غايتى نداشتم . مثلًا خيلى از كارهاى بيهوده را انسان از روى عادت انجام مىدهد .\r\nدر پاسخ اين اشكال ، شيخ در اينجا بحثى مىكند كه در واقع يك بحث روان شناسى است و آن اينكه هر كارى را كه انسان اختيار مىكند يك منشأ نزديك دارد ، يك منشأ بعيد و يك منشأ ابعد . فاعل اقرب يا قريب را كه در نظر بگيريم ، خود همان فاعل احتياج دارد به فاعل ديگرى كه آن را تحريك كند و بسا هست كه آن فاعل فاعل هم به فاعل ديگرى براى تحريك احتياج دارد . مثلًا فرض كنيد كه انسان از اينجا حركت مىكند و به اختيار خود مىرود در ايوان . علّت مباشر براى اين حركت چيست ؟ علّت مباشر ، قوّهء محركه‌اى است كه در عضله وجود دارد . يك قوّهء عضلانى وجود دارد كه اين بدن را مىكشاند و به آنجا مىبرد . ولى اين قواى عضلانى چرا الآن اين حركت را به وجود آورده است ؟ جواب اين است كه هميشه در انسان ، شوقها يا خوفهاست كه قوّه را به وجود مىآورد . پس آن قواى عضلانى علّت قريب است و آن شوقها يا خوفها علّت بعيد است . تازه اين خوفها و شوقها پس از يك سلسله ادراكات ، تصورها و تصديقها به وجود مىآيد . مثلًا ما اينجا نشسته‌ايم ، كسى مىآيد و مىگويد در مدرسهء سپهسالار فلان آقايى كه مورد علاقهء ماست صحبت مىكند . از اينجا در ما ادراك و علم و تصورى به وجود مىآيد و سپس تصديقى به فايدهء رفتن به مدرسه و\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nآنگاه از روى اين تصور و تصديق ، ميل و شوق به وجود مىآيد . . . پس سه عامل داريم :\r\nقوّهء عامله ، قوّهء شوقيّه و قوّهء مدركه . عامل ادراكى ( قوّهء مدركه ) شوق مخفى را تحريك مىكند و ميل و شوق كه پيدا شد اعصاب ما را به حركت درمىآورد . قوهء عامله تحت قوهء شوقيه و قوهء شوقيه تحت قوهء مدركه است .\r\nبعد شيخ مىگويد : « فربما كانت الصورة المرتسمة فى التخيل أو . . . » . گويند گاهى وقتى انسان شوق پيدا مىكند متشوّق اليه ، نفس ما ينتهى اليه الحركه است و گاهى هم « ما ينتهى اليه الحركه » چيزى است و « متشوّق اليه » چيز ديگرى است كه مترتّب بر ما ينتهى اليه الحركه است .\r\nبعد مىگويد : در هر حركت اختيارى ، تحرك قوهء عامله حتماً ضرورت دارد كما اينكه تحرك قوهء شوقيه يا خوفيه هم ضرورت دارد : « و الواجبة ضرورة هى القوى المحركة فى الاعضاء ، و القوة الشوقيّة » ولى مبدأ ادراكى انسان دو شاخه دارد و يكى از ايندو لااقل بايد وجود داشته باشد . گاهى مبدأ ادراكى مبدئى تخيلى است و گاهى مبدئى فكرى است . « تخيل » اين است كه انسان چيزى را تصوّر كرده و بلافاصله بدون فكر كردن شوقش به آن چيز جذب مىشود . ولى « فكر » در موردى است كه انسان پس از تصوّر و تصديق ، از روى حساب و عقل به موضوعى علاقه پيدا مىكند . گاهى هم هر دو مبدأ وجود دارد ، امّا نمىشود كه هيچيك از دو مبدأ وجود نداشته باشد .\r\nاصولًا مقدّمات يك كار اختيارى عبارت است از :\r\n1 . اوّل بار انسان تصوّر مىكند ؛ كه ممكن است اين تصوّر ، تصديقى از پى داشته باشد يا نداشته باشد .\r\n2 . بعد ممكن است تصديق به فايدهء آن شئ بشود .\r\n3 . پس از تصديق ممكن است شوق به وجود بيايد ( و نيز ممكن است كه به وجود نيايد ) .\r\n4 . پس از شوق ، مرحلهء « اجماع » به وجود مىآيد . اجماع يعنى هماهنگى . گاهى يك شوقى پيش مىآيد ؛ حال ممكن است شوق ديگر يا خوف ديگرى به مقابله بيايد .\r\nپس هماهنگى اين است كه شوقها يا خوفهاى مزاحم ديگر عقب رفته و بالنتيجه يك هماهنگى ايجاد شود .\r\n5 . مرحلهء بعد ، تحريك و تحرك قوّهء عضلانى است .\r\nحال آيا اجماع عين همان تصميم و اراده است و يا غير از آن است ؟ حق اين\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nاست كه اجماع غير از اراده است . اجماع حالت پس از « پس زدن شوقهاى مزاحم » است . اجماع يعنى هماهنگى ميلها و شوقها و خوفها . اراده از مقولهء شوق نيست بلكه بيشتر به عقل مربوط است . هر چه عقل بيشتر دخالت داشته باشد نقش اراده بيشتر است ، و برعكس به هر نسبت كه عقل كمتر حاكم باشد همان شوقها حكومت دارد .\r\nشوق بيشتر جنبهء « بىاختيارى » و « تحت تأثير قرار گرفتن » دارد . اراده برعكس ، مربوط است به مالك بودن بر نفس و احساسات خود .\r\nحال اگر كارى داشته باشيم كه ماينتهى اليه الحركه و متشوّق اليه باشد و قوهء تخيل و عقل هم آن را تأييد كند چنين كارى ديگر نمىتواند عبث باشد . در آنجايى هم كه غايت قوهء عامله از غايت قوهء شوقيه تفكيك شده باز اگر غايت قوهء شوقيه غايت قوهء عقلانى هم هست ديگر فعل ما عبث نخواهد بود . امّا در صورتى كه غايت قوهء شوقيه از ما اليه الحركه تفكيك شود ولى غايت صرفا غايت خيالى باشد نه غايت فكرى ، در اينجاست كه مىگوييم عبث است . و اگر دقت كنيم مىبينيم كه همهء عبثها از اين گونه است . جواب اشكال عبث هم همين جا پيدا مىشود و آن اينكه :\r\nعبثها از آن جهت عبث‌اند كه غايت فكرى ندارند نه اينكه هيچ غايتى نداشته باشند . حال آيا مبدأ فكرى داشته و غايت فكرى نداشته است و يا اصلًا در اينجا فكر ما كار نكرده و اساساً فكرى وجود نداشته است ؟ جواب اين است كه در اينجا اصلًا فكر وجود نداشته است ؛ مبدأ فكرى نداشته بلكه مبدأ خيالى داشته است ؛ قوهء خيال وجود داشته و غايتش هم وجود دارد . پس آن فاعلى كه وجود دارد غايت او هم هست .\r\nقوهء عامله به غايتش رسيده است ، قوهء شوقيه و خياليه هم غايت داشته و به آن رسيده است ، ولى قوهء فكرى و عقلانى وجود نداشته است تا اينكه غايت عقلانى داشته باشد .\r\nگفتيم كه معنى « عبث » اين نيست كه فاعلى فعلى را بدون غايت انجام دهد . فعل ارادى سه مبدأ دارد در طول يكديگر : مبدأ ادراكى ، مبدأ شوقى و خيالى ، مبدأ عاملى .\r\nگاهى غايت هر سه مبدأ منطبق بر يكديگر است كه در اين صورت عبث نيست . امّا اگر غايت قوهء محرّكه چيزى و غايت قوهء شوقيه چيز ديگرى باشد ولى غايت قوهء ادراكى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nنيز با غايت قوّهء شوقيّه يكى باشد باز در اين صورت عبث نيست . . . عبث در آنجايى است كه قوهء خيال آن را تأييد كند ولى عقل آن را تأييد نكند .\r\n\r\nبيان مرحوم شيخ و مرحوم آخوند در مورد « عبث »\r\nمرحوم آخوند در حاشيهء شفا در مورد « عبث » بيان ديگرى دارد كه در واقع غير از بيان شيخ است و از بيان شيخ بهتر است . اكنون ما هر دو بيان را ذكر مىكنيم .\r\nشيخ در اينجا گفته است ( و در اسفار و منظومه نيز همين طور آمده است ) كه انسان در فعاليتهاى اختيارى خودش گاهى تدبير دارد ؛ يعنى اول فكر مىكند ، جوانب كار را در نظر مىگيرد و سود و زيان‌ها را جمع و تفريق مىكند و لذا كارى كه پس از اين مقدّمات انجام مىدهد عبث نيست . شرط عبث بودن يك كار ، نبودن مبدأ فكرى و تطابق غايت قوهء شوقى و قوهء عامله است . ولى اگر مبدأ فكرى نباشد و تطابق مذكور هم نباشد چند وجه ممكن است وجود داشته باشد :\r\n1 . در صورتى كه غايت قوهء شوقيه حاصل نشود اين كار را « باطل » گويند . حاجى مىگويد بهتر است به نام « خيبه » ناميده شود ؛ فعل باطل فعلى است كه غايتش از خودش تخلّف كرده است .\r\n2 . امّا اگر غايت قوهء شوقيه حاصل شود باز چند وجه دارد :\r\nالف . يا قوهء خيال كه مبدأ اين كار است خودش به تنهايى مبدأ است .\r\nب . و يا طبيعت هم به خيال كمك مىكند : بعضى كارها طبيعى محض [ است 
  ] مثل ضربان قلب ، و گاهى ارادى محض است مثل حركت زبان براى تكلّم ، و گاهى مخلوط است مثل تنفّس يا بعضى حركاتى كه منشئش مزاج است ( مزاج ، كيفيّت عارض را مىگويند ) مانند بيمار كه ناله مىكند .\r\nهنگامى كه در خيال ، طبيعتى يا مزاجى يا ملكهء اخلاقى و عادتى ( كه مىگويند : العادة طبيعة ثانية ) دخالت نداشته باشد آن فعل را « گزاف » مىگويند كه جز هوس و خيال هيچ مبدئى ندارد . امّا اگر مبدأ خيالى با طبيعت همراه شود آن فعل را « قصد ضرورى ( يا طبيعى ) » مىنامند و امّا اگر ملكهء راسخه‌اى وجود داشته باشد آن را « عادت » گويند . پس فعل عبث غير از اينهاست .\r\nولى مرحوم آخوند در شرح شفا طور ديگرى بيان كرده است كه همهء اينها را\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n« عبث » مىخواند . بنا بر اصطلاح آخوند آنچه كه مبدأ فكرى ندارد و باطل هم نيست عبث است . اين اصطلاح از اصطلاح شيخ بهتر است ولى البته بر هر دو بيان ايراد وارد است زيرا فيلسوف بايد آنچه را كه عرف « عبث » مىنامد تجزيه و تحليل كرده و مبادى آن را پيدا كند . وقتى ما به عرف نگاه مىكنيم مىبينيم كه عرف آن نوع افعالى را نيز كه تطابق در دو غايت نيست « عبث » مىخواند . مثلًا در قرآن كه مىگويد :  « أَ فَحَسِبْتُمْ أَنَّما خَلَقْناكُمْ عَبَثاً »  « 1 » مقصود اين است كه آيا گمان داريد كه جهان را بدون يك غايت حكيمانه و عاقلانه خلق كرده‌ايم ؟ در مفهوم « عبث » فقط همان عدم غايت حكيمانه معتبر است . پس اصطلاح آخوند بهتر است ولى بر هر دو اصطلاح ايراد وارد است .\r\nايرادى كه وارد است اين است كه اينها آن چيزى را هم كه « قصد ضرورى » ناميدند داخل در عبث كردند - بخصوص در اصطلاح آخوند - در صورتى كه چنين نيست ؛ تنفس را كه نمىتوان گفت فعل عبث است . درست است كه تنفّس مبدأ فكرى ندارد ولى مبدأ طبيعى دارد و كارهايى كه مبدأ طبيعى دارند مسخّر عقلى هستند كه آن عقل فعّال كار را حكيمانه و با غايت انجام مىدهد . تنفّس فقط در اثر شوق ما نيست كه انجام مىگيرد . پس كار عبث كارى است كه مبدأ فكرى در آن دخالت ندارد و بعلاوه طبيعت هم در آن كمك و فعاليتى ندارد . مثلًا عضله كه كار مىكند خودش كه شعور ندارد و مبدأ فكرى ندارد ولى در عين حال كارش غير حكيمانه و عبث نيست ، حكيمش انسان است و اين عضله در تسخير نفس انسان است .\r\nگفتيم كه فعل انسان مبادى متعدّد طولى دارد كه به طور كلّى آن را در سه طبقه بيان مىكند :\r\n1 . مبدأ قريب ، كه مبدأ مباشر است و همان نيروى جسمانى است .\r\n2 . مبدأ بعيد ، كه محرّك مبدأ قريب است و عبارت است از قواى شوقيّه ( يا خوفيّه ) كه همان حالت هيجانى است كه انسان به سوى معشوق و مطلوب پيدا مىكند .\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115 .\r\n","page_name":" 361 ","page_number":361},
  {"content":"\r\n\r\n3 . مبدأ ابعد ، كه مبدأ ادراك است و شامل تخيّل هم هست ( مقصود از « خيال » ادراك جزئى است ) و گاهى مبدأ فكرى است كه در آنجا تفكّر و محاسبه و سنجش و . . . است .\r\nدر هر فعل ، از اين سه عامل چاره‌اى نيست ؛ چيزى كه هست ، در قسمت ادراك ، گاهى تخيّل ، گاهى فكر و گاهى هر دو دخيلند . همهء اين مبادى هم غاياتى دارند . غايت قوهء عامله همان حركت اعضا و عضلات است به سوى وضعيّت و محلّ مطلوب . قوهء شوقيه هم بدون غايت نمىتواند باشد و غايتش همان چيز مورد شوق است . مبدأ ادراك هم بدون غايت نيست .\r\nانسان موجودى است كه شايسته است با مبدأ فكرى كار كند ؛ لذا فيلسوفان كمال انسان را حكومت مطلق عقل مىدانند . ولى عقل انسان در عمل هميشه فعّال نيست و گاهى بالقوّه باقى مىماند . شيخ مىگويد « عبث » كارى است كه مبدأ فكرى ندارد نه اينكه مبدأ فكرى دارد و غايت فكرى و عاقلانه ندارد .\r\nتعريف ديگرى از « عبث » : بعضى گفته‌اند كه در عبث ، غايت هست ولى اين غايت ، خير يا مظنون خيرا نيست ، كه شيخ مىگويد : « و قول القائل أيضا أن العبث فعل من غير غاية البتة هى خير أو مظنون خيرا ، هو قول كاذب » . خير هر چيزى يعنى آنچه كه شايسته است آن چيز اختيار كند . كمال هر شئ خير آن شئ است . آخر الامر هم خير و كمال برمىگردد به وجود و اشتداد وجود . خير و كمال مساوى يكديگرند امّا اعتباراً فرق مىكنند ؛ و چون موجودات داراى استعدادهاى مختلف هستند لذا داراى كمالات مختلف هستند . مثلًا كمال يك درخت گيلاس چيزى است و كمال اسب ، چيز ديگر . و يا مثلًا در مورد قوا و استعدادهاى انسان ، ديدن براى چشم كمال است ، شنيدن براى گوش كمال است و اين مطلب در مورد همهء قوا و استعدادهاى انسان صادق است . و يا مثلًا لذّت بردن در مراحل حيوانى ، كمال است . قوّهء شهوانى هر قدر رشد كند براى خود آن قوّه كمال است . اگر انسانى را در نظر بگيريم كه تمام قواى حيوانى در او رشد كافى پيدا كرده باشد ، يك حيوان كامل است ، ولى اگر ما او را « ناقص » مىخوانيم از آن جهت است كه يك سلسله استعدادهاى عالى انسانى در او توسعه نيافته است .\r\nاكنون يك وقت هست كه آن خير كه كمال قوّه‌اى است به گونه‌اى است كه با كمال قوّه‌اى ديگر منافات ندارد و بلكه هماهنگ با ساير كمالهاست و اگر نباشد نقص است ؛ اين را مىگوييم خيرى كه عقل هم آن را تصويب مىكند و آن را « خير حقيقى »\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمىنامند . امّا اگر كمال يك قوّه‌اى در حدّ افراط بود به گونه‌اى كه مضرّ كمالات ديگر بود و مورد تأييد عقل نبود آن را « شرّ » مىنامند . امّا مواردى هست كه كمال يك قوّه ، جزئى است ولى نمىدانيم مقبول عقل هست يا نه ؟ كه در اين صورت آن را « مظنون خيرا » مىنامند .\r\n3 . فرق بين غايت و ضرورى : مسألهء ديگر فرق بين « غايت » و « ضرورى » بود .\r\nاصل اشكال از اين قرار است كه گاهى غاياتى داريم كه خود غاياتى دارند و اين غايات ، غايات ديگرى دارند و . . . الى غير النهاية : « ثمّ لقائل أن يقول : قد يجوز أن يكون لكلّ غاية غاية . . . » كه شيخ در پاسخ اين اشكال مىگويد بايد فرق بين « غايت بالذات » و « ضرورى » را - كه يكى از غايات بالعرض است - شناخت و فرق بين آنها اين است كه غايت يعنى آن چيزى كه فاعل در جبلّت و در ذات خودش او را مىخواهد كه اين در مورد امور ارادى خيلى روشن است و حتّى در مورد طبيعت نيز قائلند كه به سوى مطلوبهاى بالذّاتى حركت مىكند . گاهى اين مطلوب بالذات بستگى به مقدّمه‌اى دارد كه در اين صورت آن مقدّمه ، مطلوب بالعرض مىشود ( البتّه گاهى اوقات چيزى كه بايد براى انسان مطلوب بالذّات باشد مطلوب بالعرض مىشود مثل علم ) .\r\nامور ضرورى را گويند بر سه قسم است :\r\nيك قسم ، امورى است كه مقدّمه است براى غايتى بالذّات ، مثل پول براى آسايش .\r\nيك قسم ، امورى است كه بايد باشد تا اينكه غايت مورد نظر حاصل شود . مثلًا برندگى براى شمشير غايت است ولى شرط اين كار صلابت است ؛ پس صلابت جنس هم در شمشير غايت است امّا غايت بالعرض .\r\nيك قسم ديگر ، امور مقارن است . مثلًا آهن در شمشير ملازم با رنگ خاصّ خود است . پس اين رنگ امر مقارن و ملازم است و آن را نيز امر ضرورى مىگويند .\r\nپس امور ضرورى سه قسمند :\r\n1 . امرى كه مقدمهء غايت است .\r\n2 . امرى كه لازمه و تبع غايت است .\r\n3 . امرى كه مقارن غايت است .\r\nبعد مىگويد : « فهذه كلّها غايات بالعرض الضرورى . . . » يعنى آن چيزهايى كه خيال\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nمىكنيد اين غايت ، غايتى دارد و آن غايت هم غايتى دارد و . . . در واقع اگر دقت كنيم مىبينيم كه آن غايات غيرمتناهيه ، غايات بالعرض‌اند نه غايات بالذّات . مثلًا هر انسانى مقدّمه است براى انسان ديگر و او هم مقدّمه است براى انسان ديگر و . . . الخ و بالأخره ما به انسان نهايى نمىرسيم كه خلقت آدم براى اين انسان نهايى بوده است . پس طبيعت در اينجا چه غايتى دارد ؟ جواب اين است كه غايت خلقت انسان ، فرزند داشتن او نيست . هدف طبيعت در هر نوعى ايجاد و ابقاى آن نوع توسّط خود اوست ولى نوع در طبيعت نمىتواند در يك فرد به صورت ابدى وجود داشته باشد ؛ پس افراد ، مقدمهء نوع هستند نه اينكه فردى مقدّمهء فرد ديگر باشد ؛ و نوع هم هميشه حاصل است .\r\nحلّ اشكال غايت در مورد شرور : شيخ مىگويد شرور از نوع غايت بالعرض دائمى ( در مقابل اتفاقى ) يعنى از جمله امور قسم سوم از سه قسم سابق الذكر است مانند رنگ خاص داشتن آهن در مورد شمشير . در باب شرور اين سؤال مطرح مىشود كه ماهيّت شرور چيست ؟ آيا شرور به امور وجودى باز مىگردد يا به امور عدمى ؟ آيا موجودات از آن جهت كه موجودند به شرّ و خير تقسيم مىشوند يا از آن جهت كه عدم و نيستى دارند و يا منشأ عدم و نيستى مىشوند منتهى به شرّ مىگردند ؟\r\nمثلًا زلزله از آن جهت كه منشأ سلب حيات از عدّه‌اى مىشود شرّ است ، و يا خود مردنها را از جهت اينكه سلب حيات و صحّت هستند « شرّ » مىگوييم .\r\nامّا مطلب به صرف همين موضوع حل نمىشود زيرا اين سؤال مطرح مىگردد كه چرا جاى اين اعدام را وجود نمىگيرد ؟ چرا به جاى موت ، حيات نيست ؟ چرا . . . ؟\r\nجواب اين است كه اينها از لوازم وجود اشيائى است كه وجودشان خير است ؛ يعنى وجود آنها مقارن است با اين نيستىها ، كه در اينجا تفكيك اينها از يكديگر محال است . پس امر دائر است بين اينكه آن خيرها نباشد تا اين شرها هم نباشد يا اينكه هر دو باشند . مثلًا نظام مادّى ، تكامل موجودات مادّى را اقتضا مىكند . مركّبات بايد باشد . اينها عناصر مىخواهند ؛ يعنى براى اينكه مركّبات به وجود بيايند عناصر لازم است ؛ همين عناصرند كه منشأ اين خيراتند و هر عنصرى در ذات خود لوازم و خواص و آثارى دارد . همين آتش كه خود نقش اساسى در عالم دارد كه اگر آن را بگيريم خيلى\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nچيزها نمىتواند به وجود بيايد ، همين آتش كه خاصيت احتراق دارد از لوازمش اين است كه اشياء را مىسوزاند ولو شما بدن صالحين را در آن قرار دهيد . اينها غايات بالعرض از نوع مقارن هستند .\r\nبه بحث اصلى خود بازگرديم : ما اصلًا بحث « ضرورى » را مطرح كرديم براى تفكيك بين غايت و امر لازم ضرورى و فرق ميان غرض و منفعت . فرق است ميان غرض و منفعت . منفعت عبارت است از آثارى كه منظور اصلى نيستند ولى استطرادا مترتّب بر فعل مىگردند . پس فرق است ميان هدف و آنچه كه مترتّب مىشود بر آن هدف ، كه هدف نيست ولى ضرورى است .\r\n4 . مسألهء كون و فساد : تا كنون سه اشكال از اشكالات وارد بر نظريهء غايت را مطرح كرده و پاسخ داديم ، اكنون به اشكال چهارم كه مسألهء كون و فساد است مىپردازيم . شيخ مىگويد : از جمله مثالهاى معارض ، « كون و فساد » بود كه به تعبير ديگر ، اشكال موت و حيات است . اصل اشكال از اين قرار است كه مىگويند : فساد كه نمىتواند غايت كون باشد يا عدم كه نمىتواند هدف حيات باشد . اگر بگوييم غايت ، كون بعدى پس از اين فساد است باز نقل كلام به آن كون مىكنيم ؛ آن هم كه فاسد مىشود . . . ؛ غايت در غايت مىشود و به ما يسكن لديه نمىانجامد .\r\nشيخ در جواب اين اشكال سه پاسخ مىدهد :\r\nجواب اوّل شيخ اين است كه طبع الكلّ هدفش فرد نيست ، كثرت نيست ، بلكه هدفش ابقاى نوع است ؛ مىخواهد انسان ، درخت ، نهال روى زمين باشد . در ماوراء طبيعت ، نوع را با فرد مىتوان حفظ كرد ولى در طبيعت نمىشود با فرد ، نوع را حفظ كرد بلكه بايد افراد متعاقب يكديگر بيايند . مثل باغبانى كه [ گلى 
  ] را مىخواهد داشته باشد ، پس اين گل بخصوص هدف نيست ، گل بعدى هم هدف نيست . اگر ممكن بود كه همين گلهاى اوّلى براى ابد باقى بمانند او به هدفش رسيده بود ولى در عالم كون و فساد اين ابديّت ممكن نيست . پس فرد ، مقدمه است براى نوع ؛ يعنى از باب ضرورى قسم اوّل از سه قسم امر ضرورى سابق الذكر است . پس غايت كه وجود نوع است حاصل است و آن غايت ، ديگر غايت ديگرى نمىخواهد .\r\nجواب ديگر اين است كه ممكن است كسى بگويد : غايت ، « لا تناهى افراد » است . غايت اين است كه طبيعت آنقدر كه استعداد دارد صورت افراد را بپذيرد ، آن\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nصور ايجاد شوند . به اين معنى همهء اين افراد در عرض هم و با هم ، هدفند . هدف ، افاضهء وجود است به كلّ اين افراد . پس اينجا ديگر مسألهء غايتى پس از غايتى نيست ؛ هدف ، فرد نيست ؛ لا تناهى ، غايت است و ديگر لا تناهى بعد از لا تناهى نيست .\r\nجواب سوم شيخ اين است كه دو چيز را در اينجا نبايد با يكديگر اشتباه كرد :\r\nيك وقت بحث ما در غايت طبع الكلّ است و يك وقت بحث ما دربارهء طبيعت جزئى است كه ايندو در طول يكديگرند . طبع الكلّ ، مدبّر اين عالم و مفيض صورت است .\r\nاين كه گفتيم هدف « لا تناهى افراد » است ، اين غايت طبع الكلّ است ؛ امّا يك فرد هم غايتى دارد كه غايت او بقاى خودش است . غايت طبيعت جزئى فقط خودش است .\r\n5 . مسألهء حركت فلك : از ديگر اشكالاتى كه بر نظريهء غايت وارد كرده‌اند مسألهء حركت بىنهايت است كه مثلًا در مورد حركت فلك - بنا بر عقيدهء قدما - وجود دارد .\r\nقدما يك حرفى داشتند كه حركت دورى نمىتواند مبدأش يك طبيعت بسيط غير شاعر باشد چه ، اين اقتضاى حركت مستقيم دارد . پس مبدأ حركت دورى يا يك شعور است و يا تركيب چند حركت و طبيعت . در باب فلك چون نمىتوانستند طبايع مختلف فرض كنند لذا قائل به مبدأ شعورى و ارادى در حركت فلك بودند . شيخ مىگويد : حركت فلك يك حركت واحد است و داراى غايت واحد . بعد سؤالى كه مطرح مىشود اين است كه غايت اين حركت چيست ؟ يكى از قوىترين اشكالات مخالفين نظريهء علّت غائى همين حركت فلك بوده است . گفته‌اند جز تكرار مكرّرات چيزى نيست و در واقع هيچ غايتى وجود ندارد .\r\nدر باب افلاك ، فرضيّه اين بود كه افلاك داراى نفوسند و موجوداتى هستند شاعر و مدرك و از حركت خود غايتى در نظر دارند . در اينجا دو غايت را منظور مىكنند :\r\nيكى غايات خود نفوس است . آيا اين نفوس از اين حركت به كمالى نائل مىشوند ؟ مىگويند حركت آنها يك نوع حركت عاشقانه است . اين حركات باعث تجديد كمالات و تجديد اشراقات از ناحيهء عقول است .\r\nغايت ديگر ، انفتاح باب خيرات بر عالم كون و فساد از طريق همين حركت فلك است . اگر حركت نباشد ديگر در عالم هيچ تغييرى نخواهد بود ، بلكه يك ركود دائم حكمفرما خواهد بود ؛ نه بادى ؛ نه بارانى ، نه بهارى ، نه پاييزى ، . . . بلكه يك حالت يكنواخت خواهد بود . . . ، ريشهء حيات قطع مىشود . . . در صورتى كه به علّت حركت ،\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nامكانات نامتناهى اين موجودات مىتواند به فعليّت و كمال برسد .\r\n6 . مسألهء قياس : اشكال ديگر در باب قياس بود . ما از برهان نتيجه مىگيريم و مقدّمتين به منزلهء علّتند براى نتيجه . ترتيب و تركيب مقدّمات ، فعل نفس است . در نفس ، برهان را براى چه تشكيل مىدهيد ؟ براى نتيجه . پس نتيجه ، علّت غائى وجود دو مقدّمه و ترتيب آنها در نفس است . اشكال اين است كه نفس ، باز اين نتيجه را با مقدمهء ديگرى تركيب مىكند تا نتيجهء ديگرى بگيرد و . . . و هرگز هم نمىتوان ادّعا كرد كه در ميان نتايج ما نتيجه‌اى است كه وقتى به آن برسيم ديگر نمىتوان آن را مقدمهء قياس ديگر كرد .\r\nجواب شيخ اين است كه در اين مورد اينطور نيست كه يك فاعليّت باشد با يك سلسله غايات بىنهايت ؛ بلكه فاعليّتهاى متعدّد است ، هر كدام با غايت خودش .\r\n7 . اشكال ديگر اين است كه چه معنى دارد كه ما غايت را علّت بدانيم ؟ ما يترتّب على المعلول يا مايترتّب على الفعل كه متأخر از فعل است ، در صورتى كه علّت مقدّم بر فعل است ( ثمّ لقائل أن يقول : لنترك أن الغاية موجودة لكلّ فعل . . . ) .\r\nيك پاسخ در جواب اين اشكال كه ساده هم هست آن است كه غايت دو وجود دارد كه به حسب وجود خارجى ، معلول فعل است و به حسب وجود ذهنى ، علّت فعل است بلكه علّت علّت فعل است . مثلًا استكنان به حسب وجود ذهنى ، علّت فاعل بالفعل شدن بنّاست براى خانه ، در صورتى كه به حسب وجود خارجى معلول است . . .\r\nپاسخ ديگر كه دقيق‌تر است اين است كه : « كلّ علّة فانّها من حيث هى تلك العلّة لها حقيقة و شيئية . . . » يعنى هر غايت ، شيئيّتى دارد و وجودى و هر چيز به حسب هر كدام حكمى دارد . غايت به حسب شيئيت و ماهيتش علّت علّت است .\r\n علّة فاعل بماهيّتها * معلولة له بإنّيّتها \r\nمثلًا ماهيت اثنينيّت يعنى واحد و واحد ؛ امّا وجود اثنين در خارج شرايطى لازم دارد ؛ علّت بايد باشد تا وجود پيدا كند .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nگفتيم كه وجود ذهنى غايت ، انگيزه و محرّك فاعل مىشود كه اگر او نبود فاعل ، فاعل بالفعل نبود ، پس او مخرج فاعل است از قوّه به فعليّت و اوست كه فاعل را فاعل مىكند .\r\nاكنون اين سؤال پيش مىآيد كه آيا غايت هميشه بايد معلول فعل باشد ؟ آيا اين امر ضرورى است و لازمهء علّت غائى است يا نه ، فقط در طبيعت و در عالم كون و فساد اينطور است ؟ جواب مىدهند كه لازمهء علّت غائى اين نيست ، فقط در عالم كون و فساد اينطور است ، در ماوراء طبيعت لازم نيست كه اينطور باشد . نحويّين در باب « مفعول له » مىگويند كه ما دو جور مفعول له داريم : مفعول له تحصيلى و مفعول له حصولى ؛ مثل ضربت زيدا للتّأديب و ضربت زيدا لفسقه . حال آيا در باب علّت غائى هم همين طور است كه گاهى غايت فعل تحصيلى است و گاهى حصولى ؟ يعنى آيا فاعل ، گاهى فعل را ايجاد مىكند براى تحصيل چيزى و گاهى فعل را ايجاد مىكند براى حصول و وجود چيزى ؟ پاسخ اين است كه بلى ، علّت غائى بر دو نوع است :\r\n1 . نوع تحصيلى ، كه واضح است ، مانند تمام مثالهايى كه تا كنون ديده‌ايم .\r\n2 . نوع حصولى ، كه در اينجا آنچه در فعل ، مطلوب بالذّات است امرى است كه الآن بالفعل موجود است . در عشقها و محبّتهاى عارفانه اينطور است . انسان در فعلهاى طبيعى خود كارى مىكند تا چيزهايى را كه ندارد تحصيل كند ، امّا عشق يعنى اينكه حقيقتى است كه الآن وجود دارد و چون او هست و به خاطر او چنين مىكنيم . در يك عشق خالص و حقيقى - نه عشقى كه در آن طمع باشد كه عاشق ، معشوق را وسيله‌اى كرده باشد براى رسيدن به لذّتى - هر آنچه كه عاشق مىكند براى معشوق مىكند ؛ همان نفس وجود معشوق و زيبايى معشوق ، محرّك و مشوّق و انگيزه است براى كار كردن او . اينها كار فكرى نيست . هر جا كه پاى فكر در كار باشد همان مسألهء حصول و منظور كردن هدفى پيش مىآيد . اين البتّه مسألهء عرفانى دقيقى هم هست .\r\nهر جا كه كار ، كار طبيعت است ، و حتّى طبيعت به معناى اعمّ كه كار فكر هم باشد ، در اين موارد هميشه غايت تحصيلى است . طبيعت سعى مىكند كه به آنچه ندارد برسد و فكر هم در اينجا وسيله براى طبيعت است . ولى يك وقت است كه نفس\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمشاهدهء وجود محبوب ، به طور خودكار محرّك اوست . به عنوان مثال ، حالت تقليد - كه امروز « محاكاة » مىنامند - اينطور است . هنگامى كه انسان تحت تأثير شخصيّت فردى باشد و در وقتى كه انسان حالت ناآگاهى دارد ، آن شيئى كه توجّه او را جلب كرده است هر حالتى كه بگيرد عين آن حالت در اين شخص متأثّر منعكس مىشود . در آنجا غايت چيست ؟ آيا غايتش رسيدن به چيزى است ؟ يا نه ، همان نفس مشاهدهء شئ كه محبوب و مطلوب اوست باعث كار مىشود براى تشبّه به او ، امّا نه اينكه تقليد و تشبّه آگاهانه باشد ، بلكه ناآگاهانه است . در مورد عاشق و معشوق هم همين طور است ( زنده معشوق است و عاشق مرده‌اى ) .\r\nاين مطلب در « الهيّات » مفيد واقع مىشود . يكى از اشكالات وارد بر نظريهء غايت اين بود كه علّت غائى فقط در حوزهء افعال اختيارى انسان است و در عالم مادون انسان و عالم كون و در عالم ما فوق انسان و عالم كون ، علّت غائى فرض نمىشود . اكنون مىخواهيم پاسخ اين اشكال را در مورد امور ماوراء عالم كون بدهيم . اصل علّت غائى در ماوراء الطبيعه چه معنى دارد ؟ در باب واجب تعالى مىگوييم كه او اوّل است و او آخر است ؛ اوّل است چون مبدأ است ، آخر است چون همهء اشياء به سوى او مىروند و عاشق اويند . نظامى مىگويد :\r\n همه هستند سرگردان چو پرگار * پديد آرندهء خود را طلبكار \r\nپس خداوند كه غايت الكلّ است غايت بودنش كه نمىتواند از نوع غايت تحصيلى باشد بلكه از نوع غايت حصولى است . شيخ گفت آيا لازمهء علّت غائى آن است كه هميشه علّت علّت و معلول معلول باشد مانند آنچه كه در عالم كون و فساد جارى است كه علّت غائى از طرفى علّت علّت است و از طرفى معلول معلول ؟ بعد مىگويد نه ، مقوّم علّت غائى آن است كه هميشه علّت علّت باشد : « فإذن الذى بالذّات للعلّة الغائية بما هى علّة غائية . . . » .\r\nسؤالى كه هست اين است كه در مورد ماوراء طبيعت ، ما از دو جهت اشكال داريم : يكى اينكه بگوييم علّت غائى ، معلول معلول است و ديگر اينكه بگوييم علّت غائى ، فاعل فاعل است . از هر دو جهت در مورد ذات بارى اشكال پيدا مىشود .\r\nپاسخ اين اشكال اين است كه غايت بودن در واجب تعالى به اين معنى نيست كه او از آن جهت كه غايت است محرّك خودش است ، بلكه غايت عبارت است از\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nكمال فاعل ، منتها گاهى اين كمال را مىخواهد تحصيل كند و گاهى اين كمال حاصل است و حصول همين كمال عين فاعليّت است . پس علّت غائى كمال علّت فاعلى است . غايت بالذّات هميشه در فاعل است . لذا در باب پروردگار و خلقت ، اساس خلقت و فاعليّت همان « حبّ ذات به ذات » است كه آن هم عين ذات است . همان كامل بودن ذات براى ذات ، منشأ خلقت و تراوش افعال بارى است . لذا گفته‌اند اساس وجود عالم ، عشق است .\r\nاكنون ممكن است اين سؤال به ذهن خطور كند كه چگونه قبلًا علّت غائى را از علّت فاعلى متمايز نمودند و اكنون مىگويند علّت غائى همان كمال علّت فاعلى است . آخوند هم اين مطلب را تصريح كرده است كه حكما دأبشان اين است كه خيلى از مطالب را در بدايات مىگويند و در نهايت آنها را انكار مىكنند ؛ نه اينكه در ابتدا دروغ گفته باشند بلكه چون مستمعين درست درك نمىكنند ؛ و در نهايت هم كه مطلبى را مىگويند نه از باب اين است كه مطالب اوّلى را انكار كنند ، بلكه همان مطالب را در سطح ديگرى بيان مىكنند .\r\n\r\nفرق ميان غايت و خير\r\nپس از حلّ اشكالات و شبهاتى در مورد علّت غائى ، اكنون مسألهء ديگرى را مطرح مىكنيم كه آيا « غايت » و « خير » يك چيزند يا دو چيز ؟ مىدانيم كه اين دو لفظ گاهى در موارد متقارب استعمال مىشوند ؛ گاه يك چيز را نسبت به چيزى ، هم غايت مىگوييم و هم خير . حال آيا اين دو لفظ مترادفند و داراى يك معنى هستند و يا هر يك تعريف جداگانه‌اى دارند ؟ و بعد ، آيا هر چه را كه « غايت » بناميم « خير » هم مىتوانيم بناميم و يا فقط در بعضى موارد اينطور است ؟\r\nشيخ مىگويد : « ان الغاية التى تحصل فى فعل الفاعل تنقسم الى قسمين : غاية تكون . . . »\r\nيعنى غايت يا در فاعل است يا در منفعل ، و يا حتى تعبير مىكند كه يك وقت فعلى كه در\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nموضوعى انجام مىشود غايت در همان موضوع است و يك وقت در نفس فاعل است و يك وقت هم در هيچكدام نيست ، بلكه در شئ ثالث است . پس :\r\n1 . گاهى انسان حركت مىكند به سوى نقطه‌اى و غايت هم صرف همان بودن در آن نقطه است .\r\n2 . يك وقت هم مطلوب بالذّات ، آن غايت و نهايت حركت نيست ، مانند اينكه به نقطه‌اى برود براى ديدن دوستى . پس غايت در اينجا لقاء صديق است .\r\n3 . گاهى هم [ غايت 
  ] شئ سوم است . كارى را انجام مىدهد نه براى خود آن كار و نه براى چيزى در خودش - يعنى در خود فاعل - بلكه براى چيزى كه در موضع سومى وجود دارد .\r\nالبته در نظر دقيق همهء اينها ( اين سه قسم ) به فاعل برمىگردد .\r\nدر اينجا به نحو ديگرى نيز تقسيم بندى مىكنند كه با تقسيم بندى قبلى منافاتى ندارد و بلكه قابل تطبيق بر آن است . اين تقسيم بندى به اين نحو است كه مىگويند :\r\nگاه غايت در فاعل است و گاه غايت در منفعل است .\r\nقواى طبيعت كه نطفه را به سوى انسان مىبرند غايتشان در منفعل است كه همان مادهء انسان است ؛ امّا بنّا كه ساختمان مىكند غايت كه استكنان است در خود است ( غايت در فاعل ) .\r\nبعد شيخ مىگويد چگونه است كه گاه غايت در فاعل است و گاه در منفعل ؟\r\nملاك و ضابطه چيست ؟ مىگويد ملاك ، فاعل بعيد و فاعل قريب است . در فاعل قريب ، غايت در منفعل است ولى در فاعل فاعل يا فاعلهاى بالاتر كه فاعل بعيد هستند ممكن است كه غايت در خود فاعل باشد .\r\nمثلًا در مثال بنّا ، مراتبى از فاعل ، عوالمى از فاعل وجود دارد ؛ امر ساده‌اى نيست . در درجهء اوّل قواى ادراكى او تحريك مىشود كه اين ، منشأ تحريك قواى شوقى است . بعد قواى اخير بر روى قواى عضلانى تأثير مىگذارد و بعد قواى عضلانى كار مىكنند .\r\nبه طور ساده‌تر بگوييم : اين بنّا دو عنوان دارد : يكى « طالب الكنّ » ، يكى هم عنوان « بنّا » . از جهت اوّل ، خودش علّت است براى خودش از آن جهت كه بنّاست و ما گفتيم كه علّت غائى فاعل فاعل است . اگر مستكنّ نبود بنّا هم نبود . پس دو فاعل داريم : يكى مستكنّ و يكى هم بنّا . از جهت مستكنّ بودن ، فاعل بعيد است و از جهت\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبنّا بودن فاعل قريب است . غايت فاعل قريب در منفعل است . غايت بنّا از حيث بنّا بودن در منفعل است كه مادهء ساختمان باشد . لذا مىگويد هر جا كه غايت در منفعل نيست بدانيد كه فاعل بعيد است . . .\r\nبعد برمىگردد به اصل مطلب كه غايت گاه در فاعل است و گاه در منفعل .\r\nمىگويد غايت كه حاصل مىشود يك وقت رابطه‌اش را با نفس حركت مقايسه مىكنيم كه در اين صورت اسمش نهايت است ( نهاية الحركه ) . اين غايت به معنى نهايت است نه به معنى علّت غائى . مىگويد غايت به معنى علّت غائى بايد مكمّل و متمّم وجود شئ باشد . نهايت حركت كه مكمّل حركت نيست ، چون در آنجا اصلًا حركت ديگر معدوم مىشود ، اصلًا نيست كه چيزى به آن اضافه شده و كمال دهد .\r\nكمال هنگامى كمال است كه كمال و مستكمل هر دو وجود داشته باشد .\r\nيك وقت همان خير را كه نسبت به فاعل ، غايت حساب مىكنيم نسبت به قابل مىسنجيم . مثلًا در خانه ، صورت و هيئت خانه را با مادّهء ساختمان مىسنجيم و اين دو جور است : يك وقت با قابل بالقوّه مىسنجيم يعنى با آجر و خشت و گل كه مىتواند اين صورت را بگيرد ؛ در اين صورت نسبت به آن مصالح خير اوست ؛ آن مصالح كه بالقوّه اين صورت ساختمان را دارد ولى بالفعل ندارد ، اين صورت ساختمان خير آن مصالح است . و يك وقت با قابل بالفعل مىسنجيم . صورت انسانيّت كه غايت علّت فاعلى است خير علّت قابلى يعنى نطفهء انسان است . پس يك چيز را كه هم « خير » و هم « غايت » مىناميم به اين اعتبار است كه نسبت به فاعل و قابل مىسنجيم . حال كه صورت انسانى نسبت به فاعل طبيعى ، غايت و نسبت به نطفه خير است ، نسبت به اين بدن چيست ؟ پاسخ اين است كه نسبت به اين بدن ، صورت است . پس صورت انسانيّه هم نهايت است ، هم غايت ، هم خير و هم صورت . و اين در صورتى است كه غايت در منفعل باشد .\r\nامّا در صورتى كه غايت در فاعل باشد ، در آنجا قابل نيز در خود فاعل است .\r\nوقتى كه قهرمانى مسابقه مىدهد و هدفش سرور و لذّت در خود اوست مادهء قابل در خود اوست . غايت ، غايت فاعل است از آن جهت كه فاعل ، فاعل است ولى خير او هم هست از آن جهت كه قابل هم در خود اوست .\r\nامّا در صورت اوّل هم گفتيم كه در واقع غايت برمىگردد به خود فاعل . پس هميشه غايت و خير يك چيز است ( لااقل در موجودات تحت الكون نه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nماوراء الطبيعه ) ؛ يك چيز به يك اعتبار خير است و به يك اعتبار ديگر غايت . در ما تحت الكون هميشه فاعل و قابل يكى است ؛ يعنى يك چيز نسبت به يك چيز از يك حيث غايت است و از حيث ديگر خير است « 1 » .\r\nمسألهء ديگر فرق ميان « وجود » و « خير » بود كه شيخ مثال زد كه ممكن است كسى كارى را انجام دهد و انگيزه‌اش فقط نيكى كردن و احسان به مردم باشد .\r\nبعضىها كه از جنبهء علم النفس بحث كرده‌اند گفته‌اند انسان در هيچ فعلى از افعال خود عارى از يك غرض مادّى كه به خودش برگردد نيست ؛ وقتى مىگويد اين كار را انجام مىدهم براى اينكه خيرى به ديگران برسد ، دروغ مىگويد ؛ امكان ندارد كارى كند نه براى اينكه خير آن به خودش برگردد . اسم اين را مىتوانيم بگذاريم « مادّيّت اخلاقى » در مقابل « ماترياليسم فلسفى » كه جهان را به طور مادّى تفسير مىكند و در مقابل « ماترياليسم تاريخى » كه جامعه را به طور مادّى تفسير مىكند و مىخواهد بگويد كه محرك اصلى جامعه روابط توليدى و توزيعى اقتصادى و مادّى است .\r\nپس در اينجا يك مكتب اين است كه همهء انگيزه‌هاى انسان يك سلسله منافعى است كه به او برسد ، يك سلسله منافع مادّى . نقطهء مقابل اين مكتب ، مكتبى است كه مدّعى است كه انسان مىتواند به مرحله‌اى برسد كه از فعل خودش هيچ غرضى كه به خودش برگردد نداشته باشد ، انگيزه‌اش فقط و فقط خير رساندن به ديگران باشد .\r\nامّا حرف شيخ هيچيك از دو مكتب بالا نيست . حرف او اين است كه براى فاعلهاى بالقصد مانند انسان فعل خالى از غرض نيست ، غرضى كه به او برگردد ولو اين غرض يك مسألهء معنوى باشد . پس اگر فاعل بگويد كه انگيزه‌اش خير رساندن به مردم است او الزاما دروغ نمىگويد ولى در طول اين انگيزه ، انگيزهء ديگرى وجود دارد . او چون خير رساندن را دوست دارد و از آن لذّت مىبرد پس يك انگيزهء معنوى دارد .\r\n\r\n\r\n\r\n\r\n","description":"","footnote":"\r\n( 1 ) . [ در اينجا يك درس از مباحث استاد ثبت نشده است . 
  ]\r\n","page_name":" 373 ","page_number":373},
  {"content":"\r\n\r\nشيخ مىگويد در ذات واجب كارى نداريم ( كه انگيزهء زائد بر ذات نمىتواند باشد ) و نيز به موجودات بلاشعور كارى نداريم ولى در مورد انسان كه فاعل بالشعور و بالقصد است حتماً غرض وجود دارد .\r\nبرخى پيرو مكتب اصالة اللذّه هستند يعنى معتقدند كه انسان هر كارى را براى خودش انجام مىدهد ، براى اينكه لذت ببرد . عدّه‌اى ديگر منكر اين مطلب شده و مىگويند ممكن است انسان كارى كند كه لذّتى به غير برسد و يا المى از غير رفع شود . امّا مكتب سومى هم وجود دارد كه مىگويد : اگر مقصود از اصالةاللذّه اين است كه انسان هر كارى را كه انجام مىدهد براى اين انجام مىدهد كه مستقيما از اين كار خودش لذّت ببرد ، ما اين را قبول نداريم ، ولى اگر حوزهء لذت را بالا ببرد و بگويد نه ، ممكن است انسان كارى كند كه ديگرى لذّت ببرد منتها لذّت مىبرد از اينكه ديگرى لذّت ببرد و . . . ، ما اين را قبول داريم . آنگاه مراتب زير را مىتوان تشخيص داد :\r\n1 . انسان پايين طورى است كه فقط لذّت مىبرد از كارى كه مستقيما براى خودش منفعت دارد . . . ( مرحلهء حيوان )\r\n2 . لذّت بردن از لذّت‌برى ديگرى و . . . ( مرحلهء فوق حيوان )\r\n3 . لذّت بردن از متألّم شدن غير و متألّم شدن از لذّت بردن غير كه ديگر در حيوان اين گونه عقده‌ها وجود ندارد . شخص حسود الم و دردش اين است كه چرا به ديگرى خير رسيده است . ( مرحلهء دون حيوان )\r\n\r\nمسألهء فعل اخلاقى\r\nبحثى مطرح است كه معيار در فعل اخلاقى چيست ؟ معيارهاى بسيارى گفته‌اند .\r\nحرف معروفى است از كانت كه گفته است : فعل اخلاقى آن است كه مشروط نباشد و فعل غيراخلاقى فعلى است كه مشروط باشد . هنگامى كه يك فعل را فاعل انجام مىدهد در صورتى كه فلان شئ بر آن مترتب شود و گرنه ، نه ؛ اين همان مشروط بودن به غرض است . حتّى آن سلسله افعالى كه به ظاهر اخلاقى است در صورتى كه مشروط باشد ديگر اخلاقى نيست . مثلًا اگر احسان كند براى اينكه او را مدح كنند يا تظاهر به جود كند تا متّصف به صفت احسان شود يا خير را براى كسب فضيلتى انجام دهد . . . فعل او اخلاقى نيست . منتها شيخ مىگويد امكان ندارد كه فعل انسان معلّل نباشد . امّا\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nكانت ، فعلى را كه براى هيچ غرضى نباشد و مشروط به هيچ شرطى نباشد ممكن مىداند ؛ مىگويد احسان براى خود احسان ، خود معنى عين غرض است . . .\r\nامّا اين حرف كانت درست نيست . افعال فكرى انسان هميشه با غرض است ولى انسان يك سلسله افعال شعورى غير فكرى هم دارد . در افعال حسابگرانه به نظر مىرسد كه حق با شيخ است ؛ نمىشود كه هيچ غرضى وجود نداشته باشد . ولى نوع ديگر افعال شعورى در انسان هست كه مىتوانيم آنها را افعال عاشقانه يا عشقى تعبير كنيم . نسبت اين دو نوع فعل به يكديگر مانند نسبت مفعول له تحصيلى و مفعول له حصولى است . در علم نحو مىگويند كه ما دو نوع مفعول له داريم :\r\n1 . مفعول له تحصيلى ، مانند ضربته للتّأديب .\r\n2 . مفعول له حصولى ، مانند ضربته لكذبه ، كه البتّه اين هم بالأخره برمىگردد به نوع تحصيلى .\r\nدر افعال عشقى ، فكر و حساب در كار نيست ، غلبهء حبّ است . در غلبهء حبّ ممكن است كه نفس وجود چيزى سبب حركتى بشود ، نظير آنچه كه در تقاليد وجود دارد كه روان شناسان آن را « محاكاة » مىنامند . در روح انسان حالتى است كه گاهى تحت تأثير فرد يا افرادى كه برايش عظيم و بزرگند قرار مىگيرد كه چنان او را پر كرده‌اند كه ديگر مجال فكر كردن ندارد . در اين حال ، حركات آن فرد بزرگ در اين شخص منعكس مىشود . اگر از او بپرسى كه چرا چنين مىكنى ؟ مىگويد چون او اينطور است .\r\nغرضى كه شيخ و كانت از آن سخن مىگويند قطعا غرض تحصيلى است . در افعال عشقى غرض تحصيلى وجود ندارد ، غرض حصولى وجود دارد ؛ مثل عشق به ذات حق كه يك غايت حصولى است . اگر اين مطلب پذيرفته شود كه در انسان غايت هست امّا غايت حصولى ، آن وقت خيلى از اشكالها حل مىشود . . . امّا حرف كانت در اخلاق عقلى است نه در اخلاق عرفانى ، لذا حرفش درست نيست زيرا در كارهاى عقلى امكان اينكه غرض تحصيلى وجود نداشته باشد ، وجود ندارد .\r\n\r\nبحث ديگر : شفقت و رحمت و . . .\r\n« شفقت » و « رحمت » را در جايى گويند كه انسان نسبت به ديگرى حالت عطفى\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nپيدا مىكند . . . در انسان گاهى نوعى ميل وجود دارد كه اسم آن را « عاطفه » يا « عطوفت » مىگذارند كه مىخواهد خيرى به ديگرى برساند .\r\n« فرح » يعنى حالت شادمانى و سرور و ابتهاج در مقابل رسيدن خيرات كه نقطهء مقابلش غم و اندوه است كه از محروميّت است .\r\nسؤالى كه مطرح است اين است كه آيا اينها براى انسان كمال است يا كمال نيست . از يك طرف به ظاهر اينها براى انسان كمال است ؛ انسان داراى احساس است ، . . . از طرف ديگر مىبينيم كه اينها انفعالات و تأثّرات‌اند و تأثّر هم از ضعف است . . . يك موجود هر چه كه قوّت و قدرت بيشترى داشته باشد تأثّرش كمتر است . به همين دليل است كه بچّه‌ها سريع التأثّرترند و يا زنان نسبت به مردان سريع التأثّرترند . . .\r\nدر اينجا يك فلسفه‌اى پيدا شده كه اين صفات را به عنوان فضيلت انسانى نفى كرده و همه را از ضعف دانسته است . . . اين فلسفه در قديم بوده و در دوره‌هاى جديد هم كسانى مانند ماكياول و نيچه بدان معتقد بوده‌اند . . . قدماى ما هم به اين مطلب توجّه داشته‌اند كه اين صفات بالاخره ناشى از نوعى ضعف در انسان مىباشد ولى يك نكتهء بسيار بسيار دقيق وجود دارد و آن اينكه اينها ضعف است نسبت به موجودات بالاتر مثل عقول مجرّده و ذات بارى تعالى يعنى موجوداتى كه برتر از اين محدوده تأثّرات‌اند . . . ولى همين صفات در انسان نسبت به اضداد خود كمال است . مثلًا عطوفت نسبت به قساوت كمال است ، . . . ولى قدما رمز اين سخن را در اينجا بيان نكرده‌اند كه چگونه است كه قساوت در انسان بد است امّا در ملائكه كه عطوفت وجود ندارد قساوت نيست و بد نيست . امّا مطلبى كه خود اين آقايان در باب خير بالعرض و شرّ بالعرض گفته‌اند اين مسأله را حل مىكند . . .\r\n\r\nجود و خير ، رحمت و شفقت\r\nبا بحث دربارهء جود و خير صحبت را آغاز مىكنيم . يك عمل و كار خوب از آن جهت كه به غير نسبت داده شود « خير » و از آن رو كه به فاعل نسبت داده شود « جود »\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nنام دارد . امّا در مورد اخير ( جود ) شرطى نيز وجود دارد و آن اينكه چنين فاعلى براى اينكه « جواد » خوانده شود بايد « مستعيض » نباشد يعنى در ازاى انجام فعل خود عوضى و پاداشى نطلبد چه ، در غير اين صورت چنانچه فاعل براى انجام فعل خود چيزى را بخواهد ، ولو اينكه اين خواسته و عوض از نوع شكر و ستايش و خوشنامى و هر امر غير مادّى بوده باشد ، عمل فاعل در اين حالت جود نبوده ، معامله‌اى است پاياپاى . گر چه در عرف عام ، افرادى اينچنين را كه با صرف مال خود چيزى از ديگران طلب نمىكنند جز اينكه خوشنام گرديده ، و ديگران را رهين منّت خويش مىخواهند ، و يا كسانى را كه انواع خيرات را از ساختن پل تا مسجد به جان انجام مىدهند و هيچ اجرى از مردم نخواسته جز اينكه اجر خود را از خداوند خواهانند « جواد » مىنامند و اعمال آنها را « جود » مىگويند ولى اين گونه افراد در واقع جواد نبوده ، عرف هم بدين معنا كه آنها با خوشنامى و يا به دست آوردن ثواب به اجر و مزد خود رسيده و معاملهء طرفينى كامل مىشود ، آگاه نمىباشد والّا در آنجا نيز اطلاق « جواد » را در اين قبيل موارد روا نمىدارند . شيخ سپس بحث را از معناى لغوى « جود » و « خير » منتقل مىنمايد به اين كه : به طور كلّى هر فاعل ناقصى كه فعلش را به خاطر يك انگيزه و داعى انجام مىدهد خواه ناخواه مستكمل است و ناگزير از انجام فعل خودش كمالى را مىخواهد و مىيابد . حال علماى اخلاق اين مسأله را پيش مىآورند كه آيا انسان مىتواند فعلى صددرصد اخلاقى انجام دهد ؛ يعنى دست به عملى بزند كه از انجام آن هيچ گونه منظور و مقصودى براى خويشتن نداشته و قصد او فقط رسيدن خير و خدمت به ديگران باشد ؟ در پاسخ به اين پرسش سه نظريه به وجود آمده است :\r\n1 . طرفداران يك نظريه كه ما آن را « مادّيّت اخلاقى » مىناميم اساساً معتقدند كه امكان ندارد انسان كارى را بدون هيچ انگيزهء مادى براى خودش ، انجام دهد ، و در هر فعلى نيز كه انسان را به ظاهر بى نظر و بدون محرّك مادّى يافتيد ، با دقت نظر و شكافتن گروه و نوع فعل ، سرانجام يك انگيزه و منفعت در عمق ضمير فاعل خواهيد يافت . شعر معروف نيز ناظر بر همين نظر است :\r\n كلّ من فى الوجود يطلب صيدا * إنّما الاختلاف فى الشّبكات \r\nهمهء انسانها شكارچى هستند ( حال در شعر كه مىگويد كليهء موجودات اينطورند ) يعنى همه كس در هر كارى طعمه‌اى را مىجويد و تمايز افراد فقط در وسيلهء\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nبه دام انداختن و آلت صيد است . يكى با تفنگ به منظور خود مىرسد و ابزار شكار ديگرى چيزى است كه كسى تصور نمىكند كه با آن ابزار كسى قصد شكار داشته باشد .\r\nپس خلاصهء اين نظريه اين شد كه انسان در هر فعاليتى منفعتى را خواهان است ، حال اين منفعت به هر شكل و به هر نحو مىخواهد باشد ، به هر حال انسان صيّاد است و لذّت او دريافت صيد ؛ و حاصل كلام ، محال است كه انسان از دايرهء نفع طلبى خارج شود .\r\n2 . نظريهء ديگر ، در پاسخ مىگويد خير ، اينكه شما مىگوييد ، ناشى از عدم شناخت انسان است و بيان شما توصيف حيوان بود و انسان در مرحلهء حيوانيت بدين گونه است كه اگر چيزى را طلب كند فقط به جهت سود نهفته در آن است . مقام انسان ، مقام جود است و تفضّل ، خير رسانيدن و خدمت به غير و ايثار . انسان اعمالى را انجام مىدهد بدون اينكه به هر نحوى در آن نفعى براى او متصوّر باشد . پس اصحاب اين نظريه به كلّى ماديت اخلاقى را از انسان سلب مىكنند . نقطهء مقابل اين نظر كه همان اصحاب ماديت اخلاقى باشند در جواب مىگويند ( البته اين مطالب به صورت سؤال و جواب جايى ديده نشده ولى به طور كلى بيان شده ) انسانى كه شما مدعى هستيد مىتواند براى عمل خود هيچ نفعى را در نظر نداشته باشد ، آيا از انجام دادن آن كار لذّت و از انجام ندادنش رنج خواهد برد يا نه ؟ اگر بگوييد خير ، انسان از انجام كارى لذّت و از انجام ندادنش نيز رنج نمىبرد در حقيقت مىخواهيد بگوييد كه انسان اين موجود بالقوّه كه قبلًا فاعل فعلى نبوده و سپس شده ، در فعل اختيارى خودش هيچ انگيزه‌اى نداشته است ؛ و چون بيان اين سخن دور از عقل مىباشد به ناچار بايد انسان مزبور از انجام كار خود لذّت و از عدم انجامش رنج ببرد . مثلًا كسى كه ايثار مىكند ، مىپرسيم از اين ايثار لذّت مىبرد يا نه ؟ اگر از ايثارش لذت مىبرد به نحوى كه اگر آن كار را انجام ندهد رنج مىبرد ، پس اين شخص كه ايثار مىكند منفعت خواه است و براى خودش ايثار مىكند . فرض ديگر اين مسأله هم ( اينكه كسى ايثار و عدم ايثار از لحاظ لذت و رنج برايش بىتفاوت باشد ولى باز هم ايثار كند ) گفتيم محال مىباشد . مىبينيم كه اصحاب اين دو نظريه كاملا در نقطهء مقابل يكديگر فكر مىكنند .\r\nامّا اينجا نظريهء سومى هم بدين شكل مطرح است كه بايد ديد منظور شما از\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n« انگيزه » كه مىگوييد انسان هيچ كارى را بدون انگيزه محال است انجام دهد ، چيست ؟\r\nاگر مقصود منفعت است يعنى اينكه كسى كارى را مىكند براى اينكه شرّى و ضررى از خودش دفع شود و لذّتى هم كه مىبرد لذّت رسيدن چيزى يا دفع زيانى از خودش باشد ، در اين صورت بايد گفت دايرهء افعال انسان بسى وسيع‌تر از اين است .\r\nولى اگر مقصود شما اين باشد كه كسى مطلقا از كار خودش لذّتى نبرد ، البتّه صحيح است و هيچ حكيم فهميده‌اى چنين سخنى نگفته و نبايد هم بگويد . پس اختلاف در چيست ؟ در اينكه ما بايد ببينيم ملاك عمل اخلاقى چيست ؟ جايى است كه انسان كارى را به قصد دستيابى خودش بر خيرى انجام مىدهد اگر چه به ظاهر عكس اين مطلب را بگويد . مسلّما اين عمل ، اخلاقى نيست ، خود پرستى است . ولى جاى ديگر ، انسان از اينكه به ديگران خير برسد يا از ديگران دفع شر شود لذّت مىبرد . چنين لذت بردنى خود پرستى نيست ، كمال انسانى است . او همين طور كه ديگران به منفعت خودشان علاقه دارند به منفعت ديگران علاقه دارد . چنين شخصى اگر لذّت نبرد فاقد كمال است .\r\nاصحاب نظريه‌هاى بالا به محض اينكه اسم « لذت » را مىشنيدند قضاوت مىكردند ، به اين خيال كه هر چه مهر لذت بر آن خورده و شموخ خود را از دست داده عملى است چون ساير اعمال حيوانى و مادّى ، و حال آنكه ملاك عمل اخلاقى در چگونگى مطلوب است نه در نتيجهء حاصل از آن ( لذّت ) ، چون خود پرستى كه محور كارش « خود » مىباشد و هيچ مطلوبى خارج از حيطهء وجود خود نمىتواند فرض كند به ناچار لذّتهايش منحصر در خويشتن بوده ، و چنين لذّتهايى را « غير اخلاقى » مىناميم از آن جهت كه از مطلوبهايى غير اخلاقى ناشى شده‌اند زيرا اگر از چهارچوب ماترياليسم اخلاقى خارج و قائل شويم به اينكه انسان موجودى است كه بى رسيدن نفعى به خود و فقط از ملاحظهء منافع ديگران و بى دفع زيانى از خود و با مشاهدهء دفع زيان از ديگران مشعوف شده و لذت مىبرد ، چنين لذتى زشت و مذموم كه نيست ، زيبا و پسنديده است ، زيرا مطلوبهايى كه اين لذت بالتبع از آنها حاصل شده است بدين گونه ( پسنديده ) است ، و الّا خود لذّت كه فى نفسه چيز مستقلى نيست تا دربارهء آن بحث شود ، و انسان هم هيچ وقت چيزى را از آن حيث كه لذت دارد دوست نمىدارد ؛ يعنى دوستى او مستقيما متوجه خود لذت نمىشود بلكه دوستى و نظر انسان\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nهميشه متوجه اشياء خارجى است كه از اين توجه برايش لذت ايجاد مىشود ( مثل توجه به غذا ، زن و آواز و لذت بردن از آنها ) كه در همهء موارد ، لذت به منزلهء ضرورت است نه غايت .\r\nپس خلاصهء نظر سوم اينكه : اگر مطلوبهاى انسان را منحصر در منافع او بدانيم مستلزم اين است كه افعالى چون ايثار را دروغ انگاريم و فاعل آنها را به دنبال منفعت خود بدانيم ( كه مىدانيم چنين نيست و در ايثار نفعى متصور نيست ) ، و نيز اگر بخواهيم بگوييم كه انسان بدون هيچ انگيزه‌اى بخواهد خيرى را به ديگران برساند اين هم دروغى بيش نيست ، ولى اگر گفتيم كه انگيزهء انسان همان خير رسانيدن به ديگران و دفع زيان از آنها باشد اين همان است كه مىگويند انسان صاحب درد و به اصطلاح « دردمند » شده ، و اين كمالى است در انسان كه از اينكه ديگران به كمال خود نرسند و يا مانعى در اين راه باشد رنج مىبرد و بالعكس . سخن شيخ هم كه مىگويد « انسان خواه ناخواه مستعيض است » اين عوضى كه مىگويد بايد روشن شود . اگر مقصود اين است كه انسان كارهايش حتماً بايد در ازاى عوضى - مادى يا معنوى فرقى نمىكند - باشد ، ما اين را قبول نداريم ؛ و اگر مقصود اين باشد كه حتى آنجا هم كه مطلوب انسان خير رسانيدن به ديگران است و غير از اين خير رسانيدن هيچ نفعى براى او نيست ، در عين حال خود همين براى انسان كمالى محسوب مىشود ولو اينكه انسان عمل خود را به قصد دستيابى به اين كمال انجام نمىدهد ، البته سخن درستى است . ( در ضمن بحث گذشته گاه‌گاه به اين نكته برخورديم كه انگيزهء انسان در بالاترين مرحلهء عمل اخلاقى فقط خير رسانيدن به ديگران و دفع شر از آنهاست ؛ آنچه كه اين انگيزه را در انسان ايجاد مىكند حالتهاى نفسانى او از قبيل شفقت ، مهربانى ، رحمت و دلسوزى است ) .\r\nبحث مهمّ ديگرى كه در اينجا مطرح است و البته شيخ به اجمال و مرحوم آخوند مفصل‌تر ذكر كرده مسألهء شفقت و رحمت است ، بدين شكل كه آيا وجود اين حالات در آدمى نقصى به شمار مىرود يا يك نوع كمال محسوب مىشود ؟ در فلسفهء قديم نيز گاه اين سؤال پيش آمده و آنها در اين حد بسنده كرده‌اند كه شفقت فى نفسه از آن حيث كه شفقت - يعنى تأثّر و انفعال - است نقص مىباشد نه كمال . ولى در قرون معاصر كه بعضى اخلاقيون جديد پايه‌هاى اخلاق كلاسيك را تغيير داده‌اند ، مانند ماكياول و نيچه ، اين مسأله شكل ديگرى به خود گرفته است . اينان گفته‌اند كه اصولًا\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nفضيلت در سيادت و قدرت و قوّت است و اخلاق كلاسيك كه در آن مفاهيمى چون جود و احسان ، خدمت به خلق و مبارزه با هواى نفس تقديس مىشود اخلاق بندگان و بردگان است كه بر بشر تحميل گشته و دو تن از كسانى كه با افكار ارتجاعى خود باعث پيدايش و رواج و تقويت ضعيف پرورى و حمايت از آنها گشته‌اند ، يكى عيسى مسيح و ديگرى سقراط مىباشد ، و طرح اين گونه قواعد اخلاقى سبب انحطاط نوع بشر گرديده چه ، باعث شده مقدارى از قدرت و نيرو و وقت اقويا صرف حمايت از ضعفا گشته و براى مبارزه با فقر و غيره نيروها بسيج گردد و بالنتيجه فرد كامل و ابر مرد به وجود نيايد . از اين روست كه مىگويند مبارزه با نفس يعنى چه ؟ نفس را بايد پرورش داده ، قوى نمود و هر چه مىطلبد در دسترسش قرار داد ؛ « ضعفا را بايد حمايت كرد » يعنى چه ؟ براى ضعيف هيچ گناهى بدتر از ضعفش نيست . آن كس كه در چاه افتاده ، سنگى هم به رويش بيفكن . مهمترين استدلال اين اخلاقيون جديد همين مسألهء شفقت است كه آيا ترحّم و شفقت ، تأثّر و انفعال نيست ؟ و اين انفعال ناشى از ضعف نمىباشد ؟ چه ، متأثر شدن يعنى در مقابل عامل خارجى مقاومت نكردن ، و به عكس متأثر نشدن يعنى ابراز مقاومت . در اشياء اين جهان ، نسبت به متأثر شدن و نشدن ، شئ را اگر واجد كدامين و فاقد كداميك باشد ترجيح مىدهيم ؟ آيا كدام شيشه خوب است ؟ شيشه‌اى كه به محض برخورد جزئى با عامل خارجى بشكند ؟ و يا آن كه در مقابل عوامل سخت هم مقاوم باشد ؟ در انسان نيز همين طور است ؛ تأثّر ، شكستن و ضعف است و مقاومت و بى اعتنايى كمال و خير ، و برعكس اينكه گفته‌اند :\r\n شيشه چو شكست ، شود ابتر * جز شيشهء دل كه شود بهتر \r\nشيشهء دل هم با شكستن ناقص و خراب مىشود .\r\nپاسخ مطالب فوق بحثى است در مورد خير و شرّ كه مرحوم آخوند فى الجمله به آن پرداخته است بدين ترتيب : شكّى نيست كه بازگشت خير و شر به وجود و عدم است ؛ يعنى خير ، وجود و شر عدم است ؛ خير بالذّات وجود است امّا به واسطهء ملابست با يك شر ، بالعرض متّصف به شر مىشود ؛ كما اينكه شر نيز بالذات عدم است و لكن به جهت مجاورت با يك خير ، بالعرض خير دانسته مىشود و سخنى كه ارسطو در باب خير و شر گفته - و آن را با حرف افلاطون كه خير را وجود و شر را عدم مىداند مكمّل فرض كرده‌اند - بر اين اساس است كه ارسطو خير و شر را به باب تزاحم برده ؛\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nچون ايندو را با يكديگر مقايسه كنيم ، زمانى خير بيشتر است و شر كمتر ؛ در اينجا بايد به اصطلاح شرّ قليل را در مقايسه با خير كثير ناديده انگاشت ؛ و آنگاه كه خير از شر كمتر بود بايد خير قليل را فداى شرّ كثير كرد ؛ و اگر ايندو با يكديگر برابر بود بايد در جستجوى عامل مرجّحى جهت برترى يك جانب به نفع ديگرى بود .\r\nالبته از ظاهر حرف ارسطو چنين برمىآيد كه وى شر را نيز در مقابل خير امرى حقيقى مىپنداشت و ليكن مىتوان سخن وى را توجيه كرد به همان وجهى كه در ابتدا در مورد اتّصاف شر به خيريّت به صورت عرضى و يا بالعكس گفته شد . به عنوان مثال ، از امور وجودى كه متّصف به شرّيت مىگردند « باران » را مىتوان نام برد كه فى حدّ ذاته خير و وجود است امّا زمانى كه منشأ اعدامى چون خرابى خانه‌ها و غيره مىشود ، از آن حيث كه چنين شده ، آن را امر عدمى و شرّ مىانگاريم ؛ و يا سيل و زلزله كه هر دو فى نفسه از آن حيث كه يكى نيرو و ديگرى حركت مىباشد از امور وجودى ، ولى از آن حيث كه باعث خرابيها مىگردند ، وصف امور عدمى را به خود مىپذيرند . و مثال از امور عدمى كه بالعرض متّصف به شأن وجود مىگردند مىتوان حفر چاه و قنات را ذكر كرد كه از آن حيث كه خرابى و متلاشى شدن مىباشند شرّند ، ولى از آن رو كه منجر به ظهور آب و فوايد آن مىگردند صورت امور وجودى را يافته ، آنها را خير و نيك مىدانيم .\r\nبا اين مقدمات ، به مسألهء شفقت و رحمت مىنگريم . البته اگر انسان را با ما فوق خود يعنى موجودات مجرّده و كامله مقايسه كنيم - كه آنها به بيانى كه توضيح داده شده بالذّات جوادند ؛ يعنى براى سر زدن خير از آنها احتياجى به انگيزه و تأثّر نمىباشد - يقينا انسان كه براى انجام خيرات احتياج به انفعال و انگيزه دارد ، ناقص و ضعيف مىباشد و تأثر او در مقابل عدم تأثر آن موجودات ، ضعف محسوب مىشود ؛ ولى اگر قرار شد كه اين مسأله را در سطح خود انسانها مورد دقت قرار دهيم و يك انسان منفعل و با عاطفه را با يك انسان قسىّ القلب و غير منفعل بسنجيم ، اين ضعف و تأثر از آن قوّت و عدم تأثر ، برتر و اين نسبت بدان كمال محسوب مىشود ، البته نه از آن حيث كه خود انفعال فى حدّذاته بر خود عدم انفعال فى حدّذاته رجحان داشته باشد كه در اين مقام برعكس است ، بلكه از آن حيث كه لازمهء آن كمال يعنى قساوت ( از آن حيث كه مقاومت است ) اين است كه چون سدّ محكمى در برابر خيراتى كه مىتوانند از انسان بروز كنند ايستادگى مىنمايد و مانع بروز مىشود ، و همين طور آن عاطفه گرچه از آن\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nحيث كه انفعال است ضعف و شر مىباشد ولى ضعفى است كه فتح باب خيرات در وجود انسان مىباشد و آدمى به لحاظ وجود همين عاطفه است كه به ديگران توجه مىكند ؛ و مقايسه‌اى طبيعى بين ايندو را مىتوان در مرد و زن نمود كه مرد از آن حيث كه قوىّ القلب بوده ، احساساتى نمىشود و مثلًا صداى بچه او را متأثر نمىسازد ، از زن كه در جهت مخالف اوست كامل‌تر است ولى همين صفات براى زن كه در طبيعت ، رسالت نگهدارى از كودك به او واگذار شده ، كمال محسوب مىشود نه از آن حيث كه ضعف است بلكه از آن حيث كه ضعف و نقصى است كه باعث قوّتها و كمالات بيشمار مىگردد . پس توجيه ارسطويى انسان قسىّ القلب و رقيق القلب چنين است كه اوّلى خير قليلى است با شرّ كثير و دومى شرّ قليلى است با خير كثير .\r\nپس آنچه كه در اخلاق ماكياولى وجود دارد و مىگويد يك سياستمدار نبايد متأثر شود اگر چه ميليونها نفر زير پاى او جان دهند ، كمال نبوده ( بالعرض نه بالذات ) بلكه قساوت قلب و نهايت نقص است . مثال ديگر اين بحث ، سنگ و خاك مىباشد كه در اينجا اگر طبيعت سنگ را از آن جهت كه سخت و مقاوم است ( كمال ) با طبيعت خاك و كلوخ از آن جهت كه نرم و آسيب‌پذير است ( نقص ) مقايسه كنيم ، سنگ بر خاك ترجيح دارد ولى اگر ايندو را از جهت خيرهاى صادره از آنها در نظر بگيريم طبيعت خاك به دليل اثرپذيرى و انفعالش منشأ خيرات شده و باعث خيلى از كمالات مىگردد و زمين سخت به دليل طبيعت اثر ناپذير خود بىحاصل باقى مىماند .\r\nسؤال : استاد ! اين محلّ ترديد است كه تأثر و اثرپذيرى ، شر و ضعف باشد و اينكه ما سنگ سختى را بر زمين سست ترجيح مىدهيم شايد به نوعى سرايت دادن حالات درونى ما به حقايق عالم وجود و يك جور قياس به نفس باشد . بعضى چيزها كمالشان در اثرپذيرى آنهاست نظير فيلم عكاسى كه فايدهء وجوديش در همين خاصيت انفعالى آن است .\r\nپاسخ : اين همان حرف ماست چه ، تأثّر فى حدّ ذاته عدم است . مثلًا همين مادّة المواد كه ضعيف‌ترين و فاقدترين موجودات است اين ضعف براى وى منشأ كمال است چه ، در غير اين صورت هيچ صورتى را نمىپذيرفت زيرا شئ هميشه از آن جهت كه واجد است از پذيرفتن چيز ديگر امتناع دارد و از آن جهت كه فاقد است\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nقبول كمال مىنمايد ؛ و هر متأثرى هم از جنبهء فقدان است كه قبول اثر مىنمايد . پس شما هم كه مىگوييد فاقد بودن بهتر است از واجد بودن ، خود فاقد بودن بذاته محال است كه بر واجد بودن بذاته رجحان داشته باشد ، بلكه اين فاقد بودن از آن حيث كه منشأ بسيارى از واجد بودنهاست بر آن واجد بودن از آن جهت كه منشأ خيلى فاقد بودنهاست ، برترى دارد ( بس زيادتها كه اندر نقصهاست ) . باز هم شما واجد بودن را بر فاقد بودن ترجيح مىدهيد و اين همان مقصود ماست .\r\nسؤال : پس مىتوان گفت كه اصولا مقايسهء بين سنگ و انسان غلط است ؟\r\nپاسخ : اگر كسى اين كار را بكند بله ، ولى ما بين سنگ و انسان مقايسه نكرديم ، بلكه ميان « وجدان » و « فقدان » قياس نموديم . وجدان و فقدان را به طور كلى در همه جا مىتوان يافت و اوّلى كمال و دومى نقص است ، و اينكه در قوّه و فعل مىگوييم : « شئ از آن جهت كه بالفعل است فعليّت ديگرى را نمىپذيرد بلكه از آن حيث كه بالقوه است فعليت قبول مىكند » ، « قوه » همان جنبهء فقدان و « فعليّت » جانب وجدان شئ است ، و شئ كه هم بالفعل و هم بالقوه است ، از آن جهت كه بالفعل است فعليت ديگرى را نپذيرفته و اين پذيرش از سوى قوه بودن آن صورت مىگيرد . پس « ملاك ، وجدان و فقدان است » كما اينكه هيولاى اولى از نظر وجود ذاتى شرّ الموجودات و انقص الموجودات است و همو فتح باب كلّيهء خيرات است .\r\nدر اينجا موضوع سخن شيخ اين است كه علل اربعه ( فاعلى ، مادى ، صورى و غائى ) از مسائل كدام علم مىباشد ؟ البته وى خود در فصل اوّل كتاب ثابت نموده است كه بحث در اين باره شأن فلسفه است . ولى نظر به اينكه در اين باره سخنانى گفته شده ، وى آنها را نقل و نقد مىكند . مىگويند : علل اربعه در همه جا و در مورد همهء معلولها صادق نيست و وجود اين علل منوط است به آنكه در معلول حركتى باشد و در غير اين حالت ، در جايى كه حركتى در كار نباشد مانند موجودات مجرّده و ما فوق مادّه و حتّى تعليميات مثل مسائل هندسه و رياضى و آنچه مربوط به مقدار و عدد است ، اين علل وجود ندارد . البته حرفهاى سستى هم به عنوان دليل آورده‌اند كه علّت فاعلى وجود ندارد زيرا علت فاعلى يعنى مبدأ حركت و در اين موارد مبدأ حركت وجود ندارد . علّت مادى و صورى وجود ندارد كه خوب اين حرفى است چه ، در\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمجرّدات علّت مادى و صورى وجود ندارد ؛ و دليل آنها بر عدم علت غائى اين است كه علّت غائى را به نهاية الحركه معرفى مىكنند كه باز هم با سلب حركت ، علت غائى منتفى مىشود ؛ و در تعليميات نيز اين دو علّت فرض نمىشود ( غائى و فاعلى ) و از اين رو شيخ در اينجا مىگويد : « استخفّ بها من استخفّ » .\r\nدر باب تعليميات ، اينها را خيلى كوچك و سبك شمرده‌اند تا بدانجا كه بعضى گفته‌اند اينها فقط علت صورى را دارا مىباشند ، و به اين ترتيب روشن است كه چرا شيخ قائلين به اين قول را تحقير كنندهء تعليميات خوانده ، زيرا شناسايى هر شئ منوط به شناسايى علل آن مىباشد و هر چه شئ از علتهاى بيشترى برخوردار باشد معرفت آن كامل‌تر خواهد بود و بدين سان تعليميات كه فقط به صورتشان قابل شناسايى هستند از نظر معرفت ارزشى نخواهند داشت . پس شيخ به پاسخگويى مىپردازد كه عباراتش بسيار مبهم است و محشّين كلام وى همچون آقا حسين خوانسارى نيز به اين نكته معترف و خود را از فهم بعضى از اين عبارات عاجز خوانده‌اند و مرحوم آخوند نيز توجيهى نموده كه به نظر ما درست نيست . از اين رو خود توجيهى براى اين عبارات مطرح مىكنيم :\r\nخلاصهء سخن شيخ در اينجا اين است كه بحث از علّيت از شؤون اين علم ( الهيات - ما بعد الطبيعه ) است به دليل ملاكى كه ما قبلًا به دست داديم . ملاكى كه قبلًا به دست داده‌اند اين است كه هر چيزى كه از عوارض « موجود بماهو موجود » باشد از مسائل اين علم است ؛ يعنى ملاك اينكه يك مسأله از مسائل اين علم باشد اين است كه آن عارض و آن حكمى كه در آن مسأله ، مورد بحث قرار مىگيرد از عوارض موجود بماهو موجود باشد ، نه معيارهاى ديگرى كه در باب اين علم گفته شده است . مثلًا گفته‌اند : آن مسأله‌اى از مسائل اين علم است كه در همهء علوم مشترك باشد . البته بسيارى از مسائل فلسفه در همهء علوم مشترك است ، اما اين معيار نيست ، زيرا چه بسا كه مسأله‌اى از مختصّات يك علم خاص باشد و از مبادى يك علم خاص بحث كند و در عين حال يك مسئلهء فلسفى باشد . مثلًا از ماهيتى بحث شود كه آن ماهيت ، موضوع يك علم خاص است و در غير آن علم هم هيچ مورد بحث نيست ولى باز هم از مسائل فلسفه است . پس اشتراك داشتن در همهء علوم ، معيار فلسفى بودن يك مسأله نيست .\r\nاتفاقاً علّيت به معناى اعمّ آن ، از آن دسته مسائلى است كه جزء مشتركات همهء علوم است ؛ يعنى علّيت به معناى اعم ، از مسائل فلسفه است و علّيت به معناى خاص ،\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمربوط به علوم خاص مىشود .\r\nبعضى ديگر گفته‌اند : فلسفه علمى است كه دربارهء مبادى علوم ديگر بحث مىكند . البته شكى نيست كه مبادى علوم ديگر در فلسفه اثبات مىشود ، ولى مسائل فلسفه اختصاص ندارد به مبادى علوم ديگر . اينها مباحثى است كه در بحثهاى گذشته ( در بحث « موضوع فلسفه » در ابتداى كتاب الهيات شفا ) گفته شده است .\r\nبعضى ديگر گفته‌اند : فلسفه آن علمى است كه دربارهء متقابلات بحث مىكند ، مثل بحث دربارهء وجود و عدم ، ضرورت و امكان ، تقدّم و تأخر و معيّت ، حدوث و قدم ، قوّه و فعل . معيار اينكه مسأله‌اى جزء مسائل فلسفه باشد اين است كه جزء متقابلات باشد ، و چون علل اربعه ( علت فاعلى ، علت غائى ، علت مادى و علت صورى ) از متقابلات هستند ، از مسائل فلسفه محسوب مىشوند .\r\nشيخ مىگويد : نه ، از اين جهت اينها جزء مسائل فلسفه نيستند ، بلكه فقط بر اساس آن معيارى كه خود ما ذكر كرديم ( يعنى از عوارض موجود بماهو موجود بودن ) جزء مسائل فلسفه مىباشند . بر اساس آن معيار فرق نمىكند كه ما اين علل اربعه را در همهء اشياء بدانيم يا در بعضى از اشياء بدانيم ، چون ملاك ، اشتراك در همهء علوم نيست ، ملاك اين است كه از عوارض موجود بماهو موجود باشد و اين ملاك در اينجا وجود دارد .\r\nسپس شيخ مىپردازد به آن سخنى كه مخالفين عموميت علت غائى گفته‌اند و آن اين است كه در ما فوق عالم حركات ، علت فاعلى و علت غائى وجود ندارد و يا در تعليميات ، علت غائى و علت مادى وجود ندارد . شيخ مىگويد اينها سخنان بىاساسى است ، زيرا تعريف علّت فاعلى اين نيست كه مبدأ حركت باشد ، بلكه معناى علت فاعلى اين است كه مبدأ وجود باشد ، خواه آن وجود از قبيل وجود حركت باشد يا وجود غير حركت باشد . علت فاعلى يعنى مبدأ وجود و آن چيزى كه وجود شئ از آن صادر شده است . شما اول علت فاعلى را « مبدأ حركت » تعريف مىكنيد ، بعد مىگوييد اين در فلان جا وجود ندارد . اين در ما فوق عالم حركات . حال ، تعليميات چطور علت فاعلى ندارند ؟ مگر يك امر ممكن بالذات مىتواند بدون علت فاعلى پيدا بشود ؟ اين « مقدار » كه ما در اينجا داريم ، آيا ممكن الوجود است يا واجب الوجود ؟\r\nمسلّم است كه ممكن الوجود است ، بلكه حادث نيز هست . مقدار دائما كه نبوده ، بعد پيدا شده است ؛ وقتى كه پيدا شده علتى دارد . بدون علّت فاعلى كه محال است چيزى\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nپيدا شود . يا عدد ، آيا واجب الوجود است يا ممكن الوجود ؟ البته عدد ممكن الوجود است ، پس علت دارد . پس اين سخن كه تعليميات علت فاعلى ندارند سخن غلطى است . علت مادى هم دارند ، چون مقصود از « علت مادى » حتماً اين نيست كه ماده جزئش باشد . ما قبلًا در بحث علل مادى ، تعاريف مختلف علل مادى را ذكر كرديم ؛ گفتيم چند معنا براى « علت مادى » ذكر مىكنند . يكى از معانى « علت مادى » اين است كه شئ در وجود خود احتياج به يك ماده‌اى دارد . تعليميات هم بدون شك در وجود خارجى خود احتياج به ماده دارند ؛ يعنى تحقق مقادير و اعداد در عالم طبيعت بدون ماده محال است . پس بنابراين تعليميات علت مادى هم دارند . علت صورى را هم كه خودشان قبول داشتند . در مورد علت غائى هم شيخ مىگويد اگر مقصود شما از علت غائى « نهاية الحركه » باشد ، بله در اينجا وجود ندارد ؛ ولى نه ، علت غائى يعنى اينكه يك شئ به خاطر كمالى كه در او هست به وجود بيايد ؛ يعنى وقتى چيزى متمّم چيز ديگرى است و آن چيز به خاطر اين متمّم و براى اين متمّم وجود پيدا مىكند ، اين متمّم را « علت غائى » مىگويند .\r\nسؤال : در تعليميّات كه فقط بحث از صور اشياء مىشود اين صور را بدون مادّه چگونه فرض مىكنند ؟\r\nپاسخ : اگر منظور اين باشد كه آيا تعليميات مركّب از صورت و ماده مىباشند ؟\r\nبايد گفت خير . ولى گفتيم كه منظور از « ماده » و « علّت مادى » تنها اين نيست كه ماده جزء ذات و ماهيت شئ باشد بلكه به يك تعريف ، علّت مادّى اين است كه بدون مادّه اين صورت وجود پيدا نمىكند ولو اينكه خارج از حقيقتش بوده بلكه موضوع و محلّش باشد يعنى اگر وجود پيدا كند اين وجود در ماده باشد ؛ و البته تعليميات در ذهن مجرّدند ولى حتّى در ذهن هم اگر پاى تقسيم به ميان آيد ذهن براى آنها مادّه فرض مىكند . احتمالا مىتوانيم مقادير را ( گفتار شيخ است ) به منزلهء ماده براى شكلها بگيريم و واحدها را مادّه براى عدد فرض كنيم ( بر اين مطلب ، محشّين نيز اعتراض كرده‌اند كه واحد عين عدد است نه مادهء آن ) و عدد به منزلهء مادّه براى خواصّ عدد است ؛ و در مورد علّت غائى تعليميات هم گفتيم غايت شئ حالت تمام و كمال آن است ؛ تماميت تعليميات در اعتدال آنهاست يعنى حالت ما بين در امر رياضى . فرضا\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nزاويهء قائمه حالت اعتدال - و در نتيجه كمال - بين زاويهء منفرجه و حادّه است و سطح مستوى كمال براى ساير سطوح غير مستوى . غايت اعداد ، ترتيبشان و غايت اشكال خواص آنهاست . . .\r\nاز آنجا كه موضوع سخن اين است كه بحث علّيّت ، شأن كدام علم مىباشد ؟ مختصر توضيحى دربارهء ملاك تقسيم‌بندى علوم مىدهيم : علما گفته‌اند موضوع هر علم آن است كه در آن علم بحث از عوارض ذاتى آن ( موضوع ) بشود ؛ و البته ملاك تشخيص « عوارض ذاتى » از « عوارض غريب » را هم بيان كرده‌اند . مثلًا در بحث « فاعل » ( از دستور زبان و نحو ) صحبت از « عوارض ذاتى كلمه » مىشود ؛ در « مفعول » و منصوبات نيز همين طور ؛ ولى اگر ما از « كلمه » به طور اعم سخن گفتيم ( نه از حيث اعراب و بنا ) در اينجا از عوارض ذاتى ( نسبت به اعراب و بنا ) خارج شده و عوارض غريب مطرح مىشود و مثلًا اگر به ساختمان صيغهء كلمه توجه كنيم « علم صرف » حاصل مىشود و هر چه كه موضوع « صرف » باشد براى « نحو » حكم عوارض غريب را پيدا مىكند و بالعكس ؛ و نيز اگر از جهت وزن و فصاحت و بلاغت به كلام بنگريم علوم جداگانه تأسيس مىشود .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nبخت و اتّفاق\r\nيكى از بحثهاى مربوط به غايت ، بحث اتفاق است . البته اين را تحت عنوان « بخت و اتفاق » ذكر مىكنند . اين بحث را از يك نظر مىتوان مربوط به بحث علت غائى كرد ، همچنانكه شيخ در « الهيات » در باب علت غائى از اين بحث ياد مىكند ؛ و هم مىتوان اين موضوع را به بحث علل فاعلى مربوط كرد ، آنچنانكه شيخ در اينجا احاله مىكند به جلد اول ، كه در آنجا اين بحث آمده است .\r\nاما رابطه‌اش ( مخصوصا بحث اتفاق ) با علت غائى چنين است كه گفته مىشود فعل اتفاقى آن فعلى است كه بلاغايت است ، يعنى در آن فعل رابطه‌اى ميان غايت و مغيّى وجود ندارد ، به اين معنا كه همانطور كه در فعل عبث غايت وجود ندارد در اتفاق هم غايت وجود ندارد ، با اين تفاوت كه در مورد فعل عبث گفته مىشود كه فاعل فعل عبث ( يا اين فعلى كه از آن فاعل صادر شده است ) بلاغايت است ، يعنى « ليس له غاية اصلًا » كه در فعل عبث و مانند آن به آن اشاره شده است و مثلًا گفتيم كه در حركات بلانهايه غايتى وجود ندارد اصلًا ، ولى در باب اتفاق مىخواهند بگويند كه آنچه وجود پيدا كرده و شبيه به غايت است مستند به هيچ فاعلى نيست . حالا يك وقت\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nمىگوييم فاعل بلاغايت است ، و يك وقت مىگوييم غايت بلافاعل است . اگر چه اين تعبير در واقع از يك نظر ضعيف است ولى چنين است كه يك وقت گفته مىشود فاعل بلاغايت است ، و يك وقت مىگوييم آنچه كه صلاحيت دارد كه غايت فاعل واقع شود مربوط به آن فاعل نيست ، اتفاقا پيدا شده است . به هر حال در هر دو مورد رابطهء ميان فاعل و غايت نفى مىشود .\r\nاگر از اين ديد بحث كنيم ، بحث اتفاق در باب علت و معلول از توابع بحث علت غائى مىشود . ولى مىشود به نحو ديگرى اين بحث را مطرح كرد ، كه در « طبيعيات » شيخ به اين شكل عنوان شده است ، و آن بدين نحو است كه گفته شود : از جملهء اسباب و علل عالم يكى « بخت » است و ديگرى « اتفاق » . خود بخت و اتفاق ، علت هستند يعنى علت فاعلى هستند . بنابراين بحث بخت و اتفاق برمىگردد به علت فاعلى . فلان چيز چرا وجود پيدا كرد ؟ علتش چه بود ؟ علتش بخت بود . فلان چيز چرا وجود پيدا كرد ؟ علتش چه بود ؟ علتش اتفاق بود .\r\nآيا چيزى به نام بخت خوب و بخت بد ، بخت سعيد و بخت شقى وجود دارد ؟ آيا واقعاً مىشود گفت كه در عالم خارج چيزى به نام « بخت » وجود دارد كه بسيارى از حوادث خوب را براى دارندگان بخت خوب به وجود مىآورد و بعضىها داراى بخت شوم هستند و بسيارى از حوادث بد را آن بخت شوم براى آنها مىآورد ؛ يعنى بخت خودش يك عاملى است از عوامل عالم ؟\r\nانسان مىبيند كه بعضى از اشخاص ، جريانها به سودشان تمام مىشود ( البته تجربه‌ها در اين موارد ناقص است ) ؛ مثلًا بازرگانى را مىبيند كه هر معامله‌اى مىكند به سودش تمام مىشود ، هر جنسى مىخرد آن جنس ترقى مىكند و هر كالايى را مىفروشد با منفعت و بدون ضرر مىفروشد و پيش از آنكه قيمتش تنزّل كند آن را مىفروشد بدون اينكه آگاه باشد كه اين جنس تنزّل مىكند . مىگويند اين شخص آدم خوش شانسى است ، آدم خوش بختى است .\r\nنقطهء مقابل آن ، بعضى افراد را مىگويند افراد بدشانس ، جريان كارها در مورد آنها برعكس است ، به سوى هر درى مىروند مىبينند بسته است .\r\n بدبخت اگر مسجد آدينه بسازد * يا سقف فرود آيد و يا قبله كج آيد \r\nمىگويند بخت هم چيزى است كه اختيارش با انسان نيست ، او حاكم بر انسان\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nاست نه انسان حاكم بر او . از اين جهت مىگويند :\r\n گليم بخت كسى را كه بافتند سياه * به آب زمزم و كوثر سفيد نتوان كرد \r\nدر ادبيات فارسى سخن از « بخت » بسيار آمده است ( خوش بختى ، بدبختى ) و در شعر مثنوى هم آمده كه : راست گفت آنكس كه گفت : تو بخواب ، بگذار بختت بيدار باشد . انسان اگر بختش بيدار باشد خودش هم بخوابد او كارش را مىكند و اگر بخت انسان خواب باشد يا بخت بد داشته باشد ولو خودش بيدار باشد كارى نمىكند و كارى از او برنمىآيد ؛ يعنى بخت را به عنوان يك علت فاعلى مطرح مىكنند و داخل در باب علت فاعلى مىشود .\r\nنظر به اينكه معمولًا « بخت » در همان مواردى گفته مىشود كه علل تصادفى و اتفاقى كارگر است ، از اين جهت بحث بخت و اتفاق در يك جا ذكر مىشود ؛ منتها اگر موردى باشد كه بيشتر به نفع شخص است از آن تعبير به « بخت » مىكنند ، « بخت خوب » ، و اگر به ضرر انسان است به « بخت بد » تعبير مىكنند .\r\nولى « اتفاق » موردا اعمّ از « بخت » است . بخت اختصاص به انسان دارد و حداكثر در مورد حيوان هم ممكن است گفته شود ( حيوانات خوش بخت و حيوانات بدبخت ) ولى قدر مسلّم اين است كه در غير مورد جاندار ، « بخت » را اطلاق نمىكنند .\r\nاما « اتفاق » را در غير جاندارها هم مىگويند ، كما اينكه در خلقت عالم مىگويند خلقت عالم بر اساس اتفاق بوده .\r\nفرض كنيد شما يك نفر را مىبينيد كه مىخواهد چاه براى خانه‌اش بكند و منتهى به يك گنج مىشود . مىگويد چاه خانه‌ام را مىكندم اتفاقا به يك گنج رسيدم .\r\nديگرى چاه خانه‌اش را مىكند ، مىلغزد و مىافتد و پايش مىشكند ، بعد مىرود بيمارستان ، مدتى بسترى مىشود . مىگويد مشغول كندن چاه بودم ، اتفاقا پايم لغزيد ، افتادم توى چاه ، پايم شكست .\r\nحالا اين چگونه است ؟ آيا اينها واقعا اتفاق است ؟ يا اتفاق نيست ؟ در اينجا شيخ اقوال فرق مختلفى را كه در اين زمينه آرائى داشته‌اند نقل مىكند .\r\nاز جمله بعضى گفته‌اند پيدايش عالم بر اساس اتفاق است . گفته‌اند : اصل عالم ذراتى بوده است ( نظريهء ذيمقراطيس ) كه در خلأ لايتناهى پراكنده بوده‌اند و اينها به طبع خودشان يك سلسله حركات انجام مىداده‌اند ، حركاتى كه هيچ غايتى از اين\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nگونه غاياتى كه الآن وجود دارد ، در آن حركات وجود نداشته است ، حركاتى نامنظم ، اگر هم منظم بوده در دايرهء خودش منظم بوده است ، ولى اين گونه نبوده كه حركاتى تكرارى باشد و هيچ چيز جديدى در آن حادث نشود ( چون ممكن است ما فرض كنيم در خلأ نامتناهى ذراتى هستند و هر ذره‌اى در نقطه‌اى حركت مىكند بدون اينكه تماسّى با ذرهء ديگر داشته باشد . اين منجر به هيچ اتفاقى نمىشود ، ولى فرض ما اين گونه نيست ) . بعد ذرات در جايى جمع شدند و از جمع شدن اينها تركيباتى پيدا شد و از تركيب اينها مجموعا عالم پديد آمد . فرق نمىكند ، چه عالم جمادات ، چه عالم نباتات ، چه عالم حيوانات و چه عالم انسان ، همهء اينها پيدايش‌شان در اثر اتفاق بوده است ؛ يعنى حركات بلاغايتى به اين غايت منجر شده كه اينها غايت آن حركات نبوده است ؛ يعنى يك سلسلهء بلاغايتى در عالم وجود داشت و حركات بىنظمى ، و اين حركات بىنظم منجر شد به يك سلسله تصادفات ، و در اثر آن تصادفات يك جريانى قهراً به وجود آمد ؛ منتها چون زمان ، غيرمتناهى و يا در صورت تناهى بسيار زياد است ، ميلياردها ميليارد بر اين زمان گذشته ؛ اين تكرار مكرّرات ميلياردها ميليارد حركات بىنظم ، يك صورت و فرضش هم اين بوده كه اين حركات به صورتى واقع شوند كه اين نظم موجود پديد بيايد .\r\nپس اين نظم اينطور نبوده كه از ابتدا فاعلى به سوى آن حركت مىكرده و غايتى داشته از حركت خودش كه اين نظم پيدا بشود ، بلكه اين نظم بر حسب اتفاق پيدا شده است ، يعنى آن فاعل براى اين غايت كار نمىكرده است ؛ اين غايت از اين جهت كه غايت است فاعل ندارد .\r\nشما يك اتومبيل را در نظر بگيريد كه از يك خيابان شمالى - جنوبى عبور مىكند و اتومبيل ديگرى كه از يك خيابان شرقى - غربى عبور مىكند . اينها قهراً در يك محل تقاطع به همديگر مىرسند . اين اتومبيل كه از شرق به غرب حركت مىكند غايتش چيست ؟ غايتش رسيدن به فلان نقطهء غربى است ؛ و آن كه از شمال به جنوب حركت مىكند غايتش رسيدن به يك نقطهء جنوبى است . ولى حالا اگر اتفاقا هر يك از آن دو در لحظه‌اى خاص و با سرعت خاصى حركت كنند ، وقتى اين به تقاطع مىرسد آن ديگرى هم در همان لحظه مىرسد و هر دو مىخواهند از تقاطع عبور كنند و در نتيجه با هم برخورد مىكنند . ما معمولًا در اينجا كلمهء « اتفاق » را به كار مىبريم و مىگوييم تصادف رخ داد . مىگوييم من داشتم از شمال به جنوب مىرفتم ، تا رسيدم به فلان\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nچهار راه ، اتفاقاً از مشرق به مغرب هم يك اتومبيل به سرعت حركت مىكرد ، سر چهار راه كه رسيديم به هم خورديم . اينجاست كه ما مىگوييم « اتفاقاً » . معنى اين « اتفاقاً » چيست ؟ اگر ما با اين اتومبيل تصادف نمىكرديم و از شرق به غرب مىرفتيم به مغرب مىرسيديم . در اين حال هيچگاه انسان نمىگفت كه من از مشرق اين خيابان حركت كردم ، اتفاقاً رسيدم به مغرب آن ، زيرا آن ، چيزى است كه اين حركت بر حسب طبعش به آن منتهى مىشود ، جبرا به آن منتهى مىشود . اگر انسان از تهران حركت كند بخواهد برود قم ، اين معنا ندارد كه بگويد من از جادهء تهران - قم حركت كردم و رفتم ، اتفاقاً رسيدم به قم . نه ، جبرا رسيدى به قم و غير از اين راه ديگرى نبود . اما اگر برود و در حسن آباد تصادف كند ، اين را يك امر اتفاقى تلقّى مىكند . اين را انسان مىگويد « اتفاق » ولى آن را نمىگويد « اتفاق » .\r\nآنجا كه نمىگوييم « اتفاق » ، يعنى اين نتيجه لازمهء آن مقدمه است و آن مقدمه بايد به اين نتيجه برسد و نمىتواند به اين نتيجه نرسد ؛ ضرورت است . آنچه كه به اصطلاح از لوازم يك شئ است در مورد آن مىگوييم ضرورت حكمفرماست . البته قبلًا بيان شد كه فرق ميان « غايت » و « ضرورى » چيست . اين « اتفاقى » كه ما مىگوييم ، اعمّ از غايت و ضرورى است يعنى ضد غايت و ضد ضرورى است . هر غايتى ضرورى است گو اينكه هر ضرورتى - هر امر لازمى - غايت نيست ، غايت بالعرض است نه غايت بالذات ، كه بحث آن را جداگانه خواهيم كرد .\r\nپس آن چيزى كه بالضروره بر يك شئ مترتب مىشود اتفاق نيست . اما آنجايى كه ترتب شئ بر شئ ضرورى نيست عامل اتفاق وجود دارد ، ضرورى نيست ، ممكن است . حالا كه ترتّب آن بر اين ممكن است و ترتّب هر معلولى بر علت خودش ضرورى است ، پس ناچار يك عامل ديگرى سبب بوده است . اسم آن عامل را ما مىگذاريم « اتفاق » . پس در حقيقت آنجايى مىگويند « اتفاق » كه لازمهء طبيعت اين فاعل رسيدن به اين نتيجه نباشد ( اعم از اينكه نتيجه غايت باشد يا ضرورت ) ، لازمهء اين مقدمه رسيدن به اين نتيجه نباشد . قهراً شئ ممكن بدون علت نمىشود ؛ و در جايى كه ترتّب نتيجه بر مقدمه ضرورت دارد كسى بخت يا اتفاق را به عنوان عامل نمىشناسد .\r\nشيخ پس از نقل اقوال ، مقدمه‌اى را ذكر مىكند كه ما قبل از اينكه اين مقدمه را ذكر كنيم مطلبى را بيان مىكنيم كه براى مقدمهء شيخ هم مفيد است و آن اين است كه :\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nگاهى يك نتيجه‌اى مترتب بر يك مقدمه‌اى است ولى مترتب بر طبيعت كلى اين مقدمه است بماهوهو ، لازمهء ماهيت اين مقدمه است ( نه ماهيّت به اعتبار بحث اصالت ماهيت يا وجود ، بلكه به معنى ماهوهو ، يعنى لازمهء وجود اين مقدمه است ، يعنى وجودش از آن جهت كه مصداق اين نوع است ) مثل اثرى كه بر وجود انسان مترتب مىشود از آن جهت كه انسان انسان است ؛ يعنى بر وجود انسان بماهو انسان يك سلسله آثار مترتب است ، حالا آن آثار از قبيل غايت باشد يا از قبيل ضرورت ، به هر حال بالضروره اين آثار بر وجود اين طبيعت مترتب است . همين طور آثارى كه بر مثلث بماهو مثلث مترتب است ، بر دايره بماهو دايره مترتب است ، بر درخت بماهو درخت مترتب است .\r\nولى همهء آثار اشياء ، آثارى نيست كه بر وجود آنها بماهوهو مترتب باشد . ممكن است از يك شىء ، بنا بر اصالت وجود ، اثر وجود شخصى و اثر وجود فردى بروز كند ؛ يعنى اين فرد از اين جهت كه اين فرد است داراى اين اثر باشد نه از آن جهت كه طبيعت است و لازمهء طبيعت است و لاينفكّ از طبيعت است .\r\nدر مثالى كه الآن ذكر كرديم مىگوييم : « از تهران حركت كردم و به قم رسيدم » .\r\nرسيدن به قم لازمهء طبيعت كلى اين حركت خاص است ، اختصاص به اين زمان و مكان ندارد ؛ يعنى ما اين مبدأ و آن منتهى و اين مسافت را كه در نظر بگيريم اين ديگر اختصاص به اين اتومبيل يا آن اتومبيل ندارد ، اختصاص به امروز يا ديروز و به اينكه زيد باشد يا عمرو ندارد ، به طور كلى است . از اين مبدأ تا آن منتهى اگر كسى با اتومبيلى با فلان سرعت حركت كند لازمهء قطعى و جبرىاش اين است كه سر ساعت بلكه ثانيهء فلان به آن نقطهء منتهى برسد . مىگوييم اين لازمهء كلى اين حركت است ، اثر كلى اين حركت است . اما يك چيز ممكن است اثر فرد حركت باشد نه اثر طبيعت حركت ، يعنى اثر وجود است ولى نه از آن جهت كه وجود اين حركت است چون حركت در زمان خاصى باز يك مشخصاتى پيدا مىكند كه در زمان ديگر ندارد . حالا اگر ما يك حركتى را در زمان خاصى در نظر بگيريم ، اين زمان مقارن است با حركت آن صد يا دويست اتومبيلى كه در اين مدت از مقابل مىآيند و عبور هر يك از آنها در سر ساعت معينى لايتخلف است ؛ يعنى در مجموعهء نظام عالم اگر اين فرد از حركت را در نظر بگيريم ، اين حركت جبرا مقارن با آن افراد مقابل است . همانطور كه عبور از حسن آباد براى كلّى حركت [ از تهران تا قم 
  ] يك امر ضرورى و لايتخلّف است ، عبور يا\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nتلاقى با فلان اتومبيل هم براى اين حركت يك امر ضرورى و لايتخلف است ؛ يعنى اگر اين حركت را با زمان و مشخصات وجودى خودش در نظر بگيريم تلاقى با آن اتومبيل يك امر ضرورى است يعنى محال است كه چنين نباشد . از اين جهت اتفاق را انسان از آن جهت « اتفاق » مىنامد كه جاهل به اسباب و علل است ( يقول بالاتفاق جاهل السبب ) .\r\nآنجا كه شئ مترتب بر كلّى يك علت است ، چون كلى را و سببيت آن را براى آثار خودش - مانند سببيت اربعه براى زوجيّت در لوازم ماهيت - مىشناسيم و به علت كه علت كلى است واقف هستيم و مىدانيم كه هر جا علت هست معلول هم هست ، در آنجا نمىگوييم « اتفاق » . ولى در آنجا كه علت فاعلى بماهو كلى نيست و وجود فرد از آن جهت كه وجود آن كلى است علت نيست بلكه وجود فرد از آن جهت كه وجود خاص است علت است ، چون انسان آن را نمىشناسد و بر جهات آن اطلاع ندارد ، اسم آن را « اتفاق » مىگذارد و لذا اگر علم انسان عوض شود ديگر نمىگويد اتفاق است ؛ يعنى اگر جهل تبديل به علم بشود ديگر نمىگويد اتفاق است ، در حالى كه جهل واقعيت را عوض نمىكند .\r\nپس بنا بر اين بيان ، آن نظر كه مىگفت : « نسبت نتيجه با مقدمه نسبت امكان است چون فرض اين است كه اين نتيجه بر اين مقدمه مترتب نمىشود ، و حالا كه نسبت اين نتيجه به اين مقدمه بالامكان است پس يك عامل ديگرى بايد دخالت كرده باشد و آن عامل در مورد انسانها بخت است و در جاهاى ديگر اسمش اتفاق است » مغالطه است ؛ و جواب اين است كه نسبت اين حادثه با علت واقعى خودش كه فرد است نسبت ضرورت است نه نسبت امكان . پس معلوم مىشود كه رابطهء نتيجه با مقدمه رابطهء امكانى نيست ، رابطهء ضرورى است .\r\nتكرار مىكنم كه « ضرورت » با « غايت » تفاوت دارد . حتى امثال ذيمقراطيس كه قائل به اتفاق شدند خواستند نفى غايت بكنند نه نفى ضرورت . اين بحثى است كه بايد در بيانات آقايان تجزيه شود . يك وقت كسى مىخواهد قائل به اتفاق شود بدين گونه كه شيخ در اينجا آورده به عنوان اينكه اتفاق را يك سبب از اسباب بشناسد و بگويد اين مقدمه كه منتهى به اين نتيجه مىشود متعلق به اين نتيجه نيست ؛ نسبت اين مقدمه و نتيجه نسبت امكان است و بايد عامل ديگرى دخالت داشته باشد ، اسم آن عامل را « اتفاق » مىگذاريم . ولى امثال ذيمقراطيس و امروزيها نمىخواهند اين را\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبگويند ؛ مىخواهند بگويند نسبت ، نسبت ضرورت است نه نسبت امكان ، ولى اينها از قبيل آثار و لوازم ضرورى مترتب بر فاعلهاست نه از قبيل غايات مترتب بر فاعلها . و ما قبلًا در كلمات شيخ خوانديم كه فرق است ميان ضرورتهايى كه مترتب بر فاعلهاست و غاياتى كه اين فاعلها به سوى آن غايات حركت مىكنند يا اين فاعلها اين فعلها را براى آن غايتها به وجود مىآورند . پس اين دو مسئله است ، اينها را در نظر داشته باشيم .\r\nحالا ما فعلا روى همان بيان شيخ بحث مىكنيم . شيخ مسئلهء غايت و اتفاق را از نظر ضرورت و امكان كه ما در اينجا مطرح كرديم به شكل ديگرى طرح مىكند ؛ مىگويد ترتب يك اثر بر يك مقدمه يا دائمى است يا اكثرى يا اقلّى و يا متساوى . چهار شق بيشتر نمىشود . اگر ترتب يك اثر بر يك مقدمه دائمى باشد ، اين را كسى « اتفاق » نمىگويد ، اين مىشود « ضرورى » ؛ و اگر اكثرى باشد ، در باب اكثرى اتفاق هميشه در جهت مخالف است ، يعنى يك شئ كه صدى 95 وقتى علت پيدا مىشود آن معلول پيدا مىشود ، در آن 5 درصد اگر پيدا نشد مىگويند اتفاقا پيدا نشد . پس آن جهت مخالفش برمىگردد به شقّ سوم .\r\nيك وقت هم هست كه ترتب يك مقدمه بر يك نتيجه به طور مساوى است ، يعنى 50 درصد به 50 درصد است ، مثل اينكه انسان سكّه‌اى را بالا بيندازد ، احتمال شير يا خط 50 درصد است و احتمال شير و خط متساوى است .\r\nيك وقت هم اقلّى است ، مثل همان موارد اكثرى كه اقلّى هم موجود است . اين علت غالبا اين اثر بر آن مترتب نيست و به طور اقل بر آن مترتب مىشود ، مثلًا 5 درصد بر آن مترتب مىشود .\r\nشيخ مىگويد : در مورد دائمى كه بحثى نيست . مىرويم سراغ اكثرى . آنجا كه 95 درصد برآن مرتب مىشود و 5 درصد مترتب نمىشود ، بايد ما روى آن 5 درصد تأمل كنيم . چرا در اين موارد نتيجه بر آن علت مترتب نمىشود ؟ چون اين علت ما نياز به شريكى دارد ، نياز به يك شرطى ، به يك جزئى دارد ، لااقل به يك عدم المانعى احتياج دارد كه در 95 درصد موارد ، آن جزء علت يا شرط وجود دارد و در 5 درصد موارد وجود ندارد . اگر شرط و مانعى در كار است پس علت ما ناتمام است . پس آنكه علت است اين شئ است با اين شرط . اين شئ منهاى آن شرط كه محال است علت باشد . پس آنكه علت است صد در صد بر او اثر مترتب است و آنكه اثر بر وى مترتب نيست آن واقعا علت نيست .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nپس اين تسامح در تعبير است كه ما مىگوييم فلان چيز علت فلان چيز است ، الف علت ب است ؛ اما به حساب احتمالات الف 95 درصد علت ب است و 5 درصد هم ممكن است علت نباشد . اين در مسامحات عرفى يا در بيانات علمى مانعى ندارد ولى هيچ وقت فيلسوف اين حرف را به اين معنا قبول نمىكند . فيلسوف مىگويد هر علتى براى معلول خودش صددرصد است .\r\nپس « اكثرى » هم روحش اين است كه برمىگردد به دائمى . بله ، اگر شما بگوييد ( همانطور كه خيلىها دارند مىگويند ) كه نه ، اين فقط يك شئ است ، هيچ شرطى هم دخالت ندارد ، هيچ عدم المانعى هم دخالت ندارد ، اصلًا عليت يك امر احتمالى است و يك امر ضرورى نيست ؛ اين برمىگردد به اصل امتناع ترجيح بلامرجّح كه محال است عقل چنين چيزى را قبول كند .\r\nممكن است بگوييم نفس عليت اساساً ملازم با ضرورت نيست ، همين كه امروز خيلى به اصطلاح « دترمينيسم » را نفى مىكنند ، ضرورت ترتّب معلول بر علت را نفى مىكنند ؛ اما اينها كه اين ضرورت را نفى مىكنند دليلشان مشاهدات عينى است ، در حالى كه مشاهدات عينى هيچوقت نمىتواند در اين موارد دليل باشد ، چرا ؟ چون اگر كسى بگويد الف علت است براى ب و هيچ چيز ديگرى هم دخالت ندارد ولى الف 50 درصد علت است ، 60 درصد علت است ، 90 درصد علت است ؛ هيچ گونه تضمينى نيست كه وقتى علت وجود پيدا كرد معلول هم وجود پيدا كند ، ممكن است 50 درصد علت وجود پيدا كند و معلول وجود پيدا نكند . شيخ مىگويد اين معنايش اين است كه وقتى اين علت وجود پيدا كرد ، معلول هنوز هم بالامكان باشد ، يعنى امكان دارد معلول وجود پيدا كند و ممكن است وجود پيدا نكند . حالا اگر علت نبود چطور بود ؟ اين ذاتش محال نيست كه وجود پيدا كند ، كما اينكه واجب هم نيست . پس ذاتش ممكن است وجود پيدا كند و ممكن است وجود پيدا نكند . در حالى كه چرا شما مىگوييد نياز به علت است ؟ زيرا اگر علت نباشد مرجّحى براى وجود اين نسبت به عدمش نيست ، علت عامل وجود است ؛ و الّا شما اساساً منكر علت بشويد نه منكر ضرورت عليت ؛ بگوييد هر چه كه در عالم وجود پيدا مىكند ، بدون دخالت هيچ علتى وجود مىيابد ( آن طور كه اشاعره مىگويند . لااقل آنها ارادهء خدا را دخيل مىدانند كه اينجا ارادهء خدا نيز نفى مىشود ) ، آنچه كه ما « علت » مىناميم به هيچ نحو دخالت ندارد ، هيچ چيز در وجود هيچ چيز دخالت ندارد ، ترجّح بلامرجّح است ؛ در حالى كه نفى ترجح بلامرجح از\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nضروريات حكم عقل است . كسى كه قائل به ترجح بلامرجح باشد ، اگر در يك جايى بگويد ، در جاى ديگرى خودش آن را نفى مىكند .\r\nاگر بگويد : « من علت را قبول دارم اما ضرورت عليت را قبول ندارم . اين معلول هر وقت به وجود مىآيد به حكم اين علت وجود مىيابد اما اينطور نيست كه هر وقت اين علت وجود پيدا كند معلول هم وجود پيدا كند ، در حالى كه تمام علت هم خود اين است » معنى اين حرف اين است كه با فرض وجود اين علت هم معلول در حد امكان است ؛ امكان دارد وجود پيدا كند ، امكان دارد وجود پيدا نكند . پس چرا با وجود امكان ، وجود پيدا مىكند ؟ مىشود ترجّح بلامرجّح .\r\n\r\nشباهت ميان نظريّات متكلمين و امروزيها در باب علّيت\r\nمتكلّمين ما هم همين اصلى را كه امروز در فيزيك جديد مىگويند قبلًا گفته‌اند .\r\nمتكلمين عليت و فاعليت را قبول كردند ولى ضرورت عليت و معلوليت را انكار كرده‌اند . آنها يك قدم هم جلوتر رفته و گفته‌اند ترتب معلول بر علت ضرورى نيست ولى وقتى علت پيدا مىشود با وقتى كه پيدا نمىشود على السويه نيست ، « اولويّت » و ارجحيّتى براى وجودش پيدا شده است ؛ لهذا [ با احتمال 
  ] بيش از 50 درصد ، معلول وجود پيدا مىكند و كمتر از 50 درصد را هم در مباحث « اولويت » مفصل بحث كرديم ، اولويت تام و اولويت غيرتام همه را بحث كرديم .\r\nاما در اولويت هم اگر منتهى به ضرورت نشود و با فرض رجحان باز امكان عدم براى معلول باشد ، و به تعبير ديگر سدّ باب اعدام بر معلول نشود محال است كه معلول وجود پيدا كند .\r\nبنابراين شيخ مىگويد آنجا كه شما مىگوييد فاعل اكثر علت است ، اگر قبول كنيد كه در مواردى كه علت اكثر علت است بدان جهت است كه يك شرط و عدم المانعى وجود دارد ، پس قبول كرده‌ايد كه علت ما آن شئ است با آن شرط و عدم المانع ؛ ولى اگر بگوييد نه ، علت خود اين است ولى لازم نيست معلول بر علت مترتب شود ؛ پس در واقع عليت و عدم عليت هيچكدام نسبت به يكديگر رجحان پيدا نمىكنند .\r\nبه عبارت ديگر : عليت مساوى است با ضرورت عليت و معلوليت . ايندو از\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nيكديگر تفكيك‌پذير نيستند . محال است كسى بتواند اصل عليت را بپذيرد ولى ضرورت عليت و معلوليت را انكار كند .\r\nولى يك مطلب هست كه ناشى از ناخن زدن‌هاى متكلمين است و ما مكرر گفته‌ايم كه ناخنهايى كه متكلمين به فلاسفه و سخنان ايشان زده‌اند بسيار بسيار مفيد واقع شده يعنى مباحث را پيش برده ؛ اگر چه حرف خودشان هم حرف صحيحى نبوده ولى سبب حرفهاى خوب فلاسفه شده‌اند .\r\nمطلب اين است كه ممكن است كسى بگويد : ادلّ دليل بر امكان شئ وقوع شئ است . اين حرفى است كه امروزيها هم دارند مىگويند . مىگويند ما مشاهده مىكنيم كه در جاهايى بدون اينكه علت تامّه وجود داشته باشد معلول وجود پيدا مىكند ، بدون اينكه مرجّحى وجود داشته باشد يك طرف وجود پيدا مىكند . منتها متكلمين كه مثال مىزدند امور عادى زندگى را مثال مىزدند و اينها مثال تجربى خيلى دقيق علمى مىزنند . ولى در هر حال هر دو متّكى بر مشاهده‌اند .\r\nآنها مىگفتند در موارد بسيارى براى انسان به عنوان يك فاعل مختار اتفاق مىافتد كه در انتخاب ميان دو فعل در شرايط متساوى قرار مىگيرد ، مثل يك آدم گرسنه‌اى كه به يك نان احتياج دارد و دو نان در مقابل او مىگذارند و او بايد يكى از آن دو را انتخاب كند ؛ آيا او مىگويد اگر يكى از اينها را انتخاب كنم ترجيح بلامرجح لازم مىشود و مىايستد و در انتخاب يكى از آنها همچنان مردّد مىماند ؟ يا در « طرقى الهارب » آيا يك آدمى كه دزد يا درنده دنبالش كرده و او دارد به سرعت مىدود و يك دفعه بر سر دو راهى قرار مىگيرد ، دو راهى كه از نظر رسيدن به مقصد و پناهگاه هيچكدام براى او فرقى نمىكند ، سر دو راهى مىايستد كه ترجيح بلامرجّح لازم است ؟ نه ، بالأخره انسان يكى از دو راه را انتخاب مىكند و به يك طرف مىچرخد بدون اينكه ميان اين فعل و فاعل ضرورتى باشد . فاعل نسبتش به اين فعل و آن فعل على السويه است . نسبت به هر دو كه نمىتواند ضرورت داشته باشد و الّا بايد هر دو را انتخاب كند و اين محال است . پس نسبتش به هر دو بالامكان است . پس گاهى مىشود كه فاعل ، فاعل است در حالى كه نسبتش به فعل ، ضرورت نيست .\r\nفلاسفه پاسخ مىدهند كه در مسائل عقلى و دقيق به اين گونه مثالها نمىشود تمسّك جست ، زيرا درست است كه بهترين دليل بر امكان يك شئ وقوع آن است ، اما به شرط آنكه ما بتوانيم بر جميع علل و عوامل احاطه پيدا كنيم . در اين مثالها كه\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمربوط به نفس انسان است هزار عامل مخفى وجود دارد كه براى انسان امكان ندارد بتواند آنها را تحت حساب خود در آورد .\r\nحتماً آدمى كه از دو نان يكى را انتخاب مىكند ، بالاخره در نفسش يك مرجّحى براى يكى از آن دو پيدا مىشود ، منتها انسان نمىتواند اينها را پيدا كند . اين مثالى كه شما مىزنيد اگر داراى عوامل خيلى ساده‌اى بود ما مىتوانستيم اين عوامل را احصا كنيم و يقين پيدا كنيم كه هيچ عامل ديگرى وجود ندارد و تا ابد هم كسى نمىتواند عاملى را كشف كند . در آن صورت جاى آن بود كه بگوييد شما مىگوييد اين محال است ولى مىبينيد كه واقع شده است ، ديگر چه مىگوييد ؟ اما در اينجا واقع اين است كه ما عامل را نمىشناسيم ؛ و « عامل را نمىشناسيم » غير از اين است كه عاملى وجود ندارد . در بعضى از موارد عدم الوجدان يدلّ على عدم الوجود اما در بسيارى از موارد عدم الوجدان لا يدلّ على عدم الوجود .\r\nمن اگر دست در جيبم كنم و بخواهم كليد در يك حجره را پيدا كنم ولى نيابم ، مىگويم نيست ، با اينكه حسّ من نمىگويد نيست ( و حس من نمىگويد هست ) . وقتى كه من داخل جيبم را نگاه مىكنم حس من به من از كليد خبر نمىدهد ، ولى آنجا من سكوت نمىكنم ، خبر به عدم مىدهم ، مىگويم نيست ؛ زيرا در ذهن من فورا يك قياس مخفى تشكيل مىشود كه « لو كان لبان » اگر بود ظاهر مىشد ، « لو كان لأحسست » اگر مىبود من آن را احساس مىكردم ؛ كه كليد قابل لمس است ، دست من هم سالم است ، بنابراين اگر كليد در جيب من بود خبردار مىشدم .\r\nاينجا از آن جاهايى است كه عدم الوجدان يدلّ على عدم الوجود . ولى در غالب موارد عدم الوجدان لا يدلّ على عدم الوجود . امروز مثالهايى از نظر علمى مطرح مىكنند كه مثلًا در درون اتمها گاهى يك جهشها و تغييراتى ديده مىشود بدون اينكه هيچ عاملى وجود داشته باشد . ولى آيا علم بشر مىتواند ادعا كند كه حتى علم در آينده هم نمىتواند يك عامل براى اين تغييرات كشف كند ؟ بله ، به حسب سطح علم امروز يك سلسله پديده‌ها در درون ذرات ديده شده بدون اينكه هيچ عاملى بشود براى آنها كشف كرد . از نظر علم نمىدانيم عاملى دارد يا نه . ولى از نظر فلسفه محال است كه عاملى نداشته باشد ، حتماً عاملى دارد .\r\nبعضىها خواسته‌اند از اين موضوع يك استفادهء الهى بكنند ، گفته‌اند اينجا ديگر ارادهء خداست ، در حالى كه ارادهء خدا نمىتواند به صورت يك عامل جزئى در يك امر\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nجزئى در كار عالم دخالت داشته باشد و به اين صورت هم نيست . اين در باب اكثرى .\r\nاما در مورد متساوى و اقلّى :\r\nتكليف متساوى و اقلّى هم روشن است . آنجا كه متساوى است معلوم مىشود علت ما جزء علت است نه تمام علت . در اقلّى هم به طريق اولى همين طور است .\r\nمنتها در متساوى آن شرط يا جزء يا عدم المانع به طور 50 % وجود دارد ، 50 % وجود ندارد ؛ در اكثرى مثلًا 90 % وجود دارد ، 10 % وجود ندارد ؛ در اقلّى مثلًا 90 % وجود ندارد ، 10 % وجود دارد .\r\n\r\nتعاريف گوناگون از « اتّفاق »\r\nدر باب اتّفاق ، تعابير مختلفى شده است كه آنها را توضيح مىدهيم .\r\nبعضى اتفاق را يك عامل و سبب دانسته‌اند ؛ يعنى گفته‌اند كه غير از اين علل چهارگانه‌اى كه مىشناسيم ( علت فاعلى ، علت غائى ، علت صورى و علت مادى ) يك علت ديگر و عامل و سبب ديگرى هم در عالم وجود دارد كه نام آن « اتفاق » است و در بعضى موارد نام آن « بخت » است . بنابراين ، امر اتفاقى امرى نيست كه « لاعامل له » و « لا سبب له » بلكه به معنى « انّه له سبب و السبب هو الاتفاق » . حالا اگر بپرسيم اتفاق چگونه سببى است ؟ مىگويند سببى است ماوراى اين اسباب ديگر .\r\nاما اين حرف كه ما بگوييم « للشئ علّة و العلّة هو الاتفاق » و اتفاق را بخواهيم علتى و عاملى غير از اين عاملهاى چهارگانه بدانيم ، امرى است كه فرض نمىشود ؛ يعنى اينكه بگوييم اتفاق دخيل است بدون اينكه علت فاعلى باشد ، دخيل است بدون اينكه علت غائى باشد ، دخيل است بدون اينكه علت صورى يا علت مادى باشد ، و يك عاملى است وراى اين عاملها ، اين اساساً فرض ندارد ، همين طور كه شيخ از بعضى از قدما نقل مىكند .\r\nيك چيزى كه انسان مىگويد اين سببى است غير از آن سببها ، اول بايد يك امر قابل تعريفى باشد ، يك امر قابل تصورى باشد . بعد بگوييم اين شئ كه من اينجا تصور مىكنم ، لااقل تصورش يك تصور معقولى است ، اين عامل فلان امر مىشود . از هر كس شما سؤال كنيد و معنى « بخت » را از وى بپرسيد نمىتواند از « بخت » يك تعريف صحيح بكند . حداكثر مىگويند آدم خوش بخت آدمى است كه اسباب و علل عالم با\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nسعادت او وفق مىدهد ، كما اينكه كلمهء « اتفاق » هم كه در زبان عربى پيدا شده از همين مادهء « وفق » است . وفق دادن معنايش اين است كه آن چيزى كه عامل است همان اسبابى است كه وفق داده است . بنابراين ، اينكه ما آن را به عنوان يك عامل و سبب جداگانه در نظر بگيريم معنى ندارد .\r\nنظر ديگر در باب اتفاق اين است كه بگوييم امر اتفاقى امرى است كه « لا سبب له فاعلىّ » علت فاعلى ندارد ، نه اينكه عاملى غير از علت فاعلى براى آن وجود دارد ، لا سبب له ، لافاعل له . البته اين هم امرى است كه عقل آن را محال مىداند ، ولى قابل تصور هست ؛ يعنى يك معناى قابل تصورى در عقل دارد كه گفته شود امر اتفاقى يعنى پديده‌اى كه پديد آورنده ندارد ، هيچ عاملى در ايجاد آن دخالت ندارد ، مثل ترجح بلامرجح . ترجح بلامرجح تصور عقلانى دارد ولى عقل بالبديهه وقوع آن را محال مىداند .\r\nفرق است بين شيئى كه تصور صحيحى نداشته باشد و قابل تصور نباشد و امرى كه قابل تصور هست ولى عقل آن را ناممكن مىداند ، مثل شريك البارى ، مثل ترجح بلامرجح و از جمله همين نظر دوم كه داخل در ترجح بلامرجح مىشود . همهء فلاسفه با اين نظر مخالفند و مىتوان گفت ما در ميان فلاسفه كسى را نداريم كه منكر علت فاعلى باشد . اينكه منكر ضرورت علت فاعلى باشند ، در ميان متكلمين بوده‌اند و در متأخرين هم كسانى هستند ، ولى اين را كه اساساً منكر وجود علت فاعلى باشند يعنى قائل باشند كه پديده‌اى ، حادثى پيدا شود و هيچ عاملى در وجود او دخالت نداشته باشد ، قبول ندارند .\r\nتصوير سوم در باب اتفاق از دو تصوير گفته شده معقول‌تر است و طرفدارانى نيز دارد . اين نظريه مىگويد شئ اتفاقى يعنى شيئى كه بلاغايت به وجود آمده است يعنى براى وجود او غايتى نيست ، به وجود آمده است ولى نه براى چيزى ؛ يعنى فاعل آن را به وجود آورده است ولى آن را لأجل شئ به وجود نياورده است . پس شئ اتفاقى يعنى شيئى كه لاغاية له ، البته نه به معنايى كه در « عبث » تعبير كرديم .\r\nدر باب عبث ، يك كار را پوچ مىگويند ، يعنى اين كار براى هيچ هدفى به وجود نيامده ، بلاهدف به وجود آمده است . كار اتفاقى كارى را مىگويند كه آن كار خود مىتوانسته هدف باشد ولى عامل آن را براى اين هدف به وجود نياورده است ، اتفاقا به وجود آمده است ؛ ممكن بود يك فاعلى آن را هدف خود قرار دهد ، ولى آن كار بدون\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nآنكه هدف فاعلى باشد به وجود آمده است . بنابراين « عبث » معنايش اين است كه اين كار براى هيچ و پوچ به وجود آمده است ، بيهوده است ؛ ولى « اتفاق » معنايش اين است كه اين شئ كه به وجود آمده است داراى خصوصياتى است كه مىتوانست آن خصوصيات هدف فاعل باشد و اين شئ براى آن خصوصيات به وجود آمده باشد ولى فاعل آن را براى اين خصوصيات به وجود نياورده است .\r\nبنابراين از اين سه تعريفى كه كرديم ، يك تعريف كه محل كلام شيخ است ، اين گونه كه شيخ از بعضى از قدما نقل كرده ، اصلًا معنى معقول ندارد . نوع دوم ، تصورش معقول و معنىدار است ولى بديههء عقل حكم مىكند به محال بودنش . نوع سوم ، تصورش معنىدار است و بديههء عقل هم حكم نمىكند به محال بودن آن ، بلكه با استدلال بايد محال بودن آن را ثابت كرد و حتى عده‌اى طرفدار هم دارد .\r\n\r\nغايت داشتن طبيعت از نظر فلاسفه ، متكلمين و طبيعيون امروز\r\nبحثى كه در اين زمان ، ما با ماديون در مسئلهء اتفاق و تصادف داريم ، مسئلهء علت غائى است ؛ و منظور از « غايت » غايت بالذات است . غايت بالذات از نظر فلاسفهء الهى يعنى غايتى كه طبيعت از اول به سوى آن غايت حركت مىكرده و براى رسيدن به آن هدف حركت مىكرده است و رسيدنش به آن هدف ضرورى است ؛ يعنى اينطور نيست كه ممكن است به آن هدف برسد و ممكن است نرسد ، بلكه در آن شرايطى كه طبيعت حركت مىكند به سوى غايت خودش ، رسيدنش به غايتش ضرورى است ، البته با اجتماع همهء شرايطش ؛ و آن غايت هم غايت بالذات است ، يعنى واقعا « مالاجله الحركة » است ، اين حركت به خاطر آن هدف صورت گرفته است .\r\nبنابراين از نظر الهيون ، انسان كه در طبيعت پيدا شده است ( چه دفعتا پيدا شده باشد و چه تدريجا ، از نظر فلسفهء الهى فرق نمىكند ) طبيعت از نقطهء شروع - هر زمان را كه بخواهيد در نظر بگيريد - كه حركت كرده به سوى انسان حركت كرده ؛ بنابراين انسان غايت بالذات طبيعت است .\r\nپس اگر ما بخواهيم مدّعاى اين فلاسفه را ثابت كنيم ، بايد بگوييم آنچه كه از نظامات در عالم به وجود آمده است ، غايت طبيعت است ، آن هم غايت بالذات . ولى ما در باب غايات خوانديم كه ما غايت بالعرض هم داريم . غايت بالعرض يعنى اينكه :\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nطبيعت به سوى يك هدفى حركت مىكند ولى لازمهء تحقق آن هدف پيدايش يك امر ديگرى است . آن هدف طبيعت مقارن است با يك امرى كه طبيعت به خاطر آن امر كارش را انجام نمىدهد ، بلكه به خاطر مقارن او انجام مىدهد ، ولى وجود آن غايت از اين مقارن لاينفكّ است . ما اسم آن را « غايت بالعرض » مىگذاريم . آنوقت ضروريها - يعنى آنها كه ضرورى هستند ولى غايت نيستند - اينها امورى هستند كه لازمهء ضرورت علت و معلولى است ولى در عين حال غايت طبيعت نيستند يعنى طبيعت براى رسيدن به آنها حركت نمىكند .\r\nمثالى مىزنيم : فرض كنيد باران مىبارد . اين حركات ابرها و آن فعل و انفعالاتى كه در ابرها رخ مىدهد و بعد قطرات باران كه پايين مىآيد ، تمام اينها حركات طبيعت است و طبيعت به سوى غاياتى مىرود . حالا كه باران از آن بالا به سوى پايين مىآيد ، به سوى يك غايتى حركت مىكند . باران كه مىآيد روى كوهى مىبارد و اين كوه را مىشويد . لازمهء قهرى اينكه باران بريزد روى كوه و خاكهاى روى سنگها اين است كه اين خاكها شسته شود . بعد آب كه روى زمين شيب‌دار قرار گرفت لازمه‌اش اين است كه آب گل آلودى پايين برود و بغل كوه هم كم‌كم تراشيده شود . فرض كنيد گنجى هم در آنجا هست ، آن گنج هم پيدا شود . اين ، لازمهء اين حركت باران روى اين كوه است و امرى ضرورى است ، اما غايت طبيعت نبوده ؛ يعنى باران از آن بالا نيامده كه اين گنج را ظاهر كند ؛ طبيعت نيامده كه در اينجا آب گل راه بيفتد ؛ او براى غايتى ديگر كار خود را انجام داده ، ولى لازمهء آن غايتش اين بوده است .\r\nتمام شرور عالم از اين قبيل است ؛ يعنى تمام شرور عالم غايت بالعرض هستند يعنى ضرورتهاى عالم طبيعت هستند ؛ يعنى طبيعت روى نظام خودش به سوى غايات خودش حركت مىكند و از نظر غايات خودش كار حكيمانه انجام مىدهد ، ولى يك دسته امور ضرورى كه لازمهء لاينفكّ طبيعت است نيز رخ مىدهد كه آنها غايت اصلى طبيعت نيستند .\r\nسخن ما در اين است كه جواب ذيمقراطيس و بخصوص پاسخ مادّيون جديد را ما با اين بيان شيخ نمىتوانيم بدهيم . اين بيانى كه ما تا اينجا ذكر كرديم اين است كه هر چه در طبيعت رخ مىدهد ضرورت است و اتفاق نيست . ولى طرف ما مىگويد بسيار خوب ، بگوييد ضرورت ، اما اين امر ضرورى آيا غايت ضرورى است يا غايت\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nضرورى نيست ؟ اگر هم آن را « غايت » بناميد ، غايت بالعرض است نه غايت بالذات .\r\nنتيجه اين است كه اين نظريه مىگويد درست است كه انسان در طبيعت به وجود آمده و لازمهء قهرى حركات طبيعت اين بوده كه انسان به وجود بيايد و بنابراين اتفاق به آن معنى دخالت ندارد ، نظام ضرورى است و در هر جا كه نظام ضرورت باشد و يك شئ پيدا شود غلط است كه ما بگوييم اتفاقا پيدا شده است ، ولى حالا كه « اتفاق » معنى ندارد آيا ثابت مىشود كه اين كه الآن موجود است غايت طبيعت بوده است ؟\r\nاين را اگر ما بخواهيم ثابت كنيم به دليل ديگر بايد ثابت كنيم ؛ يعنى اينطور بايد ثابت كنيم كه طبيعت در سر راه خودش به مراحلى رسيده كه نشان داده است كه مسخّر يك قدرت ديگر است . طبيعت كار را انجام مىدهد ولى طبيعت هدف خود را انتخاب مىكند .\r\nاين را اگر بخواهيم اثبات كنيم مطلب ديگرى است . ولى آنچه كه ما تا اينجا بيان كرديم جواب اتفاقيون را مىدهد اما جواب اين فرضيه را نمىدهد چون كسى كه اين فرضيه را مىدهد داعى ندارد كه اسم « اتفاق » رويش بگذارد تا شما به او اينطور جواب بدهيد ؛ مىگويد ما « اتفاق » نمىگوييم ، « ضرورت » مىگوييم ولى كى گفته كه لازم هر ضرورتى اين است كه غايت بالذات باشد در طبيعت ؟ البته چون اين بحث خوبى است آن را هم عرض مىكنيم .\r\nدر باب غايات ، يك تصوير كلامى داريم كه همان تصوير عامهء مردم است ، يك تصوير فيلسوفانه داريم مربوط به فلاسفه الهى و يك تصوير فلاسفهء غير الهى .\r\nتصوير كلامى يا تصوير عوامانه در باب غايات اين است كه اساساً براى طبيعت شأنى قائل نشده‌اند ؛ يعنى طبيعت را از قبيل مصنوعات بشرى حساب مىكنند و خداوند را كه صانع مىدانند از قبيل صانع بشرى در نظر مىگيرند . يعنى چه ؟ يعنى طبيعت اساساً مرده است و هدف ندارد ، اين صانع است كه هدف خودش را در طبيعت به وجود مىآورد . مثل صندلىاى كه يك نجّار مىسازد . اين چوب به سوى صندلى شدن حركت نمىكند ؛ يعنى اين شكل صندلى غايت چوب نيست ، بلكه غايت سازندهء صندلى است . بنابراين چوب كه ماده است بلاغايت است .\r\nمتكلمين و غالب افرادى كه در باب غايت داشتن عالم بحث مىكنند ، به طبيعت كارى ندارند ؛ نمىگويند طبيعت ذى غايت ساخته شده است ، بلكه مىگويند طبيعت بلاغايت است ولى يك فاعل ديگرى هست كه او غايات خودش را ، اهداف خودش را\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nروى طبيعت اعمال مىكند همين جور كه يك صنعتگر در صنع انسانى غايت خودش را روى طبيعت پياده مىكند ؛ يعنى صنع الهى را به صنع انسانى قياس مىكنند .\r\nولى تصوير فلاسفهء الهى اين است كه خود طبيعت غايت دارد . حالا آيا در ذات طبيعت شعورى وجود دارد يا اصلًا شعورى در آن نيست و طبيعت مسخّر يك امر ماوراى خودش است و اين كه مسخر است خودش داراى غايت است نه اينكه خودش داراى غايت نيست ، به هر حال تصوير فلاسفهء الهى اين است كه : خود طبيعت به سوى غايتى حركت مىكند و آنچه پيدا مىشود غايت خود طبيعت است . مثلًا آن نطفه‌اى كه در رحم قرار مىگيرد ، در وجود آن نطفه و در ذات او حركت به سوى « انسان » نهفته است ؛ يعنى از اول حركتش جهت دار است ؛ اصلًا اين دارد مىشتابد به سوى انسان شدن ؛ در خود او اين ميل به سوى انسان شدن وجود دارد . اين ، نظريهء حكماى الهى است .\r\nنظريهء طبيعيون اين است كه هيچكدام از اينها نيست . نه يك قوهء ما فوق طبيعت است كه اهداف خودش را روى طبيعت پياده كند و نه طبيعت خودش هدف دارد . حالا اگر قول اتفاقيون را بگوييم بايد بگوييم تصادفا موجودات به وجود مىآيند . ولى امروزيها ديگر كلمهء « اتفاق » را نمىآورند ، مىگويند « نظام جبرى طبيعت » ؛ يعنى لازمهء حركات جبرى و بلا غايت طبيعت پيدا شدن همين چيزهايى است كه شما آنها را « غايات » مىناميد يعنى همان چيزى است كه شما آنها را در قديم « ضرورت » مىگفتيد و نه « غايت » .\r\n\r\nتقسيم حركات به قسرى و طبعى\r\nمطلب ديگرى كه شيخ مىگويد ، در مورد تقسيم حركات به حركات طبيعى و ارادى ، و تقسيم حركات طبيعى به طبعى و قسرى است . در مورد حركت ارادى ، اصطلاح نيست كه آن را به قسرى و غير قسرى تقسيم كنند ولى در همان جا هم تقسيم قسرى و غير قسرى مىآيد ؛ اگر بخواهند تقسيم كنند تقسيم غلطى نيست .\r\nاينها يك مطلبى در باب حركات صادر كردند به اين صورت كه حركت ارادى حركتى است كه منشئش شعور و اراده باشد ، و حركت طبيعى حركتى است كه منشئش خواست و شعور و اراده نيست ؛ و آنگاه حركت طبيعى را به دو قسم طبعى و\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nقسرى تقسيم مىكنند و مىگويند وقتى حركتى مقتضاى طبيعت است « لو خلّى و طبعه » يعنى طبيعت بماهوهو قطع نظر از هر عامل خارجى به مقتضاى ذات خود آن را انجام مىدهد ، اين حركت « طبعى » است ؛ و حركت قسرى حركتى است كه طبيعت آن را انجام مىدهد ولى تحت تأثير يك عامل خارجى .\r\nدر مثالهايى كه در قديم ذكر مىكردند مىگفتند : اگر ما سنگ را رها كنيم و آن را از تأثير همهء عوامل ( آن وقت به عامل جاذبه اعتقاد نداشتند ) آزاد بگذاريم ، اين خود سنگ است كه به طبيعت خود پايين مىآيد ، پس حركتش حركت طبعى است . ولى اگر ما يك ضربه‌اى به اين سنگ وارد كنيم اين سنگ مىرود بالا ، خيلى هم مىرود بالا و اگر هوا مانع نشود ( به تعبير بو على : « لو لا مصادمة الهواء المخروق لوصل الى سطح الفلك » ) به فلك هم مىرسد . حالا چرا سنگ رو به بالا مىرود ؟ چه بنا بر نظر قدما كه مىگفتند سنگ به طبع خودش پايين مىآيد و چه بر مبناى جديد كه مىگويند جاذبه سنگ را پايين مىآورد ، اين سؤال پيش مىآيد كه چرا وقتى ما به سنگ ضربه وارد مىكنيم سنگ رو به بالا مىرود ؟\r\nاين مسأله‌اى است كه از زمان ارسطو مطرح بوده ولى جواب درستى به آن نداده بودند . جوابى كه خود ارسطو به اين سؤال داده جواب خيلى ضعيفى است ، و از جمله حرفهاى خيلى خوبى كه در فلسفهء اسلامى پيدا شده توجيه حركت قسرى است .\r\nارسطو معتقد بوده علت اينكه سنگ به طرف بالا مىرود هواست كه از زير به او فشار وارد مىكند ؛ يعنى ما وقتى به سنگ ضربه مىزنيم در هوا موج ايجاد مىكنيم ، موج هوا فشارى ايجاد مىكند و فشار هواست كه سنگ را به سمت بالا مىبرد . در آب هم همين طور است . يك شناگر كه يك حركت به آب مىدهد يك موج از پشت سرش پيدا مىشود و آن موج او را جلو مىبرد . پس بنابراين الآن كه سنگ بالا مىرود ، اين سنگ نيست كه بالا مىرود ، اين هواست كه او را بالا مىبرد .\r\nولى بوعلى و امثال او نظريهء ديگرى دارند و مىگويند : ضربه در طبيعت سنگ اثر مىگذارد و در طبيعت سنگ ميلى پيدا مىشود و آن ميل كه در درون خود سنگ است او را به بالا مىكشاند ؛ يعنى يك نيرويى كه اسم آن را « ميل » مىگذارند آن را مىكشاند به بالا . مسئلهء « ميل » از حرفهايى است كه در دورهء اسلامى پيدا شده است .\r\nالبته اينجا يك اختلاف نظر ميان بوعلى و ملاصدرا هست . حرف ملاصدرا يك درجه بالاتر از حرف بوعلى است . بوعلى معتقد نيست كه طبيعت تغيير كند ، مىگويد\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nفقط ميلى و قوه‌اى در آن ايجاد مىشود . ولى ملاصدرا مىگويد خود طبيعت تغيير مىكند ، جوهر طبيعى تغيير مىكند . اين خيلى حرف مهمى است .\r\nآن نظريه‌اى كه از گاليله نقل مىكنند و نيوتون هم مىگويد ، كه اينها قانون جبر در طبيعت را مطرح كردند و گفتند « حركت احتياج به عامل ندارد ، تغيير حركت است كه احتياج به عامل دارد » اين اساساً بر مبناى آن فكر ارسطويى است كه مىگويد : هر حركتى نيازمند به يك عامل است . مقصود از « عامل » عامل خارجى است . ولى تجربيات جديد ثابت كرد جسم بدون اينكه عامل خارجى هم داشته باشد به حركت خود ادامه مىدهد . « قسرى » هم كه اينها مىگويند بدون عامل مطلق نيست بلكه بدون عامل خارجى است . اين عين همان حرفى است كه بوعلى و مانند او مىگويند ، منتها بوعلى مىگويد وقتى ما سنگ را مىزنيم و او بالا مىرود ، بدون عامل خارجى حركت مىكند ولى اينها مىگويند بدون عامل مطلق است . بوعلى مىگويد : اين ضربه سبب مىشود كه يك عامل درونى در خودش پيدا شود ؛ بدون عامل محال است . يا به قول ملاصدرا : طبيعت خودش تغيير مىكند . آن چيزى كه او را مىبرد طبيعت خودش است نه اينكه بدون عامل باشد .\r\nاين در مورد حركت طبعى و قسرى كه بحث مهمّى است . ولى در مورد حركت قسرى كه بر خلاف طبيعت است اين مسئله مطرح است كه آيا قسر دوام دارد يا دوام ندارد ؟ اگر دوام ندارد ، به مانع بر بخورد دوام ندارد يا در هر صورت ، چه به مانع بخورد و چه نخورد دوام ندارد ؟ مطلب ديگرى كه به اينجا مربوط مىشود اين است كه هر حركت قسرى منتهى به يك حركت طبعى مىشود ؛ يعنى اصل در طبيعت حركت طبعى است و حركت قسرى در طبيعت عارضى است . هر جا كه قسر هست طبيعت هم هست ؛ يعنى هر جا كه ما مىگوييم در طبيعت ميل موقتى پيدا مىشود مثلًا رو به بالا ، در همين جا يك ميل ذاتى و طبيعى رو به پايين هست . ما نداريم جايى كه قسر باشد و طبيعت وجود نداشته باشد . حالا بوعلى مىگويد اگر ذيمقراطيس مثلًا بخواهد بگويد كه يك سلسله حركات قسرى در عالم منشأ اتفاقات شده است ، بايد گفت حركت قسرى بدون حركت طبعى امكان ندارد . اين را به طور اشاره اينجا ذكر مىكنيم تا بعد تفسير كنيم .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nردّ نظر كسانى كه اساساً منكر وجود اتفاق بودند\r\nاولين قولى كه ما در باب اتفاق خوانديم نظريهء كسانى بود كه اساساً منكر اتفاق بودند ماهيّتا و وجودا ؛ يعنى مىگفتند كه اتفاق اساساً معنى ندارد ، بخت معنى ندارد ، يعنى نمىشود تعريف درستى از آن كرد و وجود هم ندارد . بعد شيخ ادّلهء آنها را ذكر كرد ، از جمله :\r\nبعد از اينكه ما علل را مىشناسيم وجهى ندارد كه در يك مورد خاص ، از آن علل صرف نظر كنيم و امرى را به نام « بخت » اختلاق و فرض كنيم و بعد بگوييم بخت موجب پيدايش اين مورد شده است . در همان مثال معروف كه گفتيم ، شخصى كه زمينى را حفر مىكند براى اينكه به آب برسد بعد به يك گنج مىرسد ، اين اسبابش خيلى معلوم و مشخص است ، واقعا گنجى در اينجا وجود داشته و او نمىدانسته . وقتى گنجى وجود داشته باشد هر كس آن نقطهء معين را حفر كند به هر قصدى هم كه حفر كند و برود رو به پايين ، به آن مىرسد . اين يك علل واضح و آشكارى دارد . بنابراين موجبى ندارد كه ما امر ديگرى را فرض كنيم و اسمش را « بخت » بگذاريم و بگوييم بخت سبب شده است كه او به گنج برسد . گنجى كه وجود دارد ، كندن سبب مىشود كه انسان به آن برسد ، يعنى همان كارهاى طبيعى كه انجام مىگيرد ، و آن كارها هر كدام معلول علت خاصى است ؛ لازمهء ضرورى اين علت و معلولها پيدايش يك چنين چيزى است .\r\nشيخ مىگويد اين نظريهء قديمى منكرين اتفاق - كه مىگويند ما براى اتفاق نه ماهيتى مىتوانيم تصور كنيم و نه وجودى قائل باشيم - نظر درستى نيست و برهان آنها برهان ناتمامى است ، زيرا در برهانشان مىگويند كه ما وقتى سببها را شناختيم وجهى ندارد كه ما چيزى را به نام « بخت » و « اتفاق » فرض كنيم . شيخ مىگويد آن قائل ممكن است اين گونه پاسخ دهد كه نمىخواهد بگويد امرى وراى اسباب وجود دارد كه بگويند وراى اسباب ما چيزى نمىتوانيم بشناسيم ، بلكه مىگويد كه در بعضى موارد شيئى وجود دارد كه نام او « سبب اتفاقى » است . مىخواهد بگويد كه خود اتفاق سبب است ، نه اينكه او سبب نيست و در عين اينكه سبب نيست معذلك مؤثر در اين شئ است .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nالبته تا آنجا كه مرحوم آقا جمال در « حاشيه » گفته است ، اين نظر را دو جور مىشود تعبير كرد ، چون خود شيخ هم نقل كرد كه بعضىها خواستند بگويند غير از علت فاعلى و علت غائى و علت صورى و علت مادى چيز ديگرى وجود دارد كه هيچيك از اينها نيست و نام آن « بخت » و « اتفاق » است . اين تعبير از « اتفاق » را مخالفين اتفاق مىگويند « لانعقله » نمىتوانيم آن را تعقل كنيم كه يك شئ هم علت باشد و هم هيچيك از علل اربعه نباشد . ولى به آن معنا كه خود شيخ گفت كه سبب اقلّى را ما سبب اتفاقى مىدانيم ، قابل تصور است و وجودش را نيز نمىشود انكار كرد ؛ يعنى سبب اقلّى يك سببى [ است كه 
  ] از نظر وجود نادرالوجود است نه اكثرىّ الوجود و نه دائمىّ الوجود ، و آن غايت را گفتيم غايت بالعرض است نه غايت بالذات . به اين معنا شايد آن شخص مخالف هم انكار نكند .\r\nنظر ديگر مخالفين اتفاق ، وجود « غايات متعدد براى يك شئ » است . مثلًا در مثال « دفين » مىگويد چه مانعى دارد حفر زمين غايات متعددى داشته باشد ؟ يعنى رسيدن به آب در نتيجهء كندن زمين يك غايت است ، و رسيدن به گنج غايت ديگرى است ؛ چه دليلى دارد كه بگوييم رسيدن به گنج غايت نيست ؟\r\nشيخ مىگويد : شما در اينجا به يك اشتراك لفظى دچار شده‌ايد . فرق است ميان غايت به معناى ما اليه الحركه در باب حركت و غايت به معناى مالأجله الحركه ، يا غايت به معناى مالأجله الشئ . اين نحوه از غايت به فاعل مربوط مىشود يعنى آن چيزى كه فاعل قصد رسيدن به او را دارد ، يعنى در ذات فاعل طلب اوست و او را طلب مىكند ، حركت كه مىكند براى رسيدن به اوست . فرق هم نمىكند كه آن حركت ، طبيعى باشد يا ارادى . بعد خواهيم گفت كه در حركت طبيعى هم قصد به آن معنا يعنى طلب آن غايت وجود دارد ، يعنى غايت [ به معنى 
  ] مااليه الحركه و يا مالأجله الحركه ؛ يعنى آن نياز و خصوصيتى كه در ذات فاعل هست كه مىخواهد به يك مقصود و مطلوبى برسد و حركت براى او وسيله است . در طبيعت بايد گفت حركت ، و در غير طبيعت ممكن است غير حركت هم وسيله قرار بگيرد . اين غايت به معناى مالأجله الحركه يا مالأجله الوجود است .\r\nيك غايت ديگرى هم ما داريم به معناى « ما ينتهى اليه الحركه » يعنى چيزى كه حركت به او كه رسيد به پايان مىرسد ولو اينكه اين به پايان رسيدنش به علت يك مانع و قاسر باشد . البته يك حركت طبيعى اگر به مانعى برخورد نكند وقتى به پايان مىرسد\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nكه به مالأجله الحركه رسيده باشد ؛ يعنى حركتى كه مقدمه است براى طبيعت يا اراده ، و براى رسيدن به يك مقصودى است و لأجل يك مقصودى است ، معلوم است كه اين حركت ادامه دارد تا وقتى فاعل به آن غايت خود برسد كه در آنجا در حقيقت « مالأجله الحركه » و « ما ينتهى اليه الحركه » يكى است . ولى اكثر اتفاق مىافتد كه حركت در يك جا به پايان مىرسد اما آنچه كه حركت به او منتهى شده است غير از مالأجله الحركه است ؛ بسا هست كه اصلًا به آن « مالأجله الحركه » نمىرسد . همانطور كه گفتيم نسبت به او حركت طبيعت باطل است ، چون گفتيم كه « باطل » آن است كه طبيعت به مقصد و هدف خود نرسد .\r\nشيخ مىگويد : در مثالى كه شما ذكر مىكنيد ؛ مىگوييد كسى كه چاه را حفر مىكند براى آب ، همانطور كه رسيدن به آب غايت است ، رسيدن به آن دفينه و گنج هم غايت است . شما اين دو غايت را با هم اشتباه كرده‌ايد چون اين حركت ، حركت ارادى است . آن چيزى كه اين فاعل مريد اراده كرده است ، رسيدن به آب است . پس غايت به معناى مالأجله ، رسيدن به آب است ؛ ولى وقتى به گنج مىرسد ، گنج چيزى است كه حركت به او منتهى شده است نه اينكه حركت براى او بوده است ؛ و بحث ما در باب غايات ، غايت به معناى « مالأجله الحركه » است . وقتى كه ما بحث مىكنيم و مىگوييم فلان چيز آيا غايت دارد يا بلاغايت است ، مقصودمان اين است كه در باب « عبث » معنايش اين است كه آيا فعلى كه از فاعل صادر مىشود ، آيا فاعل قاصد يك مطلوب هست يا قاصد هيچ مطلوبى نيست ، حركت مىكند ولى حركتش لالأجل شىء است ؟ اين در باب عبث .\r\nدر باب « اتفاق » سخن اين است كه حركت به چيزى رسيده است ولى آن چيز غايت حركت نبوده است . در باب عبث ، بحث در حركت است كه غايت ندارد و به چيزى نمىرسد كه غايت باشد . در باب اتفاق ، بحث اين است كه حركت منتهى به چيزى شده است و اين چيز مىتوانست به يك حساب غايت حركت باشد ولى فرض اين است كه غايت حركت و غايت فاعل نيست ، مثل آن چيزى است كه فقها مىگويند : « ما قصد لم يقع و ماوقع لم يقصد » . در باب عبث اصلًا « ما قصد » ى وجود ندارد تا وقوع پيدا كند ، ولى در اينجا « ما وقع لم يقصد » لااقل هست ؛ چيزى وقوع پيدا كرده بدون اينكه مقصود فاعل باشد ، چه فاعل طبيعى و چه فاعل ارادى .\r\nپس به اين صورت نمىشود مشكل اتفاق را حل كرد كه ما براى يك شئ غايات\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمتعدد قائل شويم . البته شيخ نمىخواهد فعلا اين را كه آيا يك شئ مىتواند غايات متعدد داشته باشد يا نه ، اثبات يا انكار كند .\r\nفعل ارادى مىتواند غايات متعدد داشته باشد ولى در فعل طبيعى غايت يك شئ واحد است . اما اكنون بحث بر سر آن جهت نيست .\r\nتا اينجا نظر كسانى بود كه منكر بخت و اتفاق بودند و مىگفتند اتفاق نه ماهيت معقولى دارد و نه وجود دارد . شيخ گفت خير ، اتفاق يك ماهيت معقولى دارد و وجود هم دارد ، ولى آنچه كه وجود دارد و ماهيت معقول دارد سبب اتفاقى است كه سببى از اسباب عالم است ولى يك سبب اقلّى است ، و از نظر غايت هم آنچه كه وقوع پيدا كرده غايت بالعرض است نه غايت بالذات ؛ يعنى سبب اتفاقى سببى است كه در طبيعت خود غايتى دارد و به سوى غايت خود حركت مىكند ولى به چيزى مىرسد كه آن چيز غايت بالعرض اوست نه غايت بالذات او . گاهى - همانطور كه گفتيم - در غايت بالعرض خود مىماند كه نسبت به غايت بالذات خود « باطل » است . گاهى به غايت بالعرض مىرسد و به غايت بالذات خود هم مىرسد ، مثل سنگى كه از بالا مىآيد و سر كسى را مىشكند و به آن مقصد ذاتى خود هم كه رسيدن به زمين يا مركز زمين است مىرسد .\r\n\r\nردّ اقوال قائلين به اتفاق :\r\n\r\nنظريهء ذيمقراطيس\r\nشيخ مىگويد ذيمقراطيس در اصل پيدايش عالم قائل به اتفاق بوده است ؛ يعنى قبل از اينكه آسمانى پيدا شود و زمينى وجود پيدا كند و عناصرى مشخص شوند و آب و هوا و آتش و خاك ( عناصر اربعه ) پيدا شوند ، اتفاق باعث پيدايش اصل عالم و اين عناصر شده است ؛ ولى كائنات ، يعنى امور جزئى ، وجودشان از روى اتفاق نيست . يعنى نمىگفته اين درخت وجودش اتفاقى است ، اين انسان وجودش اتفاقى است ، ولى اصل عالم و عناصر را اتفاقى مىدانسته . برعكس انباذقلس ( امپدوكلس ) كه معتقد بوده اصل نظام عالم بالاتفاق نيست ، وجود كائنات بالاتفاق است ، يعنى اين جزئيها كه به وجود آمدند وجودشان اتفاقى است و نباتات ، حيوانات و جمادات هم به طريق اولى تكوّنشان بر حسب اتفاق بوده است . اين تعبيرى است كه شيخ از حرف\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nآنها مىكند ، چون هر فعلى و اثرى كه مقصود طبيعت باشد يا مقصود اراده باشد - يعنى طبيعت او را خواسته باشد و به سوى او حركت كرده باشد و يا اراده‌اى به سوى او توجه كرده باشد - آن ديگر اتفاقى نيست . « اتفاقى » يعنى چيزى كه پيدا شده بدون اينكه يك فعل طبيعى [ يا ارادى 
  ] اقتضاى آن را كرده باشد ، نه مقصود طبيعت بوده نه مقصود اراده .\r\nاين مطلب با نظريه‌هاى امروز در باب « اتفاق » ممكن است تفاوت داشته باشد .\r\nممكن است نظر امثال شيخ و نظاير او را امروزيها تصور كنند يك نوع نظر اتفاقى است . امروزيها چون ريشهء حرفهايشان حرفهاى كليسايى است ، در باب ذى غايت بودن و غير ذىغايت بودن ، هر فعلى را كه اراده‌اى او را خواسته باشد ، ذى غايت مىدانند . اگر اراده‌اى و قصدى دخالت دارد ، اين فعل از نظر ايشان ذى غايت است ، ولى اگر اراده‌اى و قصدى در آن دخالت ندارد و طبيعت روى جريان طبيعى خود به آن رسيده ، ديگر معنى ندارد كه ذى غايت باشد .\r\nولى ما به حسب تعبيراتى كه شيخ و امثال او كرده‌اند گفتيم تفاوتى نيست در غايت داشتن ، اينكه طبيعت قصد آن را كرده باشد و به سوى آن بوده و هدف حركت طبيعت بوده باشد و مقتضاى خود طبيعت رسيدن به آن بوده باشد ، و يا اينكه مقتضاى يك اراده‌اى چنين بوده و اراده‌اى وجود آن را خواسته باشد .\r\nپس اينكه مىگويند ذيمقراطيس گفته پيدايش عالم به سبب اتفاق است ، يعنى در طبيعت آن ذرّات اوليه - آن « ذرات صغار صلبه » - تكوّن اين عالم نبوده است ، يعنى حركت نمىكرده‌اند به سوى چيزى كه لازمهء طبيعى و قهرى آنها بوده است ، يعنى پيدايش اين عالم و ميل ذاتى به سوى اين تركّب در آنها نبوده است .\r\nاينها مىگويند ذيمقراطيس معتقد بوده است كه اين ذرات اوليه كه عالم از آنها تشكيل شده است ، ذراتى بوده‌اند متّفق الطبيعه و مختلف الشكل ؛ يعنى از نظر خاصيت و اقتضا ، اين ذره با آن ذره هيچ فرق نمىكرده ؛ شكلهايشان با هم اختلاف داشته ولى طبايع مختلف و متنوع نداشته‌اند ، فقط طبيعت اينها اقتضا مىكرده يك حركتهاى بىنظمى داشته باشند و در خلأ پراكنده بوده‌اند بدون اينكه طبيعت تجمع اينها را اقتضا كند . اتفاق ، سبب تشكّل اينها شده است و رسيدن آنها به اين تشكّل ، غايت آنها و حركتشان نبوده است بلكه بالعرض اينطور شده است . اتفاق سبب شده است يك تجمّعى در يك جا رخ دهد و از آن تجمع مثلًا آسمان به وجود آمده باشد ، از\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nآن تجمع فلان ستاره ، خورشيد و . . . به وجود آمده است و از تجمع ديگر عنصرها به وجود آمده‌اند . بعد كه اين اتفاقات و تصادمات رخ داد و اصول عالم بر اساس اتفاق درست شد ، مكوّنات و مركّبات عالم به اقتضاى آنها به وجود آمده‌اند . طبيعت در اينها قصد داشته ، طبيعت حركت مىكرده به سوى اينها .\r\nشيخ از حرف او اظهار تعجب مىكند و مىگويد خيلى عجيب است كه انسان در نظام كلى عالم كه حتى موجباتى براى تخلف در آن پيدا نمىشود ، قائل به اتفاق شود ولى در نظامات جزئى كه علل جزئى سبب مىشود انحرافاتى در مسيرشان پيدا شود و اتفاقاتى به طور اقلّى در آنها وجود پيدا كند بگويد [ ناشى از 
  ] طبيعت بوده است . آخر چگونه است كه اين طبيعت در اصل پيدايش عالم هدف و قصد نداشت و اين اجزاء هم متفق الماهيه و متفق الطبيعه بودند ، بعد كه اينها متشكل شدند طبيعت ثانوى به وجود آمد ؟ طبيعت ثانوى از كجا به وجود آمد ؟\r\nتوجيه شيخ از حرف ذيمقراطيس اين است كه او گفته است در ابتدا - در ازل - كه اين ذرات در ذات خودشان همين طور حركت مىكردند و حركات بىنظم و بىنظام و ناهماهنگى داشته‌اند ، يك اتفاق سبب اين تجمع و تشكل شده است . پس آنچه پيدا شده است مقصود يك طبيعت نبوده ، مقصود يك اراده هم نبوده است ؛ يعنى يك ارادهء حاكم بر طبيعت هم وجود نداشته كه بگوييم طبيعت چنين قصدى نداشت ولى آن اراده طبيعت را مسخر كرده بود و چنين كارهايى را انجام داد .\r\nحالا اگر كسى بگويد شايد ذيمقراطيس منظورش اين نبوده است كه اين ذرات طبايع متحدى دارند و متشكل شدند ، شايد مىخواسته بگويد ذرات طبايع مختلفى دارند ؛ اين مسئلهء مهمى است ، همان مسئلهء « صور نوعيّه » است . بنا بر قول ذيمقراطيس صور نوعيه در ابتدا اصلًا وجود نداشته‌اند ، چون صور نوعيه يعنى طبايع و قواى جوهرى كه منوّع هستند ؛ يعنى اجسام را ، محل خود را نوع نوع مىكنند ، مختلف الطبيعه مىكنند ، مختلف الماهيه مىكنند . بنا بر نظر ذيمقراطيس ذرات اوليه‌اى كه عالم را تشكيل داده‌اند همه يك نوع هستند ، يك طبيعت دارند و يك ماهيت ، اختلافاتشان اختلافات فردى است نه اختلافات نوعى و ماهوى ، همه يك ماهيت و يك طبيعت‌اند . افراد از نظر خصوصيات فردى ، اين در اين مكان است آن در آن مكان ، اين در اين زمان است آن در آن زمان ، اين مثلًا كروى است آن ديگرى مكعب . . . بعد كه اينها متشكل مىشوند تنوّع پيدا مىشود . تنوع در مرحلهء بعد از تركّب\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nپيدا مىشود . اينجاست كه اين سؤال پيش مىآيد كه اين تنوع از كجا پيدا شد ؟ از حيث اجتماع اينها به دور هم آن شئ واحد به وجود نمىآيد . اين يك ائتلاف است . از ائتلاف چند فرد در يك جا كه نوع جديد به وجود نمىآيد . ارتباطى مثل ارتباط اجزاء يك ماشين با يكديگر ارتباط مكانيكى است نه ارتباط ذاتى و طبيعى و از آن يك طبيعت جديد به وجود نمىآيد . اگر چند جزء متعدد داشته باشيم با خاصيت يكسان و اينها دور هم جمع بشوند ، تازه يك خرمن به وجود مىآيد ، يك كل به وجود مىآورند كه وحدتش وحدت اعتبارى و كثرتش كثرت حقيقى است ، ديگر طبيعت جديد به وجود نمىآيد .\r\nاگر بگوييد نه ، اينها با هم تركيب مىشوند و طبيعت جديد به وجود مىآيد ، سؤال مىشود طبيعت جديد چيست و از كجا به وجود آمده ؟ آيا يك امر جديدى است ، يك جوهر جديدى است كه پيدا شده ؟ اين مطلب به هيچ معنا با فرضيهء ذيمقراطيس سازگار نيست .\r\nشيخ مىگويد نظر ذيمقراطيس از اين جهت هم درست نيست ، زيرا اگر اجتماع اصولى كه الآن ما در عالم مىبينيم يك اجتماع اتفاقى باشد بقاى اينها نمىتواند دوام داشته باشد . شما مىگوييد يك ذراتى كه كارشان گشتن به دور هم بوده است يك دفعه اجتماع كردند و آسمان به وجود آمد و كرات به وجود آمدند . همانطور كه اينها يك دفعه به دور هم جمع شدند بايد يك دفعه هم از هم جدا بشوند ، ولى ما مىبينيم الآن يك نظام واحد متقنى وجود دارد . اين نشان مىدهد كه يك طبيعت ثابتى در اينجا حكمفرماست . آسمان آسمان است ، آب آب است ، هوا هواست و تبديلات اينها بر اساس يك نظام معيّنى است والّا يك عده امورى كه فقط دور هم جمع شده‌اند و هيچ عاملى نيست كه اينها را با هم ملصق كند - چون غايت طبيعت اين نبوده است كه اينها با هم متحد شوند - محال است كه همين طور باقى بمانند ، چون همانطور كه طبيعت اقتضا كرده به هم برسند طبيعت هم اقتضا مىكند از هم جدا شوند ، يعنى موجبى براى اينكه اين التصاق باقى بماند وجود ندارد .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nاتفاق\r\n\r\n« نظريهء انباذقلس »\r\nو أما انباذقلس و من جرى مجراه فانهم جعلوا الجزئيات تكون بالاتفاق بل خلطوا الاتفاق بالضرورة فجعلوا حصول المادة بالاتفاق و تصورها بصورتها بالضرورة لالغاية ، مثلًا قالوا : ان الثنايا لم تستحدّ للقطع بل اتّفق أن حصلت هناك مادة لا تقبل إلّا هذه الصورة فاستعدت بالضرورة و كذلك الأضراس فى أنها عريضة لا للطحن و قد أخلدوا فى هذا الباب إلى حجج واهية و قالوا : كيف يكون الطبيعة يفعل لأجل شئ و ليس لها رويّة ، و لو كانت الطبيعة يفعل لأجل شئ لما كانت التشويهات و الزوايد و الموت فى الطبيعة البتة . فان هذه الافعال ليست به قصد و لكن يتّفق أن يكون المادة بحالة يتبعها هذه الأحوال ، فكذلك الحكم فى ساير الامور الطبيعية التى اتّفقت ان كانت على وجه يتضمّن المصلحة فلم ينسب الى الاتفاق و الى ضرورة المادة ، بل ظنّ أنها انما يصدر عن فاعل يفعل لأجل شئ و لو كان ذلك لما كان كذلك لما كان إلّا أبدا و دائما لايختلف .\r\nدر باب اتفاق ، نظر ديگر نظر منسوب به « انباذقلس » است . اين شخص گفته است كه حصول عالم به اتفاق نيست يعنى عناصر و طبايع اوّليه بالاتفاق به وجود\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nنيامده‌اند ولى بعد كه عناصر به وجود آمدند ( برعكس آنچه كه به ذيمقراطيس منسوب است ) آنچه كه از تركيب اشياء به وجود آمده است مثل معدنيات ، نباتات ، حيوانات ، انسان ، اينها كائن به اتفاق‌اند ؛ يعنى اين مركّبات كه به وجود آمده‌اند مقصود طبيعت نبوده‌اند ، بلكه يك تصادماتى سبب به وجود آمدن آنها در اين جهان شده است . شيخ مىگويد حرف انباذقلس و پيروانش در توجيه اشياء ، اتفاق محض نيست ، تركيبى است از اتفاق و ضرورت .\r\nحرفشان اين است كه : ماده به اتفاق پيدا مىشود و تصور آن ماده به صورت به حكم ضرورت حاصل مىشود . نه حصول آن ماده براى يك غايتى است و نه صورت پذيرى آن ماده صورت خاصى را روى غايت و هدفى است . مثلًا ما مىگوييم دندانهاى ثنايا براى اين تيز شده‌اند كه ببرند و قطع كنند و دندانهاى كرسى براى اين پهن شده‌اند كه نرم كنند ؛ مىگوييم طبيعت اين دندانها را براى همين كار به اين صورت ساخته است ؛ يعنى اين اثرى كه الآن بر دندانهاى ثنايا و دندانهاى آسيا بار است كه متناسب با ساختمان اين دندانهاست ، اصلًا آنها براى اين هدف و غايت اين جور ساخته شده‌اند .\r\nاو مىگويد نه ، اينطور نيست ؛ اينجا يك ماده‌اى است ( بنا بر آنچه قدما تعبير مىكردند ) و يك صورتى . ماده عبارت است از آن عناصرى كه دندانها از آنها به وجود آمده است ، مثلًا مادهء آهكى كه اينجا هست . حصول اين مادهء آهكى در اينجا به حسب اتفاق است . يك جريانهاى اتفاقى منجر شده به اينكه يك مادهء آهكى در اينجا پيدا شود .\r\nاما چطور شد كه دندانهاى جلو به صورت پهن در نيامد و دندانهاى عقب به صورت تيز در نيامد ؟ مىگويند اين به واسطهء آن است كه ماده گاهى در شرايطى قرار مىگيرد كه براى او امكان ندارد جز يك صورت خاص را بپذيرد ، ضرورت اقتضا مىكند كه اين صورت خاص را پيدا كند ، ولى وقتى كه اين صورت را پيدا كرد خودبه‌خود با آن چيزى كه ما هدف مىپنداريم تناسب پيدا مىكند ، نه اينكه يك حسابى در كار بوده كه اين مواد مخصوص در اين نقطهء معين از بدن اجتماع كنند و بعد هم به آنها اين صورت مخصوص را بدهند براى اين هدفى كه ما فكر مىكنيم ، يعنى براى اين كارى كه الآن از آن ساخته است ؛ نه ، اينطور نيست . اما آنها به چه دليل اين حرف را زده‌اند ؟\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nدر مورد دليل آنها در اينجا نكته‌اى را مىگويم كه در موارد ديگر هم مطرح مىشود . گاهى اوقات دو طرف كه دو نظريهء خلاف يكديگر دارند ، دليلى كه بر مدعاى خود اقامه مىكنند ، دليلى است كه مستقيما ادعاى خودشان را اثبات مىكند . ولى گاهى نه ، دليل به طور مستقيم مدعاى آنها را اثبات نمىكند ، دليل مدعاى طرف مخالف را نقض مىكند ولى اين مقدمه هم در ذهن هست كه از اين دو مدعا يكى را بايد قبول كرد ، وقتى آن يكى باطل شد ، پس اين درست است ، چون هر دو نمىتواند درست باشد و هر دو هم نمىتواند باطل باشد ، اگر آن باطل بود پس اين درست است .\r\nاين بيانى هم كه اينها ( انباذقلس و اتباعش ) در اينجا مىگويند همين طور است .\r\nدليلى ندارند كه اينطور بوده ، بلكه اين فرضيه است ، دليلشان بر نفى صحّت قول مخالف است .\r\nمىگويند اگر ما بخواهيم بگوييم غير از اين است ، بايد بگوييم كه طبيعت كارهايش را از روى قصد انجام مىدهد . مگر طبيعت رويّه و فكر و شعور دارد كه كارى را براى هدفى انجام دهد ؟ معنى ندارد كه بگوييم طبيعت اين كار را براى غايتى انجام مىدهد ، زيرا طبيعت رويّه و شعور ندارد .\r\nدليل ديگرشان اين است كه اگر طبيعت كارها را از روى برنامه و غايتى انجام مىداد ، اينهمه چيزهايى كه با هيچ غايتى قابل توجيه نيست نبايد موجود مىشد ؛ اين تشويهات نمىبايست در طبيعت وجود داشته باشد . مثلًا در طبيعت ، انسانى به وجود مىآيد كه دو تا سر دارد ، سه تا پا دارد ، چهار تا دست دارد ، يا چشمش مثلًا يك وضع خاصى دارد ، خلقتهاى مشوّهى كه حتى نگاه كردن به آنها هم ناراحت كننده است . اگر طبيعت فعلش براى غايتى بود نمىبايست اينها به وجود مىآمد .\r\nبعلاوه در طبيعت زوائد هم به وجود مىآيد ، يعنى چيزهايى به وجود مىآيد كه اصلًا اضافه و زائد است ، مثل اينكه ممكن است شخصى داراى دو قلب باشد ، در حالى كه انسان با يك قلب هم زندگى مىكند و اينطور نيست كه دو قلب لازم باشد و گرنه بايد گفت همهء كسانى كه يك قلب دارند ناقص‌اند . بنابراين زوائد در طبيعت وجود دارد [ و اگر افعال طبيعت غايت داشت اينها به وجود نمىآمدند . 
  ]\r\nاز همه بالاتر موت است . موت كه يكى از افعال طبيعت است ، عدم و نيستى است ؛ موت كه نمىتواند غايت باشد براى طبيعت .\r\nبعد مىگويند حقيقت اين است كه آنچه در طبيعت رخ مىدهد همه در اثر اتفاق\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nاست ، منتها بعضى از اين اتفاقات طورى است كه بر آن ، مصالحى مترتب مىشود ، آنوقت گمان مىشود كه اين براى آن مصلحت به وجود آمده است ( مثل همان دندان كه گفتيم ) و الّا بسيارى از اتفاقات ديگر هست كه بر اينها هيچ مصلحتى مترتب نيست .\r\nدر اينجا مطلب ديگرى هست كه شيخ در اينجا نقل نكرده ولى در ابتداى سخنش اشاره به آن بود و امروز روى آن بيشتر تكيه مىشود و آن اين است كه ممكن است كسى بگويد : اكثر حوادث كه در طبيعت رخ مىدهد حوادثى است كه بر آنها مصلحت مترتب است و اقل ، آن چيزى است كه بر آن مصلحت مترتب نيست . پس معلوم مىشود آنكه مصلحت بر او مترتب نيست استثنائى است ، لعارض است ؛ اصولًا طبيعت كار خودش را براى غايتى انجام مىدهد ، « قد يتّفق » كه يك عارضى پيدا مىشود و طبيعت را از مسير اصلى و فطرى خودش منصرف مىكند .\r\nولى يك نكته‌اى كه در بعضى از كلمات « انباذقلس » هم بود و امروز هم بيشتر روى آن تكيه مىشود مسئلهء « بقاى اصلح و بقاى انسب » است ؛ يعنى افعالى كه از طبيعت صادر مىشود ، از نظر اينكه بر اين افعال آثارى كه موافق مصلحت است مترتب بشود يا نشود على السويه است و شايد بيشتر آنها افعالى است كه هيچ مصلحتى بر آنها مترتب نيست ولى آنهايى كه مصلحتى بر آنها مترتب نيست صالح براى بقا نيستند [ و باقى نمىمانند 
  ] و آن كه اتفاقا صالح براى بقاست باقى مىماند .\r\nمثلًا ممكن است طبيعت هزار اثر به وجود بياورد كه نهصد و نود و نه تاى آن لغو و بيهوده و يكى درست باشد . اگر همهء اينها موجود مىبودند آنوقت مىديديد كه اكثر كارهاى طبيعت از روى بى رويّگى است ولى بيشتر آنها به دليل عدم توافق و عدم هماهنگىشان با نظام موجود ( اصلًا معنى مصلحت هم همين است كه قابل بقا باشند ) قابل بقا نيستند و حذف مىشوند ، ولى ما حذف شده‌ها را به حساب نمىآوريم [ و لذا تصور مىشود كه آنهايى كه مصلحتى بر آنها مترتب نيست در اقلّيت هستند . 
  ] اين است كه در تئورىاى كه امروز بيشتر روى آن تكيه مىكنند ( و در حرف داروين هم آمده است ) مسئلهء « بقاى اصلح و بقاى انسب » مطرح مىشود ، نه اينكه طبيعت اصلح را انتخاب مىكند يعنى طبيعت به سوى اصلح حركت مىكند .\r\nپس مسئلهء مهم كه در آينده هم بايد روى همين بحث كنيم اين است كه آيا طبيعت از اصل به سوى اصلح حركت مىكند يا نه ، طبيعت كوركورانه كار خود را\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nانجام مىدهد و آنچه كه اتفاقاً اصلح است باقى مىماند .\r\nالبته طرح مسئله به اين صورت ، اين اشكال را به وجود مىآورد كه آنهايى كه صالح هستند اقل نيستند . ما مىبينيم در ميان ميليونها انسان كه متولد مىشوند ، همه خلقتشان نشان مىدهد كه بر اساس يك هدف و غايتى است . اتفاقاً در ميان ميليونها انسان ، يك فرد ديده مىشود كه اين عيب و نقص ، اين تشويه ، اين زائد در او وجود دارد . آنها پاسخ مىدهند كه : نه ، اگر مجموع را از اول خلقت تاكنون در نظر بگيريم اين جور نبوده كه آنهايى كه بر وفق نظام هستند اكثريت را تشكيل بدهند و آنهايى كه بر خلاف نظام هستند اقليت را تشكيل بدهند ، بلكه عكس اين است .\r\n\r\nطنز\r\nيك طنزى از « فرانسيس بيكن » در اين مورد نقل مىكنند ( او خودش فردى علم پرست بوده و به اصطلاح مذهبش همان علم بوده است ) كه يك روز به كليسا مىرود و مىبيند عكسهاى زيادى را در آنجا به نمايش گذاشته‌اند . مىپرسد اينها چيست ؟ مىگويند اينها كسانى هستند كه گرفتار بودند و بعد التجا جستند به مسيح و آنوقت نجات يافتند . گفت عكس آنهايى كه التجا كردند و كسى به فريادشان نرسيد كو ؟\r\nمىخواست بگويد كه ميليونها نفر التجا مىكنند ، هيچ اثرى بر آن مترتب نمىشود و عكس آنها را كسى اينجا نمىآورد ، فقط عكس آنهايى را مىآورند كه به نتيجه رسيدند ؛ اگر مىخواهيد بفهميد كه التجاها به نتيجه مىرسد يا نمىرسد ، همه را بياوريد كنار يكديگر بگذاريد ، آنوقت ببينيد به نتيجه مىرسد يا نمىرسد ؟ البته اين مطلب پاسخ دارد كه بيان مىشود . مسئلهء وراثت را انباذقلس مطرح نكرده است ولى مقصودش همين بوده است ( همين حرفى كه داروين گفته است ) كه يك فردى كه قابل بقا بود خصلت و خاصيت خود را به نسل خود ارث مىداد ، بعد ديگر يك رشتهء جديد در طبيعت پيدا مىشد ، از اين نظر قابل بقا بودند ، بعد در نسلهاى آنها افرادى به وجود مىآيند كه از يك نظر ديگر ضعف دارند و همگى در طبيعت از ميان مىروند تا باز يك فردى به وجود مىآيد كه او اصلح است براى بقا ، و آن اصلح باقى مىماند . لذا گفته طبيعت در ابتدا افرادى را به وجود مىآورده كه مانند اين افراد كاملى كه ما اكنون در طبيعت مىبينيم نبوده‌اند ( اين مطلب هم با نظريات امروز منطبق است ) و بسا هست\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nكه حيوان مثلًا در قديم بچه‌اى از وى متولد مىشده كه نصف او بز بوده و نصفش آهو ؛ اينجور نبوده كه طبيعت به طور منظم اين حيوانات را به وجود بياورد و بز بز بزايد و آهو آهو .\r\nاين مهمترين استدلالى است كه امروزيها - طبيعيون و مادّيون امروز - در رد نظريهء الهيون اقامه مىكنند . طبيعيون جديد به پيروى از « هيوم » فيلسوف انگليسى بر اساس اين گونه سخنان ، نظر كسانى را كه قائل به وجود نظم و نظام در عالم هستند و مىگويند نظم و نظام دلالت مىكند بر وجود صانع ، رد مىكنند . بعد هم كه نظريهء داروين پيدا شد نظريهء هيوم بيشتر مورد تأييد قرار گرفت .\r\nبعد « انباذقلس » گفته است « 1 » :\r\nو هذا كالمطر الّذى يعلم يقينا أنّه كائن لضرورة المادة ، لأنّ الشمس إذا بخّرت فخلص البخار إلى جوّ البارد برّد فصار ماء ثقيلا ، فنزل ضرورة ، فاتّفق أن يقع فى مصالح ، فظنّ أنّ الأمطار مقصودة فى الطبيعة لتلك المصالح . و قالوا : و لم يلتفت الى إفسادها للبيادر . قالوا : و قد عرض فى هذا الباب أمر آخر و هو النظام الموجود فى تكوّن الامور الطبيعية و سلوكها إلى ما توجبه الضرورة الّتى فى الموادّ و ليس ذلك ممّا يجب أن يغترّ به ، فانه و إن سلّم أنّ للنشوء و التكوّن نظاما فانّ للرّجوع و السلوك إلى الفساد نظاما ليس دون ذلك و هو نظام الذبول من أوّله إلى آخره به عكس من نظام النشوء ، و كان يجب أيضا أن\r\n\r\n\r\n\r\n\r\n","description":"","footnote":"\r\n( 1 ) . معلوم مىشود كه در سخنان انباذقلس خيلى از اين سخنانى كه امروز مىگويند بوده است ، با يك تفاوت كه نظر انباذقلس از نظرهاى امروزيها عالىتر است . فلاسفهء امروز غرب بيشتر شيوهء فكرشان كلامى است ، يعنى وقتى مىخواهند اصل غائيت را نفى كنند آنطور نفى مىكنند كه يك متكلّم آن را نفى مىكند ، ولى انباذقلس آنطور نفى مىكند كه يك فيلسوف نفى مىكند . از نظر انباذقلس شكّى در اين جهت نيست كه ما آنچه را كه بايد بىغايت در نظر بگيريم طبيعت است ؛ معنى ندارد كه ما ماوراء طبيعت را مستقيما در امر طبيعت دخالت بدهيم و بگوييم آيا خدا در اين كار دخالت دارد يا ندارد ؟ اين مسئله در آن وقت اينطور مطرح نبوده بلكه به اين صورت مطرح بوده است كه آيا طبيعت هدف دارد يا هدف ندارد ؟ ولى امروزيها مثل « راسل » وقتى كه مىخواهند غائيّت را نفى كنند درست مثل متكلمين مسئله را طرح مىكنند كه آيا اين اشياء و اين حيوانات را خدا اين طور درست كرده است يا طبيعت ؟ اگر خدا از آسمان پايين آمده و اينها را درست كرده بود ، طور ديگرى درست مىكرد . وى موضوع تشويهات حيوانى را مثال مىزند و مىگويد اين حيوان ميليونها سال است كه به اين صورت مانده است ؛ خدا ميليونها سال وقت داشت ، چرا در اينهمه مدت اين كار را نكرد ؟ و حرفهاى خيلى بىپايه‌اى از اين قبيل ، حال آنكه اگر ما بگوييم كه خدا وقت داشت و در آن وقت استفاده كرد ، همان جاست كه بايد خدا را منكر شويم و بگوييم خدايى كه كارش به سبكى باشد كه راسل انتظار دارد هرگز وجود ندارد . به هر حال بسيارى از عناصر مباحثى كه امروز بيان مىشود در كلمات انباذقلس هم بوده است .\r\n","page_name":" 421 ","page_number":421},
  {"content":"\r\n\r\nيظنّ أنّ الذبول لأجل شىء و هو الموت .\r\nثمّ إن كانت الطبيعة يفعل لأجل شىء فالسؤال ثابت فى ذلك الشىء نفسه و أنّه لم فعل فى الطبيعة على ما هو عليه ؟ و يستمرّ المطالبة إلى غير النهاية .\r\nما اصلًا مىتوانيم موجودى را مثال بزنيم كه خودش بر اثر اتفاق رخ مىدهد و آثار خوبى هم بر وى مترتب مىشود ، حال آنكه ما مىدانيم قطعا طبيعت اين هدف را نداشته است . مىگويد باران را هر كس مىداند كه در اثر اين به وجود مىآيد كه خورشيد مواجه مىشود با درياها و اماكنى كه آب دارد و آب را تبخير مىكند و چون بخار طبعا خفيف‌تر است ( به نحوى كه قدما مىگفتند كه مثلًا بخار اصلًا ميلش به طرف بالاست ) به طرف بالا مىرود ( اين ضرورت ماده است ، غير از اين نمىتوانسته باشد . به قول امروزيها ضرورت جبرى و مكانيكى است كه بايد انجام شود ) . بعد به جوّ بالا كه سرد است مىرسد و در آنجا تبديل به آب مىشود . وقتى كه تبديل به آب شد ، چون به قول قدما طبيعت آب سنگين است ، ثقل طبيعىاش باعث مىشود كه پايين بيايد . وقتى پايين آمد ، طبيعت از آن استفاده مىكند ، يعنى در زمينهايى كه بذرى وجود دارد و زمين مساعد است و آفتاب و حرارت هم هست ، قهراً بذر نمو مىكند . بعد انسان خيال مىكند كه باران از آسمان پايين آمد تا زراعت فلان زارع مثلًا رشد كند ، در صورتى كه چنين چيزى نيست كه طبيعت تمام اين كارها را كرده باشد كه مثلًا گندم فلان زارع برويد و آذوقهء سالش را داشته باشد و به قول سعدى :\r\n ابر و باد و مه و خورشيد و فلك در كارند * تا تو نانى به كف آرى و به غفلت نخورى \r\nنه ، اينچنين نيست . اين افعال به جبر طبيعت صورت مىگيرد ولى لازمهء اين جبر طبيعت اين است كه اين آثار بر آن مترتب شود .\r\nهمچنين گفته‌اند : « ما الآن يك نظام موجودى را در طبيعت مىبينيم كه بالفعل موجود است » . اين نظام موجودات انسان را به غلط مىاندازد ؛ مىبيند گندم از گندم مىرويد و جو از جو ؛ از نطفهء انسان ، انسان متولد مىشود ؛ از گوسفند ، گوسفند .\r\nآنوقت اين اشتباه پيش مىآيد كه گويا طبيعت اين قصد را دارد و به سوى اين هدف مىرود . مىگويد شما اگر دقت كنيد مىبينيد در كنار اين نظام ، نظام عكس آن هم هست ؛ در كنار نظام نشوء و نمو ، نظام ذبول و عدم هم هست . يك بچه را فرض كنيد .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nشما مىبينيد كه از يك نطفه جنين به وجود مىآيد ، بعد جنين متولد مىشود و بچه رشد مىكند و مىبالد . شما مىگوييد اينها براى اين است كه طبيعت قصد دارد كه اين نطفه ، مردى قوى و نيرومند بشود . خوب ، بعدش را هم نگاه كنيد كه همين موجود رو به ذبول و لاغرى مىرود ، لاغرى و از ميان رفتن قوا و نيروها و بعد كرى و كورى و افتادن دندانها و زمينگير شدن :\r\n عند الثّمانين و بولفتها * قد أحوجت سمعى إلى التّرجمان \r\nو بعد به حالتى درمىآيد كه يك موجود ناقص و وامانده‌اى در گوشه‌اى افتاده است .\r\nاين هم به صورت نظام در طبيعت وجود دارد . آيا مىتوانيد بگوييد طبيعت در اينجا هم هدف دارد ؟ اگر بگوييد هدف دارد ، ديديد كه هدفش نقص است ؛ و تناقص - نقص و عدم - كه نمىتواند هدف طبيعت باشد . پس آن كمال هم هدف طبيعت نيست . اگر صرف نظام داشتن را دليل بر هدف داشتن طبيعت بگيريم ، ما در طبيعت دو نظام در كنار يكديگر داريم : نظام سامان دادن و نظام پراكندن . طبيعت از يك طرف مىدوزد و از طرف ديگر پاره مىكند . اگر دوختن را بگوييد هدف طبيعت است ، پاره كردن را كه نمىتوانيد هدف طبيعت بدانيد . پس بنابراين وجود نظام دليل بر غايت داشتن طبيعت نيست .\r\n\r\nدليل ديگر بر نفى غائيت\r\nقالوا : كيف يكون الطبيعة فاعلة لأجل شيء و الطبيعة الواحدة يختلف افعالها لاختلاف المواد كالحرارة يحل شيئا كالشمع و تعقد شيئا كالبيض و الملح و من العجايب ان يكون الحرارة تفعل الاحراق لأجل شىء بل انما يلزمها ذلك بالضرورة لان المادة به حال يجب لها فيها عند مماسة الحارّ الاحتراق . فكذلك حكم ساير قوى الطبيعيّة .\r\nمىگويند : طبيعت واحد در موادّ مختلف دو گونه عمل مىكند و از اين نحوه عمل معلوم مىشود كه طبيعت غايت مشخص ندارد ؛ اگر غايت مشخص داشت دو گونه عمل نمىكرد و هميشه به سوى همان غايت حركت مىكرد . طبيعت اگر هدف داشته باشد بايد به هر ماده‌اى كه برسد هدف خودش را جستجو كند و احيانا اگر در آن ماده\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nهدفش تأمين نمىشود روى آن كار نكند ، نه اينكه به هر ماده‌اى كه برسد ، روى آن يك نوع كار انجام دهد و به سويى ديگر حركت كند . مثلًا ما بعضى افراد را مىگوييم « اشخاص بىهدف » و بعضى ديگر را مىگوييم « هدف‌دار » . آدمهاى هدف‌دار در هر شرايطى كه قرار مىگيرند باز هم دنبال هدف خودشان مىروند . اما آدمهاى بىهدف در هر محيطى قرار گيرند با آن هم جهت مىشوند . به اين اشخاص كه از هر طرف باد بيايد بادش مىدهند ، مىگوييم « بىهدف » طبيعت را هم مىبينيم اينطور است . مثلًا حرارت در طبيعت ، يك جا سبب مىشود كه يك امر منعقد شده مثل روغن و يخ باز شود ، ولى خيلى چيزها را كه حرارت مىدهيم بسته مىشود . فرض كنيد تخم مرغ را وقتى حرارت مىدهيم مىبندد . حالا طبيعت هدفش چيست ؟ بستن است يا باز كردن ؟ اگر هدف طبيعت بستن است بايد همه جا ببندد ، و اگر هدف طبيعت باز كردن است همه جا بايد باز كند . چرا يك جا باز مىكند و يك جا مىبندد ؟ اين هم يك دليل ديگر كه ذكر مىكنند ؛ تا به جواب شيخ برسيم .\r\n\r\nبحث « اتفاق » از جهت علت غائى\r\nبحث انباذقلس به علت غائى مربوط مىشود . حرف اينها در بحث اتفاق از آن جهت كه به علت غائى مربوط بود اين بود كه گفتند هر اتفاقى غايت بالعرض است .\r\nوقتى اتفاق را نفى كردند به اين معنا نفى كردند . آن كس كه قائل به اتفاق بود قهراً به اين معنا قائل به اتفاق بود ؛ گفت طبيعت به هر جا كه مىرسد اتفاقاً به آنجا مىرسد نه اينكه طبيعت بخواهد به آنجا برسد و به جايى برسد ؛ يعنى اگر ما وضع موجود را در نظر بگيريم چنين نيست كه طبيعت به سوى اين وضع حركت مىكرد يعنى از اول طبيعت قصد داشته به اين سو حركت كند و رفته و رسيده به اينجا ، بلكه طبيعت بدون اينكه به هيچ سويى باشد و بدون اينكه هدف و مقصدى داشته باشد ، كورمال كورمال حركات جبرى از ناحيهء ماده به قول اينها - نه از ناحيهء صورت - كرده است و خود به خود كشيده شده به اينجا . در اينجا بايد مثالهايى ذكر نمود .\r\nشما انسانى را در داخل يك ازدحام جمعيت در نظر بگيريد ، ازدحام جمعيتى كه انسان را از چهار طرف چنان فشار مىدهد كه هيچ اختيارى براى او نمىماند كه به راست بپيچد يا به چپ ، به جلو برود يا به عقب . در يك نقطهء معيّنى او به اين جمعيت\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nملحق مىشود و بعد خودش نمىفهمد كه به كجا مىرود چون در اختيار خودش نيست . يك وقت خودش را در محلى مىبيند كه اصلًا او نخواسته در آنجا باشد . اين جبرى كه بر او احاطه كرده است او را به اينجا كشانده است .\r\nيا تخته چوبى را فرض كنيد كه بر روى امواج دريا قرار گرفته است . اين امواج روى جبر طبيعى دائما آن را از اين طرف به آن طرف مىبرند ، يك موج تخته را به روى موج ديگر پرتاب مىكند و آن موج او را به سوى ديگرى مىبرد و باز در اختيار موج ديگرى قرار مىگيرد . حال ممكن است اين تخته به ساحل كشيده شود ولى نه اينكه اين طبيعت تخته است كه خودش را به ساحل كشانده است و يا آب يك طبيعت خاصّى داشته كه مىخواسته آن تخته را از روى امواج عبور دهد و به ساحل برساند ، بلكه جز اين نبوده كه هر موجى آن را به طرفى افكنده و به طور جبرى رسيده به ساحل و اينطور نيست كه بگوييم اينجا يك طبيعت خاصى است كه از آن ساعتى كه اين چوب روى اين امواج قرار گرفت از اول متوجّه اين هدف بوده يعنى او مىخواسته كه خود را يا اين چوب را برساند به ساحل و لذا آن را از لابلاى اين موجها عبور داد تا رساند به ساحل ؛ نه ، چنين نيرويى و طبيعتى نبوده و به طور جبرى حركات موجها او را به ساحل كشانده است .\r\nيا مثلًا يك طلبه ابتدا كه از خانه‌اش حركت مىكند و مىرود حوزهء علميه ، چيز ديگرى قصد دارد ، فكر كرده مثلًا شيخ مرتضى انصارى بشود ، مىگويد برويم درس بخوانيم بشويم شيخ مرتضى انصارى ، ولى بعد كه در حوزه قرار مىگيرد جريانهايى او را از جايى به جايى مىكشاند . يك وقت آن كسى كه مىخواسته شيخ مرتضى انصارى بشود مىبيند از دادگسترى سر درآورده ( قاضى دادگسترى شده است ) مىپرسند چطور شد اينجا آمديد ؟ مىگويد خود ما هم نمىخواستيم ، كشيده شديم به اينجا ، حالا مىبينيم آمده‌ايم به اينجا .\r\nبالاتر از اين مثالها مثال كارخانه‌هاست . اين كارخانه‌ها بهترين مثال براى جبر مادّى است بدون اينكه هيچ غايتى در كار باشد . اگر انسان وارد يك كارخانهء ريسندگى و بافندگى شود ، از ابتدا كه شروع كار را نگاه مىكند ، مىبيند در يك جا پنبه‌ها و پشمها را آورده‌اند و يك دستگاهى دارد آنها را مىشويد . آن دستگاه با نيرويى كه دارد حركت مىكند . پشمها را بالا و پايين مىبرد و شستشو مىدهد و بعد آنها را بيرون مىريزد . يك دستگاه ديگر آنها را مىبرد و به دستگاهى كه مخصوص حلّاجى است\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nتحويل مىدهد . بعد در جايى ديگر پنبه‌ها لوله مىشود و در محل ديگرى فتيله‌ها و لوله‌هاى پنبه به صورت نخ درمىآيد . در نقطهء ديگرى نخها به صورت رشته‌هاى طولانى درمىآيد . در يك دستگاه تار مىشود و در قسمت ديگر به صورت پود درمىآيد . آنگاه يك دستگاه آنها را شانه مىزند و محكم مىكند . مرحله به مرحله انسان جلو مىرود و در آخر كار مىبيند يك توپ چلوار يا فاستونى با نقشهاى عالى از كار درآمد .\r\nشما اگر به طبيعت نگاه كنيد ، آيا اين پشم خودش از ابتدا حركت كرد به اين سو ؟ يا اينكه پشم جبرا به اين سو حركت كرده است ؟ آيا آن دستگاه اوّلى كه داشت اين را مىشست ، دستگاه دومى كه داشت اين را حلّاجى مىكرد ، دستگاه سومى كه فتيله مىكرد ، دستگاه چهارمى كه اين را نخ مىكرد ، دستگاه پنجمى كه اين را به صورت تار و پود درمىآورد ، همين طور . . . هر كدام را كه شما در نظر بگيريد ، آهنى كه بالا مىرود و پايين مىآيد ، آيا براى اين است كه اين پشم را به صورت پارچه درآورد ، يا اينكه او كار خودش را مىكند ، او تحت فشار يك نيرويى است كه جبرا او را بالا مىبرد و پايين مىآورد ؟\r\nو همهء اينها هيچكدام مقصود طبيعت نيست . نه طبيعت خود پشم كه محصول است و نه طبيعت آن اجزاء و دستگاههاى كارخانه كه اين محصول را به اين صورت درمىآورد ، سراغ هر كدام كه برويم در آنجا قصد ندارد ، غايت ندارد . ولى همين كارهاى بدون غايت و بدون قصد در نهايت امر منتهى مىشود به يك امر منظّمى . البته شما در اينجا مىتوانيد يك حرفى بزنيد و در اين مثال خدشه كنيد و بگوييد درست است كه نه پشم غايت دارد و نه هيچ جزئى از اجزاى اين كارخانه كارش را براى اين هدف انجام مىدهد ، ولى در اينجا يك موجود شاعرى به نام « انسان » هست كه اين دستگاهها را به نحو خاصى به يكديگر مربوط كرده است كه نتيجهء همهء كارهاى بىهدف و غرض آنها در اين مجموعهء نظام داده شده هدفى است كه آن انسان ناظم آن هدف را مىخواسته است . اين حرف ديگرى است ولى من در اينجا اين را به عنوان مثال مطرح كردم و مىخواهم بگويم آنهايى كه مىگويند اصل عليت غائى در كار نيست ، مىخواهند بگويند اتّفاق در مجموع عالم پيدا مىشود نظير اين مثالهايى كه ما ذكر كرديم ، منتها در مثال كارخانه اين نظم را اتفاق به وجود نياورده ، يك انسانى به وجود آورده ؛ ولى مىگويند مانعى ندارد كه تصادفات بىهدف سبب شده باشد يك نظمى در دستگاه طبيعت به وجود آمده باشد و بعد طبيعت كار بىهدف خودش را\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nانجام داده است ولى اين رابطهء ماشينى كه اجزاى طبيعت با هم پيدا مىكنند و به حسب تصادف هم اين رابطهء ماشينى پيدا شده است ، نتيجه‌اش محصولى است كه شما مىدانيد آن محصول يك نظامى دارد .\r\nپس نظريهء « اتفاق » در باب علت غائى معنايش اين است كه طبيعت به سوى آنچه كه مىبينيد رفته و رسيده است ، به سوى او نمىرفته است ؛ از اول ، طبيعت قاصد و طالب او نبوده است ، بلكه جبرا به سوى آنچه هست كشيده شده است .\r\n\r\nاتفاق در جزئيات است و در امور كلى اتفاق نيست و اقتضاى طبيعت است\r\nشيخ در پاسخ مىگويد آنچه را كه شما « اتفاق » مىناميد غايت بالعرض است .\r\nنمىگويد آن اتفاقاتى كه شما مىگوييد ، وجود پيدا نمىكند ، بلكه مىگويد آنها ( اتفاقات ) همه غايات بالعرض هستند . مقصود از « غايات بالعرض » چيست ؟ يعنى در همهء اين موارد ، طبيعت به سوى غايت ذاتى خود مىرود ، ولى اين رشته طبيعتها كه هر كدام به سوى غايت خود مىرود از آنجا كه دار ، دار تزاحم است ، و از آنجا كه اين رشته‌هاى علت و معلولى اين گونه نيست كه همواره به موازات يكديگر حركت كنند و با هم برخورد نداشته باشند ، گاهى اين خطوط يكديگر را قطع مىكنند و آنجا كه اينها يكديگر را قطع مىكنند حادثه‌اى به وجود مىآيد كه ما اسم آن را « اتفاق » مىگذاريم .\r\nاما معناى « اتفاق » چيست ؟ يعنى اين طبيعت كه به سوى غايت خود حركت مىكرد به يك غايتى رسيد غير از آن غايتى كه قصد كرده بود . پس ما اسم اين را « غايت بالعرض » مىگذاريم ، و از آن جهت « غايت بالعرض » مىگوييم كه در همين جا هم طبيعت غايت داشته ولى به غايت خود نرسيده ، به غير غايت خود رسيده است . پس باز هم طبيعت ذى غايت است . پس طبيعت در همه جا ذى غايت است ، منتها گاهى به غايت خود مىرسد و گاهى نمىرسد ، عايقى پيدا مىشود و از غايت خود معطّل مىماند . اين عايق گاهى طبيعت را براى هميشه از غايتش باز مىدارد و گاهى در عين حال كه آن عايق پيش آمده ، طبيعت آن را از ميان برمىدارد و دوباره به غايت خود مىرسد .\r\nپس به همين جهت است كه شيخ مىگويد ما وجود اتفاق را در بعضى از موارد منكر نيستيم . منتها بايد گفت اين « بعضى از موارد » كجاست ؟ مىخواهد بگويد اولا\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nموارد اتفاقى نادر است ؛ در طبيعت ، اصل جريان يافتن خود طبيعت است يعنى جريانهاى غيراتفاقى ، بلكه همين جريانهاى اتفاقى هم در ضمن جريانهاى طبيعى رخ مىدهد .\r\nشيخ در بعضى از موارد كه مىخواهد پاسخ به اتفاق را در بحث غائيت بيان كند اينطور مىگويد : غالبا اين طور است كه طبيعت از نظر كلى خواهان يك غايت است ولى خصوصيات فردى امور اتفاقى است . خصوصيات فردى نه مقتضاى طبيعت كلى است نه مقتضاى طبيعت فردى . مثال : يك دانهء گندم زمين مساعدى براى روييدن طلب مىكند ، زمينى كه اگر اين دانه در آنجا كشت شود به صورت يك محصول درآيد ، زمينى كه اگر در آن قرار گيرد اجزائى را جزء خودش كند تا رشد كند . اين دانه به طور كلى يك چنين جايى را مىخواهد اما اگر ما آمديم آن را در يك زمين بخصوصى قرار داديم ، آيا مىتوانيم بگوييم كه اين دانهء گندم فقط همين جا را مىخواسته ، يعنى غايتش همين جا بوده ؟ نه ، اين ديگر نيست . كسى نمىتواند اين حرف را بزند و دليلى هم ندارد كه اين حرف را بزند . يا مثلًا نطفهء يك انسان اقتضا مىكند رحمى را كه در آن رحم قرار گيرد ، مواد را جذب كند و تدريجا رشد كند و بعد به صورت يك جنين درآيد ؛ ولى اگر اين نطفه در رحم بالخصوصى ريخته شود ، آيا طبيعت خاص و جزئى اين فرد از اول اقتضايش همين رحم بالخصوص بوده است يعنى اين رحم بالخصوص جزء مقتضاى اين طبيعت بوده است ؛ يا نه ، ممكن است اينها مربوط به علل اتفاقى باشد ، همان گونه علل اتفاقى كه پيشتر گفتيم كه غايت بالعرض باشد ؛ يعنى غايات بالعرض و حوادثى كه نتيجهء اتفاقات و غايات بالعرض هستند منجر به اين حادثه بشوند ؟\r\nفرض كنيد كه يك خانواده از يك شهرستان حركت مىكنند بروند مكّه ؛ يك خانوادهء ديگر هم از شهرستان ديگرى حركت مىكنند كه به مكّه بروند . اين خانواده پسرى دارند و آن خانواده دخترى . اتفاقاً در آنجا در يك خانه و در يك ساختمان قرار مىگيرند و بعد آشنا مىشوند و بعد اين پسر و دختر يكديگر را مىخواهند ، خواستگارى مىكنند ، ازدواج مىكنند و از اينها بچه‌اى به وجود مىآيد . در اينجا نمىشود گفت كه اين خانوادهء پسر كه از اينجا حركت كردند ، هدف طبيعت در اينجا اين بوده كه در مكّه با آن خانواده ملاقات كنند ؛ بلكه آنها يك هدف داشتند ، اينها هم يك هدف داشتند ، هدفى جداگانه ، ولى بعد يك اتفاق سبب مىشود اينها با يكديگر تلاقى كنند و از آن تلاقى اتفاقى ، اين ازدواج پيدا مىشود و بعد ، اين كه اين نطفه در اين رحم\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nرشد پيدا كند پيش مىآيد .\r\nبنابراين ، اين جهات را كه مىگوييم « اتفاقى » ، از جنبهء غايت مىگوييم نه از جنبهء علل فاعلى ؛ از جنبهء علل فاعلى « ضرورت » است ؛ يعنى اگر يك نيرويى از بالا نگاه كند ، آن نيرويى كه تمام اين علل و عناصر را ، تمام اين سلسلهء علل و معلولات را او تنظيم كرده است يا زير نظر او تنظيم شده است يا لااقل از نظر او از ازل اين ضرورت وجود دارد كه اين دو خانواده حركت كنند ، در فلان نقطه به هم برسند و بعد منجر به آن ازدواج بشود ، آن حساب ديگرى است . شايد در حسابهاى بالا ، در نظم دادن به مجموعهء علل و معلولات يك حسابى در كار باشد كه مخصوصا اينها به يكديگر برسند . اين مطلب ديگرى است . ما از نظر خود طبيعت ، از پايين بخواهيم نگاه كنيم مىگوييم در اينجا ضرورت هست ، غايت هم هست ولى غايت بالعرض نه غايت بالذات ، اما از نظر كلى غايت بالذات است .\r\nشيخ مىگويد : ما اول مسامحه مىكنيم و مىگوييم ما وجود اتفاقى را به اين معنا ( غايت بالعرض بودن ) در بعضى موارد منكر نمىشويم ، ولى آن نسبت به افراد است نه نسبت به كلى . پس طبيعت هميشه هدف دارد و هدف طبيعت ، كلى است ولى اينكه آن هدف كلّى منطبق بر يك جزئى بشود ، بستگى دارد به علل خاص اتفاقى . اين مقدار را ما انكار نمىكنيم ولى اين مقدار سبب نمىشود كه ما بگوييم تمام نظام عالم بر اثر اتفاق پيدا شده است . ما بايد شرايط عادى را در نظر بگيريم ؛ در شرايط عادى اگر اتفاق باشد بايد تمام حوادث به اتفاق باشد . اگر طبيعت هيچ هدف و غايت نداشته باشد بايد هر چه رخ مىدهد همه به وسيلهء اتفاق باشد يعنى طبيعت - يا صورت به قول اينها - نخواهد ماده را براى خود انتخاب كند ، در صورتى كه ما به موارد ديگر كه نگاه مىكنيم ، در غير موارد اتفاقى ، كاملا محسوس است كه خود طبيعت در جستجوى هدف است و اين طبيعت و صورت است كه ماده را براى خود انتخاب مىكند نه اينكه اين ماده ضرورتا به اين صورت و به اين غايت منتهى مىشود .\r\nشيخ مىگويد : مثلًا وقتى شما يك دانهء گندم را در يك زمينى مىاندازيد و يك دانهء جو را نيز در همان زمين مىاندازيد ، بعد مىبينيد اين دانهء گندم مشغول يك نوع فعاليت مىشود ، يك سلسله مواد را به شكل مخصوصى جذب مىكند و جو به شكل ديگرى . از اين يك بوته مىرويد و از آن بوتهء ديگرى . اين چگونه مىشود ؟ آيا مواد در اين زمين يكسان است ؛ يعنى ماده‌اى كه اين استفاده مىكند و ماده‌اى كه آن استفاده\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nمىكند هيچ فرقى ندارد ؟ هر دو از يك چيز استفاده مىكنند معذلك اين به اين شكل درمىآيد و آن به آن شكل ؟ اين كه خلاف حرف شماست . شما گفتيد كه ماده به شكلى است كه جز يك صورت را نمىپذيرد . به فرض اينكه ماده صورتهاى مختلفى را بپذيرد ناچار بايد بگوييد ماده خودش مختلف است . حالا كه مىگوييد ماده مختلف است ، چگونه است كه اين دانهء گندم در هر جا كه قرار گيرد همان اجزائى را كه براى او مفيد است جذب مىكند ، و جو نيز همان اجزائى را كه براى او مفيد است جذب مىكند ؟\r\nپس ماده نيست كه صورت را جبرا به دنبال خود مىآورد ، بلكه اين صورت است كه ماده را براى خود انتخاب مىكند ؛ و ما امثال اين امر را وقتى كه در طبيعت نگاه مىكنيم مىبينيم و اين نشان مىدهد كه صورتها و طبيعتها به سوى يك مقصدهايى روانند و صورت است كه در ماده تصرف مىكند و آن را تغيير مىدهد ، ماده را تجزيه مىكند ، ماده را تركيب مىكند ، آنچه را كه لازم دارد مىگيرد و آنچه را لازم ندارد پس مىدهد .\r\nطبيعت به صورت يك نيرو وجود دارد . البته اين در جمادات آنقدرها روشن نيست كه در نباتات ، و در آنجا كه حيات وجود دارد به خوبى نمودار است ؛ و اين نشان مىدهد كه حيات يك نيرويى است مسلّط بر ماده نه نيرويى ناشى از ضرورت ماده ؛ اگر نيرويى باشد كه ناشى از ضرورت ماده باشد معنايش اين است كه ماده در هر وضعى كه باشد جبرا و صددرصد حيات را تابع خودش مىكند ؛ و اگر حيات حاكم بر ماده باشد معنايش اين است كه حيات در هر جا كه قرار گرفت ماده را آنچنان شكل و صورت مىدهد كه خودش بخواهد . البته اين مطلب مسلّم است كه هم ماده در صورت اثر دارد و هم صورت در ماده . ما فقط مىخواهيم در اينجا اين مطلب را نفى كنيم كه چنين نيست كه صورت يك ضرورت و لازمهء جبرى ماده باشد كه آن مثالهايى كه ما گفتيم در اينجا وفق بدهد . مىگوييم آن شكلها و صورتها ، اين طبيعت كه ما در اينجا مىبينيم ، اينها ضرورتهاى جبرى ماده نيستند ، بلكه خود اين صورت مىآيد و در ماده اثر مىگذارد . اين كتاب راز آفرينش انسان نوشتهء كرسى موريسن از جهت نشان دادن اين نيروى فعّال حيات كتاب خوبى است ؛ از اين جهت كه حيات نيرويى است مسلّط بر ماده نه تحت تسلّط ماده . كتابهاى زيست شناسى كه مسئلهء هدفدارى حيات را مطرح مىكنند همين مطلب را نشان مىدهند كه حيات نيرويى است مسلّط بر مركّب خود و اين مركب را به آن شكلى كه مىخواهد و براى هدفى كه مىخواهد\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nدرمىآورد ، نه يك امرى كه مقهور وضع اوّلى و اصلى ماده باشد كه ماده به هر جايى كه قهراً و كوركورانه كشيده شود صورت را هم به دنبال خود بكشد .\r\n\r\nغايات امور طبيعى خير و كمال است\r\nشيخ مىفرمايد از جمله چيزهايى كه ظاهر و واضح است اين است كه تمام غايات طبيعت ، براى طبيعت خير و كمال است و مفيد است ، و غايات ضارّه غايات حقيقى طبيعت نيستند و غايات بالعرض هستند ؛ و به عبارت ديگر آنچه كه طبيعت جستجو مىكند و به سوى او مىرود كه ما نام آنها را « غايات » مىگذاريم ، هميشه براى طبيعت خير است و براى طبيعت كمال است ؛ يعنى چنين چيزى امكان ندارد كه آن چيزى كه طبيعت بطبعه او را جستجو مىكند و به سوى او مىرود شرّ خودش و نقص خودش باشد ، و آنها همان غايات ذاتى طبيعت است كه طبيعت يا دائما يا اكثر به دنبال آن است . و اما آنجايى كه طبيعت به غاياتى مىرسد كه آن غايات مضرّ به طبيعت است و خير طبيعت نيست و شرّ طبيعت است ، اينها همان غايات بالعرض است نه غايات بالذات ، و اينها همان است كه ما اسمش را « اتفاقى » گذاشتيم و معنايش را توضيح داديم .\r\nاز همين روست كه در مواردى كه طبيعت به سير و كمال خود مىرسد هيچگاه كسى نمىگويد چرا چنين شد ؟ اين يك امر عادى و طبيعى است يعنى مقتضاى ذاتى طبيعت است و ذاتى است و لا يسئل و لا يعلّل است ؛ ولى وقتى به غايات ضارّه مىرسد آنوقت است كه جاى سؤال پيش مىآيد و سؤال مىكنند چرا چنين شد ؟ مثلًا فرض كنيد اگر يك درختى در زمين كاشته شود و بعد برگ بدهد و شكوفه بدهد و سبز و خرّم بشود اينجا اين سؤال پيش نمىآيد و اين تعليل نمىآيد كه به چه علت اينطور شد ؟ چه علتى در كار است ؟ جواب اين است كه علت خاصّى نمىخواهد ، علتش خودش است نه علت ديگرى ؛ اما اگر درختى را ، شاخه‌اى را در جايى كشت كنند ، بعد ببينند رشد كرد و پژمرده شد جاى اين سؤال است كه چرا اين طور شد ؟ پس معلوم است كه طبيعت اگر معارض پيدا نكند نبايد اينطور بشود ؛ معلوم مىشود كه اين واقعه مولود يك علل خارجى است ، مولود معارضها يا عائقها و مستند به آنهاست ، لهذا سؤال مىشود كه اين فسيل - يعنى اين شاخهء درخت خرما - را كه كشت كرده‌اند ، چرا اينجور جمع و\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمنقبض شد ؟ يا اگر يك زن حامله شود و وضع حمل كند كسى نمىگويد چرا اينطور شد ، چرا وضع حمل كرد ، يعنى يك علت خارجى را جستجو نمىكند ، ولى اگر سقط جنين كند جاى اين سؤال هست كه چرا سقط جنين كرد ؟ اين معنايش اين است كه خود طبيعت به خودى خود اقتضاى سقط ندارد ، اقتضاى خود طبيعت اين است كه اين بچه را به حد رشد برساند و وضع حمل كند ؛ پس سقط ، معلول يك علت خارجى است و لهذا جاى اين سؤال هست .\r\nبعد شيخ مىگويد اين مسئلهء غايت داشتن از مختصّات نباتات و حيوانات نيست ، در غير نباتات و حيوانات نيز همين طور است ؛ يعنى طبايع بى جان هم داراى غايت هستند و متوجه غايات‌اند و بعد مثال مىزند . همچنين است الهاماتى كه در حيوانات است . به تعبير شيخ : حيوانات سازنده يا بافنده يا ذخيره كننده .\r\nاين مسئلهء غرائز حيوانات ، در كلمات شيخ مكرر آمده و در دو سه جاى ديگر هم در شفا هست و از مسائل معمّا گونه براى بشر مىباشد . مقصود اين است كه در حيوانات - البته با اختلاف و شدّت و ضعف ، در انسان از همه كمتر و در حيوانات هر چه در مراتب پايين‌تر هستند اين حالت غريزى بيشتر است و در حشرات بيشتر است - حالتى ديده مىشود كه كارهايى كه بر وفق مصالح حيات فرد يا حيات نوع است به نوعى از آگاهى كه حقيقتش مجهول است انجام مىدهند بدون اينكه بشود آن آگاهى را به نحوى تعليل كرد .\r\nاين حالت در همهء حيوانات وجود دارد . مثلًا اگر خروسى را در جايى بزرگ كنند و هيچ مرغ و خروس بزرگ‌تر از خودش را نديده باشد و صداى آنها را نشنيده باشد ، وقتى كه بزرگ مىشود عينا همان كارهايى را انجام مىدهد كه مرغها و خروسهاى قبلى انجام مىدادند . فرض كنيد در موقع معيّنى همانطور كه خروسهاى ديگر اذان مىگويند اين خروس هم اذان مىگويد . يا مثلًا عمل جنسى را اينها هيچگاه به چشم نديده‌اند و كسى به آنها تعليم نكرده است ولى وقتى بزرگ مىشوند و به اين حد از رشد مىرسند عينا خروس وظائف خروسى خود را انجام مىدهد و مرغ وظيفهء مرغى خود را به طورى كه گويى اينها قبلًا تعليم ديده و آگاه هستند . يا مثلًا اگر مرغ حالت كرچى پيدا كند همان وظايفى را كه بايد انجام دهد - مثلًا بايد روى تخمها بخوابد و آنها را گرم نگهدارد يا از اين طرف به آن طرف كند - به خوبى انجام مىدهد . اينها چيزهايى است كه اگر به يك انسان تعليم ندهند نمىداند و نمىتواند انجام دهد ولى\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nحيوانات اينها را انجام مىدهند . در حشرات اين حالت خيلى بيشتر است و يا مثلًا در ماهيها و پرندگان داستانهاى عجيبى از آنها نقل مىكنند ؛ يعنى كارهايى را انجام مىدهند كه اين كارها احتياج به تعليمات خيلى زيادى دارد .\r\nراجع به اينكه اصلًا ريشهء اين حالت غريزى چيست نظرات مختلفى ابراز شده است . بعضى خواسته‌اند آن را از راه وراثت توجيه كنند ولى قابل توجيه نيست چون اين اشكال پيش مىآيد كه اولين مرغهايى كه چنين حالتى را داشتند از كجا بوده است . بعضى خواستند از راه تعليم و تعلّم توجيه كنند كه شايد با يك زبانى به يكديگر مىآموزند . اين هم قابل قبول نيست ، زيرا ديده شده حيواناتى هم كه نسل گذشتهء خود را هرگز نمىبينند اين كارها را مىكنند . اين است كه عده‌اى مثل شيخ معتقد به همان چيزى هستند كه ما به آن « هدايت » يا « الهام » مىگوييم .\r\nحيواناتى هستند كه براى خودشان با يك اصولى لانه مىسازند كه آگاهى به اين اصول در آنها هيچ قابل توجيه نيست كه به چه صورت و از كجا اينها مىدانند كه اين لانه را به اين شكل و به اين ترتيب بايد ساخت . مثلًا پرستو براى ساختن لانهء خودش گل مىآورد و با آب دهان خودش آن را به يك شكل خاصى مىسازد و همهء پرستوها يك جور لانه مىسازند . يا بعضى از حيوانات براى خودشان لانه مىبافند با شكل و صورت خاصى . يا طرز شكار كردن حيوانات شكار كننده ( به تعبير شيخ : « تعقير » ، حيوانات معقّره ) ، اينها سبك شكار كردن را با يك نوع اصول علمى انجام مىدهند بدون اينكه اينها را قبلًا تعليم كرده باشند . شيخ مىخواهد بگويد اينها همه دليل بر اين است كه طبيعت در جستجوى غايت خودش است ، به سوى غايت خود مىرود و اين الهامات كه به حيوانات داده شده كمكى است براى طبيعت كه طبيعت به غايت خودش برسد ؛ و اين غرايز به هيچ شكل ديگرى قابل توجيه نيست .\r\n\r\nتفاوت طبيعت با صنعت\r\nمطلب ديگرى كه شيخ به عنوان مؤيّد غايت داشتن طبيعت ذكر مىكند اين است كه طبيعت يك امر ماشينى و صنعتى نيست .\r\nاگر ما ماشينها را در نظر بگيريم ، از ماشينهاى كوچك مانند ساعت تا ماشينهايى از قبيل اتومبيل و ديگر دستگاهها ، ساختمانشان اين گونه است كه يك طبيعت واحد\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nخاصى بر ماشين حاكم نيست . ماشين عبارت است از مجموع طبيعتهايى كه انسان به طور مصنوعى آنها را به هم پيوند زده و كنار هم قرار داده است ، مانند دانه‌هاى زنجير .\r\nحلقه‌هاى زنجير به يكديگر متصلند ، نتيجه‌اش اين است كه اگر ما حلقهء اول را بكشيم حلقهء آخر هم كشيده مىشود . اين لازمهء قهرى و جبرى اتصال و پيوندى است كه ميان حلقه‌هاى زنجير برقرار است . منتها اين يك نمونهء ساده است . وقتى كه اجزاى طبيعت روى يك اصولى به طور مصنوعى براى هدف خاصى به يكديگر پيوند زده شوند ما به آن « ماشين » مىگوييم . خصوصيت ماشين اين است كه بر مجموع آن يك طبيعت واحد حكومت نمىكند ؛ يعنى فرق ميان « طبيعت » و « صنعت » اين است كه در طبيعت يك نيرويى ، يك چيزى - كه مىخواهيد اسمش را « صورت » بگذاريد يا « طبيعت » - بر همهء اجزاء حاكم است و او اين اجزاء را استخدام كرده و در جهت هدفى كه دارد به كار مىبرد ؛ مثلًا در حيوانات و موجودات زنده تمام نيروهاى مادى و موادى كه در وى موجود است در استخدام آن امر واحدى است كه اسمش را « صورت » يا « طبيعت » يا در انسان و حيوان « نفس » مىگذاريم ؛ تمام اين نيروها مسخّر يك ذات است و آن ذات است كه همهء اينها را در جهت هدف خود استخدام كرده است ؛ ولى در صنعت اينطور نيست ؛ در صنعت فقط پيوند ميان طبيعتهاست بدون اينكه يك وحدت طبيعى ميان اينها به وجود آمده باشد ، بدون اينكه يك طبيعت واحد همهء اينها را استخدام طبيعى كرده باشد . در صنعت اگر دستگاهى خراب شود آيا خود اين مجموعهء ماشينى اقتضاى اين را دارد كه خودش شروع كند به فعاليت و تعمير كردن خود ؟ البته ممكن است دستگاه ديگرى در كنار آن ساخته باشند كه آن دستگاه بدون اينكه قصد تعمير اين را داشته باشد كارى انجام دهد كه لازمه‌اش تعمير اين دستگاه باشد ، و اين گونه پيش‌بينىها را در دستگاههاى دقيق صنعتى مىكنند ، اما طبيعت خود دستگاه اين نيست كه وقتى يك نقص و كسرى در اجزايش پيدا شد فورا در صدد جبران برآيد ؛ ولى ما اين حالت را در هر جا كه طبيعت هست مىبينيم ، لااقل در طبيعتهاى جاندار به خوبى مىبينيم . اين نشانهء آن است كه طبيعت به سوى همان مقصد خود حركت مىكند و تا نقصى پيدا مىشود كه مضرّ به تأمين آن مقصد باشد فورا آن را بر طرف مىكند .\r\nمسئلهء ديگر - كه شيخ اين تعبير را بيان نكرده و من آن را عرض مىكنم - آن چيزى است كه اسمش را « قابليت انطباق با محيط » مىگذارند . اين يكى از حيرت انگيزترين فعاليتهاى طبيعت است .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمسئلهء انطباق اين است كه طبيعت وقتى در محيطى قرار دارد با آن محيط هماهنگ است . فرضيهء داروين و امثال او مىگويد اين موجود هماهنگ با محيط است چون ساختهء اين محيط است ؛ چون عوامل محيط اين را ساخته‌اند جبرا اينطور است كه اين شئ به گونه‌اى ساخته شود كه متناسب با آن عوامل باشد . به قول شيخ « و لنسامح » فرض مىكنيم كه مطلب از اين قرار است ، اگر فرض كنيم اينطور باشد .\r\nطبيعت خصوصيّتى دارد كه همين قدر كه او را از محيط خودش خارج كنيم و به محيطى ببريم كه ناهماهنگ باشد ، شروع مىكند به فعاليت كردن براى اينكه وضع جديدى براى خودش به وجود بياورد كه متناسب با محيط موجود باشد و براى او امكان بقا را فراهم آورد . البته اين تطابق ، نامتناهى نيست و اگر عوامل محيط خيلى مخالف و شديد باشد و براى طبيعت امكان تحمل آن نباشد قهراً طبيعت از ميان مىرود .\r\nمثلًا اسبهايى كه در منطقهء استوائى متولد مىشوند خصوصيات متفاوتى دارند با اسبهايى كه در مناطق معتدل متولد مىشوند و يا اسبهايى كه در مناطق نزديك به قطب زندگى مىكنند مثل سيبرى ؛ يا اسبهاى روسى يك اندام و هيكل و رنگ و قيافه دارند و اسبهاى عربى و استوائى رنگ و قيافه و هيكل ديگرى .\r\nحالا اگر همين اسبهاى عربى را به مناطق معتدل بياورند ، ديده مىشود كه تدريجا آنها خودشان را در جهتى كه متناسب با محيط موجود باشد تغيير مىدهند ؛ يعنى يك عامل درونى در آنها شروع مىكند به فعاليت در جهت ايجاد وضعى كه بتواند با شرايط نامناسب محيط مبارزه كند ؛ و حتّى اگر اسبهاى استوائى را به مناطق سردتر نزديك قطب ببرند - به شرط اينكه يك دفعه نبرند ، كه اين اسبها به آنجا خو بگيرند ( اصلًا معناى « خو گرفتن » اين است كه تدريجا انجام شود ) لااقل در يكى دو نسل به كلى وضع خود را عوض مىكنند و با محيط جديد منطبق مىشوند .\r\nاين امر از چه چيز حكايت مىكند ؟ آيا از اين حكايت نمىكند كه طبيعت يك غايت و هدفى دارد و آن هدف را جستجو مىكند و وضعيت وجودى خودش را به گونه‌اى هماهنگ و ميزان مىكند كه با محيط سازگار باشد و بتواند حيات خود را در محيط جديد ادامه دهد .\r\nمسئلهء ديگر آن چيزى است كه در مورد « خود درمانى » موجود زنده گفته مىشود .\r\nمىگويند : « الطبيب خادم الطبيعة كما أنّ النبىّ خادم العقل » . اينكه مىگويند : « طبيب\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nخدمتگزار طبيعت است » يعنى كار طبيب كمك دادن به طبيعت است . مىخواهند بگويند طبيعت خود اساساً در پى صحّت است ، خود طبيعت هميشه در حال مبارزه با بيمارى است ، طبيب به كمك طبيعت مىآيد . لهذا گاهى طبيب بجاى اينكه با بيمارى مبارزه كند ، طبيعت را تقويت مىكند و آنگاه خود طبيعت بيمارى را زايل مىكند و از بين مىبرد .\r\nولى در مصنوعات اينطور نيست . در يك ماشين ، متخصّص به كمك يك ماشين نمىآيد ؛ يعنى ماشين نسبت به آن حالتى كه ما آن را صحّت و درستى ماشين مىدانيم بىتفاوت است ، براى اينكه ماشين طبيعتى ندارد كه در جستجوى حالت اعتدال و مناسبى كه هدف صنعتكار است باشد ؛ آن ، هدف صنعتگر و سازنده است نه هدف خود ماشين .\r\nسقراط در باب تعليم و تربيت ، چون معتقد به فطريات بود ، اسم روش خود را « روش مامايى » گذاشته بود . ظاهرا مادر وى ماما بوده است . وى مىگفت : من همان كارى را با عقول مردم مىكنم كه مادرم با زنهاى حامله مىكرد . ماما بچه را نمىزاياند ، طبيعت زن است كه مىخواهد بزايد . ماما فقط كمك مىكند كه اين بچه از مجراى طبيعى خودش منحرف نشود و سالم زاييده شود . سقراط مىگفت من هم كارم فقط مامايى است تا عقلها سالم بماند و انديشه‌هاى سالم توليد كند . مقصود اين است كه عقل انسان اگر انحراف پيدا نكند بالفطره خودش درست فكر مىكند و به نتيجهء درست مىرسد و كار يك معلم اين است كه جلوى اشتباه‌روى فكر را بگيرد تا در همان راه راست خودش حركت كند .\r\nدر صحّت و بيمارى بدن نيز چنين است . اگر طبيب ، بيمار را به وسيلهء غذا يا دارو تقويت كند خود طبيعت ، بيمارى را زايل مىكند . كار گلبولهاى سفيد بالطبيعه مبارزه كردن با آفتهاست . واكسن هم كه به انسان تزريق مىشود براى تقويت طبيعت است .\r\nواكسن در واقع ميكروب ضعيف شده و به مقدار كم همان بيمارى است كه براى ايجاد آمادگى در بدن به يك انسان سالم تزريق مىشود ، بعد گلبولهاى سفيد شروع مىكنند به مبارزه كردن با آن . دفعهء دوم به مقدار بيشتر مىزنند و باز گلبولهاى تقويت شده با آنها مبارزه مىكنند ؛ و دفعهء سوم باز بيشتر مىزنند و اين بار بدن به قدرى قوى مىشود كه هر چه از اين ميكروب وارد بدن بشود خود بدن دفاع مىكند . همين تقويت شدن يك موجود زنده در اثر مبارزه ، يكى از دلايل غايت داشتن طبيعت است .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nافعال بىرويّه هم غايت دارند\r\nيكى از اشكالات مهم و قوى كه به غايت داشتن طبيعت وارد مىشد ، شاعر نبودن طبيعت بود . مىگفتند : اين معنى ندارد كه ما بگوييم طبيعت غايت دارد . طبيعت كه عقل و فكر و شعور و ادراك ندارد ، پس غايت ندارد ؛ چون غايت داشتن فرع بر شعور و ادراك داشتن است . مثلًا انسان كه در كارهاى خود غايت دارد يعنى اين كه اول تصور فايدهء كارى را مىكند و بعد آن فايده را كه تصور كرده تصديق مىكند ، بعد مجموع منافع و مضارّ آن كار را با يكديگر مقايسه مىكند و مىسنجد ، وقتى كه به نظرش رسيد كه نفعش بيشتر است آن را اختيار و انتخاب مىكند . اين است معناى غايت داشتن كار ، ولى طبيعتى كه شعور ندارد چگونه مىتوانيم بگوييم غايت دارد ؟\r\nشيخ مىگويد : شما در اينجا اشتباه كرده‌ايد . فكر ، ملاك غايت داشتن نيست . فكر داشتن كارى را ذى غايت نمىكند . ذىغايت بودن ربطى به فكر داشتن و فكر كردن ندارد . فكر نقش ديگرى دارد . غايت داشتن در اينجا معنايش توجه طبيعت به يك كمال است ، به چيزى كه آن چيز كمال او باشد . اين مطلب با حركت هم جور درمىآيد ، البته با حركت جوهرى و الّا با كون و فساد جور درنمىآيد . مشكل است كه ما به كون و فساد قائل شويم و در عين حال رويّه هم قائل نشويم و معذلك بتوانيم بگوييم جهت‌دار است ، زيرا معناى كون و فساد اين است كه صورتى زائل مىشود و صورت ديگرى مىآيد ، آنوقت غايت داشتن به معناى جهت داشتن براى خود طبيعت ديگر معنا ندارد . ولى اگر ما در باب جواهر هم قائل به حركت شويم ، حركت به حسب طبع خودش جهت دارد . حركت يك حقيقت جهت‌دار است يعنى سويى دارد و به سويى مىرود . اساس غايت داشتن اين است كه طبيعت متوجه چيزى باشد كه آن چيز كمال آن است ؛ نشانه گيرى كرده است ، توجه دارد ؛ هدف همان نشانه است .\r\nالبته راز و رمز حقيقىاش را شايد كسى نتواند كشف كند ولى وجودش كشف شده است كه اين گونه است . گويى ميان آن كمال كه هنوز وجود ندارد و آنچه كه الآن طبيعت دارد ، ميان حالت بالقوّه و حالت بالفعل يك جذب و انجذابى موجود است .\r\nگويى آن كمال از جلو دارد اين را به سوى خود مىكشد . البته آن كمال كه اكنون وجود ندارد كه بخواهد اين را به سوى خود بكشد ، معنايش اين است كه اين به سوى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nآن غايت دارد مىرود ، به سوى كمال خودش حركت مىكند .\r\nرويّه داشتن و فكر داشتن سبب مىشود كه شئ ذى غايت مستشعر به غايت خودش باشد يعنى از غايت خودش آگاه باشد . غايت داشتن يك مطلب است ، آگاه بودن به غايت مطلب ديگرى ، مثل اينكه وجود داشتن يك چيز است و آگاه بودن از وجود خود چيز ديگرى . حالا آيا اگر يك موجودى از وجود خود آگاه نباشد وجود هم ندارد ؟ شئ هم غايت نداشته باشد يك مطلب است و آگاه به غايت داشتن خود نباشد مطلب ديگرى است . نقش رويّه و فكر اين است كه موجود شاعر كه برايش امكان چند فعل وجود دارد يكى را از ميان آنها انتخاب كند . طبايع بى جان هميشه امكان يك فعل را دارند ( أن يعمل على و تيرة واحدة ) ولى موجود جاندار و ذى حيات ، از گياه كه شروع مىشود ، كار چند جهته مىشود ، چند غايته مىشود . البته غايت نهايى و اصلى يك چيز است ولى كار چند شعبه پيدا مىكند . خصوصيت جاندار - به تعبيرى كه از ارسطو آمده - اين است كه « آلى » است يعنى آلات را استخدام مىكند . اين كلمهء « ارگانيسم » كه امروز مىگويند ، ترجمهء همان كلمهء « آلى » است و اصل يونانى آن هم ظاهرا همان « ارگان » بوده است . در موجودات ، از نباتات و حيوانات و خصوصا انسان ، هر چه بالاتر بيايد و شعور بيشتر شود امكان فعلهاى گوناگون در او بيشتر مىشود يعنى مثلًا در آن واحد ده جور كار انجام مىدهد و در هر كارى يك غايت دارد . در واقع به انسان كه مىرسد مثل يك موجودى است كه در يك نقطهء مركزى قرار گرفته و خطوط زيادى - شايد نامتناهى - از او به بيرون كشيده شده ، اين به سوى اين غايت و آن به سوى آن غايت . . . بر خلاف موجود بىجان كه براى او يك غايت بيشتر وجود ندارد و يك خط هم بيشتر ميان او و غايت كشيده نشده و وى روى همان خط به سوى غايت خود حركت مىكند . به نباتات كه مىرسد خطوط بيشترى پيدا مىشود ، به حيوانات كه مىرسد بيشتر و به انسان كه مىرسد خيلى بيشتر . انسان وقتى فكر مىكند ، راههاى مختلفى را در مقابل خود مىبيند كه هر راهى او را به غايتى مىرساند . فكر مىكند كه اين را انتخاب كنم يا آن را ؟ بعد با فكر ، يكى از آنها را انتخاب مىكند . پس نقش فكر انتخاب يك غايت است از ميان چند غايت ، نه اينكه فكر است كه كار را ذى غايت مىكند كه اگر فكر نبود آن كار غايت نداشت . نه ، طبيعت اگر فكر نداشته باشد آگاه به آن غايت نيست و يك غايت را از ميان چند غايت انتخاب نمىكند ؛ و لذا اينكه مىگويند غايت داشتن مساوى است با انتخاب كردن و انتخاب كردن در جايى\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاست كه چند راه در پيش رو باشد ، اين به طور كلى و در همه جا درست نيست . بله ، اين در ذى شعورها كه با فكر كار مىكنند درست است ، ولى در غير ذى شعورها مسئلهء انتخاب در ميان نيست . البته در طبيعت بىجان هم گاهى در بعضى موارد مسئلهء انتخاب را مشاهده مىكنيم ولى آن انتخاب خود طبيعت نيست . اگر در طبيعت ديديم كه از ميان چند مورد يكى را انتخاب مىكند ، دليل بر اين است كه طبيعت مسخّر يك نيروى انتخابگرى است كه آن نيروى انتخابگر براى طبيعت انتخاب مىكند . مثلًا ممكن است ميان طبيعت بىجان و طبيعت جاندار انطباق و پيوستگىاى باشد ، حال اگر انتخابى صورت گرفت اين انتخاب از جاندار است نه بىجان . يا مثلًا اگر جنين را در نظر بگيريم ، يعنى طبيعت مادى جنين و موادى كه اين جنين از آنها تشكيل شده است ، اين مواد نمىتوانند انتخابگر باشند ولى نفس مادر يا نفس خود همين جنين يا قوهء فوق نفس كه همهء اينها را در تسخير دارد مانعى ندارد كه او انتخاب كند .\r\nالبته ممكن است بگوييم : وجود غايت در موجودات نشانهء وجود نوعى شعور در آنهاست ، ولى اينطور نيست كه هر جا شعور باشد انتخاب هم باشد . در شعور انسانى اينچنين است ولى در بسيارى از حيوانات كه شعور را هم مىتوان سراغ گرفت انتخاب در كار نيست . حيوان از روى غريزه ، مستقيم به سوى چيزى كه براى او نافع است مىرود نه اينكه بررسى و سنجش كند و بعد از ميان موارد مختلف يكى را انتخاب كند .\r\nشعور درجات مختلف دارد كه بعضى از درجات آن نزديك به افق لاشعورى است و به اين معنا ما شعور را حتّى از جمادات هم نمىتوانيم نفى كنيم . اگر ما ملاك شعور را هر يك از فعاليتهاى اشياء در نظر بگيريم ، گاهى اوقات در جمادات هم آن را مىبينيم كه بايد نامش را « عشق » بگذاريم ، عشق هر ناقصى به كمال خودش ؛ يعنى هر ناقصى متوجه كمال خود است ، او را مىخواهد ، توجّه به او دارد . حالا اين را مىتوان « شعور » ناميد . شعور تعريف ندارد . شيخ بحثى دارد در « طبيعيات » ( كه آخوند هم آن را در اسفار نقل مىكند ) مىگويد بعضى آمده‌اند بحثى را عنوان كرده‌اند تحت عنوان « شوق هيولى به صورت » ، « شوق ماده به صورت » ، در واقع « شوق ناقص به كامل » ؛ ماده مىشتابد به سوى صورت . شيخ مىگويد من معنى اين حرف را نمىفهمم ، معنى اينكه ماده - هيولاى غير شاعر - شوق به صورت دارد ؛ مىگويد : « هذا أشبه بالتّخيّلات الصوفية » . ولى از بس كه شيخ مرد محتاط و منصفى است و شايد در\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nطبقهء خودش از او منصف‌تر پيدا نشود ، هميشه اظهار عجز و كوچكى مىكند و مطالب را با كلمات « يشبه » ، « لعلّ » و نظاير آن مىگويد : شايد مطلبى است كه ما نمىفهميم ، شايد بعد از ما افرادى بيايند كه معناى اين حرف را بفهمند كه « شوق هيولى به صورت » يعنى چه . مرحوم آخوند مطلب را نقل مىكند و بعد اصولى را ذكر مىكند در توضيح آن مطلب و يكى از آن اصول اين است كه « وجود » مساوى است با « شعور » .\r\nشعور تعريف ندارد و آنچه كه ما اسمش را « شعور » مىگذاريم يك درجهء عالى از شعور است . وجود ، هر چه به كمال يعنى به شدّت و قوّت برسد شعور و وجدان خودش از خودش بيشتر مىشود . اصلًا سخن آخوند اين است كه شعور يعنى وجدان خود ؛ هر وجودى كه خودش را وجدان نمىكند يعنى توده‌اى از وجدان است كه با لاوجدان فرقى نمىكند . مىگويد : در طبيعت وجود و عدم درهم آميخته است . هيچ چيز در طبيعت ، وجود خالص نيست . هر چه در طبيعت است ، تركيب وجود و عدم است .\r\nمىگويد : طبيعت امرى ممتد و داراى ابعاد است ، چه ابعاد سه گانهء جسمانى و چه بعد زمان .\r\nاصولًا معناى ابعاد داشتن اين است كه هر جزئى از جزء ديگر غايب است يعنى جزء ديگر را فاقد است . آن جزء را هم كه دو جزء كنيم ، هر يك از اجزاء را كه در نظر بگيريم از جزء ديگر غايب است و آن جزء ديگر هم از او غايب است . جسم يعنى وجود داشتن در عين غيبوبت از خود ؛ خود بودن و در عين حال از خود غايب بودن . اين از ابعاد جسمانى . بعد مىرود سراغ بعد [ ديگر 
  ] طبيعت يعنى بعد تغيير ، بعد زمان . باز عين همان حالت غيبت در اينجا هم هست . هر لحظه از لحظهء ديگر غايب است و خود آن لحظه را هم كه بشكافيم باز تقسيم مىشود به دو لحظه كه از يكديگر غايب هستند . باز هر جزئى تقسيم مىشود به دو لحظه‌اى كه از يكديگر غايبند ، البته نه به معناى اينكه ذرات لحظات ( ذرات آنات ) وجود دارد ، بلكه نحوهء وجود نحوهء وجودى است كه جمع و حضور در اينجا پيدا نمىشود . البته باز در عين حال وجود است و در همان حدّى كه وجود است نمىشود گفت كه شعور نيست ، اما آنقدر اين وجود با عدم آميخته است و اين علم و آگاهى آنقدر با ناآگاهى توأم است كه براى انسان قابل تصور نيست كه اين چگونه آگاهىاى است . همين كه وجود از اين مرحلهء بعد داشتن و امتداد داشتن - چه مكانى و چه زمانى - خارج شود كه ما اسمش را « حالت تجرد » مىگذاريم [ ديگر از خود غايب نيست 
  ] چون تجرد جز نفى عدم چيز ديگرى نيست .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nتجرد از زمان يعنى اين بعد را ندارد . « اين بعد را ندارد » معنىاش اين نيست كه چيزى را ندارد ، بلكه يعنى نقصى را فاقد است ؛ يعنى وجودش از نظر زمانى كه وجود دهرى است مىشود وجود جمعى ؛ يعنى ديگر شئ جسم نيست ؛ نه اينكه يك چيزى را ندارد ، بلكه يك ناچيزى را ندارد . اين است كه وجود « مجرّد » مساوى است با درك خود ، يعنى مساوى است با خودآگاهى ( كلّ مجرّد عاقل و كلّ عاقل مجرّد ) . بنابراين ، اصل مطلب اين است كه وجود مساوى است با شعور ؛ منتها ما وجودهاى توأم با عدم را همانطور كه خودشان را نمىتوانيم درك كنيم شعورشان را هم نمىتوانيم درك كنيم ؛ اگر بخواهيم اشياء مادى را درك كنيم بايد آنها را در ذهن خود بياوريم يعنى مجردشان كنيم تا بتوانيم آنها را درك كنيم ؛ تا وجود تجردى در ذهن خودمان به اشياء مادى ندهيم نمىتوانيم آنها را درك كنيم .\r\nبنابراين وجود فى حدّ ذاته مساوى با نوعى شعور است ؛ منتها اين وجودها آنچنان آميخته با عدم است كه براى ما تصور وجود اينها و شعور اينها مشكل است ، ولى اجمالًا مىدانيم كه آنچه را كه ما شعور مىدانيم يك درجه‌اى از آن در آنجا هست اما آن درجه را ما نمىتوانيم تصور كنيم .\r\nخودآگاهى آنچنان در درجات خود ضعيف و ضعيف‌تر مىشود كه ما جز آنكه بگوييم « يك درجه‌اى هست » طور ديگرى نمىتوانيم تعبير كنيم ، مثل چيزهايى كه امروز در عالم ذرات كشف مىكنند كه چون با مقياس امور بزرگ مىسنجند غير از اينكه بگوييم : « اين كوچك‌تر است از آنچه ما تصورش را مىتوانيم بكنيم » تصور ديگرى از آنها نمىتوانيم داشته باشيم . ما از ماهيت اين شعور ، تصورى نمىتوانيم داشته باشيم ولى با برهان مىفهميم آن شعورى كه در ما هست و اسمش « آگاهى » و « توجه » است ، به درجاتى كه ما نمىتوانيم براى آن درجات حد تعيين كنيم ، در آنجا هم وجود دارد ؛ همانطور كه در مرتبهء بالا ، در مسئلهء ذات پروردگار ، مىگوييم وجودى است در شدت و كمال نامتناهى . ما خود وجود نامتناهى را كه مستقيما نمىتوانيم درك كنيم ، مىگوييم وجودى است اما نه متناهى . آقاى طباطبائى در اصول فلسفه مثالى در اين مورد ذكر مىكنند كه مثلًا براى يك دهاتى كه فقط حسن آباد و على آباد خودش را ديده و بعد آمده شهرى مثل كاشان را ديده ، به او مىگويند شهر نيويورك ، مىگويد چه جور جايى است ؟ مىگويند شهرى است اما نه از اين شهرها . براى او هيچ جور ديگرى نمىشود تعبير كرد . با گفتن « نه از اين شهرها » مماثلت و مشابهت را نفى\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمىكنيم .\r\nما نسبت به ما فوق خودمان ، حتى تا نامتناهى هم حكم صادر مىكنيم ، و همچنين نسبت به مادون خودمان تا جايى كه نمىشود براى آن حدّى تعيين كرد . ما در حدى كه هستيم همان مرتبه از وجود را ادراك مىكنيم ، قوهء انتزاع است كه درجات بالاتر و درجات پايين‌تر را به ما معرفى مىكند با يك سلسله وجودات سلبى : وجودى نه از آن وجودها ، شهرى نه از آن شهرها ، وجودى در كمال غيرمتناهى در غيرمتناهى . دو تا سلب با يكديگر توأم شده است ؛ يعنى با دو سلب يك اثبات را مىفهميم . متناهى بودن يك امر سلبى است ، نفى هم يك سلب ديگرى است . اين دو سلب را وقتى با يكديگر توأم كرديم ، يك معنى اثباتى را دربارهء « غيرمتناهى » درك مىكنيم .\r\n\r\nغايت داشتن مشروط به شعور نيست\r\nيكى از اشكالات نسبتا مهمّى كه در باب غايت داشتن طبيعت مىكردند اين اشكال بود كه غايت داشتن فرع بر شعور و ادراك و رويّه است . يك موجود ذى فكر و ذى رويّه مىتواند داراى غايت باشد يعنى كارى را لأجل غايتى انجام دهد ، اما موجودى كه فاقد شعور و ادراك و رويّه است معنى ندارد كه فعلش براى غايتى باشد . طبيعت مسلّماً فاقد شعور و ادراك است ، بنابراين طبيعت خودش در فعلش غايت ندارد . شيخ مىگويد : اين حرف درست نيست ، « الرويّة لا تجعل غير ذى الغاية ذا الغاية » يعنى فكر سبب نمىشود كه اگر چيزى غايت نداشته باشد به واسطهء فكر صاحب غايت شود ، بلكه اثر رويّه و فكر اين است كه غايتى را از ميان غايات تعيين و مشخص مىكند . اين يك مطلب دقيق و قابل تأملى است و براى آنكه اين مطلب را توضيح دهيم بايد مقدماتى را در اينجا بيان كنيم .\r\nيكى اينكه موجودهاى غير ذى شعور و غير ذى حيات - يعنى جمادات - فعلهايشان به تعبير فلاسفه على وتيرة واحده است يعنى بر يك منوال است ، يكنواخت است . همين قدر كه موجودى ذى حيات شد افعالش تنوّع پيدا مىكند و ديگر يكنواخت نيست . هر چه حياتش قوىتر بشود جنبهء تنوّع در افعال وى بيشتر مىشود .\r\nمعناى اين مطلب اين است كه شئ وقتى ذى حيات نيست فقط به يك سو مىرود و « يك سويى » است و يك غايت دارد ، ولى وقتى كه داراى حيات شد - ولو حيات نباتى -\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nداراى غايات متعدد مىشود ، « چند سويى » مىشود . از مرحلهء نبات كه بالاتر آمد و به مرحلهء حيوانى رسيد باز غاياتش تنوّع بيشترى پيدا مىكند ، در حدّى كه حيوان مىتواند جهت و غايت خود را به حسب شعور خودش تغيير بدهد . يك حيوانى مثلًا به سويى مىرود ، متحرك بالاراده است يعنى به سوى يك غايتى الآن دارد مىرود ، بعد يك عامل خوفى يا شوقى براى او پيش مىآيد و مثلًا احساس مىكند آبى ، علفى اين طرف هست يا صاحبش صدايش مىكند يا صداى بچه‌اش را مىشنود ، از همان راهى كه رفته برمىگردد و يا به طرف ديگر مىرود . پس حيوان به مرحله‌اى از شعور و ادراك و كمال رسيده كه حتى غايات خودش را عوض مىكند و تغيير مىدهد . ولى براى حيوان هميشه غايات آنى مطرح است ، غايات آنى و بالفعل .\r\nانسان كه موجود كامل‌ترى است و ذى رويّه و ذى فكر است ، در كليات فكر مىكند ، دورنگر است ، آينده و گذشتهء دور را مىبيند ، محيطهاى خيلى دور تر را ملاحظه مىكند ، بر خلاف حيوان كه در ميان چند غايت بر اساس غريزه و اميال به سوى يك غايت كشيده مىشود و بعد به سوى غايت ديگر كشيده مىشود بدون اينكه به اصطلاح تأمل كند و غايات را از نظر خود بگذراند و يكى از آنها را ترجيح دهد .\r\nانسان داراى فكر و رويّه است ، به واسطهء فكر مىتواند چند غايت را در آن واحد براى خودش طرح كند و از ميان آنها يكى را ترجيح دهد .\r\nمطلب ديگر اين است كه انسان داراى دو طبيعت است ، يا كأنّه انسان داراى دو شخصيت است : شخصيت طبيعى و شخصيت ادراكى ؛ يعنى انسان يك طبيعتى دارد كه آن طبيعت به سوى مقصدى روان است و كار خودش را انجام مىدهد ؛ حالا شما طبيعت بدنى انسان و دستگاههاى بدنى انسان را در نظر بگيريد ؛ دستگاه تنفس ، دستگاه هاضمه ، دستگاه گردش خون ، همهء اينها كار خودشان را انجام مىدهند و بر اساس يك غايتى حركت مىكنند و كارهاى خود را به طور منظّم و دقيق انجام مىدهند ؛ ولى طبيعت غير شاعر انسان نمىتواند خود به تنهايى به هدفهاى خود برسد مگر اينكه طبيعت ذى شعور انسان يعنى دستگاه ادراكى انسان را استخدام كند و به كار گيرد . اين است كه دستگاههاى طبيعى بدن انسان نيازهاى خود را در دستگاه ادراكى منعكس مىكند . مثلًا فرض كنيد كه طبيعت احتياج به آب دارد ؛ در اين حال در طبيعت ادراكى انسان حالتى منعكس مىشود كه اسم آن حالت « تشنگى » است ؛ انسان در خود يك رنجى احساس مىكند و رنج يك حالت ادراكى است ؛ بعد انسان به\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nفكر مىافتد كه اين رنج را از خودش رفع كند ، فورا مىرود و آب سرد و گوارايى مىنوشد . از نظر دستگاه ادراكى ، براى انسان يك رنجى پيدا شده و اين رنج را با نوشيدن آب رفع كرده است ولى نمىداند كه اين دستگاه ادراكى استخدام شده براى آن دستگاه غير ادراكى . طبيعت نياز به آب پيدا كرده ، بدن آب مىخواسته ؛ اگر اين موضوع در دستگاه ادراكى منعكس نمىشد ، آب كه از آسمان براى او نمىآمد . وقتى كه اين صورت در دستگاه ادراكى پيدا شد و چنان حالتى احساس گرديد ، دستگاه ادراكى براى خودش ، براى رفع رنج خودش شروع به كار مىكند ولى نمىداند كه الآن كه دارد براى خودش كار مىكند در واقع دارد به طبيعت خدمت مىكند .\r\nيا يك بچهء شيرخوار را در نظر بگيريد كه گرسنه و تشنه مىشود و گريه مىكند ، هيجان پيدا مىكند كه حتماً شير بنوشد . او اساساً خبر ندارد كه معده دارد يا ندارد ، خبر ندارد كه اين شير مورد احتياج معده و مورد احتياج بدن است . او فقط حالتى را احساس مىكند و يك رنجى را از گرسنگى و تشنگى احساس مىكند كه مىخواهد آن از ميان برود . او در عالم شعور و ادراك خودش براى لذتى يا براى رفع رنجى كار مىكند ، اما در واقع نه لذت و نه رنج او هيچيك اصالت ندارد ، بلكه اصل آن است كه طبيعت نياز خود را برآورد و به خواستهء خود برسد و اين لذت و رنج براى اين اختراع شده است كه طبيعت غير شاعر به مقصد خودش برسد . اگر انسان اين رنج و لذت را درك نكند و صرفا به خاطر مصالح طبيعت و بدن بخواهد كار كند ، بيست سال هم زندگى نمىكند ؛ يعنى اگر انسان از گرسنگى رنج نبرد و از غذا خوردن لذت نبرد و فقط بخواهد به فلسفهء اينكه من مىخواهم زنده بمانم ، مثل يك ماشين كه احتياج دارد به بنزين ، بايد بنزين به او بزنيم ، انسان حساب كند كه روزى سه بار بخواهد بنزين بزند ، مرتب بخواهد سر سفره بنشيند و با اين دهان و دندان خودش غذاها را بجود و بلع كند ، مىگويد چه كار پر زحمتى است ، اصلًا زندگى ارزش اين زحمت را ندارد .\r\nولى وقتى كه اين لذت برايش موجود بود ، خودش هدفى براى زندگى مىشود ، هدف زندگى براى او همين خوردن مىشود ؛ در صورتى كه طبيعت هدف ديگرى دارد و مثل اين است كه اين لذت را در كام ادراك انسان ريخته براى اينكه به مقصد خود برسد و كار خود را انجام دهد .\r\nبالاتر از آن اينكه فرض كنيد طبيعت مىخواهد نوع ادامه پيدا كند . حالا اگر لذت و رنجى نمىبود و مىآمدند به صورت يك فكر و فلسفه به مردها و زنها مىگفتند\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nشما بياييد با يكديگر ازدواج كنيد ؛ به زن مىگفتند تو نه ماه اين بچه را در رحم خود نگاه دار ، بعد وضع حمل كن ، بعد بچه را نگاهدارى كن و سالها زحمت اين بچه را بكش براى اينكه مىخواهد نوع انسان ادامه پيدا كند ، مىگفتند مىخواهيم هرگز ادامه پيدا نكند ؛ همان نسل اول نوع انسان منقرض مىشد . ولى وقتى اين لذتها را در دستگاه ادراكى انسان قرار دادند ، اصلًا خود اين كارها براى انسان هدف مىشود و او به خيال خودش دارد ازدواج مىكند كه لذت بيشترى از زندگى ببرد و مىگويد زندگى همينهاست و لذت زندگى در همينهاست ؛ ولى خودش نمىداند كه الآن در استخدام طبيعت است و طبيعت به اين شكل او را استثمار و استخدام كرده براى هدفهايى . اين است كه در عقل عملى انسان - يعنى دستگاه فكرى مربوط به عمل انسان كه بايدها و نبايدها ، خوب و بدها ، اينكه اينجا لذت است آنجا رنج است از آن حاصل مىشود - تمام اينها يك سلسله امورى است كه براى انسان ضرورى است . انسان تا اين لذتها و رنجها در كامش نباشد هرگز دنبال رفع نيازهاى طبيعت نمىرود .\r\nپس در اينجا ما دو مطلب را گفتيم : يكى اينكه نقش رويّه در انسان - در مقابل حيوان و در مقابل نبات و در مقابل جماد - اين است كه در ميان چند غايتى كه براى انسان مطرح است انسان يكى از آنها را انتخاب مىكند ، ولى حيوان كه رويّه ندارد و انتخاب در وى نيست تغيير مسير مىدهد اما انتخاب و ترجيح و محاسبه و اصلح را برگزيدن براى حيوان مطرح نيست . در نبات نيز چند غايت ممكن است پيش بيايد كه در اثر ويژگيهاى طبعى به سوى يكى مىرود . در جمادات نيز يك غايت بيشتر نيست .\r\nجماد داراى وتيرهء واحد است .\r\nمطلب دوم اينكه دستگاه فكرى انسان در استخدام دستگاه طبيعى انسان است ؛ يعنى طبيعت است كه براى هدفهاى خودش مىخواهد حركت بكند و اين دستگاه فكرى و اين موجود متحرك بالاراده را استخدام مىكند .\r\nشيخ مىگويد : اگر ما طبيعتى را در نظر بگيريم كه اصلًا غايت ندارد ، فقط فكر و رويّه وجود دارد ، آيا فكر و رويّه مىتواند طبيعت غير ذىغايت را ذى غايت كند ؟ نه ، اصولا غايت داشتن به فكر داشتن مربوط نيست . كار فكر اين است كه طبيعت كه غايت دارد و چند غايت دارد ، يكى از آنها را انتخاب كند . لهذا اگر ما موردى را در نظر بگيريم كه انسان هم مانند جمادات در آن مورد يك غايت بيشتر پيش رو نداشته باشد و غايات ديگرى نباشد كه بخواهد انتخاب كند ، قهراً احتياجى به رويّه ندارد ، بدون\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nرويّه به سوى او مىرود . آيا حالا چون رويّه ندارد پس اين حركت بدون غايت است ؟\r\nخير ، غايت بودن چيزى تابع رويّه نيست و رويّه غير ذى غايت را ذى غايت نمىكند .\r\nبعد شيخ اين موضوع را كه در روان شناسى امروز هم مطرح است بيان مىكند كه در صنعت و مهارتها هر چه انسان ماهرتر شود از رويّه و فكرش كاسته مىشود . به عنوان مثال اگر ما بخواهيم زبان بيگانه‌اى مثلًا زبان انگليسى را ياد بگيريم ، اگر همهء حروف را هم بلد باشيم وقتى مىگويند يك كلمه‌اى يا جمله‌اى را بنويس ، با اينكه همهء حروفش را مىشناسيم باز بايد فكر كنيم و حرف به حرف را به خاطر بياوريم و بنويسيم ، تا اينكه انسان مدتى بنويسد تا عادت كند و برايش ملكه شود . هر چه بيشتر ملكه شود از ميزان فكر كاسته مىشود . در مورد حرف زدن به زبان مادرى اصلًا ما فكر نمىكنيم كه چه واژه‌هايى به كار ببريم . زبان مادرى آنچنان براى ما ملكه شده است كه وقتى مشغول گفتن مطلبى هستيم بدون اينكه در انتخاب كلمات نيازى به فكر داشته باشيم كلمات لازم پشت سر يكديگر مىآيند . هر صنعتگر و هنرمندى در فن خودش همين حالت را دارد ؛ خطاط در خطاطى و موسيقىدان در به كار بردن سازش و . . . بعد از اينكه آن كار برايشان ملكه شد حالت فعاليتهاى عادى و طبيعى را برايشان پيدا مىكند .\r\nامروز هم روان شناسان مىگويند عادت وقتى زياد شد از شعور و ادراك و توجه انسان به آن كاسته مىشود و حالت يك كار طبيعى و بدون رويّه را پيدا مىكند . آيا وقتى كه يك كار عادت نشده ، انسان آن را براى هدف و مقصد و غايتى انجام مىدهد ولى وقتى كه ملكه و عادت شد به طورى كه رويّه به كلى از بين رفت بلاغايت مىشود ؟ يا باز هم براى غايتى است ولى فكر وجود ندارد ؟ يعنى كارهاى فكرى انسان وقتى به صورت عادى و ملكه درآيد درست به صورت افعال طبيعى يعنى فاقد رويّه مىشود .\r\nچطور شما آنجا نمىگوييد كه چون رويّه در اينجا نيست پس كارى است بلاغايت و طبيعت همين طور بدون اينكه هدف داشته باشد كارى مىكند ؟ در صورتى كه بدون شك اين كار براى هدف و غايتى انجام مىشود .\r\nمثال ديگرى كه مىشود در اين مورد زد كه انسان در كارهاى عادت شده‌اش فكر نمىكند اين است كه انسان گاهى در هنگام سخن گفتن كلمات و تعبيراتى را به كار مىبرد كه خودش متوجه نيست ، مثل تكيه كلامهايى كه اشخاص دارند و در هنگام ادا كردن آنها خودشان متوجه نيستند ولى ديگران كه برايشان تازگى دارد متوجه\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمىشوند . معلوم است كه در اين قبيل موارد رويّه و فكر وجود ندارد .\r\nشيخ همچنين مثال ديگرى ذكر مىكند كه باز در روان شناسى اسمى دارد و آن مثال اين است كه : انسان در بعضى موارد يك عكس‌العمل « 1 » را چنان سريع انجام مىدهد كه به رويّه نمىرسد ؛ حتى گاهى تصميم مىگيرد كه آن كار را انجام ندهد ولى معذلك آن كار انجام مىگيرد . مثلًا انسان همين طور كه دارد راه مىرود پايش مىلغزد ، بىاختيار دستش حركت مىكند تا جايى را بگيرد . ديگر انسان در اينجا مجال اينكه سر فرصت تفكر كند ندارد كه وقتى پايش مىلغزد اول فايدهء گرفتن دست به جايى را تصور كند ، بعد آن فايده را تصديق كند ، بعد ميل پيدا كند ، بعد اجماع پيدا كند ، در نتيجه اراده كند كه اين كار را انجام دهد ؛ بلكه بىاختيار اين كار مىشود . آيا اينطور كارها بدون هدف انجام مىشود يا براى هدفى انجام مىشود ؟ مسلّما براى هدفى انجام مىشود منتها بدون رويّه انجام مىشود . حالا علتش چيست ؟ غريزه است يا غير غريزه ، و اگر غريزه است منشأش چيست ؟ منشأش هر چه مىخواهد باشد در اين حالتى كه اين انسان هست چنين كارى انجام مىشود .\r\nيا مثلًا انسان گاهى تصميم مىگيرد كه وقتى كسى مىخواهد دستش را به طرف چشم او بياورد چشمش را نبندد و به اصطلاح نترسد ، ولى بىاختيار اين كار را مىكند و چشمش را مىبندد . با اينكه اين كارها بدون اختيار صورت مىگيرد اما هيچ وقت نمىشود گفت كه اين كارها بىهدف است . طبيعت در همهء اينها هدف دارد . فكر وجود ندارد نه اينكه هدف وجود ندارد .\r\nشيخ باز مثال بالاترى را ذكر مىكند و آن در مواردى است كه طبيعت با ارادهء خودش مىخواهد عضوى از اعضا مثلًا دست يا پا را حركت دهد . ما مىدانيم كه دست يا پا ، استخوان و عضلات و پوست مستقيما به نفس اتصال ندارند و مستقيما متعلّق فرمان نفس قرار نمىگيرند ، بلكه ابتدا عصبهاى حركتى و رباطها حركت مىكنند ؛ همين قدر كه انسان اراده مىكند عصب مثلًا منقبض مىشود و اين دست يا اندام خاص حركت مىكند يا كرهء چشم انسان برمىگردد . انسان ابتدا كه اراده مىكند اول اراده به آنها تعلّق مىگيرد نه به اعضاى ظاهرى . من مىگويم اراده كردم دستم را بلند كنم دستم را بلند كردم ، اراده مىكنم دستم را پايين بيندازم دستم را پايين مىاندازم ،\r\n\r\n\r\n\r\n\r\n","description":"","footnote":"\r\n( 1 ) . [ واكنش در مقابل كنش 
  ] .\r\n","page_name":" 447 ","page_number":447},
  {"content":"\r\n\r\nدر حالى كه اين اراده اول به اعصاب تعلق مىگيرد و اگر انسان علم تشريح نخوانده باشد اصلًا اطلاع ندارد كه عصبى هم وجود دارد ، ولى معذلك اين گونه تصرفات را نفس در اعصاب مىكند بدون اينكه در شعور ظاهر انسان اثرى از آن باشد ، و بدون شك آن كار را براى غايتى انجام مىدهد .\r\nبنابراين معلوم مىشود كه شعور و رويّه و ادراك در ماهيت ذى غايت بودن فعل طبيعت تأثيرى ندارد ؛ ذى غايت بودن طبيعت در اين است كه توجه به يك هدفى دارد و به سوى آن هدف متحرك است اعمّ از اينكه مستشعر به آن هدف خود باشد يا نباشد .\r\nاين نشانه‌گيرى در كار طبيعت هست ، مثل تيرانداز كه تير را به سوى يك نشانهء خاصى پرتاب مىكند ، تير را مىاندازد براى آنكه به آن نشانه برسد ، تير به سوى آن هدف در حركت است مىخواهد مستشعر باشد مىخواهد نباشد .\r\n\r\nزشتيها نقص و زيادت هستند و هر دو از غايات بالعرض مىباشند\r\nايراد ديگرى كه مخالفين غايت داشتن طبيعت مطرح مىكردند مسئلهء تشويهات بود ؛ مىگفتند : اگر طبيعت هدف داشته باشد اينهمه آدمهاى زشت ، هيكلهاى زشت ، حيوانات نازيبا و ناقص را چرا ايجاد مىكند ؟ موجود هدف‌دار كوشش مىكند آفريدهء خود را به زيباترين وجه ايجاد كند ، پس چرا طبيعت اين موجودات ناقص را درست مىكند ؟ اين اشكال دو قسمت مىشود : يك قسمت موجودات ناقص الخلقه مانند كور مادرزاد ، كر مادرزاد و نظاير اينها ، و يك قسمت آنهايى كه خلقتهاى زائد دارند .\r\nشيخ پاسخ آنها را در دو قسمت بيان مىكند . دربارهء ناقصها مىگويد : اين نقصها به علت قصور و عصيان ماده است ؛ يعنى در مواردى به علل اتفاقى - به همان معنا كه گفتيم ( يعنى غايات بالعرض ) - ماده در وضعيتى است كه قابليت دريافت يك صورت كامل را ندارد . اينطور نيست كه شما فرض كرده‌ايد كه در اينجا ماده‌اى كه برايش امكان دريافت يك صورت كاملى در حدّ اعلى بوده است موجود بوده و امكان داشته كه نقصى كه ما در او مىبينيم وجود نداشته باشد ولى با اين وجود طبيعت از جهت اينكه غايت نداشته در يك مادهء ذى صلاحيت كامل يك خلقت مشوّه ايجاد كرده است ؛ مثلًا پدر و مادر صالح و سالم ، رحم مادر سالم ، اسپرم پدر سالم ، تخمك مادر سالم ، غذاهاى مصرف شده سالم ، امور وراثتى هم سالم و بىعيب و نقص بوده ولى طبيعت بد كار\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nكرده و اين را به اين صورت درآورده . نه ، چنين نيست ؛ طبيعت كار خودش را خوب انجام مىدهد مگر اينكه نقصى در اين ماده وجود داشته باشد . طبيعت مىخواهد نقش خودش را به صورت كامل انجام دهد و آن صورت كامل را ايجاد كند ولى ماده به واسطهء عدم قابليت خودش تعدّى و عصيان مىكند و لذا يك موجود ناقص الخلقه به وجود مىآيد . شيخ مىگويد ما ضمانت نكرده‌ايم كه آن چيزهايى را هم كه نمىشود براى غايتى باشد غايت برايش معين كنيم . مثلًا اين بچه كه كور به دنيا آمده بپرسيد اين براى چه كور به دنيا آمده است ؟ شما مىخواهيد براى چيزى هم كه غايت طبيعت در آن واقع نشده است غايت بسازيد و ما براى آن غايتى كه واقع نشده توضيح بدهيم .\r\nيك وقت ما مىگوييم اين چشم كه به وجود آمده براى چه غايتى به وجود آمده ؟ بله ، براى غايتى به وجود آمده ، اين دندان كه به وجود آمده براى غايتى به وجود آمده ، اما اگر بچه‌اى به دنيا آمده كه اصلًا دندان درنمىآورد ، اين حتماً نقصى در ماده‌اش بوده است . شما مىخواهيد بگوييد اين دندان در نياوردن براى چه مصلحتى است و براى چه حكمتى است و براى چه غايتى است ؟ مىگويد ما ضمانت نكرده‌ايم كه آن كارى را هم كه طبيعت انجام نداده است حتماً براى غايتى انجام نداده است ؛ چه بسا آن چيزى را كه طبيعت انجام نداده است مىخواسته آن را انجام بدهد ولى ماده نمىتوانسته آن را بپذيرد .\r\nبنابراين تا آنجا كه مربوط به نقص است يعنى مربوط به تشويهاتى است كه ناشى از نقص است ، علتش عدم قابليت و قصور ماده است . ما در اينجا مطلبى را علاوه بر آنچه شيخ بيان كرده مطرح مىكنيم و آن اينكه : از آنجا كه طبيعت گرايش به جبران دارد و علاوه بر آنچه در زمينهء قانون « انطباق با محيط » گفتيم ميل به جبران نيز در طبيعت هست ، طبيعت تا آنجايى كه امكان داشته باشد نقصهاى ايجاد شده را جبران مىكند . مثلًا يك بيمار را كه عمل مىكنند و در صورتش يك نقصى پيدا مىشود ، بعد كه خوب مىشود اين نقص وجود دارد ولى تدريجا در طول چند سال به تدريج اين نقص بر طرف مىشود . اين نشان مىدهد كه در طبيعت يك فعاليت تدريجى كندى در جهت جبران نقايص وجود دارد و طبيعت مىخواهد اين نقايص را اصلاح كند و به حالت خوب و اعتدال درآورد . حتى در تكامل انواع هم اين جبران هست . حتماً حيواناتى كه در ميليونها سال پيش بوده‌اند نسبت به حيوانات امروز ناقص‌ترند و اينها كامل‌ترند . اين همان ميل به جبران طبيعت است . آن نقصها همانطور كه شيخ\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nمىگويد ناشى از عصيان ماده است نه قصور طبيعت . ولى در همين مواردى هم كه ماده عصيان دارد تدريجا طبيعت اين قصورها و نقصهاى مادى را اصلاح مىكند . تا هر حدى كه به قابليتها منتهى مىشود نقص است و تا هر حدى كه به فاعليتها منتسب است كمال است . از ناحيهء فاعليتها كمال است ، جمال است ، زيبايى است و از ناحيهء قابليتها نقص است و كمبود ؛ و ما هميشه توضيح داده‌ايم كه نقصها - يعنى عدم قابليتها - ضرورت نظام علّى و معلولى است و غير از اين امكان ندارد نه اينكه ممكن هست ولى قصور فاعل باعث مىشود انجام نشود يعنى فاعل در قدرتش قصور دارد يا در علم و ادراك و شعورش قصور دارد . نه ، اينها مربوط به عدم قابليت قابل است . پس نقصهايى كه منشأ آنها عدم قابليت قابل است ربطى به غايت داشتن ندارد .\r\nاين در تشويهاتى است كه به نقصان در خلقت مربوط مىشود يعنى ناقص الخلقه‌ها كه اگر ما رشتهء علّى و معلولى مربوط به او را تعقيب كنيم و جلو برويم مىرسيم به جايى كه در آنجا قصور و نقصان و عصيان ماده و عدم قابليت و عدم امكان [ وجود دارد 
  ] ، حال بعضى از اين عدم قابليت‌ها ممكن است ذاتى آنها باشد و بعضى ديگر به علل اتفاقى مربوط مىشود ، ولى به هر حال به خود طبيعت و اينكه طبيعت به سوى كمال و غايت پيش مىرود يعنى به فاعليتها مربوط نيست ، اينچنين نيست كه فاعل قدرت نداشته يا به غايت و هدف توجه نداشته است .\r\nاشكال بزرگ‌تر در اين مورد مربوط به قسمت دوم تشويهات يعنى زوائد مىشود ، مثل انسان شش انگشتى . اين را هم مىگويند به فاعليت فاعل مربوط نيست بلكه به قابليت قابل مربوط مىشود ، منتها در مورد نقايص ماده قابل نيست يعنى اين امكان برايش نيست كه مثلًا پنج انگشتى شود بلكه چهار انگشتى مىشود و يك انگشت برايش ناقص مىماند ، اما در اينجا قابليت اضافى يعنى مادهء اضافى وجود دارد . البته تا علل تصادفى و اتفاقى در كار نباشد اين بىنظمى رخ نمىدهد . اگر ما درست دقت كنيم و ريشه‌هاى علّى و معلولى توارث او را بررسى كنيم ، در نطفهء مرد يا نطفهء زن يا رحم زن يا غذاهايى كه زن در دورهء باردارى خورده يا آن خصوصياتى كه در ژن او بوده ، بالأخره در جنبه‌هاى قابلى يك فعل و انفعالى رخ داده كه اين حالت پيدا شده است . به عنوان مثال اگر طبيعت يك حجم معيّنى از ماده براى ساختن يك مصنوع خاصى احتياج دارد كه اگر كمتر از آن بشود امكان ندارد و بيشتر از آن بشود زائد است ، در اينجا طبيعت ممكن است دو گونه عمل كند : در بعضى از موارد ممكن است\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nطبيعت اصلًا آن را حذف كند ، كما اينكه در بسيارى از موارد اينطور رخ مىدهد يعنى وقتى چيزهاى زائد پيدا مىشود اگر مورد نياز طبيعت نباشد حذف مىشود . اين نظريهء استعمال و عدم استعمال كه لامارك آن را مطرح كرده نظريهء خيلى خوبى بود . البته او مىخواست با اين نظريه ، تكامل را توجيه كند و آن را براى توجيه تكامل كافى مىدانست ، در حالى كه اين نظريه براى توجيه تكامل كافى نبود ، ولى اين مقدار درست است كه يك عضو كه مفيد بوده است اگر چند نسل بگذرد و مورد نياز حيوان نباشد تدريجا حذف مىشود . اين هيچ علت و توجيه ديگرى ندارد جز اينكه بگوييم طبيعت خودش متوجه به غايت است يعنى اين اعضا را مىخواهد براى هدفى . البته طرز كار طبيعت مثل طرز كار يك صنعتگر انسانى نيست كه بگوييم همين الآن كه احساس شد كه اين مورد نياز نيست بلافاصله چاقو را بردارد و آن را قطع كند ؛ طبيعت خودش يك نظامى دارد ، شايد در طول هزار سال آن را حذف مىكند . مثلًا فرض كنيد يك موجودى به قول آنها دم داشته و به دم احتياج داشته ، اين دم مورد نياز طبيعت بوده ، بعدها در اثر تغييرى كه در خلقت يا محيط آن موجود پيدا مىشود نسبت به اين دم بىنياز مىشود ، اين دم آنا نمىافتد ، اين دم هست ولى به صورت يك عضو غير مستعمل ؛ در نسل بعد همين دم باز به وجود مىآيد شايد ضعيف‌تر از اوّلى ولى باز هم به وجود مىآيد ، ممكن است چند نسل بگذرد و بر اثر كار نكردن طبيعت توجه خودش را از حفظ اين عضو سلب كند . حذف طبيعت به اين شكل است . تدريجا توجه خودش را از اين عضو از جهت اينكه به او غذا برساند و او را تيمار كند و نگهدارى كند برمىدارد . در اثر سلب توجه طبيعت به تدريج اين عضو از بين مىرود ، همانطور كه اگر دست انسان دچار مرضى و آفتى بشود كه خون كمتر به او برسد ، غذا كمتر به او برسد ، كم‌كم ضعيف مىشود ؛ زنده است ولى تدريجا كوچك و كوچك مىشود . اين به علت بيمارى است . گاهى هم به علت اينكه مورد نياز نيست طبيعت به او مدد نمىرساند مانند موش كور كه چون در زير زمين زندگى مىكند چشمش باز نيست و به اين چشم احتياج ندارد و كار نمىكند . براى طبيعت نشانهء اينكه عضوى مورد نياز است اين است كه كار كند ، وقتى كار نمىكند علامت اين است كه مورد نياز نيست ؛ وقتى مورد نياز نيست طبيعت ديگر به او توجه نمىكند و وقتى توجه نكرد و غذا به او نرساند عضو كم‌كم ضعيف مىشود و از بين مىرود .\r\nاين ، خاصيت هدفدارى حيات است كه هر عضوى را كه كار بكند فورا با\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nشرايط مورد مواجهه‌اش متناسب مىكند . دست كسى كه جز با قلم كار ندارد آنقدر نازك و ظريف است كه اگر خار كوچكى به آن بخورد ناراحت مىشود ولى يك هيزم شكن كه احتياج به دست محكم و سخت دارد ، دفعات اول كه يك خار به دستش مىرود او هم ناراحت مىشود ولى در دفعات بعد به تدريج طبيعت به مواجهه با اين مشكل برمىخيزد و ديوارى از پوست كلفت در دستهاى او به وجود مىآورد كه ميخ هم در او اثر نمىكند . اين يك عكس العمل درونى است در موجود زنده كه خود را براى مبارزه و مواجهه با شرايط مختلف آماده مىكند ، در حالى كه اگر ما يك پتك را صد سال روى سندان بكوبيم نه در سندان عكس العملى در جهت آماده شدن براى اين ضربه ديده مىشود و نه در پتك .\r\nيا « عادت » كه گفته مىشود از مختصّات جاندارهاست روحش همين هدفدارى طبيعت است و جز با هدفدارى طبيعت با هيچ امر ديگرى قابل توجيه نيست . اگر شما سنگى را يك ميليون بار به بالا پرتاب كنيد عادت نمىكند كه خودش به طرف بالا برود .\r\nاز نظر طبيعت ، هر ماده‌اى كه قابل صورتى باشد طبيعت آن صورت را به آن ماده مىدهد ، منتها گاهى اين صورت براى خود آن ماده امر مفيدى است ولى براى مجموع مفيد نيست . آن نيرويى كه آمده و اين حيات را به اعضاى جنين داده ، وقتى به هر علت اتفاقى صورت انگشتى را به آن مادهء اضافى از آن ماده‌اى كه مىخواسته انگشت بشود داده است ، آن انگشت از نظر خودش تفاوتى با انگشتهاى ديگر ندارد ولى براى كل مفيد نيست . لذا آن نيرويى كه كل را اداره و تدبير مىكند ، نفسى كه كل را تدبير مىكند تدريجا آن را حذف مىكند ، حال يا در حيات اين فرد او را حذف مىكند يا اگر در حيات او آن را حذف نكند نمىگذارد اين امر زائد براى هميشه ادامه پيدا كند ، ممكن است در نسل بعد هم به صورت يك امر كوچكى باقى بماند ولى در نسل بعد و نسل بعد . . . حذف مىشود . اينها با غايت داشتن طبيعت منافات ندارد . طبيعت كارش اين است كه به هر ماده‌اى صورتى را كه قابل هست بدهد اما در يك جا صورتى كه براى يك ماده مناسب است با يك كل ناسازگارى پيدا مىكند ، از نظر كل بلاغايت است و لذا آن نيروى مدبّر كل آن را تدريجا حذف مىكند . اين هم نشان مىدهد كه يك جريان هدفدارى در كار هست .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nهر غايتى غايت لازم ندارد\r\nايراد ديگرى كه به غايت‌دار بودن طبيعت گرفته‌اند و ايراد سستى است اين است كه گفته‌اند : اگر بنا شود كه فعل غايت داشته باشد ، آن غايت نيز ناچار اثر يك فاعل است و بلافاعل نيست ، بنابراين ما نقل كلام مىكنيم به خود او ، او هم فعلى است پس بايد غايت داشته باشد . اگر بنا بشود هر غايتى غايت داشته باشد اين به جايى منتهى نمىشود ، لازم مىشود كه اساساً غايتى در كار نباشد چون اگر غايتى غايت داشته باشد و آن غايت هم غايت ديگرى داشته باشد پس هيچكدام از آنها اصالت ندارد ، وقتى هيچكدام اصالت ندارد پس هيچكدام غايت ندارد ؛ يعنى اگر فاعلى الف را به خاطر ب بخواهد و ب را به خاطر ج و ج را به خاطر د . . . يعنى هيچكدام را به خاطر خودش نخواهد و همه را به خاطر شئ ديگر بخواهد و بعد هم به هيچ جايى منتهى نشود ، لازم مىآيد كه اصلًا غايتى در كار نباشد و تسلسل است و محال .\r\nجواب اين اشكال خيلى واضح است . كسى نگفته است كه هر مطلوبى براى مطلوب ديگرى است . صحبت در اين است كه فعلى را كه طبيعت انجام مىدهد براى يك مطلوبى انجام مىدهد ؛ آن مطلوب ممكن است « لذاته » باشد و ممكن است « لغيره » باشد و هر مطلوب لغيره منتهى مىشود به مطلوب لذاته . مثلًا كسى كه بيمار است و دوا استعمال مىكند ، اگر از او بپرسند چرا دوا مىخورى ؟ مىگويد براى اينكه صحّت خود را بازيابم . حالا اگر باز بپرسند براى چه صحت خود را بازيابى ؟ مىگويد اينكه ديگر سؤال ندارد ، صحت بالذات مطلوب انسان است ؛ يا اگر جلوتر هم برود مىگويد براى اينكه بر اثر بيمارى رنج مىبرم و در اثر صحت آسايش مىيابم . اگر بپرسند چرا مىخواهى از رنج آسوده شوى و چرا مىخواهى از زندگى لذت ببرى ؟ خواهد گفت اين ديگر چرا ندارد ، اين مطلوب بالذات انسان است و چيزى نيست كه انسان آن را براى چيز ديگرى بخواهد يا ضرورتى داشته باشد كه انسان آن را براى چيز ديگرى بخواهد .\r\nاين حرفى است كه در جاهاى ديگر هم هست . طبيعت هميشه حركت مىكند به سوى غايتى ، وقتى به غايت خود رسيد به كمال خود رسيده است ، وقتى به كمال خود\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nرسيد ديگر ضرورتى ندارد كه براى كمال هم كمال ديگرى باشد . اگر كمال واقعى و كمال اوّلى او باشد ( نه كمال اوّلى در باب حركت ، بلكه كمال اوّلى در مقابل كمال ثانى كه اعراض را مىگويند كمال ثانى ) ، اگر يك شئ كمال اوّلى يك شئ ديگر باشد او مىشود مطلوب بالذات آن شئ ، بنابراين ضرورتى ندارد كه براى او هم غايت ديگرى باشد .\r\n\r\nخلط غايت بالذات با غايت بالعرض\r\nمطلب ديگرى كه گفته‌اند اين است كه اصلًا معنى ندارد كه گفته شود آتش كه مىسوزاند براى غايتى مىسوزاند و مثلًا آتش كه اين لباس را مىسوزاند يك هدفى دارد و يا آتش كه يك انبار را مىسوزاند بعد ما فكر كنيم كه آتش كه اين انبار را سوزاند و به خاكستر بدل كرد هدفش چه بوده است . وقتى چنگيز مىآيد شهر بخارا را آتش مىزند مىشود پرسيد كه هدفش از اين كار چه بوده است ؟ و مىشود پاسخ داد هدفش انتقامجويى بوده است ، ولى آيا راجع به آتش هم مىتوانيم پرسش كنيم كه آن آتش كه بخارا را سوزاند و خاكستر كرد هدفش چه بوده است ؟ آتش كه هدف ندارد .\r\nاين اشكال حرف نامربوطى است و ناشى از خلط مابالعرض به مابالذات است .\r\nآتش در طبيعت در كار خودش غايتى دارد و آن فرض كنيد سوزاندن و نابود كردن شئ آتش گرفته و مبدّل كردن آن به مثل خود است . اين غايتى است كلى براى آتش و اين هدف طبيعى آتش است ، ولى آنچه ايراد كننده مىگويد خلط مابالعرض به مابالذات است .\r\nاين مثل آن است كه يك فقيهى بيايد بگويد آهن نجس است ، بعد بيايند او را هو كنند كه پس ضريح حضرت ابوالفضل ( ع ) نجس است ! در حالى كه مطلب دو چيز است : يك وقت كسى مىگويد آهن از آن جهت كه آهن است نجس است ، و يك وقت مىگويد آهن از آن جهت كه ضريح حضرت ابوالفضل است نجس است . فقيه كه نمىگويد اين از آن جهت كه ضريح است - كه يك امر اتفاقى و يك غايت بالعرض است - نجس است يعنى از آن جهت كه متصف به حرم آن حضرت است نجس است ، بلكه مىگويد از آن جهت كه يك فلزّ خاص است اين وصف را دارد . حالا اگر كسى\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nگفت اين فلز چنين است ، اعمّ است از اينكه ضريح يك مرد قدّيسى باشد يا اينكه در خانهء يك فاسقى به كار برده شده باشد . آن ديگر به اين فلز و خصوصيات آن ربطى ندارد .\r\nيا مثلًا ما مىبينيم آتش ، ثوب فقيرى را مىسوزاند و به خاكستر تبديل مىكند ؛ ما مىخواهيم براى كار آتش از آن جهت كه آن لباس ، لباس فقير است يك غايتى پيدا كنيم . مىپرسند آقا چه حكمتى است كه اين جامهء فقير آتش مىگيرد ؟ خيال مىكند كه آتش اين پارچه را از آن جهت كه جامهء فقير است - كه يك عنوان بالعرض ، آن هم اعتبارى و قراردادى است كه ما در ميان خودمان به عنوان « مالكيت » گذاشته‌ايم و يك امر ذهنى و بشرى است - مىسوزاند ، از آن حيث مىخواهد براى آن غايتى پيدا كند ، در حالى كه آتش ثوب فقير را از آن جهت كه ثوب فقير است نمىسوزاند و آن لباس از آن جهت محترق نمىشود ، بلكه از آن جهت كه پنبه‌اى است مثل پنبه‌هاى ديگر يا پشمى است مثل همهء پشمهاى ديگر مىسوزد ؛ و هر كارى كه آتش در طبيعت مىكند همان غايت خاص كلى اوست كه به او داده شده است .\r\n\r\nتوجيه مسئلهء ذبول و فساد در طبيعت\r\nدر مسئله ذبول هم اين اشكال مطرح مىشود كه اگر ما براى طبيعت نظام و غايت قائل شويم مشاهده مىكنيم كه در كنار رشد و كمال در طبيعت ذبول و انحطاط و فنا نيز وجود دارد ، پس بايد بگوييم فنا و ذبول هم غايت طبيعت است و غايت نظام طبيعت انحطاط و نابودى و فرسودگى است .\r\nشيخ مىگويد : بله ، در آنجا هم طبيعت غايت دارد اما نه به اين صورت كه غايت بالذات طبيعت ذبول است . در اين موارد دو طبيعت مختلف عملى انجام مىدهند كه نتيجهء منتجه از آنها ذبول است . قدما قائل بودند حرارت غريزى كه در بدن انسان است كارش تحليل كردن است و وقتى تحليل مىكند بدن احتياج به بدل ما يتحلّل پيدا مىكند يعنى از يك طرف كه مواد تحليل مىرود از طرف ديگر بايد موادى جايگزين آنها شود . تا وقتى كه نقصى در طبيعت پيدا نشده يا خود طبيعت ضعيف نشده اين عمل ادامه دارد . حالا چطور طبيعت ضعيف مىشود مطلب ديگرى است . به قول فلاسفه روح انسان در بدن هر چه به تدريج فعليت پيدا مىكند و كمال خودش را مىيابد ( فرق\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nنمىكند كه اين كمال سعادت باشد يا شقاوت ) ، هر چه نفس بيشتر تجرد پيدا مىكند به همان نسبت علاقهء تدبيرىاش از بدن سلب مىشود . اين به « راز موت » مربوط مىشود .\r\nقدما در مورد راز مرگ نظريه‌هايى داشتند ، ملاصدرا نظريهء خاصى دارد ، امروزيها هم نظريه‌هاى ديگرى دارند .\r\nبعضى راجع به موت اينجور تعبير مىكنند كه موت انسان و يا هر حيوان ديگرى مثل كهنه شدن و مندرس شدن يك ماشين است ؛ اول كه نو است ابزارهايش يك استعداد خاصى دارند و تدريجا كه كار مىكند فرسوده مىشود ، ساييده مىشود و كم‌كم كهنه مىشود ، كم‌كم آنقدر فرسوده مىشود كه ديگر كارى از او ساخته نيست . جانداران و از جمله انسان هم اينطورند . انسان وقتى به دنيا مىآيد مثل اتومبيلى است كه تازه از كارخانه گرفته شده ؛ تدريجا قلبش ، چشمش ، مغز و اعصابش و خلاصه همهء بدنش شروع مىكنند به كار كردن و به همان نحو هم شروع مىكنند به فرسوده شدن ؛ فرسوده و فرسوده مىشود مثل همان اتومبيل .\r\nبعضى ديگر مىگويند : اينطور نيست ، زيرا حيات نشان مىدهد كه از ابتدا كه يك موجود متولد مىشود رو به ضعف و فرسودگى نمىرود ، بلكه يك مدّتى رو به رشد و تكامل مىرود و از درون خودش اين كار سازمان مىيابد ؛ يعنى ما نمىتوانيم بگوييم نوترين روز زندگى يك انسان همان وقتى است كه در رحم پيدا شده يا لااقل وقتى كه اعضايش كامل شده و هر چه بر او مىگذرد كهنه مىشود و مثلًا صد سالگى آخرين روز فرسودگى اوست ، بلكه اين مولود در ابتدا يك دورهء رشد و تكاملى را طى مىكند .\r\nدر امور مصنوعى اينطور نيست . در امور مصنوعى روز اول ساخته شدنش كامل‌ترين روزهايش مىباشد و تدريجا رو به فرسودگى مىرود . ولى موجودات زنده ابتدا كه به وجود مىآيند مدتى رو به رشد و تكامل مىروند و نيرومندتر مىشوند ؛ يعنى نوترين روزهاى يك انسان يا يك حيوان دورهء جوانى اوست ، بعد شروع مىكند به انحطاط ، شايد يك دورهء توقفى هم داشته باشد . حاج باقر شيرازى مىگفت نظر بوعلى اين است كه انحطاطها دفعى شروع مىشود نه تدريجى ، مثل حالت جهشى كه در جهت تكامل مىگويند . حالا چرا اينطور است ؟ اگر اقتضاى حيات اين است كه بدن خودش را تكميل و متكامل كند خوب همين طور ادامه بدهد يا لااقل به يك حدّى كه مىرسد همين طور نگهش دارد ، مثلًا در حد جوانى مثل اهل بهشت نگهش بدارد و نگذارد پير بشود ، نگذارد به حالت اول برگردد ، همين طور او را نگه دارد ، حيات كه\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nنشان داده است قدرت حفظ طبيعت را دارد ؛ و اگر اين استعداد را ندارد بايد از روز اوّلى كه پيدا شد ، مثلًا جنين كامل الاعضاء يا جلوتر برويم زمان تولد كودك ، از همان زمان پيرى و فرسودگىاش شروع شود ، چرا اينطور نيست ؟ اين مسئلهء خيلى مهمى است . بوعلى شايد بيشتر تكيه‌اش بر فرسودگى عملى بدن بوده . در جلد چهارم اسفار در « سرّموت » اين بحث مطرح شده است . بوعلى چنين چيزى مىگويد كه بدن كار مىكند ، آفتهايى به او مىرسد ؛ قلب صدمه مىبيند ، اعصاب صدمه مىبيند ، آفات زياد است و كم‌كم بدن فرسوده مىشود . ولى ملاصدرا بيشتر تكيه‌اش روى مدبّريت و تجرد و بىنيازى نفس است . البته شيخ هم به مسئلهء مدبّريت نفس معتقد است ولى موت را حركت و انتقال نفس مىداند ، منتها مىگويد انسان بر خلاف آنچه گمان مىشود ، يك دفعه نمىميرد ، انسان تدريجا مىميرد و در همان وقتى كه زنده است دارد مىميرد .\r\n\r\n","description":"","footnote":"","page_name":" 457 ","page_number":457},
  {"content":"\r\n . \r\n","description":"","footnote":"","page_name":" 458 ","page_number":458},
  {"content":"\r\n\r\n\r\nالفصل الأوّل فى لواحق الوحدة من الهويّة و أقسامها و لواحق الكثرة من الغيريّة و الخلاف و أصناف التقابل المعروفة\r\nيشبه أن يكون قد استوفينا الكلام بحسب غرضنا هذا فى الامور التى تختصّ بالهويّة من حيث هى هويّة أو تلحقها ، ثمّ الواحد و الموجود قد يتساويان فى الحمل على الأشياء حتّى أنّ كلّ مايقال إنّه موجود باعتبار يصحّ أن يقال له إنّه واحد باعتبار ، و كلّ شئ فله وجود واحد ، و لذلك ربما ظنّ أنّ المفهوم منهما واحد و ليس كذلك ، بل هما واحد بالموضوع ، أى كلّ ما يوصف بهذا يوصف بذلك ، و لو كان المفهوم من الواحد من كلّ جهة مفهوم الموجود لما كان الكثير من حيث هو كثير موجودا ، كما ليس واحدا ، و إن كان يعرض له الواحد أيضا ، فيقال لكثرة إنّها كثرة واحدة و لكن لا من حيث هى كثرة . . .\r\nاين مقاله دربارهء لواحق وحدت است كه مىگويد لواحق وحدت عبارت است از « هو هويّت » و اقسام آن و احكام كثرت كه مقابل احكام وحدت است . قبلًا در مباحث گذشته كه ظاهرا در مباحث كلى و جزئى بود دربارهء وحدت بحثهاى زيادى شد و به همين جهت مىگويد : « . . . قد استوفانا الكلام بحسب غرضنا هذا . . . » . دربارهء خود وحدت آنچه را كه بايد بحث كنم در آنجا بحث كرده‌ام ؛ و اين مقاله را اختصاص داده‌اند به احكام وحدت و قهراً به احكام كثرت .\r\nحكما هوهويت را كه خود اقسامى دارد حكم وحدت مىدانند و در واقع از لواحق و عوارض وحدت مىدانند . هوهويت يعنى او اوست ، يعنى حمل ، قابليت\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nحمل . بنابراين ، بناى سخن امثال شيخ بر اين است كه هوهويت از احكام وحدت است و از عوارض آن ؛ يعنى اگر وحدتى در كار باشد هوهويتى هست و اگر در عالم وحدتى وجود نداشته باشد و وحدت دروغ يا اعتبارى باشد و فقط كثرت حقيقت داشته باشد ، حمل اساساً غلط است و حملى نمىتواند وجود داشته باشد و هوهويتى نمىتواند موجود باشد . ما به يك مطلب اساسى در اينجا مىرسيم ، درست دقيق شويد .\r\nپس آنجا كه وحدت نيست هوهويت نيست و در واقع هيچ حملى امكان ندارد ، و آنجا كه وحدت هست هوهويت هم هست .\r\nدر اينجا يك مطلب اساسى هست كه قبل از اينكه آن را عرض كنم مقدارى از سخن شيخ را كه در گذشته هم گفته‌ام ذكر مىكنم و بعد به بيان آن مطلب اساسى مىپردازم .\r\n\r\nاقسام وحدت در تقسيم بندى شيخ و متأخرين\r\nاگر يادتان باشد ، در اوائل اين كتاب كه دربارهء وحدت بحث مىكرديم ، شيخ اقسام وحدت را ذكر كرده است ، كه بعد در كتب متأخرين ، منظم‌تر و مرتب‌تر از آنچه كه در كلام شيخ آمده بيان گرديده است . آنچه در آنجا گفته‌ام در اينجا هم اشاره مىكنم كه وحدت يا واحد بر دو قسم است : حقيقى و مجازى . ممكن است مقسم را « وحدت » قرار دهيم و ممكن است « واحد » قرار دهيم ، فرق نمىكند ، وقتى مقصودمان واحد بماهو واحد باشد باز مىگردد به اينكه مقسم وحدت است . پس مىگويند كه وحدت بر دو قسم است : يا وحدت حقيقى است و يا وحدت مجازى . البته اين تقسيم به اين شكل در كلام شيخ نيست ، در كلمات ملاصدرا و حاجى سبزوارى و مانند آنهاست . وحدت حقيقى نيز بر دو قسم است : يا واحد عين وحدت است ، يا واحد ذات له الوحدة است .\r\nاگر واحد عين وحدت باشد نيز خود بر دو قسم است : يا به معناى اين است كه واحد مفهومش عين مفهوم وحدت است ، يا حقيقتش عين حقيقت وحدت مىباشد ، كه اين را اصطلاحا « وحدت حقّهء حقيقيه » مىگويند . البته اين اصطلاح از عرفاست كه در اينجا آمده و در كلمات شيخ نبوده و نمىتوانسته هم باشد . امّا اگر وحدت عين ذات واحد نباشد نيز خود بر چند قسم است : يا واحد بالشخص است و يا نيست . اگر\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nواحد بالشخص نباشد ، يا واحد نوعى است يا واحد جنسى . مثلًا زيد واحد شخصى حقيقى است و انسان واحد نوعى است ، نوع واحد است ؛ حيوان واحد جنسى است ، جنس واحد است . اينها اقسام وحدت و واحد حقيقى است .\r\nامّا واحد مجازى كه كثرت حقيقى است و وحدت مجازى ، در جايى است كه دو شئ كه داراى كثرت حقيقى هستند در يك امر اشتراك داشته باشند و ما وحدت را بجاى اينكه به امر مورد اشتراك نسبت دهيم به خود مشتركها نسبت دهيم ؛ مثلًا بگوييم :\r\nزيد و عمرو واحدند ولى بالنوع ، كه اين مىشود واحد بالنوع . ببينيد ! واحد بالنوع غير از واحد نوعى است . در واحد نوعى به افراد كار نداريم ، وحدت را به خود نوع نسبت داده‌ايم ؛ گفته‌ايم انسان خودش يك نوع واحد است . ولى وقتى مىگوييم زيد و عمرو واحدند ولى بالنوع ، يعنى به مناط نوع . وقتى نسبت وحدت را به نوع مىدهيم حقيقى است امّا وقتى اين نسبت را به افرادش مىدهيم نسبت مجازى است .\r\nمىگوييم انسان و غنم واحدند بالجنس . اين هم واحد مجازى است . واحدهاى مجازى را اگر واحد بالنوع باشند « متماثلين » مىگويند و اگر واحد در جنس باشند « متجانسين » مىگويند . و نيز ممكن است دو شئ در كيفيت واحد باشند ، يعنى كيفيت واحد داشته باشند ، مثلًا دو شئ كه هر دو داراى يك رنگ يا داراى يك شكل هستند ، اين واحد بالكيف را « متشابهين » مىگويند . ممكن است دو شئ در كميّت با يكديگر وحدت داشته باشند و داراى كمّ واحد باشند ، مثل دو خطى كه هر دو داراى يك كمّيتند ، هر دو نيم متر هستند ، اينها را « متساويين » مىگويند ؛ يا دو زاويه و دو سطح [ را كه به يك اندازه‌اند 
  ] متساويين مىگويند . ممكن است دو شئ در يك اضافه با يكديگر مشترك باشند ، مثلًا زيد و عمرو هر دو ابن بكر باشند ، اينها را « متناسبين » مىگويند ؛ يعنى هر دو داراى يك نسبتند ؛ نسبت زيد به بكر است ، نسبت عمرو هم به بكر است . اين نحوه تقسيم‌بندى است كه متأخرين مىكنند كه از اين نظر بهتر هم هست . پس بنا بر اين تقسيم بندى ، وحدت يا حقيقى است يا مجازى ؛ وحدت حقيقى يا وحدتش عين واحد است يا غير واحد ؛ اگر عين واحد باشد خود دو قسم است و اگر غير واحد باشد چند قسم ؛ واحد مجازى هم اقسامى دارد به اين صورت كه يك وقت ملاك وحدت نوع است ، يك وقت جنس است ، يك وقت كمّ است و يك وقت اضافه ، و هر كدام از اينها يك اسم خاصى پيدا مىكنند .\r\nشيخ اقسام را به اين ترتيب ذكر نمىكند ، تحت عنوان « واحد بالذات و واحد\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبالعرض » ذكر مىكند و همان طورى كه از گذشته يادم هست ، در كلام شيخ چندان تفكيكى هم ميان واحد بالنوع و واحد نوعى و نيز واحد بالجنس و واحد جنسى نشده است و اين اصطلاحات در كلام شيخ وجود ندارد و عملا هم آنطور كه بايد تفكيك نشده است . شيخ فقط واحد بالعرض و واحد بالذات را ذكر مىكند . واحد بالعرض ، كمى با واحد مجازى تطبيق مىكند ولى وقتى واحد بالذات را مىگويد شايد تا اندازه‌اى واحد جنسى با واحد بالجنس و واحد نوعى با واحد بالنوع مختلط شده باشد . اين مطالب را با آنچه كه در اوائل دربارهء وحدت آمده بود مطالعه كنيد . البته آنچه در آنجا گفته بود مفصل‌تر از مطالب اينجاست ، امّا اگر دقت شود آنجا اقسام وحدت را ذكر كرده چون بحث دربارهء خود وحدت بوده است ، مثلًا گفته است واحد يا بالذات است يا بالعرض ، ولى در اينجا چون بحث دربارهء هوهويت است همان اقسام را براى هوهويت ذكر كرده است كه هوهويت‌ها مختلف هستند : هوهويت بالذات و هو هويت بالعرض . در عمل و نتيجه هم فرق نمىكند كه ما اينها را اقسام وحدت ذكر كنيم يا اقسام هوهويت ، چون اقسام هوهويت همان اقسام وحدت است .\r\n\r\nتساوق وحدت و وجود\r\nمطلب ديگرى كه شيخ در اينجا بيان كرده و مطلب درستى است اين است كه « الوحدة و الوجود ( يا ) الواحد و الموجود متساوقان » . يعنى چه ؟ يعنى « واحد » و « موجود » دو مفهوم كلى هستند همدوش يكديگر ؛ كلّ ماهو واحد حقيقة موجود حقيقة ، و كلّ ماهو موجود حقيقة واحد حقيقة . بنابراين ، كل ماهو موجود اعتبارا ، و كل ماهو واحد اعتبار موجود اعتبارا . نمىشود كه يك شئ حقيقتا واحد باشد و اعتبارا موجود باشد ، و نمىشود كه يك شئ حقيقتا موجود باشد و اعتبارا واحد . ايندو از يكديگر تفكيك‌پذير نيستند . هر جا كه كثرت حقيقى است وحدتى وجود ندارد و وحدت اعتبارى است و قهراً وجودش هم اعتبارى است . اين مطالب را ما قبلًا به مناسبتهايى كه راجع به « كلّى » بحث مىكرديم آورده‌ايم . البته شيخ در ضمن كلام خودش جمله‌اى دارد كه آن جمله قابل خدشه است . الآن دقيق يادم نيست ولى به ذهنم مىآيد كه اين جمله در كلمات ملاصدرا هم مورد خدشه و مناقشه قرار گرفته\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nاست ، و با مدعاى خود شيخ هم چندان جور درنمىآيد « 1 » .\r\nمواردى كه عرض كردم مربوط به مطالب شيخ در اينجا بود . آنچه كه لازم است در اينجا بگويم و با فلسفه‌هاى امروز خيلى تماس دارد و مسألهء مهمى هم هست ، اين مسأله است : بناى كلام شيخ بر اين است كه هر چه حقيقتا وجود دارد حقيقتا وحدت دارد ، و هر چه حقيقتا وحدت دارد حقيقتا وجود دارد . پس اگر چيزى واقعا وحدت ندارد واقعا وجود ندارد يعنى وجودش امرى اعتبارى است . بنابراين بناى كلام شيخ و قدما بر اين مطلب است كه وجود و وحدت متساوق و همدوش يكديگرند يعنى مصداقا متساويند ، نه به اين معنى كه مفهوما مترادفند . فرق است ميان دو كلى متساوى كه مصداقا با هم متساويند - يعنى كل ما يصدق عليه هذا يصدق عليه ذاك و كل ما يصدق عليه ذاك يصدق عليه هذا - و بين دو كلى كه مفهوما مترادفند و اختلافشان فقط در لفظ است . شيخ در اينجا مىگويد : اشتباه نكنيد ، ما مىگوييم وجود وحدت متساوقند نه مترادف ؛ اينها مفهوما يكى نيستند ، مفهومشان دوتاست . ما از « وحدت » يك معنا مىفهميم و تصور مىكنيم و صورت ذهنى « وحدت » براى ما يك صورت ذهنى است و صورت ذهنى « وجود » براى ما صورت ذهنى ديگر ، و آنهايى كه خيال كرده‌اند يك مفهومند اشتباه كرده‌اند . همين جاست كه عرض كرديم شيخ جمله‌اى مىآورد كه قابل خدشه است . مدعا درست است امّا استدلالى كه در اين زمينه مىكند قابل خدشه است .\r\n\r\nهوهويت و وحدت\r\nمىگويند : هوهويت از لواحق وحدت است . هر جا كه وحدت هست هوهويت هم هست ، و هر جا كه وحدت نيست هوهويت هم نيست ؛ و اگر در جايى كثرت مطلق باشد قهراً هوهويت هم در آنجا نمىتواند وجود داشته باشد . پس با اين حساب ما نمىتوانيم اين چند چيز را از يكديگر جدا كنيم : وجود و وحدت را عملا نمىتوانيم\r\n\r\n\r\n\r\n\r\n","description":"","footnote":"\r\n( 1 ) . - اگر افراد كثير حقيقى است ، كثير هم كه از واحدها به وجود آمده حقيقى است .\r\nاستاد : واحدها حقيقىاند ولى كثير حقيقى نيست و كثير بماهو كثير امرى اعتبارى است . كثرت اعتبارى است و وجود كثير بماهو كثير هم اعتبارى است والّا افرادش كه مسلّما حقيقى است .\r\n","page_name":" 463 ","page_number":463},
  {"content":"\r\n\r\nجدا كنيم . نمىتوانيم بگوييم يك شئ اصلًا وحدت ندارد ولى وجود دارد ، يا نمىتوانيم بگوييم هوهويت به هيچ معنا ندارد ولى وجود دارد ؛ اگر هوهويت ندارد وجودش مطلقاً اعتبارى است . همچنين وحدت و هوهويت را هم نمىتوانيم از يكديگر تفكيك كنيم .\r\nاگر جايى وحدت هست هوهويت هست و اگر وحدت نيست هوهويت هم نيست ؛ و اگر هوهويت را در جايى نفى كرديم وحدت را هم نفى كرده‌ايم ، و اگر وحدت را نفى كنيم كثرت حقيقى را بجاى آن نشانده‌ايم و در چنين صورتى حقيقت را از او نفى كرده‌ايم ؛ وجود ، حقيقت است و با نفى حقيقت گفته‌ايم كه آن شئ اعتبارى است .\r\nآن مطلبى كه عرض كرديم در فلسفه‌هاى امروز آمده و مهم هم شده همين مسأله است . بعضى آمده‌اند و هوهويت را نفى كرده‌اند بدون اينكه بخواهند وحدت را نفى كنند يا بدون توجه به اينكه وحدت هم بدين وسيله نفى مىشود . اينها وجود را هم ، به يك معنا نفى كرده‌اند و به يك معنى ديگر نفى نكرده‌اند .\r\nبگذاريد قبل از اين ، يك مطلب ديگر را هم عرض بكنم كه اشتباه نشود : هوهويّت يعنى هوهو ، و اين همان حمل است . يك مسأله در كتب حكماى خودمان مطرح است كه آيا در حمل ، كثرت من وجه و وحدت من وجه ضرورت دارد ؟ آيا هوهويت قائم به دو چيز است : كثرت و وحدت ؟ كه اگر وحدت محض باشد هوهويت نيست ؟ و كثرت محض هم باشد هوهويت نيست ؟ بايد وحدت من جهة و كثرت من جهة باشد ؟\r\nوقتى ما مىگوييم : « الانسان ضاحك » اينجا كثرتى هست چون « انسان » از جهت معنى و مفهوم غير از « ضاحك » است و ضاحك نيز از نظر معنى و مفهوم غير از انسان است ، ولى وجودا با يكديگر يكى هستند . اگر مىگوييم « الانسان حيوان ناطق » با اينكه « انسان » و « حيوان ناطق » از نظر معنى و مفهوم يكى هستند ولى در اجمال و تفصيل فرق دارند ؛ انسان همان حيوان ناطق است ولى بالاجمال ، و حيوان ناطق همان انسان است بالتفصيل . پس باز هم يك غيريتى در اينجا حكمفرماست ، نوعى اختلاف ميان موضوع و محمول وجود دارد .\r\nحال اگر در جايى موضوع و محمول هيچ گونه اختلافى با هم نداشته باشند ، نه اختلاف اجمالى و تفصيلى و نه اختلاف مفهومى - كه بگوييم مفهوما مغايرند و در مصداق واحد - آيا اينجا ديگر حمل غلط است ؟ مثل اينكه بگوييم « الانسان انسان » ، آيا اين حمل غلط است يا مفيد نيست ؟ البته دومى درست است . حكما نمىخواهند\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبگويند در مثل « الانسان انسان » حمل غلط است ، يعنى حمل شئ بر نفس دروغ است پس نقيضش درست است و « الانسان ليس به انسان » صادق است و حال آنكه « الانسان ليس به انسان » كاذب است . پس امثال شيخ كه تصريح مىكنند در هوهويت و حمل وحدت من جهة و كثرت من جهة شرط است و بعد ديگران مثل حاجى سبزوارى هم به آن تصريح مىكنند - اگر چه عبارتشان تا اندازه‌اى موهم است - مقصودشان اين نيست كه شرط صحت حمل و صحت هوهويت كثرت من جهة و وحدت من جهة مىباشد ، بلكه مقصودشان شرط مفيد بودن است ، زيرا اگر هيچ گونه كثرتى در كار نباشد ، براى ذهن انسان امرى بديهى است و حملش هيچ گونه [ نتيجهء 
  ] جديدى نمىآورد . مثلًا در « الانسان انسان » اگر ذهن بخواهد كار كند و به يك نتيجهء جديد برسد ، به هيچ نتيجهء جديدى نمىرسد . پس ما بايد در باب هوهويت قبول كنيم كه اظهر مصاديق هوهويت حمل شئ بر نفس مىباشد .\r\n\r\nنفى هوهويت در فلسفهء امروز غرب\r\nامروزيها كه روى هوهويت انگشت گذاشته‌اند روى همين قسمت كه « حمل قطعا صادق است ولى مفيد نيست » انگشت گذاشته‌اند و گفته‌اند كه چنين حملى صادق نيست . اين است كه برايشان مسأله‌اى شده است .\r\nحالا ببينيم از كجا به اين نتيجه رسيده‌اند ؟ چطور شد كه اينها يك مرتبه بر ضد اصل هوهويت قيام كردند و به طور كلى بر غلط بودن و منسوخ بودن اين اصل كه از اصول مسلّم منطق و فلسفهء قديم شناخته شده فتوا دادند و اعلام كردند كه معلوم شد اصل هوهويت يكى از دروغهاى بزرگ دنياست ، همين كه هر چيزى خودش خودش است .\r\nعرض كرديم حكما وقتى از هوهويت و انواع آن بحث مىكنند [ مىگويند در هوهويت ، وحدت من جهة و كثرت من جهة شرط است 
  ] نه از باب اينكه حمل شئ بر خودش غلط است ، بلكه از باب اينكه حمل شئ بر نفس مفيد نيست . آنها دربارهء حملهاى مفيد بحث مىكنند ، و الّا قدر مسلّم اين است كه در اين منطق و اين فلسفه اصل هوهويت اصل معتبرى است و سلب شئ از نفس را امر محالى مىدانند . اين فكر كه امروز پيدا شده و ظاهرا اوّل بار به وسيلهء هگل مطرح گرديده است ، از اينجا\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nناشى شده كه گفته‌اند هوهويت و نيز اصل امتناع جمع نقيضين از اصل ثبات ناشى شده است ؛ يعنى فكر كردند كه چون قدما در هستى و طبيعت قائل به ثبات بودند ، از اين جهت از يك طرف قائل به امتناع جمع نقيضين شدند و از طرف ديگر به اصل هوهويت ؛ ولى بنا بر اصل حركت - كه هر چيزى در حال حركت است - لازمهء حركت اين است كه هر چيزى در هر لحظه هر چه هست در لحظهء ديگر غير خودش است ، يعنى خودش خودش نيست ، عدم خودش بر خودش صادق است . البته « اين لحظه » هم كه ما مىگوييم به اين معنا نيست كه در يك لحظه خودش است و در لحظهء ديگر چيز ديگر ، مثل آناتى كه متجاورند و كنار يكديگر قرار گرفته‌اند ، بلكه طبيعت حركت اين است كه هر چيزى در همان حال كه خودش خودش است خودش خودش نيست ( كه ما در مقالهء « اصل تضاد » گفته‌ايم و تا اندازه‌اى و به يك معنا حرف درستى هم هست ) . بنابراين مىگويند : غلط است گفته شود يك چيز وجود و عدمش با همديگر جمع نمىشوند ، يك چيز وجود و عدمش در حركت با هم جمع مىشوند . آنوقت گفته‌اند اگر قائل به اصل ثبات باشيم ، قائل به اصل وجود شده‌ايم ؛ يعنى وجود مساوى است با ثبات و نقطهء مقابل اين وجود عدم است . اين سخن مسلّما از هگل است . بنا بر اصل ثبات درست است كه « الف » يا هست يا نيست ؛ ولى بنا بر اصل حركت ، حقيقت حركت يعنى شدن ، و وجود يعنى بودن و نقطهء مقابل وجود نبودن است . شدن نه بودن است و نه نبودن و به يك اعتبار هم بودن است و هم نبودن ؛ يعنى وقتى بودن و نبودن با يكديگر تركيب مىشوند شدن به وجود مىآيد ، كه اين خودش عين جمع نقيضين است . در شدن ، بودن و نبودن با يكديگر جمع شده‌اند . پس اين حرف كه گفته‌اند جمع ميان نقيضين محال است درست نيست . ولى اگر اصل ثبات حاكم مىبود ، در موجودهايى كه ثابت هستند اصل امتناع اجتماع نقيضين درست بود . اصل هوهويت نيز ، كه شما مىگوييد هر چيزى خودش خودش است و خودش غير خودش نيست ، بنا بر اصل ثبات است . بنابر اصل ثبات هر چيزى خودش خودش است ؛ ولى بنا بر اصل شدن هر چيزى خودش خودش نيست - كه اگر خودش باشد ثابت است - و در هر لحظه‌اى خودش نفى مىشود و بلكه خودش و نفى خودش با يكديگر جمع شده‌اند و با يكديگر هستند ؛ پس هميشه يك چيز خودش غير خودش است ، خودش ضد خودش است ، خودش نفى خودش است .\r\nبنابراين ، اصل هوهويت مثل اصل امتناع جمع نقيضين مبتنى بر يك نوع\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nجهان بينى در ميان قدماست كه آن جهان بينى مبتنى بر اصل ثبات بوده است . با كشف اين حقيقت معلوم شد كه تفكر قديم تفكر متافيزيكى بود و تفكر امروز تفكر ديالكتيكى است و بناى تفكر متافيزيكى اصل ثبات بود و لازمهء اصل ثبات امتناع اجتماع نقيضين و اصل هوهويت بود . بعد نظريات جديد علمى مثل نظريهء تكامل داروين پيدا شد و ثابت كردند كه عالم يكنواخت نيست ، عالم مستمرّا در حال تغيّر است و اصل حركت بر جهان حاكم است نه اصل ثبات . با اثبات حركت ، بودن و نبودن در آن جمع شدند و اجتماع نقيضين درست شد و تفكر به تفكر ديالكتيكى تبديل شد ؛ البته حركت به همان نحوى كه خود اينها تعبير مىكنند و گرنه ما هم قائل به اصل حركت هستيم ، بلكه بنا بر تعبير ديالكتيكى از حركت ، كه حركت همان جمع ميان وجود و عدم است حقيقتا ، همان جمع نقيضينى كه قدما محال مىدانستند . اين حرفى است كه اينها دارند . به اين مطلب بايد كاملا توجه كرد .\r\n\r\nحركت و توجيه ثبات بنا بر اصالت وجود\r\nدر سخنان ملاصدرا مطالبى مطرح شده كه اگر چه زمانى آنها را مطرح كرده كه هنوز اين حرفها در دنيا نبوده - و اگر مىبود هم به گوش ملاصدرا نمىرسيد ، چون زمان او مقارن با زمان دكارت است نه با زمان هگل كه شايد يك قرن و نيم از يكديگر فاصله دارند - ولى گويى آن سخنان را براى پيشگيرى اين حرفها مطرح كرده است ، يعنى سخنانى بوده كه خود به خود پيشگيرى مىكرده است . او از راهى كه خودش طى كرد منتهى شد به اصالت وجود و اعتباريت ماهيت . اصالت وجود مسائل زيادى به دنبال خود آورد ، و شايد اگر كسى قائل به اصالت ماهيت مىشد مجبور بود كه همان حرف هگل را قبول كند ؛ يعنى بنا بر اصالت ماهيت ، شدن توجيه نداشت . يكى از آن مسائل كه لازمهء اصالت وجود است اين است كه :\r\n كون المراتب فى الاشتداد * أنواعا استنار للمراد « 1 » \r\nيعنى اگر ماهيت اصيل باشد و نه وجود ، حركت قابل توجيه نيست . ملاصدرا هم يكى\r\n\r\n\r\n\r\n\r\n","description":"","footnote":"\r\n( 1 ) . شرح منظومه حاج ملاهادى سبزوارى ( ره ) .\r\n","page_name":" 467 ","page_number":467},
  {"content":"\r\n\r\nاز پايه‌هاى سخنش مسألهء حركت است . اين ، مطلب دقيق و مفيدى است كه آن را جز در اين جزوه « 1 » ذكر نكرده‌ام و در اين جزوه هم به تفصيلى كه حالا مىگويم نيست . انشاء اللّه اگر شد مىخواهم دنبالهء همين مقاله را بنويسم . يكى از پايه‌هاى فكرى كه منجر به اصالت وجود شد همين بود كه با اصالت ماهيت ، حركت قابل توجيه نبود . او براى اينكه حركت را توجيه كند چنين نتيجه نگرفت كه در حركت - كه شدن هست - وجود و عدم با همديگر جمع شده‌اند ، كه خود اين فكر هگل و امثال او ريشه‌اش اصالت ماهيتى است ؛ برعكس ، گفت : اساساً اين ماهياتى كه ذهن ما مىسازد همه اعتبارى است و آنكه حقيقت دارد خود هستى است و هستى ماوراء ذهن بشر است و آنچه ذهن بشر از اشياء مىگيرد صورتها و ماهيات است ؛ يعنى حداكثر تعمق ذهن انسان ، اگر برسد ماهيات است - و الّا اغلب به عناوينى دست مىيابد و به ماهيت نمىرسد - و ماهيت هم اعتبارى است . آنچه حقيقت دارد چيزى است كه عينيت خارجى عين ذاتش است ، نه چيزى است و ماهيتى است كه عينيت خارجى پيدا كرده . آنچه وجود دارد چنين نيست كه چيزى است كه وجود دارد ، يعنى ذاتى باشد و عينيت ، اصلًا نفس عينيت است . آنچه در ذهن مىآيد و شما مىبينيد غير از عينيت است ؛ آن ، چيزى است كه عينيت را بايد به او بار كنيم ، آن ماهيت و اعتبار است . آن كه وجود دارد نفس عينيت خارجى است ، نفس وجود است .\r\nملاصدرا بعد به اينجا رسيد كه وجود تقسيماتى به خود مىگيرد : الوجود على قسمين : إمّا واجب او ممكن ، الوجود على قسمين : إمّا حادث او قديم ؛ إمّا بالقوه او بالفعل ، إمّا علة او معلول ، و از آن جمله : الوجود إمّا ثابت و إمّا سيّال ؛ وجود در ذات خودش و در حقيقت خودش يا ثابت است يا سيّال . وجود سيّال را گفت : هو عين السيلان ، نه ذات له السيلان ؛ يعنى حقيقت وجود سيّال چنين است كه حقيقته السيلان ، حقيقته الصيرورة . او با تعبير فارسى بيان نكرده كه بگويد حقيقتش شدن است ، و همهء سخنها همين را مىگويند كه حقيقت اين وجود شدن است . آنگاه در اين فلسفه ، شدن خود مرتبه‌اى از مراتب وجود است ، نه اينكه وجود و عدم در شدن تركيب شده‌اند . بعد مىگويد به يك اعتبار وجود و عدم در شدن با يكديگر تركيب شده‌اند ، امّا اين وجود و عدمى كه در شدن با همديگر تركيب شده‌اند آن وجود و عدم ناسازگار\r\n\r\n\r\n\r\n\r\n","description":"","footnote":"\r\n( 1 ) . اشاره به مقالهء « اصل تضاد در فلسفهء اسلامى » است .\r\n","page_name":" 468 ","page_number":468},
  {"content":"\r\n\r\nنيست ، تا كسى خيال نكند كه اصل امتناع اجتماع نقيضينى كه منطقيين گفته‌اند ديگر از ميان رفته است . مىگويد اينكه در حركت ، وجود و عدم هم آغوش يكديگرند ، [ مقصود از « عدم » 
  ] عدم نقيض نيست ، هر كسى كه چنين خيال كند آن را نشناخته است . پس با توجه به اين بيانات و با گير نكردن در آن مضايق و حل كردن اشكال ، ملاصدرا پذيرفته است كه در وجود سيلانى وجود و عدم با يكديگر جمع شده‌اند - كه ما عباراتش را در همان مقاله نقل كرده‌ايم - ولى مىگويد : اشتباه نكنيد ، اين عدم نقيض نيست . آن عدمى كه در منطق آن را « رفع شئ » مىدانند و جمع آن را [ با وجود 
  ] محال مىدانند ، اين عدم نيست .\r\nبنابراين فلسفهء ما به مسأله حركت رسيده و در اين مورد با فلسفهء غرب تلاقى كرده است ، ولى استنباطات خيلى متفاوت شده است . هر دو به اين مسأله رسيده‌اند كه اگر بخواهيم حركت را توجيه كنيم خيلى از حرفهاى گذشتگان قابل توجيه نيست .\r\nولى آن يكى براى توجيه حركت گفته است وجود و عدم ، به همان معناى متناقضين ، با يكديگر جمع مىشوند و اصل هوهويت غلط است ؛ و اين رسيده به اينكه اصالت ماهيت غلط است و با اصالت ماهيت ، حركت به هيچ وجه قابل توجيه نيست ، و اصالت وجود درست است و وجود در حقيقت خودش دو مرتبه دارد : مرتبه‌اى از وجود مرتبهء ثابت است كه مساوى با وجود مجرد است « 1 » ، [ و مرتبهء ديگر مرتبهء سيّال . 
  ] وجود در ذات خود يا ثابت است يا سيّال و حركتها و سكونها در طبيعت هميشه نسبىاند . در اينجا - در باب سكونها - علامهء طباطبائى يك بيان خيلى عالى و لطيفى دارند كه در كلمات ملاصدرا نيست و ايشان در رساله‌اى كه در اين مورد دارد در مسألهء سكونها مطرح كرده است « 2 » .\r\n\r\n\r\n\r\n\r\n","description":"","footnote":"\r\n( 1 ) . وجود ثابت يعنى وجود مجرد ، نه وجود ساكن . امروزيها بين ثابت و ساكن هم فرق نمىگذارند و ثابت را با ساكن يكى مىگيرند . ثابت آن است كه امكان حركت هم ندارد ، بالقوه هم نمىتواند متحرك باشد . شأنش حركت نيست . ذات واجب تعالى وجودش ثابت است ولى ساكن نيست . عقول ، وجودات ثابته هستند نه ساكنه . آن موجودى را « ساكن » مىگوييم كه له أن يتحرك و لا يتحرك . به اين كتاب مىتوانيم « ساكن » بگوييم چون امكان حركت در آن هست ، حركتى كه در قوه‌اش هست ولى الآن فعليت پيدا نكرده است .\r\n( 2 ) . [ اشاره است به نظريهء « حركت در حركت » مرحوم علامه طباطبائى كه بر طبق آن مرحوم علّامه بر اساس پيگيرى نتايج بحث حركت جوهريه ، معتقدند كه حركت در همهء مقولات جريان دارد و سكون امر نسبى است و در مقولاتى كه حركات عرضى وجود دارد ، حركت در حركت است . 
  ]\r\n","page_name":" 469 ","page_number":469},
  {"content":"\r\n\r\nپس در بيان ملاصدرا « شدن » توجيه مىشود بدون اينكه به آن حرف غلط نياز باشد ، حرفى كه خود هگل هم در آخر كار وقتى به اينجاها مىرسيد مىگفت به اين معنا اجتماع نقيضين را محال مىدانم ؛ يعنى مىفهميد كه بايد [ براى توجيه شدن 
  ] چيزى را بگويد و از آن چيز به « اجتماع نقيضين » تعبير مىكرد ، امّا وقتى در جاى ديگر گرفتار مىشد مىگفت نه ، اجتماع نقيضين محال است ؛ و علت اين تناقض در تعبير ، اين بود كه آنچه او مىگفت واقعا نه اجتماع نقيضين بود و نه اجتماع ضدين ، چيز ديگر بود .\r\n\r\nحركت و مسألهء هوهويت\r\nامّا مسألهء هوهويت ريشه‌اى ديگر دارد كه باز هم به مسألهء حركت مربوط است .\r\nاين را نيز در آن مقاله نگفته‌ايم و در آن جزوه نيست . آن مسأله اين است كه در باب حركت مىگوييم : ما حقيقة الحركة ؟ در اين مورد تعريفهاى مختلف كرده‌اند . تعريف معروف ارسطو همين است كه : « كمال اوّل لما بالقوه من حيث انّه بالقوة » كه از بهترين تعريفهايى است كه شده است ، خيلى هم دقيق و عالى است . بعضى از قدماى يونانى حتى گفته‌اند : « الحركة هو الغيرية » ؛ يعنى در حركت جنبهء غيريت را ديده‌اند ، جنبهء كثرت را . معناى اين تعبير اين است كه حركت يعنى هر چيزى خودش خودش نيست ، خودش غير خودش است و اين را ما « تغيّر » مىگوييم . ما الآن در باب حركت يا كلمهء « تغيير » را به كار مىبريم يا كلمهء « تغيّر » را كه به معنى غير شدن است ؛ مىگوييم « العالم متغيّر » يعنى در هر لحظه‌اى خودش غير خودش است . اين مطلب درست است ولى نه به معناى تعريف حركت . در حركت تغيّر و تغاير قطعا وجود دارد ، در عين حال وحدت هم وجود دارد . اگر تغيّر مطلق مىبود و اگر ماهيت حركت غيريت مىبود ، در اين صورت ماهيت حركت كثرت بود ، يعنى توجيه حركت به اجزاى لايتجزّى بدون اينكه هيچ گونه پيوند وحدانى ميان مراتب حركت وجود داشته باشد ، و حال آنكه حركت اتصال واحد است ، متصل واحد است ، و به همين جهت در حركت هوهويت صادق است . اگر ما حركت را به غيريت مطلق تفسير كنيم ، همانطور كه كلمهء « تغير » و « تغيير » اقتضا مىكند ، و بگوييم آنچه در حركت وجود دارد غيريت است و هويّت و عينيت اصلًا در حركت وجود ندارد ، در چنين صورتى حركت را مسخ كرده‌ايم ؛ و اينها\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nبدون اينكه خود بخواهند حركت را نفى مىكنند . حركت آنوقت حركت و سيلان و شدن و صيرورت است كه در عين اينكه يك حقيقت واحدى است در عين حال متغير است ، يك واحد سيال است كه هر مرتبه‌اش غير از مرتبهء ديگر است . اگر مراتب را در نظر بگيريم غيريت حكمفرماست ولى در عين حال يك وحدت و اتصالى هم در بين است . اما اگر بگوييم حركت غيريت مطلقه است ، معنايش اين است كه مثلًا در يك حركت مكانى كه جسمى از آنجا تا اينجا آمده ، اين حركت تقسيم مىشود به ميليونها بودن كه هر بودنش يك « آن » است - « آن » يعنى جزء لا يتجزاى زمان - و بودن در اين آن غير از بودن در آن بعد است ، و اين به معنى وجود و انعدام است ؛ يعنى در اين آن بود و در آن ديگر دوباره وجود پيدا كرد بدون اينكه بودنش در آن اوّل و نقطهء اوّل با بودنش در آن دوم و نقطهء دوم ارتباطى داشته باشد ، مجموعه‌اى است از ايجادها و انعدامها بدين صورت : بودن در اين لحظه و در اين نقطه ، بعد از آن يك طرفه مانند و بعد بودن در لحظهء بعد و نقطهء بعد ، و بعد از آن دوباره يك طرفه مانند و بعد در لحظهء بعد و نقطهء بعد .\r\nاين ديگر حركت و شدن نيست ، نفى حركت است . اين چه شدنى است كه شما اسمش را « شدن » گذاشته‌ايد ؟ مثل اين است كه شيئى را كه در اين مكان وجود دارد ، بودنش در اين مكان را معدوم كنند و بودنش در مكان بعد را ايجاد كنند - كه اين خودش فى حدذاته امرى محال است - و در اين صورت فرق نمىكند كه اين آنات مجاور باشند يا نه . مانند اينكه بودن اين كتاب در اينجا را معدوم كنند و بودنش در آنجا را موجود كنند بدون اينكه بخواهد فواصل را هم طى كند . پس اگر حركت را غيريت مطلقه بدانيم لازمه‌اش نفى هوهويت است و حركت را نفى كرده‌ايم كه اساساً محال است . در حركت در عين اينكه غيريت حكمفرماست ، و لهذا به « تغيّر » هم تعبير مىكنيم ، در عين حال يك وحدت هم حكمفرماست ، و چون وحدت حكمفرماست هوهويت هم حاكم است ؛ يعنى يك چيز است كه تغيير مىكند ، در عين كثرت وحدت است و در عين وحدت كثرت است . با اينكه جزءهاست و هر جزئى غير از جزء ديگر است و به طور غيرمتناهى مىتوانيم تجزيه كنيم ، در عين حال يك وحدتى هست . يك شئ است كه به طور اتصال دارد حركت مىكند . چون متصل واحد است در واقع انفصالى وجود ندارد ، انفصالها تجزيهء ذهن ماست . البته قابليت تجزيه در آن هست ، نه اينكه ذهن انياب اغوالى تجزيه كند . ذهن ما ذات واجب تعالى را نمىتواند تجزيه كند چون آن ذات قابليت تجزيه را ندارد . ولى حركت قابليت تجزيه را دارد . براى مثال\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nزمان را در مكان تجسم مىدهيم و مىگوييم فرض كنيد بين ساعت 5 و 6 حركتى هست كه اين حركت امر واحدى است . حال اگر در همين امر واحد نيم ساعت بعد از ساعت 5 را در نظر بگيريم ، قسمت قبلى غير از قسمت بعدى است و قسمت قبلى در قسمت بعدى وجود ندارد و در قسمت بعدى معدوم است ، قسمت بعدى نيز در قسمت قبلى معدوم است ، در عين اينكه اينها همه مراتب يك شئ است . حال به سراغ قسمت قبلى مىرويم و آن را به دو قسمت تجزيه مىكنيم ، يعنى اين قسمت نيز خود قابل تقسيم به قبل و بعد است كه قبلش غير از بعدش مىباشد . بعد را كنار گذاشته و قبل را دوباره به دو قسمت تقسيم مىكنيم . اين نيز قبل و بعدى دارد كه قبلش غير از بعدش و بعدش غير از قبلش مىباشد ، قبل در بعد معدوم است و بعد در قبل معدوم است . اين تقسيم را الى غير النهايه مىتوانيم جلو ببريم چون به جزء لايتجزى نمىرسد ؛ يعنى اين تجزيه پذيرى به مرتبه‌ها ، در حدّى متوقف نيست و هر مرتبه‌اى هم مصداق يك عدمى است امّا عدم مرتبهء بعد . امّا اگر متوقف مىشد مثل آناتى مىگرديد كه آنها مىگفتند و در چنين صورتى وجود و عدم با يكديگر متحد نبودند . نتيجهء قول آنهاست كه وجود و عدم هرگز با يكديگر متحد نمىشوند ، چون آنها به آنات قائل هستند . ولى ما چون به آنات قائل نيستيم مىگوييم زمان الى غير النهايه قابل تجزيه است زيرا واقعيتش « متصل واحد » است و هر جزئش مىتواند عدم جزء بعد باشد و خودش هم مىتواند عدم خودش باشد به اين معنا كه هر جزئش عدم جزء ديگر باشد ؛ و بدين ترتيب فاصلهء وجود و عدم كمتر و كمتر مىشود ولى هرگز به جايى نمىرسد كه اجزاء از يكديگر جدا شوند ، يك جزء فقط وجود باشد و جزء ديگر فقط عدم . اين است كه وجود هر مرتبه‌اى مصداق عدم مرتبهء قبل و مرتبهء بعد است ولى هر وجودى هم الى غيرالنهايه قابل تقسيم به وجود و عدم است و وجود هر مرتبه عين عدم مرتبهء قبل و عين عدم مرتبهء بعد است نه عين عدم خودش ، و اين است كه به جمع نقيضين هرگز كشيده نمىشود « 1 » .\r\n\r\n\r\n\r\n\r\n","description":"","footnote":"\r\n( 1 ) . - به هر حال مسألهء وحدت زمان است كه در اينجا موجود نيست . . .\r\nاستاد : البته . . . وحدت زمان نيست . . . وحدت هوهويت است ، و حتى زمان ناشى از وحدت هوهويت است . در نقيض اين است كه نقيض هر شئ رفع خود آن شئ است . اگر زمان يكى نباشد خود آن شئ ديگر نيست . . .\r\n- پس وحدت زمان امرى ثانوى به تبع هوهويت است .\r\n","page_name":" 472 ","page_number":472},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : بله . . . در نقيض ، اين عدم بايد رفع همان وجود باشد ، پس بايد زمان يكى باشد ؛ يعنى اگر به فرض محال با عدم وحدت زمان باز خود ثابت بود ديگر احتياجى به وحدت زمان نداشتيم .\r\n- كه چنين چيزى نمىشود .\r\nاستاد : بله ، همچو چيزى نيست ، كما اينكه وحدت مكان هم همين جور است .\r\n","page_name":" 473 ","page_number":473},
  {"content":"\r\n\r\n\r\nلواحق وحدت و كثرت\r\nدر اين مقاله كه سه فصل بيشتر نيست ، در فصل اول دربارهء لواحق وحدت بحث شده و فصل دوم و سوم وارد بحث مثل افلاطونى مىشود كه شيخ بحث مثل را در اينجا آورده است . شيخ براى اين سه فصل عنوان خاصى كه جامع اين سه فصل باشد انتخاب نمىكند ، فقط مىگويد : « المقالة السابعة و فيها ثلاثة فصول : فصل فى لواحق الوحدة . . . » . مىگويد در اين فصل در عوارض وحدت بحث مىكنيم از قبيل هوهويت و اقسام آن مانند مشابهت و مساوات . آيا ميان اين سه فصل امر مشتركى هست ؟\r\n\r\nادامهء بحث حركت و اصل ثبات و هوهويّت\r\nهوهويت از « هوهو » - يعنى او اوست - مشتق است . اين همان معنايى است كه ما از آن در حمل استفاده مىكنيم ، كه البته معنايش اين است كه او خودش خودش است . مىگويند وقتى كه در حمل محمولى را بر موضوعى حمل مىكنيم ، كثرت من جهة و وحدت من جهة شرط است . وحدت من جهة بدين علت شرط است كه تا وحدتى در كار نباشد حمل غلط است ، مثل اين است كه سنگهايى را كنار يكديگر بگذارند و بخواهند حمل كنند . پس تا وحدتى در كار نباشد محال است كه حمل\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nصورت گيرد . شرط ديگر كثرت من جهة است . موضوع و محمول از جهتى بايد غيريت داشته باشند ، يعنى دو چيز باشند نه يك چيز ، زيرا اگر كثرت نباشد حمل مفيد نيست .\r\nمثل اينكه بگوييم « انسان انسان است » . حمل شئ بر نفس حمل بديهى است ، يعنى مطلب جديدى به انسان نمىفهماند . بنابراين در حمل بايد مغايرتى ميان موضوع و محمول باشد ولو مغايرت از قبيل اجمال و تفصيل باشد ، موضوع مجمل باشد و محمول مفصّل ، مثل اينكه بگوييم : « الانسان حيوان ناطق » . در همهء تعريفها معرّف عين معرّف است از جهت مفهوم ، امّا فرق معرّف با معرّف در اين است كه معرّف مجمل معرّف و معرّف مفصّل معرّف است . پس اين ميزان مغايرت ، ميان معرّف و معرّف هميشه وجود دارد و همين براى مفيد بودن حمل و وجود كثرت ميان موضوع و محمول كافى است .\r\nگفتيم كه در باب حمل ، اين مطلب مطرح است كه آيا « كثرت من جهة » شرط مفيد بودن حمل است يا شرط صحيح بودن آن ؟ و گفتيم كه شرط مفيد بودن است . در واقع قضيهء « انسان انسان است » غلط نيست ، بلكه مفيد نمىباشد ؛ نه تنها غلط نيست بلكه بديهى است ، براى اينكه اگر انسان انسان نباشد نقيضش كه همان « سلب شئ از نفس » باشد صادق مىشود ، در صورتى كه سلب شئ از نفس محال است . اين مطلبى است كه گفته شد . مطلب ديگرى كه در آن جلسه عرض كرديم اين بود كه گفتيم يكى از مسائلى كه امروز شايع است انكار اصل هوهويّت مىباشد كه از اصول مسلّم فلسفهء قديم بوده است ؛ يعنى يكى از موارد اختلاف بسيار شديد فلسفهء امروز با فلسفهء قديم همين اصل هوهويت است . اينها مىگويند اصل هوهويت غلط است ، « او اوست » غلط است ؛ چرا ؟\r\nگفتيم كه از زمان هگل به اين طرف اين حرف پيدا شده كه گفته‌اند دنياى قديم عالم را ثابت مىپنداشت و بر اين اصل ثبات اصول ديگرى را مبتنى كرده بودند كه از آن جمله اصل « امتناع اجتماع نقيضين » و اصل « هوهويّت » مىباشد . اين طرز تفكر مىگفت : اشياء ثابت امرشان داير است ميان بودن و نبودن ، يا هست و يا نيست . يك شئ نمىتواند هم باشد و هم نباشد . « هم بودن و هم نبودن » يعنى اجتماع نقيضين و « نه بودن و نه نبودن » يعنى ارتفاع نقيضين هر دو محال است ؛ و بنا بر اصل ثبات ، هر چيزى خودش خودش است ، در اين لحظه خودش و در لحظهء بعد هم همان خودش است . امّا\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nبعد از اينكه اصل ثبات فرو ريخت و معلوم شد كه اصل بر تغيير است و ثباتى در كار نيست ، روشن شد كه بجاى بودن يا نبودن ، شدن حاكم است ؛ آنچه هست بودن نيست ، شدن است و شدن جمع ميان بودن و نبودن است ؛ يعنى از تركيب و جمع ميان بودن و نبودن شدن حاصل مىشود . هگل خود منطق و فلسفهء خاصى داشته و مفهوم « وجود » و مفهوم « عدم » را با يكديگر تركيب كرده تا از آن « صيرورت » به وجود بيايد . البته او مىگويد كه اين مفهومها منطبق با خارجند و در خارج هم حقيقت وجود و حقيقت عدم كه تركيب شوند صيرورت به وجود مىآيد . امّا چون گذشتگان اشياء را ثابت مىپنداشتند قائل به هوهويت بودند و مىگفتند او اوست . بنابر اصل ثبات ، هر چيزى خودش خودش است ؛ ولى بنا بر اصل حركت ، هر چيزى خودش خودش نيست . اگر شئ اصلًا ثابت نبود ، در هر لحظه‌اى خودش غير خودش است ، چون تغيير مىكند و تغيير اساسش بر غيريت است . تغيير يعنى غيريت . ذات حركت ذات مغايرت و غيريت است و گفتيم كه حتى بعضى اساساً « حركت » را به « غيريت » تعريف كرده‌اند و گفته‌اند حركت يعنى غيريت ، يعنى اينكه شئ هميشه خودش نباشد و غير خودش باشد ، غير آن ذات جاى خود ذات را بگيرد ، و اصلًا معناى حركت همان طى طريق غيريت است و بس . پس بنا بر اصل حركت همانطور كه امتناع جمع نقيضين صحيح نيست ، اصل هوهويت نيز صحيح نمىباشد و بجاى آن اصل غيريت در كار مىآيد ، و آنگاه آن تفكرى كه به قول اينها اساسش بر ثبات بود و اصل امتناع اجتماع نقيضين و اصل هوهويت را بر اصل ثبات مبتنى كرده بود باطل مىشود . بعد اسم آن تفكر را « تفكر متافيزيكى » گذاشتند و گفتند تفكر متافيزيكى اشياء را ثابت مىبيند و به همين علت جمع ميان نقيضين را امر محالى مىداند و هوهويت را امر محققى مىشمارد .\r\nگفتيم كه مطلب چنين نيست . تمام اين مقدمات مخدوش است . اينكه تفكر قديم مبتنى بر ثبات بود ، مخدوش است و چنين چيزى نيست و اصلًا اصل ثباتى وجود نداشته ، حتى خود ارسطو لااقل در چهار مقوله قائل به حركت بود ، اشياء را به ساكن و متحرك تقسيم مىكرد ، نه اينكه همه چيز را ساكن مىديد . بعدها اصل حركت بيشتر جا باز كرد تا به آنجا رسيد كه در طبيعت هيچ چيز ثابت نيست و همه چيز متحرك است ، و بنا بر حركت جوهرى مسألهء « شدن » كه همان مسألهء حركت است توجيه شد امّا نه به صورتى كه در غرب تعبير شد ، زيرا اين تفكر متّكى بر اصالت وجود بود نه اصالت ماهيت ، و توانست مطلب را به اين شكل تعبير كند كه اصل وجود فى حدّ ذاته تقسيم\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمىشود به ثابت و سيّال : الوجود إمّا ثابت و إمّا سيّال . وجود سيال كه همان وجود حركت است خودش نوعى و مرتبه‌اى از وجود است نه تركيبى از وجود و عدم ، نوعى « بودن » است نه جمع ميان بودن و نبودن .\r\nمسألهء هوهويت هم مبتنى بر مسألهء وحدت است . اينجا هم مىبينيم : « فى لواحق الواحدة من الهوهوية و اقسامها » . در حقيقت يا وحدتى وجود دارد يا ندارد . اگر وحدتى وجود ندارد كثرتى هم نمىتواند وجود داشته باشد ، چون كثرت جمع وحدتها است و كثير يعنى مجموع واحدها . اگر خود وحدت كذب و باطل باشد كثرت به طريق اولى كذب و باطل است . اگر وحدت نباشد چيزى در عالم نيست ، زيرا چنان كه بعد هم خواهيم گفت وجود مساوق و همدوش با وحدت است و از يكديگر تفكيك‌پذير نيستند ؛ يعنى نمىتوانيم وجود را نفى كنيم و وحدت را اثبات نماييم ، يا وحدت را نفى كنيم و وجود را اثبات نماييم ؛ نمىتوانيم بگوييم فلان شئ وجود حقيقى دارد ولى وحدت ندارد . اگر وحدتى در كار نيست وجودى هم در كار نيست ، چه وحدت را به همين صورت « وحدت » در نظر بگيريم و چه به صورت « اتحاد » كه در باب حمل مطرح است و به معناى وحدت دو مفهوم است ، به هر حال مسألهء وحدت است . اگر وحدتى در عالم نيست هوهويت نيست ، او اويى نيست ، اويى اساساً نيست تا او اويى در كار باشد ، هر چه هست « نه او » است ، حتى « نه او » هم در اينجا صادق نيست ، زيرا اگر يك شئ را از ديگرى نفى كنيم و بگوييم « نه اوست » در عين حال « او » خودش خودش است .\r\nو امّا حركت . در مسألهء حركت هم همين جور است . در هر حركتى يك وحدت اتصالى در همهء مراحل از اوّل آن تا آخرش وجود دارد ، كه اسم اين را « حركت توسطيّه » مىگذارند ؛ يعنى اگر مثلًا يك شئ از يك نقطهء مكانى به نقطهء ديگر حركت كند ، در عين اينكه اين شئ متحرك در هر لحظه در مكانى است كه در لحظهء قبل و لحظهء بعد نيست ولى در عين حال يك چيز لغزان و متحرك در اين مسير بوده است ، نه اينكه وجودها و انعدامها در كار باشد . اگر يك شئ از اين نقطه به آن نقطه مىرود و فرضا در هر آنى در يك نقطه است ، چنين نيست كه شئ به صورت طفره در هر آنى در يك نقطه وجود دارد ، اگر چه خود فرض « آن » به عنوان كوچك‌ترين واحد زمان درست نيست و نمىشود آنى براى آن اعتبار كرد . چنين نيست كه در اين آن در اينجا وجود دارد ، بعد معدوم مىشود و در آن بعد از نو پديد مىآيد ، و باز در اين نقطه معدوم مىشود و در نقطهء سوم از نو به وجود مىآيد ، بلكه حركت يك نوع بودن سيّال است .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nدر باب حركت ، اين نكته خيلى جالب است كه وقتى كه شئ حركت مىكند و در هر آن در يك نقطه‌اى هست ، آيا اين آن‌ها و نقطه‌ها را ذهن ما انتزاع مىكند ، همانطور كه در يك جسم نقاطى را فرض مىكند و يا ميان دو جزء يك خط نقطه‌اى فرض مىكند در حالى كه نقطهء واقعى وجود ندارد ؟ آيا در يك حركت ، « آن » ها و نقطه‌هاى مكانى كه [ جسم در طول زمان و مكان 
  ] اين آن‌ها و نقطه‌ها را مىپيمايد و در هر آنى در نقطه‌اى هست ، اينها را ذهن ما فرض مىكند و آنى و نقطه‌اى وجود ندارد ، بلكه آنچه هست يك وجود سيال و متصل است و ذهن در مورد اين وجود سيال و متصل مىتواند اين نقاط را بسازد و فرض كند ؟ اگر چنين است پس ، از اوّل تا آخر ، يك وحدت در كار است . همانطور كه در خط كه يك واحد است ذهن ما آن را تجزيه مىكند ، حركت هم در واقع واحد سيال متصل است ، يك واحد پيوسته است نه اجزاء منفصل ، و اين تجزيه‌ها را ذهن مىكند . هر حركتى وحدتى است در عين كثرت ، يك وحدت واقعى كه ذهن كثرت را برايش اعتبار مىكند .\r\nنقطهء مقابل اين نگرش اين است كه همانطور كه ذهن در هر آنى يك نقطه‌اى از حركت را فرض مىكند ، در واقع هم بودنهاى مجزّايى وجود دارد ؛ يعنى در اين نقطه يك بودن است و در نقطهء ديگر بودن ديگر و در آن سوم و نقطهء سوم بودن ديگر ؛ يعنى سه بودن است در اينجا . اگر ما سه نقطه فرض كنيم - كه البته فرضى محال است - سه نقطهء مكانى ، سه آن زمانى و سه بودن ؛ اين بودنها ديگر با هم وحدت ندارند ؛ يعنى در واقع بودن اوّل از بين مىرود ، بودن ديگرى موجود مىشود ، باز آن هم از بين مىرود و باز بودن ديگرى ، و ديگر رابطه‌اى بين هيچيك از اين بودنها نيست و در نتيجه هيچ حملى هم در اينجا ديده نمىشود ؛ يعنى نمىتوان ميان اين مراتب بودن حملى برقرار كرد ، چون وحدتى در كار نيست و اين بودنها مثل آجرهايى كه كنار يكديگر چيده شده‌اند و اشياء منفصل از يكديگرند مىباشند . مىگويند : اگر حركت را بشكافيم و تحليل كنيم همين است . ما در واقع شئ در حال لغزش و سيلان نداريم و حركت نمىتواند متصل واحد باشد ، شما خيال مىكنيد كه واحد است ، همان گونه كه خيال مىكنيد جسم واحد است . جسم در واقع از اجزاء منفصل تشكيل شده و چشم شما خطا مىبيند . حركت را هم شما خيال مىكنيد كه واحد است ؛ بودنهاى متوالى است ، بودنهايى كه كنار يكديگر قرار گرفته‌اند .\r\nبنابراين آن نظريه كه حقيقت حركت را يك سيلان متصل واحد تحليل مىكند\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nاين نظريه را كه حركت غيريت مطلق است ، باطل مىكند . حركت وحدتى حقيقى است در عين غيريت ، بلكه غيريتش اعتبارى است . علاوه بر اين اگر ما حركت را مركّب از اجزاء لايتجزّى بدانيم يعنى مكان را مجموع اجزاء لايتجزاى مكانى بدانيم - البته اجزاء لايتجزّاى كلامى كه هيچ بعد ندارد نه اجزاء لايتجزاى ذيمقراطيسى - و زمان را هم مجموع اجزاء لايتجزّاى زمانى بدانيم و حركت را مجموع اكوان لايتجزائى كه به قبل و بعد تجزيه نمىشود و در هر لحظه‌اى از زمان يك كون خاص در يك نقطهء خاص باشد ، باز هم اصل هوهويت نمىتواند نفى شود . درست است كه ديگر بين مراتب ، هوهويت برقرار نيست و مراتب غير يكديگرند ، در عين حال هر مرتبه‌اى خودش خودش است .\r\nپس ولو اينكه ما حركت را به آن صورت غلط كه هزاران دليل عليه آن است تفسير كنيم باز هم اصل هوهويت به اين شكل باطل نمىشود ، چون اصل هوهويت يعنى او اوست ، هر كونى در مقابل كون ديگر باز خودش خودش است و نمىشود كه يك شئ در عين اينكه مىگوييم « خودش » خودش نباشد . پس اين سخن درست است كه سلب شئ از نفس محال است و اصل هوهويت يك اصل صحيح و درستى است .\r\nاين تتمهء مطلبى بود كه لازم بود عرض كنم .\r\nشيخ در اينجا عبارتش اين است :\r\nيشبه ان يكون قد استوفانا الكلام بحسب غرضنا هذا فى الامور التى تختصّ بالهوية من حيث هى هوية او تلحقها . . .\r\nاينجا بحث هوهويت است . قبلًا هم در مباحث « واحد » در اوائل كتاب داشتيم كه هوهويت از اقسام واحد است . آدم خيال مىكند كه اين عبارت اينجور بايد باشد :\r\n« يشبه ان يكون قد استوفانا الكلام بحسب غرضنا هذا فى الامور التى تختص بالهوهوية من حيث هوهوية » نه بالهوية من حيث هى هوية . اگر عبارت چنين باشد دو اشكال پيش مىآيد : اوّل اينكه در نسخه‌ها بالهوية آمده نه بالهوهوية و نه به صورت ديگر . دوم اينكه عبارت با بعدش چندان هماهنگ نيست . اينجا مقصود همان هوية است ، چنان كه بعضى از محشّين گفته‌اند و درست هم گفته‌اند و بر اين مطلب قرينه هم داريم . مقصود از « هويّة » در اينجا « وجود » است . آن طور كه ما تحقيق كرده‌ايم قدماى فلاسفهء اسلامى مثل كندى و فارابى و شايد تا زمان بوعلى بجاى كلمهء « موجود » و\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n« وجود » بيشتر « هويّت » را به كار مىبرده‌اند ، و اينجا شيخ بنا بر همان اصطلاح ماقبل بحث كرده است . پس اينجا كه مىگويد : « فى الامور التى تختصّ بالهوية من حيث هى هوية » يعنى « فى الامور التى تختصّ بالوجود من حيث هو وجود » . غرض شيخ اين است كه بگويد ما در فصول اوّل كتاب اين مطلب را ذكر كرده‌ايم كه چه چيزهايى از احكام وجود من حيث هو وجود است ، و اينجا هم ثابت كرديم كه وحدت و واحد از احكام موجود بماهو موجودند ، پس اقسام واحد و احكام واحد همه به احكام موجود برمىگردد . اين مقدمه را ذكر مىكند تا كسى خيال نكند كه اين بحث مربوط به فلسفهء اولى نيست ؛ اينها چون از احكام موجود بما هو موجودند مربوط به فلسفهء اولى است .\r\n\r\nادامهء بحث تساوق وجود و وحدت\r\nبعد شيخ اين مطلب را ذكر مىكند كه : « الوجود والواحدة متساوقان » « 1 » . در گذشته هم ، مثل اينكه در باب وجود و شيئيت همين را گفته‌اند كه وجود و شيئيت متساوقين هستند . متساوقين با مترادفين فرق مىكند . مترادفين را در جايى مىگوييم كه دو لفظ داراى يك معنا و مفهوم باشند ، كه معمولا به انسان و بشر مثال مىزنند ، مىگويند انسان همان معنا و مفهومى را دارد كه بشر دارد ، و بشر همان معنا و مفهوم انسان را دارد . كلمهء « انسان » دلالت مىكند بر ذات اين موجود كه حيوان ناطق است و كلمهء « بشر » هم همين دلالت را مىكند ، لذا مترادفين هستند . متساوقين در جايى گفته مىشود كه دو كلمه از نظر مفهوم با يكديگر مغايرند و از نظر مصداق واحد هستند ، مثل ناطق و ضاحك . ناطق يك معنا را مىفهماند و ضاحك معناى ديگرى را ، ولى هر دو مصداقا هميشه يكى هستند ؛ يعنى هر ناطقى در خارج ضاحك است و هر ضاحكى در خارج ناطق است . اينها را « متساوقين » مىگويند ، يعنى مصداقا و موضوعا همدوش يكديگرند .\r\nسؤالى را متكلمين مطرح كرده‌اند كه بعد وارد فلسفه شده و آن سؤال اين است كه : آيا « وجود » و « شيئيت » مترادفين‌اند يا متساوقين و يا نه مترادفين‌اند و نه متساوقين ؟ بعضى شايد اينها را مترادفين دانسته‌اند . بعضى هستند كه متساوقين هم\r\n\r\n\r\n\r\n\r\n","description":"","footnote":"\r\n( 1 ) . در متن شفا چنين است : ثم الواحد و الموجود قد يتساويان فى الحمل على الاشياء .\r\n","page_name":" 480 ","page_number":480},
  {"content":"\r\n\r\nنمىدانند و مىگويند شيئيت مصداقا اعمّ از موجود است . ولى فلاسفهء ما مىگويند شيئيت و موجوديت مصداقا متساوقين‌اند ، يعنى كل شئ موجود و كل موجود شئ ، ما چيزى نداريم كه شئ باشد و موجود نباشد و چيزى نداريم كه موجود باشد و شئ نباشد . در مورد « واحد » و « موجود » هم همين حرف را مىزنند و مىگويند واحد و موجود متساوقين هستند . شيخ مىگويد : اشتباه نكنيد ، نمىخواهيم بگوييم مترادفين هستند ، چنان كه بعضى گفته‌اند ، بلكه متساوقين مىباشند . ولى شيخ براى مدعاى خود يك دليلى مىآورد كه آن دليل قابل خدشه است ؛ مىگويد اگر مترادف مىبودند كثير من حيث هو كثير نبايد موجود باشد ، چون كثير من حيث هو كثير واحد نيست ولى موجود است . اين قابل خدشه است ، چون كثير من حيث هو كثير نه موجود است و نه واحد ، نه اينكه كثير من حيث هو كثير موجود است و من حيث ديگر واحد است . شيخ قبول دارد كه كثير من حيث هو كثير هم موجود است و هم واحد ، ولى مىخواهد ادعا كند كه كثير من حيث هو كثير ، من حيث هو كثير موجود است و من حيث ديگر واحد است ؛ و اين سخن درست نيست . كثير من حيث هو كثير از اين حيث حتى موجود هم نيست . اين مطلب چندان احتياجى به بحث ندارد و بعدها در فلسفهء ملاصدرا كه بنابر اصالت وجود بوده بيشتر بر اين مطلب تأكيد شده كه وجود و وحدت متساوقين‌اند .\r\nبحث ديگرى هست راجع به اقسام وحدت . تقسيمى كه متأخرين كرده‌اند اگر چه خالى از خدشه نيست ولى باز بهتر از تقسيمى است كه شيخ كرده است . تقسيمى كه در منظومه به تبع تقسيم اسفار آمده به شكلى است و تقسيم شيخ به شكل ديگر . تقسيم شيخ چندان جامع هم نيست كه حالا عرض مىكنم . شيخ مىگويد ( اينها را در باب « واحد » گفته كه عين همان را اينجا هم گفته است ) : واحد يا بالعرض است يا بالذات . در واقع مىخواهد بگويد كه وحدت يا وحدت حقيقى است يا وحدت مجازى . وحدت بالعرض را به وحدت بالحمل و وحدت بالفعل و وحدت بالاضافه مثال مىزند . وحدت بالاضافه يعنى اينكه دو شئ كه كثرت حقيقى دارند در يك صفت با يكديگر اشتراك داشته باشند و از اين جهت بگويند ما واحد هستيم ، ما دو تا يكى هستيم . اين وحدت در اصطلاح عرف و مخصوصا در امور اجتماعى خيلى رايج است .\r\nدو نفر كه مثلًا در وطن اشتراك دارند يا در دين يا زبان اشتراك دارند مىگويند ما يكى هستيم ، همه چون مسلمانيم يكى هستيم ، همه چون ايرانى هستيم يكى هستيم ، همه چون فارسى زبانيم يكى هستيم ، همه چون آسيايى هستيم يكى هستيم ؛ در حالى كه در اينجا\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nوحدتى در كار نيست ، افرادى هستند كثير من حيث هو كثير و هر يك غير از آن ديگرى است ، وحدت واقعى ندارند ، ولى چنين است كه يك صفت كلى هم قائم به اين است و هم قائم به آن . اين صفت كلى يك مصداقش به اين قائم است و يك مصداقش به آن .\r\nاسلام ، عقيدهء اسلامى ، ايمان اسلامى يك امر كلى است . اين ايمان ، هم در اين وجود دارد هم در آن و چون بين ايمان اين و ايمان آن شباهتى هست ، يعنى با هم وحدت بالنوع دارند و هر دو يك نوع ايمان هستند ، مىگويند ما دو تا يكى هستيم ، در حالى كه آن دو واقعا يكى نيستند . پس ما ، دو نفر را كه در يك كيف يا در يك كمّ يا در يك اضافه با يكديگر مشتركند « واحد » مىگوييم ، در حالى كه واحد حقيقى نيستند ، واحد مجازى هستند و كثير حقيقى . آن دو شيئى را كه در كيفيت با يكديگر اشتراك داشته باشند اصطلاحا « متشابه » مىنامند ، و دو شيئى را كه در كمّيت با يكديگر اشتراك دارند ، يك عدد دارند يا يك مقدار دارند ، « متساوى » مىگوييم ، و دو شيئى را كه در يك اضافه با يكديگر يكى هستند « متوافق » [ يا متناسب 
  ] مىنامند . پس اين وحدتها وحدت مجازى و بالعرض است همچنانكه هوهويتى هم كه اينجا هست هوهويت بالعرض است ؛ يعنى اگر گفتيم زيد عمرو است ، مجازا گفته‌ايم . زيد عمرو فى الاسمية ، زيد عمرو فى الايرانية .\r\nامّا هوهويت حقيقى و وحدت حقيقى اين است كه دو شئ در ذات با يكديگر شريك باشند ، كه اگر در جنس با يكديگر شريك باشند مىگويند « مجانست » و اگر در نوع شريك باشند مىگويند « مماثلت » « 1 » . اينجا در كلام شيخ ميان دو چيز تفكيك نشده كه متأخرين تفكيك كرده‌اند . آنان مطلب را به اين شكل بيان مىكنند : وحدت يا وحدت حقيقى است يا وحدت غير حقيقى و مجازى . اگر وحدت حقيقى باشد يا اين است كه واحد عين وحدت است يا واحد غير وحدت است ، و به عبارت ديگر يا صفت و موصوف يكى هستند و يا صفت و موصوف دو چيز هستند . حال اگر واحد عين وحدت باشد اين هم بر دو قسم است : يا حقيقتش عين حقيقت وحدت است يا مفهومش عين مفهوم وحدت است . اگر مفهومش عين مفهوم وحدت باشد ، خود مفهوم وحدت است ، و اگر حقيقتش عين حقيقت وحدت باشد اين را « وحدت حقّهء حقيقيه » مىگويند كه در\r\n\r\n\r\n\r\n\r\n","description":"","footnote":"\r\n( 1 ) . [ عنقريب استاد اشاره مىكنند كه اين نوع وحدت ( يعنى وحدت بالجنس و وحدت بالنوع ) وحدت مجازى است و آنچه از اين معنا در زمرهء وحدت حقيقى است وحدت جنسى و وحدت نوعى است . 
  ]\r\n","page_name":" 482 ","page_number":482},
  {"content":"\r\n\r\nذات حق تعالى است . و امّا اگر ذات واحد غير از وحدت باشد خود بر چند قسم است :\r\nيا واحد شخصى است مثل زيد ، يا واحد نوعى است مثل انسان كه نوع واحد است ، يا واحد جنسى است مثل حيوان كه جنس واحد است .\r\nوحدت بالعرض [ يا وحدت مجازى 
  ] اين است كه يك شئ با شئ ديگر واقعا وحدت ندارند امّا در يك چيز اشتراك دارند . در اين مورد مىگويند كه اگر اشتراك در كيف باشد مىشود « مشابهت » ، و اگر در كمّ باشد مىشود « مساوات » ، و اگر در اضافه باشد مىشود « مناسبت » ، و اگر در جنس باشد مىشود « مجانست » ، و اگر در نوع باشد مىشود « واحد بالنوع » . واحد بالنوع غير از واحد نوعى است . واحد نوعى يعنى نوع واحد . مثلًا خود انسان را مىگوييم واحد نوعى . انسان واحد است و نوع است . واحد نوعى داخل در واحد حقيقى است . يك وقت مىگوييم : « زيد و عمرو واحدند در انسانيت » ؛ يعنى وحدت را به زيد و عمرو نسبت مىدهيم ؛ در اين صورت وحدت مجازى مىشود . وحدت بالجنس يا مجانست همچنين است . مثلًا انسان و فرس در حيوانيت واحدند ؛ وحدت را به انسان و فرس نسبت مىدهيم . پس واحد نوعى و واحد جنسى يعنى نوع واحد و جنس واحد ، امّا واحد بالنوع و واحد بالجنس يعنى دو فردى كه در يك نوع اشتراك دارند يا دو فرد يا دو نوعى كه در يك جنس مشتركند . اينها نبايد با همديگر اشتباه شود . اين موارد در منظومه آمده و قبلًا بحثش را كرده‌ايم .\r\n\r\nتقابل\r\nاز اينجا شيخ وارد بحث مفيد ديگرى مىشود كه بحث « تقابل » است . در منطق بيان كرده‌اند كه دو چيزى كه اجتماعشان با يكديگر محال است « متقابلين » ناميده مىشوند . پس شيخ از بحث وحدت خارج مىشود و وارد بحث كثرت مىگردد و مىگويد از احكام كثرت غيريّت و آخريّت يعنى ديگر بودن است . بعد مىگويد اين امورى كه كثير هستند يا قابل اجتماعند و يا قابل اجتماع نيستند ، و از اينجا وارد تقابل مىگردد .\r\nدر منطق گفته‌اند كه تقابل چهار قسم است : تقابل تضاد ، تقابل تناقض يعنى سلب و ايجاب ، تقابل عدم و ملكه و تقابل تضايف . بايد توجه داشت كه متضادين در اصطلاح حكما اولا با متناقضين اشتباه نشود و ثانيا آن دو متضادى كه اجتماعشان\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nمحال است از معانى ديگر مشخص گردد . از اينجا شيخ وارد مطلب مفيدى مىشود و مىگويد اگر دو چيز در جنس اعلى اختلاف داشته باشند ، يعنى از دو مقوله باشند ، دليلى ندارد كه اجتماعشان محال باشد ، اينها با يكديگر قابل جمع هستند . مثلًا سفيدى و سياهى كه از مقولهء كيف هستند با عدد كه از مقولهء كمّ است قابل جمع است . يك سفيدى مىتواند پنج سانتيمتر در پنج سانتيمتر يا دو سانتيمتر در دو سانتيمتر باشد .\r\nاينها با اينكه در جنس اعلى با هم اختلاف دارند ميانشان تقابل نيست . حتى دو چيز كه با يكديگر در جنس بعيد اختلاف دارند و در جنس اعلى يكى هستند باز هم با يكديگر جمع مىشوند . مثلًا سفيدى و سياهى كه از كيفيات مبصره هستند با كيفيات مختصهء به كمّ يا كيفيات نفسانى قابل جمع هستند . كيفيت فى حدذاته ابا ندارد كه با كيفيت ديگرى جمع بشود . اگر هم مثلًا علم و لذت و اينها با سفيدى و سياهى جمع نمىشوند به دليل ديگرى است . شاعر اينها را جمع كرده و مثلًا گفته نگاه قرمز و نگاه سبز ، كه البته اينها در واقع با يكديگر جمع نمىشوند .\r\nآن دو امرى كه با يكديگر قابل جمع نيستند عبارتند از دو چيزى كه در جنس اعلى و حتى جنس قريب با يكديگر شريكند و فقط در فصل قريب با يكديگر اختلاف دارند . اينها محال است كه با يكديگر جمع شوند . البته اين تضاد در امورى است كه حالّ در ماده باشند ، يعنى حالت شئ ديگر باشند . مىگويند اگر دو امرى بخواهند در يك شئ حلول كنند در صورتى كه در جنس قريب مشترك باشند و در فصل قريب اختلاف داشته باشند ، محال است كه با هم در آن جسم جمع شوند . بنابراين برف و آتش دو امر متضاد نيستند ، زيرا نه برف حالّ در شئ ديگر است و نه آتش . برف و آتش دو جوهر مختلف هستند . سفيدى و سياهى هر دو در جنس قريب كه لونيّت است با هم شريكند و در فصل اختلاف دارند . تكعّب و كرويّت نيز حالّ در ماده هستند و صفت ماده مىباشند . جسم است كه يا مكعب است يا كره . هر دو ، حالت يك شئ هستند و اختلافشان در فصل اخير است . مثلًا اين شئ كروى است به طورى كه يك نقطه در مركز آن مىتوان فرض كرد كه فاصلهء همهء نقاط محيط آن تا آن نقطه يكى باشد ، و آن ديگرى مكعب است . پس « متضاد » اصطلاحا به دو امرى گفته مىشود كه حالّ در ماده هستند و در جنس اعلى و جنس قريب با هم شريكند و اختلافشان فقط در فصل اخير است .\r\nشيخ بعد از اين بحث وارد بحث صورتها مىشود كه حالّ در ماده مىباشند .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nلواحق وحدت و كثرت\r\nبحث ما در باب هوهويت و نقطهء مقابلش غيريّت مىباشد . بعد از مسألهء غيريت به مسألهء تقابل رسيديم . تقابل از انواع غيريت است ، غيرهايى كه با يكديگر جمع نمىشوند . گفته‌اند كه انواع تقابل چهارتاست - كه البته اين به استقراء است نه حصر عقلى - و عبارتند از : تقابل تناقض ، تضاد ، عدم و ملكه و تقابل تضايف . البته اينجا بحث ، مستقلا در انواع تقابل نيست و به مناسبتى از آن بحث شده است . دربارهء تضاد و « عدم و ملكه » اينجا مقدار بيشترى بحث شده است . ما مقدارى در باب عدم و ملكه و نيز [ فرق 
  ] عدم و ملكه با سلب و ايجاب بحث كرديم ولى چون اين مطلب در جاهاى مختلف به درد مىخورد اينجا نيز توضيح مختصرى مىدهيم .\r\n\r\nتقابل سلب و ايجاب\r\nبه طورى كه گفتيم ايجاب و سلب كه در اينجا گفته مىشود ، نقيض يكديگرند و از باب تناقض است . مفاد سلب هميشه رفع ايجاب است ؛ يعنى اگر شما نسبتى را در نظر بگيريد و بعد آن نسبت را فقط رفع بكنيد اين رفع ، نقيض آن نسبت است ، سلب آن است . آن سلبى كه مىگويند نقيض ايجاب است ، يا مىگويند عدمى كه نقيض\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nايجاب است آن عدمى است كه مفادش جز رفع ايجاب مفاد ديگرى نباشد ؛ يعنى هيچ اثباتى نيست ، فقط رفع است ؛ و لهذا گفته‌اند مفاد قضيهء سالبهء حقيقيه « سلب الربط » است ؛ يعنى اوّل « زيد قائم » را تصور مىكنيم ، بعد مىگوييم : « ليس زيد بقائم » ؛ يعنى اين ارتباط را رفع مىكنيم . يك بار قيام را براى زيد اثبات مىكنيم و در « ليس زيد بقائم » قيام را از روى زيد برمىداريم و رفع مىكنيم . پس مفاد قضيهء سالبه هميشه سلب الربط است نه ربط السلب . ربط السلب آنجايى است كه خود سلب محمول قرار گيرد ، مثل اينكه بگوييم : « زيد لاقائم » . اينجا ديگر سلب الربط نيست ، ربط السلب است ؛ يعنى شما سلبى را كه « لاقائم » است ، اين عدم را ، براى زيد اثبات كرده‌ايد ، نه اينكه قيام را از زيد رفع كرده‌ايد . اينجا شما به نحوى عدم القيام را براى زيد اثبات كرده‌ايد به هر اعتبار كه هست ، يعنى زيد را متصف به عدم القيام كرده‌ايد و عدم را مانند يك صفت براى زيد اثبات كرده‌ايد . لهذا در اينجا نمىتواند زيدى وجود نداشته باشد ، در حالى كه در قضيهء « ليس زيد بقائم » مىتواند اصلًا زيدى وجود نداشته باشد ، زيرا شما ارتباط زيد به قيام را رفع مىكنيد . رفع ارتباط زيد به قيام احتياج به وجود زيد در خارج ندارد ، امّا اثبات لاقيام براى زيد احتياج به وجود زيد در خارج دارد ؛ و لهذا آن قضيه را « معدولة المحمول » مىگوييم و اين قضيه را « سالبهء محصّله » . البته مطلب ديگرى هم لازم است گفته شود و آن اينكه : متأخرين از منطقيين - يعنى بعد از بوعلى - مثل تفتازانى يا صاحب شرح مطالع در « مفاد قضيهء سالبه » با اينكه ميان سالبه و معدوله فرق مىگذارند در عين حال معمولا چنين تعبير مىكنند كه :\r\nنسبت بر دو قسم است : نسبت ايجابى و نسبت سلبى ؛ و در نسبت سلبى ، نه سلب الربط مىگويند و نه ربط السلب ، بلكه مىگويند ربط هوالسلب ؛ نه ربطالسلب است كه سلب ، ربط داشته باشد و نه سلب الربط است كه ربط ، چيزى باشد و سلب بر ربط وارد شده باشد ، بلكه « ربط هو السلب » است ؛ يعنى گفتند خود نسبت عين سلب است . در حاشيهء ملا عبد اللّه چنين آمده كه : « النسبة على قسمين : نسبة ثبوتية و نسبة سلبية » . اين [ مطلب 
  ] در منطق در خيلى از قضايا نتايج زيادى دارد كه ما مفاد [ قضيهء سالبه 
  ] را سلب الربط بدانيم يا سلب هو الربط . در منطقيين كسى چنين اشتباهى نكرده كه ربط السلب بداند . امّا در غير منطقيين ، آنهايى كه معدوله را با سالبه اشتباه مىكنند ، چنين اشتباهى هست . ولى منطقيين چنين حرفى نزده‌اند . اين در مفاد قضايا .\r\nحالا آنجايى كه ما سلب را بر موضوع حمل مىكنيم ، مثل اينكه مىگوييم : « زيد\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nلا قائم » به چه اعتبارى ما حمل مىكنيم ؟ سلب كه چيزى نيست كه محمول واقع شود . وقتى ما مىگوييم : « زيد لاقائم » يعنى زيد متصف به صفت لاقائميت است . آيا لاقائميت هم چيزى است كه عنوان يك صفت براى موصوفى باشد ؟ خود عدم از آن جهت كه عدم است معنى ندارد كه محمول از براى يك شئ واقع شود و صفت باشد . هر جا كه عدم به عنوان يك صفت بر موصوفى حمل شود به ملاك ديگرى است . مثلًا ما در باب ذات واجب الوجود يك عده صفات سلبيه اثبات مىكنيم ؛ يعنى در آنجا صفات سلبيه هست نه سلب الصفات ؛ نمىگوييم اثبات بعضى از صفات ثبوتيه و سلب بعضى از صفات ثبوتيه ، كه يك عده از صفات ثبوتيه را بايد اثبات كرد و يك عده از صفات ثبوتيه را بايد رفع كرد ؛ نه ، مىگوييم صفات ثبوتيه و صفات سلبيه . مىگويند در اينجا صفات سلبيه برمىگردد به سلب صفات سلبى ، يعنى سلب اعدام ، سلب نقائص . پس آنجا كه شما يك صفت را سلب مىكنيد ، در واقع نقيض آن صفت را اثبات كرده‌ايد .\r\nلذا مىگويند در آنجا سلب واقعى نيست ، لا سلب هناك الّا سلب السلب ؛ يعنى همهء صفات سلبيه برمىگردند به سلب السلب نه به سلب الوجود ، نه به سلب الاثبات .\r\nدر باب قضاياى معدوله كه انسان به كار مىبرد يك وقت صرف اعتبار ذهن است ، مثل « زيد لاقائم » ؛ [ در اين صورت 
  ] مانعى ندارد . ولى آنجا كه نياز اقتضا كرده و حتى عرف لغت خاص براى آن وضع مىكند چطور ؟ يعنى لغتى كه در خود لغت حرفى كه عينا اداة سلب باشد نيست ، مثل « اعمى » و « اصم » و « ابكم » كه براى امور عدمى وضع شده بدون اينكه ادات سلب در اينها اخذ شده باشد . مفاد اين كلمات مفاد سلب است .\r\nاينها در جايى گفته مىشوند كه موضوع شأنيت اتصاف به آن ملكه را دارد ولى خود آن را ندارد ؛ حالا يا اين فرد الآن شأنيت را دارد ولى لمانع آن را ندارد ؛ يا اين شأنيت را دارد امّا براى زمان بعد ، مثل اينكه « امرد » مىگوييم به اعتبار اينكه در وقت ديگر شأنيت مرودت را دارد ؛ يا گاهى شأنيت را به اعتبار « مامضى » مىگوييم ، مثل « اثرم » كه به نظرم به كسى كه دندانش افتاده مىگويند به اعتبار اينكه شأنيت آن را دارد كه در يك زمانى ، امّا زمان گذشته ، دندان داشته باشد ؛ يا اينكه اصولا شأنيت در شخص نيست و در نوع است ، مثل كور مادرزاد كه ما به او « اعمى » مىگوييم به اعتبار اينكه نوع انسان شأنيت آن را دارد . گاهى حتى نوع هم شأنيت را ندارد ، بلكه به اعتبار اينكه جنس شأنيت را دارد لغت وضع مىكنند . مثلًا به عقرب « اعمى » مىگويند به\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nاعتبار اينكه جنس حيوان صلاحيت بصير بودن را دارد . خوب ، اين مربوط به گذشته بود .\r\n\r\nتقابل تضاد\r\nدر باب تضاد كه وارد شديم گفتيم تضادى كه اينجا به حسب اصطلاح مىگويند و در باب « تقابل » مىآورند از احكام اغيار است ، يعنى امورى كه غير يكديگرند و با يكديگر در محل واحد و موضوع واحد قابل اجتماع نيستند . پس قهراً تضاد را دربارهء امورى مىگويند كه حالّ در محلى باشند . امورى كه حالّ در يك محل نيستند اصطلاحا « متضادّين » گفته نمىشود . مثلًا نمىتوانيم بگوييم اين چراغ ضد اين ضبط صوت است . ايندو نه ضدند و نه غيرضد . ضد در حالات مىآيد ، يعنى در امورى كه حالّ در محل باشند ؛ و چنان كه گفتيم ميان اجناس عاليه هيچوقت تضاد نيست ؛ يعنى مقولات عاليه با يكديگر تضاد ندارند . جوهر كه اصلًا حالّ در محلى نيست ، آن نه عرض هم با يكديگر قابل اجتماع هستند ؛ يعنى كميت از آن جهت كه كمّيت است با كيفيت از آن جهت كه كيفيت است تضاد ندارد ، و كميت و كيفيت با اضافه از آن جهت كه اضافه است تضاد ندارند ، و همهء اينها با فعل يا با انفعال و يا با جده تضاد ندارند . تضاد فقط در جايى است كه دو عرض در جنس قريب با يكديگر شركت داشته باشند و در فصل قريب با يكديگر اختلاف داشته باشند . همهء متضادهاى عالم در همين صورت است ؛ و تضادى كه در اينجا مىگويند به معنى دو امرى است كه وارد بر موضوع واحدى بشوند ؛ و « بينهما غاية الخلاف » كه مىگويند در همين جاست . « غاية الخلاف » يعنى در عين وحدت در جنس قريب ، در امر ذاتيشان كه فصل باشد با يكديگر اختلاف دارند ، كالبياض و السواد و الحلاوة و المرارة .\r\n\r\nموارد نقض : خير و شر\r\nشيخ در اينجا مسائل ديگرى را هم ذكر كرده كه مسائل مهمى نيست ولى چون ممكن است مورد نقد واقع شود در اينجا ذكر شده است . گفتيم كه اجناس با يكديگر تضاد ندارند ، انواعى كه در جنس قريب شريك‌اند و در فصل اختلاف دارند با يكديگر\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nتضاد دارند . حال اگر كسى بگويد : « خير و شر چطور ؟ خير و شر دو جنس هستند زيرا انواعى از خيرات و انواعى از شرور داريم . خير و شر حسى داريم و خير و شر عقلى داريم . شر حيوانى داريم و شر غير حيوانى . خير و شر با آنكه جنس‌اند براى انواع خيرات و شرور ، معذلك خود خير و شر از آن جهت كه خير و شر هستند با يكديگر تضاد دارند » .\r\nجواب اين است كه خير و شر اساساً رابطه‌شان تضاد نيست ، عدم و ملكه است .\r\nضدين در موردى گفته مىشود كه « امرين وجوديّين » باشد و « بينهما غاية الخلاف » باشد . امّا در مورد خير و شر ، شر برمىگردد به امر عدمى . اينكه شيئى امكان داشتن يك وجود يا كمال يك وجود را داشته باشد و آن را نداشته باشد و يا اينكه داشته باشد و به علتى آن را فاقد بشود ، اين را « شر » مىگوييم ؛ و نيز يك امر وجودى كه منشأ شر در ديگرى بشود به او « شر » مىگوييم . مثلًا وقتى طوفان مىآيد منشأ قطع اشجار مىشود يعنى اين شر را در آنها ايجاد مىكند و موجب عدم مىشود . و با و طاعون را ما « شر » مىناميم به اعتبار اينكه منشأ فقدانات در اشياء ديگر مىگردند . ماهيت شر در آخر به امر عدمى برمىگردد . پس نسبت خير و شر نسبت عدم و ملكه است ، و سلب و ايجاب نيست ، چون هر عدم‌الخيرى را شر نمىگويند . مثلًا اين ديوار كه فاقد قوهء نطق است ، نداشتن نطق برايش شر نيست . شيئى كه ظرفيت وجوديش داشتن كمالى را اقتضا نمىكند ، نداشتن آن كمال را شر نمىگويند ؛ و لهذا موجودات دانى كه كمالات عالى را ندارند ، مثلًا طبيعت كمالات نفس را ندارند و نفس كمالات عقل را ندارد و عقل كمالات ذات بارى را ندارد ، به اينها شر گفته نمىشود . شر در جايى گفته مىشود كه شأنيّتى در كار باشد . در عرف و غير عرف هر دو چنين است .\r\n\r\nلذت و الم\r\nمسألهء راحت و الم ( به تعبير شيخ ) نيز چنين است . مقصود از « راحت » در اينجا لذت است ، نه راحت به معناى عدم الألم . البته لذت و الم با خير و شر اين تفاوت را دارند كه لذت و الم هر دو كيفيت نفسانى هستند . شيخ مىگويد ما لذت و الم را از آن جهت كه يك كيفيت خوشايند يا بدايند مىباشند ، لذت و الم نمىناميم ، يعنى صفت ذاتى لذت و الم خوشايندى و بدايندى نيست ، صفت ذاتيشان اين است كه داخل در\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nمقولهء كيف هستند و از خودشان جنس و فصل عليحده‌اى دارند . از اين جهت اگر ما نگاه كنيم بايد تحليل شود كه اينها دو جنس هستند يا دو نوع ؛ و خواهيم ديد كه اينها انواع هستند نه اجناس . پس شما نمىتوانيد نقض كنيد كه اينها در عين اينكه جنس هستند با يكديگر تضاد دارند .\r\n\r\nموافق و مخالف\r\n« موافق » و « مخالف » نيز چنين است . بعضى خيال كرده‌اند كه « موافق » و « مخالف » دو مفهوم متضادند ، دو مفهومى كه جنس مفاهيم ديگر نيز هستند ، يعنى در عين اينكه جنس‌اند متضاد نيز مىباشند ، انواع موافقها و انواع مخالفها داريم . شيخ مىگويد : در اين موارد ، اين افراد ميان عرضى و ذاتى اشتباه كرده‌اند . اينها خيال كرده‌اند « موافق » و « مخالف » دو عنوان و دو ماهيت جنسى هستند براى انواع خودشان ؛ در صورتى كه نسبت اينها به افرادشان نظير نسبت ابيض است به افراد خودش ( اين تعبير را شيخ نكرده است ولى ما به عنوان مثال مىگوييم ) . ابيض ذاتى افراد خودش نيست ، يعنى از قبيل نسبت حيوان با افرادش نمىباشد . و لهذا مقولات متعدد تحت عنوان « موافق » و « مخالف » جمع مىشوند . مثلًا دو كيفيت ممكن است با يكديگر موافق باشند و ممكن است مخالف باشند ؛ دو اضافه ممكن است با يكديگر موافق يا مخالف باشند ؛ دو جوهر ممكن است با يكديگر موافق يا مخالف باشند . پس اگر دو مفهومى در مورد [ مقولات 
  ] مختلف صدق كند دليل بر اين است كه نسبت به افراد خودشان عرضى هستند نه ذاتى . پس اينها جنس نيستند كه بگوييم در عين حال بينشان تضاد هم هست . حق اين است كه اينها دو امر متضايفند و تقابلشان از قبيل تقابل ابوّت و بنوّت است ( البته شيخ اين مطلب را در اينجا نمىگويد ) . شيخ در اينجا از نظر عبارت خيلى شرح و بسط مىدهد و مثالها ذكر مىكند كه ديگر مهم نيست .\r\nپس قاعده‌اى كه ما ذكر كرديم كه در تضاد شرط اين است كه دو امرى باشند كه بخواهند حالّ در موضوع واحد شوند و شأنيت حلول در موضوع واحد را داشته باشند و در جنس قريب با يكديگر شركت داشته باشند و اختلافشان در فصل قريب باشد ، با چنين مثالهايى نقض نمىشود .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nفضيلت و رذيلت\r\nشيخ مثالهايى اخلاقى نيز ذكر مىكند . در علم اخلاق اين حرف از ارسطو رسيده است كه « اخلاق فاضله حد وسط ميان دو خلق افراط و تفريط است » و اصلى درست كرده‌اند كه تمام صفات اخلاقى تحت « عدالت » جمع مىشوند . اين امر در كتب اخلاقى قديمى خودمان كه اخلاق فلسفى را بيان مىكنند آمده است ، نه كتب اخلاقى عرفانى يا حديثى ؛ البته كتب اخلاقى فلسفى مثل طهارة الأعراق ابن مسكويه و جامع السعادات نراقى كه بر همان اساس ، ملكات اخلاقى را تحليل كرده‌اند . پس اينها مدعى هستند كه تمام صفات اخلاقى تحت عدالت جمع مىشوند ، به اين معنا كه - همانطور كه ارسطو گفته - هر قوه‌اى از قوا يك حد اعتدالى دارد كه بايد در آن حد اعتدال خودش باقى بماند ؛ اگر از آن حد اعتدال زيادتر برود افراط است و كمتر از آن تفريط ؛ و در هر دو صورت ، صفت رذيلت است ؛ و در حد وسط صفت فضيلت است .\r\nمثلًا شما « شجاعت » را فرض كنيد . مىگويد اين صفت حد وسط است ميان « تهوّر » - كه افراط است در القاء نفس به مهالك - و « جبن » . هم تهور رذيلت است و هم جبن . يا مثلًا عفت . مىگويد « عفت » حد وسط و حد اعتدال است ميان « شره » - كه افراط در شهوترانى است - و « خمود » . بنابراين ، اينها مىخواهند هر صفت فاضله‌اى را برگردانند به حد وسطى ميان افراط يك قوه و تفريط همان قوه . البته در اين جاها ما گاهى به صفاتى برخورد مىكنيم كه معلوم نيست آن صفات را آيا با حد وسط مىتوان توجيه كرد يا نه ؛ و اين خود در بعضى از موارد مسأله‌اى است . قبلًا افلاطون چنين حرفى را در باب عدالت گفته بود ولى او عدالت را به معناى موزونيّت مجموع قواى انسان به كار برده بود ؛ يعنى براى هر قوه‌اى نسبت به قوهء ديگر حقّى قائل شده و گفته است كه عدالت عبارت است از اينكه هر قوه‌اى به آن حق و بهره‌اى كه دارد - نه كمتر و نه بيشتر - برسد . آنوقت عدالت را صفت مجموع قوا گرفته است . ولى در اين تعبير ارسطو هر قوه‌اى خودش يا عادل است يا عادل نيست . اين ، اساس اين سخنان در علم اخلاق بوده است .\r\nايراد گرفته‌اند كه در ميان صفات اخلاقى ، تضادى برقرار است ؛ در حالى كه آن تضادى كه در علم اخلاق مىگويند با آنچه كه در فلسفه تعريف مىكنند كه دو صفتى\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nباشند كه در جنس قريب با يكديگر شركت داشته باشند [ و در فصل قريب اختلاف ، 
  ] تطبيق نمىكند . خود آن دو صفت متضاد [ دو 
  ] جنس هستند و با يكديگر اختلاف دارند و يا اگر يك جنس هستند و با هم اختلاف دارند اختلافشان در فصل قريب نيست .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\nادامهء بحث تقابل - توضيح تقابل و تضاد\r\nعرض كرديم كه به مناسبت هوهويت و كثرت ، مسألهء غيريت و تقابل را به ميان آوردند . در جاى ديگر ، از تقابل مفصل بحث كرده‌اند ولى اينجا فقط راجع به تضاد مقدارى زيادتر بحث كرديم . حالا من روح بحث تضاد و آنچه را كه در اينجا دربارهء اجتماع ضدين مىگويند بحث مىكنم .\r\nيك وقت تضاد به معناى صرف تزاحم دو چيز بعد از وجود پيدا كردن است ، يعنى اثر يكديگر را خنثى مىكنند ، مثل اينكه با يكديگر حالت جنگ دارند . امروزه بيشتر وقتى از تضاد مىگويند مقصودشان اين اصطلاح است . مثل مسألهء سمّ و ضد سمّ . وقتى كه ضد سم آمد اثر سم را خنثى مىكند . خود سمّ نيز كه نوعى خاص مثلًا تركيب از اسيد است وقتى در امعاء و احشاء انسان قرار بگيرد تضادى با آنها دارد ، نوعى عدم موافقت و عدم ملايمت . يا مثل اينكه مىگوييم آب و آتش با يكديگر تضاد دارند ؛ يعنى آب و آتش هر دو موجودى هستند كه با يكديگر توافق ندارند ، نوعى عدم توافق ميان اينهاست . اين نوع تضاد در اينجا مطرح نيست .\r\n[ ممكن است گفته شود 
  ] تضادى كه در اينجا مطرح است در واقع چنين است كه اگر جنسى داشته باشيم كه اين جنس نيازمند به فصلى باشد نمىتواند در آن واحد داراى دو فصل باشد . مثلًا « حيوان » نمىتواند در آن واحد هم حيوان ناطق باشد و\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nفصل « ناطق » را داشته باشد و هم فصل ديگرى داشته باشد ؛ و اگر چنين شود معنايش اين است كه شئ در آن واحد داراى دو ذات باشد ؛ يعنى در عين اينكه خودش خودش است ، دو شئ باشد ؛ هم يك شئ باشد به اعتبار اينكه يك ماهيت است ، و هم دو شئ باشد . مسألهء تضاد در اينجا به اين صورت هم مطرح نشده ، چون امرى مسلّم است .\r\nصورت ديگر اين است كه مىگويند : يك ماده در آن واحد دو صورت هم عرض را قبول نمىكند . مثلًا يك ماده - به قول قدما - مىتواند گاهى آب و گاهى هوا باشد امّا نمىتواند در آن واحد هم آب باشد و هم هوا ، هم صورت مائى داشته باشد و هم صورت هوايى . اين هم در اينجا مطرح نيست . امّا از همين جا مطلب ديگرى سرچشمه مىگيرد و آن اين است : اگر ما جوهرى داشته باشيم و اين جوهر بخواهد متصف به صفاتى شود ، آيا صفتها با يكديگر تقابل دارند يا نه ؟ ذاتى را در نظر بگيريد كه بخواهيد آن را متصف به اوصافى كنيد . مانعى ندارد كه اين ذات متصف به اوصافى شود مگر اينكه آن اوصاف نسبتشان با يكديگر نسبت تناقض باشد ، يعنى يكى ايجاب باشد و ديگرى سلب ، يا نسبت عدم و ملكه باشد كه اين هم همان ايجاب و سلب است با يك قيد خاص ، يا نسبت تضايف باشد و يا نسبت تضاد . الآن بحث در يك چنين چيزى است . ذاتى مىخواهد متصف به اوصافى شود كه آن اوصاف نسبتشان با يكديگر نه نسبت ايجاب و سلب و نه عدم و ملكه و نه تضايف است . مىگوييم : نوع ديگرى از نسبت هست كه آن هم محال است . آن نوع ديگر تضاد است . يك ذات در آن واحد متصف به دو صفت متضاد از حيثيت واحده نمىشود . مقصود ما از « دو صفت متضاد » چيست ؟ مقصود ما در اينجا دو صفتى است كه در جنس قريب با يكديگر شركت داشته باشند و در فصل قريب با يكديگر اختلاف داشته باشند . اين دو صفت اگر از نوع موجبه و سالبه و يا از نوع عدم و ملكه و يا از نوع تضايف نباشند فقط در اين صورت است كه اجتماعشان محال است ؛ يعنى اين دو صفت از يك جنس باشند و اختلافشان فقط در فصل باشد . محال است كه ذات واحد در آن واحد به دو صفتى متصف شود كه هر دو وجودى است - نه دو وجودى متضايف يا يكى وجودى و ديگرى عدمى كه داخل در سلب و ايجاب شوند - و در جنس قريب با يكديگر شركت دارند و اختلافشان در فصول است ، يعنى دو فصل دارند .\r\nبنابراين اگر ما از اين چهار صورت بگذريم هيچ تمانعى براى موصوفات از جهت گرفتن اوصاف و احكام مختلف در عالم نيست . ما مىآييم و اشياء را - چنان كه\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nدسته بندى كرده‌اند - به مقولات دهگانه دسته‌بندى مىكنيم ؛ يك مقوله جوهر و نه مقوله عرض . اين مقولات با اينكه از يكديگر جدا هستند ، يعنى از نظر ذاتيات هيچ وجه اشتراكى ميانشان نيست ، ولى از نظر اجتماع در وجود هيچ ابائى ندارند . هيچ ابائى ندارد كه در شئ واحد و از حيث واحد هم كمّيت جمع شود و هم كيفيت ، هم اضافه هم فعل هم انفعال ، هم جده و هم همهء اينها . تحت هر مقوله‌اى صدها هزار ماهيت و ذات ممكن است گنجانده شده باشد . هنوز همهء انواع اشياء را كسى پيدا نكرده كه به همهء ماهيات دست يابيم . ما انواع گياهان را به دست نياورده‌ايم . اگر كشفشان درست باشد مىگويند سيصد هزار نوع گياه به دست آمده است . انواع حيوانات را كسى هنوز نمىداند چقدر است . شايد صدها هزار نوع حيوان وجود داشته باشد ، يعنى صدها هزار ماهيت حيوانى . انواع جمادات و مركّبات را هم كسى نمىداند كه چندتاست .\r\nشايد صدها هزار انواع جمادى داشته باشيم ، يعنى صدها هزار ماهيت جمادى . و حتى هنوز كسى انواع بسائط را به طور دقيق احصاء نكرده كه چقدر است . قدما خيال مىكردند كه انواع بسائط از چهار تا بيشتر نيست ؛ يعنى مىگفتند چهار ماهيت بسيط بيشتر نداريم . بعد معلوم شد كه اينطور نيست . اولا آنها را كه اينها بسيط مىدانستند بسيط نيست و تازه بسيطهايى هم كه به دست آمده تا حدود صدتاى آن معلوم شده .\r\nكسى چه مىداند شايد تا صد سال ديگر صدتاى ديگر هم به دست آيد . پس كسى نمىتواند ادعا كند كه انواع ماهيتها را احصاء كرده است . حالا اگر صد ميليون ماهيت هم در عالم داشته باشيم ، به حسب استقراء داخل در همين ده مقوله‌اند . اجتماع اين مقولات با يكديگر - مخصوصا اجتماع نه مقولهء عرضى - در محل واحد هيچ مانعى ندارد . حالا « عدم و ملكه » و « ايجاب و سلب » داخل در مقولات نيستند ولى اگر از نوع متضايفين يا متضادين باشند داخل در مقولات مىباشند . متضادين يعنى دو ماهيتى كه در جنس قريب شركت دارند و در فصل قريب اختلاف دارند . [ اينها محال است كه با هم در محل واحد جمع شوند . 
  ] فلاسفه برهانى بر محال بودن اجتماع ضدين اقامه نمىكنند . آيا اصلًا احتياجى به اقامهء برهان دارد يا احتياجى نيست و از بديهيات اوليه است ؟ اين اتفاقاً نقصى است در بيانها ، در باب اجتماع نقيضين مىگويند كه بديهى است و نه تنها برهان اقامه نمىكنند بلكه تصريح مىكنند كه اين جزء مبادى براهين است و بديهى اوّلى است و نيازمند به برهان نيست و هر برهانى به اين نيازمند است . اين روشن و درست است . راجع به اينكه چرا عدم و ملكه با يكديگر\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nتقابل دارند نيز برهان اقامه نمىكنند ولى همين قدر كه مىگويند عدم و ملكه همان سلب و ايجاب است با قيد خاص ، مشخص مىكند كه همان ملاكى كه در باب امتناع اجتماع ايجاب و سلب هست در امتناع اجتماع عدم و ملكه هم هست . امّا در باب تضاد نه برهان اقامه مىكنند و نه تصريح مىكنند كه اين بديهى و بىنياز از برهان است ، و حال آنكه بديهى هم نيست و نيازمند به برهان است . همين قدر مىگويند كه وجود هر ضدى ملازم است با عدم ضد ديگر ؛ يعنى بازگشت تضاد به تناقض است ، به اين معنا كه هر ضدى مستلزم عدم ضد ديگر است . ولى اين مثل اصل خود متضادين است كه چرا اجتماعشان محال است ؟ چه رمزى در كار است كه مثلًا يك جسم نمىتواند در آن واحد هم مكعب باشد هم كره ؟ مىگوييد وجود كره مستلزم نبودن مكعب است و وجود مكعب مستلزم نبودن كره . چرا مستلزم عدم است ؟ برهان اين مطلب چيست ؟ آيا برهان دارد يا مىگوييد امرى بديهى است ؟ نه مىگويند بديهى است و نه برهان اقامه مىكنند .\r\n\r\nبرهان بر عدم اجتماع ضدين\r\nظاهراً اگر كسى بخواهد برهانى اقامه كند چنين است كه لازم مىآيد يك جنس در آن واحد دو فصل داشته باشد ، و با توجه به طبيعت جنس و رابطهء آن با فصل كه رابطهء « او بودن » است [ در آن واحد نمىتواند دو فصل قبول كند 
  ] ؛ يعنى وقتى مىگوييم « حيوان ناطق » معنايش اين نيست كه حيوان يك ضميمه قبول كرده كه « ناطق » باشد و بتواند يك ضميمهء ديگر هم قبول كند ، يك جنس باشد كه در آن واحد دو ضميمه قبول كند ؛ نه ، همانطور كه خودشان مىگويند جنس منغمر در فصل است .\r\nحيوان ناطق يعنى حيوانى كه عين ناطق است و از ناطق استخراج مىشود ؛ در واقع همان ناطق است كه از آن ، حيوان هم انتزاع مىشود . در اين صورت ديگر نمىشود كه يك جنس در آن واحد هم ناطق باشد هم غير ناطق ، و نمىشود كه يك شئ نامتعيّن هم به اين تعيّن متعيّن باشد و هم به آن تعيّن . اين معنايش اين است كه يك واحد در عين اينكه واحد است كثير باشد . از اين جهت است كه مىشود بر اين مطلب اقامهء برهان كرد .\r\nدر باب ماده هم همين گونه است . مادهء واحده در خارج در آن واحد نمىتواند دو\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nصورت پيدا كند ، زيرا رابطهء ماده و صورت هم در واقع رابطهء هوهويت است ، رابطهء اين اويى است . وقتى اين ماده متصور به اين صورت شده معنايش اين نيست كه اين صورت را در كنار خودش دارد و مىتواند صورت ديگر هم در كنارش داشته باشد ؛ معنايش اين است كه ماده اين صورت شده است ، اين او شده است . وقتى ما مىگوييم « نطفه انسان شده است » معنايش اين نيست كه نطفه در همان حال كه نطفه است صورت انسانيت را هم در كنار خودش دارد ؛ بلكه نطفه انسان شده است . حالا همين ماده نمىتواند در عين اينكه انسان شده يك واقعيت ديگرى هم كه ماهيتش غير انسان است شده باشد ، كه اگر چنين شود معنايش اين است كه خودش در عين اينكه واحد است كثير باشد .\r\nدر باب اعراض هم عين همين مطلب است . اين را درست توجه بفرماييد .\r\nموضوع كه عرض را قبول مىكند ، موضوع به منزلهء ماده است براى عرض و عرض به منزلهء صورت است ؛ لذا در بعضى اصطلاحات كلمهء « صورت » را در همين موارد اطلاق مىكنند . حال اگر يك قسمت مادهء خاص و يك جسم خاص كه سفيد است بخواهد سياه باشد ، يعنى هم سفيد باشد و هم سياه ، دوباره همان حكم را دارد كه مادهء واحد در آن واحد هم آن صورت شده باشد هم اين صورت ؛ يعنى مىخواهم بگويم نوعى « او شدن » در موضوع و عرض هم هست ، به اين معنا كه اگر چه ما مىگوييم كه عرض به موضوع ضميمه مىشود و نسبت عرض به موضوع معمولا نسبت انضمام است ، ولى در عين حال عرض يك مرتبه‌اى از مراتب موضوع است . انضمام به اين معنا كه شيئى را كنار شئ ديگر گذاشته باشند بدون اينكه يك وحدت واقعى در كار باشد اصلًا معنى ندارد ؛ و لهذا مكرر گفته‌ايم كه نه تنها تركيب ماده و صورت تركيب اتحادى است نه انضمامى ، حتى تركيب موضوع و عرض هم تركيبى است به نوعى اتحاد . البته اتحاد اينجا با اتحاد آنجا فرق دارد . فرقشان اين است كه تركيب ماده و صورت در يك مقام و اين در مقام ديگرى است . در عين حال در تركيب موضوع و عرض يك نوع وحدت هست ؛ يعنى وقتى كه جسم سفيد مىشود معنايش اين است كه جسم مانند يك ماده صورت سفيدى را مىپذيرد ، اين او شده است ، سفيد شده است ؛ و نمىتواند در آن واحد خودش دوتا باشد ؛ اگر يك عرض ديگر هم كه غير از اين است و به منزلهء صورت ديگرى است بخواهد در حيثيت واحد عارض بر همان ماده شود محال است ، زيرا اگر دو عرض در جنس با يكديگر متحد نباشند مىتوانند در شئ واحد جمع شوند :\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nيك شئ هم مىتواند سفيد باشد و هم شيرين . شيرينى و سفيدى چون از دو جنس هستند با يكديگر تضاد ندارند . و نيز جسم مىتواند هم شيرين باشد و هم كروى ، يا هم شيرين باشد و هم مكعب . اينها به چه علت است ؟ علتش اين است كه وقتى جنس مختلف شد حيثيت در واقع مختلف مىشود و مثل اين است كه ماده مختلف مىشود .\r\nاين يعنى چه ؟ يعنى اينكه اين جسم از آن حيث كه شيرين مىشود غير اين جسم است از آن حيث كه سفيد مىشود ؛ يعنى استعدادش براى سفيدى غير از استعدادش براى شيرينى است ، پس آن ماده‌اى كه با شيرينى متحد مىشود غير از ماده‌اى است كه با سفيدى متحد مىشود ، آن حيثيتى كه بخواهد سفيد شود غير از حيثيتى است كه بخواهد شيرين شود . به همين جهت مىگوييم آنجا كه تضاد برقرار است ، در جنس با يكديگر شريكند يعنى در واقع در ماده شريكند ، ولى اينجا در جنس شريك نيستند . اين بحثى است كه اينها در باب اجتماع ضدين آورده‌اند ، آن ضدّينى كه اصطلاحا آن را از متقابلين مىشمارند . پس روح مطلب در مورد اين ضدين كه اجتماعشان را محال دانسته‌اند برمىگردد به اينكه مادهء واحد از حيثيت واحد نمىتواند دو صورت مختلف را بپذيرد . حتى در باب اعراض هم بازگشت مطلب در آخر به همين است كه مادهء واحد از حيثيت واحد دو صورت مختلف را نمىتواند بپذيرد . امّا اين اصطلاح را در باب جواهر ندارند و مطلب را به اين صورت بيان نمىكنند . در باب جواهر مثلًا تضاد را به كار نمىبرند و نمىگويند كه مثلًا آب با هوا يا آب با آتش متقابلين هستند از باب اينكه مادهء واحد در آن واحد نمىتواند دو صورت را بپذيرد ، زيرا در مورد قبلى ماده استقلال ندارد ولى در اينجا ماده استقلال دارد . در مورد قبل ، ماده عين صورت است و اصلًا فرض اجتماعش هم يك فرض بىمعنى است ، ولى در اينجا چون ماده استقلال دارد و موضوع ، محلّ مستغنى است فرض اجتماع لااقل مىشود . اين اصل بحث .\r\nشيخ يك سلسله بحثهاى استطرادى ديگر را در اينجا مطرح كرده است . آقايان گفته‌اند : « ميان اجناس متضاد تضاد نيست ، چه اجناس بعيده و چه اجناس قريبه . متضادها هميشه انواع هستند كه در جنس قريب با يكديگر شريك‌اند » . ماده نقضهايى ذكر كرده‌اند كه مثلًا در مورد خير و شر چه مىگوييد ؟ خير و شر دو جنسند و تحت اينها انواعى هست با اينكه ايندو متضادند .\r\nجواب مىدهند كه اولًا خير و شر جنس نيستند . ثانياً فرضاً هم كه جنس باشند تقابلشان تقابل تضاد نيست چون وجوديّين نيستند ، يكى وجودى و ديگرى عدمى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nاست .\r\nماده نقض ديگرى ذكر مىكنند كه مثلًا شجاعت و جبن ضدين هستند و حال اينكه جنس آنها هم ضدين مىباشند . گفته شده كه تضاد هميشه ميان انواع است و حال آنكه اينها [ اجناس هستند . 
  ] اين را چه مىگوييد ؟ شجاعت و جبن با هم ضدند و جنس هر دو يعنى فضيلت و رذيلت نيز با هم تضاد دارند در حالى كه تحت جنس واحد نيستند . پس چطور شما گفتيد ضدين بايد تحت يك جنس باشند ؟\r\nاينها يك سرى اشكالات بى سرو ته و حساب نشده و تحليل نشده است . چون ماهيت اين حرفها را تحليل نكرده‌اند چنين حرفهايى زده‌اند .\r\nجواب مىدهيم كه وقتى مىگوييم شجاعت فضيلت است و جبن رذيلت ، فضيلت و رذيلت دو ماهيت نيستند كه تحت آنها انواعى باشد ، بلكه اينها يك سلسله معانى اعتبارى هستند كه در علوم عملى اعتبار شده‌اند . اگر بخواهيم فضيلت را تعريف كنيم ، به چه مىتوانيم تعريف كنيم ؟ فضيلت يعنى آن چيزى كه خوب است باشد و بايد باشد . اين « خوب است » و « بايد » مفاهيم اعتبارى ذهن ماست . رذيلت يعنى آن چيزى كه خوب نيست و نبايد باشد . اين هم يك مفهوم اعتبارى است . البته شيخ اين مطلب را تصريح نمىكند ولى مطلب همين جور است . شيخ جهت مطلب را نمىگويد ، همين قدر مىگويد كه اينها جنس نيستند . ما صدها مفهوم اعتبارى داريم كه چون اعتبارى هستند داخل در هيچ مقوله‌اى نيستند ، يعنى دون المقولات هستند .\r\nما مقولات را در ماهيات مىگوييم و ماهيات نيز همان حقايق‌اند يعنى امورى هستند كه در خارج متلبّس به وجود هستند . اعتبار را ذهن انسان مىكند . و الّا شما مىتوانيد بگوييد : شجاعت تحت عنوان « حسن » داخل است و تهوّر تحت عنوان « قبيح » . حسن و قبيح با يكديگر تضاد دارند ، شجاعت و جبن هم با يكديگر تضاد دارند ؛ دو نوع تضاد دارند ، دو جنس هم تضاد دارند .\r\nجوابش اين است كه « حسن » و « قبيح » نيز مفاهيم اعتبارى است و در علوم عملى به كار مىرود نه در علوم نظرى . فرق امور اعتبارى و امور نظرى اين است كه مفاهيم نظرى بر اشياء از آن جهت كه اشياء هستند يعنى وجود دارند منطبق مىشود ، امّا مفاهيم عملى مفاهيمى است كه ذهن اعتبار مىكند . ذهن امر و نهى و بايد و نبايد را براى خودش اعتبار مىكند ، بعد يك سلسله مفاهيم ديگر از اين بايدها و نبايدها مىسازد مانند مفهوم خوب ، بد ، حسن ، قبيح ، فضيلت ، رذيلت و از اين قبيل مفاهيم .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nشيخ مىگويد : اولا فضيلت و رذيلت جنس شجاعت و جبن نيستند « 1 » . اگر بخواهيم در اين موارد جنس را به دست آوريم بايد ببينيم مثلًا شجاعت از چه مقوله‌اى است ؟ كه از مقولهء كيفيت است . بعد ببينيم جبن از چه مقوله‌اى است ؟ آيا جبن هم از مقولهء كيف است ؟ آيا هر دو از كيفيات نفسانيه هستند ؟ آيا در جنس قريب با يكديگر شركت دارند ؟ آيا بينهما غاية الخلاف هست يا نيست ؟ ( چون شرط مىكنند كه بين آنها غاية الخلاف باشد ) . اگر چنين شرايطى بود مىگوييم اينها ضدين هستند ، و اگر نبود ضدين محسوب نمىشوند . ولى به هر حال ، اگر به اينها ضدين هم بگوييم - و چنان كه بعد مىآيد نخواهيم گفت - جنس آنها فضيلت و رذيلت نيست ، كيفيت خاص نفسانى است ، و كيفيات نفسانى كه با يكديگر جنگ و تضاد ندارند . فضيلت و رذيلت با هم ناسازگارند نه كيفيت نفسانى كه جنس مشترك آن دو است .\r\nنه تنها مىگوييم بين شجاعت و تهور يا جبن تضاد نيست ، بلكه در عين حال نوعى مشابهت ميان آنهاست . ببينيد ! يك اصل ديگر را بايد ذكر كنم :\r\n\r\nضدّ واحد\r\nآيا ضد واحد ، واحد است يا ممكن است كه ضد واحد كثير باشد ؟ يعنى آيا يك شئ مىتواند چند ضد داشته باشد ؟ در باب نقيض شك نداريم كه هر شئ يك نقيض بيشتر ندارد . در باب اضداد چطور ؟ آيا يك شئ مىتواند در آن واحد چند ضد داشته\r\n\r\n\r\n\r\n\r\n","description":"","footnote":"\r\n( 1 ) . سؤال : . . .\r\nجواب : همان است ، بله ، خود عمل انسان تحت اختيار انسان است ، ولى بعد براى اينكه عمل را آنچنان كه عقل مىگويد بجا بياورد يك رابطهء بايدى ميان خودش و آن عمل برقرار مىكند و مىگويد اين عمل بايد آنچنان به وجود بيايد يا كلا اين عمل بايد به وجود بيايد و فلان عمل نبايد به وجود بيايد . بعد آن عملى كه عقل حكم مىكند به وجود بيايد خود داراى ماهيتى مىباشد ، امّا از جهت حكم عقل و به اعتبار اينكه « بايد » روى آن آمده عنوان « فضيلت » به خودش مىگيرد .\r\nسؤال : . . .\r\nجواب : اوّل است بدون شك ، و لهذا جزء مشهورات است ، و به همين جهت فلاسفه بر متكلمين ايراد مىگيرند كه چرا مبادى حسن و قبح را در مبادى برهان اخذ مىكنند . اينها از مفاهيم مشهورى و اعتبارى است . عنوان « بايد » را ذهن اختراع مىكند و روى فعلى مىآورد و مىگويد اين فعل بايد انجام شود ، كه در اين صورت اسمش را « فضيلت » مىگذارند ؛ و آن فعلى كه ذهن عنوان « نبايد » رويش گذاشت « رذيلت » مىشود .\r\n","page_name":" 500 ","page_number":500},
  {"content":"\r\n\r\nباشد ؟ معلوم است ، ما مىگوييم مىتواند . مثلًا مىگوييم ضد سفيدى هم سياهى است و هم سرخى و هم بنفش . آيا ضد واحد واحد است ؟ اينها مدعى هستند كه ضد واحد ، واحد است . اگر يك شئ اضداد مختلف داشته باشد لااقل از جهت واحد نيست .\r\nبنابراين مانعى ندارد كه يك شئ از چند جهت چند ضد داشته باشد . مثلًا اين شئ از اين جهت كه داخل در اين ماهيت است ، در واقع آن شئ نيست و از اين جهت يك ضد دارد ؛ و همين شئ از حيث عرض ديگرش داخل در ماهيت ديگرى است و ضد ديگرى دارد ؛ ولى از حيثيت واحد نمىتواند چند ضد داشته باشد ؛ چرا ؟ مىگويند براى اينكه اگر ما يك شئ داشته باشيم و كثرتى بخواهد ضد اين باشد ، سؤال مىكنيم آيا همهء آنها از حيث واحد ضد اين شئ هستند يا نه ؟ اگر از يك حيث باشد كه ديگر كثير نيستند ، همه يك ضدند ؛ و اگر از حيث واحد نباشد لازم است كه در خود شئ هم حيثيات كثيره باشد ، در حالى كه فرض اين است كه خودش را واحد در نظر گرفته‌ايم . پس چنين چيزى ممكن نيست .\r\nبنابراين مىگويند مواردى را كه ما مىبينيم يك شئ اضداد كثير دارد ، اشتباه است كه اينها را « اضداد » بناميم . دو طرف اين اضداد با يكديگر ضدند و بقيه هميشه حد وسطاند . در اين موارد كه شما مىبينيد شيئى اضداد زيادى دارد بايد بدانيد كه اضداد ، دو شيئى هستند كه در دو طرف قرار گرفته‌اند و بقيه را كه شما خيال مىكنيد اضداد هستند ، در واقع حد وسطى هستند ميان آن دو كه اين حد وسط چيزى از اين ضد دارد و چيزى از آن . اينها « رنگ » را مثال زده‌اند و با برهان فلسفى آن را بيان مىكنند امّا با حرفى كه امروز راجع به رنگها مىگويند تا حدى مىتواند تطبيق كند . اينها معتقد بودند كه رنگها همه اضداد يكديگر نيستند . در ميان رنگها فقط دو رنگ سفيدى و سياهى ضد هم مىباشند . اضداد ديگر مخلوطى از اين دو رنگ هستند ، حد وسطى ميان اينها هستند و چون حد وسط هستند مشابهتى با هر يك از دو طرف دارند . مثلًا معتقد بودند كه قرمزى تركيبى است از سفيدى و سياهى ، يعنى چيزى از سفيدى و چيزى از سياهى به نحو خاصى در قرمزى هست ، و بنابراين بين قرمزى و سفيدى نهايت تباعد و اختلاف نيست ؛ بين سياهى و قرمزى همچنين است . اين حد وسطها ضد دو طرف شمرده نمىشوند ، اينها مخلوطى هستند از مغايرت و مشابهت . در باب جبن و تهور و شجاعت هم همين اعتقاد را دارند و مىگويند : تضاد ميان تهوّر و جبن است . اينها دو كيفيت نفسانى متضادند . امّا شجاعت متوسط ميان تهور و جبن است ؛\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nيعنى چيزى از جبن در شجاعت وجود دارد و چيزى از تهور . لهذا نقطهء مقابل شجاعت « لاشجاعت » است ( يعنى شجاعت نقيض دارد امّا ضد ندارد ) ، لا شجاعت هم يا جبن است يا تهور . پس اين نقض هم كه در اينجا گفته‌اند شجاعت دو ضد دارد ، يكى جبن و ديگرى تهور ، درست نيست . مىگويند هر جا كه افراط و تفريط و حد وسطى هست ، تضاد ميان دو طرف افراط و تفريط است و حد وسط در واقع مخلوطى از دو طرف متضاد است . اين هم يك مسأله .\r\nيك سلسله مسائل جزئى ديگر هم در باب تضاد هست كه چون مهم نيست بدان نمىپردازيم . از هفتهء آينده به بحث « مثل افلاطونى » مىرسيم كه انشاء اللّه بحث را ادامه مىدهيم .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nفصل دوم\r\n\r\nمثل افلاطونى\r\nفصل فى اقتصاص مذاهب الحكماء الأقدمين فى المثل و مبادئ التعليميات و السبب الداعى الى ذلك و بيان أصل الجهل الّذى وقع لهم حتّى زاغوا لأجله .\r\nقدحان لنا أن نتجرّد لمناقضة آراء قيلت فى الصور و التعليميات و المبادئ المفارقة و الكلّيات مخالفة لأصولنا الّتى قد قرّرناها ، و إن كان فى صحّة ما قلناه و إعطائنا القوانين الّتى أعطيناها تنبيه للمستبصر على حلّ جميع شبههم و إفسادها و مناقضات مذاهبهم ، لكنّا مستظهرون به تكليف ذلك بأنفسنا لما نرجو أن يجرى فى ذلك من فوائد نذكرها فى خلال مقاوماتنا إيّا هم يكون قد ذهب علينا فيما قدّمناه و شرحناه .\r\nدو فصلى كه در پيش داريم مربوط به آن چيزى است كه آن را به نام « مثل افلاطونيه » مىنامند . بحثى است كه اگر مقدارى بسط داده شود سزاوار است . صورت سادهء مطلب اين است كه گفته‌اند افلاطون به يك سلسله حقايق ماورائى قائل بوده است كه آن حقايق ماورائى را در زبان قديم يونانى « ايده » مىگفته‌اند و خودش هم آن را « ايده » ناميده است . لغت « ايده » يك لغت قديمى يونانى است كه در زبانهاى امروز اروپا به كار مىرود و اين كلمه را در زبان عربى به « مثال » ترجمه كرده‌اند كه جمع آن « مثل » است . حالا ، آيا اين كلمه ترجمهء رسايى هست يا نيست ، به هر حال ترجمه كرده‌اند . تفصيل مسأله بايد با مراجعه به مداركى كه در دست هست انجام گيرد .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nاجمالا آنطور كه معلوم است افلاطون آنچه را كه ما در اين عالم مشاهده مىكنيم در واقع مظهرها و سايه‌هايى از يك سلسله حقايق مىدانسته كه آن حقايق در عالم ماده و طبيعت و زمان و مكان نيستند و در عالمى مجرد از زمان و مكان هستند و حقايقى جاويد هستند يعنى فانى و زايل و داثر نيستند . معناى اين سخن اين است كه رابطهء آنچه كه در اينجا هست با آنچه كه در آن عالم است صرف رابطهء علت و معلولى نيست كه بگوييم آنها علت و به وجود آورندهء اينها هستند ، بلكه اساساً آنها حقيقت اينها هستند . آنچه اين نظريه را خيلى دقيق مىكند اين مطلب است كه چنين نيست كه بگوييم آنها اصلند و اينها فرع - آنچنانكه در رابطهء علت و معلول معمولا گفته مىشود - يعنى آنها چون علتند اصلند و اينها چون معلولند فرع ؛ بلكه در عين حال نوعى اتحاد و وحدت ميان اينها و آنها برقرار است ، آنها حقيقت اينها هستند و اينها رقيقهء آنها . مثل اين است كه يك شئ دو وجهه و دو طرف داشته باشد ، از يك جنبه اگر نگاه كنيم يك چيز است و از جنبهء ديگر كه نگاه كنيم چيز ديگر ، به طورى كه اگر اين را منهاى آن فرض كنيم عدم است ، چيزى نيست ، زيرا اين حقيقت بودن خودش را از آن دارد .\r\nاين درست مثل همان مثل سايه‌اى است كه خود افلاطون ذكر كرده است . اگر شخصى و سايه‌اش را داشته باشيم و ما به خود شخص توجه نداشته و متوجه سايه‌اش باشيم خيال مىكنيم كه آن سايه خودش فى حدذاته چيزى است ؛ امّا وقتى كه خود شخص را مىبينيم و به شخص توجه مىكنيم مىفهميم كه آن چيزى را كه مىديديم و خيال مىكرديم در مقابل ما حركت مىكند ، راه مىرود ، شكل دارد ، اندام دارد ، هيچ چيز نيست ، او فقط نمايانگر است و الّا خودش فى حدذاته چيزى نيست ، اصل اين است . پس عمده اين است كه رابطهء ميان آنچه در اينجا است و آنچه در آنجا است را آنقدر عميق و دقيق مىدانسته كه در واقع اثنينيّت را نمىخواسته قبول كند ، و اساساً اثنينيتى نيست و ما تعبيرى غير از اين نداريم كه مثلًا بگوييم رابطهء اينها رابطهء ظلّ و ذى الظلّ يا رابطهء صورت در آئينه است با شخص ، يا مثل رابطهء عكس است به عاكس ؛ يكى در مقابل ديگرى هيچ گونه شخصيتى ندارد . او مىگويد مردمى كه در اين عالم هستند مادامى كه به حقايق اين عالم توجه ندارند ، همين اشياء را حقيقت مىپندارند ولى وقتى كه توجه پيدا كنند و آنچه را كه در آن عالم است كشف كنند متوجه مىشوند كه آنچه در اينجا مىديدند ، هم درست بوده و هم نادرست ، هم راست\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nبوده و هم دروغ در آن واحد . چطور ؟ او چنين مثال زده است كه :\r\nاگر يك عده افرادى را از اوّل عمر در يك غارى حبس كرده باشند در حالى كه پشت اينها به دهانهء غار و روى اينها به درون غار است ؛ در بيرون غار هم آتشى باشد كه درون غار را روشن كرده باشد ؛ افراد درون غار هميشه پشتشان به بيرون غار است و هيچوقت نمىتوانند رويشان را به عقب برگردانند و اساساً خبر ندارند كه بيرونى هم هست ؛ براى آنها جهان منحصر است به همان داخل غار چون همان جا به دنيا آمده‌اند و همان جا بزرگ شده‌اند . حال اگر از بيرون غار افرادى بيايند و عبور كنند افراد درون غار سايه‌هايى را در مقابل خود در حركت مىبينند . يك وقت انسانى عبور مىكند و اينها سايهء انسانى را مىبينند . يك وقت گوسفندى رد مىشود و اينها سايهء گوسفندى را مىبينند ، شترى رد مىشود و اينها سايهء شترى را مىبينند . اينها شك نمىكنند كه آنچه در اينجا مىبينند حقيقت است . اگر بعد از مدتى اينها را آزاد كنند و به بيرون غار بيايند و از حقيقت ماجرا آگاه شوند متوجه مىشوند كه آنچه آنها مىديدند حقيقت نبوده و شبح حقيقت بوده است .\r\nامروز مثالهاى ديگر مىزنند كه اگر افلاطون در اين زمانها بود ممكن بود همين مثالها را انتخاب كند . مىگويند فرض كنيد بچه‌هايى را از كودكى در جايى بزرگ كنند كه اصلًا عالم بيرون را نبينند و در آنجا كه هستند دائما در مقابلشان يك سلسله فيلمها را نمايش دهند . اين كودكان در مقابل خودشان دريا مىبينند ، صحرا مىبينند ، جنگل مىبينند ، انسان مىبينند و خلاصه هر چيزى را كه ما در اين عالم مىبينيم آنها به صورت فيلم ببينند . اين افراد كه در يك چنين جايى هستند و چيز ديگر نمىبينند شك نمىكنند كه هر چه در آنجا مىبينند حقيقت همين است كه دارند مىبينند . بعد يك مرتبه از آنجا بيرون آورده مىشوند و به اين نكته توجه داده مىشوند كه يك چيزهاى ديگرى وجود داشته كه از روى آنها فيلم گرفته‌اند و آنچه شما مىديديد نمايش آن حقيقت بوده نه خود آن حقيقت . آنوقت مىفهمند كه هر چه مىديده‌اند هم راست بوده هم دروغ . راست بوده زيرا همه جريانهايى واقعى است ؛ جنگ است ، عروسى است ، حرف زدن است ، خنديدن است ، گريستن است ؛ همهء اينها حقيقت داشته ولى در عين حال حقيقت نداشته به اين معنا كه آنچه آنها مىديده‌اند اصالت نداشته است ؛ واقعيت داشته ، با واقع مطابق بوده ولى اصالت نداشته ، نمايش يك واقعيت بوده كه در خارج اتفاق افتاده بوده است .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nاين مطلبى است كه به نام او گفته شده است . اين مطلب بعدها در زبان عرفا به شكل ديگرى و به صورتهاى ديگرى بيان شده كه بعد بايد در مورد آن هم بحث كنيم .\r\nاوّل راجع به خود افلاطون به طور مقدماتى بحث كنيم .\r\nافلاطون چنين نظرى داشته ولى ارسطو با اين نظر افلاطون موافقت نداشته است . وقتى كه شيخ نظر افلاطون را در اينجا نقل مىكند اين نظر او را تحقير مىكند و كوچك مىشمارد و منشأ آن را افكار ناپخته‌اى مىداند كه در دورانى كه هنوز حكمت نيئه و خام بوده و هنوز نضج نگرفته بوده پيدا شده‌اند ؛ چون قبل از افلاطون و شايد از دوران فيثاغورس و امثال او اين فكرها بوده است . شيخ مىگويد : هيچ علمى از ابتدا پخته به وجود نمىآيد ؛ ابتدا نظريات خامى به وجود مىآيد و بعد تدريجا آن علم پخته مىگردد . فلسفه نيز همين جور است ؛ در ابتدا كه هنوز كامل و پخته نشده بود افكارى خام پيدا شد كه از جملهء آن افكار همين نظرياتى است كه در زمينهء « مثل » بيان شده است . شيخ ريشهء مطلب را چنين بيان كرده - و ريشهء ساده‌اى هم برايش فرض مىكند - كه : بشر علاوه بر تصور جزئى از اشياء ، تصورى كلى هم از آنها داشته است . مثلًا غير از تصور زيد و عمرو و بكر كه تصوراتى جزئى هستند تصورى كلى از انسان هم داشته است و درمىيافته كه اين تصور كلى ميان همهء افراد انسان مشترك است . بعد براى او چنين تصورى پيدا شده كه در واقع و نفس‌الامر دو انسان وجود دارد ، بدين صورت كه زيد و عمرو و بكر تصويرهايى هستند از انسانهاى جزئى ، و انسان كلى اساساً يك وجود عليحده و مستقلى دارد ؛ و نيز مىديده كه اين انسان كلى كه در ذهن خودش تصور مىكند در يك زمان و مكان و خصوصياتى از اين قبيل نيست و قهراً اين جور فكر مىكرده كه : فى الوجود انسانان : انسان جزئىّ و انسان كلىّ . انسان جزئى همان انسان فانى و داثرى است كه در طبيعت وجود دارد ، و انسان كلى آن چيزى است كه در ماوراء طبيعت وجود دارد و ذهن ما او را تلقى مىكند . پس وقتى ما مىگوييم كه زيد و عمرو را تصور مىكنيم ذهن ما فرد خارجى يعنى انسان مادى را تلقّى كرده و تصويرى كه ذهن ما از انسان مادى دارد همان است كه به صورت تصوير زيد و عمرو در ذهن ما هست . ولى آنها مىديدند كه ذهن ما غير از تصويرى كه از اين انسانهاى خارجى و عينى طبيعت دارد تصويرى هم از انسان كلى دارد ، پس ناچار يك انسان كلى بماهو كلى هم در خارج وجود دارد و ذهن ما وقتى كه آن انسان كلى را تلقى مىكند نقشى به صورت انسان كلى در ذهن پيدا مىشود ؛ غافل از اينكه اين انسان\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nكلى كه در ذهن ماست همان انسانهاى جزئى هستند كه ذهن اين صورت كلى را از همان صورتهاى جزئى تجريد كرده است ، نه اينكه ذهن همانطور كه زيد را مستقيماً از خارج گرفته است صورت انسان كلى را هم مستقيما از يك خارج ديگر گرفته است كه جنبهء ماورائى دارد .\r\nشيخ مىگويد اين حرفها به افلاطون معروف است ( كان المعروف بأفلاطون و معلّمه سقراط يفرطان فى هذا الرأى ) « 1 » . شيخ هميشه افلاطون را تحقير كرده يعنى به او عقيده‌اى ندارد . نمىگويد اين دو نفر معتقد به اين عقيده بودند ؛ مىگويد اينها به صورت افراط به اين عقيده گرايش پيدا كردند . بعد شيخ در ابتداى همين فصل به تفصيل به نقد اين نظريه مىپردازد و مىگويد بعضى از اينها معتقدند كه صور جوهرهاى طبيعى چنينند كه هم افرادى در طبيعت دارند و هم يك كلى در عالم ديگر .\r\nمثل انسان . فى الوجود انسانان : انسان جزئىّ فانى و انسان كلّىّ . بعضى ديگر اين نظر را دربارهء تعليميات يعنى امور رياضى داشته‌اند . بنا به توجيه شيخ ، اينها فكر مىكردند و مىديدند كه امور رياضى را مىشود از موادشان تجريد كرد ، زيرا امور رياضى اگر چه از نظر وجود به ماده احتياج دارند - يعنى بدون اينكه ماده‌اى باشد و جسمى باشد امور رياضى غير قابل تحقق است ، مثلًا نمىشود خطى يا زاويه‌اى و سطحى وجود داشته باشد بدون اينكه جسمى باشد - ولى از نظر ذهنى و از نظر تعريف و از نظر تعليم از ماده و جسم بىنيازند ؛ يعنى مىشود اينها را تعريف كرد بدون اينكه در اين تعريفها احتياجى به گنجاندن ماده و طبيعت باشد . بعد همين سبب شده كه اينها قائل شوند كه امور رياضى هم حقايقى دارند در عالم ديگر كه آنچه در اينجا وجود دارد شبحى است\r\n\r\n\r\n\r\n\r\n","description":"","footnote":"\r\n( 1 ) . - مثل اينكه شيخ در اواخر عمر رساله‌اى در اين باره نوشته [ كه با اين نظر تفاوت دارد 
  ] .\r\nاستاد : ولى نه ، در همين اشارات هم كه آخرين كتابش هست ، شيخ خيلى تحقير كرده .\r\n- ولى رساله‌اى هست .\r\nاستاد : من نديده‌ام . رسالهء چيست ؟ چاپ شده يا نه ؟\r\n- چاپ شده .\r\nاستاد : شما داريد ؟ پس آن را ببينم . آيا آن را در فهرست مصنفات ابن سينا معتبر مىدانند يا نه ؟\r\n- يك چيزى هم به نام « رسالهء عشق » چاپ كرده‌اند .\r\nاستاد : رسالهء عشقش را من ديده‌ام كه در يك قطع خيلى بزرگ چاپ كرده‌اند . در آنجا هم هست . البته شيخ در اشارات در نظريهء « اتحاد عاقل و معقول » به فرفوريوس پرداخته نه به افلاطون ؛ و در اينكه شيخ در اواخر عمرش تمايلى به عرفان و اشراق پيدا كرده شكى نيست ، كه در همان اواخر اشارات اين مطلب را نشان مىدهد .\r\n","page_name":" 507 ","page_number":507},
  {"content":"\r\n\r\nاز آن حقايق كه در عالم ديگر وجود دارد . مثلًا مربع در عالم خودش يك حقيقتى است و مثلث در عالم خودش يك حقيقتى است و كره در عالم خودش يك حقيقتى است ؛ و اين مثلث و مربع و كره و خط و سطحى كه در اين عالم وجود پيدا مىكنند مثالهايى هستند از آنچه كه در آن عالم وجود پيدا مىكنند . حالا اين عقايدى است كه شيخ در اينجا نقل مىكند .\r\n\r\nبرخورد فلاسفهء اسلامى با نظريهء مثل\r\nدر اينجا شيخ و اتباع شيخ و مشّائين منكر مثل افلاطونى هستند و ظاهرا حتى فارابى هم كه در جمع بين رأيين كوشش كرده نظر افلاطون را به گونه‌اى توجيه كند نتيجه‌اش باز نفى نظر افلاطون و مثل به اين معنا مىشود . اين عقيده بوده تا زمان شيخ اشراق . شيخ اشراق آمد و به شدت نظريهء مثل افلاطونى را تأييد كرد و براهينى بر آن اقامه نمود و در اين مورد خيلى كوشش كرد و گفت مطلب همين طور است . اين دوگانگى ميان اتباع شيخ اشراق كه نظريهء مثل را قبول داشتند و اتباع مشّائين كه منكر آن بودند وجود داشت تا به ملاصدرا رسيد . ملاصدرا آمد و نظريهء مثل را به شدت تأكيد كرد و روى آن اصرار ورزيد . اين بحث كه عرض كردم احتياج دارد مقدار بيشترى روى آن بحث كنيم ، از چند جهت است :\r\nيكى از نظر اينكه اساساً عقيدهء افلاطون و آنچه كه در باب مثل گفته چيست ؟ آيا همان مطلبى است كه شيخ اشراق و بعد ملاصدرا آن را تأييد مىكنند ؟ يا اينكه نظر افلاطون چيزى بوده و اين نظريات چيز ديگر و گو اينكه به هر دو نظريه « مثل » گفته مىشود و اينها هم از عقيدهء او دفاع مىكنند ولى تدريجا مدعاى اينها با مدعاى او متفاوت شده است ؟ چنان كه بعضى ديگر مثل ميرداماد نيز قائل به مثل هستند ولى آنها مطلب ديگرى را مىگويند كه حتى با مطلب ملاصدرا و شيخ اشراق هم متفاوت است ؛ نام نظر خودشان را « مثل » گذاشته‌اند ولى چيز ديگرى گفته‌اند . پس يك مطلب اين است كه ببينيم آنچه افلاطون در اين زمينه گفته با آنچه كه شيخ اشراق و ملاصدرا مىگويند منطبق است يا اينها نظرياتى است كه كم‌كم تحول پيدا كرده و شكل و صورت ديگر به خود گرفته است .\r\n\r\n\r\n\r\n\r\n","description":"","footnote":"\r\n[ نام اصلى كتاب الجمع بين رأيى الحكيمين است . 
  ]\r\n","page_name":" 508 ","page_number":508},
  {"content":"\r\n\r\n\r\nريشه‌هاى نظريهء مثل قبل از افلاطون\r\nمطلب ديگر اين است كه آيا اين فكر از افلاطون شروع شده يا قبل از افلاطون هم اين نظريه بوده است و فلاسفه‌اى در دنيا بوده‌اند كه معتقد به اين نظريه بوده‌اند ، مخصوصا فيثاغورسيها و خود فيثاغورس كه فيلسوف خيلى مهمى بود و در قديم براى او اهميت قائل بودند ؛ ارسطو هم در كتابهاى خودش خيلى از او نام برده است ، و جديدا شايد بيشتر از قديم برايش اهميت قائل هستند . مسلّم است كه افلاطون هم از فلسفهء فيثاغورس استفاده كرده است . فيثاغورس در حدود هفتاد سال قبل از افلاطون است ، در حدود قرن ششم قبل از ميلاد ، يعنى با هراكليتوس هم عصر بوده و ظاهرا بعد از طالس است ، هم بر سقراط مقدم است و هم بر افلاطون . بسيارى از افكار افلاطون در فلسفهء فيثاغورس و فيثاغورسيها پيدا مىشود . غرض اين است كه آيا نظريهء مثل قبل از افلاطون هم وجود داشته يا نه ؟ شيخ هم منحصر به افلاطون نمىكند و مىگويد حكماى اقدمين قائل به مثل بودند ؛ بعد همين قدر مىگويد كه سقراط و افلاطون در اين رأى افراط مىكردند . بلكه از حرف شيخ هم استفاده مىشود كه قبل از افلاطون نيز اين نظريه بوده و منحصر به افلاطون نيست .\r\n\r\nديدگاه شيخ اشراق نسبت به افلاطون و مثل\r\nمسألهء ديگرى كه باز لازم است در اينجا بحث شود خود مسألهء شيخ اشراق است . در مورد شيخ اشراق براى ما لااقل اين توهم - يا بگوييم اين حدس - پيدا شده كه او تحت تأثير شديد عرفا بوده . معاصر با محيى الدين عربى است و از محيى الدين استفاده هم كرده است . خودش هم مردى عارف مسلك و عارف پيشه است . ولى عرفان و تصوف ، مخصوصا قبل از محيى الدين از نظر علمى و فلسفى و نظريه‌اى شأن زيادى نداشته و فيلسوفان نظريات اينها را تحقير مىكردند و ارزشى براى آنها قائل نبودند .\r\nبه نظر مىرسد شيخ اشراق كه واقعا تحت تأثير عرفا بوده اين سلسله نظريات را از آنها گرفته ولى بعد به هر دليل بوده به فلاسفهء پيشين نسبت داده است ، براى اينكه اگر اينها را به فلاسفهء پيشين نسبت نمىداد مورد قبول واقع نمىشد . البته نمىگوييم كه\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nبىاصل بىاصل گفته است . شايد حرفهاى بىمدركى در كتابهاى افسانه مانندى ديده و فكر كرده كه بهتر است همانها را مستند قرار دهد و بگويد حالا اگر اين نظريه‌ها را ارسطو نگفته است ولى افلاطون كه استاد ارسطو بوده گفته است . مثل آنچه كه در جزوه‌هاى دانشكدهء الهيات گفته‌ايم كه خود اينكه اساساً فلسفهء افلاطون فلسفهء اشراقى بوده به اين معنا كه الآن ما در فلسفهء اشراقى داريم - يعنى فلسفه‌اى كه هم استدلالى است و هم تهذيب نفسى ، و استدلال را بايد با كمك صفاى نفس به كار برد و حكيم بايد هم از برهان و استدلال عقلى و هم از سير و سلوك قلبى استفاده كند - به اين معنا چنين چيزى در فلسفهء افلاطون نيست . شيخ اشراق اينها را كه اساس حكمت اشراق است آمده جدّا به افلاطون نسبت داده است ، بعد هم چند نفر را كه هيچكس از آنها در دنيا خبرى و اثرى ندارد به عنوان اينكه اينها فيلسوفانى در ايران قديم بوده‌اند اسم برده - كسانى كه هيچكس نمىتواند از آنها نام و نشانى به دست آورد - و گفته است كه اينها داراى همين مسلك و مشرب بوده‌اند . بعد از شيخ اشراق اين حرف در دنيا گفته شده و الّا قبل از او مطرح نبوده است . احتمالا [ اين مطالب 
  ] در كتابهايى كه از ساخته‌هاى « شعوبيه » بوده [ آمده است . 
  ]\r\nيك روز آقاى حبيبى اينجا بود ، مطلبى را از تقىزاده نقل مىكرد كه حرف خوبى هم بود . بعد هم خودم در كتاب تقىزاده پيدا كردم كه مىگويد اساساً ابن الوحشيه‌اى در دنيا نبوده ؛ در حالى كه كربن مىنويسد اوّل كسى كه لفظ « اشراق » را به كار برده ابن الوحشيه است كه در كتاب النبطيّه به كار برده است . تقىزاده مىگويد : كتابش هم مجهول است . همهء اين حرفها از ساخته‌هاى شعوبيه است عليه اعراب . براى اينكه مىخواستند بگويند كه ما در ايران قديم چنين داشتيم ، اين كتابها را ساخته‌اند و اين حرفها را زده‌اند .\r\nاحتمال دارد كه مستند شيخ اشراق همچنين كتابهايى باشد . بعد از اينكه اين فكر برايم پيدا شد خودم در منابع اصلى مثل ملل و نحل شهرستانى كه بالأخره كتابى قديمى است گشتم كه ببينم آيا در كتابهاى قديم خودمان اثرى پيدا مىشود كه فلسفهء افلاطون فلسفهء اشراقى بوده به اين معنا كه شيخ اشراق مىگويد ؟ ديدم اصلًا چنين چيزى نيست .\r\nافلاطون يك حرفى داشته راجع به عشق مجازى و راجع به زيبايى و در اين موارد نظرياتى داشته ، ولى آنچه را كه ما « سير و سلوك » مىناميم اصلًا مطرح نكرده است .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nحتى كتابهايى نظير سير حكمت در اروپا نيز اين حرف را نزده‌اند . نمىتوان ثابت كرد كه مربوط به افلاطون بوده است . در قرآن كريم داريم :  « إِنْ مِنْ شَيْءٍ إِلَّا عِنْدَنا خَزائِنُهُ . . . »  « 1 »  . \r\nمولوى هم مىگويد :\r\n مرغ بر بالا پران و سايه‌اش * مىدود بر خاك و پرّان مرغ وش \r\nبه هر حال اين حرفى است كه واقعا عرفا گفته‌اند ، آيا او اين حرف عرفا را به نام افلاطون تأييد مىكند يا حرف افلاطون هم همين است .\r\nمسألهء چهارم : آيا بحث در اين است كه هر چه در اين عالم است حقيقتش در عالم ديگر است [ و نسبت اين موجودات 
  ] با آنچه كه در عالم ديگر است نسبت عكس و ذى العكس است ، نسبت سايه و صاحب سايه است ؟ يا اينكه افلاطون مثل شيخ اشراق مىگويد هر نوعى از انواع در اين عالم [ داراى حقيقتى در آن عالم است 
  ] به طورى كه همهء افرادى كه هر نوع در اين عالم دارد تحت يك حقيقت كلى [ در آن عالم‌اند 
  ] ؟ كه بدين ترتيب به عدد انواع اين عالم حقايقى در عالم ديگر است ؛ همهء انسانها يك حقيقت دارند ، همهء اسبها يك مثال دارند . اگر اينطور باشد به عدد ارباب انواعى كه در عالم ديگر است [ اينجا نيز انواع داريم 
  ] و عدد انواع روى زمين بايد ثابت باشد « 2 » .\r\nاينها مجموع مسائلى است كه ما بايد تدريجا در اينجا به دست آوريم . اين را هم اضافه كنم كه براى به دست آوردن افكار افلاطون خوشبختانه كتابهاى زيادى از متن كتب اصلى او ترجمه شده كه مىشود افكار او را از آن كتابها به دست آورد . ديگر اينكه براى به دست آوردن ريشه‌هاى افكار افلاطون بايد افكار فيثاغورس و فيثاغورسيها را به دست آوريم . گفته مىشود كه حتى نظريهء مثل را هم شايد [ از آنها گرفته باشد 
  ] . فيثاغورس مسلّم است كه افكارش بيشتر جنبهء عرفانى و بلكه جنبهء دينى و مذهبى داشته و در زمان خودش مثل يك پيامبر اتباعى داشته است . اين احتمال\r\n\r\n\r\n\r\n\r\n","description":"","footnote":"\r\n( 1 ) . حجر / 21 .\r\n( 2 ) . سؤال : . . .\r\nاستاد : گفتيم اساساً رابطهء اينها رابطهء علت و معمولى نيست . حالا فرض كنيم رابطهء اينها را رابطهء علت و معلولى بدانند . اگر چنين هم باشد رابطهء علت و معلولى عميق‌تر از اين حرفهاست . ثانيا رابطهء مثال و ذى المثال از رابطهء علت و معلول هم عميق‌تر است ؛ اينجا عينيت است ، اينجا خودش است ، وجهه و چهرهء ديگرى از خود اوست . . .\r\n","page_name":" 511 ","page_number":511},
  {"content":"\r\n\r\nهم مىرود كه او پيغمبر بوده باشد . حتى كرامات و معجزاتى به او نسبت داده‌اند و حتى از ارسطو نقل مىكنند كه با نظر تأييد ، كراماتى از فيثاغورس نقل مىكند و در مقام توجيه آنها برآمده است . حالا اينها را به صورت صددرصد نمىشود گفت و ما به صورت احتمال بيان كرديم . و تازه فيثاغورسيها خود مدعى هستند كه افكارشان را از اورفئوسيها كه حدود صد سال قبل از فيثاغورس [ بوده‌اند گرفته‌اند . 
  ] مىگويند افكار اورفئوس همه‌اش دينى بوده و در مورد آخرت و تزكيهء نفس تعليماتى از او نقل مىكنند كه اين تعليمات شبيه به تعليمات پيامبران است ؛ و مىگويند فيثاغورس افكارش را از اورفئوس گرفته است . به اين ترتيب فلسفهء افلاطون ريشه‌اش به فلسفهء فيثاغورس مىرسد و فلسفهء فيثاغورس هم به اورفئوس ؛ و اين دو فلسفه هم ريشه در مشرق زمين دارند . فيثاغورس و اورفئوس هر دو افكارشان را از شرق گرفته‌اند ، مخصوصا فيثاغورس . . . كه مىگويند به مشرق زمين آمده و بيست سال در مصر بوده و حتى مىگويند به ايران هم آمده است ؛ پس احتمال دارد كه افكار عرفانى خود را از مشرق زمين گرفته و بعد به سرزمين خود برگشته است . به هر حال بايد راجع به ريشهء اين افكار بعد از افلاطون هم مطالعه شود ؛ و مخصوصا آنچه براى ما از نظر فلسفه مهم است اين است كه شيخ اشراق كه اين فكر را در ايران احيا كرد آيا تحت تأثير عرفا بوده يا اينكه افلاطون واقعا چنان عقيده‌اى داشته است .\r\n. . . و كان المعروف بأفلاطون و معلّمه سقراط يفرطان فى هذا الرأى و يقولان أنّ للإنسانيّة معنى واحدا موجودا يشترك فيه الأشخاص و يبقى مع بطلانها و ليس هو المعنى المحسوس المتكثّر الفاسد فهو إذن المعنى المعقول المفارق . و قوم آخرون « 1 » لم يروا لهذه الصورة مفارقة بل لمبادئها ، و\r\n\r\n\r\n\r\n\r\n","description":"","footnote":"\r\n( 1 ) . فيثاغورس نظريات خاصى داشته است ؛ مىگويند عالمى است كه هم افكار اجتماعى داشته و هم افكار فلسفى و هم انديشه‌هاى عرفانى . ضمنا افكار سياسى هم داشته . مثلًا مىگويد كه مال و ثروت به همهء مردم تعلق دارد .\r\nعلاوه بر اين موسيقىدان بزرگى هم بوده ؛ يعنى مخترع بعضى از الحان موسيقى بوده است ؛ چون موسيقى سر و كارش با عدد است . از همين جا مىگويند اين فكر فلسفى برايش پيدا شد كه اصل در اشياء عدد است . ما اعداد را يك سلسله اعراض مىدانيم آن هم اعراض انتزاعى نه محمول بالضميمه . او برعكس معتقد بوده است اصل همهء اشياء عدد است و اصل همهء اصلها عدد واحد است و از واحد اعداد ديگر به وجود مىآيد . بعد هم توجيهاتى راجع به خط و سطح و مفاهيم هندسى و عددى داشته است ، مثلًا واحد را به نقطهء هندسى مرتبط\r\n","page_name":" 512 ","page_number":512},
  {"content":"\r\n\r\nجعلوا الأمور التعليمية الّتى تفارق بالحدود مستحقّة للمفارقة بالوجود « 1 » ، و جعلوا مالا يفارق بالحدّ من الصور الطبيعيّة لا يفارق بالذّات ، و جعلوا الصور الطبيعيّة إنّما تتولّد بمقارنة تلك الصور التعليميّة للمادّة ؛ كالتقعير فإنّه معنى تعليمىّ ، فإذا قارن المادّة صار فطوسة ، و صار معنى طبيعيّا ، و كان للتقعير من حيث هو تعليمىّ أن يفارق و إن لم يكن له من حيث هو طبيعىّ أن يفارق .\r\n\r\n\r\n\r\n\r\n","description":"","footnote":"\r\nمىدانسته و خط را ظاهرا به عدد 2 و سطح را به عدد ديگرى و مثلث را به عددى ديگر ، و به اين ترتيب ميان صور و شكلهاى هندسى و ميان اعداد رابطه‌اى قائل بوده و بعد هر دو را مبدأ صور طبيعى مىدانسته است ؛ يعنى مىگفته : اين طبيعت مجموعى از امور رياضى است . از عدد شكلها به وجود مىآيد و از مجموع عدد و شكلها طبيعت به وجود مىآيد . پس طبيعت در واقع تأليف يافته و تركيب شده از همين امور تعليميه است . اين درست عكس فكرى است كه ما مىكنيم . ما طبيعت را اصل و معروض مىدانيم و اعداد و هندسيات و مقادير را عوارض طبيعت مىدانيم . او طبيعت را فراهم شدهء از اينها مىدانسته است . فيثاغورس و اتباع او چنين نظرى داشتند ؛ براى طبيعت اصالت قائل نبودند و اصالت را به تعليميات مىدادند و گفته‌اند : اين تعليمياتى كه در اينجا هست اشباحى و عكسهايى هستند از حقايق تعليمى كه در عالم ديگر است . مثلًا حقيقت مثلث و مربع در عالم ديگر است .\r\n( 1 ) . اينها علاوه بر اينكه امور تعليمى را از نظر تعريف بىنياز از ماده مىدانسته‌اند ، براى آنها مرتبه‌اى از مراتب وجود قائل بودند كه اصل و حقيقت موجودات ديگرند و مفارق از ماده مىباشند .\r\n","page_name":" 513 ","page_number":513},
  {"content":"\r\n\r\n\r\nمثل افلاطونى\r\nو أمّا الأفلاطون فأكثر ميله إلى أنّ الصور هى المفارقة ، فأمّا التعليميّات فإنّها عنده معان بين الصور و المادّيّات ؛ فإنّها و إن فارقت فى الحدّ فليس يجوز عنده أن يكون بعد قائم لا فى مادّة ؛ لأنّه إمّا أن يكون متناهيا أو غير متناه ، فإن كان غير متناه و ذلك يلحقه لأنّه مجرّد طبيعة كان حينئذ كل بعد متناه ، و ان لحقه لأنّه مجرّد عن المادّة كانت المادّة مفيدة للحصر و الصورة ، و كلا الوجهين محال . . .\r\nمسأله‌اى كه هنوز نو و قابل طرح است اين است كه آيا ابعاد منحصر به همين ابعاد مادى است ؟ يعنى چون جسم هست بعد هست ؟ كه اگر فرض كنيم يك مرتبه اجسام عالم معدوم شوند ديگر بعد اساساً وجود نخواهد داشت ؟ حتى بعد خلأ يعنى بعد خالى از جسم هم وجود ندارد ؟ يا اينكه ما بعد مجرد داريم ، فضاى مجرد و غيرمادى داريم ؟ اين خودش مطلبى است ، همانطور كه در مسألهء خلأ همين بحث مطرح است .\r\nاگر ما بگوييم كه فضا و بعد غيرمادى وجود ندارد مسلّما خلأ هم محال خواهد بود و اين از بديهيات اوليهء عقل است ، زيرا خلأ به معناى اين است كه ما يك فضايى را واقعا از جسم خالى كنيم ، و اگر فضايى واقعا از جسم خالى شود به طورى كه هيچ جسمى در آن وجود نداشته باشد آنوقت ديگر فضايى نمىتواند وجود داشته باشد و فضا عدم\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمطلق مىشود . فرض كنيد كه بخواهند خلأ واقعى در اين اتاق به وجود آورند ؛ بعد بگويند در اينجا هيچ چيز وجود ندارد و در عين حال بگويند بين اين ديوار و آن ديوار فاصله‌اى وجود دارد و عدم فاصله است . عدم كه نمىتواند فاصله شود ، پس فاصله‌اى وجود ندارد . خود مسألهء فاصله و فضا نيز قابل طرح است . آيا اين اجسامى كه در عالم است در فضايى مستقل از اين اجسام ريخته شده‌اند ؟ آيا فضايى مستقل از اجسام وجود دارد ؟ اين بحث از قديم در باب « مكان » هم مطرح بوده كه مثلًا اين دست من كه الآن در مكان قرار گرفته ، مكان اين يعنى چه ؟ آيا برابر اين دست من فضايى وجود دارد و اين دست من الآن در آن فضا قرار گرفته كه وقتى دست من به اين طرف مىآيد آن فضا كه در آن طرف بود تكان نمىخورد و دست من از آن فضا مفارقت كرده و در فضاى ديگرى آمده است ؟ و حتى دست من با همهء آنچه كه بر آن محيط است ، مثل هواى اطرافش ، همه با هم حركت مىكنند و با يكديگر مكانشان را تغيير داده و به فضاى ديگرى مىروند ؟ و آيا معناى حركت اين است كه يك جسم ، مقدارى از اين فضا را كه پر كرده بود تدريجا ترك مىكند و به فضاى ديگرى و جاى ديگرى مىرود ؟ يا نه ، اصلًا فضايى وجود ندارد ، اين دست من است كه اين فضا را الآن به وجود آورده ، و وقتى كه دست من حركت مىكند بلافاصله هوا جاى آن را پر مىكند و هيچ خلأى رخ نمىدهد ، يعنى هوا آن فضا را به وجود آورده است ، و الّا فضايى ماوراء هوا و دست ما وجود ندارد ؟ بنابراين نظر معناى « حركت » رها كردن فضايى و گرفتن فضاى ديگر نيست ، بلكه معنايش اين است كه يك جسم محيطى را رها مىكند و محيط ديگرى را مىگيرد . بنابراين نظر مكان جسم من يعنى سطحى كه بر جسم من احاطه كرده ، كه اين سطح مثلًا الآن هواست . تغيير مكان دادن چيست ؟ يعنى سطح دست من آن سطحى را كه بر او احاطه كرده تغيير دهد و با سطح ديگرى تماس پيدا كند ، نه اينكه فضايى را رها كند و فضاى ديگرى را اشغال كند ؛ خود جسم فضاست كه دارد حركت مىكند .\r\nشيخ مىگويد : افلاطون معتقد نيست به اينكه تعليميات هم مىتوانند يك حقيقت مجردى داشته باشند . او به بعد قائم بالذات و فضاى مجرد و مثالى عقيده ندارد ( امّا شيخ اشراق و اتباع او قائل به اين مطلب هستند ) . يعنى شيخ مىخواهد بگويد كه اگر افلاطون براى صور تعليميه حقيقتى قائل مىشد حتماً به اين مطلب هم قائل مىشد .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nنظر افلاطون دربارهء « بعد مجرّد از مادّه »\r\nگفتيم كه اصل بحث دربارهء مطلبى است كه « مثل افلاطونى » خوانده مىشود . در عين حال شيخ عقايد ديگرى را كه ممكن است مبادى اين عقيدهء افلاطون بوده‌اند ، ذكر كرده است . شيخ بدون اينكه اسم ببرد گفت كسانى بوده‌اند كه مدعى شده‌اند تعليميات - يعنى معانى رياضى « 1 » - غيرمادى هستند و وجودى مجرد دارند ؛ يعنى اعداد و مقادير حدّا و وجودا غيرمادى هستند . حدا غير مادى هستند يعنى در تعريف آنها ماده اخذ نشده است و ذهن مىتواند آنها را در ظرف خودش از ماده تجريد كند . به عبارت ديگر و با تعبيرى كه ما از بيان آنها مىكنيم ، مىگفتند تعليميات مجردا عن الماده معقول واقع مىشوند ؛ و به همين دليل « جعلوها مستحقّة للمفارقة وجودا » ؛ يعنى گفتند به همين دليل اينها استحقاق و شايستگى اين را دارند كه وجودا هم از ماده مجرد باشند . پس آنها به عدد مجرد و مقدار مجرد معتقد بودند . افلاطون چنين چيزى را اعتقاد ندارد . او برعكس معتقد است كه صور طبيعيه و صور نوعيه - يعنى همين انواع مادى و طبيعى - هستند كه مىتوانند مفارق از ماده موجود باشند و حقايقى مجرده باشند . ما عدد مجرد و ماوراء ماده نداريم ، مقدار ماوراء ماده نداريم ولى انسان ماوراء ماده داريم ، حيوان و شجر ماوراء ماده داريم .\r\nافلاطون اساساً منكر اين بوده است كه در خارج ، بعد مجرد از ماده وجود داشته باشد . او مىخواهد بگويد كه عقيده به « بعد مجرد از ماده » عقيدهء كسانى است كه تعليميات را مجرد مىدانستند . مسألهء بعد مجرد از ماده - همانطور كه جلسهء پيش\r\n\r\n\r\n\r\n\r\n","description":"","footnote":"\r\n( 1 ) . رياضيات از مادهء « رياضت » است و رياضت يعنى ورزش . قدما معتقد بودند كه هر كسى كه مىخواهد فلسفه تحصيل كند و علوم عقلى بياموزد لازم است كه اوّل رياضيات را بخواند ، زيرا رياضيات ورزش ذهن است ، رياضيات هم برهانى است و هم ساده‌تر است و ذهن با طرز اقامهء برهان و نتيجه‌گيرى عادت مىكند . مسائل فلسفه مسائل دقيقى است و چون مسائل دقيقى است اشكال و ايراد در آنجا زياد گفته مىشود و همين سبب مىشود كه شخص كم‌كم ايمان خود را نسبت به برهان از دست بدهد و بگويد اساساً برهان موجب يقين نيست ، و همانطور كه در اوائل كتاب عرض كردم منجر به سفسطه و نظير آن مىگردد . به هر حال ، اين تعليميات را « رياضيات » مىگويند تا در مقدمهء بحثهاى ديگر خوانده شود . . . و به همين دليل كه ابتدائا تعليم داده مىشد « تعليميات » مىگفتند .\r\n","page_name":" 516 ","page_number":516},
  {"content":"\r\n\r\nگفتيم - هنوز هم به عنوان مسألهءاى در فلسفه مطرح است . در باب حقيقت « مكان » و اينكه مكان چيست ، نظرياتى داده‌اند . يك نظريه در اين باب هست كه اتفاقاً آن را هم به افلاطون نسبت مىدهند ضد آنچه كه شيخ در اينجا به افلاطون نسبت مىدهد .\r\nهمين نظريه را به اشراقيون هم نسبت مىدهند ؛ چون هر چه به اشراقيون نسبت داده مىشود به افلاطون هم منتسب مىكنند . البته اين عقيدهء خود شيخ اشراق است كه معمولًا به اشراقيون نسبت داده مىشود ؛ عقيدهء شيخ اشراق را هم به افلاطون نسبت مىدهند .\r\nدر باب مكان ، بعضى به بعد مجرد از ماده - يعنى فضاى غير مادى كه هم بعد است و هم غيرمادى - معتقد مىباشند ؛ يعنى در آن فضا جسم نيست ولى بعد هست . اين خودش مسأله‌اى است . شيخ مىگويد افلاطون صور را مجرد از ماده مىدانسته و براى آنها حقيقتى مجرد از ماده قائل بوده ، امّا در تعليميات بعد مجرد از ماده را منكر بوده است ؛ و اين درست عكس آن چيزى است كه در كتابهاى ما به افلاطون نسبت مىدهند . برهانى هم شيخ از طرف منكرين بعد مجرد از ماده ذكر مىكند . آنها مىگويند بعد مجرد از ماده به اين دليل محال است كه آن بعد يا متناهى است و يا غيرمتناهى . اگر غيرمتناهى باشد ، علت غيرمتناهى بودنش چيست ؟ آيا طبيعتش اقتضا مىكند ؟ يعنى از آن جهت كه بعد است و از آن جهت كه بعد مجرد است چنين اقتضائى دارد ؟ يا اينكه طبيعتش اقتضاى غيرمتناهى بودن را ندارد ، بلكه امر ديگرى چنين اقتضا كرده ؟ اگر بگوييد طبيعت بعد چنين اقتضا مىكند لازم مىآيد كه بعد متناهى نداشته باشيم و همهء ابعاد عالم غيرمتناهى باشد و هر جسمى را كه فرض كنيم ابعادش غيرمتناهى باشد ، در حالى كه چنين نيست . پس نمىشود گفت بعد از آن جهت كه بعد است مساوى با غيرمتناهى بودن است . اگر كسى شقّ ديگر را انتخاب كند و بگويد بعد غيرمتناهى است به دليل اينكه مجرد از ماده است - و در اين صورت ايراد قبل وارد نمىشود ، زيرا آن ايراد وقتى وارد بود كه مىگفتيم بعد از آن جهت كه بعد است غيرمتناهى است و به ابعاد مادى كه متناهى هستند نقض مىگرديد - بنابراين بعد مجرد از آن جهت كه مجرد است غيرمتناهى است نه از آن جهت كه بعد است كه مابه‌الاشتراك ابعاد مادى و مجرد است ؛ اگر چنين حرفى را بزنيد ناچار بايد بگوييد كه بعد از آن جهت كه بعد است غيرمتناهى بودن را اقتضا مىكند و از آن جهت كه مادى است و مقرون به ماده است ، اقترانش به ماده متناهى بودن را اقتضا مىكند . پس\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nبايد قائل باشيم كه ماده مفيد حصر - يعنى تناهى - و مفيد صورت است و حال آنكه اين مطلب مسلّم است كه ماده جز قابليت چيز ديگرى نيست . مثل اين مىماند كه ما بعد را ماده گرفته باشيم و ماده را صورت ؛ و مثل اين است كه بعد از آن جهت كه بعد است هم قابليت متناهى بودن را دارد و هم قابليت غيرمتناهى بودن را ، و ماده متناهى بودن را به او افاده مىكند ؛ در حالى كه مىدانيم ماده مقيد به هيچ حالتى و صورتى و شكلى نيست . بنابراين نمىتوانيم بگوييم كه بعد مجرد غيرمتناهى است ، نه از آن جهت كه غيرمتناهى بودن را از ناحيهء بعد بودنش بدانيم و نه از ناحيهء مجرد بودنش .\r\nحالا اگر بگوييم كه بعد مجرد متناهى است ، قهراً براى آن صورت و شكل قائل هستيم ، و آنوقت قهراً اين مسأله مطرح مىشود كه منشأ اين تناهى معيّن چيست ؟ زيرا لازمهء تناهى اين است كه در يك حد معينى محدود باشد . مثل اينكه اين جسم را كه الآن مىگوييم متناهى است ، مىتواند اشكال و حدود مختلفى داشته باشد . يك شئ متناهى اگر ابعادش يك متر در يك متر در يك متر باشد متناهى است و اگر دو متر در دو متر در دو متر هم باشد متناهى است ؛ يعنى الى غيرالنهايه مىشود براى يك جسم متناهى ابعاد فرض كرد . حال اگر بعد مجرد متناهى داشته باشيم قهراً در يك حد معينى است . منشأ اين حد معين چيست ؟ چطور شده كه متناهى به اين حد شده ، نه از اين كوچك‌تر و نه از اين بزرگ‌تر ؟ ناچار بايد بگوييم منشأش علل خارجى است ، عوارض و اقتضاهاى خارجى است . اگر چنين بگوييم ، شبيه همان حرفى مىشود كه در صور ماديه مىگويند . مثلًا چرا هوا از اين مقدارى كه هست بيشتر يا كمتر نشده ؟\r\nگزاف كه نمىشود . ناچار بايد بگوييم : مجموع شرايط و علل خارجى كه وجود هوا را اقتضا كرده ، همچنين اقتضا كرده است كه از اين بيشتر يا كمتر نباشد ، و الّا طبيعت هوا نه اقتضاى اين حد را دارد نه آن حد و نه دو برابر و نه نصف اين را . طبيعت هوا از آن جهت كه طبيعت هواست مىتواند يك هزارم اين باشد و مىتواند صد هزار برابر اين باشد . پس ناچار به علل خارجى بستگى دارد . وقتى كه به علل خارجى بستگى داشته باشد بايد در خود اين يك مادهء قابلى باشد كه هم قابل اين حد است و هم قابل حدود ديگر ، منتها به واسطهء علل خارجى اين حدّ معيّن را اقتضا كرده و آن را پذيرفته است .\r\nاگر اين مطلب را بخواهيم دربارهء « بعد مجرد » بگوييم ، بعد مجرد ما ديگر بعد مجرد نيست و بعد مادى است .\r\nتا اينجا شيخ نظر افلاطون را ذكر كرده است كه به حسب نظر او مبادى تعليميه ،\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nيعنى تعليميات ، مجرد از ماده نيستند و فقط صور مجرد از ماده هستند . شيخ در اينجا فقط به نقل اقوال مىپردازد بدون اينكه بخواهد از طرف خودش قول خاصى را رد كند . آنجا هم از قول افلاطون بود كه بعد مجرد را نفى كرد .\r\n\r\nقول به تجرد مبادى تعليميه\r\nبعد مىگويد : قوم ديگرى معتقد شدند كه تنها تعليميات هستند كه معقولند و تنها تعليميات هستند كه مبادى هستند و بلكه تنها تعليميات هستند كه مجردند . اين خود عبارت شيخ است . در اين عبارت سه مسأله مطرح شده است : يكى اينكه معقول حقيقى ما در اشياء چيست ؟ غير از آنچه كه به حس ما درمىآيد و غير از آنچه كه به خيال ما درمىآيد ، آنچه كه به عقل ما درمىآيد و معقول حقيقى ماست چيست ؟\r\nعده‌اى معتقد شدند كه آنچه از اشياء كه براى ما معقول است خواص تعليمى اشياء است ؛ غير از خواص تعليمى اصلًا معقول نيست ، محسوس و متخيل است .\r\nمسألهء ديگر مفارق بودن و مجرد بودن از ماده است . همين قوم گفته‌اند كه خواص تعليمى و جنبه‌هاى تعليمى اشياء است كه از ماده مفارق و مجردند . البته شيخ خواهد گفت كه ريشهء اين سخن چيست و اين اشتباهات از كجا پيدا شده است . شيخ بعداً پنج نوع خيال و ظن ذكر مىكند و مىگويد اينها منشأ اين اشتباهات شده است .\r\nبه هر حال ، يكى از حرفهاى اين قوم اين است كه امور كمّى اشياء ، مفارقند و از ماده مجردند . اين نظر خود تابع فكر اوّل است . گويى اين افراد نمىتوانستند اين جهت را تصور كنند كه عقل روى صور حسيّه و صور خياليهء ذهن كار مىكند و صورت عقلى را مىسازد ، امرى كه بعدها در فلسفهء ارسطو روشن شده و براى ما فعلا مسلّم است كه حواسّ ما يك سلسله صور را از خارج مىگيرند و بعد قوهء خيال ما اين صور را يك آرايشى و پيرايشى مىدهد و در خزانهء حافظه جمع مىكند و بعد عقل ما همين صورى را كه از راه حس و خيال آمده‌اند تجريد مىكند و يك صورت كلى را انتزاع مىكند .\r\nانسانى كه در ذهن ماست ، همان صورت زيد و عمرو و بكر است كه از راه حس به ذهن آمده و عقل ما با نوعى تجريد و تعميم از آنها صورت « انسان » را ساخته است . ولى بنا به عقيدهء شيخ ، اينها خيال مىكردند همانطور كه حس با اشياء رابطهء مستقيم دارد ، عقل نيز با مجردات رابطهء مستقيم دارد . مثلًا چشم با يك سلسله از اشياء رابطهء مستقيم\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nدارد ، گوش با يك سلسله اشياء ديگر و لامسه با يك سلسله اشياء ديگر . آنهايى را كه چشم ادراك مىكند « مبصرات » مىگوييم و آنهايى را كه گوش ادراك مىكند « مسموعات » و آنهايى را كه لامسه ادراك مىكند « ملموسات » و آنهايى را كه عقل ما درك مىكند « معقولات » مىگوييم . و چون ديدند كه اشيائى كه عقل ما درك مىكند هيچيك از خصوصيات اين اشياء محسوس مثل بعد و كمّ و كيف را ندارد ، گفتند بنابراين همانطور كه چشم ما رنگها را درك مىكند و شامّهء ما بوها را درك مىكند عقل ما هم معقولات يعنى مجردات را درك مىكند . و از طرف ديگر چون قائل شدند كه تنها معانى تعليميه معقولات هستند پس قهراً روى اين مبنا معانى تعليميه مجردات هم مىباشند ، چون هر چه به عقل درمىآيد مجرد است ؛ يعنى اينها از يك طرف خيال مىكردند كه عقل هم مانند حس اشياء را مستقيما از خارج تلقى مىكند ، و از طرف ديگر معتقد بودند كه امور معقوله مجردند و نيز مىديدند كه اين معقولات به نحوى در اشياء مادى و محسوس وجود دارند و اينجور نيست كه مثلًا اين زيدى كه ما اينجا [ با حس 
  ] درك مىكنيم با انسانى كه عقل درك مىكند هيچ ارتباطى نداشته باشد ، بنابراين گفتند آنچه كه عقل درك مىكند مبادى اينها هستند ، اينها از آنها به وجود آمده‌اند . كأنّه مجردات وقتى با يكديگر تركيب شوند ماديات به وجود مىآيند . البته آنها تركيب را نمىخواهند بگويند ، بلكه با ماديات توأم مىشوند . اين حرفها را نمىشود كاملا توجيه كرد كه هيچ ايرادى بر آن وارد نيايد . حداكثر تصورشان اين بوده كه معانى مجرد و معقول وقتى با ماده و ماديات اختلاط پيدا مىكنند از آنها اين افراد به وجود مىآيند . پس اين « زيد » ى كه در اينجا وجود دارد چيست ؟ مىگويند زيد عبارت است از ماده - كه ماده را هم تعريف نكرده‌اند - بعلاوهء اعظام . اعظام جمع « عظم » به معنى كمّيات و اشكال و اعداد است . ماده را با كمّيت عظم و شكل و عدد كه جمع بكنيم چنين موجودى مىشود . طبيعت عظم و شكل و عدد چيست ؟ مىگويند طبيعت اينها مجرد است .\r\nاين هم قول و نظر ديگرى است كه باز هم قول افلاطون نيست . قائلين به اين نظر را هم شيخ ذكر نمىكند ، فقط مىگويد چنين قولى هست . شايد در كتابهاى تاريخ فلسفه مثل ملل و نحل شهرستانى يا تاريخ فلسفه‌هاى جديد بشود گويندهء اين اقوال را پيدا كرد .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nنظريهء فيثاغورس در تعليميات\r\nو امّا فيثاغورس - كه معروف‌تر است - از اين سه خصوصيتى كه ما گفتيم كه تنها تعليميات معقول هستند و مفارق و مجرد هستند و مبادى ماديات هستند ، ظاهرا به مجرد بودن اعداد و تعليميات قائل نيست ولى به مبدئيّت آنها قائل است . او گفته است كه مبدأ اشياء و طبيعت عدد است ، يا عدد بعلاوهء مقدار ، يا از عدد مقدار به وجود مىآيد و از مجموع عدد و مقدار ماديات به وجود مىآيد . به هر حال او قائل است به اينكه عدد اصل همهء اشياء است ، بدون اينكه بگويد طبيعت عدد مجرد از ماده است و بدون اينكه بگويد عدد مجرد با ماده توأم شده و اشياء را به وجود آورده است كه آنوقت اشكالات زيادى به وجود آيد و سؤالات زيادى مطرح گردد كه مثلًا چگونه « مجرد از ماده » با « ماده » توأم مىشود ؟ او تجرد اعداد از ماده را قبول ندارد ولى به مبدئيت اعداد براى ماده قائل است و مخصوصا از ميان اعداد عدد واحد يا وحدت را مبدأ همهء اعداد مىداند . در واقع او مىگويد همهء چيزها از واحد به وجود آمده است ، بدين صورت كه از وحدت اعداد به وجود آمده و از اعداد مقادير به وجود آمده و از اعداد و مقادير همهء اشياء به وجود آمده‌اند . مىگويد در عدد وحدت اين خاصيت هست كه اگر چه از مقولهء كمّ است ولى مىتواند سازندهء كيف باشد . مثلًا همين عدد وحدت كه خودش وحدت است وقتى به وحدت ديگر اضافه شود عدد 2 به وجود مىآيد . اين عدد خودش ماهيت و حقيقت ديگرى است . چه آن را به وجود آورده است ؟ وحدت . با اينكه وحدت غير از 2 است ولى وحدت با وحدت مىشود عدد 2 كه جفت هم هست . و اگر يك وحدت ديگر اضافه كنيم يك طبيعت ديگر به وجود مىآيد كه طبيعت 3 است و خاصيتى ديگر دارد كه خاصيت فرد بودن است . يك واحد ديگر اضافه مىكنيم عدد 4 به وجود مىآيد با طبيعت ديگر و با خاصيت جفت بودن ؛ خاصيت ديگرى هم دارد كه مثلًا قابليت تقسيم به دو عدد جفت است . همين جور كه بالا مىرويد طبايع و انواع جديد از همين عدد واحد به وجود مىآيد با خصلتهاى مختلف و خاصيتهاى متفاوت . فيثاغورس يك همچو حرفى در اين زمينه‌ها گفته است . سپس شيخ مىگويد : « ثمّ تشعّبوا . . . » كه منظورش اتباع فيثاغورس است . فيثاغورسيها كه بعدها پيدا شدند عقايدى داشته‌اند كه خود فيثاغورس هم نداشته است ، كه حالا نمىرسيم اين نظريات را بخوانيم .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nمتن : « و امّا افلاطون فاكثر ميله إلى انّ الصور هى المفارقة « 1 » ، فأمّا التعليميات فإنها عنده معان بين الصور و الماديات « 2 » ؛ فإنها و إن فارقت فى الحد فليس يجوز عنده أن يكون بعد قائم لا فى مادة ؛ لأنه إما أن يكون متناهيا او غيرمتناه ، فإن كان غيرمتناه و ذلك يلحقه لأنّه مجرد طبيعة كان حينئذ كل بعد غيرمتناه ، و إن لحقه لأنه مجرد عن المادة كانت المادة مفيدة للحصر و الصورة « 3 » ، و كلا الوجهين محال ، بل وجود بعد غيرمتناه محال « 4 » ؛ و إن كان متناهيا فانحصاره فى حد محدود و شكل مقدر ليس إلّا لانفعال عرض له من خارج « 5 » ، لالنفس طبيعته ، ولن تنفعل الصورة إلا لمادتها ، فتكون مفارقة و غيرمفارقة ، و هذا محال فيجب أن تكون متوسطة « 6 » .\r\nو أمّا الآخرون فإنهم جعلوا مبادئ الأمور الطبيعية أمورا تعليمية « 7 » و جعلوا المعقولات بالحقيقة « 8 » ، و جعلوها المفارقات بالحقيقة « 9 » ، و ذكروا أنهم إذا جردوا الأحوال الجسمانية عن المادة لم يبق إلّا اقطار و أشكال و اعداد ؛ و ذلك لأنّ المقولات التسع فإنّ الكيفيات الإنفعاليه و الانفعالات منها و الملكات « 10 » و القوة و اللاقوة أمور تكون لذوات الانفعالات و الملكات و القوى ، و أما الاضافة فما يتعلق بأمثال هذه فهى أيضا مادية ؛ فيبقى الأين « 11 » و هو كمّى ، و متى و\r\n\r\n\r\n\r\n\r\n","description":"","footnote":"\r\n( 1 ) . اينكه گفته « أكثر ميله » مقصودش اين است كه گاهى در كلمات افلاطون گرايشى هست كه تعليميات مجردند .\r\n( 2 ) . يعنى معانىاى هستند بين « مثل » كه مجرد تام مىباشند و « ماديات » كه مادى تام هستند . گفته‌ام كه مقصود افلاطون از اين بيان كه بين مجرد و مادى هستند ، اين است كه اينها حدا مجردند و وجودا مادى مىباشند .\r\n( 3 ) . در حالى كه ماده جز قابليت شأن ديگرى ندارد .\r\n( 4 ) . ادله‌اى كه بعد غيرمتناهى را محال كرده ، هم بعد مجرد را محال مىكند و هم بعد مادى را .\r\n( 5 ) . همانطور كه الآن هم در امور مادى همين حرف را مىزنند . فلان جسم چرا محدود به اين حد است ؟ چون نمىشود گفت كه طبيعت جسمى چنين اقتضا كرده ناچار بايد بگوييم به واسطهء علل خارجيه است .\r\n( 6 ) . يعنى وجودا مادى است و حدا غيرمادى است .\r\n( 7 ) . اين خصوصيت اول امور تعليمى است كه گفته‌اند امور طبيعى از امور تعليمى به وجود آمده‌اند . افلاطون چنين حرفى نزده است .\r\n( 8 ) . اين خصوصيت دوم امور تعليمى است كه گفته‌اند آنچه از اشياء كه عقل درك مىكند فقط تعليميات است ، غير تعليميات را عقل اساساً درك نمىكند ، فقط حس و خيال درك مىكند . مثلًا عقل آن جنبه‌هايى از انسان را درك مىكند كه مربوط به مقدارش است يا مربوط به عددش و از اين قبيل ، ولى خصوصيات ديگر را ، مثل اينكه در اين مكان است ، عقل درك نمىكند مگر اينكه وابستگى به كميّت داشته باشد و الّا اگر وابستگى نداشته باشد عقل درك نمىكند .\r\n( 9 ) . [ خصلت سوم : 
  ] اين تعليميات در واقع مجردند ، زيرا چنان كه گفتيم اينها ميان معقول بودن و مجرد بودن وجود عينى اشياء تلازم قائل بودند و قبول نداشتند كه معقولات منتزع از محسوسات باشند . . . اينها فكر مىكردند كه هر چه عقل درك مىكند مستقيم درك مىكند و آنچه كه عقل درك مىكند جنبه‌هاى مادى ندارد و مجرد از ماده است .\r\n( 10 ) . منظور از « ملكات » در اينجا استعدادهاست كه همان عدم و ملكه باشند ، و قوه و لاقوه از كيفيات استعداديه است .\r\nهمهء اينها به انفعالاتى بستگى دارد كه وابسته به ماده است .\r\n( 11 ) . گفته‌اند كه أين جنبهء مادى دارد ، زيرا أين به مكان مربوط است و مكان هم به ابعاد ارتباط دارد .\r\n","page_name":" 522 ","page_number":522},
  {"content":"\r\n\r\nهو كمّى ، و الوضع و هو كمّى « 1 » ، و أما الفعل و الانفعال فهو مادى ، فيحصل من هذا انّ جميع ما ليس بكمّى فهو متعلق بالمادة ، و المتعلق بالمادة مبدؤه ما ليس متعلقا بالمادة « 2 » ، فتكون التعليميات هى المبادئ ، و تكون هى المعقولات بالحقيقة ، و سائر ذلك غيرمعقول ؛ و لذلك فليس واحد يحد اللون و الطعم و غير ذلك حدا يعبأ به ، إنّما هو نسبة إلى قوة مدركة فلايعقلها عندهم العقل إنما يتخيلها الخيال تبعا للحس « 3 » .\r\nقالوا و أما الأعداد و المقادير و أحوالها فهى معقولة لذاتها ، فهى اذن المفارقة . و قوم جعلوها مبادئ و لم يجعلوها مفارقة ، و هم اصحاب فيثاغورس ، و ركّبوا كل شئ من الوحدة والثنائية « 4 » ، و جعلوا الوحدة فى حيّز الخير و الحصر ، و جعلوا الثنائية فى حيّز الشر و غير الحصر « 5 » .\r\nو قوم جعلوا المبادئ الزائد و الناقص و المساوى ، و جعلوا المساوى مكان الهيولى إذ عنه الاستحالة إلى الطرفين « 6 » .\r\nو قوم جعلوه مكان الصورة لأنها المحصورة المحدودة و لا حد للزائد و الناقص « 7 » .\r\n\r\n\r\n\r\n\r\n","description":"","footnote":"\r\n( 1 ) . متى به زمان ارتباط دارد و آن هم كمّ است ، وضع هم به ابعاد جسم بستگى و ارتباط دارد .\r\n( 2 ) . هر چه كه به ماده تعلق دارد ناچار منشأى دارد كه اين منشأ به ماده تعلق ندارد .\r\n( 3 ) . غيركمّيت اصلًا به عقل درنمىآيد ، فقط محسوس و متخيل است . رنگ و طعم و نظير آن به همين دليل قابل تحديد نيستند ، چون تحديد تعقل است . اينها اساساً به عقل درنمىآيند . البته همهء اينها بر خلاف سخنانى است كه حكما مىگويند كه لون و طعم و نظير آن تحت يك مقولهء كلى عقلى درمىآيد .\r\n( 4 ) . ما اينجا سه خصلت بيان كرديم : يكى اينكه امور تعليميات مبادى هستند ، يعنى تشكيل دهندهء امور مادى هستند ؛ ديگر اينكه معقول منحصرا اينها هستند ؛ سوم اينكه وجود عينى اينها وجود مجرد است نه مادى . شيخ مىگويد :\r\nولى قومى به مبدئيت تعليميات براى اشياء قائل هستند اما به مجرد بودن آنها قائل نيستند . اينها اصحاب فيثاغورس مىباشند كه هر چيزى را مركّب از وحدت و دوتايى دانسته‌اند ( ظاهرا اينجا مقصود فرديت و زوجيت است ) .\r\n( 5 ) . خير و شر را چنين توجيه كرده‌اند كه از وحدت ، خير برمىخيزد و از ثنائيت شر . ظاهرا از سابق چنين يادم هست كه فيثاغورس گفته است : « عدد فرد خير است و عدد زوج شر » و خير و شر را هم در عالم به فرد و زوج نسبت مىدهد .\r\n( 6 ) . قوم ديگرى از وحدت صحبت نكرده‌اند ، بلكه « زائد » و « ناقص » و « مساوى » را كه ما از خواص تعليميات مىدانيم مبدأ دانسته‌اند ؛ يعنى گفته‌اند آنچه كه در خارج وجود دارد يا مساوى وجود دارد از آن جهت كه مساوى است يا زائد وجود دارد يا ناقص . البته منظور اينها از « مساوى » شيئى كه مساوى است نمىباشد . ما هميشه مساوى بودن را و زائد و ناقص بودن را صفت يك شئ مىدانيم و آن شئ را وجودا بر صفت مساوى مقدم مىدانيم ، ولى آنها به عكس معتقد بودند كه مساوى از آن جهت كه مساوى است اصل است ؛ يعنى آنچه را كه ما براى يك جوهر عرض مىدانيم و جوهر را معروض اينها مىدانيم ، آنها برعكس ، آن عرض را اصل مىدانند و آن جوهر را تشكيل يافته از آن . گفته‌اند مساوى يعنى برابر بودن و برابر بودن يعنى اعتدال و اعتدال يعنى مستعد بودن .\r\n( 7 ) . بعضى مساوى را مكان هيولى قرار نداده‌اند بلكه آن را مكان صورت قرار داده‌اند ، براى اينكه صورت آن چيزى است كه متناهى و محدود است و مساوى هم آن چيزى است كه متناهى و محدود است امّا زائد و ناقص را نمىشود حد برايشان معين كرد .\r\n","page_name":" 523 ","page_number":523},
  {"content":"\r\n\r\n\r\nمثل افلاطونى\r\n\r\nفيثاغورس و نظريات او\r\nدربارهء فيثاغورس از دو جهت اظهار نظر شده است : يكى از اين جهت كه آنچه از ظواهر مطالب او معلوم است سخنانش امرى منطقى و قابل قبول نيست . ولى از طرف ديگر در بين محققين راجع به فوق‌العادگى اين مرد اتفاق نظرى هست ، كه هم قدما او را شخص فوق العاده‌اى مىدانند ، از قبيل شهرستانى ، و هم امروزيها از او خيلى به بزرگى ياد كرده‌اند . قبلًا عقايد او را در ملل و نحل و كتابهاى ديگر خوانده بودم ، باز مراجعه كردم ديدم ملل و نحل از همه مفصل‌تر ذكر كرده است . تاريخ فلسفه راسل هم خيلى از او تجليل مىكند و او را از بزرگ‌ترين شخصيتهاى جهان به شمار مىآورد ، در عين حال خيلى مختصر دربارهء او نوشته و چيز زيادى ندارد . شهرستانى نسبتاً مفصل‌تر نقل كرده است . موارد ديگرى نيز هست كه خيلى مفصل در اين كتاب آمده است . فكر كردم براى اينكه مقدارى مطلب روشن شود خوب است قسمتى را كه شهرستانى دربارهء فيثاغورس در اينجا آورده است بخوانيم .\r\nقبلًا مطلبى را بايد تذكر دهم و آن اين است كه امروزيها مىگويند خيلى از عقايدى كه به فيثاغورس نسبت مىدهند مخلوطى است از افكار خود او و افكارى كه\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nبعد از او پيدا شده ، و اتباع فيثاغورس - كه بعدها پيدا شده‌اند - افكار خود را با افكار فيثاغورس آميخته و مخلوط كرده‌اند . به نظر مىرسد مطالبى كه در ملل و نحل آمده به همين صورت باشد و آميخته‌اى از آن افكار باشد .\r\n\r\nبررسى و توضيح متن « الملل و النحل » دربارهء فيثاغورس « 1 »\r\nابن منسارخس من أهل ساميا . و كان فى زمان سليمان النبى ابن داوود عليهما السّلام ، قد أخذ الحكمة من معدن النبوة ، و هو الحكيم الفاضل ذوالرأى المتين و العقل الرصين ، يدّعى أنه شاهد العوالم العلويّة بحسّه و حدسه ، و بلغ فى الرياضة إلى أن سمع حفيف الفلك و وصل إلى مقام الملك ؛ و قال : ما سمعت شيئا قطّ ألذّ من حركاتها ، ولا رأيت شيئا أبهى من صورها و هيئاتها .\r\nمدّعى است كه او اهل ساميا بوده . كتابهاى ديگر لفظ « ساموس » به كار برده‌اند .\r\nاين شهر در جنوب ايتاليا بوده است . و نيز مدّعى است كه در زمان سليمان عليه السّلام زندگى مىكرده است . معلوم نيست كه چنين باشد ، مىگويند او در قرن ششم قبل از ميلاد مىزيسته . شايد اين قرن با زمان سليمان يكى باشد . يك نوع مكاشفه براى او ادعا كرده است و از او نقل مىكند كه من صداى فلك را شنيدم . صحت اين نقلها معلوم نيست .\r\nقوله فى الإلهيّات : قال : إنّ البارى تعالى واحد لا كالآحاد ، و لا يدخل فى العدد ، و لا يدرك من جهة العقل ولا من جهة النفس ؛ فلا الفكر العقلى يدركه ، و لا المنطق النفسى يصفه ، فهو فوق الصفات الروحانية ، غير مدرك من نحو ذاته ، و إنما يدرك بآثاره و صنائعه و أفعاله . و كل عالم من العوالم يدركه به قدر الآثار الّتى تظهر فيه صنعته ، فينعته و يصفه بذلك القدر الذى يخصّه من صنعته . فالموجودات فى العالم الروحانى قد خصّت بآثار خاصّة روحانية فتنعته من حيث تلك الآثار ، و الموجودات فى العالم الجسمانى قد خصّت بآثار خاصّة جسمانية فتنعته من حيث تلك الآثار . و لا نشكّ أن هداية الحيوان مقدرة على الآثار التى جبل الحيوان عليها ، و هداية الإنسان مقدرة على الآثار التى فطر الإنسان عليها ؛ فكل يصفه من نحو ذاته و يقدّسه عن خصائص صفاته .\r\n\r\n\r\n\r\n\r\n","description":"","footnote":"\r\n( 1 ) . الملل و النحل نوشتهء محمد عبدالكريم شهرستانى ، ج 2 / ص 74 .\r\n","page_name":" 525 ","page_number":525},
  {"content":"\r\n\r\nدر اينجا مطالبى را در توحيد نقل مىكند كه بعيد نيست اين را هم بعدها با افكار او آميخته باشند . مىگويد خدا را از ناحيهء ذات و صفات نمىشود شناخت ، بلكه از ناحيهء افعال و آثار شناخته مىشود ، و هر عالمى او را به اندازه آثارى كه از او در اين عالم ظاهر شده مىشناسد . در ادامه ، بحثى راجع به هدايت حيوانات و هدايت انسان مىكند و مىگويد هر كدام از راه وجود خودشان خدا را مىشناسند .\r\n\r\nوحدت در فلسفهء فيثاغورس از اينجا بحث وحدت شروع مىشود .\r\nثم قال : الوحدة تنقسم إلى وحدة غير مستفادة من الغير و هى وحدة البارى تعالى ، وحدة الإحاطة بكل شئ ، وحدة الحكم على كل شئ ، وحدة تصدر عنها الآحاد فى الموجودات و الكثرة فيها ؛ و إلى وحدة مستفادة من الغير و ذلك وحدة المخلوقات .\r\nوحدت بر دو قسم است : وحدتى كه مستفاد از غير نيست ، و وحدتى كه مستفاد از غير است . وحدتى كه مستفاد از غير نيست وحدت خداوند است كه عبارت است از وحدتى كه منشأ همهء وحدتهاى ديگر است .\r\nو ربما يقول : الوحدة على الإطلاق تنقسم إلى وحدة قبل الدهر ، و وحدة مع الدهر ، و وحدة بعد الدهر و قبل الزمان ، و وحدة مع الزمان .\r\nدر يك تقسيم ديگر وحدت را چنين تقسيم مىكند : وحدتى كه مقدم بر دهر است ، و وحدتى كه با دهر است ، و وحدتى كه بعد از دهر و قبل از زمان است ، و وحدتى كه با زمان است . اگر اين حرف [ از فيثاغورس 
  ] باشد اصطلاح « زمان » و « دهر » را روشن مىكند ، زيرا دهر در زبان فلاسفهء بعد بجاى زمان است براى مجردات و عالم عقول .\r\nزمان براى عالم جسمانيه است و دهر براى عالم عقول . براى خداوند هم « قبل الدهر » تعبير مىكنند . او بر دهر و بر زمان هر دو تقدم دارد .\r\nفالوحدة التى هى قبل الدهر هى وحدة البارى تعالى ، و الوحدة التى هى مع الدهر هى وحدة العقل الاول ، و الوحدة التى هى بعد الدهر و قبل الزمان هى وحدة النفس ، و الوحدة التى هى مع الزمان هى وحدة العناصر و المركبات .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nوحدت قبل الدهر وحدت خداوند است ؛ وحدت مع‌الدهر وحدت عقل اوّل است ؛ وحدت بعدالدهر و قبل الزمان وحدت نفس است ؛ و وحدت مع الزمان وحدت عناصر و مركّبات است .\r\nاين سخنان معلوم است كه از فيثاغورس نيست ، چون طرح عقل اوّل و عقل دوم بعد از فيثاغورس بوده است .\r\nو ربما يقسم الوحدة قسمة اخرى ، فيقول : الوحدة تنقسم إلى وحدة بالذات ، و الى وحدة بالعرض . فالوحدة بالذات ليست إلّا للمبدع للكل الذى منه تصدر الوحدانيات فى العدد و المعدود . و الوحدة بالعرض تنقسم إلى ماهو مبدأ العدد و ليس داخلا فى العدد ، و إلى ماهو مبدأ للعدد و هو داخل فيه ؛ فالاوّل كالواحدية للعقل الفعال ، لأنه لايدخل فى العدد و المعدود .\r\nدر يك تقسيم ديگر وحدت را تقسيم مىكند به وحدت بالذات كه وحدت خداوند است ، و وحدت بالعرض كه وحدت غير خداوند است . وحدت بالعرض باز خود بر دو قسم است : يكى وحدتى كه مبدأ عدد است و داخل در عدد نيست ، و وحدتى كه مبدأ عدد است و داخل در عدد است . وحدتى كه مبدأ عدد است و داخل در عدد نيست مثل وحدت عقل فعال . لابد منظورش از « مبدئيت » در اينجا مبدئيت صدورى است .\r\nمىخواهد بگويد وحدتى كه در مجردات است وحدت عددى نيست ، منشأ عدد است .\r\nو الثانى ينقسم إلى ما يدخل فيه كالجزء له ، فإن الاثنين إنما هو مركّب من واحدين ، و كذلك كل عدد فهو مركب من آحاد لامحالة ، و حيثما ارتقى العدد إلى أكثر نزلت نسبة الوحدة إليه إلى أقل ؛ و إلى ما يدخل فيه كاللازم له لا كالجزء فيه ؛ و ذلك لأن كل عدد أو معدود لن يخلو قطّ عن وحدة تلازمه ، فإن الاثنين و الثلاثة فى كونهما اثنين و ثلاثة واحدة ، و كذلك المعدودات من المركبات و البسائط واحدة إمّا فى الجنس أو فى النوع أو فى الشخص ، كالجوهر فى أنه جوهر على الإطلاق ، و الإنسان فى أنه انسان ، و الشخص المعيّن مثل زيد فى أنّه ذلك الشخص بعينه واحد . فلم تنفكّ الوحدة من الموجودات قطّ .\r\nو هذه وحدة مستفادة من وحدة البارى تعالى تلزم الموجودات كلها و إن كانت فى ذواتها متكثرة . و انما شرف كل موجود بغلبة الوحدة فيه . فكل ماهو أبعد من الكثرة فهو أشرف و أكمل .\r\nوحدتى كه مبدأ عدد و داخل در عدد است خود منقسم مىشود به آنچه كه داخل\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nدر عدد است مثل جزء براى عدد ، مانند وحدتى كه از آن اثنين درست مىشود . اين هم مبدأ عدد است و هم داخل و جزء عدد است . هر عددى مركّب از آحاد است و هر چه عدد بيشتر شود وحدت آن كمتر گردد . وحدت ديگر وحدتى است كه داخل در عدد است امّا نه جزء آن ، بلكه مثل لازم است براى آن . مثل وحدتى كه براى هر عددى است . مثلًا عدد 10 از يك طرف از ده تا واحد تشكيل شده ، خود « ده تا » يعنى مجموعى از وحدتها ؛ از طرف ديگر خود عدد 10 باز هم واحد است ، چون باز ما مىتوانيم بگوييم يك ده تا ، دو ده تا ، سه ده تا ؛ هم مىتوانيم بگوييم عشرة واحدة و هم بگوييم عشرات . اين وحدت از براى عشرة صفت واقع مىشود . اينجا وحدت لازمهء عدد است نه مقوّم آن .\r\nهمانطور كه هر عدد خودش وحدتى دارد ، مركّبات و بسائط و معدودات هم وحدتى دارند . وحدت اين معدودات يا در جنس است يا در نوع يا در شخص .\r\nاينها همه اقسام وحدت مستفاد از غير است ، چون گفتيم وحدتى كه مستفاد از غير نيست فقط وحدت بارى تعالى است . بعد مىگويد : « انما شرف كل موجود . . . »\r\nاين در واقع برمىگردد به اينكه وحدت به وجود برمىگردد و كثرت به عدم ؛ هر چه جنبهء وحدت در يك موجود بيشتر باشد او اشرف است و هر چه جنبهء كثرت در او بيشتر باشد عدم بيشتر در او راه يافته است .\r\nتا اينجا مسائل مربوط به وحدت بود ؛ يعنى اين مسأله در واقع از مسائلى است كه در فلسفهء اولى در باب كثرت و وحدت بحث مىكنند .\r\n\r\nعدد و معدود در فلسفهء فيثاغورس\r\nثم إنّ لفيثاغورس رأيا فى العدد و المعدود قد خالف فيه جميع الحكماء قبله ، و خالفه فيه من بعده ، و هو أنه جرّد العدد عن المعدود تجريد الصورة عن المادة و تصوره موجودا محققا .\r\nاين رأيى است كه به « طبيعيات » مىخورد ؛ عدد را از معدود جدا كرده و براى خود عدد استقلال و اصالت قائل شده و بلكه مدعى است كه عدد است كه معدود را مىسازد نه معدود عدد را . او اصلًا براى خود عدد به صورت يك موجود مستقلى كه از\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nخودش تحقق دارد اصالت قائل است ، همان طورى كه ما در باب صور براى آنها اصالت قائل هستيم .\r\nو قال : مبدأ الموجودات هو العدد ، و هو أوّل مبدع أبدعه البارى تعالى . فأوّل العدد هو الواحد ، و له اختلاف رأى فى أنه هل يدخل فى العدد أم لا ، كماسبق ؛ و ميله الأكثر إلى أنه لايدخل فى العدد ، فيبتدئ العدد من اثنين .\r\nاوّل مبدعى كه واجب تعالى ابداع كرده عدد است و اوّل عدد ، عدد واحد است .\r\nبعد راجع به اينكه آيا واحد خودش هم عدد است يا نيست ، شهرستانى مىگويد : مثل اينكه در رأى او ترديدى هست . از بعضى حرفهاى او ظاهر مىشود كه واحد خودش داخل در اعداد نيست ، ولى از بعضى آرائش ظاهر مىشود كه داخل در اعداد است .\r\nاكثر ميلش به اين است كه « 1 » داخل در اعداد نيست و عدد از « 2 » شروع مىشود نه از 1 ؛ 1 سازندهء عدد است . چون عدد از مقولهء كثرت است و 1 هم داخل در كثرت نيست ، بنابراين 1 داخل در عدد نيست .\r\nو يقول : هو منقسم إلى زوج و فرد ؛ فالعدد البسيط الأول اثنان ، و الزوج البسيط الأوّل أربعة و هو المنقسم بمتساويين . و لم يجعل الاثنين زوجا ، فإنه لو انقسم لكان إلى واحدين و كان الواحد داخلا فى العدد . و نحن ابتدأنا فى العدد من اثنين ، و الزوج قسم من أقسامه فكيف يكون نفسه ؟ ! و الفرد البسيط الأول ثلاثة .\r\nعدد بر دو قسم است : زوج و فرد . اولين كثرت بسيط 2 است . وقتى كه ما وحدت را داخل در عدد ندانيم و عدد را مساوى با كثرت بدانيم بسيطترين كثرتها عدد 2 مىشود . زوج يعنى چه ؟ زوج يعنى عددى كه منقسم به دو عدد ديگر شود . روى اين حساب بسيطترين زوجها عدد 4 خواهد بود . اولين عدد روى اين حساب اثنين است و اولين و بسيطترين زوج 4 است . 2 را زوج قرار نداده ، زيرا 2 منقسم به دو عدد نمىشود ، وحدت از اعداد نيست . زوج قسمى از اقسام عدد است نه اينكه مقسم باشد . با اين حساب فرد بسيط اول و بسيطترين فردها عدد 3 خواهد بود ؛ عدد 2 نه زوج است و نه فرد ولى عدد هست ؛ اولين فرد 3 است و اولين زوج 4 .\r\nقال : و تتمّ القسمة بذلك ، و ماوراءه فهو قسمة القسمة . فالأربعة هى نهاية العدد و هى الكمال ، و عن هذا كان يقسم بالرباعية : « لا ، و حق الرباعية التى هى تدبر أنفسنا التى\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nهى أصل الكمال » ؛ و ماوراء ذلك فهو زوج الفرد ، و زوج الزوج ، و زوج الزوج و الفرد .\r\nتقسيم اوّلى اعداد به 2 و 3 و 4 تمام مىشود . 2 عددى است كه نه فرد است و نه زوج ، 3 اوّلين عدد فرد است و 4 اولين عدد زوج . اعداد بعد در واقع مركّباتند .\r\nبنابراين نهايت اعداد اوّل عدد اربعه است كه او حدّ كمال اعداد است . به همين جهت به عدد 4 سوگند خورده مىشد و مثلًا گفته مىشد : « به حقّ چهارتا » .\r\nو يسمى الخمسة عددا دائرا ، فإنها إذا ضربتها فى نفسها أبدا عادت الخمسة من الرأس . و يسمى الستة عددا تامّا ، فإن أجزاءها مساوية لجملتها ؛ و السبعة عددا كاملًا ، فإنها مجموع الزوج و الفرد ، و هى نهاية اخرى ؛ و الثمانية مبتدأة ، مركّبة من زوجين ؛ و التسعة من ثلاثة أفرد ، و هى نهاية اخرى ؛ و العشرة من مجموع العدد من الواحد إلى الاربعة ، و هى نهاية اخرى .\r\nفللعدد أربع نهايات : أربعة و سبعة و تسعة و عشرة . ثم يعود إلى الواحد فيقول : أحد عشر . . . و يعدّ . و التركيبات فيما وراء الأربعة على أنحاء ستّة :\r\nفالخمسة على مذهب من لا يرى الواحد داخلا فى العدد فهى مركّبة من عدد و فرد ، و على مذهب من يرى ذلك فهى مركّبة من فرد و زوج .\r\nمنظور از صورت اوّل ، صورتى است كه وحدت خارج از عدد باشد و منظور از صورت دوّم صورتى است كه وحدت داخل در عدد باشد .\r\nو كذلك الستّة على الأول فمركّبة من فردين أو عدد و زوج ، و على الثانى فمركبة من ثلاثة أزواج ؛ و السبعة على الأول فمركبة من فرد و زوج ، و على الثانى فمركبة من فرد و ثلاثة أزواج ؛ و الثمانية على الأول فمركبة من زوجين ، و على الثانى فمركبة من أربعة أزواج ؛ و التسعة على الأوّل فمركبة من ثلاثة أفراد ، و على الثانى فمركبة من فرد و أربعة أزواج ؛ و العشرة على الأول فمركبة من عدد و زوجين أو زوج و فردين ، و على الثانى فما يحسب من الواحد إلى الأربعة و هو النهاية و الكمال . ثم الأعداد الاخرى فقياسها هذا القياس . قال : و هذه هى اصول الموجودات .\r\nبر مبناى دوم كه « 1 » را داخل در عدد بدانيم ، عدد 10 مركّب مىشود از جمع 1 و 2 و 3 و 4 .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nتا اينجا راجع به وحدت بود ، نظريات خاصى بود كه در باب وحدت و كثرت مطرح كرده‌اند ، و نيز راجع به خود عدد كه بيشتر از جنبهء رياضى بحث شد و داخل در « طبيعيات » نشده بود .\r\n\r\nوقوع كثرت در عالم\r\nثم إنه ركّب العدد على المعدود ، و المقدار على المقدور . فقال : المعدود الذى فيه اثنينية ، و هو أصل المعدودات و مبدؤها ، هو العقل باعتبار أن فيه اعتبارين : اعتبارا من حيث ذاته ، و أنه ممكن الوجود بذاته ، و اعتبارا من حيث مبدعه ، و أنه واجب الوجود به ، فقابله الاثنان .\r\nاز نظر اينها واجب تعالى خارج از معدودات است . معدودى كه در آن اثنينيّتى وجود دارد ، يعنى داراى دو جنبه است ، عبارت از عقل است كه اصل همهء معدودات است . در عقل دو حيثيت و دو اعتبار است : اعتبار من حيث ذاته و اعتبار من حيث مبدعه كه آن مبدع واجب است .\r\nيكى از مسائل مهم فلسفه كه از مشكلات آن هم مىباشد وقوع كثرت در عالم است . اقتضاى قاعده‌اى كه ابن سينا و ديگر حكما گفته‌اند كه : « لا يصدر عن الواحد إلّا الواحد » اين است كه از واجب تعالى واحد صادر شود ، و از آن واحد هم واحد صادر شود ، و از آن هم واحد . آنوقت نظام عالم فقط يك نظام طولى خواهد بود و هيچوقت دو موجود در عرض يكديگر قرار نخواهند گرفت . پس اين كثرت عرضى از كجا پيدا شده ؟\r\nمطلبى را امثال بوعلى مطرح كرده‌اند كه حتى مشّائين هم قبول نكردند و آن اين است كه از ذات واجب تعالى كه بسيط من جميع الجهات است عقل اوّل صادر شد و عقل به اعتبار اينكه فى حد ذاته ممكن الوجود است و به علتش واجب الوجود مىشود ، طبيعتا مركب مىشود و دو حيثيت پيدا مىكند : حيثيتى كه از ناحيهء ذات خودش دارد و حيثيتى كه از ناحيهء مبدع و علتش دارد ، حيثيت امكانى و حيثيت واجب الوجودى . از حيثيت وجوبى آن ، يك شئ صادر مىشود و از حيثيت امكانى آن شئ ديگر صادر مىشود . پس در آن واحد از عقل دو موجود صادر مىگردد . به همين ترتيب از عقل دوم ، تا مىرسد به عقل فعال و هيولى .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nدر اينجا هم مىگويد عقل داراى دو حيثيت است ، به همين جهت عقل مساوى با عدد اثنين است . البته منظور از « عقل » در اينجا عقل انسان نيست ، عالم عقل است .\r\nعالم عقل مساوى با اثنين است . عقل مقابل اثنان است ؛ يعنى اثنان عددى است كه با عقل تناسب دارد .\r\nو المعدود الذى فيه ثلاثية هو النفس ، إذ زاد على الاعتبارين اعتبارا ثالثاً .\r\nآن معدودى كه داراى سه حيثيت است نفس مىباشد : يكى حيثيت امكان ذاتى ، ديگر حيثيت وجوب از ناحيهء علت ، و ديگر تعلقش به شئ ديگر كه ناشى از تعلقش به ماده است كه عقل چنين تعلقى نداشت . البته اين تعلق را كتاب بيان نمىكند ولى على القاعده بايد مقصودش همين باشد .\r\nو المعدود الذى فيه أربعية هو الطبيعة ، إذ زاد على الثلاثة رابعاً .\r\nكه لابد حيثيت چهارمش همان حيثيت زمانى و مكانى طبيعت است ؛ يعنى علاوه بر اينكه آنچه در طبيعت است به ماده تعلق دارد ، خودش هم فى ذاته يك امر زمانى است .\r\nطبيعت داراى يك حيثيت امكانى و يك حيثيت وجوبى و يك حيثيت تعلق به ماده و يك حيثيت زمانى است كه مجموعا چهار حيثيت مىشود . پس اين چهار عددى كه آنها را اصل مىدانست ، يعنى 1 و 2 و 3 و 4 ، خود عدد وحدت را خارج از همهء اعداد قرار داد و مساوى با ذات واجب تعالى دانست ، عالم عقل با عدد 2 برابر مىشود و عالم نفس با عدد 3 و عالم طبيعت با عدد 4 .\r\nو ثم النهاية أعنى نهاية المبادئ ، و ما بعدها المركّبات ؛ فما من موجود مركّب إلّا و فيه من العناصر و النفس و العقل شئ ، إما عين أو أثر حتى ينتهى إلى السبعة فيقدر المعدودات على ذلك و ينتهى إلى العشرة .\r\nبه عقيدهء اينها هيچ موجود مركّبى نيست مگر اينكه هم از طبيعت ، هم از نفس و هم از عقل چيزى در او هست . همه تحت عقل هستند . هر موجودى مركّب از اينهاست تا اينكه منتهى به عدد 7 بشود . لابد منظور اين است كه اجزاء هفتگانه مثلًا پيدا كند .\r\nو يعد العقل و النفوس التسعة بأفلاكها التى هى أبدانها و عقولها المفارقة كالجوهر و تسعة أعراض . و بالجملة إنما يتعرف حال الموجودات من العدد و المقادير الأول ، و\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nيقول : البارى تعالى عالم بجميع المعلومات على طريق الإحاطة بالأسباب التى هى الأعداد و المقادير . و هى لا تختلف ؛ فعلمه لايختلف .\r\nاعداد را با حقايق موجودات تطبيق مىدهد . بعد مىگويد چون علل اصلى ، همين اعداد و مقادير هستند و همهء اشياء از همين اعداد و مقادير به وجود آمده‌اند و واجب تعالى عالم به همهء اعداد و مقادير است ، عالم به همهء اشياء است . آنگاه مىگويد چون اعداد تغيير پيدا نمىكنند علم واجب هم تغيير پيدا نمىكند .\r\nو ربما يقول : المقابل للواحد هو العنصر الأول كما قال انكسيمانس ، و يسمّيه الهيولى الاولى ، و ذلك هو الواحد المستفاد ، لا الواحد الذى هو كالآحاد و هو واحد ، كل ، تصدر عنه كل كثرة ، و تستفيد الكثرة منه الوحدة التى تلازم الموجودات و لا تفارقها ألبتة كما قرّرنا .\r\nما شخصى به نام انكسيمانس نداريم و نظرى كه به او نسبت مىدهد با انكسيمندروس مطابق است كه [ از فيلسوفان پيش از سقراط و 
  ] ملطى بوده . گفتيم كه مقابل عدد اثنين عقل است و مقابل عدد ثلاثه نفس است و مقابل عدد 4 طبيعت است . نگفته بود كه مقابل عدد واحد چيست ؛ ولى چون واحد را خارج از اعداد مىداند و مبدأ كل اعداد مىداند ، قهراً آن را مطابق با واجب مىداند . ولى شهرستانى مىگويد گاه فيثاغورس مىگويد كه عنصر اوّل مقابل واحد است ، همانطور كه انكسيمانس گفته است .\r\nبنابر تحقيقاتى كه كرده‌اند مسلّم شده كه اين عقايدى كه به فيثاغورس نسبت مىدهند ، عقايد يك نفر نيست ، چه اينها را عقايد او بدانيم يا غير او ، براى اينكه عقايد ضد و نقيضى مىباشد . به همين جهت مىگويد : « و ربما يقول . . . » . معلوم مىشود كه اين افكار ميان اتباع فيثاغورس در طول پانصد سال يا هزار سال پيدا شده است . قبلًا خوانديم كه مقابل وحدت ، ذات حق است و خدا با واحد مساوى است . ولى اينجا مىگويد كه مقابل واحد عنصر اول است كه هيولاى اولى مىباشد . به همين جهت اين واحد ، واحد مستفاد از غير است ، زيرا قبلًا گفته بوديم كه وحدت بر دو قسم است :\r\nوحدت مستفاد از غير ، و وحدت غير مستفاد از غير . واحد غير مستفاد كالآحاد است و هر كثرتى از او صادر شده . بنابراين واحد غير مستفاد اصل مبدأ است ، خارج از آن است كه عددى در مقابل آن قرار گيرد ، او خود مبدأ اعداد است .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nمبناى اين فكر چنين بود كه گفتند ميان اعداد و مقادير رابطه‌اى است ، و لهذا در بعضى تعبيراتشان مىگفتند كه عدد واحد برابر با نقطه است ، يعنى همين نقطه عدد واحد است و واحد نقطه است ، كأنه مظهر آن است ؛ و خط با عدد 2 مساوى است ، يعنى عدد 2 همان خط است و خط همان عدد 2 است ؛ و سطح با عدد 3 برابر است و جسم با عدد 4 . در بعضى تعبيراتشان آمده - چنان كه در شفا نيز از آنها نقل شده - كه خط مساوى با عدد 2 است و سطح مساوى با عدد 4 است . . . پس ، از نظر اينها از يك طرف ميان اعداد و مقادير رابطه‌اى است ، و از طرف ديگر ميان اعداد و اشياء واقعى در عالم نيز رابطه‌اى است ؛ يعنى آنها هر يك از اشياء را متناسب با يك عددى مىدانستند . دليل آن را شيخ در شفا آورده كه فلان شئ را اگر شما تجريد كنيد و به ذهن ببريد مىبينيد كه در هنگام تجريد ذهنى همان عددى است كه شئ با او رابطه دارد . اين سخن نظير انقلاب ماهيت است كه بعضى دربارهء وجود ذهنى قائل بودند و خيال مىكردند كه انقلاب ماهيت ممكن است . فرض كنيد كه شما عدد 12 را به ذهن مىبريد ، اگر تجريدش بكنيد همان عدد دوازده‌اى است كه شما تصور مىكرديد .\r\nهمين عدد 12 وقتى در خارج وجود عينى پيدا مىكند مثلًا فرس مىشود . بنابراين اينها قائلند كه شئ وقتى در خارج وجود عينى پيدا مىكند همان وجود خاص است و وقتى كه در عالم ذهن تجريد شود به عدد تبديل مىگردد ، كما اينكه رابطه‌اى هم ميان اينها و ارباب انواع يعنى مثل كه شيخ در تعبير خودش در اينجا آورده قائل هستند .\r\nالبته همانطور كه عرض كردم لازم نيست كه اينها همه سخنان يك نفر باشد ، مطالب پراكنده و ضد و نقيضى است كه نمىشود از آن فلسفهء منظمى درآورد . فيثاغورس و اتباعش در قديمىترين دوران يونان بودند . فيثاغورس با طالس ملطى كه او نيز از قديمىترين فلاسفهء يونان است معاصر مىباشد ، يعنى تقريبا در قرن ششم قبل از ميلاد ، و در آن دوره‌ها عقايد فلسفى با عقايد مذهبى بت پرستانه آنها خيلى مخلوط بوده و ظاهرا بجاى كلمهء « مثل » كه افلاطون به كار برده از كلمهء « خدايان » و « ارباب انواع » استفاده كرده‌اند . به هر حال رابطه‌اى ميان اعداد و آن خدايان قائل بودند .\r\nمجموعاً آنچه كه شهرستانى در اينجا نقل مىكند با آنچه كه جديديها نقل مىكنند فرق دارد . و معلوم است كه شهرستانى با قلم خودش رنگ معلومات زمان خودش را به آن افكار مىدهد . ولى آنطورى كه نقل كرده‌اند ترجمه‌هايى كه به متون اصلى آنها نزديك‌تر است موجود مىباشد .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nبرگرديم به مطالب كتاب . گفته شد كه هيچ موجودى نيست كه به قدر استعدادش حظّى از وحدت آن واحدى كه كالآحاد نيست نداشته باشد .\r\nو ذكر أن العنصر انفرد بوحدته ثم أفاضها على الموجودات ، فلايوجد موجود إلّا و فيه من وحدته حظّ على قدر استعداده ، ثم من هداية العقل حظّ على قدر قبوله ، ثم من قوة النفس حظّ على قدر تهيّئه . و على ذلك آثار المبادئ فى المركبات ؛ فإن كل مركب لايخلو عن مزاج مّا ، و كل مزاج لايعرى عن اعتدال مّا ، و كل اعتدال عن كمال أوقوة كمال :\r\nإمّا طبيعى آلى و هو مبدأ الحركة ، و إما عن كمال نفسانى هو مبدأ الحس . فإذا بلغ المزاج الإنسانى إلى حد قبول هذا الكمال أفاض عليه العنصر وحدته و العقل هدايته و النفس نطقه و حكمته .\r\nعقل را در واقع مظهر هدايت ، و نفس را مظهر تهيّؤ و استعداد و قوه و حركت مىدانستند .\r\nقال : و لمّا كانت التأليفات الهندسية مرتبة على المعادلات العددية عدّدناها أيضا من المبادئ . فصارت طائفة من الفيثاغوريين إلى أن المبادئ هى التأليفات الهندسية على مناسبات عددية ، و لهذا صارت المتحركات المساوية ذات حركات متناسبة لحنية هى أشرف الحركات و ألطف التأليفات . ثم تعدّوا من ذلك إلى الأقوال حتى صارت طائفة منهم إلى أن المبادئ هى الحروف و الحدود المجردة عن المادة ، و أوقعوا الألف فى مقابلة الواحد ، و الباء فى مقابلة اثنين ، إلى غير ذلك من المقابلات .\r\nمقادير هندسى را مانند اعداد از مبادى شمرده و گفته است كه اين مقادير هندسى نيز سازندهء اشياء هستند . بعد مىگويد گروهى از فيثاغوريان مىگويند هر يك از اين شكلهاى هندسى رابطه‌اى با يكى از اعداد دارند . گفته شده كه ريشهء اين طرز فكر اين بوده است كه فيثاغورس شكلها را با نقطه چين نشان مىداده ، كه در اين صورت قهراً هر شكلى با عدد معينى از نقطه رابطه پيدا مىكند . مثلًا اگر بخواهيد مثلث بسازيد ، از سه نقطه مىتوان مثلث ساخت ، البته با اين فرض كه خط موهومى سه نقطه را به هم مربوط كرده است . امّا از دو يا چهار نقطه نمىتوان مثلث ساخت .\r\nبعد اگر بخواهيد مثلث بزرگ‌ترى بسازيد بايد هفت نقطه بگذاريد و براى مثلث بزرگ‌تر ده نقطه بايد گذاشت . براى ساختن مربّع به چهار نقطه نياز است و براى مربّع بزرگ‌تر هشت نقطه و براى مربّع بعدى شانزده نقطه لازم است . پس ميان هر\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nشكلى و هر عددى رابطه‌اى هست .\r\nو نيز اينها معتقد بودند كه افلاك حركات موزونى بر ميزان اصوات دارند بر اساس آن رابطه‌هاى عددى كه در موسيقى قائل هستند ؛ و معتقد بودند كه آوازهاى خيلى خوبى از آنها شنيده مىشود .\r\nبعضى ديگر بر اين عقيده رفته‌اند كه مبادى اصلًا حروف است .\r\nولست أدرى ! على أىّ لسان و لغة قدّروها ؟ فإن الألسن تختلف باختلاف الأمصار و المدن ، أو على أىّ وجه من التركيب ؟ فإن التركيبات أيضا مختلفة ؛ فالبسائط من الحروف مختلف فيها و المركبات كذلك .\r\nشهرستانى مىگويد : نفهميدم منظور از اينكه « حروف مبادى است » يعنى چه ؟\r\nعدد واقعيتى است كه اعتبارى و قراردادى نيست . ولى حروف امورى قراردادى هستند . هر زبانى يك نوع حروف خاصى دارد . كدام حروف مقصود اينها بوده است ؟\r\nدر بعضى جاهاى ديگر ديده‌ايم كه در احوال فيثاغورس و اتباع او مىنويسند كه مقصود اينها از حروف همان اعداد بوده است . مىگويند : يونانيها اعداد را به اين شكل كه ما الآن [ داريم 
  ] - يعنى شكل 1 تا شكل 9 و شكل صفر ، و همهء اعداد ديگر را با همين تعداد اشكال درست مىكنيم - آنها چنين اشكالى نداشتند . آنها با بيست و هفت حرف مىنوشتند . براى 1 تا 9 ، يعنى نه عدد اوّل ، نه شكل و براى 11 تا 19 نيز نه شكل و براى 21 تا 29 نيز نه شكل ديگر داشتند ، و عدد 10 و عدد 20 از عدد 1 گرفته مىشد با يك اختلافى كه ايجاد مىكردند ؛ و اين عددهايشان همان حروفى بوده كه با آن مىنوشتند ، چيزى شبيه به حروف ابجد ما . اين عدد هندى كه الآن در دست ما هست هر عدد شكل خاصى دارد كه با شكل حروف متفاوت است ، ولى آنها چيزى مثل حروف ابجد داشتند . در حروف ابجد « الف » را 1 قرار مىدهيم و « ب » را 2 و « ج » را 3 و « دال » را 4 . حروف يونانى نيز همين جور بوده كه رقم را هم وقتى مىخواستند بنويسند همان حروف را مىنوشتند ؛ و خيال مىكنم كه در اين نقل شهرستانى كه مىگويد « گروهى از آنها حروف مجرد از ماده را مبادى مىدانستند » اشتباهى هست ، كه اشتباه يا از خود شهرستانى است يا از منابعى كه او از آنها گرفته است . آنها واقعا براى حروف از آن جهت كه حروفند مبدئيت قائل نبودند ، آن حروف از آن جهت كه نمايندهء عدد بودند مبادى واقع مىشدند . بر همين اساس ، تركيب اينها نيز مختلف\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nمىشود . تركيب اعداد ، طبيعى است ؛ 2 و 3 كه با هم جمع شوند به طور طبيعى 5 مىگردد ؛ امّا مثلًا دال و جيم اگر تركيب شوند چند مىشود ؟ اين بستگى به قرارداد دارد .\r\nو صارت جماعة منهم إلى أن مبدأ الجسم هوالأبعاد الثلاثة ، و الجسم مركّب عنها . و أوقعوا النقطة فى مقابلة الواحد ، و الخط فى مقابلة الاثنين ، و السطح فى مقابلة الثلاثة ، والجسم فى مقابلة الأربعة ، و راعوا هذه المقابلات فى تراكيب الاجسام و تضاعيف الأعداد .\r\nاينكه بگوييم جسم مركّب از ابعاد ثلاثه است ، غير از اين است كه بگوييم قابل ابعاد ثلاثه است . ابعاد ثلاثه خودش كمّيت است . بنا بر نظر اينها جسم خودش نفس ابعاد ثلاثه است .\r\n\r\nطبايع و نفوس در فلسفهء فيثاغورس\r\nو ممّا ينقل عن فيثاغورس أن الطبائع أربعة ، و النفوس التى فينا أيضا أربعة : العقل و العلم و الرأى و الحواس . ثم ركّب فيه العدد على المعدود و الروحانى على الجسمانى .\r\nقبلًا خوانديم كه اينها براى عدد 4 يك اهميتى قائل بودند ، كما اينكه براى عدد 10 هم يك اهميت خاصى قائل بودند ؛ و نقل كرده‌اند كه در مواردى كه حساب طبيعت با اين عدد جور درنمىآمد مىگفتند : چيزى بالأخره وجود دارد اگر چه براى ما محسوس نيست . مثلًا چون عدد 10 را عدد كامل مىدانستند و تركيب جهان را هم كامل و بىنقص مىدانستند ، روى اين حساب مىگفتند افلاك بايد ده تا باشد ؛ مىگفتند علاوه بر اين نه فلكى كه مىشناسيم يك فلك نامرئى هم هست . اعداد 4 و 7 و 10 را اهميت مىدادند و برايشان شخصيتى قائل بودند .\r\nقال الرئيس أبوعلى الحسين بن سينا : و أمثل ما يحمل عليه هذا القول أن يقال : كون الشئ واحدا غير كونه موجودا أو إنسانا ، و هو فى ذاته أقدم منهما ؛ فالحيوان الواحد لا يحصل واحدا إلّا و قد تقدّمه معنى الوحدة الذى صاربه واحدا ، و لولاه لم يصحّ وجوده ؛ فإذن هو الأشرف الأبسط الأول ، و هذه صورة العقل ؛ فالعقل يجب أن يكون الواحد من هذه الجهة . و العلم دون ذلك فى الرتبة ، لأنه بالعقل و من العقل ، فهو\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nكالاثنين الذى يفتقر إلى الواحد و يصدر منه . و كذلك العلم يؤول إلى العقل . و معنى الظن و الرأى عدد السطح ، و الحس عدد المصمت أن السطح لكونه ذاثلاث جهات هو طبيعة الظن الذى هو أعمّ من العلم مرتبة ، و ذلك لأن العلم يتعلق بمعلوم معين ، و الظن و الرأى ينجذب إلى الشئ و نقيضه ، و الحس أعم من الظن ، فهو المصمت أى الجسم له أربع جهات .\r\nاين توجيه را از قول شيخ الرئيس نقل مىكند . ما نمىدانيم اين جمله از كتاب شفا است ؟ تا آنجا كه من مطالعه كرده‌ام در اين كتاب نبوده . آيا در اثر ديگرى است ؟ در اينجا شيخ تأويل قابل قبولى را - كه بتوان سخن آنها را توجيه كرد كه ذره‌اى قابل تعقل و قابل قبول باشد - ارائه مىكند . البته شيخ بعد ايرادهاى زيادى مىگيرد و مىگويد اينها اشتباه كرده‌اند و منشأ اشتباهشان اين بوده كه يك حقيقتى را كه ذهن مىتواند لابشرط تصور كند به شرط لا فرض كرده‌اند . شيخ در توجيه آنها مىگويد :\r\nاينكه شئ واحد باشد غير از اين است كه موجود باشد . واحدى را يك وقت مىگوييم موجود است و يك وقت مىگوييم موجود نيست ، الواحد إما موجود او غير موجود ، همان گونه كه موجود را نيز به واحد و غير واحد تقسيم مىكنيم . پس واحد به وجود و غير موجود تقسيم مىشود و موجود به واحد و غير واحد . وحدت شئ بر وجودش مقدم است براى اينكه وحدت از لوازم ماهيت شئ است . همان گونه كه ماهيت شئ بر وجودش مقدم است وحدتش هم مقدم است . مثلًا مىگوييم انسان كه امر واحدى است آيا موجود است يا موجود نيست ؟ البته خود شيخ قبول ندارد كه شئ قبل از وجود وحدت پيدا مىكند ، ولى حرفى است كه تا اين مقدار براى توجيه آن سخنان به كار مىرود . پس بنا بر اين توجيه ، وحدت بر همه چيز مقدم است حتى بر وجود . . .\r\nباز برگشت به آن مطلبى كه قبلًا بيان كرد . طبايع چهارتاست و نفوسى كه در ما انسانهاست نيز چهارتاست ، ما چهار نفس داريم : يكى عقل ، يكى رأى ، يكى علم و ديگرى حواس . علم دون عقل است ، زيرا به وسيلهء عقل است و نزد عقل است . عقل در واقع آن چيزى است كه با عدد « وحدت » تناسب دارد ، و علم كه يك درجه مؤخر از عقل است مظهر عدد 2 است . مقصود از « رأى » ظنّ و گمان است ، كه ظنّ و رأى با سطح مناسبت دارد .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nتركيب عالم از الحان\r\nو مما نقل عن فيثاغورس أن العالم إنما الّف من اللحون البسيطة الروحانية ؛ و يذكر أن الأعداد الروحانية غير منقطعة ، بل أعداد متحدة تتجزّأ من نحو العقل و لا تتجزّأ من نحو الحواس ، و عدّ عوالم كثيرة ، فمنه عالم هو سرور محض فى أصل الإبداع و ابتهاج و روح فى وضع الفطرة ، و منه عالم هو دونه ؛ و منطقها ليس مثل منطق العوالم العالية ، فإن المنطق قد يكون باللحون الروحانية البسيطة ، و قد يكون باللحون الروحانية المركبة .\r\nاين نظر ديگرى است : عالم از الحان تركيب شده ؛ كه اين نظر تا اندازه‌اى از آن نظرات معقول‌تر است ، خصوصا با توجه به نظريات جديد كه مىخواهند بگويند الحان عبارت است از يك سلسله امواج . حال اگر كسى اين امواج را مساوى صوت و صدا و لحن بداند و بعد بگويد كه عالم از مجموع اين آوازها تأليف شده ، مثل اين است كه بگويد عالم از مجموع امواج تشكيل شده است و هر موجى هم ايجاد صوت مىكند . سامعهء ما بعضى از موجها را مىگيرد و مىشنود ؛ اين موجهايى را كه مىشنويم « صوت » مىگوييم ؛ و سامعهء ما بعضى از موجها را نمىشنود ، آنها نيز طبيعتشان صوتى است ولى ما درك نمىكنيم . بعد به شمارش عوالم مىپردازد و عالم اوّل را عالم سرور محض مىداند كه در همان اوّل ابداع ، اين سرور و ابتهاج را داشته است ؛ و آنگاه عوالم ديگر را مىشمرد .\r\nو الأول يكون سرورها دائما غير منقطع . و من اللحون ماهو بعد ناقص فى التركيب ، لأنّ المنطق بعد لم يخرج إلى الفعل فلا يكون السرور بغاية الكمال ، لأن اللحن ليس بغاية الاتفاق .\r\nو كل عالم فهو دون الأول بالرتبة . و تتفاضل العوالم بالحسن و البهاء و الرتبة . و الأخير ثقل العوالم و ثفلها و سفلها .\r\nثفل آن دردى است كه در ته جام باقى مىماند كه منظور عالم طبيعت است .\r\nو لذلك لم يجتمع كل الاجتماع ، و لم تتحد الصورة بالمادة كل الاتحاد ، و جاز على كل جزء منه الانفكاك عن الجزء الآخر ، إلّا أن فيه نورا قليلا من النور الأول ، فلذلك النور وجد فيه نوع ثبات ، ولولا ذلك لم يثبت طرفة عين ، و ذلك النور القليل جسم\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nالنفس و العقل ، الحامل لهما فى هذا العالم .\r\nكه اين نور قليل كه حامل نفس و عقل است منظور انسان است .\r\n\r\nانسان ، عالم صغير است و عالم ، انسان كبير\r\nو ذكر أن الإنسان به حكم الفطرة واقع فى مقابلة العالم كله ، و هو عالم صغير ، و العالم إنسان كبير ؛ و لذلك صار حظّه من النفس و العقل أوفر . فمن أحسن تقويم نفسه و تهذيب أخلاقه و تزكية أحواله أمكنه أن يصل إلى معرفة العالم و كيفية تأليفه ؛ و من ضيّع نفسه و لم يقم بمصالحها من التهذيب و التقويم خرج من عداد العدد و المعدود و انحلّ عن رباط القدر و المقدور و صار ضياعا هملا .\r\nتعبيرى عرفا دارند كه عالم انسان كبير است و انسان عالم صغير . البته در تعبيرات دقيق‌تر عرفانى عكس اين قضيه را مىگويند ؛ مىگويند عالم انسان صغير است و انسان عالم كبير . در خيلى جاها هم اين مطلب آمده است . از جمله كسانى كه در دنياى اسلام روى اين مطلب خيلى تكيه كردند و از آنها به اين طرف رواج بيشترى يافته ، اخوان الصفا هستند كه در رسائل خود روى آن تكيه كرده‌اند و خيلى از تعليماتشان بر همين اساس است . مىگويند تعليمات فيثاغوريان در تعليمات اخوان الصفا انعكاس پيدا كرده است .\r\nگفتيم كه برعكس آنچه معروف است ، در تعليمات افلاطون مسألهء سير و سلوك و تهذيب نفس و اينجور موارد نيامده ؛ آن مقدارى كه ديده مىشود در تعليمات فيثاغورس است نه افلاطون . در تعليمات فيثاغورس مطالبى مربوط به تهذيب نفس - كه در واقع نوعى عرفان است - يافت مىشود . آن روز هم عرض كرديم كه فيثاغورس شخصيتى است چند بعدى . بعدى از او رياضى دان را نشان مىدهد ؛ بعد ديگرش او را فيلسوف نشان مىدهد ؛ بعد روحى و فكرى او را اگر نگاه كنيم به يك نفر پيغمبر و عارف شبيه است ، تعليمات پيامبرانه دارد ، به مسائلى نظير معاد و قيامت و تهذيب نفس و عالم بقا و حتى چيزى نظير عالم مثال هم معتقد بوده . روش او هم يك نوع روش زاهدانه بوده و به يك نوع اشتراكيت زاهدانه قائل بوده است . بعد هم جمعيت تشكيل داد و پيرو پيدا كرد ؛ تقريبا امت پيدا كرد . [ معتقد است اگر كسى تهذيب و تزكيهء نفس\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nكند 
  ] به راز عالم كه عدد و مقدار است پى مىبرد .\r\nو ربما يقول : النفس الإنسانية تأليفات عددية أولحنية ؛ و لهذا ناسبت النفس مناسبات الألحان ، و التذّت بسماعها و طاشت ، و تواجدت باستماعها و جاشت . و لقد كانت قبل اتصالها بالأبدان قد أبدعت من تلك التأليفات العددية الاولى ، ثم اتّصلت بالأبدان ؛ فإن كانت التهذيبات الخلقية على تناسب الفطرة ، و تجردت النفوس عن المناسبات الخارجة اتّصلت بعالمها ، و انخرطت فى سلكها على هيئة أجمل و أكمل من الأول ، فإن التأليفات الاولى قد كانت ناقصة من وجه حيث كانت بالقوّة ، و بالرياضة و المجاهدة فى هذا العالم بلغت إلى حد الكمال خارجة من حد القوة إلى حد الفعل .\r\nمعتقد است كه نفس هم جز تأليفات عددى و آهنگ چيز ديگرى نيست . به همين جهت است كه نفس انسان از آهنگهاى موسيقى خوشش مىآيد و تحت تأثير قرار مىگيرد ، چون خودش هم حقيقت لحن و آهنگ است . و از جملهء « و لقد كانت . . . »\r\nمعلوم مىشود كه آن عقيدهء معروف افلاطون كه روح قبل از بدن موجود بوده و بعد آمده به بدن متصل شده ، اصل آن از فيثاغورس گرفته شده . البته افلاطون مىگويد روح در عالم مثل بوده و مثل را مشاهده مىكرده است ؛ فيثاغورس مىگويد در عالم ابداع بوده و از همين تأليفات عددى ابداع شده بود .\r\n\r\nفلسفهء عبادات از نظر فيثاغورس\r\nقال : و الشرائع التى وردت بمقادير الصلوات و الزكوات و سائر العبادات ، هى لإيقاع هذه المناسبات فى مقابلة تلك التأليفات الروحانية . و ربما يبالغ فى تقرير التأليف حتى يكاد يقول : ليس العالم سوى التأليف ، و الأجسام و الأعراض تأليفات ، و النفوس و العقول تأليفات . و يعسر كلّ العسر تقرير ذلك ! نعم ، تقدير التأليف على المؤلّف ، و التقدير على المقدّر أمر يهتدى إليه و يعوّل عليه .\r\nاين سخنى كه در فلسفهء عبادات مىگويد حرف عجيب و خوشمزه‌اى است .\r\nمىگويد : عبادات هم در واقع تقليد عملى آهنگهاى موسيقى است . مثل اينكه عبادات را به نوعى رقص معنوى تعبير مىكرده ( البته خودش اين تعبير را نكرده ) . كأنّه انسان با اين حركات طورى حركت مىكند كه با آن تأليفات عددى تناسب پيدا كند ، منتها\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nخودش نمىتواند اين را بفهمد ، پيامبران كه اين را درك مىكنند به مردم مىگويند « 1 » .\r\n\r\nخلقت عقل و نفس و جسم و جرم\r\nو كان خرينوس و زينون الشاعر متابعين لفيثاغورس على رأيه فى المبدع و المبدّع إلّا أنهما قالا : البارى تعالى أبدع النفس و العقل دفعة واحدة ، ثم أبدع جميع ما تحتهما بتوسطهما . و فى بدء ما أبدعهما لايموتان ، و لا يجوز عليهما الدثور و الفناء . و ذكرا أن النفس إذا كانت طاهرة زكية من كل دنس صارت فى العالم الاعلى إلى مسكنها الذى يشاكلها و يجانسها . و كان الجسم - الذى هو من النار و الهواء جسمها فى ذلك العالم - مهذّبا من كل ثقل و كدر .\r\nفأما الجرم - الذى من الماء و الأرض - فإنّ ذلك يدثر و يفنى ، لأنه غير مشاكل للجسم السماوى ؛ لأنّ الجسم السماوى لطيف لاوزن له و لا يلمس .\r\nيك مطلب ديگرى دربارهء عناصر چهارگانه داشتند و معتقد بودند كه هوا و آتش دو عنصر لطيف هستند و آب و خاك دو عنصر كثيف ، و در واقع اينها را متعلّق به دو عالم مىدانستند و كأنه فرشته‌ها را هم مختلف مىدانستند . مثلًا بعضى از فرشته‌ها آبى و خاكى بودند و فرشته‌هاى پست محسوب مىشدند كه رقاء پيدا نمىكنند ، و بعضى از فرشته‌ها هوايى و آتشى هستند كه بالا مىروند . و يا لااقل اينطور فكر مىكردند كه در بعضى فرشته‌ها دو عنصر آتش و هوا - كه دو عنصر لطيف هستند - بيشتر دخالت دارند و در بعضى فرشته‌ها چنين نيست . حرف ديگرى زدند و فرق گذاشتند ميان جسم و جرم . تعبيرشان به گونه‌اى است كه كأنّه امور آتشين و هوايى را جسم مىدانستند و خاك و آب را جرم . اين سخن قابل توجيه است با آنچه كه ديگران بعدها آمدند به « جسم مثالى » و « جسم مادى » تعبير كردند ، با اين تفاوت كه فيثاغوريان گفته‌اند جسم مثالى از نوع آتش و هواست . علت اين عقيده هم اين بوده كه اينها مىگفتند آتش و هوا ميل به بالا دارند و خاك و آب ميل به پايين دارند . از طرف ديگر عنصر فلك را هم يك عنصر لطيف جسمانى و غيرجرمانى مىدانستند . مثل اينكه مىخواستند بگويند\r\n\r\n\r\n\r\n\r\n","description":"","footnote":"\r\n( 1 ) . - هنديها هم الآن چنين برنامه‌هايى دارند .\r\nاستاد : عباداتى كه بين اقوام خيلى قديم بوده عباداتى بوده است كه به صورت رقص انجام مىشده .\r\n","page_name":" 542 ","page_number":542},
  {"content":"\r\n\r\nكه آتش و هوا جنسيتشان به جسم فلكى شباهت دارد . مىگفتند نفوس با جسم باقى مىمانند نه با جرم . اين سخن نيز با آنچه كه بعدها گفته‌اند و تعبير به « جسم برزخى » كرده‌اند قابل توجيه است . ببينيد :\r\nفالجسم فى هذا العالم مستبطن فى الجرم لأنه أشدّ روحانية . و هذا العالم لا يشاكل الجسم بل الجرم يشاكله . فكل ماهو مركب و الأجزاء النارية و الهوائية عليه أغلب كانت الجسمية أغلب ؛ و كل ماهو مركب و الأجزاء المائية و الأرضية عليه أغلب كانت الجرمية أغلب . و هذا العالم عالم الجرم ، و ذلك العالم عالم الجسم . فالنفس فى ذلك العالم تحشر فى بدن جسمانى لاجرمانى دائما ، لا يجوز عليه الفناء و الدثور ، و لذته تكون دائمة لا تملّها الطباع و النفوس .\r\nاين تعبير كه جسم در باطن اين جرم وجود دارد ، خيلى تطبيق مىكند با اين بدن برزخى كه مىگويند همراه بدن انسان است . معاد اينها با معاد ملاصدرا تطبيق مىكند ، مىگويند معاد جسمانى است نه جرمانى .\r\n\r\nعلت فناى عالم\r\nو قيل لفيثاغورس : لم قلت بإبطال العالم ؟ قال : لأنه يبلغ العلة التى من أجلها كان . فإذا بلغها سكنت حركته . و أكثر اللذات العلوية هى التأليفات اللحنية ، و ذلك كما يقال :\r\nالتسبيح و التقديس غذاء الروحانيين . و غذاء كل موجود هو مما خلق منه ذلك الموجود .\r\nپرسيده شده كه چرا مىگويى عالم فانى مىشود ؟ جواب مىدهد كه اين عالم براى غايتى خلق شده ، وقتى به غايتش رسيد حركتش باز مىايستد و اين مساوى است با فناى اين عالم .\r\nتا اينجا مطالب كتاب ملل و نحل شهرستانى بود « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اين مطالب از شفا بود ؟\r\nاستاد : خير ، مقدار كمى را از شفا نقل كرده و بايد ديد كه منبع اينها چه بوده و از كجا نقل مىكنند ؛ كسانى مثل شهرستانى و حتى خود شيخ منابعشان چه بوده است . مىگويند مقدارى در كتاب شرح ابن رشد و مقدارى هم در كتاب ارسطو هست كه او بهترين ناقل آراء فيثاغورس و مانند اوست .\r\n","page_name":" 543 ","page_number":543},
  {"content":"\r\n\r\nدوباره به عبارات شيخ برمىگرديم :\r\n\r\nتركيب اشياء از وحدت و ثنائيه\r\nو قوم جعلوها مبادئ و لم يجعلوها مفارقة ، و هم أصحاب فيثاغورس ، و ركّبوا كلّ شيء من الواحدة و الثنائيّة ، و جعلوا الواحدة فى حيّز الخير و الحصر ، و جعلوا الثنائيّة فى حيّز الشرّ و غير الحصر .\r\nاينها هر چيزى را مركب دانسته‌اند از وحدت و ثنائيه . در اينجا بجاى ثنائيه بايد چيزى نظير كثرت باشد ، و ظاهرا هم ثنائيه منظور كثرت است نه خصوص عدد 2 .\r\nاحتمال هم مىرود كه اگر مثلًا بجاى وحدت و ثنائيه ، فرد و زوج را بياوريم باز درست باشد . ولى در متن همان وحدت است . پس اگر بجاى ثنائيه كثرت بياوريم بهتر است .\r\nدر اينجا دو مطلب است : يكى اينكه همانطور كه حكما خير را به وجود تحليل مىكنند و شر را به عدم ، او خير را به وحدت تحليل كرده و شر را به كثرت ؛ هر چه وحدت بيشتر باشد خير آن اكثر است و هر چه كثرت بيشتر رسوخ پيدا كند شر بيشتر مىشود ؛ كما اينكه اين تعبير با آنچه كه فلاسفهء ما در باب مساوق بودن وحدت و وجود مىگويند جور درمىآيد .\r\nمطلب ديگر « محدود و نامحدود » است ؛ يعنى از وحدت تعبير به « محدود » كرده‌اند و از كثرت به « نامحدود » . و نيز وحدت را مساوى با فرد مىدانستند و كثرت را مساوى با زوج . در كتابهاى « تاريخ فلسفه » بجاى كلمهء « حصر » كه شيخ در اينجا آورده است ، كلمهء « محدود » مىآورند ؛ يعنى آن گروه مىگفتند يك نوع تضاد ميان محدود و نامحدود است و عالم از تركيب محدود و نامحدود درست شده است كه مقصودشان از « محدود » وحدت است و از « نامحدود » كثرت .\r\nو قوم جعلوا المبادئ الزائد و الناقص و المساوى ، و جعلوا المساوى مكان الهيولى إذ عنه الاستحالة الى الطرفين .\r\nاينها خود عدد را مبدأ قرار نداده‌اند ، بلكه آن چيزى را كه صفت عدد است ،\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nيعنى زائد و ناقص و مساوى بودن را مبدأ قرار داده‌اند . هيولى آن امرى است كه ما مىگوييم بالقوه است و استعداد پذيرفتن صورت را دارد . شئ در حالت تساوى بدين معناست كه در حال اعتدال است و در حال اعتدال اين امكان را دارد كه مستحيل به يكى از طرفين شود . به همين دليل « مساوى » را مكان هيولى قرار داده .\r\nو قوم جعلوه مكان الصورة لأنها المحصورة المحدودة ولاحد للزائد و الناقص .\r\nگروه ديگر « مساوى » را به منزلهء صورت قرار داده‌اند ؛ زيرا « زائد » و « ناقص » حد ندارد ، هر چه بالا برود زائد است و هر چه هم پايين بيايد ناقص است .\r\nثم تشعّبوا فى أمر تركيب الكل من التعليميات ، فجعل بعضهم العدد مبدأ للمقدار ، فركّب الخط من وحدتين ، و السطح من أربع وحدات . و بعضهم جعل لكل واحد منهما حيّزا على حدة ، و أكثرهم على أنّ العدد هو المبدأ ، و الوحدة هى المبدأ الأول ، و أن الوحدة و الهوية متلازمتان أومترادفتان ، و قد رتّبوا العدد و إنشاءه من الوحدة على وجوه ثلاثة .\r\nشيخ مىگويد در چگونگى تركيب كل از تعليميات ، اينها چند دسته شدند ( به ترتيبى كه شيخ در اينجا آورده ما در جاى ديگر نديده‌ايم . البته اين تا اندازه‌اى به اختلاف نسخ و نقص آنها برمىگردد ) . گروهى عدد را مبدأ مقدار قرار دادند ، كه اين را ديگران هم گفته‌اند كه رابطه‌اى ميان عدد و مقدار است . اين در كلام شيخ نيست كه بعضى گفته‌اند وحدت مساوى نقطهء هندسى است و اثنين مساوى با خط است .\r\nمىگويد آن گروه معتقد شدند كه خط از دو وحدت تركيب يافته و سطح از چهار وحدت ؛ در حالى كه ما در كلام شهرستانى خوانديم كه سطح از سه و جسم از چهار وحدت تركيب شده . شايد اين نقل قول ديگرى است .\r\nدر بعضى نسخه‌ها بجاى « حيّزا على حدة » ، « جزاء على حدة » است ، كه « جزء » نمىتواند معنى داشته باشد . اگر همان « حيّز » باشد ، منظور اين است كه سطح و خط هر يك حيّزى جداگانه دارند ، حال آنكه از نظر شيخ سطح و خط حيّزى جداى از حيّز خود جسم ندارند . حيّز يعنى مكانى كه شئ اشغال مىكند . آنها چون سطح و خط را مبدأ جسم مىدانستند و جسم را تشكيل شده از آنها ، براى سطح و خط حيّز هم قائل بودند .\r\nاينكه گفته‌اند وحدت و هويت متلازمند يا مترادف ، منظور از « هويت » همان\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nوجود است .\r\n\r\nپيدا شدن عدد از وحدت\r\nراجع به اينكه عدد چگونه از وحدت انشاء و پيدا مىشود سه جور گفته‌اند :\r\nأحدها على وجه العددى . و الثانى على وجه العدد التعليمى . و الثالث على وجه التكرار . أمّا وجه العدد العددى فجعلوا الوحدة فى أوّل الترتيب ، ثمّ الثنائيّة ، ثمّ الثلاثيّة . و أمّا العدد التعليمى :\r\nفجعلوا الوحدة مبدءا ، ثمّ الثانى ، ثمّ الثالث ، فرتّبوا العدد على توالى وحدة وحدة . و أمّا الثالث فجعلوا انشاء العدد بتكرار وحدة بعينها لا بإضافة اخرى إليها .\r\nببينيم مقصود از « عدد عددى » و « عدد تعليمى » چيست و چه فرقى با يكديگر دارند . آيا مىخواهد فرقى بگذارد ميان 1 و 2 و 3 و 4 با يكم و دوم و سوم و چهارم ؟ آيا يكى را « عدد عددى » ناميده و ديگرى را « عدد تعليمى » ؟ در يك جا مىگويد : « ثم الثنائية ثم الثلاثية » و در جاى ديگر مىگويد : « ثم الثانى ثم الثالث » . به نظر مىرسد چنين باشد : در يك وجه كه اسمش « عدد العددى » است ، وحدت اساساً مبدئيت ندارد بلكه خودش اولين عدد است ؛ و از جنبهء تعليمى ، وحدت مبدئيت دارد . در كتاب شهرستانى هم خوانديم كه اينها گاهى وحدت و واحد را داخل در عدد دانسته‌اند و گاهى خارج از عدد . پس بنا بر وجه « عدد العددى » وحدت هيچ مبدئيتى ندارد و خودش اولين عدد است ؛ ولى در وجه « عدد تعليمى » وحدت داخل در عدد نيست و مبدأ عدد است و اولين عدد 2 خواهد بود .\r\nامّا وجه سوم اين است كه اساساً ترتيبى در كار نيست . ببينيد ! در نوع اول مىگفتيم كه وحدت خودش عدد اوّل است ، بعد عدد دوم و بعد سوم ؛ و اگر سؤال مىشد كه 3 چه عددى است ؟ مىگفتيم عدد 2 بعلاوهء 1 . در نوع دوم هم كه 2 اولين عدد بود به همين صورت حساب مىكرديم ، اعم از اينكه وحدت را داخل در اعداد بدانيم يا خارج از اعداد . تعبير ديگر اين است كه تمام اعداد مستقيماً از وحدت به وجود مىآيند . مثلًا عدد 4 ، 3 بعلاوهء 1 نيست . اين در سخنان فلاسفهء ما از جمله در اسفار هم مطرح است و در باب ماهيت اعداد كه بحث مىكنند مىگويند : آيا مثلًا ماهيت « عشره » عبارت است از تسعه مع واحد ؟ يا خمسه و خمسه ؟ يا اينكه اينها از\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nلوازم عدد 10 است ؟ اگر چنين باشد براى عدد 10 مىتوان چند جور ماهيت فرض كرد : اربعه و سته مىشود عدد عشره ، ثلاثه و سبعه مىشود عشره ، اثنان و ثمانيه مىشود عشره ، تسعه و واحد هم مىشود عشره . ماهيت 10 كداميك از اينهاست ؟\r\nهيچكدام ، يك عدد كه چند جور ماهيت ندارد ؛ هر عددى يك ماهيت مستقل نسبت به اعداد ديگر دارد ؛ يعنى عدد عشره عبارت است از مجموعى از واحدها : وحدة ، وحدة ، وحدة . . . وحدة ، نه اينكه مثلًا بگوييم تسعة و وحدة . در ماهيت عشره كه تسعه نيست .\r\nتسعه خودش نوعى مستقل است . فلاسفهء ما چنين تعبير مىكنند كه هر عددى نوعى مستقل است و هيچ عددى در بطن عدد ديگر نيست ؛ و لهذا مىگويند از نظر مفهوم فلسفى غلط است كه بگوييم « چون كه صد آمد نود هم پيش ما است » . بله ، وقتى كه صد بيايد « مساوى با نود » هم آنجا هست ، امّا نه اينكه وقتى صد بود نود هم واقعا توى شكمش هست . از نظر طبيعت عددى ، نود يعنى آن واحدهايى كه ما به شرط لا پهلوى هم مىگذاريم .\r\nمثال ديگر : آيا عدد 3 يعنى همين هذا هذا هذا ؟ يا عدد 3 يعنى هذا هذا هذا به شرط عدم شئ ديگر ؟ آيا عدد 3 يعنى هذا هذا هذا لابشرط از اينكه يكى ديگر هم در كنارش باشد يا نباشد ، و اگر عددى در كنار عدد 3 بود باز هم عدد 3 است بعلاوهء اينكه يك شئ ديگر هم پهلويش هست ؟ يا اينكه چنين نيست ، بلكه در ماهيت عدد 3 « به شرط لا » فرض شده است ، يعنى هذا و هذا و هذا به شرط عدم شئ ديگر ، كه اگر شئ ديگر آمد ، اين عدد ، ديگر عدد 3 نيست ، عدد 4 است ، هذا و هذا و هذا به شرط هذا ، و حال آنكه عدد 3 به شرط عدم هذا بود . پس اينها ترتيب عدد را سه جور تعبير كرده‌اند .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n\r\nمثل افلاطونى\r\nگفته شد بنا به نظر افلاطون طبايع و انواع داراى دو دسته افراد هستند ؛ افرادى محسوس و مادى در طبيعت دارند ، و افرادى غير محسوس و مجرد و معقول در ماوراء طبيعت دارند . نسبت ميان افراد معقول با افراد محسوس نسبت علت و معلول است ؛ يعنى افراد معقول به منزلهء علل ايجادى - و نه اعدادى - براى اين افراد محسوسند .\r\nافراد محسوس ، متغير و زمانى و حادث و فانى هستند و ضعيف الوجودند . به طور كلى طبيعت نسبت به ماوراء طبيعت از نظر مرتبهء وجودى در مرتبهء اضعف قرار گرفته است .\r\nبه همين علت افراد طبيعى كه معلولات آن افراد ماوراء طبيعى هستند به منزلهء اظلال و سايه‌هاى آنها هستند . در اينجا يك مطلب است كه بايد به آن توجه كنيم ، قبلًا هم اين را گفته‌ايم و باز تذكر مىدهيم :\r\n\r\nنظريهء مثل به معناى انكار واقعيت نيست\r\nآيا اين [ مطلب كه افراد محسوس سايه‌هاى افراد مجرد و معقول هستند 
  ] به معناى اين است كه وجود افراد محسوس را انكار مىكنند ، آنچانكه اغلب در « تاريخ فلسفه » هاى جديد چنين گفته مىشود ؟ آيا اينها فقط افراد معقول را موجود مىدانند و\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nافراد محسوس را موجود نمىدانند ؟ آيا با اين تعبير كه محسوسات به منزلهء ظل و شبح هستند ، مىخواهند وجود را از آنها نفى كنند ؟ يا نه ، اينها هم به همان اندازه وجود براى افراد محسوس قائلند كه ديگران قائل هستند . اينها نمىخواهند وجود آنها را در خارج نفى كنند و معتقدند كه اشياء محسوس و مادى واقعيت خارج از ذهن دارند ولى در مقام مقايسه وقتى كه اين افراد محسوس و مادى و متغير را و نحوهء وجودشان را با افراد مجرد و معقول و نحوهء وجود آنها مقايسه مىكنند مىگويند افراد معقول حقيقتند و افراد محسوس رقيقهء آنها هستند ، افراد معقول ذى الظل هستند و افراد محسوس ظل .\r\nيكى از انواع وحدت وجودى كه عرفا قائل هستند همين نوع از وحدت وجود است . اشياء در مقايسه با وجود حق ، نمىشود نام « وجود » روى آنها گذاشت . تعبير اين است : « عظم الخالق فى أنفسهم ، فصغر مادونه فى أعينهم » « 1 » . ذهن انسان هميشه چنين است كه وقتى دو شئ را مقابل يكديگر ببيند ، هر چه عظمت يكى از آنها نسبت به ديگرى زيادتر باشد ، حقارت ديگرى در چشم انسان بيشتر مىگردد . مثلًا همين ضبط صوت را كه داراى حجم معينى است در نظر بگيريم ؛ وقتى در مقابل ضبط صوت ديگرى با حجم بزرگ‌تر قرار گرفت ، اين كوچك مىشود . هر چه آن طرف مقايسه بزرگ‌تر باشد اين كوچك‌تر به نظر مىآيد . حال اگر در مقام مقايسه ، « متناهى » با « غيرمتناهى » مقايسه شود ، قهراً عظمت متناهى در نظر ما به صفر مىرسد ، اصلًا ديگر قابل اينكه اسمش را ببرند نيست ؛ و اين منحصر به خداوند است . وحدت وجودى كه سعدى در بوستان مىگويد همين است :\r\n ره عقل جز پيچ در پيچ نيست * بر عارفان جز خدا هيچ نيست\r\nتوان گفتن اين با حقايق شناس * بر او خرده گيرند اهل قياس\r\nكه پس آسمان و زمين چيستند * بنى آدم و ديو و دد كيستند\r\nپسنديده گفتى تو اى هوشمند * جوابت بگويم گر آيد پسند\r\nكه خورشيد و دريا و كوه و فلك * پرى ، آدميزاد و جنّ و ملك\r\nهمه هر چه هستند از آن كمترند * كه با هستيش نام هستى برند \r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 191 .\r\n","page_name":" 549 ","page_number":549},
  {"content":"\r\n\r\nاين مىشود معنى « وجود مقايسه‌اى » . كسى كه چنين سخنى مىگويد منظورش اين نيست كه بگويد خورشيد و ماه وجود ندارد . او براى خورشيد و ماه به همان اندازه وجود قائل است كه ديگران قائلند و به همان اندازه براى زمين و آسمان و جنّ و ملك و فلك وجود قائل است كه ديگران قائلند .\r\nاصل سخن افلاطون و ديگران همين بوده است ؛ و امثال بوعلى هم هرگز چنين توجيه نكرده‌اند كه افلاطون اصلًا منكر وجود عالم محسوس بوده است . امّا بناى اين « تاريخ فلسفه » هاى جديد حمايت از مسلكهاست ، به همين دليل بىطرفانه نمىنويسند . اينها براى اينكه حرفهاى خودشان را به جايى برسانند ، از اوّل بنا را بر اين مىگذارند كه دروغ بگويند . مىگويند : فيلسوفها بعضى ايده‌آليست هستند و بعضى ماترياليست . ايده‌آليستها مىگويند جهان خارج اصلًا وجود ندارد ، فقط ذهن ما وجود دارد ، طبيعت و ماده وجود ندارد . ولى ما ماترياليستها مىگوييم زمين وجود دارد ، انسان وجود دارد و جهان خارج وجود دارد . معلوم است اگر كسى بخواهد از اوّل فيلسوفان را به ايده‌آليست و ماترياليست تقسيم كند چه نتيجه‌اى دارد . شايد در دنيا هيچوقت كسى نبوده كه بگويد ماوراء ذهن هيچ چيز وجود ندارد . حتى سوفسطائيان هم كه مىگفتند ، عملا پايبند نبودند ، گمان مىكردند ، نه اينكه يك آدم معتقد باشند . امّا اينها مىآيند تقسيم بندى غلطى را پايه‌گذارى مىكنند و تا آخر پيش مىروند . آنوقت مىگويند افلاطون رأس و رئيس ايده‌آليستهاست و اصلًا منكر عالم ماده و محسوس بوده ، مخصوصا كه از افلاطون همچو قرينه‌اى هم در دست دارند كه گفته است افراد محسوس همه ظل و سايه‌اند و حقيقت چيز ديگر است . ولى واضح است ؛ يك وقت شخصى مىخواهد در بيان حقايق ديگران جعل و تحريف كند ، اين يك مطلب است ، امّا يك وقت مىخواهد ببيند عمق نظريات كسانى كه نظريه‌اى داده‌اند چه بوده است .\r\nبوعلى و امثال او با اينكه با مثل افلاطونى مخالفند هرگز چنين نسبتى را به افلاطون نمىدهند و لهذا مىگويند افراد محسوس را معلول افراد معقول مىدانسته ، و معلول در حقايق و واقعيات مطرح است .\r\nاينها حتى بالاتر ، نسبت انكار عالم محسوس به افلاطون مىدهند . گيريم كه كسى بيايد بگويد افلاطون عالم عقول و عالم مثل را حقيقت مىدانست و عالم ماده و محسوس را باطل و پوچ و هيچ مىدانست و براى آن حقيقتى قائل نبود ؛ باز قدر مسلّم اين است كه افلاطون اصالت را به ذهن نمىداد كه بگويد عالم عقول هم از نوع ذهن\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nاست و آن هم روح و مجرد است و ذهن است و در حقيقت ذهن بالاترى است . امّا اينها مىگويند افلاطون چنين عقيده‌اى داشته است . مثلًا كتاب اصول مقدماتى فلسفه ژرژپوليتسر و يا كتابهاى دكتر ارانى را ببينيد ، حرفهايشان همه همين است . كتابهاى ماركسيستها همه بر همين اساس است . خيلى هم قاطع و جزمى و مسلّم مىگيرند كه آدم ناوارد شك نمىكند ، چون دروغ را هر چه بزرگ‌تر بگويند آدم كمتر شك مىكند .\r\nامّا گفتيم حقيقت اين نيست . افلاطون قائل به دو فرد - فرد محسوس و فرد معقول - بوده است .\r\n\r\nبرهان اوّل شيخ بر ردّ نظريهء مثل\r\nشيخ دو برهان در اينجا اقامه كرده است . البته توضيح خواهيم داد كه آيا بيان شيخ يك برهان است يا دو برهان . اين برهان با توجه به چند نكته است :\r\nاول : انواعى كه در اين عالم داراى افرادى هستند ، دو دسته افراد دارند : افراد محسوس و افراد معقول . افراد محسوس ، فرد همين نوعند و افراد معقول هم فرد همين نوع امّا در عالم ديگر . للانسان فردان : فرد محسوس و فرد معقول .\r\nدوم : فرد معقول علت فرد محسوس است . بنابراين بعضى از افراد نوع واحد علت بعضى ديگر از افراد همان نوع است . علت و معلول از نظر ذات و ماهيت يكى هستند ؛ فردى از افراد يك ماهيت علت است براى فرد ديگر از همان ماهيت .\r\nسوّم : فرد علت ، فردى است جاودانى نه حادث و فانى و متغير و متحول ، بعلاوهء اينكه كامل است و هيچ نوع نقصى در او وجود ندارد و هيچ گونه كمال ممكنى نيست كه او فاقد آن كمال ممكن باشد ، و اگر فاقد كمالى است فاقد آن كمالى است كه براى طبيعتش ناممكن است . از اين جهت فرد علت حقيقت است و معلول سايه .\r\nشيخ بر اساس همين طرز تفكر ايراد خودش را ذكر مىكند . براى اينكه جوانب مسأله همه رعايت شده باشد ، سؤال مىكند كه : آيا فرد محسوس وجود دارد يا ندارد ؟ اگر فرد محسوس وجود ندارد كه تصور و تخيل و تفكر و تعقلى نداريم . پس فرد محسوس وجود دارد ( با اينكه اينها مسلّم است ولى براى اينكه شقوق شكافته شود طرح مىكند ) . آيا فرد محسوس با فرد معقول واقعا از نظر نوعيت يكى هستند ؟ يعنى داراى حدّ واحد و ماهيت واحد مىباشند ؟ اگر بگوييد ماهيت واحد ندارند و داراى دو\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nماهيت هستند ، پس اين مثال آن نيست ، بلكه معنايش اين است كه افراد محسوس در عالم طبيعت معلول يك حقايق مجرده‌اى در عالم ديگر هستند ، كه اين را ديگران هم قبول دارند . بحث در اين است كه آن حقيقتى كه مجرد است و علت است ، فردى از نوع خودش باشد . اگر گفته شود كه داراى يك ماهيت نيستند ، مىگويد پس شما از كجا وجودى را كه مثال اين باشد اثبات مىكنيد ؟\r\nپس بنا بر مبناى پذيرفته شده ، فرد معقول در ماهيت و در حد شريك است با فرد محسوس . شيخ مىگويد پس طبيعت فرد محسوس و طبيعت فرد معقول يك طبيعت است و هر دو يك ماهيت دارند . حال ، اين فرد محسوسى كه در اينجا هست مقرون به ماده و عوارض ماده است و توأم با اين عوارضش است . توأم بودن فردى از يك نوع با اين عوارض و مجرد بودن فردى ديگر از اين عوارض معلول چيست ؟ آيا همان ذات و ماهيت مشترك توأم بودن با ماده را اقتضا مىكند يا چيز ديگر ؟ اگر همان ذات و ماهيت مشترك اقتضا مىكند ، جواب داده مىشود كه « الذاتى لا يختلف و لا يتخلّف » ، اين ذاتى مشترك همانطور كه در ضمن فرد مادى وجود دارد در ضمن فرد عقلانى هم وجود دارد ، چون فرض بر اين است كه فرد عقلانى و فرد مادى هر دو در حد و ماهيت شريكند و هر دو داراى ذات واحد و ماهيت واحد هستند . ذات واحد و ماهيت واحد در هر جا كه باشد يك گونه اقتضا دارد . پس نمىشود كه اين ذات واحد و ماهيت واحد در يك جا توأم بودن با ماده را اقتضا كند و در جاى ديگر اقتضا نكند . اگر بگوييم كه آن ذات و ماهيت لابشرط است از اينكه توأم با ماده باشد يا نباشد ، معنايش اين است كه توأم شدن اين فرد به ماده به اقتضاى ذاتش نيست بلكه به واسطهء يك سلسله علل خارجى و عوارض خارجى است . مثل اين است كه سؤال كنيم : چرا اين انسان سفيد پوست است ؟ آن ديگرى بلند قد است ؟ آيا اين به انسانيتشان مربوط است ؟ آيا انسان از آن جهت كه انسان است ، ماهيت انسانيّتش اقتضا مىكند كه سفيد پوست باشد ؟ اگر ماهيت انسانيتش اقتضا مىكند پس همهء انسانها بايد داراى همين رنگ باشند . بنابراين چنين نيست ، بلكه اين انسان به واسطهء يك سلسله شرايط خارج از ذاتش داراى اين خصوصيت شده است . معناى اين سخن اين است كه اگر انسان ديگرى هم داراى همين شرايط مىبود ، او هم سفيد پوست مىشد . به عبارت ديگر اگر انسان سياه پوست در شرايط انسان سفيد قرار مىگرفت سفيد پوست مىشد و اگر انسان سفيد پوست هم در شرايط انسان سياه پوست قرار مىگرفت سياه مىشد ، زيرا اين امر\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nبه حيثيت مشتركهء انسان بماهو انسان و به ماهيت انسان ارتباط ندارد ، به علل خارج از ذات انسان ارتباط دارد . اگر چنين گفتيم معنايش اين است كه فرد مجرد بماهوهو هيچ مانعى ندارد كه مادى باشد و همين طور فرد مادى بماهوهو هيچ مانعى ندارد كه مجرد باشد ؛ همان گونه كه اين انسان سفيد پوست هيچ مانعى نداشت كه سياه مىبود و آن انسان سياه هم هيچ مانعى نداشت كه سفيد مىبود .\r\nو حال آنكه افلاطون فرد مجرد را حقيقت مىداند ، جاويد و سرمدى مىداند و فرد مادى را يك امر حادث و فانى و داثر مىداند و اينها صفاتى نيستند كه به واسطهء يك سلسله علل خارجى به اين افراد تعلق گرفته باشند . اين صفات كه مثل انتخاب محل زندگى نيست ، كه مثلًا از كسى سؤال شود چرا در تهران زندگى مىكنى ؟ بگويد اين سلسله علل موجب شد به تهران بيايم ؛ از ديگرى سؤال شود چرا به اصفهان رفتى ؟\r\nبگويد عللى موجب شد كه ما به اصفهان برويم . اصفهان رفتن به مرتبهء وجودى ما ارتباط ندارد . سلسلهء علل مىتواند موجب شود كه ما در اصفهان باشيم و ديگرى در تهران ، و علل ديگرى موجب شود كه او در اصفهان باشد و ما در تهران .\r\nامّا اگر موجودى در عالم ماوراء طبيعت قرار گرفته و ازلى و ابدى شده و به تعبير شما حقيقت شده و موجود ديگرى به صورت يك موجود فانى داثر قرار گرفته و رقيقه شده و ظلّ او شده و معلول او شده است ، درجهء يكى درجهء علت گشته و درجهء ديگرى درجهء معلول ، چطور مىشود گفت به واسطهء علل خارجى چنين شده است ؟\r\nاين در واقع برهانى است كه شيخ در اينجا اقامه كرده است . بعد بيانى دارد كه با كلمهء « و أيضا » شروع مىشود . يك احتمال وجود دارد كه اين بيان تكميل همان برهان باشد و يا اينكه خود برهانى مستقل باشد و عبارت نارسا آمده باشد ، شبيه آن چيزى كه راجع به وحدت واجب الوجود داشتيم ، كه بعضى از محشّين مىگفتند اين يك برهان است و بعضى مىگفتند دو برهان است .\r\n\r\nبرهان دوم شيخ\r\nاين برهان به اين صورت شروع مىشود كه از اوّل سراغ فرد مادى مىرود كه توأم با اين عوارض است و به آن فرد مجرد محتاج است . البته مىدانيد كه او از مجرد به « مفارق » تعبير مىكند ، و گويا در ترجمهء عربى ، اوّل كلمهء « مفارق » را به كار مىبردند\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nولى بعدها كلمهء « مجرد » هم استفاده شده است . به هر حال منظور از « مفارق » و « مجرد » يك معناست .\r\nشيخ مىگويد اين فرد مادى كه توأم با ماده و عوارض ماده است ، يا محتاج به آن مفارق است يا نيست . اگر محتاج به آن مفارق باشد يا اين احتياج لذاتها و لماهيتها است يا اين احتياج لماهيتها نيست بل لأمر مفارق عن ماهيتها و ذاتها است . و اگر بگوييم محتاج به آن مفارق نيست ، پس بايد اين مفارق را علت و مبدأ اين مادى ندانيم و حال آنكه نظر شما اين است كه آنها علل و مبادى اشياء مادى هستند . فرضاً مفارقاتى باشند كه در نوعيت با اين محسوسات شريك باشند و افرادى از همين نوع باشند ولى آنها هيچ رابطهء علت و معلولى با اين محسوسات نداشته باشند ، خود نظريهء ديگرى است و غير از نظريهء شماست كه معتقديد فرد مفارق علت فرد محسوس است . اگر كسان ديگرى بيايند اين نظريه را بدهند و بگويند هر نوعى كه در اين عالم افراد محسوس دارد افراد معقولى هم در عالم عقل دارد ولى هيچ رابطه‌اى ميان افراد معقول و افراد محسوس نيست و آنها علت اينها نمىباشند ، نظريهء ديگرى را ارائه كرده‌اند ؛ كه اگر كسى اين نظر را انتخاب كند ، مىگوييم : اولًا ، وقتى افراد محسوس احتياجى به آن مفارقات ندارند از چه راهى وجود چنين مفارقاتى را اثبات كرده‌ايد و مىگوييد آنها از نوع همين محسوسات هستند ؟ روش اثبات ، از راه وجود همين محسوسات است ، و اگر رابطه‌اى ميان اينها و آنها نباشد ديگر راهى براى اثبات آنها موجود نيست . و ثانياً ، شيخ مىگويد اگر چنين باشد لازم مىآيد كه افراد مادى از آن افراد معقول كامل‌تر باشند و آنها نسبت به اينها ناقص باشند ، چرا ؟ براى اينكه اگر آنها را مبدأ و علل اينها ندانيد و آنچه را كه در اين عالم بروز كرده فعل آنها ندانيد و آنها را مبدأ قرار ندهيد و عالم را اثر آنها ندانيد ، بايد براى آنها صورتهاى ساده‌اى قائل باشيد كه هيچ فعاليت و فاعليتى ندارند ، مثل نقش ديوارند و به همين جهت از افراد مادى ناقص‌ترند . افراد مادى در عين اينكه مادى هستند ، افرادى حىّ فاعلند ، ولى آن افراد مجرد افرادى بلااثرند . بعلاوه همانطور كه گفتيم اين خلاف فرض شماست . اساس نظريهء شما اين است كه افراد محسوس محتاج آن مفارقات هستند و آن مفارقات علل اينها مىباشند .\r\nحال ، اگر بگوييد اين افراد محتاج آن معقولاتند احتياج معلول الى علّته ، مىگوييم اين احتياج يا لذاتها است يا لا لذاتها . اگر لذاتها و لماهيتها باشد ، از آنجا\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nكه ماهيت افراد محسوس با افراد معقول مشترك است ، پس افراد معقول هم محتاج به مفارقات ديگرند ، كه در اين صورت نقل كلام به آن مفارقات مىكنيم و مىگوييم آنها هم باز محتاج به مفارقاتى از نوع خودشان هستند . و اگر بگوييد لا لذاتها است ، بلكه لأمر عارض است ، مىگوييم : اين از شقّ اول بدتر است . معناى اين فرض اين است كه مثلًا انسانهاى محسوس به حسب ماهيتشان احتياجى به رب النوع انسان و به انسان معقول ندارند ، بلكه به علت اينكه مثلًا قدشان يك متر و هفتاد و چند سانتيمتر است به آن انسان معقول نيازمندند ، كه اگر مثلًا قدشان چهار متر بود ديگر احتياجى نداشتند ؛ و يا اينكه مثلًا چون در زمين زندگى مىكنند به انسان معقول نياز دارند و اگر او را از اينجا بردارند و به كرهء مريخ ببرند ديگر احتياجى نخواهد داشت ؛ يعنى مكان و محيطشان اين احتياج را به وجود آورده نه ذاتشان . فكر كنيد و ببينيد اين حرف سر از كجا درمىآورد ؟ آيا مىشود احتياج يك شئ به شيئى كه اقدم وجودا است از او ، به سبب عوارضى باشد كه آن عوارض آخر وجودا هستند از او ؟ آيا مىشود يك شئ به واسطهء عوارضش به علت خودش محتاج باشد كه اگر اين عوارض نبود احتياجى به آن علت هم نبود و از آن علت غنى بود ؟ اگر چنين باشد ، در واقع اين عوارضند كه آن علتها را علت كرده‌اند و اگر اين عوارض نبودند اصلًا آن علتها وجود نداشتند . و به تعبير شيخ ، آيا مىتوان گفت كه يك شئ در ماقبل خودش عمل كرده است ؟ آيا مىشود عوارض يك شئ منشأ احتياج در همان شئ شود كه اقدم وجوداً از خود آن عوارض مىباشد ، كه اگر آن عوارض نباشد علت آن شئ هم وجود نداشته باشد ؟\r\nاين قهراً برهان ديگرى غير از برهان اوّل است . برهان اوّل بر اين اساس بود كه فرد مادى و فرد معقول چون در ماهيت مشترك هستند و داراى يك حد مىباشند ، بنابراين هر دو يك نوع اقتضا دارند . اگر اقتضا دارند كه مجرد باشند هر دو بايد مجرد باشند و اگر اقتضا دارند كه مادى باشند هر دو بايد مادى باشند . ولى در اين برهان از اين راه وارد شده كه آيا فرد محسوس احتياج به فرد معقول و مثالى دارد يا نه ؟ اگر دارد يك اشكال پيش مىآيد و اگر ندارد اشكال ديگر . گفتيم اگر ندارد در واقع از محل كلام خارج است ، چون فرض بر اين است كه احتياج دارد ؛ و اگر احتياج دارد منشأ احتياج يا ذات است يا عوارض ذات ؛ هر كدام كه باشد محال لازم مىآيد .\r\nآنگاه شيخ مىگويد : عجيب اين است كه اينها در تعليميات بجاى اينكه مثلًا جسم را منشأ سطح بدانند و سطح را منشأ خط و خط را منشأ نقطه ، آمده‌اند يك وجود\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nمجردى براى نقطه قائل شده‌اند مستقل از خط ، و وجود مجردى براى خط قائل شده‌اند مستقل از سطح ، و وجود مجردى براى سطح قائل شده‌اند مستقل از جسم ؛ كه اصلًا اين حرفها قابل فرض نيست . خط خودش قائم به سطح است ؛ يعنى اگر سطحى نباشد خطى نمىتواند وجود داشته باشد ، همچنانكه اگر خطى در عالم نباشد نقطه نمىتواند وجود داشته باشد .\r\nيا اينكه در باب اعداد گفته‌اند منشأ هر چيزى عدد است . شيخ مىگويد لازمهء اين حرف اين است كه تفاوت انسان و فرس به عدد است . اين بيان شيخ درست است و قابل رد نيست . نظر اينها مثل كار مؤسسات و گروههايى مىماند كه نامگذارى افرادشان به عدد است . مثلًا در كاروانهاى حج هر فردى شماره‌اى دارد ، يكى شماره‌اش 24 است ، ديگرى 25 و ديگرى 26 . مسؤولين كاروان چون سروكارشان با عدد است كم‌كم اسمها را به كار نمىبرند و نمىگويند مثلًا آقاى احمدى ، بلكه مىگويند مثلًا آقاى 24 يا آقاى 25 . حالا شيخ مىگويد بنابر نظر اينها افراد يعنى اعداد ، اشياء يعنى اعداد . به طور مثال ماهيت انسان يعنى چه ؟ يعنى مثلًا عدد 6745 ؛ فرس چيست ؟ مثلًا عدد 5421 ؛ زيرا اصلًا ماهيت اينها را ماهيت عدد مىدانند . شيخ مىگويد آيا ما مىتوانيم تفاوت انسان و فرس را فقط يك تفاوت عددى يعنى به اقليت و اكثريت بگذاريم ؟ كه اگر يك عدد روى فلان عدد بگذاريم بشود ماهيت انسان و يك عدد كه از آن برداريم بشود ماهيت ديگر ؟\r\nشيخ بحث ديگرى را شروع مىكند و دربارهء وحدت مىگويد آيا آنها وحدتها را متساوى مىدانستند يا غيرمتساوى ؟ اگر وحدتها را غيرمتساوى بدانند كه در واقع وحدت نيست و چيز ديگر است ، عدم تساوى است ، خواه اين عدم تساوى اختلاف مقدارى باشد و خواه عددى . اگر اختلاف مقدارى باشد ، در اين صورت وحدت مقدار است نه عدد ؛ و اگر اختلاف عددى باشد اين خودش كثرت است نه وحدت . و اگر وحدتها را متساوى بدانند ، آنوقت نمىشود از وحدتهاى مساوى ، اشياء غيرمساوى به وجود بيايد .\r\nفصل فى إبطال القول بالتعليميّات و المثل ؛ فنقول : إنّه إن كان فى التعليميّات تعليمىّ مفارق\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nللتعليمى المحسوس ، فإمّا أن لا يكون فى المحسوس تعليمىّ البتّة أو يكون ؛ فإن لم يكن فى المحسوس تعليمىّ وجب أن لا يكون مربّع و لا مدوّر و لا معدود محسوس ، و إذا لم يكن شىء من هذه محسوسا فكيف السبيل إلى إثبات وجودها بل إلى تخيّلها فإن مبدأ تخيّلها كذلك من الوجود المحسوس حتّى لوتوهّمنا واحدا يحسّ شيئا منها لحكمنا أنّه لا يتخيّل بل لا يعقل شيئا منها ، على أنّا أثبتنا وجود كثير منها فى المحسوس .\r\nاگر براى تعليمى محسوس ، تعليمى مفارق و غير محسوس هم داشته باشيم ، يا چنين است كه به ازاى آن تعليمى مفارق ، تعليمى محسوس وجود دارد يا ندارد . اگر در ميان محسوسات ، تعليمى نداشته باشيم لازم است كه مربع و دايره و معدود محسوس نداشته باشيم ؛ و اگر چيزى از اين امور محسوس نباشد ، راهى براى اثبات وجود آنها نيست ، بلكه حتى ما تصور آنها را هم نمىتوانيم بكنيم ، زيرا « من فقد حسّا فقد علما » .\r\nو إن كانت طبيعة التعليميّات قد توجد أيضا فى المحسوسات فيكون لتلك الطبيعة بذاتها اعتبار ، فتكون ذاتها إمّا مطابقة بالحدّ و المعنى للمفارق أو مباينة له ؛ فإن كانت مفارقة له فتكون التعليميّات المعقولة أمورا غير التى نتخيّلها و نعقلها و نحتاج فى إثباتها إلى دليل مستأنف ، ثمّ نشتغل بالنظر فى حال مفارقتها فلا يكون ما عملوا عليه من الإخلاد إلى الاستغناء عن إثباتها و الاشتغال بتقديم الشغل فى بيان مفارقتها عملا بستنام إليه .\r\nبراى همين طبيعت محسوس بماهوهو هم يك اعتبارى هست ؛ همين طبيعتى كه در محسوس هست يك اعتبار بماهوهو دارد . البته اين « فاء » در « فيكون لتلك الطبيعة بذاتها » تقريبا زائد است . حالا كه مطلب معلوم شد كه اين طبيعت يك فردى دارد ، به هر حال اين طبيعت به ذات خودش يك اعتبارى دارد قطع نظر از اينكه محسوس باشد يا معقول ، اين ديگر قهراً همين جور است ، طبيعتى كه فردى محسوس و فردى معقول دارد بماهوهو يك اعتبارى دارد كه ما مىتوانيم بگوييم بماهوهو لوازمى و عوارضى دارد و امثال اينها . پس اين « فاء » را به اين معنا نبايد گرفت كه چون فرد محسوس دارد بذاتها اعتبار دارد كه اگر فرد محسوس نمىداشت اعتبارى نداشت ؛ نه ، اگر فرد محسوس نمىداشت ما نيازى به اين اعتبار نداشتيم . [ اين اعتبار 
  ] مال طبيعت لابشرط است . مىخواهد بگويد طبيعت بماهوهو چه اقتضائى دارد ، اقتضاى مادى بودن را يا اقتضاى ديگر . ما از راه همين محسوسات آنها را اثبات مىكنيم و برهانى كه اقامه مىكنيم از همين طريق است . و اگر ما احتياجى به دليل جداگانه داشته باشيم از\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nنو بايد اشتغال پيدا كنيم كه آيا افراد ديگرى غير از اين افراد هست يا نه ، و آيا آن افراد مجرّدند يا مجرّد نيستند .\r\nو إن كانت مطابقة مشاركة له فى الحد فلا يخلو إمّا أن تكون هذه الّتى فى المحسوسات إنّما صارت فيها لطبيعتها و حدّها ، و كيف يفارق ما له حدّها ؟ و إمّا أن يكون ذلك أمرا يعرض لها بسبب من الأسباب ، و تكون هى معرضة لذلك ، و حدودها غير مانعة عن لحوق ذلك إيّاها ، فيكون من شأن تلك المفارقات أن تصير مادّية و من شأن هذه المادّيّة أن تفارق ، و هذا هو خلاف ما عقدوه و بنوا عليه أصل رأيهم .\r\nاين فرض اصلى است . طبيعتشان اقتضا كرده كه محسوس و مادى باشند . اگر طبيعت اقتضا كرده پس اين مفارق چگونه توانسته از اينها جدا شود و حال آنكه مقتضاى ذات آنهاست ، الذاتى لا يختلف و لا يتخلّف . [ و امّا اگر به سبب امر عارضى باشد 
  ] ، كه منظور از « امر عارضى » امر خارجى و سبب خارجى است ، در اين صورت آن طبيعت و ذات در معرض آن امر خارجى قرار مىگيرد و ماهيّت و ذاتش هم مانع از الحاق آن امر خارجى نيست . تالى فاسد اين فرض اين است كه [ آن مفارقات مىتوانند مادى شوند و اين مادّيّات مىتوانند مفارق شوند 
  ] ، مثل اينكه شخصى در اصفهان است و مىتواند جاى خود را با شخصى كه در تهران است عوض كند و مانعى ندارد كه اين به جاى آن باشد و آن به جاى اين ؛ در حالى كه اين خلاف آن چيزى است كه فكر مىكردند و آن را بسته و فرض كرده‌اند . افراد محسوس معلولند ، مادّى هستند ؛ آنها علّتند و جاويدانند . اين تجافى است و امكان ندارد كه يكى به ديگرى تبديل شود و بجاى آن قرار گيرد . اين امر تصادفى نيست كه بگوييم تصادفاً چنين شده است .\r\nو أيضا فإن هذه المادّة الّتى مع العوارض إمّا أن تحتاج إلى مفارقات أو لاتحتاج إليها ؛ فإن كانت تحتاج إلى مفارقات ، فإنّما تحتاج إلى مفارقات غيرها لطبائعها ، فتحتاج المفارقات أيضا إلى اخرى ، و إن كانت هذه إنّما تحتاج إلى مفارقات لما عرض لها حتّى لولا ذلك العارض لكانت لاتحتاج إلى مفارقات ألبتّة ، و لا كان يجب أن يكون للمفارقات وجود البتّة ، فيكون العارض للشئ يوجب وجود أمر أقدم منه و غنىّ عنه ، و يجعل المفارقات محتاجة إليها حتّى يجب لها وجود .\r\nاين « و أيضا » همان بود كه گفتيم هم احتمال اينكه دنبال برهان قبل باشد هست و هم احتمال اينكه برهان مستقل باشد . ولى ما ترجيح مىدهيم كه برهان مستقلى باشد و\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nبيانى هم كه كرديم اصولا به عنوان برهان مستقلى بود : [ اين فرد محسوس 
  ] يا محتاج مفارق است يا محتاج نيست . محتاج نبودن را بعد مىخوانيم . آيا اين احتياج لذاتها و به واسطهء ماهيت مشتركه است ؟ پس در اين صورت آن مفارقات هم احتياج به مفارقات ديگرى دارند . و اگر به آن مفارقات كه علت و حقيقت اينها هستند نيازمندند به سبب عوارض خود اين ماديات - يعنى منشأ احتياج اينها به آن علل اين عوارض هستند و اين عوارض اينقدر قدرت دارند كه آنها را محتاج آن علتها كرده‌اند كه اگر اين عوارض نبودند آن مفارقات وجود نداشتند - تالى فاسد اين نظر چنين است كه لازم مىآيد عارض شئ در ماقبل خودش اثر كرده باشد و عارض شئ علت را ايجاب كند ، و حال آنكه عارض شئ معلول شئ است . و اگر اين عوارض منشأ آن مفارقات باشند لازمه‌اش اين است كه آن مفارقات مادّيّات باشند و مفارقات وجودشان را از اين عوارض گرفته باشند .\r\nدر اينجا در ذيل اين مطلب فرض ديگرى را ذكر مىكند :\r\nفإن لم يكن الأمر كذلك ، بل كان وجود المفارقات يوجب وجودها مع هذا العارض ، فلم يوجب العارض فى غيرها و لا يوجب فى أنفسها و الطبيعة متّفقة ؛ و إن كانت غير محتاجة إلى المفارقات فلا تكون المفارقات عللا لها بوجه من الوجوه و لا مبادئ اولى و يلزم أن تكون هذه المفارقات ناقصة ؛ فإنّ هذا المقارن للمادّة تلحقه من القوى و الأفاعيل ما لايوجد للمفارق ، و كم الفرق بين شكل إنسانى ساذج و بين شكل إنسانى حى كامل .\r\nممكن است كسى بيايد بگويد كه مطلب از اين قبيل نيست ، برعكس است ، اين مفارقاتند كه اين طبيعت محسوسه را با همين عوارض ايجاد كرده‌اند ؛ اين مفارقاتند كه اين طبيعت را با اين عوارض اقتضا كرده‌اند ، و عوارض معلول مفارقات و مقتضاى آن هستند . شيخ مىگويد اگر طبيعت مفارقات اين عوارض را اقتضا مىكند ، چطور شده كه اين عوارض را در اين افراد اقتضا مىكند ولى در خودشان اقتضا نمىكند ؟\r\nچرا در خودشان آن عوارض نيست ؟ در حالى كه ذات هر دو واحد است ؟ البته ما بعداً عرض خواهيم كرد كه امثال شيخ اشراق و ملاصدرا كه بيان شيخ را قبول ندارند چه مىگويند . شيخ اشراق كه در اينجا همين شقّ را قبول مىكند ، در جواب شيخ كه مىگويد اگر منشأ اين عوارض مفارقاتند پس چرا اين مفارقات عوارض را در خودشان ايجاد نكرده‌اند ، مىگويد همين عوارض در خود آن مفارقات هم وجود دارد ،\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nمنتها عوارض هم مانند خودشان مجرّدند . پس مطلبى را كه شيخ استبعاد مىكند آنها انكار نمىكنند . مثلًا اگر پر طاووس در اينجا يك فرد محسوس دارد ، در آن طاووس عقلانى هم همين عوارض هست ولى به شكل معقول آن نه محسوس ، كه البته اينها را ما بعداً نقل مىكنيم .\r\n[ و اگر افراد محسوس محتاج مفارقات نيستند ، پس مفارقات علل و مبادى آنها نمىباشند 
  ] و حال آنكه بناى كلام بر اين است كه آنها مبادى و عللند . حال اگر كسى بگويد كه ما اين قسمتش را رها مىكنيم ، ما فقط مىخواهيم يك افراد معقولى از هر طبيعتى را اثبات كنيم ولو اينكه علل و مبادى نباشند ، شيخ مىگويد ايراد ديگر وارد است كه اينها موجودات بلااثرى هستند . اگر آنها را علل و مبادى بدانيم آنها را فعّال دانسته‌ايم و اگر از مبادى بودن آنها دست برداريم موجودات بىاثرى خواهند بود [ و فرد مادى يك نوع كه قوا و افعال دارد 
  ] خيلى كامل‌تر است از فرد غيرمادّى آن . امثال شيخ وجود عقلانى را مساوى با فاعليت مىدانند و لهذا به عقول طوليه قائل هستند . اين اشراقيون هستند كه ممكن است به عقول غيرفعّال قائل باشند . اينها عقل عاشر را فعّال مىدانند كه فعال در طبيعت است .\r\nو العجب منهم إذ يجعلون الخطّ متجرّدا فى قوامه عن السطح ، و النقطة عن الخطّ ، فما الّذى يجمعها فى الجسم الطبيعى ؟ أطبيعة واحدة منهما توجب ذلك ؟ فكذلك يجب أن يجمعهما لو كانت مفارقة أو قوّة نفس أو عقل أو بارئ ، ثم الخطّ كيف يتقدّم الجسم التامّ تقدّم العلل و ليس هو صورته ، فليس الخطّ صورة الجسمية ولا هو فاعله و لا هو غايته ، بل إن كان و لابدّ فالجسم التامّ الكامل فى الأبعاد هو غاية الخطّ و غيره و لا هو هيولاه ، بل هو شئ يلحقه من جهة ما يتناهى و ينقطع .\r\nشما مىگوييد اينها به حسب ذات مىتوانند از يكديگر جدا شوند ، خط از نقطه جدا شود ، نقطه از خط جدا شود ، خط از سطح جدا شود . پس چطور شد كه اينها در جسم طبيعى از يكديگر جدا نمىشوند و هميشه نقطه به خط احتياج دارد و خط به سطح و سطح به جسم ؟ علتش چيست ؟ در اين صورت لازم مىآيد كه بگوييم اگر مىبينيم در طبيعت خط و نقطه با هم جمع شده‌اند اقتضاى طبيعت جسم يا طبيعت سطح نبوده بلكه نفسى يا عقلى يا خداوند آمده و اينها را با همديگر جمع كرده است .\r\nاز طرف ديگر چطور شما مىگوييد جسم از سطح درست شده و اين تعليميات را علل و مبادى مىدانيد و منشأ اصلى قرار داده‌ايد ؟ چطور مىگوييد كه تعليميات منشأ\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nجواهر است ، در حالى كه خط نه مبدأ صورى است ، نه مبدأ غائى و نه مبدأ فاعلى . اگر بشود غايتى فرض كرد جسم را بايد غايت خط فرض كرد نه خط را غايت جسم . خط عارض جسم مىشود از آن جهت كه جسم متناهى است ؛ اگر جسم غيرمتناهى باشد خط هم ندارد .\r\nو أيضا يلزم القائل بالأعداد أن يجعل التفاوت بين الأمور بزيادة كثرة و نقصانها ، فيكون الخلاف بين الإنسان و الفرس أنّ أحدهما أكثر و الآخر أقلّ ، و الأقلّ دائما موجود فى الأكثر ، فيكون فى أحدهما الآخر ، فيلزم من ذلك دخول بعض المتباينات تحت بعض و هو خلف فاسد .\r\n[ كسانى كه قائل به اعداد هستند تفاوت بين موجودات را به زيادت كثرت و نقصان آن دانسته‌اند . 
  ] اين تعبير « زيادت و نقصان » هم يك تعبير نارسايى است و جالب نيست . در اين صورت مثلًا انسان در واقع مىشود عدد 7894 و فرس يك عدد ديگر كه از اين عدد كمتر است . از عدد انسان كه كم كنيم مىشود فرس و بر عدد فرس اگر بيفزاييم مىشود انسان ؛ و هميشه آن كه اقلّ است در اكثر موجود است . مثلًا هميشه فرس در انسان موجود است . پس هميشه اقلها در اكثرها موجودند ، و بر اين اساس هميشه همهء حيوانات در انسان وجود دارند . امّا بنا بر عقيدهء شيخ و مانند او عدد امرى اعتبارى است و ناچار هر عددى نوعى مستقل دارد و هيچ عددى داخل در عدد ديگر نيست .\r\nو من هؤلاء من يجعل الوحدات متساوية فيكون ما خالف به الأكثر الأقلّ جزءا من الأقلّ ، و لكن منهم من يجعل الوحدات أيضا غير متساوية ؛ فإن كانت تختلف بالحدّ فليست وحدات إلّا باشتراك الاسم ، و إن كانت لاتختلف بالحدّ لكنّها بعد اتّفاق فى الحدّ تزيد و تنقص ، فإمّا أن يكون زيادة الزائد منها بشئ فيها بالقوّة كالمقادير ، فتكون الوحدة مقدارا لا مبدأ مقدار ، و إن كانت زيادة الزائد بشئ فيها بالفعل كالأعداد فتكون الوحدة كثرة .\r\nآيا وحدتها مساويند يا نه ؟ گروهى گفته‌اند كه وحدتها مساويند و كسانى هم گفته‌اند كه وحدتها غير مساويند . اگر وحدتها غير مساوى باشند در واقع وحدت نيست و عدم تساوى است . اگر وحدتها را مساوى بدانند نمىشود از وحدتهاى مساوى اشياء غير مساوى به وجود بيايد .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n\r\nالفصل الثالث فى إبطال القول بالتّعليميّات و المثل\r\nو يلزم القائلين بالعدد العددى المركّبين منها صور الطبيعيات أن يعلموا أحد شيئين : إمّا أن يجعلوا للعدد المفارق الموجود نهاية ، فيكون تناهيه عند حد من الحدود دون غيره فى الاختراع الّذى لا محصول له . أو يجعلوه غير متناه فيجعلوا صور الطبيعيات غير متناهية . . .\r\nدر دو سه ورق پيش مطلبى داشتيم كه همان طورى كه همان جا هم عرض كرديم ، مطلب مقدارى براى ما مبهم ماند و نتوانستيم درست قانع شويم كه مقصود چيست . در آن موقع گفتيم مطلب باشد تا وقتى به جايى برسيم كه شيخ در مقام ردّ آنها برمىآيد .\r\nحالا تقريباً به آنجا رسيده‌ايم ولى باز هم چنان كه بايد مطلب حل نشده است ، شايد تا آخر فصل حل شود .\r\nآن مطلبى كه در دو سه ورق پيش مبهم ماند اين بود : شيخ بيان كرد كه فيثاغوريين در باب وحدت و پيدايش عدد از آن ، اقوال ثلاثه‌اى دارند و سه نظريه بيان كرده‌اند : بعضى از آنها « رتّبوا العدد على وجه العدد العددى » و بعضى ديگر « رتّبوا العدد على وجه العدد التعليمى » و دستهء سوم « رتّبوا العدد على وجه التكرار » .\r\nخلاصهء حرف اين است : از آنجا كه اينها وحدت را مبدأ دانسته‌اند و ساير اعداد را ناشى از وحدت ، در مورد اينكه اعداد ديگر چگونه از وحدت ناشى مىشوند سه\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nنظريه دارند . از طرف ديگر آنها عدد را اصل و حقيقت همهء اشياء مىدانند . پس در واقع نظريات راجع به وحدت و انشاء عدد از آن ، نظرياتى است در باب هستى و خلقت آفرينش ؛ چون بحث اينها صرف يك بحث ذهنى نيست چنان كه ديگران بحث مىكنند و عدد را يك عرض خارجى مىدانند آن هم يك عرض تعليمى ؛ كه اين بحثى است دربارهء ماهيّت اعداد كه مىگويند وحدت مبدأ اعداد است و هر عددى را هم نوع مستقل مىدانند و آنوقت ماهيت هر نوعى را مشخص مىكنند ؛ نه ، حرف فيثاغوريين بالاتر از اين حرفهاست . فرض اين است كه آنها قائلند كه حقيقت اشياء عدد است و در واقع ماهيت اشياء را عدد تشكيل مىدهد ؛ يعنى اگر بپرسيم : « الفرس ماهو ؟ » جواب مىدهند حقيقتش اين است كه « هو عدد خاص » . گفتيم مثل اين است كه بگوييم اسب عين عدد 17423 است ، از اين عدد اين موجود تشكيل مىشود . انسان چيست ؟\r\nحقيقت او يك عدد ديگر است . حال اگر انسان را عدد بيشترى بدانيم كامل‌تر از فرس مىشود و اگر او را عدد كمترى بدانيم فرس كامل‌تر از انسان مىگردد . بنابراين بحث اينها در باب وحدت و كيفيت انشاء عدد از وحدت ، ضمنا بحث در حقيقت آفرينش هم بوده است ، كه آفرينش از وحدت پيدا شده و چگونه پيدا شده .\r\n\r\nنظريهء اوّل در باب انشاء عدد از وحدت\r\nآنهايى كه انشاء عدد از وحدت را على وجه العدد العددى دانسته‌اند ، تعبير شيخ اين بود كه : « فجعلوا الواحدة فى أوّل الترتيب » يعنى خود وحدت را عدد اول قرار داده‌اند ؛ كه در اين صورت وحدت جزء عدد مىشود ، زيرا گفت : « فجعلوا الواحدة فى أول الترتيب » در اين ترتيب ، خود وحدت همان شمارهء اوّل قرار گرفته . پس عدد اوّل خود وحدت است ، ثم الثنائية ، ثم الثلاثية . وحدت يعنى يكى ، ثنائى يعنى دو تايى ، ثلاثى يعنى سه تايى ، و به همين ترتيب . البته شيخ بعداً خواهد گفت كه اينها در باب ثنائيّه و ثلاثيّه ، در عين اينكه معتقدند كه « دوتايى » عبارت است از جمع دو وحدت ، ولى نمىخواهند بگويند آن دو وحدتى كه از آنها ثنائيّه تشكيل شده همان وحدتى است كه عدد اوّل را تشكيل مىدهد . اين جزء ايرادها و اشكالهاى شيخ است كه روى آنها بحث مىكنيم . پس شيخ گفت اولين گروه دربارهء پيدايش و انشاء عدد از وحدت و در باب پيدايش اشياء از وحدت و در باب جهان و هستى و خلقت گفته‌اند كه وحدت\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nخودش اولين عدد است ، بعد عدد دوتايى ، بعد سه تايى ، بعد چهارتايى ، الى آخر .\r\n\r\nنظريّهء دوم\r\nامّا كسانى كه انشاء عدد از وحدت را على وجه العدد التعليمى گفته‌اند ، براى ما روشن نشد كه چرا اين را « عدد تعليمى » مىنامند و وجه آن چيست ؟ احتمالى را ما بعداً فرض مىكنيم كه البته باز هم رويش تأمل خواهيم كرد . اين گروه انشاء عدد از وحدت را به اين شكل گفته‌اند : « جعلوا الواحدة مبدأ » نه اينكه « جعلوا الواحدة أول الترتيب » . وحدت را مبدأ اعداد قرار داده‌اند نه جزء اعداد . در آن فرض اوّل وحدت خودش جزء اعداد بود و عدد اوّل مىشد . ولى در اين حساب خود وحدت خارج از عدد است و تشكيل دهنده و به وجود آورندهء عدد و مبدأ اعداد است ، خودش عدد نيست . البته حرف اينها ممكن است صورت رمز داشته باشد . اگر كسى بخواهد اين حرفها را توجيه و تأويل كند مىتواند به اين شكل بگويد كه مثلًا مقصودشان از « وحدت » ، آنچنانكه عرفا مىگويند ، وحدت حقّهء حقيقيّه است كه مساوى است با وحدت وجود . در اين بيان ، حقيقت وجود ما فوق عدد است و عدد در رتبهء متأخر از حقيقت وجود قرار گرفته است . ما حالا نمىخواهيم در مقام توجيه و تأويل برآييم ، ولى حرفى كه بيان مىكنند چنين است كه آنها نمىگويند : « الواحدة أوّل الترتيب » ، بلكه گفته‌اند « الواحدة مبدأ الترتيب » ، ترتيب بعد از آن شروع مىشود . علاوه بر اين بعد هم نمىگويند : ثم الثنائية ، ثم الثلاثية ، يعنى بعد دوتايى و بعد سه تايى ؛ مىگويند :\r\nثم الثانى ، ثم الثالث ، يعنى بعد دوم و بعد سوم . « دوتا » غير از « دوم » است . دوتا را وقتى مىگوييم كه به معنى مجموع اين واحد با آن واحد باشد ، مثل وقتى كه ما دوتا كتاب اينجا داشته باشيم . امّا وقتى « دوم » را به كار مىبريم كه بخواهيم اشياء را به ترتيب ، يكىيكى منظم كنيم . مثلًا اگر بخواهيم به حسب ترتيب مكانى كتابها را منظم كنيم ، در رديف كتابى كه در تاقچه چيده‌ايم مبدئى را در نظر مىگيريم و نسبت به آن مبدأ مىگوييم اين كتاب اوّل است و آن كتاب دوم ، نه اينكه كتاب دوم دو كتاب باشد ، كما اينكه كتاب سوم هم سه كتاب نيست و يك كتاب است ، كتاب چهارم هم يك كتاب است . اين را در اصطلاح هم « عدد ترتيب » مىگويند . پس اين گروه به اين صورت نظر خود را بيان كرده‌اند كه وحدت ، مبدأ ساير اعداد است و بعد از آن « دوم » نه « دوتا » ، آن\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nكه بعد از مبدأ ترتيب است دوم است و بعد از آن سوم . در اين صورت و در اين بيان ، حقيقت اشياء عدد نمىشود ، بلكه ترتيب خاص مىگردد . مثلًا وقتى سؤال مىشود كه فرس در عالم چه حقيقتى است ؟ بايد بگوييم حقيقت هفده هزار و چهارصد و بيست و سوم ، نه حقيقت 17423 ؛ يعنى در ترتيبى كه ميان موجودات هست او عدد هفده هزار و چهارصد و بيست و سوم است . اگر انسان را در ترتيب اوّل 20000 گفته‌ايم ، در اين ترتيب بايد عدد بيست هزارم بگوييم . پس اين يك چيز ديگرى است كه با حرف دستهء اول تفاوت دارد . آنگاه شيخ گفت : « فرتّبوا العدد على توالى وحدة وحدة » يكى بعد از ديگرى به ترتيب قرار گرفته‌اند .\r\n\r\nنظريّهء سوم\r\nنظريهء سوم چنين بود كه آنها انشاء عدد از وحدت را على وجه التكرار مىدانستند . اين نظريه خيلى عجيب‌تر از آب درمىآيد ؛ به اين معنى كه هر عددى همان وحدت است كه بار ديگر در آن عدد تكرار شده و تجلى كرده است . كأنّه مثل اين حرفى است كه ما در باب ماهيات مىگوييم . گاهى ماهيّت را لابشرط اعتبار مىكنيم و گاهى به شرط اين شئ ، گاهى به شرط آن شئ و گاهى به شرط شئ ديگر . مثلًا يك وقت انسان را لابشرط اعتبار مىكنيم ، بعد انسان را با قيد « موجود بودن » اعتبار مىكنيم و مىگوييم « انسان موجود » ، يا « انسان عالم » اعتبار مىكنيم و يا « انسان قائم » . تمام اينها همان انسان مطلق است در ضمن اين مقيّدها ، نه اينكه آن مقيدها چيز ديگرى هستند ، و نه اينكه مقيد همان مطلق است كه تكرار شده ، و نه اينكه مقيّد همان مطلق است همراه با شئ ديگر . در باب مقيّدها گفته شده كه مطلق و قيد مثل دو شئ هم عرض نيستند ( تقيد جزء و قيد خارجى ) « 1 » . ببينيد ! تقيّد با تركّب فرق دارد . تركب معنايش اين است كه دو جزء مختلف كنار يكديگر قرار گرفته و حقيقتى را تشكيل مىدهند . مثلًا فلان عنصر و فلان عنصر با يكديگر تركيب شده‌اند و از جمع خود و بعد از تأثير و تأثر روى يكديگر مركّبى را به وجود آورده‌اند . ولى تقيّد مطلب ديگرى است . تقيّد يعنى مثلًا انسان در حالى كه مقيّد به علم است ، نه اينكه انسان و علم به صورت دو\r\n\r\n\r\n\r\n\r\n","description":"","footnote":"\r\n( 1 ) . شرح منظومه .\r\n","page_name":" 565 ","page_number":565},
  {"content":"\r\n\r\nچيز ، انسان عالم غير از انسان و علم است ، اينها دو اعتبار مختلفند . تعبيرى كه ما مىتوانيم براى تقريب حرف آنها بكنيم - اگر چه خودشان به اين تعبير نگفته‌اند - براى اينكه حرف آنها را توجيه كرده باشيم ، توجيهى كه مقدارى سر و صورت داشته باشد ، گو اينكه باز هم اين نظريه قابل ردّ است ، چنين است : اينكه گفته‌اند پيدايش عدد از وحدت على وجه التكرار است ، به اين معنى است كه وحدت خودش همان وحدت است على الاطلاق ، و ثنائيه عبارت است از وحدة خاصّ ، و الثلاثية وحدة اخرى ، و الرباعية وحدة اخرى ( البته ممكن است اين نظر منشأ توهّمى هم بشود به اين صورت كه هر ثنائيه و ثلاثيه‌اى خودش مىتواند يكى باشد يا دوتا باشد ، به اين معنى كه يك « دوتا » داشته باشيم يا دو « دوتا » يا سه « دوتا » ) . بنابراين خود ثنائيه همان وحدت است امّا نوع ديگرى از وحدت ، وحدت ديگرى است . ثلاثيه هم همان وحدت سارى در همهء مراتب است [ اما نوعى خاص 
  ] . اگر وحدت را مطلق بگيريم مىشود خود وحدت . اگر او را با مرتبه اعتبار كنيم ، با قيد اعتبار كنيم ، سارى در مراتب اعتبار كنيم ، مىشود عددى خاص . دوتايى چيست ؟ همان وحدت است با قيد خاص . ثلاثى چيست ؟ همان وحدت است با قيد خاص .\r\nخوب ، اين مقدار از بيان ، تقريباً يك توجيه انتقادى است كه ما از اين عبارات شيخ مىكنيم . مخصوصاً ما دربارهء آن « العدد التعليمى » بيشتر ترديد داريم كه به چه مناسبت آن را « العدد التعليمى » ناميده است . جاى ديگرى هم كه از شفا مفصل‌تر و مشروح‌تر گفته باشد ، در ميان كتابهاى خودمان پيدا نكرديم . مىخواستم به كتاب الطبيعة ارسطو مراجعه كنم ولى فرصت نكردم . ارسطو را يكى از بهترين كسانى مىدانند كه افكار فيثاغورس را نقل كرده و به ديگران رسانده است . احتمال مىدهم كه در كتاب مابعد الطبيعه باشد ، در صورت داشتن فرصت به آن نگاه مىكنيم « 1 » .\r\nاحتمالى را ما دربارهء اين « العدد التعليمى » عرض مىكنيم : قبلًا گفتيم بعضى از فيثاغوريان معتقدند كه عدد مبدأ مقدار است و مقدار مبدأ اشياء ديگر . لهذا گفتند از وحدت نقطه درست مىشود ، يعنى وحدت مبدأ نقطه است ؛ نقطه كه يك امر مقدارى\r\n\r\n\r\n\r\n\r\n","description":"","footnote":"\r\n( 1 ) . [ همانطور كه استاد اشاره فرموده‌اند ، ارسطو در مابعد الطبيعه به طور نسبتا مشروح از اين نظريات بحث مىكند .\r\nكتاب سيزدهم مابعد الطبيعه ( كتاب مو ) بخصوص فصل ششم تا دهم اين كتاب به مباحث مربوط به عدد مىپردازد . 
  ]\r\n","page_name":" 566 ","page_number":566},
  {"content":"\r\n\r\nهندسى است - اگر چه حالا موهوم حسابش مىكنند - همان حقيقت وحدت است در مظهر مقداريش . خط نيز وحدت است ، [ دو وحدت 
  ] . سطح نيز به عقيدهء اينها سه وحدت است . حالا ممكن است كه اينها تعداد وحدتها را به همين ترتيب بالا ببرند اگر چه ما ابعادى بيش از خط و سطح و جسم نداريم ، ولى به صورت تركيب و خطوط و سطوح متعدد . يعنى شايد كسانى كه گفته‌اند « على وجه العدد التعليمى » مقصودشان اين است كه عدد مبدأ مقدار است و به اين اعتبار مىگويند عددهاى تعليمى .\r\nنظريات بعضى از محشّين را در اين مورد هفته پيش نگاه كردم ، توجيهات جالبى نبود كه آدم بتواند باور كند . پس اين ابهام راجع به آن عبارت هنوز باقى مىماند ، ببينيم تا آخر فصل حل مىشود يا نه .\r\n\r\nنقد نظريهء تأليف اشياء از عدد و عدد از وحدت\r\nاز اينجا شيخ وارد بحث خود مىشود و مىخواهد نظريهء كسانى را كه معتقدند اشياء از عدد تأليف شده و اعداد هم از وحدت به وجود آمده‌اند رد كند ، خواه آنهايى كه « على وجه العدد العددى » گفته باشند و وحدت را اوّلين عدد بشمارند و بعد از آن دوتايى و سه تايى و چهارتايى را قرار دهند ، خواه آنها كه « على وجه التكرار » گفته‌اند و خواه « على وجه العدد التعليمى » ، كه اين مورد را ظاهرا شيخ در اينجا بحث نكرده ولى دو مورد ديگر را به تفصيل بحث كرده است .\r\nشيخ بر آنها چه ايرادى مىگيرد و چه جوابى مىتواند به اين افراد بدهد ؟ البته بيان آنها در حدّ فرضيه است ؛ يعنى آنها دليلى براى خودشان ذكر نكرده‌اند كه ما بخواهيم دليل آنها را رد كنيم . آيا ما دليلى بر رد اين فرضيه داريم يا نداريم ؟ جوابى كه شيخ مىدهد تكيه‌اش در واقع بر مسألهء لاتناهى عدد است ، گو اينكه خودش نام نمىبرد ولى از مجموع حرفهايش معلوم است . اعداد متناهى نيستند ؛ يعنى اگر اعداد را بيان كرده و بالا برويم و بگوييم 1 ، 2 ، 3 ، . . . ، 1000 ، . . . ، 000 / 000 / 1 ، . . . هر چه بالا برويم به عددى كه ما فوق آن نتوان عددى را فرض كرد نمىرسيم . هر عددى را كه ما فرض كنيم باز هم ما فوق آن عددى فرض مىشود ، بلكه براى آن عدد دو برابر هم فرض مىشود ، بلكه خودش ضرب در خودش هم فرض مىشود ، خود آن به قوهء 2 و 3 و 4 و 5 و . . . هم فرض مىشود . هر عددى را كه شما اعتبار كنيد و بگوييد اين آخرين\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nعدد است باز هم بالاتر از آن عدد است . اين است كه مىگويند اعداد غيرمتناهى است . امّا اينكه مىگويند اعداد غيرمتناهى است ، منظور غيرمتناهى بالفعل نيست ، بلكه منظور « غيرمتناهى لايقفى » است . لايتناهى بالفعل يعنى اينكه ما يك موجود بالفعل غيرمتناهى داشته باشيم ، مثل اينكه كسى بگويد ستاره‌هاى عالم بالفعل غيرمتناهىاند ، ذرّات عالم بالفعل غيرمتناهىاند ؛ كه اگر كسى گفت ستاره‌ها بالفعل غيرمتناهى است ، بايد بگوييم ما الآن غير متناهى عدد ستاره در خارج داريم . اين يك مسأله است . امّا آنكه مىگويد عدد غيرمتناهى است ، به اين معنا نمىگويد . منظور غيرمتناهى لايقفى است . غيرمتناهى لايقفى به ذهن ما برمىگردد ، به خارج مربوط نيست ؛ يعنى ذهن ما هر عددى را كه اعتبار كند عدد در آنجا متوقف نمىگردد ؛ امكان اعتبار عددى ديگر كه يكى بيشتر يا دوتا بيشتر يا دو برابر آن يا هزار برابر آن باشد هست . اين را مىگويند « لايتناهى لايقفى » . شيخ همين جا اشكال خود را وارد مىكند .\r\nقبلًا گفتيم آنهايى كه به تعليميات قائل هستند ، بعضى به عدد مجرد عقيده دارند و برخى قائل به عدد مجرد نيستند . بعضى از محشّين هم در اينجا در باب عدد تعليمى و عدد عددى گفته‌اند منظور از « عدد تعليمى » عدد مثالى و عدد مجرّد و عدد مفارق است . شايد همين جور باشد ، نفى نمىكنيم ؛ ولى اين با عبارت شيخ كه مىگويد آنها در باب « پيدايش عدد از وحدت » سه نظريه دارند نمىسازد . شيخ نگفته است كه آنها در باب پيدايش مفارقات از وحدت يك نظر دارند و در باب پيدايش غيرمفارقات نظر ديگرى . اين است كه ما نمىتوانيم باور كنيم كه بيان محشّين در توجيه عبارت شيخ بيان درستى باشد .\r\nبه هر حال ، شيخ مىگويد : شما كه عدد را مبدأ براى اين حقايق مىدانيد ، اين حقايق يا متناهى است يا غيرمتناهى . مثلًا حقيقت مفارق اوّل را عدد 1 بدانيم ، مفارق دوم را عدد 2 ، مفارق سوم و چهارم را عدد 3 و 4 ، و به همين ترتيب بالا برويم . عقول و مجرّدات كه اسم و نشان ندارند كه ما از روى شماره‌شان آنها را بشناسيم ، مثلًا بگوييم عقل شمارهء فلان ، عقل شمارهء فلان ، تا برسيم به عقل شمارهء 000 / 000 / 1 . حالا شيخ مىگويد اين يا متناهى است يا نامتناهى . اگر بگوييم متناهى است ، يعنى اينكه اين مجرّدات كه از عدد تشكيل شده‌اند ، وقتى رسيد مثلًا به 425 / 598 / 1 واحد ، ديگر متوقف مىشود و نمىتواند بالاتر رود . مىپرسيم : چرا ؟ دليلى نمىتواند داشته\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nباشد كه متوقف شود . عدد كه سازندهء اين حقايق است نسبتش با مادون و ما فوق هر دو يكى است ، حقيقت همه عدد است ، اينها حقيقتى غير از خود عدد ندارند ، تحقق يافتن هر عددى مبدئى غير از خود عدد ندارد ؛ آنوقت چه دليلى مىتواند داشته باشد كه عدد مذكور تحقّق پيدا كرده اما عدد بعد تحقق پيدا نكرده است ؟\r\nممكن است كسى بگويد كه اين مجرّدات و مفارقات غيرمتناهى است ، يعنى اعداد غيرمتناهى است . شيخ مىگويد : لازمهء اين حرف اين است كه صور طبيعيات هم غيرمتناهى باشد ، چون اين مفارقات مظهرى هم در طبيعت دارند . با اين بيان ، شما بايد انواع را هم در طبيعت غيرمتناهى بدانيد ، كه اين را شما نمىتوانيد بگوييد . چون طبيعت متناهى است ، پس مجرّدات هم متناهىاند ، زيرا آنها دليل طبيعت‌اند نه طبيعت دليل آنها . طبيعت فقط مىتواند دليل باشد بر متناهى بودن آنها ، نه علت باشد براى متناهى بودن آنها .\r\nپس اگر شما آن مفارقاتى را كه از اين اعداد تشكيل شده‌اند متناهى بدانيد يك نوع ترجيح بلامرجّح قائل شده‌ايد ، و اگر غيرمتناهى بدانيد لازم مىآيد كه انواع عالم - نه افراد - را نيز غيرمتناهى بدانيد .\r\nاين حرف شيخ ممكن است بر اساس طبيعيات امروز ايرادى داشته باشد .\r\nبر اساس طبيعيات قديم مسلّم بود كه ابعاد عالم غيرمتناهى است و همهء انواع در مادون فلك قمر واقع شده‌اند ، در نتيجه شك نداشتند كه انواع طبيعت متناهى است . مثلًا اگر هزار نوع معدن يا يك ميليون نوع معدن هم داشته باشيم بالاخره متناهى است . آنها انواع را محدود به همين زمين مىدانستند ، غير از زمين چيزى نبود كه انواع داشته باشد . زمين هم بالأخره محدود است . انواع گياهان متناهى بود ، انواع حيوانات متناهى بود ، و همهء انواع ديگر . حالا ممكن است كسى بگويد اين بر اساس طبيعيات قديم بود كه طبيعت را منحصر در همين زمين مىدانستند ، ولى اكنون معلوم شده كه طبيعت دامنه‌اش گسترده است و بلكه شايد عالم طبيعت نامتناهى باشد . وقتى عالم طبيعت ابعادش غيرمتناهى باشد اين احتمال هست كه انواع هم غيرمتناهى باشد .\r\nبنابراين بر اساس اين احتمال اشكال وارد نيست .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nفرض تكرار وحدت در همهء اعداد\r\nآنگاه شيخ وارد مطلب ديگرى از آنها مىشود . آنها وحدت را عدد اوّل و دوتايى را عدد دوم و سه تايى را عدد سوم مىدانستند ، به اين معنا كه قبول كرده‌اند كه دو تايى يعنى وحدتى و وحدتى ، سه تايى هم يعنى وحدتى و وحدتى و وحدتى . از طرف ديگر هر كدام از اين اعداد را نوع جداگانه مىدانند و هر نوعى از انواع عالم را يكى از اينها مىدانند . به عبارت ديگر خود وحدت داراى نوعى است ، يكى از انواع اين عالم مظهر آن است ، مثلًا بسيطترين نوعها و نازل‌ترين نوعها مظهر وحدت است . مثل آنهايى كه قائل بودند كه عناصر هم بسيط دارد و بسيطتر و بسيطتر ، تا اينكه به يك عنصر مىرسيم كه از همهء عناصر بسيطتر است ؛ بگوييم اين عنصر بسيط مظهر وحدت است ؛ وقتى كه وحدت در طبيعت ظهور مىكند اين شئ مىشود . يا مثل كسانى كه قائل به مادة المواد هستند ؛ بگوييم مادة المواد همان وحدت است ، تحقق عينى وحدت است ، حقيقتش هم همان حقيقت وحدت است . حال ، اگر اينها قائل باشند كه « دوتا » همان وحدت و وحدت است ، لازمهء حرفشان اين است كه نوع پست‌تر را در نوع عالى مندرج بدانند و باز نوع عالى را در نوع عالىتر و نوع عالىتر را نيز در نوع عالىتر از خودش . مثلًا اگر انسان را كامل‌ترين انواع بدانند و ساير انواع عالم را پايين‌تر از انسان بدانند و انسان هم مثلًا عدد 000 / 20 باشد و انواع ديگر عددهاى پايين‌تر را داشته باشند ، لازمه‌اش اين است كه واقعا در انسان حقيقت همهء انواع ديگر موجود باشد ، به اين معنا كه حقيقت جماد در انسان موجود است ، نفت هم كه حقيقتى است با همين صورت نفتى خودش در انسان موجود است ، چون حقيقت نفت چيزى جز يكى از اعداد نيست ، گوسفند هم موجود است ، اسب هم موجود است ، همه چيز موجود است . آنوقت اين مىشود معناى كون جامع بودن انسان كه فيثاغوريان هم معتقد بودند كه انسان عالم صغير است . شايد هم روى همين حساب گفته‌اند كه انسان عالم صغير است ، چون انسان را در ميان اعداد تحقق يافتهء عالم كامل‌ترين عدد مىدانستند .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nفرض تباين وحدتها\r\nولى كسانى كه مىخواستند از اين اشكال رهايى پيدا كنند ، گفته‌اند كه انسان نوع جداگانه است ، انواع با يكديگر متباين هستند ؛ يعنى ناچار آمده‌اند گفته‌اند درست است كه ثنائيه عبارت است از وحدت و وحدت ، ولى آن وحدتى كه از آن ثنائيه به وجود مىآيد غير از وحدتى است كه خودش عددى مستقل است ، و باز وحدتى كه از آن ثلاثيه به وجود مىآيد غير از وحدتى است كه به تنهايى وجود دارد و غير از وحدتهايى است كه در ثنائيه وجود دارند . رباعيه نيز همين جور است . سراغ خود ثنائيه مىرويم . آن دو تايى كه در سه تا وجود دارد غير از دو تايى است كه خودش عدد مستقلى است . و ثلاثيه‌اى هم كه عدد مستقلى است غير از ثلاثيه‌اى است كه در رباعيه و خماسيه وجود دارد . اين را همين طور بايد ادامه دهيم تا اختلاطى پيش نيايد و ناچار نشويم كه بگوييم نوعى در نوع ديگر وجود دارد . شيخ مىگويد : اين حرف اساساً معنى ندارد . از اينها بايد بپرسيم آيا اينكه شما مىگوييد وحدتى كه خودش مستقل است با وحدتهايى كه در ثنائيه وجود دارند غير يكديگرند ، مقصودتان اين است كه فقط لفظ اينها وحدت است ؟ آيا فقط مشترك لفظى هستند ؟ آيا لفظ وحدت اوّل با وحدتهاى موجود در ثنائيه يكى است و اين وحدتها فقط در لفظ شركت دارند ولى حقيقت آنها دو حقيقت است ؟ آيا مثل لفظ « شير » است كه هم به آن مايع سفيدى كه از پستان حيوانات دوشيده مىشود اطلاق مىگردد و هم به يك حيوان درنده گفته مىشود و هم به وسيلهء كنترل مايعات ؟ اگر چنين باشد كه فقط در لفظ با يكديگر شركت دارند ، پس اينكه « وحدت مبدأ اعداد است » چه معنا پيدا مىكند ؟ آيا معنايش اين است كه اسم وحدت را روى مبادى همهء اعداد مىگذاريم با اينكه حقيقتشان مختلف است ؟ در اين صورت نظريهء اين افراد با نظر كسانى كه مىگويند مثلًا انسان از فلان شئ و فلان شئ تشكيل شده فرق نمىكند . شما بگوييد اسم آن را ما « وحدت » مىگذاريم ؛ خوب ، اسم است ، بگذاريد ؛ امّا مسأله صرف اسم گذارى نيست ، اسم گذارى شأن يك عالم و فيلسوف نيست كه بيايد با اسم گذارى مكتبى و نظريه‌اى را ارائه دهد . پس اگر واقعا بخواهيد بگوييد كه ثنائيه از وحدت به وجود آمده و در عين حال باز بخواهيد بگوييد وحدتى كه در ثنائيه هست غير از وحدتى است كه خود عدد\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nمستقلى است ، جواب مىدهيم كه چنين چيزى غيرممكن است و وحدت در ثنائيه نمىتواند غير از اين وحدت باشد . اين وحدت حتماً همان وحدت است ، فقط اعتبار آنها فرق مىكند . اختلاف در اعتبار به شرط لا و لا به شرطى است . وحدت را وقتى به شرط لا اعتبار مىكنيم ، يعنى اينكه همراه او چيز ديگر نباشد ، مىشود عدد 1 . وحدت را وقتى به ضميمهء وحدت ديگر يعنى به شرط شئ اعتبار كنيم و به شرط لا از وحدت سوم ، مىشود ثنائيه . و اگر بار ديگر وحدت را به شرط شئ با وحدتى و وحدتى اعتبار كنيم و به شرط لا از وحدت ديگر ، مىشود ثلاثيه . پس اين حرف غلط است كه بگوييم وحدتى كه در ثنائيه است غير از وحدتى است كه واحد را تشكيل مىدهد .\r\nاز همين جا شيخ وارد اشكالات ديگرى در اطراف همين نظر غلط مىشود و مىگويد : لازمهء اين بيان اين است كه بگوييم دروغ است كه عدد 10 از دو پنج تا درست شده است ، زيرا پنج تايى كه در ده تايى است غير از پنج تايى است كه خودش عدد مستقلى است ؛ و اگر پانزده تا را در نظر بگيريم ، ده تاى ضمن آن غير از ده تايى است كه خودش عدد مستقلى است و پنج تاى ضمن آن غير از پنج تايى است كه عدد مستقلى است . شيخ ايرادهاى ديگرى از همين قبيل را مطرح مىكند .\r\nو يلزم القائلين بالعدد العددى المركّبين منها صور الطبيعيات أن يعلموا أحد شيئين « 1 » : إمّا أن يجعلوا للعدد المفارق الموجود نهاية ، فيكون تناهيه عند حدّ من الحدود دون غيره من الاختراع الّذى لا محصول له ؛ أو يجعلوه غيرمتناه فيجعلوا صور الطبيعيات غيرمتناهية .\r\nكسانى كه در مقابل عدد تعليمى و على وجه التكرار قائل به « على وجه العدد العددى » شدند و معتقدند كه تركيب عالم طبيعت و ماهيت آن جز عدد چيز ديگرى نيست ، اينها مجبورند يكى از دو كار را بكنند : يا بايد براى اين اعداد كه وجودهاى مجرّد و مثالى دارند تناهى قائل شوند - كه در اين صورت حرف بدون دليل و بدون\r\n\r\n\r\n\r\n\r\n","description":"","footnote":"\r\n( 1 ) . « يلزم . . . أن يعملوا أحد شيئين » يعنى مجبورند يكى از دو كار را بكنند . اين تعبير فارسى است كه به زبان عربى گفته شده است . خود عرب هيچوقت نمىگويد أن يعملوا أحد شيئين .\r\n","page_name":" 572 ","page_number":572},
  {"content":"\r\n\r\nمنطق است : اگر هر حقيقتى و هر مفارقى تحقق يك عدد است ، ديگر دليل ندارد كه به يك عدد كه برسد در همان جا متوقف شود و بالاتر نداشته باشد - و يا بايد آن مجردات را غيرمتناهى بدانند ، كه در اين صورت لازم مىآيد صور طبيعيات هم غيرمتناهى باشد . اين ، هم از نظر شيخ و هم در طبيعيات قديم مسلّم بوده كه انواع عالم طبيعت غيرمتناهى نيست .\r\nو هؤلاء يجعلون الوحدة الاولى غير كلّ وحدة من الوحدتين اللّتين فى الثنائيّة ، ثمّ يجعلون الثنائيّة الأولى غير الثنائيّة الّتى فى الثلاثيّة و أقدم منها ، و كذلك فيها بعد الثلاثيّة ، و هذا محال .\r\n[ اينها وحدت اوّل را غير از هر يك از دو وحدتى دانسته‌اند كه در ثنائيه است و اولين « دوتا » را غير از آن دوتايى قرار داده‌اند كه در ثلاثيه است ، و همچنين بعد از ثلاثيه را 
  ] . اين مطلب جداگانه‌اى است و ايرادهايى هم بر آن وارد است و چنين چيزى محال است ، زيرا :\r\nفإنّه ليس بين الثنائيّة الاولى و الثنائيّة الّتى فى الثلاثيّة فرق فى الذات ، بل فى عارض ، و هو مقارنة شىء له . و مقارنة الشئ لشىء لايجوز أن تبطل ذاته ، و لو أبطل ذاته لم يكن مقارنا ، لأنّ المقارن مقارن للموجود ، و أما المفسد فغير مقارن ، و كيف تكون الوحدة مفسدة للوحدتين إلّا بإفسادها واحدا واحدا منهما ، و كيف تكون الوحدة مفسدة للوحدة ؟ ولو أفسدتها لم تكن ثنائيّة ، بل الثنائيّة بمقارنة الوحدة إيّاها لا تصير مباينة فى الذات للثنائيّة بوجودها غير مقارنة للوحدة ؛ فإنّ الوحدة لا تتغيّر بالمقارنة حالا ، بل تجعل الكلّ أكثر و تذر الجزء على حاله .\r\nدوتايى اول - يعنى دوتايى در مقابل يكى و سه‌تايى - و آن « دوتايى » كه در ضمن سه تايى هست ، اينها دو حقيقت متباين نيستند ، يك حقيقتند . وقتى كه وحدتى به آن دوتايى ضميمه شود ، ثلاثى تشكيل مىگردد و اگر وحدت ضميمه نشود همان دوتايى است ، نه اينكه اگر ما يك دوتايى داشتيم و وحدتى به آن ضميمه كرديم براى اينكه سه تايى شود ، آن دوتايى كه خود حقيقتى است معدوم مىشود و يك دوتايى ديگر بجاى آن مىآيد . دوتايى به ضميمهء يك واحد ديگر مىشود سه‌تايى ، نه اينكه آن دوتايى معدوم شود و يك دوتايى از نوع ديگر در اينجا به وجود بيايد . يك وحدتى با ثنائى در ثلاثى مقارن مىشود . اگر شيئى مقارن شئ ديگر شد ذات آن مقارن را باطل نمىكند . اگر باطل كند اصلًا مقارنت نيست . اگر بگوييم وقتى كه اين وحدت سوم مىآيد ، آن دوتايى را از بين مىبرد ، معنايش اين است كه آن دو وحدت را از بين\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nمىبرد و معدوم مىكند ، و حال آنكه يقين داريم كه آن دو وحدت معدوم نشده است .\r\nوقتى دو گردو داريم و گردوى سومى اضافه شود ، آيا اين گردوى سوم آن دو گردوى اوّل را كه يك گردو و يك گردو بود از بين مىبرد ؟ آن دو وحدت را از بين مىبرد ؟ نه ، آن دو وحدت از بين نرفته ، فقط يك وحدت ديگر اضافه شده است . تازه اگر اين وحدت سوم ثنائيه را از بين ببرد و فاسد كند ، پس ثنائيه‌اى كه وحدت به آن ضميمه شده تا با وحدت شما ثلاثيه شود ، همان ثنائيه نيست ، پس چرا مىگوييد ثنائيه‌اى در ثلاثيه است ؟ همين قدر كه قائل شديد ثنائيه‌اى در ثلاثيه هست ، معنايش اين است كه همان وحدتها هستند و يك وحدت ديگر هم به آنها ضميمه شده . « بل الثنائية بمقارنة الوحدة إيّاها لا تصير مباينة فى الذات للثنائيّة بوجودها ( يعنى مع وجودها ) غير مقارنة للوحدة » ثنائى با وحدت با ثنائى بدون وحدت دو چيز نيست . « فإنّ الوحدة لا تتغيّر بالمقارنة حالا » . مىشود كه « لا يغيّر » باشد ، چون « حالا » دارد . البته مىشود « حالا » را [ از نظر نحوى 
  ] « حال » بگيريم . اگر بگوييم « لا يغيّر بالمقارنة حالا » معنايش اين مىشود كه به سبب مقارنت حالى را عوض نمىكند . اگر بگوييم « لا تتغير بالمقارنة حالا » يعنى حالش عوض نمىشود ، و حالا « تميز » مىشود ، يعنى « لا تتغيّر من حيث حالا » .\r\nو بالجملة إذا كانت الوحدات متشاكلة و التركيب واحدا كانت الطبيعتان متّفقين ، إلّا أن يعرض شئ يغيّر و يفسد ، و لا يجوز أن لا تكون الوحدات متشاكلة ، فإنّ العدد يحدث من وحدات متشاكلة لا غير .\r\nاگر ما وحدتهاى متشاكل داشته باشيم و تركيب واحد باشد ، يك نوع تركيب داشته باشيم ، [ آن دو طبيعت يكى هستند 
  ] و ديگر تغيير نمىكند و اجزاء عوض نمىشود [ مگر اينكه چيزى عارض شود و فساد ايجاد كند 
  ] . حال اگر كسى بگويد كه اين مطالب همه بر اساس اين است كه شما بگوييد وحدتى كه در ثنائيه هست عين وحدتى است كه در واحد هست و ثنائيه‌اى كه در ثنائيهء اولى هست عين ثنائيه‌اى است كه در ثلاثيه هست ، در حالى كه آنها غير اين را مىگويند ، شيخ مىگويد آنها بگويند ولى اين حرف معنى ندارد .\r\nعلى أنّ قوما منهم يقولون إنّ الثنائيّة يلحقها من حيث هى ثنائيّة وحدة غير وحدة الثلاثيّة ، فكذلك تكون وحدة الثنائيّة غير وحدة الثلاثيّة .\r\nدر رابطهء عدد و وحدت ، ما دو نوع وحدت داريم : يكى اينكه هر عددى كه از\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nوحدت تأليف شده ، وحدات مقوّم آن عدد هستند ؛ يعنى اگر ما عدد « دوتايى » را بسنجيم ، حقيقت آن چيزى نيست إلّا وحدة و وحدة ، ماهيت « دوتايى » يعنى وحدة و وحدة . پس اين وحدتها مقوّم حقيقت « دوتا » است . در عين حال يك وحدتى هم عارض بر همين وحدتها مىشود ؛ در واقع وحدتى عارض وحدت شده است ؛ چون اين دو وحدت وقتى تشكيل ثنائيّه دادند ماهيت خاصى اعتبار شده كه باز وحدت عارضش مىشود ، چرا ؟ براى اينكه وقتى عدد « دوتايى » را تشكيل داديم ، عددى كه حقيقتش وحدت و وحدت است ، باز خود دوتايى متصف مىشود به وحدت و ثنائيه و ثلاثيه ؛ يعنى يك دوتايى ، دو دوتايى ، سه دوتايى . وقتى مىگوييم يك دوتايى ، يعنى دوتايى متصف به وحدت ؛ و وقتى مىگوييم دو دوتايى ، يعنى دوتايى متصف به دوتايى ؛ يك دوتايى عارض است و يك دوتايى معروض . اين خود يك نكتهء دقيقى است كه در باب ماهيّت هم مكرر مطرح شده است . ما در باب ماهيت قبلًا خوانديم كه هر ماهيتى در ذات خودش ليست إلّا هى ، يعنى در مرتبهء ذاتش هيچ چيزى را ندارد . ليست الماهية من حيث هى إلّا هى ، لا موجود و لا معدوم ، لا واحد و لا كثير . اگر ما نظر به ماهيت « عشره » كه خود يك عدد و يك ماهيت است بيندازيم ، اين ماهيت لابشرط است از هر چيزى غير از ذات خودش ، از آن جمله لابشرط است از وحدت و كثرت . پس در طبيعت عشره نيامده كه واحد باشد و چنين نيست كه وقتى مىگوييم « 10 » يعنى يك ده تا . البته اين را با تعبيرات عرفى نبايد اشتباه كرد . در تعبيرات عرفى وقتى كه ما شيئى را به كار مىبريم قرينه هميشه دلالت بر وحدت مىكند . امّا اينكه قرينه دلالت بر وحدت كند غير از اين است كه وحدت در خود آن طبيعت اخذ شده باشد . در عرف مثلًا اگر كسى به ديگرى بگويد من ده تومان به شما مىدهم ، گيرنده نمىتواند در اينجا فيلسوف شود و بگويد : الماهية من حيث هى ليست إلّا هى ، اين حرف اطلاق دارد ، شامل يك ده تومان مىشود ، دو ده تومان مىشود ، صد ده تومان مىشود ، يك ميليون ده تومان هم مىشود ، بايد قرينه پيدا كرد كه مقصود چيست . نه ، عرف از اين جمله « يكى » را مىفهمد . وقتى گفت « من ده تومان پول مىدهم » يعنى يك ده تومان « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : يا منظورش همان ده تا يك تومانى است ؟\r\nاستاد : نه ، ده تا يك تومانى غير از يك ده تومانى است . كسى كه مىگويد عشرة واحدة يا مثلًا مىگويد عشرة تومان ، غير از اين است كه بگويد ده تا يكى يكى جدا از هم . كسى كه مىگويد عشرة واحدة ، ده تا را به صورت يك عدد اعتبار مىكند . از نظر عرف ، در اين موارد ، در غير عدد هم به همين ترتيب است . مثلًا وقتى كسى گفت « من به تو\r\n","page_name":" 575 ","page_number":575},
  {"content":"\r\n\r\nبه هر حال ، مقصود اين است كه هر عددى همانطور كه از وحدت تشكيل و تأليف شده ، معروض وحدت هم قرار مىگيرد ، و حتى معروض هر عدد ديگرى هم قرار مىگيرد ؛ كما اينكه آن عددى هم كه عارض است فى حدّ ذاته صلاحيّت اين را دارد كه باز ، هم معروض وحدت قرار بگيرد و هم معروض ثنائيت و هر عدد ديگر . مثلًا اگر كسى گفت : « ده اسب مىدهم » مىتوانيم بپرسيم يك ده اسب يا دو ده اسب ؟ اگر گفت : « دو ده اسب » باز همين « دو » هم قابل اين است كه « يك دو ده تا » يا « دو دو ده تا » ؟ و باز همين « دو دو ده تا » قابل اين است كه « يك دو دو ده تا » يا « دو دو دو ده تا » يا « هزار دو دو ده تا » ؟\r\nخود عدد قابليت اين را دارد ، اگر چه عرض كرديم كه عرف از اينها هميشه « يكى » را مىفهمد . هر عددى اگر چه طبيعتش لااقتضاء است ولى از نظر عرف معروض وحدت است . از نظر عرف ، وقتى كه مىگوييم : أحد ، اثنان ، ثلاث ، مقصودمان از اثنان و ثلاث ، اثنان و ثلاث واحد است . وحدت ، عرفا از لوازم ماهيت است .\r\nپس ما دو وحدت داريم : يكى وحدتى كه مقوّم اعداد است و ديگرى وحدتى كه عارض بر هر عددى مىشود ؛ و همانطور كه وحدتهايى كه مقوّم اعدادند - از نظر اينها - با هم تفاوت دارند ، وحدتهاى عارض هم همين طور هستند ؛ وحدتى كه عارض اين عدد است غير از وحدتى است كه عارض آن عدد است .\r\nفيلزم أن تكون العشاريّة مركّبة لا من خماسيّتين على ما تكون به الخماسيّتان خماسيّتين ، لأنّ آحاد العشرة غير آحاد الخماسيّة ، فلا تتركّب العشاريّة من خماسيّتين .\r\nاين ايرادى كه شيخ با « فيلزم » شروع مىكند تنها بر موردى كه گفتند وحدت عارض بر هر عددى با وحدت عارض بر عدد ديگر متفاوت است ، وارد نيست ، بلكه بر مورد اوّل هم كه گفتند وحدت مقوّم در هر عددى غير از وحدت مقوّم در عدد ديگر است ، وارد است . شيخ مىگويد پس لازم آيد كه نتوانيم بگوييم عدد 10 از دو تا پنج تايى تشكيل شده ، به اين دليل كه آحاد عشره غير از آحاد خماسيه است ، در نتيجه لازم مىآيد كه ده تايى از دو پنج تا مركّب نشود . البته شيخ نمىخواهد بگويد كه حقيقت ده تايى يعنى دو پنج تا . اين را قبول دارد كه در عين اينكه ما\r\n\r\n\r\n\r\n\r\n","description":"","footnote":"\r\nاسب مىدهم » مقصودش اين است كه يك اسب مىدهم ، اسبى مىدهم ، داراى « ياء » وحدت است ؛ و الّا يك اسب هم اسب است ، دو اسب هم اسب است ، صد اسب هم اسب است .\r\n","page_name":" 576 ","page_number":576},
  {"content":"\r\n\r\nمىگوييم ده تا مركّب از دو پنج تاست ، ولى حقيقت ده تا غير از حقيقت دو پنج تاست .\r\nلازمهء حقيقت ده تا انقسام به دو پنج تاست و به اين معنا مىگوييم مركّب است . قبلًا خوانديم كه حقيقت ده تا به معنى دو پنج تا نيست و الّا ممكن است ديگرى بگويد حقيقت ده تا يعنى يك چهار تا و يك شش تا ، يك دوتا و يك هشت تا ، يك سه تا و يك هفت تا . يك چيز كه چند حقيقت ندارد . حقيقت عشره يعنى همان ده تا وحدت ، مجموع ده وحدت ؛ كما اينكه وحدت و وحدت مىشود دوتايى ، وحدت و وحدت و وحدت مىشود سه تايى . هر عددى ماهيتش عبارت است از مجموع وحدات ، مرتبه‌اى از مراتب مجموع وحدات . وقتى وحدات جمع شوند مراتب دارند ، هر مرتبه‌اى از جمع وحدات ماهيت يك عدد را تشكيل مىدهد . ولى هر يك از اين مراتب ممكن است هزاران حكم داشته باشد . مثلًا - همانطور كه گفتيم - عدد 10 حاصل جمع دو پنج تا هست ، حاصل جمع يك چهار تا و يك شش تا ، حاصل جمع يك سه تا و يك هفت تا ، و حاصل جمع يك دو تا و يك هشت تا نيز هست . خاصيّت ديگرش اين است كه يك دوم بيست تا و يك سوم سى تا هم مىباشد . اينها همه نسبتها و احكامى است كه عدد عشره پيدا مىكند ، نه اينكه ماهيت عشره اين است كه مثلًا نصف بيست تاست . پس در جواب كسى كه سؤال مىكند : عشرة ماهو ؟ نمىتوان گفت : نصف بيست تا ، يا ثلث سى تا . اينها احكام و لوازم ده تاست . [ اما 
  ] مطابق قول اين گروه حتى اين احكام و لوازم هم بر اعداد بار نمىشود . مطابق اين نظر درست نيست كه بگوييم ده تايى دو پنج تايى است و دو پنج تا از لوازم ده تاست ، چون پنج تايى از چيزهايى تشكيل شده غير از چيزهايى كه ده تايى از آنها تشكيل شده است .\r\nو يلزم أن تكون آحاد الخماسيّة إذا كانت جزء عشرة مخالفة لآحادها إذا كانت جزء خمسة عشر ، لكنّهم عساهم يقولون : إنّ الخماسيّة الّتى فى خمسة عشر غير الخماسيّة الّتى فى العشاريّة البسيطة ، لأنّها خماسيّة عشاريّة هى جزء من خمسة عشر ، فيلزم أن تكون العشاريّة إذا اضيف إليها الخماسيّة لا تصير خمسة عشر أو تستحيل آحادها و ذلك كلّه محال .\r\nولى ممكن است آنها اين حرف را قبول كنند و بگويند آن پنج تايى كه در ده تايى تنها و بسيطه است غير از پنج تايى است كه در پانزده تايى است ؛ زيرا آن خماسيه‌اى كه در خمسة عشر است خماسيهء عشاريه‌اى است كه آن عشاريه جزئى از خمسة عشر است ( ضمير « هى » به عشاريه برمىگردد و ضمير « ها » در « لأنّها » به\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nخماسية در خمسة عشر ) . لازمهء اين بيان اين است كه عشاريهء بسيطه [ وقتى خماسيه به آن اضافه شود پانزده نگردد يا واحدهايش نابود شود كه همهء اينها محال است . 
  ]\r\n\r\n","description":"","footnote":"","page_name":" 578 ","page_number":578},
  {"content":"\r\n\r\n\r\nفى إبطال القول بالتّعليميّات و المثل\r\nبراى نقل آراء فيثاغوريين نتوانستم منشأ ديگرى را پيدا كنم كه بتوانيم بعضى از ابهامهاى عبارت شفا را به وسيلهء آن حل كنيم . احتمال مىدادم كه در كتاب الطبيعه ارسطو باشد ، نگاه كردم ولى چيز قابل توجهى نيافتم . بيشتر احتمال دادم كه در رسائل اخوان الصفا باشد ، چون آنها خيلى فيثاغورى هستند ، ولى چيزهايى كه مىخواستيم آنجا نبود . البته چيزهايى بود ولى نه آن چيزهايى كه ما مىخواستيم . در كتابهاى ديگر [ شيخ 
  ] هم نديدم كه به تفصيل در اين مورد صحبت كند .\r\nاز بحث پيش مقدارى از عبارت مانده بود كه چون مطلبش را گفته بوديم [ از آن مىگذريم . 
  ]\r\nدر ابتدا بحث در اين بود كه عدد چگونه از وحدت پيدا مىشود . آنجا سه نظريه بود : يكى نظريهء « العدد العددى » ، ديگر نظريهء « العدد التعليمى » و سوم نظريهء « تكرار » . نظريهء تكرار اين است كه هر عددى همان وحدت است كه تكرار شده است . اثنين خود همان وحدت است ، كما اينكه ثلاث هم همان وحدت است ، اينها همه همان وحدت هستند ، وحدت است كه در همهء اينها سارى است .\r\nگفتيم كه اين فكر اساساً از اينجا ناشى مىشود كه مىخواهند وحدت را منشأ همه چيز بدانند . البته ممكن است كلمات آنها رمزى باشد ، احتمال رمز در آنها هست .\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nگفته‌اند كه هر عددى همان وحدت است كه دوباره تكرار شده است ، مثل اينكه بار ديگر تجلّى كرده است . شيخ مىگويد اين نظريه نيز نمىتواند معنى داشته باشد . معنى « تكرار » چيست ؟ فرض كنيد كه آمدنى وجود پيدا كند و خوردنى وجود پيدا كند ، مسلّما اين خوردن تكرار آمدن نيست . اگر آمدنى وجود پيدا كند و بعد آمدن ديگرى ، يعنى همان شئ بار ديگر پيدا شود ، اين را « تكرار » مىگوييم . پس تكرار به دو چيز قائم است : يكى اينكه حقيقت آن شئ متكرّر حقيقت همان شئ اوّل باشد و [ ديگر آنكه 
  ] تفاوتش در عدد باشد . آمدن اوّل و آمدن دوم هر دو طبيعت آمدن هستند ؛ ولى اينكه اين آمدن ، اين آمدن است و آمدن ديگر آن آمدن ، به دليل اين است كه اين ، آمدن اوّل است و آن ، آمدن دوّم . پس تكرار با عدد پيدا مىشود ، يعنى عدد مقوّم تكرار است ، نه اينكه عدد با تكرار پيدا شود .\r\nخلاصهء بيان شيخ اين است كه تا ما عدد را اعتبار نكنيم تكرار معنى ندارد . امّا اگر بخواهيم بگوييم با نفس تكرار عدد پيدا مىشود ، پس خود تكرار چيست ؟ شما مىگوييد وحدت ، بعد هم مىگوييد كه 2 هم وحدتى است ، 3 هم وحدتى است . آيا فرقى بين اين وحدت كه « اثنان » مىناميد و آن وحدت كه « ثلاث » مىناميد هست يا نيست ؟ اگر فرقى نيست و اينها همه وحدت هستند ، پس چيزى تكرار نشده . يا شما مىگوييد فرق 2 و 3 و 4 و 5 اين است كه يك چيز است كه تكرار شده . در اين صورت آن چيز بايد خودش چيزى باشد و تكرار چيزى ديگر . تكرار هم غير از اين نيست كه مثلًا مىگوييم بار دوم ، بار سوم . پس اساساً اگر ما بخواهيم بگوييم تكرار چيزى نيست مگر خود همان شئ ، ديگر معنى ندارد كه در دنيا عددى وجود داشته باشد . اين خلاصهء بيان شيخ است . بعد اين را تشريح مىكند و مىگويد آيا وحدت مرتبهء دوم همان وحدت مرتبهء اوّل است كه تكرار شده يا غير آن ؟ اگر غير از آن است پس وحدت منشأ عدد نشده و عدد را به وجود نياورده است ؛ و اگر بگوييد اين وحدت عين همان وحدت است كه دوباره آمده ، ملاك اين بعديت چيست ؟ چه ملاكى است كه يكى را مىگوييم اول و ديگرى را مىگوييم دوم و بعد ؟ آيا ملاك بعديّت ، زمان است ؟ آيا چون دومى در زمان ديگر آمده است دوم است ؟ و سومى چون در زمان ديگر آمده سوم است ؟ يا نه ، اين تأخّر ، تأخّر ذاتى است ؟\r\nاگر بگوييد ملاك بعديت زمان است ، مىپرسيم آيا آن اوّلى و دومى يك شئ واحد متصل هستند ؟ اگر چنين باشد پس همهء آنها يك شئ مىشوند ، چرا بگوييم اول و دوم ؟\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nدر اين صورت مثل يك شئ ممتدّى است كه در اين زمان پيدا شود ، بعد كشش پيدا كند و بيايد تا زمان ديگر . در اينجا واقعاً يك وحدت است ، اساساً دوم ندارد . مثل حركتى مىماند كه در اين دقيقه شروع مىشود و تا دقيقهء دوم ادامه پيدا مىكند . اگر يك شئ از دقيقهء اوّل تا دقيقهء دوم ادامه پيدا كند ، در اينجا يك شئ است در همهء اين زمان ، ديگر اوّلى و دومى ندارد . اگر بگوييد بين آنها فصل صورت مىگيرد ، بدين صورت كه در دقيقهء اوّل يك حركت پيدا مىشود و تمام مىگردد و در دقيقهء دوم حركت ديگر پيدا مىشود ، پس شما نمىتوانيد بگوييد يك چيز است كه تكرار شده است ، حال آنكه منظور شما اين است كه بگوييد شخص واحدى است . شما مىخواهيد بگوييد وحدت يك حقيقت بيشتر نيست كه گاهى به آن « وحدت » مىگوييم و گاهى « ثنائيه » و گاهى « ثلاثيه » . اگر فصل صورت گيرد ديگر اين حرف شما معنى ندارد ؛ دو شخص مىشود و وقتى دو شخص شد يك چيز نيست كه در دو مرتبه صورت گرفته باشد .\r\nو أما الذين يولدون العدد بالتكرير مع ثبات وحدة الواحد فليس يفهم للتكرير فيه معنى إلّا إيجاد شئ آخر غير الأوّل بالعدد .\r\nدر بعضى از نسخه‌ها « مع ثبات الوحدة للواحد » است كه درست نيست ، و در بعضى از نسخه‌ها « مع ثبات وحدة الواحد » است كه اين بهتر است . اينها مىگويند وحدتى كه در واحد است عين همان است كه در اثنين است ، نه اينكه در اثنين وحدتى و وحدتى باشد ، بلكه همان وحدت است . معناى « تكرار » هم جز اين نيست كه شيئى كه عين اول است بالذات ، دوباره ايجاد شود . البته شيخ ذكر نكرده كه بالذات عين اوّل باشد ، ولى مىدانيم كه اگر چنين نباشد « تكرار » گفته نمىشود ، مىشود مثل آمدنى و خوردنى .\r\nفإن كان العدد يفعله التكرير و ليس كلّ واحد من الأوّل و الثانى فيه وحدة فليس الوحدة مبدأ تأليف عدد ، فإن كان الأوّل من حيث هو أوّل وحدة ، و الثانى من حيث هوثان وحدة ، فهناك وحدتان ، فإنّ الوحدة لاتتكرّر إلّا بأن تكون هناك مرّة بعد مرّة .\r\n[ اگر تكرار ، عدد را ايجاد كند 
  ] چيزى نظير دور لازم مىآيد ، زيرا اگر چنين نباشد كه بگوييم در « اول » يك وحدتى است كه همان وحدت بار ديگر در « دوم » آمده است ، سنخيّتى بين اين دو وحدت نيست كه بگوييم آن كه در اول است در دوم هم\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nتكرار شده ، اينها دو امر متغايرند كه شما اسمش را « وحدت » گذاشته‌ايد . پس اينجا دو وحدت است ، نه اينكه وحدت اول تكرار شده است .\r\nببينيد ! صحبت ما در عدد ترتيبى نيست ، در مطلق عدد است . درست است كه اگر ما عدد 1 و 2 و 3 و 4 و 5 را در نظر بگيريم ، عدد 2 به يك معنا دوم هم هست و عدد 3 سوم هم هست ، عدد 4 و 5 نيز به همين ترتيب ؛ يعنى وقتى 1 را اول بگيريم ، 2 مىشود دوم و 3 مىشود سوم ؛ امّا خود عدد اثنان از آن جهت كه اثنان است با اثنان از آن جهت كه ثانى است فرق دارد ، چون ثانى بودن مثل آمدن دوم است . ما آمدن اول و دوم و سوم داريم و هر يك از اين آمدنها خودش يك واحدى است . ولى صحبت ما در اينجا در اصل عدد است نه عدد ترتيبى . درست است كه در اعداد هم هر واحد عددى به ترتيب بعد از عدد ديگرى قرار گرفته ، امّا ماهيّتش غير از اين است . اثنان از آن جهت كه « اثنان » ناميده مىشود غير از اثنان است از آن جهت كه « ثانى » ناميده مىشود . اثنان در ذات خودش واحد است كه مكرّر شده است ؛ و نيز از آن جهت كه خودش يك حقيقت است و مىتوانيم آن را به عنوان يك واحد اعتبار كنيم ، از آن حيث كه بعد از واحد قرار گرفته است به آن « ثانى » مىگوييم ؛ ولى خود طبيعتش مركّب از دو وحدت است ، نه اينكه وحدت عين [ وحدتى 
  ] است كه در اثنين وجود پيدا كرده است .\r\nو هذه المرّة إمّا أن تكون زمانيّة أو ذاتيّة ، فإن كانت زمانيّة و لم تعدم فى الوسط فهى كما كانت لا أنّها كرّرت ، و إن عدمت ثمّ أوجدت فالموجدة شخصيّة اخرى ، و إن كانت ذاتيّة فذلك أبين .\r\n[ اين « مرتبه » يا زمانى است يا ذاتى . 
  ] اگر زمانى باشد و عدم در وسط متخلّل نشده باشد ، يك شئ است كه امتداد پيدا كرده . اما اگر در بين آن عدم متخلّل شده ، مثل اينكه در دقيقهء اوّل يك حركت پيدا شده و بعد ساكن شده و بعد دوباره حركتى پيدا شده است ، در اين صورت اين وحدت دوم شخص ديگرى است ، نه اينكه همان وحدت اوّل باشد . اما اگر بگوييد كه اين تقدّم و تأخّر ذاتى است نه زمانى ، يعنى اينكه گفتيد « هناك مرّة بعد مرّة » منظور بعديت ذاتى است ، مثلًا اثنان كه از وحدت و وحدت تشكيل شده و يكى بعد از ديگرى قرار گرفته ، ذاتا بعد قرار گرفته نه زمانا ، در اين صورت واضح البطلان است .\r\nدر مورد كلمهء « أبين » نسخه‌ها خيلى مختلف است . در بعضى كتابها آمده « فذلك آنين » كه معلوم است غلط است . در بعضى ديگر « فذلك اثنين » است كه اين نيز غلط\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nاست . ظاهرا « فذلك أبين » صحيح باشد .\r\nو قوم جعلوا الوحدة كالهيولى للعدد و قوم جعلوها كالصورة لأنّها تقال على الكلّ .\r\nدر اينجا شيخ فقط يك نظرى را نقل كرده است . بعضى گفته‌اند وحدت براى عدد از قبيل هيولى است و بعضى گفته‌اند از قبيل صورت است . از آنجا كه اينها مىگفتند همهء اعداد از وحدت درست شده‌اند ، بعضى از آنها گفته‌اند نسبت وحدت به ساير اعداد نسبت هيولى به صورت است ؛ يعنى وحدت مادهء همهء اعداد است . اين نظر اتفاقاً مىتواند تا اندازه‌اى حرف درستى باشد . البته اين اعداد امور ذهنى است ، يعنى فعليتشان در ذهن است و الّا در خارج كه اينها چيزى ندارند . « ماده » هم كه مىگويند منظور در ذهن است . آنها مىگفتند هر عددى ماده‌اش وحدت است و اختلاف آنها به صورتى است كه آن صورت همان اعتبارى است كه ذهن به هر عددى مىدهد . بعضى ديگر برعكس نظر داده و گفته‌اند وحدت صورت اعداد است . اين نظر درست نمىشود مگر اينكه وحدت را از جنبهء ديگرى در نظر بگيريم .\r\nگفتيم كه هر عددى ، هم فراهم شده از وحدت است و وحدت مقوّم اوست و هم معروض وحدت است . عدد اثنان را كه در نظر بگيريم ، هم از وحدت فراهم شده ، چون وحدت و وحدت مىشود ثنائيه ، و هم معروض وحدت است ، چون همين ثنائيه هم مىتواند ثنائية واحدة باشد و هم ثنائية ثنائية ، يعنى هم مىتواند يك دو تا باشد و هم دو دوتا . لذا مىگويند وحدت ، هم مقوّم اعداد است و هم عارض بر اعداد . لذا شيخ مىگويد اين حرف مىتواند تأويل و توجيهى داشته باشد ، و به همين جهت شيخ آن را رد نكرده است .\r\nآنگاه شيخ مىگويد : عجب اين است كه فيثاغوريين از يك طرف در باب اعداد گفته‌اند كه مقادير از اعداد درست شده است ، يعنى نقطه همان وحدت است و خط دو وحدت است و سطح سه وحدت و جسم چهار وحدت ، و از طرف ديگر در باب انقسام مقادير ، مثل خط ، خودشان قبول دارند كه خط الى غيرالنهايه قابل تجزيه است ؛ يعنى هر خط قابل تجزيه به دو نصف است و هر نصفش هم قابل تجزيه به دو نصف است الى غيرالنهايه . البته اين تجزيه‌ها بالقوه است . اينها چگونه اين حرف را مىزنند ؟\r\nآنها از يك طرف مىگويند اگر دو نقطه [ كنار هم 
  ] قرار گرفت خط درست مىشود - در اين صورت لازم مىآيد كه خط از وحدتهاى متناهى بالفعل تشكيل شده باشد ؛ يعنى\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nاين خطى كه ما الآن به صورت يك امر ممتد مىبينيم در واقع ذراتى است كه در كنار يكديگر قرار گرفته‌اند - و از طرف ديگر مىگويند خط قابل تقسيم است الى غيرالنهاية ، لازمهء اين دو حرف اين است كه هر خطى الآن از بىنهايت نقطه مركّب شده باشد ، و اين مطلبى است كه بطلان آن با براهين متعدد ثابت شده است ، همانطور كه جزء لايتجزّاى متكلمين ابطال شده است . متكلمين مىگفتند جسم از جوهرهاى فرد مركّب است ، از ذرات نقطه‌اى ، ذرات بىبعد . امتناع اين امر را با براهين زيادى ثابت كرده‌اند . تركيب خط از نقاط غيرمتناهى نيز مبرهن است كه محال مىباشد :\r\nو العجب من الفيثاغوريّين إذ جعلوا الوحدات الغير المتجزّئة مبادئ للمقادير ، و علموا أنّ المقادير تذهب إلى مذهب فى التجزّء إلى غير النهاية .\r\nو قال قوم : إن الوحدة إذا قارنت المادّة صارت نقطة ، و الثنائيّة على ذلك القياس إذا قارنتها فعلت خطّا و الثلاثيّة سطحا و الرباعيّة جسما .\r\nبعضى ديگر آمده‌اند و تا اندازه‌اى جور ديگرى گفته‌اند ؛ نگفته‌اند كه عدد [ به تنهايى 
  ] اصل اشياء است ، ماده را هم ضميمهء عدد كرده‌اند . تقريبا اينطور گفته‌اند :\r\nعدد صورت اشياء است و مادهء اشياء همان ماده است . ماده اگر با وحدت توأم شود - يعنى صورت وحدت به خودش بپذيرد - نقطه مىشود ، و اگر صورت ثنائيه بپذيرد خط مىشود . شيخ اين را رد مىكند و مىگويد :\r\nو لا يخلو إمّا أن تكون المادّة لها مشتركة ، أو تكون لكلّ واحد منها مادّة اخرى ، فإن كانت لها مادّة واحدة فتصير المادّة تارة نقطة ، ثمّ تنقلب جسما ، ثمّ تنقلب نقطة ، و هذا مع استحالته يوجب أن لا يكون كون النقطة مبدأ للجسم أولى من أن يكون الجسم مبدأ للنقطة بل هما يكونان من الامور المتعاقبة على موضوع واحد ؛ و إن كانت موادّها مختلفة فلا توجد فى مادّة الثنائيّة وحدة ، فلا تكون فى مادّة الثنائيّة وحدتان ، فلا توجد فى مادّة الثنائيّة ثنائيّة ، و يلزم أن لا تكون هذه الأشياء البتّة معا .\r\nآيا اين مادهء واحد است كه گاهى معروض نقطه است و گاهى معروض خط و\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nگاهى معروض سطح و گاهى معروض جسم ؟ يا مادهء هر يك از اينها غير از مادهء ديگرى است ؟ اگر مادهء اينها واحد باشد لازم مىآيد كه اينها مانند صور متعاقبه باشند ؛ زيرا اگر ما يك ماده داشته باشيم و صورتهاى متعدد ، از آنجا كه ماده در آن واحد صورتهاى متعدد را نمىگيرد ، اين صورتها را متعاقبا مىگيرد ، يعنى گاهى اين صورت را مىگيرد ، گاهى آن صورت و گاهى صورت ديگر ؛ لهذا يك ماده ممكن است گاهى صورت جسميت را بگيرد و گاهى صورت سطحيت و گاهى صورت خطّيّت و گاهى صورت نقطه ؛ و يا ممكن است جسم باشد ، به خط تبديل شود ؛ خط باشد به جسم تبديل شود ؛ خط باشد به نقطه تبديل شود ؛ يعنى اينها صورتهايى مىشوند در عرض يكديگر كه عارض بر ماده مىگردند - نظير صورت هوائيّت و مائيّت كه عارض ماده مىشوند ، به اين ترتيب كه ماده گاهى هوا مىشود و گاهى آب ؛ صورتهايى هستند در عرض يكديگر - و در اين صورت هيچكدام را نمىشود گفت منشأ ديگرى است ، حال آنكه شما مىخواهيد بگوييد كه خط از نقطه درست مىشود و سطح از خط و جسم از سطح ، در حالى كه آنها صورتهايى هستند در عرض يكديگر ؛ دليلى ندارد كه ما يكى از اينها را مبدأ ديگرى قرار دهيم ؛ فرقى نمىكند كه بگوييد نقطه مبدأ جسم است يا جسم مبدأ نقطه است .\r\nامّا اگر بگوييد مواد اينها مختلف و متعدد است و مادهء اين صورت با مادهء آن صورت متفاوت است ، لازم مىآيد كه در مادهء ثنائيه وحدت وجود نداشته باشد ؛ به اين دليل كه شما مىگوييد وحدت عارض ماده‌اى مىشود و نقطه را به وجود مىآورد ؛ صورت ديگر ، يعنى ثنائيه ، عارض مادهء ديگر مىشود و از آن خط به وجود مىآيد ؛ حال آنكه اصل حرف شما اين است كه وحدت مبدأ اعداد است . اگر در ثنائيه وحدت وجود نداشته باشد ، ثنائى ثنائى نيست ، زيرا ثنائيه غير از « وحدتان » معنى ديگرى ندارد . و از اينجا لازم مىآيد كه اينها معيت نداشته باشند - يعنى آنجا كه ثنائيه است وحدت وجود نداشته باشد - حال آنكه اينها با يكديگر معيت دارند .\r\nو أمّا على مذهب التحقيق فليست النقطة موجودة إلّا فى الخطّ ، الّذى هو فى السطح ، الّذى هو فى الجسم ، الّذى هو فى المادّة ، و ليست النقطة مبدأ إلّا بمعنى الطرف ؛ و امّا بالحقيقة فالجسم هو المبدأ ، بمعنى أنّه معروض له التناهى به .\r\nبنا بر مذهب تحقيق ، نقطه عارض خط است و خط عارض سطح و سطح عارض\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nجسم ، جسم هم كه حالّ در ماده است . نقطه هيچ مبدئيتى ندارد ، نقطه فقط طرف جسم است و بس .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 587 ","page_number":587},
  {"content":"\r\n . \r\n","description":"","footnote":"","page_name":" 588 ","page_number":588},
  {"content":"\r\n\r\n\r\nفهرست آيات قرآن كريم\r\nمتن آيه / نام سوره / شمارهء آيه / شمارهء صفحه كتب . . . و عسى . . . / بقره / 216 / 60 يريد . . . و خلق . . . / نساء / 28 / 121 حرّمت . . . اليوم . . . / مائده / 3 / 258 الّذين . . . الا بذكر . . . / رعد / 28 / 107 و ان من شىء . . . / حجر / 21 / 511 فاذا . . . و نفخت فيه . . . / حجر / 29 / 278 ادع الى سبيل . . . / نحل / 125 / 122 خالدين . . . لا يبغون . . . / كهف / 108 / 107 ثمّ نكسوا على . . . / انبياء / 65 / 109 يا . . . و انبتت . . . / حج / 5 / 54 افحسبتم انّما خلقناكم . . . / مؤمنون / 115 / 361 امّن . . . فانبتنا به . . . / نمل / 60 / 54 الا . . . ما نعبدهم . . . / زمر / 3 / 127 فاطر . . . ليس كمثله . . . / شورى / 11 / 44 ، 48 لقد ارسلنا رسلنا . . . / حديد / 25 / 122 يا ايّها الانسان . . . / انشقاق / 6 / 77 ، 127 و لم يكن له كفوا احد . / اخلاص / 4 / 49\r\n\r\n","description":"","footnote":"","page_name":" 589 ","page_number":589},
  {"content":"\r\n\r\n\r\nفهرست احاديث\r\nمتن حديث / گوينده / صفحه توحيده تمييزه عن . . . / امام على ( ع ) / 49 ما لعلىّ و لنعيم يفنى . . . / امام على ( ع ) / 85 انّ للّه سبعين الفّ . . . / رسول اكرم ( ص ) / 87 ، 88 اكثر اهل الجنّة البهاء / - / 103 هجم بهم العلم على . . . / امام على ( ع ) / 112 و لولا الاجل الّذى . . . / امام على ( ع ) / 112 انّ قوما عبدوا اللّه . . . / - / 116\r\nقد احيا عقله و امات . . . / امام على ( ع ) / 131 كنت كنزا مخفيّا . . . / حديث قدسى / 132\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nفهرست اشعار عربى\r\nمصرع اوّل اشعار / تعداد ابيات نام سراينده / صفحه الحد لا يكتسب بالبرهان / - / - / 291 الحق ماهيته انيته / - / حاج ملّا هادى سبزوارى / 43 الميز امّا به تمام الذّات / 1 / حاج ملّا هادى سبزوارى / 45 انّ الّذى الشئ اليه افتقرا / 1 / - / 324 بالنّقص و الكمال فى المهيّه / 1 / حاج ملّا هادى سبزوارى / 45 ، 209 بجوهر ذا محض قوّة الصّور / 1 / حاج ملّا هادى سبزوارى / 167 تقيّد جزء و قيد خارجى / - / حاج ملّا هادى سبزوارى / 565 جراحات السنان لها التيام / 1 / - / 85 حامل قوّة لشىء عنصره / - / حاج ملّا هادى سبزوارى / 324 علّة فاعل بماهيّتها / 1 / - / 367 عند الثّمانين و بولفتها / 1 / - / 423 فالنّوع فيه تمّ دون اغطيه / 1 / حاج ملّا هادى سبزوارى / 287 ، 288 كلّ من فى الوجود يطلب صيدا / 1 / - / 377 كون المراتب فى الاشتداد / 1 / حاج ملّا هادى سبزوارى / 367 للشئ غير الكون فى الاعيان / 1 / حاج ملّا هادى سبزوارى / 275 لولم يوصل وحدة ما حصلت / - / - / 300 و اثر الجعل وجود ارتبط / - / حاج ملّا هادى سبزوارى / 331\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\nفهرست اشعار فارسى\r\nمصرع اوّل اشعار / تعداد ابيات / نام سراينده / صفحه ابر و باد و مه و خورشيد و فلك در كارند / 1 / سعدى / 422 اى همه دريا چه خواهى كردنم / 7 / مولوى / 70 بدبخت اگر مسجد آدينه بسازد / 1 / - / 390 برقى از منزل ليلى بدرخشيد سحر / 1 / حافظ / 131 بس زيادتها كه اندر نقصهاست / - / - / 384 پشت بام آمدى قاليچه تكاندى / 1 / - / 132 جان كشيده سوى بالا بالها / 1 / - / 129 جزءها را رويها سوى كل است / 3 / مولوى / 127 ، 128 در بزم يار يك دو قدح سركش و برو / 1 / - / 131 ره عقل جز پيچ در پيچ نيست / 6 / سعدى / 549 زنده معشوق است و عاشق مرده‌اى / - / - / 369 زهر مار آن مار را باشد حيات / 2 / مولوى / 92 سخن كز جان برون آيد / 1 / - / 129 شب مردان خدا روز جهان افزوز است / 1 / سعدى / 86 شكر خدا كه آنچه طلب كردم از خدا / 1 / - / 63 شيشه چو شكست شود ابتر / 1 / - / 381 عشقهايى كز پى رنگى بود / 2 / مولوى / 130 گليم بخت كسى را كه بافتند سياه / 1 / - / 391 مرغ بر بالا پران و سايه‌اش / 1 / مولوى / 511 همه هستند سرگردان چو پرگار / 1 / نظامى / 369\r\n\r\n","description":"","footnote":"","page_name":" 592 ","page_number":592},
  {"content":"\r\n\r\n\r\nفهرست اسامى اشخاص\r\nآقا جمال : 410 آناكسيمندر : 186 ، 533 آناكسيمنس : 533 ابسال : 113 ابن الوحشيّه : 510 ابن رشد اندلسى ( ابو الوليد محمد بن احمد ) : 543 ابن سينا ( ابو على حسين بن عبد اللّه ) : در بسيارى از صفحات ابن كمونه ( عزالدوله سعد بن منصور ) : 35 ابن مسكويه ( ابو على خازن احمد بن محمّد بن يعقوب ) : 491 ابوذر غفارى ( جنادة بن جندب ) : 333 ابو سعيد ابو الخير ( فضل اللّه بن ابى الخير ميهنى ) :\r\n349 ارانى ( تقى ) : 551 ارسطو : 60 ، 66 ، 186 ، 237 ، 319 - 323 ، 340 ، 381 ، 382 ، 407 ، 476 ، 491 ، 506 ، 509 ، 510 ، 512 ، 566 افلاطون : 340 ، 381 ، 491 ، 503 - 512 ، 514 - 522 ، 534 ، 540 ، 541 ، 548 ، 550 ، 551 ، 553 افلوطين : 340 انباذقلس ( امپدوكلس ) : 412 ، 416 - 421 ، 424 انصارى ( شيخ مرتضى ابن محمد امير شوشترى ) :\r\n425 اورفئوس : 512 بروجردى ( سيد حسين طباطبائى ) : 272 ، 285 ، 314 بودا ( سيدارته گوتمه ) : 66 بيرونى ( ابو ريحان محمّد بن احمد ) : 158 بيكن ( فرانسيس ) : 228 ، 420 پوليتسر ( ژرژ ) : 551 تفتازانى ( سعد الدين مسعود بن عمر ) : 486 تقى زاده : 510 چنگيز : 454 حافظ شيرازى ( خواجه شمس الدّين محمّد ) : 131\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nحبيبى : 510 خرينوس : 542 خوانسارى ( آقا حسين ) : 385 داروين ( چارلز رابرت ) : 420 ، 435 ، 467 دكارت ( رنه ) : 282 ، 326 ديوژن ( ديوجانس ) : 66 ذيمقراطيس : 154 - 156 ، 164 ، 166 ، 172 ، 177 ، 196 ، 326 ، 391 ، 395 ، 404 ، 408 ، 412 - 415 راسل ( برتراند آرتور ويليام ) : 189 ، 421 ، 524 رجل همدانى ( شخص فرضى ) : 263 ، 277 ، 278 زنون اليائى : 542 سبزوارى ( حاج ملّا هادى ) : 35 ، 43 ، 45 ، 138 ، 146 ، 147 ، 150 ، 176 ، 267 ، 289 ، 300 ، 319 ، 324 ، 331 ، 336 ، 360 ، 460 ، 465 ، 467 سعدى شيرازى ( مشرف الدّين مصلح بن عبد اللّه ) :\r\n421 ، 549 سقراط : 60 ، 381 ، 436 ، 509 ، 512 ، 533 سلامان : 113 سليمان بن داوود ( ع ) : 525 سهروردى ( شهاب الدّين يحيى بن حبش ، شيخ اشراق ) : 40 ، 45 ، 89 ، 151 ، 155 ، 156 ، 172 ، 176 - 178 ، 180 ، 184 - 186 ، 190 ، 209 ، 211 ، 237 ، 288 ، 304 ، 331 ، 508 ، 510 ، 512 ، 515 ، 517 ، 559 سيد شريف جرجانى ( على بن محمّد ) : 252 شهرستانى ( ابو الفتح محمد بن ابو القاسم عبدالكريم ) : 510 ، 520 ، 524 ، 525 ، 529 ، 533 ، 534 ، 536 ، 543 ، 545 ، 546 شيخ صدوق ( ابو جعفر محمّد بن على ) : 258 شيرازى ( حاج باقر ) : 456 شيرين : 352 ، 353 صاحب شرح مطالع : 486 صدرالدّين شيرازى ( محمّد بن ابراهيم قوامى شيرازى ، ملا صدرا ) : در بسيارى از صفحات طالس : 172 ، 509 ، 534 طباطبايى ( علّامه محمّد حسين ) : 157 ، 441 ، 469 طوسى ( خواجه نصير الدّين محمّد بن حسن ) : 37 ، 40 - 42 ، 95 - 97 ، 113 ، 118 ، 218 ، 231 عباس بن على ، ابو الفضل ( ع ) : 454 على بن ابيطالب ، امير المؤمنين ( ع ) : 49 ، 112 عيسى بن مريم ، مسيح ( ع ) : 381 ، 420 فارابى ( ابو نصر محمّد بن محمّد ) : 291 ، 293 ، 303 ، 314 ، 479 فخر الدّين رازى ( ابو عبد اللّه محمّد بن عمر ) : 37 ، 40 - 42 ، 46 ، 47 ، 340 ، 341 فرفوريوس ( آليوس مالخوس ) : 507 فرهاد : 352 فيثاغورس : 506 ، 509 ، 511 ، 512 ، 513 ، 521 ، 523 - 528 ، 533 - 537 ، 539 - 543 ، 566 قطب الدّين شيرازى ( محمود بن مسعود ) : 229 كانت ( امانوئل ) : 374 ، 375 كربن ( هانرى ) : 510 كنت ( اگوست ) : 228 كندى ( يعقوب بن اسحاق ) : 479 گاليله : 408 لامارك ( ژان باتيست دومون ) : 451 لايب نيتس ( گوتفريد ويلهلم ) : 156 ليلى ( بنت سعد ) : 131 ماكياول ( نيكولو ) : 376 ، 380 مترلينگ ( موريس ) : 331 مجنون عامرى : 131 محمّد بن عبد اللّه ، رسول اكرم ( ص ) : 87 ، 88 محيى الدّين ابن عربى ( ابو بكر ) : 509 مدرس زنوزى ( آقا على ) : 27 ، 272 ملّا سليمان : 253\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nملّا عبد اللّه : 262 ، 486 موريسن ( لكرسى ) : 430 مولوى بلخى ( جلال الدّين محمّد ) : 70 ، 106 ، 511 مير داماد ( محمّد باقر بن محمّد استر آبادى ) : 336 ، 343 ، 508 نراقى ( ملّا احمد بن حاج ملّا مهدى ) : 491 نظامى گنجوى ( ابو محمّد الياس بن يوسف ) : 369 نيچه ( فردريك ويلهلم ) : 376 ، 380 نيوتن ( سراسحاق ) : 408 هراكليتوس : 509 هگل ( جرج ويلهلم فردريك ) : 140 ، 465 - 468 ، 470 ، 475 ، 476 هيوم ( ديويد ) : 421\r\n\r\n","description":"","footnote":"","page_name":" 595 ","page_number":595},
  {"content":"\r\n\r\n\r\nفهرست اسامى كتب ، نشريات ، مقالات\r\nاسفار اربعه : در بسيارى از صفحات اشارات و تنبيهات : در بسيارى از صفحات اصل تضاد در فلسفهء اسلامى ( مقاله ) : 468 اصول فلسفه و روش رئاليسم : 96 ، 157 ، 441 ، اصول مقدّماتى فلسفه : 551 الجمع بين رأيى الحكيمين : 508 النبطيّه : 510 بوستان : 549 تاريخ فلسفه : 524 تعليقات ملّا صدرا بر شفا : 229 ، 235 ، 237 ، 238 ، 240 ، 244 ، 248 ، 252 ، 253 ، 360 تعليقهء استاد مطهرى بر شرح منظومه : 272 تفسير الميزان : 258 جامع السّعادات : 491 جامعه و تاريخ : 264 حاشيهء آقا جمال : 410 حاشيهء ملّا عبد اللّه : 262 ، 486 راز آفرينش انسان : 430 رسائل اخوان الصّفا ( مجموعه ) : 579 رسالة الحمل : 271 رساله‌اى از علّامه طباطبايى در مورد حركت : 469 رسالهء عشق : 507 سير حكمت در اروپا : 511 شرح ابن رشد : 543 شرح اشارات : 97 ، 113 شرح قطب الدّين شيرازى بر كليّات قانون : 229 شرح مطالع : 486 شفا : 144 ، 184 ، 187 ، 229 ، 230 ، 232 ، 233 ، 252 ، 253 ، 257 ، 285 ، 293 ، 313 ، 319 ، 344 ، 384 ، 386 ، 389 ، 439 ، 460 ، 480 ، 534 ، 538 ، 566 ، 579 طبيعيات ارسطو : 579 طهارة الاعراق : 491 علل گرايش به ماديگرى : 328 قرآن كريم : 54 ، 107 ، 258 ، 361 ، 511 كمال الدّين و تمام النّعمة : 258\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nمابعد الطّبيعه : 566 ملل و نحل : 510 ، 520 ، 524 ، 525 ، 543 ، 546 منظومه ، شرح منظومه : 43 ، 138 ، 139 ، 143 ، 150 ، 176 ، 179 ، 287 ، 345 ، 360 ، 467 ، 565 نجات : 79 ، 137 ، 138 ، 144 ، 155 ، 231 ، 232 نهج البلاغه : 112 ، 131\r\n\r\n\r\n","description":"","footnote":"","page_name":" 597 ","page_number":597}
  ]