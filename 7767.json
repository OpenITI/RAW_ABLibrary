[
  {"content":"\r\n\r\nالمعيار والموازنه\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nالمعيار والموازنه\r\nدر برترى امير المؤمنين على عليه السلام\r\nابو جعفر محمد بن عبدالله اسكافى معتزلى\r\n( در گذشته به سال 240 هجرى )\r\nبه تحقيق\r\nاستاد شيخ محمد باقر محمودى\r\nترجمهء دكتر محمود مهدوى دامغانى\r\nنشر نى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر نى\r\nتهران ، صندوق پستى 556 - 13145 ، نشر نى\r\n( تلفن : 6468203\r\nابو جعفر محمد بن عبدالله اسكافى معتزلى\r\nالمعيار والموازنه\r\n( در برترى امير المؤمنين على عليه السلام )\r\nبه تحقيق : استاد شيخ محمد باقر محمودى\r\nترجمهء دكتر محمود مهدوى دامغانى\r\nچاپ اول : 1374 ، تهران\r\nتيراژ : 3300 جلد\r\nليتوگرافى : تقويم ، چاپ : آرمان\r\nهمهء حقوق محفوظ است\r\nشابك 4 - 203 - 312 - 964\r\n4 - 203 - 312 - 964 isbn\r\nPrinted in iran\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمهء مترجم\r\n  بِسْمِ اللَّهِ الرَّحْمنِ الرَّحِيمِ الْحَمْدُ لِلَّهِ رَبِّ الْعالَمِينَ   و الصلاة و السلام على خير خلقه محمد خاتم المرسلين و على آله الطاهرين المعصومين .\r\nيكى از كتابهاى ارزنده و مرجع درباره اثبات برترى امير المؤمنين على بن ابى طالب عليه السلام پس از حضرت ختمى مرتبت ( ص ) و پيامبران بر همه خلق و تمامى مسلمانان كتاب المعيار و الموازنة است . اين كتاب در نيمه اول قرن سوم هجرى تأليف شده و نام آن در منابع كهن و از جمله در الفهرست ابن نديم آمده است . « 1 » اين كتاب نمودار انديشه و باور گروه معتزلهء بغداد است كه پس از پيامبران به برترى امير المؤمنين على عليه السلام بر همگان اعتقاد داشتند .\r\nبر خوانندگان گرامى پوشيده نيست كه همين معتزله بغداد با داشتن چنين انديشه‌اى در عين حال امامت مفضول را بر فاضل روا مىدارند و به خلافت ابو بكر و عمر و عثمان و پيشوايى و امامت هر كس كه با او بيعت شود ، معتقدند . بزرگانى از متكلمان و دانشمندان شيعه از ديرباز بر رد اين اعتقاد آنان كتابهايى تأليف كرده‌اند و تا آنجا كه اين بنده مىداند ، محمد بن على بن نعمان معروف به مؤمن طاق از ياران حضرت امام باقر و امام صادق و امام كاظم عليهم السلام و درگذشته به سال 161 هجرى كتابى به نام الرد على المعتزلة فى امامة المفضول تأليف كرده است . ابن نديم نام اين كتاب را در الفهرست ثبت كرده است ، « 2 » شيخ طوسى هم در فهرست خود اين كتاب را از آثار مؤمن طاق دانسته است . « 3 »\r\nشيخ مفيد ( ره ) در پايان قرن چهارم و دهه نخست قرن پنجم چند كتاب در اين باره تأليف كرده است\r\n\r\n\r\n","description":"","footnote":"\r\n( 1 ) محمد بن اسحاق النديم ، الفهرست ، به اهتمام مرحوم رضا تجدد ، امير كبير ، تهران ، 1350 ، ص 213 .\r\n( 2 ) ابن نديم ، الفهرست ، ص 214 .\r\n( 3 ) شيخ طوسى ، الفهرست ، به اهتمام استاد فقيد دكتر محمود راميار ، مشهد ، 1351 ش ، ص 323 و طوسى ، رجال ، چاپ نجف ، 1380 ق ، ص 359 - 304 .\r\n","page_name":" 13 ","page_number":13},
  {"content":"\r\n\r\nكه الافصاح ، الايضاح ، النصّ الجلى از ارزنده‌ترين آنهاست و براى اطلاع بيشتر مىتوان به مقالهء سودمند مجلهء حوزه مراجعه كرد . « 1 »\r\nمؤلف كتاب المعيار و الموازنة ابو جعفر محمد بن عبد الله اسكافى دانشمند بزرگ معتزلى نيمه اول قرن سوم هجرى و درگذشته به سال 240 هجرت يا پسرش ابو القاسم جعفر بن محمد اسكافى است . ابن نديم اين كتاب را از تأليفات پسر مىداند و در همان صفحه الفهرست مىنويسد كه ابو القاسم جعفر بن محمد اسكافى نويسنده‌اى توانا و دبيرى خردمند بوده است و معتصم عباسى كه از سال 218 تا 227 هجرى بر مسند خلافت عباسى بوده است ، « 2 » سرپرستى يكى از ديوانهاى خلافت را به او سپرده بود . پيش از آنكه به شرح حال و آثار پدر بپردازيم ، اشاره به اين نكته لازم است كه ابو القاسم جعفر بن محمد اسكافى هم بايد متولد پيش از قرن سوم باشد ، زيرا لازمه واگذارى سرپرستى ديوان به او از سوى معتصم كه آخرين سال حكومتش 247 هجرى است ، اين است كه او به حد كمال نسبى رسيده باشد و اگر عمر او را به هنگام سرپرستى ديوان خلافت 30 سال بدانيم ، تولدش حدود سال 200 خواهد بود . در اين صورت اگر كتاب المعيار و الموازنة را از مؤلفات پسر بدانيم ، بازهم از لحاظ قدمت چيزى از ارزش آن كاسته نمىشود .\r\nدرباره پدر يعنى ابو جعفر محمد بن عبد الله اسكافى و كارهاى او پس از اين توضيح خواهم داد . نسخه كتاب المعيار و الموازنة در سال 1399 هجرى قمرى در اختيار استاد محترم و محقق گرامى حضرت آقاى حاج شيخ محمد باقر محمودى دامت افاداته قرار گرفته است « 3 » و ايشان كه در تصحيح و نشر آثار ارزنده موفق‌اند ، كتاب را به صورتى پسنديده به سال 1402 هجرى قمرى در بيروت به چاپ رسانده‌اند و اين ترجمه از آن چاپ صورت گرفته است .\r\nاين بنده در نوشتن اين مقدمه از آنچه كه ايشان در مقدمه خود بر كتاب آورده‌اند كمال بهره را برده‌ام و چون لازم بود مطالب ديگر و برخى از منابع را متذكر شوم ، براى ترجمهء كامل مقدمهء ايشان كه مطالب آن در اين مقدمه گنجانيده شده است ، ضرورتى احساس نشد .\r\nنخستين كتابى كه دربارهء ابو جعفر محمد بن عبد الله اسكافى مطالبى از قول بلخى « 4 » ثبت كرده است و نام و آثار پسرش را هم ذيل آن آورده است ، همان كتاب الفهرست ابن نديم است كه ترجمه گفتارش چنين است :\r\n« بلخى گويد : اسكافى يعنى ابو جعفر محمد بن عبد الله ، اصل او از سمرقند است . در دانش و زيركى و\r\n\r\n\r\n","description":"","footnote":"\r\n( 1 ) مجله حوزه ، شماره 54 ، بهمن و اسفند 1371 ، ص 333 - 253 .\r\n( 2 ) سيوطى ، تاريخ الخلفا ، به اهتمام محمد محيى الدين عبد الحميد ، مصر ، 1389 ق ، ص 335 .\r\n( 3 ) حضرت آقاى محمودى به نشر و تصحيح انتقادى بسيار پسنديده و متون ارزنده‌اى چون بخشهايى از انساب الاشراف بلاذرى و استخراج شرح حال حضرت امير از تاريخ ابن عساكر و تأليف نهج السعادة موفق بوده‌اند . براى اطلاع بيشتر به مصاحبه كيهان فرهنگى با ايشان در شماره نهم ، سال سوم ، آذر ماه 1365 مراجعه فرماييد كه آثار خود را به تفصيل معرفى كرده‌اند .\r\n( 4 ) آيا مقصود ابو القاسم بلخى دانشمند معروف معتزلى درگذشته اواخر قرن سوم است ؟ يا احمد بن سهل بلخى درگذشته به سال 322 كه كتابى هم به نام الاسماء و الكنى و الالقاب دارد و ابن نديم در الفهرست ، ص 153 آورده است ؟\r\n","page_name":" 14 ","page_number":14},
  {"content":"\r\n\r\nمعرفت و بلندى همت و خويشتن‌دارى و پاكى از آلودگيها كم مانند و داراى منزلتى شگفت بود . به مقامى رسيد كه هيچ يك از همانندهاى او بدان نرسيد . معتصم سخت شيفتهء او بود و او را بر ديگران مقدم مىداشت و براى او گشايش فراهم مىساخت . به من خبر رسيده است كه هرگاه او سخن مىگفته است معتصم خاموش به او گوش مىسپرده و هر كس هم در مجلس حاضر بوده خاموش مىمانده است و هيچ كس يك كلمه بر زبان نمىآورده است و چون گفتار اسكافى تمام مىشد ، معتصم به حاضران مىنگريست و مىگفت چه كسى مىتواند از اين گفتار و بيان روى گردان باشد و خطاب به اسكافى مىگفت : اى محمد ! همين مذهب و اعتقاد را بر موالى عرضه دار و هر كس از ايشان كه از آن سرپيچى كرد به من بگو ، تا او را چنين و چنان كنم .\r\nاسكافى به سال چهلم - يعنى سال 240 هجرى - درگذشت و چون خبر مرگش به محمد بن عيسى برغوث رسيد ، سجده شكر به جاى آورد ! و خود شش ماه پس از مرگ اسكافى درگذشت . اسكافى نخست دوزنده بود و پدر و مادرش او را از آموختن علم و كلام بازمىداشتند و به همان پيشه و كار تشويق مىكردند . جعفر بن حرب « 1 » او را پيش خود برد و هر ماه بيست درهم به جاى درآمد دوزندگى براى مادر او مىفرستاد .\r\nكتابهايى كه اسكافى تأليف كرده است بدين شرح است :\r\n1 . كتاب اللطيف ، 2 . كتاب البدل ، 3 . كتاب الردّ على النظّام ، 4 . كتاب المقامات فى تفضيل على عليه السلام ، 5 . كتاب اثبات خلق القرآن ، 6 . كتاب الرد على المشبّهة ، 7 . كتاب المخلوق على المجبّرة ، 8 . كتاب بيان المشكل على برغوث ، 9 . كتاب التمويه نقض كتاب حفص ، 10 . كتاب النقض لكتاب الحسين النجّار ، 11 . كتاب الرد على من انكر خلق القرآن ، 12 . كتاب الشرح لاقاويل المجبّرة ، 13 . كتاب ابطال قول من قال بتعذيب الاطفال ، 14 . كتاب جمل قول اهل الحق ، 15 . كتاب النعيم ، 16 . كتاب ما اختلف فيه المتكلمون ، 17 . كتاب الحسين على الردّ حسين فى الاستطاعة ، 18 . كتاب فضايل على عليه السلام ، 19 . كتاب الاشربة ، 20 . كتاب العطب ، 21 . كتاب على هشام ، 22 . كتاب نقض كتاب ابن شبيب فى الوعيد . » « 2 »\r\nمسأله مهم اين است كه از اين بيست و دو كتاب كه ابن نديم برشمرده است ، دو كتاب درباره فضايل و تفضيل على عليه السلام است .\r\nمسعودى دانشمند بزرگ نيمه اول قرن چهارم كه معاصر ابن نديم و درگذشته به سال 346 هجرى است در كتاب مروج الذهب درباره اسكافى چنين آورده است :\r\n« مردى از مشايخ معتزله بغداد و سران ايشان كه اهل دين و پارسايى و معتقد به برترى على عليه السلام بر ديگران و در همان حال معتقد بر درستى امامت مفضول بوده است ، ابو جعفر محمد بن عبد الله\r\n\r\n\r\n","description":"","footnote":"\r\n( 1 ) جعفر بن حرب همدانى از بزرگ‌زادگان و پيشوايان بزرگ معتزله و شاگرد برجستهء ابو الهذيل علاف و درگذشته به سال 236 هجرى است . به تاريخ بغداد ، ج 7 ، ص 163 مراجعه فرماييد .\r\n( 2 ) ابن نديم ، الفهرست ، ص 213 .\r\n","page_name":" 15 ","page_number":15},
  {"content":"\r\n\r\nاسكافى است كه بر كتاب جاحظ به نام العثمانية ، ردى نوشته كه به نقض العثمانيه معروف است . اسكافى به سال 240 هجرى درگذشته است . » « 1 »\r\nملاحظه مىفرماييد كه مسعودى ، اسكافى را به ديانت و پارسايى مىستايد .\r\nابن ابى الحديد در شرح نهج البلاغه كه در نيمه اول قرن هفتم تأليف شده است فراوان از اسكافى نام برده و عقيده او را به گونه‌اى آشكار بيان كرده است . او ضمن شرح خطبه 57 نهج البلاغه چنين مىنويسد :\r\n« شيخ ما ابو جعفر اسكافى كه خدايش رحمت كناد ، از كسانى است كه به حقيقت معروف به دوستى على عليه السلام و از مبالغه كنندگان در تفضيل آن حضرت بر ديگران است و هر چند اعتقاد به تفضيل ميان عموم ياران بغدادى ما شايع است ، ولى ابو جعفر اسكافى در اين عقيده از همگان استوارتر و اظهار نظرش خالصانه‌تر است . » « 2 »\r\nابن ابى الحديد در شرح نامه شماره 54 نهج البلاغه همچنين مىنويسد :\r\n« شيخ ما ابو جعفر اسكافى نامش محمد و نام پدرش عبد الله است ، قاضى عبد الجبار معتزلى او را در طبقه هفتم از معتزله قرار داده است و مىگويد : ابو جعفر اسكافى مردى عالم و با فضيلت بوده و هفتاد كتاب در علم كلام تأليف كرده است و هموست كه بر كتاب العثمانيهء جاحظ نقض و رد نوشته است و بر قاعدهء معتزلهء بغداد معتقد به برترى على عليه السلام بر ديگر اصحاب بوده است و به گونهء حقيقى علوى و به كمى تعصب و انصاف آراسته بوده است » . « 3 »\r\nمىبينيد كه ابن ابى الحديد آنچه را كه قاضى عبد الجبار در طبقات المعتزله آورده ، نقل كرده است .\r\nاحمد بن يحيى بن المرتضى هم در كتاب خود اسكافى را از طبقهء هفتم معتزله شمرده است . او هم مىنويسد اسكافى هفتاد كتاب در علم كلام تأليف كرده است و در سال 240 هجرى درگذشته است . « 4 »\r\nكس ديگرى كه چند سطرى درباره اسكافى نوشته است ، ابن حجر عسقلانى است كه ضمن مطالب ابن نديم افزوده است كه اسكافى را با كرابيسى و افرادى ديگر مباحثات و مناظرات مفصل بوده است . « 5 »\r\nمحدث خبير مرحوم حاج شيخ عباس قمى هم سال مرگ اسكافى را همان سال 240 هجرى ثبت كرده است . « 6 »\r\nمتذكر مىگردد كه در پاره‌اى از كتابها تاريخ مرگ اسكافى را به اشتباه 404 « 7 » و 334 هجرى نوشته‌اند كه بدون ترديد اشتباه است ، و روشن است كه با سال درگذشت محمد بن احمد بن جنيد اسكافى و محمد بن همام اسكافى اشتباه كرده‌اند .\r\n\r\n\r\n","description":"","footnote":"\r\n( 1 ) مسعودى ، مروج الذهب ، چاپ باربيه دومينار ، پاريس ، ج 6 ، ص 58 و ج 7 ، ص 231 .\r\n( 2 ) به جلوه تاريخ در شرح نهج البلاغه ، ج 2 ، ترجمه به قلم ابن بنده ، نشر نى ، تهران ، 1368 ش ، ص 231 مراجعه فرماييد .\r\n( 3 ) به شرح نهج البلاغه ، ج 2 ، به اهتمام محمد ابو الفضل ابراهيم ، مصر ، 1963 ميلادى ، ص 132 مراجعه فرماييد .\r\n( 4 ) طبقات المعتزله ، افست از چاپ ولزر ، بيروت ، 1380 ق ، ص 78 .\r\n( 5 ) لسان الميزان ، ج 5 ، چاپ افست اعلمى ، بيروت ، بدون تاريخ ، ص 221 .\r\n( 6 ) الكنى و الالقاب ، ج 2 ، چاپ صيدا ، 1358 ق ، ص 23 .\r\n( 7 ) بستانى ، دائرة المعارف ، ج 3 ، ص 540 و حواشى توضيح الملل ، ج 1 ، ص 47 .\r\n","page_name":" 16 ","page_number":16},
  {"content":"\r\n\r\nنكته ديگر اين است كه برخى از مؤلفان و تذكره‌نويسان اسكافى را به اسكاف كه بخشى از ناحيه نهروان است و ميان بغداد و واسط قرار داشته ، منسوب دانسته‌اند . « 1 » اين نسبت درباره ابن جنيد و محمد بن همّام درست است در حالى كه درباره ابو جعفر محمد بن عبد الله كه ابن نديم اصل او را از سمرقند مىداند و ابن حجر عسقلانى هم اين موضوع را به صورت تأكيد آورده و مىگويد ، بايد بگويم كه اصل او از سمرقند است ، قابل تأمل است . با توجه به اين موضوع كه اسكافى پيش از آغاز به آموختن ، پيشه دوزندگى داشته است و كلمه اسكاف هر چند به معنى موزه و پاىافزار است ولى از ديرباز در فرهنگهاى عربى اين لغت را به معنى پيشه‌ور و آزموده و ورزيده هم معنى كرده‌اند ، و اين دريد و ابن منظور و فيروزآبادى نيز كلمه اسكاف را به اين معنى نقل كرده‌اند ، « 2 » در اين صورت آيا بهتر نيست كه درباره ابو جعفر محمد بن عبد الله اين نسبت را از لحاظ پيشه و هنر يا ورزيدگى او بدانيم ، زيرا او از مردم ناحيه اسكاف نبوده است .\r\nاهميت اسكافى از لحاظ اعتقادى چنان است كه شاخه‌اى از معتزله را كه پيرو افكار او بوده‌اند اسكافيه نام نهاده‌اند و در كتابهاى ملل و نحل نام اين گروه ثبت شده است . « 3 » مكتب فكرى اسكافى تا شش قرن پس از او پايدار بوده و فرقه اسكافيه تا قرن نهم هجرى در مصر باقى بوده‌اند ، مقريزى در كتاب خطط خود ضمن برشمردن پيروان مذاهب فكرى مسلمانان مصر چنين نوشته است :\r\n« ششم ، اسكافيه كه پيروان ابو جعفر محمد بن عبد الله اسكافىاند » . « 4 »\r\nدر كتابهاى قرن چهارم هجرى و به عنوان مثال در كتاب ارزشمند مقالات الاسلاميين و اختلاف المصلين ، به قلم ابو الحسن اشعرى ، درگذشته به سال 324 هجرى ، مىتوان به فراوانى اظهار نظر اسكافى را در موضوعات مختلف در قبال اظهار نظر ديگران ديد . « 5 »\r\nموضوع درخور توضيح و دقت ديگر ، اين است كه دستگاه خلافت عباسى از آغاز تا پايان حكومت معتزله را به شدّت در مقابل شيعه و علويان تقويت و حمايت مىكرده‌اند ، زيرا معتزله در همهء احوال بر اين عقيده بوده‌اند كه امامت و پيشوايى مفضول بر فاضل روا و درست است و به همين سبب هم هيچ گونه اعتراضى بر خليفگان نداشته‌اند و بسيار روشن است كه از لحاظ سفّاح و منصور و هارون و مأمون حمايت از اين جناح به مصلحت بوده است و كجا مىتوان آن را با عقيدهء متكلّم بزرگ شيعه مؤمن طاق و در دوره‌هاى بعد با عقيدهء بزرگانى چون شيخ مفيد و سيد مرتضى يكسان دانست كه امامت مفضول بر فاضل را به هيچ روى درست نمىدانستند . به همين سبب است كه اسكافى و ابن ابى دؤاد و امثال او از حمايت\r\n\r\n\r\n","description":"","footnote":"\r\n( 1 ) به معجم البلدان ، ج 1 ، چاپ مصر ، 1906 م ، ص 233 و مرحوم محدث قمى ( ره ) ، هدية الاحباب ، امير كبير ، تهران ، 1363 ش ، ص 112 مراجعه فرماييد .\r\n( 2 ) ابن دريد ، جمهرة اللغه ، ج 3 ، چاپ افست بغداد ، ص 38 و ابن منظور ، لسان العرب ، ج 9 ، 1405 ق ، ص 157 .\r\n( 3 ) شهرستانى ، الملل و النحل ، به اهتمام محمد سيد كيلانى ، مصر ، 1387 ق ، ص 58 و توضيح الملل ، ج 1 ، چاپ استاد دكتر سيد محمد رضا جلالى نائينى ، تهران ، 1362 ش ، ص 47 .\r\n( 4 ) مقريزى ، خطط ، ج 2 ، افست بغداد ، بدون تاريخ ، ص 346 .\r\n( 5 ) ترجمهء مقالات الاسلاميين ، به قلم استاد دكتر محسن مؤيدى ، امير كبير ، تهران ، 1362 ش ، ص 91 ، 92 ، 117 ، 118 ، 121 ، 122 ، 131 ، 137 .\r\n","page_name":" 17 ","page_number":17},
  {"content":"\r\n\r\nآشكار مأمون و معتصم برخوردار بودند . اين نكته نبايد بر خوانندهء بصير پوشيده بماند كه در همان حال به تحريك خليفگان عباسى و بازيگران سياسى ، برخى از بزرگان معتزله كه نمودار كامل آن جاحظ است ، نه از باب دوستى و اعتقاد به عثمان و عثمانيان بلكه براى كاستن منزلت حضرت امير المؤمنين على عليه السلام و شيفتگان علويان به نوشتن كتابهايى دربارهء فضايل و مناقب عثمان پرداختند و كتابهايى چون العثمانيه پديد آوردند و به اين كار بسنده نكردند و در مجالس عيش و نوش دربار متوكل كار به آنجا كشيد كه مسخرگان و دلقكان دربارهء اهانت به شخص على بن ابى طالب عليه السلام آنچه نبايد انجام دهند انجام مىدادند . اين بنده نمىخواهم اين مقدمه را با نقل كردارهاى نكوهيدهء آنان آلوده سازم امّا اين موضوع چندان ادامه يافت كه منتصر ، پسر و جانشين متوكل در حضور جمع او را از آن كار بازداشت و چون آثار غيرت و خشم بر منتصر آشكار شده بود ، متوكل او را سخت دشنام داد و نسبت به مادرش ناسزا گفت .\r\nهمين پيشامد يكى از انگيزه‌هاى منتصر براى كشتن متوكل بود . « 1 » رفتار خشونت‌آميز متوكل عباسى با ابن سكّيت دانشمند آزاده كه دستور اعدام او را به بدترين صورت صادر كرد و زبان ابن سكّيت را از پس گردنش بيرون كشيدند زيرا سخن در ستايش على گفته بود ، نمونه‌اى از سخت‌گيرى بر شيعيان است و اين موضوع در صفحات تاريخ نيز ثبت است . « 2 » با اين اوضاع و احوال شهامت اعتقادى و اخلاقى اسكافى در تأليف كتابهاى نقض العثمانيه ، و خود يا پسرش در نگارش المعيار و الموازنة به خوبى آشكار مىشود ، به ويژه كه پس از تأليف نقض العثمانيه ، جاحظ در پى آزار اسكافى بوده است و اسكافى از او روى پنهان مىكرده است كه با او روياروى نشود . « 3 »\r\nاز همهء آثار ارزندهء اسكافى كه به گفتهء قاضى عبد الجبار معتزلى هفتاد كتاب در علم كلام بوده است و همان گونه كه ديديد ، ابن نديم بيست و دو كتاب او را نام مىبرد ، تا كنون چيزى بجز بخشهايى از كتاب نقض العثمانيهء او و همين كتاب المعيار و الموازنه به دست نيامده است .\r\nابن ابى الحديد در شرح نهج البلاغه بخشهايى از نقض العثمانيهء را در جاهاى مختلف آورده است و بيشتر به صورت نقل به معنى است نه نقل به مضمون . استاد عبد السلام محمد هارون دانشمند معاصر مصرى كه به تصحيح و نشر بسيارى از آثار ارزنده چون وقعة صفين نصر بن مزاحم منقرى و البيان و التبيين جاحظ و دهها كتاب ديگر موفق بوده‌اند ، تمام مطالب كتاب نقض العثمانيهء اسكافى را كه ابن ابى الحديد ضمن شرح خطبه‌هاى مختلف و نامه‌ها آورده است ، گرد آورده و در پايان كتاب العثمانيه جاحظ چاپ مصر به صورت پيوستى جداگانه ضميمه كرده است . سعى او مشكور باد و اميدوارم كه از عنايات ويژهء امير المؤمنين على عليه السلام برخوردار گردد .\r\nكتاب المقامات فى تفضيل على عليه السلام كه چهارمين كتاب از كتابهاى اسكافى است كه ابن نديم در\r\n\r\n\r\n","description":"","footnote":"\r\n( 1 ) به دميرى ، حياة الحيوان الكبرى ، ج 1 ، چاپ مصر ، بدون تاريخ ، ص 84 و ابن طقطقا ، الفخرى ، چاپ بيروت ، 1386 ق ، ص 237 مراجعه فرماييد .\r\n( 2 ) به ابن خلكان ، وفيات الاعيان ، ج 5 ، به اهتمام محمد محيى الدين عبد الحميد ، مصر ، 1367 ق ، ص 439 و الكنى و الالقاب ، ج 1 ، ص 303 مراجعه فرماييد .\r\n( 3 ) شرح نهج البلاغه ، ج 17 ، ص 133 .\r\n","page_name":" 18 ","page_number":18},
  {"content":"\r\n\r\nالفهرست نام برده است ، مورد استفاده سيد رضى ( ره ) قرار گرفته است ، زيرا در آغاز نامهء پنجاه و چهارم نهج البلاغه نوشته است : « از نامه‌هاى آن حضرت براى طلحه و زبير كه همراه عمران بن حصين خزاعى گسيل فرموده است و اين نامه را ابو جعفر اسكافى در كتاب المقامات آورده است . » « 1 »\r\nكتاب المعيار و الموازنه كه همچون بسيارى از كتابهاى ديگر در پاسخ به پرسش برخى از پرسشگران تأليف شده است ، نخست اين مبحث را طرح كرده است كه سبب و انگيزه انحراف مردم از امير المؤمنين على عليه السلام كينه و دشمنى گروهى و تعصب دورهء جاهلى بوده است . آنگاه روايات بزرگان صحابه را درباره افضليّت على عليه السلام و بىارزشى روايات برخى از صحابهء معمولى درباره مفضول بودن آن حضرت را آورده و آنها را رد كرده است . سپس به مقايسهء رفتار امير المؤمنين با عثمان و داستان خوددارى گروهى از بيعت با آن حضرت و بردبارى و سعهء صدر او پرداخته و سپس موضوع جنگ جمل را مورد بررسى قرار مىدهد . و مسائلى چون پايبندى على عليه السلام به اصول مكارم اخلاق و اجتماع همهء محاسن را در ايشان با استناد به احاديث مورد قبول اهل سنت ثابت مىكند كه خوانندگان گرامى سرفصل اين مسائل را در فهرست كتاب ملاحظه خواهند كرد و نيازى به تكرار آن در اين مقدمه نيست .\r\nبرخى از انگيزه‌هاى اين بنده در ترجمهء اين كتاب به طور خلاصه بازگو مىشود :\r\n1 . مؤلف كتاب از چهره‌هاى درخشان علمى قرن دوم و سوم هجرى است و به حق او را مىتوان در زمرهء دانشمندان بزرگ آن دوره همچون ابن هشام ، واقدى ، محمد بن سعد ، نصر بن مزاحم منقرى ، ثقفى و ابن شبّه و نظاير آنان شمرد .\r\n2 . اين كتاب نمودارى از عقيده و عواطف عاليهء مسلمانان غير عرب نسبت به حضرت امير المؤمنين على عليه السلام است كه همراه با شهامت اخلاقى و دليرى در بيان حق و با روش بسيار پسنديده و منطقى و بدون تعصب تأليف شده است .\r\n3 . محقق محترم كه كتاب را تصحيح و منتشر كرده‌اند در همهء موارد تعليقات بسيار سودمند مرقوم داشته‌اند كه زحمت تتبع را از دوش اين بنده برداشته‌اند و پابرگهاى ايشان بر كتاب راهگشا و راهنماى اين بنده بوده است و مطالبى كه گاه‌گاه بر آن حواشى فزوده‌ام ، در همان جهت كار ايشان است و به عنوان مثال ارجاعات به پاره‌اى از ترجمه‌هاى معاصر است .\r\n4 . با توجه به اين موضوع كه كتاب المعيار و الموازنه حدود 180 سال پيش از رحلت سيد رضى ( ره ) و گردآورى نهج البلاغه تأليف شده است و بسيارى از خطبه‌ها و نامه‌ها و كلمات قصار امير المؤمنين على عليه السلام در آن آمده است از دو جهت در خور كمال اهميت است ، نخست آن كه خطبه‌هايى در آن آمده است كه از نظر رسيد رضى پوشيده مانده يا مصلحت در گزينش آن نبوده است ، دو ديگر آن كه اين كتاب از مراجع استوار و منابع ارزندهء بسيارى از خطبه‌هاى نهج البلاغه و پاسخگوى اعتراض افراد مغرض و كم اطلاع دربارهء نهج البلاغه است كه با ادعاى نادرستى در صحت آن گرفتار شك و ترديد شده‌اند . هر\r\n\r\n\r\n","description":"","footnote":"\r\n( 1 ) به نهج البلاغه ، ج 2 ، ترجمه فارسى حدود قرن پنجم و ششم ، به تصحيح استاد دكتر عزيز الله جوينى ، ص 369 مراجعه فرماييد .\r\n","page_name":" 19 ","page_number":19},
  {"content":"\r\n\r\nچند اين كتاب گرانقدر به هنگام تأليف كتابهايى چون استناد نهج البلاغه استاد فقيد امتياز عليخان عرشى و مصادر نهج البلاغه و اسانيده استاد دانشمند سيد عبد الزهراء حسينى خطيب و روشهاى تحقيق در اسناد و مدارك نهج البلاغه استاد محمد دشتى در اختيار مؤلفان نبوده است ، ولى اميد مىرود از اين پس مورد استناد قرار گيرد .\r\nخوشبختانه كتاب مورد توجه و استفاده اساتيد محترم قرار گرفته است و به عنوان مثال استاد علامه سيد جعفر مرتضى العاملى در كتاب سلمان الفارسى خود كه به سال 1410 قمرى چاپ شده است ، از آن استفاده كرده و بدان ارجاع داده‌اند . « 1 »\r\n5 . ترجمهء اين گونه كتابهاى استوار و مراجع كهن كه نمودارى از اخلاص و محبت افراد غير شيعى نسبت به امير المؤمنين على عليه السلام است و دوستى و مودّت آنان را نشان مىدهد براى شيعيانى كه نمىتوانند از اين منابع كه به زبان عربى است ، استفاده كنند ، بسيار سودبخش خواهد بود و مايهء استوارى و داد و اعتقاد آنان مىشود و چنين است كه خداوند براى مؤمنان راستين و آنان كه كردار پسنديده دارند ، محبت ويژه‌اى در دل بندگان مىافكند و خود فرموده است :  إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا  « 2 » - همانا آنان كه ايمان آرند و كردارهاى صالح انجام دهند خداى رحمان براى آنان دوستى مىنهد - و بدون ترديد على عليه السلام از مظاهر كمال ايمان و عمل صالح است و بايد دوستى او در دلهاى مردمان جايگزين و استوار باشد .\r\nبدين منظور نخست از درگاه خداوند متعال طلب خير و از ارواح پاك اولياء به ويژه از ساحت مقدس علوى استمداد كردم و خداى را سخت سپاسگزار و آن امام معصوم را منت دارم كه توفيق ترجمهء اين كتاب به اين بندهء ناتوان ارزانى شد .\r\nترديدى نيست كه در اين ترجمه كاستيها و نارساييهايى خواهد بود كه اميد است از راهنمايى اهل فضل برخوردار باشم .\r\nدر پايان اين مقدمه نخست بر خود فرض مىبينم كه مراتب احترام و ادب خود را به روان پاك پدر بزرگوارم حضرت آية الله حاج شيخ محمد كاظم مهدوى دامغانى طالب ثراه و روان مادر دين باور و شريف خود كه به راستى شيفته و سرسپردهء خاندان عصمت و طهارت و مودّت كيش و تقوى پيشه بودند ، تقديم دارم و اميدوارم مشمول عنايات و الطاف مولى الموحدين و قائد الغرّ المحجّلين قرار گيرند . همچنين از دو برادر معظم و گرامى خود حضرت استاد دكتر احمد و حضرت آيت الله حاج شيخ محمد رضا مهدوى دامغانى ادام الله ايام افاضاتهما سپاسگزارم كه در رفع مشكلاتى كه متوجه شده و پرسيده‌ام مرا يارى داده‌اند و چه بسيار مواردى كه متوجه نبوده‌ام بپرسم و خطاى آن بر عهده خود اين بنده است .\r\nاز اعضاى محترم شركت نشر نى به ويژه دوست خردمند دانش‌پژوه آقاى جعفر همايى كه با\r\n\r\n\r\n","description":"","footnote":"\r\n( 1 ) به عنوان مثال به صفحه 143 كتاب مذكور مراجعه فرماييد .\r\n( 2 ) آيه 97 سوره نوزدهم - مريم زمخشرى در تفسير كشاف و سيوطى در تفسير در المنثور و ديگران شأن نزول اين آيه را درباره على عليه السلام مىدانند و به فضائل الخمسه من الصحاح الستّه ، ج 1 ، ص 276 مراجعه فرماييد .\r\n","page_name":" 20 ","page_number":20},
  {"content":"\r\n\r\nگشاده‌رويى انتشار اين اثر را پذيرا شده‌اند ، سپاسگزارم ، خداوندشان توفيق بيشتر در نشر آثار دينى و علمى ارزانى دارد .\r\nاگر در اين كار كوچك اندك خدمتى صورت گرفته است از مصاديق بارز و ما بكم من نعمة فمن الله است و هر گونه سهو و خطا سر زده از نفس گنهكار اين بنده است كه و ما اصابك من سيئة فمن نفسك .\r\nو به هر حال آرزومندم به چشم رضا و مرحمت مقبول پيشگاه امير المؤمنين على صلوات الله و سلامه عليه قرار گيرد كه\r\n لا يستطيع جواد كنه جودهم * و لا يداينهم قوم و ان كرموا\r\nيستدفع الشر و البلوى بحبّهم * و يسترب به الاحسان و النعم \r\nكمترين بنده درگاه علوى محمود مهدوى دامغانى مشهد مقدس رضوى ، چهار شنبه هجدهم ذيحجّه 1413 « عيد سعيد غدير » برابر نوزدهم خرداد ماه 1372 خورشيدى و نهم ژوئن 1993 ميلادى\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\n[ مقدمة 
  ]\r\nبسم الله الرحمن الرحيم و به ثقتى ( 1 ) سپاس و ستايش خداوند پروردگار جهانيان را كه چيزى چنو نيست و هموست كه شنوا و بيناست . و درود خداوند بر سرور ما محمد و بر آل و ياران او و بر همه پيامبران باد .\r\nخداوند حق اولياى خود را بزرگ فرموده و دوستى آنان را به دوستى خود و محبت ايشان را به محبت خود پيوسته است . دوست داشتن اولياى خداوند ، به ميزان فضيلت آنان در اطاعت خدا بر ما واجب است و فرمان خداوند چنين صادر شده است كه دوستى ورزيدن در راه خدا از بهترين وسايل تقرب به حق تعالى است . خداوند حرمت پيامبر خود و حرمت وصى او را بزرگ قرار داده است و حرمت مؤمن از بزرگترين حرمتهاست كه خداوند مال و جان و خون مؤمن را محترم قرار داده و آمرزش خواهى و قيام براى يارى مؤمن را مقرر داشته است .\r\n( 2 ) هر كس ايمان خود را به شناخت دوستان خداوند و بيزارى جستن از دشمنان او پيوند دهد ، شناخت او كامل مىشود و با دوستى خداوند در پرده عصمت قرار مىگيرد . و هر كس چنين نكند ، نادانى او سبب بازماندگى او مىشود و شناخت او كامل نمىگردد و كمى كردارش او را از رسيدن به كمال فرمانبردارى بازمىدارد و در گروه گمراهان در مىآيد .\r\nخداوند متعال در اين باره چنين مىفرمايد :\r\n مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ  « 1 » - هر كس دشمن خداوند و فرشتگان او و پيامبرانش و جبريل و ميكال باشد ، همانا كه خداوند دشمن كافران است .\r\n\r\n\r\n","description":"","footnote":"\r\n( 1 ) آيه 98 سوره دوم - بقره .\r\n","page_name":" 23 ","page_number":23},
  {"content":"\r\n\r\nو فرموده است :  الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ  « 1 » - در اين روز دوستان برخى دشمن برخى ديگرند ، مگر پرهيزگاران .\r\nو فرموده است :  إِنَّمَا الْمُؤْمِنُونَ إِخْوَةٌ  « 2 » - اين است و جز اين نيست كه مؤمنان برادران‌اند .\r\nو فرموده است :  لا تَتَوَلَّوْا قَوْماً غَضِبَ اللَّهُ عَلَيْهِمْ   ما هُمْ مِنْكُمْ وَ لا مِنْهُمْ  « 3 » - دوستى مورزيد با گروهى كه خداوند بر آنان خشم گرفته است ، آنان نه از شمايند و نه از ايشان .\r\n( 1 ) خداوند به ما و شما چنگ زدن به ريسمان خود و قيام به حق را در مورد دوست داشتن دوستانش و دشمنى ورزيدن با دشمنانش ارزانى فرمايد كه خود فرموده است :  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ  « 4 » - نمىيابى گروهى را كه به خدا و روز رستخيز ايمان آورده‌اند كه دوستى بورزند با آن كس كه با خدا و پيامبرش ستيز و دشمنى كند .\r\nاينك پس از ستايش پروردگار خويش و درود فرستادن بر پيامبرمان ، آغاز به پاسخ دادن دربارهء پرسش شما دربارهء اختلاف نظر ميان مردم پيرامون ياران پيامبر ( ص ) مىكنيم و آرزومنديم حق را روشن كنيم و راه درست را در آنچه رفته‌اند ، كشف سازيم كه در آن سلامت و رستگارى باشد ، و نيرو و توانى جز به خداوند نيست .\r\n\r\n\r\n","description":"","footnote":"\r\n( 1 ) آيه 67 سوره چهل و سوم - زخرف .\r\n( 2 ) بخشى از آيه 10 سوره چهل و نهم - حجرات .\r\n( 3 ) اين آيه در قرآن مجيد به صورت  أَ لَمْ تَرَ إِلَى الَّذِينَ تَوَلَّوْا  است نه به اين صورت كه در متن آمده است . شايد هم كاتبان نسخه اين آيه را كه بخشى از آيه 13 سوره مجادله است با آيه 13 سوره ممتحنه درآميخته‌اند .\r\n( 4 ) بخشى از آيه 22 سوره پنجاه و هشتم - مجادله .\r\n","page_name":" 24 ","page_number":24},
  {"content":"\r\n\r\n( 1 )\r\n\r\nسبب انحراف مردم از على ( ع ) ستيز و كينه و دشمنى قومى و تعصّب جاهلى است\r\nاينك خدايتان شما را از نابودى به سلامت دارد و در اعتقاد و گفتار به استقامت و درستى مؤيّد بدارد ، بدانيد كه در موضوع پرسش شما از ديرباز سخن بسيار گفته شده است و اختلاف ايشان به درازا كشيده شده است و هواى دل ايشان گوناگون گرديده است و بدان سبب سينه‌هاى ايشان تنگى گرفته است و هماهنگى آنان ناهمگون شده است كه از نخست ، انگيزه آن كينه و ستيز و تعصّب و خشم بوده است . چنين نبوده است كه شك و شبهه‌اى به روش نادرست در آن وجود داشته باشد و همچنان كه گفتيم ريشه‌هاى آن همان چيزهاست و سپس شاخه‌هاى آن ريشه ، هوس را در دلها و گرايش از حق به ناحق را پديد آورده است ( 2 ) و هر كس به اندازهء هوس و هواى خويش سخن گفته است و هر چه دلش خواسته ، اظهار داشته است و براى تأييد راى خود و تقويت عقيده و سخن خويش به ستيز و جدل پرداخته است و به روزگاران دراز سرگشته شده‌اند و به خطا درافتاده‌اند و گمراه گرديده‌اند . و چنان شده است كه گفت‌وگو دربارهء آن به مردان و زنان عامى هم سرايت كرده است و گرفتارى و قيل و مقال در آن مورد بسيار گرديده است . و نسلها اين كينه و ستيز را چنان به ارث برده‌اند كه اگر كسى به سبب درست‌انديشى از نادرستى گفتار و پندار ايشان بازمىايستاد ، دشنام مىشنيد و القاب ناشايسته به او مىدادند و متهم به نوآورى ناپسند و گمراهى مىشد .\r\n( 3 ) كار به آنجا كشيد كه اگر گروههايى جمع مىشدند و در مورد اختلافات ديگر و مسائل كلامى با يكديگر مباحثه مىكردند ، گوينده و شنونده به روش پسنديده و انصاف مىگفت و مىشنيد ولى همين‌كه در اين مورد گفت‌وگو مىشد ، سخت آشفته مىشدند ، آن چنان كه اشخاص خاموش هم به سخن مىآمدند . صداها بلند مىشد و خروش برمىآوردند و از\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nسرشت نرم خود دگرگون مىگرديدند و در سخن چيرگى مىجستند و زور مىگفتند و گفتارشان حال آنان را دگرگون مىساخت كه خشم و تعصب سراپاى آنان را فرو مىگرفت .\r\n( 1 ) و اين حال از اهل ادب و پيشوايان در علوم نظرى و كلام هم سر مىزد و شگفت است كه آنچه گفتيم ميان گروهى جريان داشت كه پيشينه‌اى در تعصب نداشتند و كسى به ظاهر ايشان را به تعصب فرانمىخواند و حق تقدمى هم نداشتند كه انگيزهء خشم و حميّت آنان باشد . شگفتى بيشتر در آن است كه خود آنان مىگفتند و معتقد بودند كه اختلاف نظر در اين موضوع چندان مهم نيست و خطاى در اين مورد چندان بزرگ نيست و سخن و اختلاف نظر در اين باره هرگز همچون سخن و اختلاف نظر در مورد توحيد و عدل نيست .\r\nما اين مقدمه را فراهم آورديم تا شما بدانيد كه آفت آن گروه در اين موضوع همان يك مسأله است و اين انگيزه در آن پايدار است .\r\n( 2 ) اما آن گروه از اصحاب حديث كه از حشويّه « 1 » بودند و ديگر مردم عوام در اين مسأله به اندازهء نادانى و كمى شناخت خود تعصّب و سخت‌گيرى داشتند كه ياراى تشخيص ميان سنّت و فريضه و آيين شرع و آنچه را كه پادشاهان بنى اميه به آن فرامىخواندند ، نداشتند و در نتيجه معتقد به عقيدهء آنان مىشدند و همان گفتار را مىگفتند .\r\nهر چند پادشاهان اموى - و مروانى - از ميان رفته‌اند ولى عموم مردمى كه پيرو عقايد ايشان بوده‌اند ، امروز [ قرن سوم هجرى 
  ] هم وجود دارند و به همان عقايدى كه از پادشاهان سركش و گذشتگان ستمگر خويش ارث برده‌اند ، پايبند هستند .\r\nتوجه بنى اميّه به اين گناه خود تا آنجا رسيد كه آموزگاران را وادار مىكردند عقايد آنان را در مكتبها به كودكان آموزش دهند تا كودكان با چنان پندارها پرورش يابند و در بزرگى و سالخوردگى هم از دل آنان بيرون نرود .\r\n( 3 ) جزوه‌هايى فراهم كرده بودند كه در آن نام پيشوايان را چنين نوشته بودند : ابو بكر بن ابى قحافة ، عمر بن خطاب ، عثمان بن عفان ، معاوية بن ابى سفيان .\r\nو چنان شد كه بيشتر عوام مردم على بن ابى طالب و نسب او را نمىشناختند ، نام او هم بر زبان هيچ يك از ايشان جارى نمىشد .\r\nاز اخبارى كه اين موضوع را تأييد مىكند ، خبرى است كه از محمد بن حنفيه از جنگ جمل نقل شده است كه مىگفته است : به مردى حمله كردم و همين‌كه نيزه‌ام خواست او را\r\n\r\n\r\n","description":"","footnote":"\r\n( 1 ) زبيدى در تاج العروس ، ج 10 ، ص 90 مىنويسد حشويه گروهى از بدعت‌گزاران‌اند .\r\n","page_name":" 26 ","page_number":26},
  {"content":"\r\n\r\nفروگيرد ، گفت من بر آيين عمر بن ابى طالب هستم ! دانستم مقصود او على است و نيزه را از او برداشتم .\r\n( 1 )\r\n\r\nسخن در اثبات برترى على ( ع ) به دليل رواياتى كه از بزرگان اصحاب نقل شده است در قبال روايتى كه از ابن عمر بر خلاف آن نقل شده است ،\r\nو اينكه رواياتى كه منحرفان از على درباره عدم برترى او از قول گروهى اندك از صحابهء ضعيف نقل كرده‌اند ، در برابر رواياتى كه گروه بسيارى از بزرگان صحابه در برترى او نقل كرده‌اند مردود است . وانگهى كسانى از بزرگان اصحاب كه دربارهء عثمان سخن گفته‌اند بيش از صحابهء بىاهميتى هستند كه دربارهء على ( ع ) سخن گفته‌اند و به چه سبب منحرفان به سخن بزرگان صحابه و اشراف ايشان دربارهء عثمان متأثر نشده‌اند و به سخن فرومايگان دربارهء على متأثر شده‌اند ( 2 ) از جمله مطالبى كه تو را راهنمايى مىكند كه عوام مردم در اين مورد به سبب نداشتن دانش و شناخت ، سرگردان و فريب خورده شده‌اند و نسبت به ايشان خدعه شده ، اين است كه همگى گواهى مىدهند ابو بكر افضل از عمر است و تنها به حديثى از عبد الله بن عمر استناد مىكنند كه ابو بكر بر على هم برترى داشته و از او افضل است و با همين خبر از عبد الله بن عمر در اين باره تقليد مىكنند . « 1 » حال آنكه اخبار بيشترى دربارهء برترى و تقدم على بر همهء مردم ، از محمد بن ابى بكر و سلمان و عمار ياسر براى آنان نقل شده است و قيام اين سه تن هم به همراهى على مشهور است ، ولى عامّهء مردم نخواسته‌اند به آن توجه كنند .\r\n( 3 ) بر فرض كه آنان گفتار عبد الله بن عمر را با اين اعتقاد تصديق كرده باشند كه از نظاير خود برتر و عابدتر و گزيده‌تر است و حال آنكه به اعتقاد ما چنين نيست ، بازهم تقليد از على بن ابى طالب و كسانى كه نام برديم سزاوارتر است ، زيرا در اين موضوع كه على از عبد الله بن\r\n\r\n\r\n","description":"","footnote":"\r\n( 1 ) مقصود اين حديث ابن عمر است كه مىگفته است به روزگار رسول خدا ( ص ) مىگفتيم و معتقد بوديم كه برتر مردم رسول خداست سپس ابو بكر و پس از ابو بكر ، عمر .\r\nبراى اطلاع بيشتر از اين حديث و نقد آن به ترجمه امير المؤمنين على عليه السلام از تاريخ دمشق ، ابن عساكر ، ج 1 ، ص 243 كه به اهتمام مصحح محترم همين كتاب منتشر شده است ، مراجعه فرماييد .\r\n","page_name":" 27 ","page_number":27},
  {"content":"\r\n\r\nعمر برتر و گزيده‌تر است ، خود آنان هم هيچ شك و ترديدى ندارند . اگر به سخن عبد الله بن عمر به اين علت گرايش پيدا كرده‌اند كه پدرش امام فاضلى بوده است ، گرايش به محمد بن ابى بكر سزاوارتر است كه خود ايشان ابو بكر را بر عمر مقدم مىدارند و برتر مىشمرند .\r\nبنابراين در اين باره سبب و انگيزه‌اى كه قابل توجه باشد چيزى جز همان خدعه و تقليد كوركورانه از آن خبر پيدا نمىكنيم .\r\n( 1 ) موضوع روشن‌تر درباره نادانى عوام اين است كه به عقيده خودشان و در نظرشان از ميان همسران رسول خدا ( ص ) ، عايشه از همگان نامورتر و به هر حال از دختر ابو سفيان برتر است و در علم و معرفت هم مشهور است ، با وجود اين اعتقاد ، اگر كسى از معاويه به بدى نام ببرد خشمگين مىشوند و انكار مىكنند و آن كس را نفرين مىكنند و دليل خود را چنين بيان مىدارند كه معاويه دايى مؤمنان است ! ! و اگر پيش آنان از محمد بن ابى بكر بد گفته شود ، نه تنها خاموش مىمانند كه خشنود هم مىشوند و به كسى كه از او بدگويى كرده است گرايش پيدا مىكنند و حال آنكه دايى بودن محمد بن ابى بكر براى مؤمنان روشن و آشكار است .\r\nدلهاى آنان از على بدين سبب رميده است كه او با معاويه جنگ و ستيز كرده است و دلهاى آنان با كشته شدن عمار و محمد بن ابى بكر آرامش يافته است و حال آنكه حرمت دايى بودن براى محمد هم محفوظ است . محمد بن ابى بكر خود از معاويه برتر است و پدرش هم از پدر معاويه بهتر است .\r\nدر اين سخن كه گفتيم بينديشيد تا بدانيد كه بيمارى اين قوم ، فريب و نادانى است و گرنه چرا كشته شدن محمد را زشت نمىشمرند و دايى بودن او را براى مؤمنان به ياد نمىآورند ؟\r\nخداى ايشان را بكشد به كجا مىروند ! ( 2 ) آنان از امامت على بن ابى طالب روى گردان شده و آن را ضعيف شمرده‌اند و برخى از ايشان امامت او را نفى كرده‌اند و سبب آن را مخالفت عايشه و طلحه و زبير و خوددارى ابن عمر و محمد بن مسلمة و اسامة بن زيد از بيعت با على دانسته‌اند ، در حالى كه همين اشخاص كه در نظر ايشان موجب شك و ترديد و تضعيف امامت على شده‌اند ، كسانى هستند كه بر عثمان هم طعنه زده‌اند و مردم را بر او شورانده‌اند و گفته‌اند كه عثمان دگرگون و قدرت طلب شده است . نخستين كسى كه بر عثمان شورش كرد عايشه بود . او در حالى كه عثمان بر منبر بود پيراهن پيامبر ( ص ) را بيرون آورد و فرياد كشيد : اى عثمان ! اين پيراهن رسول خدا هنوز\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nكهنه نشده است و حال آنكه تو سنت او را فرسوده كردى . « 1 »\r\n( 1 ) به خدا سوگند كه با سخنان ايشان در دل آنان هيچ شك و ترديدى درباره عثمان پديد نيامد و از تفضيل و مقدم داشتن او كوتاهى نكردند و اعتراض ايشان در دلهاى آنان تأثيرى نكرد . همين‌كه اين گروه از يارى دادن يا بيعت كردن با على خوددارى كردند ، آن را دليل بر شك درباره امامت على قرار دادند بدون آنكه سبب ديگرى از دگرگونى و قدرت طلبى و فتنه‌انگيزى بياورند و تنها دليل ايشان پيمان‌شكنى و خرده‌گيرى همان گروه بود .\r\n( 2 ) شما خود روايت كرده‌ايد كه عثمان ، ابو ذر را تبعيد كرده است و خود سابقه و تقدم و فضيلت ابو ذر را شناخته‌ايد ، و خود اقرار كرده‌ايد كه عثمان نسبت به ابن مسعود و بزرگان ديگرى از اصحاب پيامبر ( ص ) چگونه رفتار كرده است « 2 » ، و حال آنكه هيچ كس را نمىيابيد كه پيش از آنكه نسبت به على شروع به ستيز و ستم كرده باشد ، على نسبت به او دست يازيده باشد و هيچ گونه افزون خواهى و ترجيح دادن كسى بر كس ديگر و خيانت و خطايى از على نقل نشده است .\r\nوانگهى ، همه اين كسانى را كه مىگوييد با خلافت على مخالفت و از يارى او خوددارى كرده‌اند ، گروه ديگرى از معاصران و اشخاصى كه نظير ايشان بوده‌اند ، آنان را در آن كار تخطئه كرده‌اند و گفته‌اند كه مخالفت و خوددارى ايشان نادرست بوده است .\r\n( 3 ) در مورد عايشه ، همتاى او ام سلمه بر او اعتراض كرد و با دلايل روشن كار او را نادرست دانست و عايشه نتوانست انكار كند .\r\n( 4 ) در مورد عبد الله بن عمر ، عبد الله بن عباس كه از لحاظ علم و فضيلت از او برتر بود ، اعتراض كرد . طلحه و زبير نخستين كسانى بودند كه با على بيعت كردند و پس از اقرار به بيعت ، پيمان‌شكنى كردند . از محمد بن مسلمه بزرگتر و مهمتر سلمان است و عمار از اسامة بن زيد برتر و بهتر است .\r\nبنابراين چرا شما هم همراه آنان به كژى افتاديد و حال آنكه اين كسانى كه نام برديم با\r\n\r\n\r\n","description":"","footnote":"\r\n( 1 ) براى اطلاع بيشتر در مورد رفتار عايشه با عثمان به الغدير ، مرحوم علامه امينى ، ج 9 ، ص 8 و صفحات بعد و ترجمه الجمل ، شيخ بزرگوار مفيد ، به قلم اين بنده ، نشر نى ، تهران ، ص 85 و شرح نهج البلاغه ، ابن ابى الحديد ، ج 6 ، ص 216 مراجعه فرماييد .\r\n( 2 ) داستان تبعيد ابو ذر ( ره ) و رفتار ناپسند عثمان با او و عبد الله بن مسعود در عموم تواريخ و كتابهاى شرح حال اصحاب آمده است ، براى مثال به ابن سعد ، طبقات ، ج 4 ، ص 172 و ج 3 ، بخش اول ، ص 113 و مرحوم امينى ( ره ) ، الغدير ، ج 9 ، ص 3 و صفحات بعد مراجعه فرماييد .\r\n","page_name":" 29 ","page_number":29},
  {"content":"\r\n\r\nآنان معارضه كردند . افزون بر ايشان ، هفتاد تن از شركت كنندگان در جنگ بدر « 1 » و هفتصد تن از مهاجران و انصار كه از جملهء ايشان مقداد بن اسود و ابو ايوب انصارى دوست رسول خدا ( ص ) و ابو الهيثم بن التيهان و خزيمة بن ثابت ذو الشهادتين و كسانى ديگر از ياران پيامبر بوده‌اند ، با او همراهى و بيعت كرده‌اند .\r\n( 1 ) چگونه است كه در نظر شما بيعت ابو بكر تنها با بيعت كردن ابو عبيدة بن جراح و عمر بن خطّاب درست است ، با آنكه سعد بن عبادة با آن مخالفت و از بيعت خوددارى كرد و گروهى از انصار هم مخالفت كردند . وانگهى ، ابو بكر خود براى خلافت خويش كوشش مىكرد و فرامىخواند ؟ و بيعت با على بن ابى طالب با آنكه مهاجران و انصار و سابقه‌داران ايمان كه خود در جستجوى او بودند و همگان با او بيعت كردند ، ناتمام است و در آن روزگار هيچ كس كه معادل و نظير على باشد وجود نداشت .\r\nافسوس از اين انديشه و باور كه تناقض آن اين چنين روشن است و كسى كه چنين باورى داشته باشد سخت بىآزرم است . ادامهء مخالفت كسى كه با ابو بكر بيعت نكرده است - سعد بن عبادة - تا هنگام مرگ ابو بكر در تضعيف امامت ابو بكر مهمتر است از مخالفت كسانى كه نخست با على بيعت و اقرار كرده‌اند - طلحه و زبير - و سپس پيمان‌شكنى كرده‌اند و مدعى شده‌اند . اگر مدعى شويد كه انصار پس از مخالفت ، همگى به امامت ابو بكر اتفاق كردند ، اين سخن شما دربارهء سعد بن عباده و آنچه كه خودتان از سلمان روايت مىكنيد صحيح نيست .\r\n( 2 ) از سوى ديگر نمىتوانيد اين موضوع را انكار كنيد كه طلحه و زبير نخست اقرار به بيعت با امير المؤمنين على كردند و سپس بدون هيچ عذر مقبولى ، كه در شرع و نظر افراد عاقل خردمند خالى از هوى و هوس باشد ، پيمان‌شكنى كردند . هر چند به تصور باطل شما اين بازگشت آنان از بيعت دلالت بر خطاى آنان در آغاز كار دارد . از اين مهمتر گريستن و پشيمانى عايشه است و اندوه خوردن ابن عمر بر آن كار ، تا آنجا كه تقصير و كوتاهى در اين مورد او را وادار به چنان مبالغه و افراطى كرد كه با حجاج بن يوسف بيعت كرد و چنين گفت\r\n\r\n\r\n","description":"","footnote":"\r\n( 1 ) حاكم نيشابورى در اواخر شرح حال عثمان در المستدرك ، ج 3 ، ص 104 با اسناد خود از حكم نقل مىكند كه مىگفته است هشتاد تن از شركت كنندگان در جنگ بدر و دويست و پنجاه تن از شركت كنندگان در بيعت رضوان در جنگ صفين همراه على عليه السلام بودند و در الاستيعاب ، ج 2 ، ص 413 از قول عبد الرحمن بن ابزى آمده كه مىگفته است : « همراه هشتصد تن از بيعت كنندگان رضوان در ركاب على عليه السلام در جنگ صفين شركت كرديم و شصت و سه تن از ايشان كه عمار ياسر هم از آنان بود ، شهيد شدند » .\r\n","page_name":" 30 ","page_number":30},
  {"content":"\r\n\r\nكه از پيامبر ( ص ) شنيده است كه فرموده است : هر كس بميرد و امامى نداشته باشد مردنى چون مردن دورهء جاهلى دارد . نقل همين حديث از ابن عمر دليل بر آن است كه او معتقد به امامت على بن ابى طالب بوده است ، كه هر كس معتقد به امامت حجاج باشد ، نمىتواند از امامت على بن ابى طالب بر كنار باشد .\r\n( 1 ) كوتاهى و اشتباه عبد الله بن عمر در بيعت نكردن با على عليه السلام و خوددارى او از شركت در جنگ صفين بسيار روشن است به ويژه كه خودتان از قول او روايت مىكنيد كه مىگفته است : بر چيزى جز سه كار اندوه نمىخورم ، يكى اين است كه چرا با اين گروه سركش يعنى معاويه و سپاهيان او جنگ نكردم . « 1 »\r\n( 2 )\r\n\r\nمقايسه ميان گذشت و بزرگوارى امير المؤمنين على و سخت‌گيرى و تندخويى كسانى كه پيش از او بوده‌اند\r\nشما خودتان دربارهء درست‌كردارى و پايبندى على ( ع ) به انجام حق و خوددارى او از انجام كارهاى ناروا و منطبق بر هوى و هوس ، و شكيبايى و فرو خوردن خشم او چندان روايت نقل كرده‌ايد كه بر هيچ خردمندى پوشيده نيست .\r\n( 3 ) حال آنكه چون به عثمان خبر رسيد كه ابو ذر در شام سخنانى گفته است ، نخست او را مجبور به آمدن به مدينه كرد ، و چون در مدينه همچنان سخنانى مىگفت او را به ربذه تبعيد كرد . و چون عمّار درباره كارهاى او سخن گفت ، عثمان با او چنان كرد كه خبرش به شما رسيده است . با ابن مسعود هم بدان گونه كه خود روايت كرده‌ايد رفتار كرد .\r\n( 4 ) و در آن هنگام كه سعد بن عباده سخن گفت و اعتراض كرد ، عمر گفت : سعد را بكشيد كه خدايش بكشد ، و چون قيس بن سعد پاسخ عمر را همان گونه داد ، عمر خوددارى كرد و دست برداشت . « 2 »\r\n\r\n\r\n","description":"","footnote":"\r\n( 1 ) اين سخن ابن عمر در بسيارى از منابع اهل سنت نقل شده است . از جمله بلاذرى ذيل حديث شماره 209 شرح حال امير المؤمنين على عليه السلام در انساب الاشراف ، ج 2 ، ص 179 و ابن عبد البر در الاستيعاب ، در حاشيه الاصابه ، ج 3 ، ص 53 و با الفاظى نزديك به همين الفاظ و حاكم نيشابورى در المستدرك ، ج 3 ، ص 115 آن را آورده‌اند . به شرح حال امير المؤمنين از تاريخ دمشق ، ج 3 ، به اهتمام استاد محترم شيخ محمد باقر محمودى ، ص 174 هم مراجعه فرماييد .\r\n( 2 ) ابن ابى الحديد در شرح نهج البلاغه ، ج 15 ، ص 199 نوشته است : عثمان ، عبد الله بن مسعود را چنان زد كه دنده‌هايش شكست . براى اطلاع از رفتار ناپسند غلامان عثمان با عمار كه چندان او را زدند كه فتق گرفت و يكى از دنده‌هايش\r\n","page_name":" 31 ","page_number":31},
  {"content":"\r\n\r\n( 1 )\r\n\r\nآنچه ميان امير المؤمنين على و كسانى كه با او بيعت و سپس مخالفت كردند ، گذشت و آنچه ميان ام المؤمنين ام سلمه و ام المؤمنين عايشه پيش آمد\r\n( 2 ) طلحه و زبير پس از بيعت سخنانى گفتند كه به على رسيد و چون آن دو را خواست منكر شدند . على نسبت به آن دو هيچ شتاب‌زدگى نفرمود ، و چون آن دو از او اجازهء رفتن به مكه خواستند ، آنان را از آن كار بازنداشت ، هر چند در كارشان مراقبت مىفرمود ولى هرگز تا پرده از كار بر كنار نمىشد ، كسى را به تهمت نمىگرفت .\r\nچون آن دو آهنگ مكه كردند و بيرون رفتند ، هيچ كس را نمىديدند مگر اينكه به او مىگفتند ما با على بيعت نكرده‌ايم مگر به زور و او را بر ما اطاعتى نيست . چون اين خبر به اطلاع على بن ابى طالب كه خدايش از او خشنود باد رسيد ، اين آيه را تلاوت كرد :  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ  « 1 » - همانا آنان كه با تو بيعت مىكنند جز اين نيست كه با خدا بيعت مىكنند دست خدا فراز دستهاى ايشان است و آن كس كه پيمان شكند همانا جز اين نيست كه بر خود پيمان شكند .\r\n( 3 ) سپس فرمود : آنان قصد عمره ندارند ، با دو چهرهء تبهكارانه پيش من آمدند و اينك با دو چهرهء فريب‌ساز و پيمان‌گسل بيرون رفتند . به خدا سوگند پس از اين با آن دو روياروى نمىشوم مگر در لشكرى گران و درشتخوى و آن دو خويشتن را به كشتن خواهند داد .\r\nمىبينيد كه كار آن دو بر على پوشيده نبود و چه راى درستى دربارهء آنان داشت و در آزاد گذاشتن آن دو به حق رفتار فرمود تا آنكه خودشان پرده از كار خود برداشتند و انديشهء درونى خود را در قبال حق آشكار ساختند .\r\n( 4 ) اما درباره عايشه خودتان از توبه و بازگشت او از عقيده‌اش آگاهيد « 2 » و خداوند متعال او\r\n\r\n\r\n","description":"","footnote":"\r\nشكست . به الاستيعاب ، در حاشيه الاصابه ، ج 2 ، ص 477 مراجعه فرماييد كه از كتابهاى بسيار معتبر اهل سنت است .\r\nبراى اطلاع بيشتر از رفتار عمر با سعد بن عباده در منابع معتبر اهل سنت به ابن سعد ، طبقات ، ج 3 ، بخش دوّم ، ص 5 - 144 و نويرى ، نهاية الارب ، ترجمه اين بنده ، امير كبير ، تهران ، 1364 ش مراجعه فرماييد .\r\n( 1 ) آيه 10 از سوره چهل و هشتم - الفتح .\r\n( 2 ) معتزله اعتقاد راسخ به توبه عايشه دارند و حال آنكه قرائنى وجود دارد كه او از دشمنى و ستيز خود با على ( ع ) و خاندان او دست برنداشته است و جلوگيرى از دفن حضرت مجتبى كه بسيارى از مورخان بزرگ اهل سنت آن را ذكر\r\n","page_name":" 32 ","page_number":32},
  {"content":"\r\n\r\nرا فرمان داده است كه در خانه‌اش آرام گيرد و او را از اينكه خودنمايى كند ، نهى فرموده است كه  وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى  « 1 » - و قرار گيريد در خانه‌هاى خود و خودنمايى مكنيد ، خودنمايى دوره جاهليت نخستين . وانگهى ام سلمه او را به آنچه كه خير و صلاح او در آن بود ، آگاه ساخت و سفارش پيامبر ( ص ) را فرايادش آورد ، و ام سلمه آنچه دربارهء على گفت به سبب خويشاوندى نزديك نبود كه ام سلمه از بنى مخزوم است و از روى هوى و هوس هم نگفته است بلكه دين و پرهيزگارى و پارسايى و رغبت او به حق او را وادار به گفتن آن و اعتقاد به فضيلت على و اظهار آن كرده است .\r\n( 1 )\r\n\r\nنقشه‌اى كه ام المؤمنين عايشه داشت و امّ المؤمنين ام سلمه كه درود خداوند بر او باد آن را نقض كرد\r\nاز جمله امورى كه از عايشه نقل شده ، اين است كه چون ام سلمه را در مكه ديد به او گفت :\r\nاى دختر ابو امية ، تو نخستين بانويى هستى كه در راه خدا هجرت كردى و از همهء همسران پيامبر ( ص ) بزرگترى و پيامبر ( ص ) اقامت خود را در خانه‌هاى ما از خانهء تو آغاز مىفرمود و جبريل در خانهء تو بيش از جاهاى ديگر آمد و شد داشت . ام سلمه گفت : اى دختر ابو بكر ، اين سخن را به چه منظور مىگويى ؟ عايشه گفت : دو پسرم - يعنى طلحه و زبير - و پسر خواهرم - يعنى عبد الله بن زبير - به من خبر داده‌اند كه شورشيان بر عثمان نخست از او خواسته‌اند كه توبه كند و چون او توبه كرده است ، او را كشته‌اند . و هم خبر داده‌اند كه ابن عامر به آنان خبر داده است كه در بصره صد هزار تن از كشته شدن عثمان خشمگين شده‌اند و خون او را طلب مىكنند و من بيم آن دارم كه ميان مردم جنگ و خون‌ريزى صورت پذيرد .\r\nآيا موافقى كه به همراه تو به بصره برويم ، شايد خداوند اين كار را به دست ما اصلاح كند ؟ .\r\n( 2 ) ام سلمه گفت : اى دختر ابو بكر ! آيا تو خون عثمان را طلب مىكنى ؟ به خدا سوگند كه تو از همهء مردم بر او درشت‌تر بودى و او را نعثل « 2 » مىناميدى ، يا بر على بن ابى طالب خشم\r\n\r\n\r\n","description":"","footnote":"\r\nكرده‌اند ، همچون ابن سعد در طبقات و ابن عساكر در تاريخ دمشق ، صفحه 224 ضمن حديث 357 در شرح حال امام حسن ، و بلاذرى در انساب الاشراف ، ج 3 ، ص 61 و ابن ابى الحديد ، شرح نهج البلاغه ، ج 16 ، ص 13 و ابو الفرج اصفهانى در مقاتل الطالبيين ، ص 74 ، قرينه روشنى بر دشمنى اوست ، و چون خبر شهادت على عليه السلام را به او دادند شعرى خواند كه نشان دهنده شادى او بود .\r\n( 1 ) بخشى از آيه 33 سوره سى و سوم - احزاب .\r\n( 2 ) نعثل ، بر وزن جعفر به معنى كفتار نر و پير خرف شده است و نام مردى يهودى كه چون مىخواستند عثمان را دشنام\r\n","page_name":" 33 ","page_number":33},
  {"content":"\r\n\r\nگرفته‌اى و حال آنكه همهء انصار و مهاجران با او بيعت كرده‌اند . اينك خدا را به ياد تو مىآورم و پنج موضوع را كه من و تو هر دو از رسول خدا ( ص ) شنيده‌ايم . عايشه پرسيد : آن پنج چيز چيست ؟\r\n( 1 ) ام سلمه گفت : آيا به ياد مىآورى كه روزى پيامبر ( ص ) در حالى كه ما هم همراهش بوديم مىآمد و چون از گردنهء قديد فرود آمد ، مردم به چپ و راست فرود آمدند و پراكنده شدند . رسول خدا در حالى كه همراه على بن ابى طالب بود و آهسته سخن مىگفتند به سوى ما آمد ، تو در حالى كه سوار بر شتر خود بودى به سوى آنان رفتى . من تو را از آن كار بازداشتم و گفتم ، پيامبر ( ص ) همراه پسر عموى خود است ، شايد با يكديگر كارى داشته باشند تو سخن مرا نپذيرفتى و نافرمانى كردى و به سوى آن دو رفتى . چيزى نگذشت كه گريان برگشتى . گفتم : من تو را از اين كار بازداشتم . گفتى : به خدا سوگند سبب گستاخى من اين بود كه امروز از روزهاى پيامبر نوبت من بود . پرسيدم چرا گريه مىكنى ؟ گفتى : پيش آن دو رفتم و به على گفتم : از هر نه شبانه‌روز زندگى پيامبر يك روز از آن به من تعلق دارد . اينك اى پسر ابو طالب مرا با يك روز خودم رها نمىسازى ؟ پيامبر ( ص ) خشمگين و با چهرهء سرخ ، روى به من كرد و فرمود : به خدا سوگند هيچ كس از اهل بيت من و مردم ديگر على را دشمن نمىدارد مگر اينكه از ايمان بيرون مىرود و همانا كه على همراه حق و حق همراه اوست . اى عايشه ! اين موضوع را به ياد مىآورى ؟ عايشه گفت : آرى .\r\n( 2 ) ام سلمه گفت : روزى ديگر من و تو همراه پيامبر بوديم . تو سرگرم شستن سر پيامبر ( ص ) بودى و من سرگرم فراهم ساختن كشك و خرما بودم كه پيامبر آن را دوست مىداشت .\r\nپيامبر ( ص ) سر خود را به سوى من برگرداند و فرمود : اى دختر ابو اميه ، تو را در پناه خدا قرار مىدهم كه مبادا سگهاى منطقه حوأب بر تو پارس كنند و در آن هنگام تو از راه راست بر كنار باشى . من دستم را از ميان كشك و خرما بيرون كشيدم و گفتم : از چنان كارى به خدا و پيامبرش پناه مىبرم . پيامبر ( ص ) فرمود : به هر حال يكى از شما دو تن چنان كارى را خواهد كرد . اى عايشه ! آيا درست به خاطر مىآورى ؟ عايشه : گفت آرى .\r\n( 3 ) ام سلمه گفت : روزى ما همسران رسول خدا ( ص ) در خانهء حفصه دختر عمر بوديم . براى هنگام آمدن پيامبر ( ص ) جامه‌هاى خود را با يكديگر عوض كرديم و هر كس جامه ديگرى\r\n\r\n\r\n","description":"","footnote":"\r\nدهند او را به آن مرد تشبيه مىكردند و عايشه مىگفته است : نعثل را بكشيد كه خدايش بكشد . به اين منظور ، لسان العرب ، ج 11 ، چاپ حوزه علميه قم ، 1405 ق ، ص 670 مراجعه فرماييد .\r\n","page_name":" 34 ","page_number":34},
  {"content":"\r\n\r\nرا پوشيد . در اين هنگام پيامبر ( ص ) آمد و چون تو را خوش مىداشت كنار تو نشست و با دست به پشت تو زد و فرمود : اى حميراء ! پنداشتى كه با دگرگون ساختن جامه‌ات تو را نمىشناسم ؟ همانا كه تو را مىشناسم و براى امت من روزى تلخ از تو خواهد بود . اى عايشه ! آيا اين موضوع را به خاطر مىآورى ؟ گفت : آرى .\r\n( 1 ) ام سلمه گفت : اينك آن روزى را مىگويم كه در يكى از سفرهاى پيامبر ( ص ) من و تو همراهش بوديم . در آن سفر على عهده‌دار نگهدارى جامه‌ها و كفش پيامبر ( ص ) بود . هرگاه مىديد جامهء پيامبر كثيف شده است ، آن را مىشست و هرگاه مىديد كفش پيامبر پاره شده است ، آن را مرمت مىكرد و پينه مىزد . روزى على آمد . كفش پيامبر را برداشت و در سايهء خاربنى نشست و به پينه زدن آن پرداخت . در همان حال پدرت و عمر آمدند و اجازهء ورود خواستند . من و تو برخاستيم و پشت پرده رفتيم آن دو در آمدند و پس از گفتگوهايى ، گفتند : اى رسول خدا ! به خدا سوگند ما نمىدانيم تو چه مدتى ديگر با ما خواهى بود ، آيا خليفهء خود را به ما نمىشناسانى كه پناهگاه ما باشد ؟ پيامبر فرمود : من هم اكنون جايگاه او را مىبينم و اگر او را معرفى كنم ، از او پراكنده خواهيد شد ، همان گونه كه بنى اسرائيل از هارون بن عمران پراكنده شدند . و چون آن دو بيرون رفتند من و تو از پس پرده بيرون آمديم و تو كه نسبت به پيامبر گستاخ بودى پرسيدى : اى رسول خدا چه كسى را بر آنان به خلافت مىگمارى ؟ پيامبر ( ص ) فرمود : مرمت كنندهء كفش را . من به على بن ابى طالب نگريستم و گفتم : اى رسول خدا من كسى جز على را نمىبينم . رسول خدا فرمود : آرى هموست . اى عايشه آيا اين موضوع را به خاطر مىآورى ؟ گفت : آرى .\r\n( 2 ) ام سلمه گفت : اى عايشه ! آيا به خاطر مىآورى آن روزى را كه پيامبر ( ص ) به هنگام مرگ خويش همسران خود را جمع كرد و به آنان فرمود : اى همسران من ! از خداى بترسيد و در خانه‌هاى خود آرام گيريد و نبايد هيچ كس از شما بخواهد كه شما را از خانه‌هايتان بيرون آورد . عايشه گفت : آرى .\r\n( 3 ) عايشه از پيش ام سلمه بيرون آمد و در تصميم خود براى خروج از مكه سست شد و به منادى خود فرمان داد در مكه جار بزند كه ام المؤمنين عايشه از بيرون شدن از مكه پشيمان و منصرف شده است . پس از آن طلحه و زبير و مروان بن حكم و عبد الله بن زبير پيش او جمع شدند و رأى او را دگرگون كردند و كارها را بر او مشتبه ساختند و او را به خطا و غفلت كشاندند و به او گفتند بيرون مىآيى و ميان مردم را اصلاح مىكنى ، شايد خداوند به يارى تو فتنه را دفع فرمايد و پاداش آن براى تو بزرگتر است . بدين گونه تصميم او را براى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبيرون رفتن قوت بخشيدند او را از انديشه‌اش بازگرداندند . « 1 »\r\n( 1 )\r\n\r\nنامهء ام المؤمنين ام سلمه ( ره ) به امير المؤمنين ، هنگام حركت طلحه و زبير و عايشه به بصره و خبر دادن او به على ( ع ) از حركت ايشان و فرستادن پسر خود عمر بن ابى سلمة را براى يارى دادن امير المؤمنين\r\n( 2 ) گفته‌اند كه چون آن گروه آهنگ بصره كردند ، ام سلمه براى على بن ابى طالب چنين نوشت :\r\nاى امير المؤمنين ! به خدا سوگند اگر نه اين است كه رسول خدا ( ص ) به ما فرمان داده است تا در خانه‌هاى خود آرام گيريم ، همراه تو بيرون مىآمدم . اينك شنوايى و بينش خود يعنى عمر بن ابى سلمه را كه پيش‌زادهء پيامبر ( ص ) است ، همراه تو گسيل مىدارم . او برادرزادهء توست . او را با دانش پرورش بده و با جوانمردى بياراى و او را همان گونه نگهدارى فرماى كه دو پسرم حسن و حسين را نگه مىدارى .\r\n( 3 ) و چون على ( ع ) آهنگ حركت فرمود ، ام سلمه پسر خويش را كه فاضل و فقيه و عابد بود فراخواند و به او گفت : پسركم ! به على بن ابى طالب بپيوند و چون با سواران روياروى شدى نيزه و شمشير بزن ، و بدان كه من از پيامبر ( ص ) درباره على سخنى شنيدم كه پس از آن براى تو تخلف از همراهى على روا نيست و براى من بازداشتن تو از همراهى او جايز نيست .\r\nعمر بن ابى سلمه حركت كرد و به على پيوست و همراه او جنگ كرد . « 2 »\r\n\r\n\r\n","description":"","footnote":"\r\n( 1 ) اين گفتگوى ام سلمه ( ره ) با عايشه كه به صورت نامه هم نقل شده است علاوه بر اين منبع كه خود از كتابهاى كهن نيمه اول قرن سوم است در مآخذ ديگرى هم كه كهن است آمده است . براى مثال ابن ابى الحديد آن را با تفاوتهاى مختصر و كاستى و فزونيهايى به نقل از مقتل ابو مخنف در شرح خطبه 79 در جلوه تاريخ در شرح نهج البلاغه ، ج 3 ، ص 289 - 258 ، ابن قتيبه در الامامة و السياسة ، ج 1 ، ص 55 و غريب الحديث ، صدوق در معانى الاخبار ، ص 375 ، شيخ مفيد در نبرد جمل ، ص 142 و در اختصاص ، چاپ استاد محترم آقاى على اكبر غفارى ، ص 166 و مجلسى در بحار الانوار ، چاپ استاد محترم حاج شيخ محمد باقر محمودى آورده‌اند .\r\n( 2 ) ابن ابى الحديد در شرح نهج البلاغه ضمن شرح خطبه 79 اين نامه را با اندك تفاوتهايى به نقل از كتاب الجمل هشام كلبى آورده است . به جلوه تاريخ در شرح نهج البلاغه ، ج 3 ، ص 290 مراجعه فرماييد .\r\n","page_name":" 36 ","page_number":36},
  {"content":"\r\n\r\n( 1 )\r\n\r\nذكر انواع مخالفان و ستيزگران با امير المؤمنين على بن ابى طالب عليه السلام\r\n( 2 ) اينك نخست اصناف مخالفان را بر مىشمريم و سپس پاسخ آنان را مىدهيم ، به گونه‌اى كه حق روشن و باطل سركوب شود . لطفا به آنچه مىگوييم گوش فرا دهيد و ذهن خود را براى سخن ما آماده سازيد و با رها كردن هر گونه گرايشى در جستجوى انصاف باشيد تا براى شما با دلائل روشن و برهان آشكار ، حق روشن شود .\r\n( 3 ) مىدانيد بزرگترين خطا در اين مورد و چيزى كه كار را بر دانشمندان مرجئة و معتزله دشوار ساخته است كمى اطلاع و نادانى ايشان به انجام و فرجام اين كار است و كمى اطلاع و شناخت ايشان در تفاوت ميان سنت و فريضه است و همين مسأله سبب شده است تا تقليد از آنچه را كه پادشاهان بنى اميه به آن فراخوانده‌اند ، مشروع تصور كنند . برخى از آنان ، ابو بكر را بر على مقدم دانسته‌اند و برخى ديگر در اين مورد از اظهار نظر خوددارى كرده و متوقف مانده‌اند .\r\n( 4 ) رسواتر از اين ، اشتباهى است كه طلحه و زبير را همسنگ على بدانند يا در آن مورد متوقف بمانند و اين چيزى است كه پاره‌اى از خواص و عوام به آن دل بسته‌اند و برخى از خواص ، عوام را به آن دل‌بسته كرده‌اند . نادانى و كوردلى بزرگتر اين است كه معاويه را قابل سنجش با على بدانند و اين همان چيزى است كه پاره‌اى از عوام سرگردان و فرومايگان از حشويّه كه با حقيقت فاصله دارند به آن معتقد شده‌اند ، و چون ما به توضيح همان اعتقاد نخستين بپردازيم و باطل بودن آن را روشن سازيم ، خطا بودن آن و امور ديگر پس از آن آشكار مىگردد .\r\n( 5 ) دربارهء اختلاف نظر مردم در مورد على بن ابى طالب كه خدايش از او خشنود باد مىتوان عيسى بن مريم صلى الله عليه و سلم را مثل آورد . همان گونه كه امت درباره عيسى عليه السلام چند گروه مختلف شدند ، گروهى چندان افراط كردند كه او را پرستيدند و گروهى ديگر چنان كوتاهى كردند كه او را لعن و نفرين كردند و متهم ساختند .\r\n( 6 ) كسانى از روافض « 1 » كه درباره محبت على افراط كرده‌اند همچون مسيحيانى هستند كه\r\n\r\n\r\n","description":"","footnote":"\r\n( 1 ) بر خوانندگان گرامى پوشيده نيست كه با قرينه روشن مىشود كه منظور مؤلف از روافض كسانى هستند كه به خدايى\r\n","page_name":" 37 ","page_number":37},
  {"content":"\r\n\r\nدربارهء عيسى افراط كرده‌اند ، و مرجئه كه در دشمنى با على و كوتاهى در اداى حقّ او افراط كرده‌اند همچون يهود هستند كه در حقّ عيسى بن مريم عليه السلام بسيار كوتاهى كردند و آن حضرت را دشنام دادند .\r\nدر اين باره حديثى از پيامبر ( ص ) نقل شده كه به على فرموده است : در مورد تو دو گروه هلاك مىشوند . آنان كه در محبت افراط كنند و آنان كه در دشمنى افراط كنند . « 1 »\r\n( 1 ) پيش از آنكه براى آگاهى به حق ، سخن مختصر يا مفصلى گفته شود ، توجه به اين نكته لازم است كه شهرهايى كه مردمش ناصبى بودند و در شناخت حق على ( ع ) كوتاهى مىكردند ، بصره و رى و شهرهاى شام بوده است .\r\nمردم بصره پس از آنكه كارها روشن شد برگشتند و دقت كردند و روشن شدند و به تشيّع گراييدند و شمار شيعيان بسيار شد . مردم رى و شام هم همين گونه بودند ، و دانسته شد كه كارهاى على ( ع ) در طول روزگاران روشن مىشود و اگر درست نگريسته شود ، حق با حجّتهاى استوار برترى مىيابد و نادانى و اشتباه و تعصب سرانجام مردم را ملول مىسازد .\r\nنكتهء ديگرى هم وجود دارد و آن اين است كه هرگز شيعه‌اى را نمىبينى كه به قهقرا برگشته باشد بلكه در افراط خود و مبالغه در اعتقاد مىافزايد و به كوتاهى بازنمىگردد تا آنجا كه رافضىيى بزرگ مىشود . به همين جهت يكى از مردم گفته است شيعه‌اى را در كودكى به من نشان بده تا من او را در بزرگى به صورت رافضى نشانت دهم .\r\n( 2 ) علّت اين موضوع آن است كه چون آن شخص معتقد به تشيع مىشود ، فضائل و مناقب بر او گسترده مىشود و چون به دقت مىنگرد ، فضائل امام خود را چنان روشن مىبيند كه با دلائل رخشانى همچون ماه تابان و ستارگان رخشان او را مقدم مىدارد و بيرون شدن از آن اعتقاد بر او دشوار مىگردد و چون پارسايى و حزم در خوددارى از مبالغه و لطافت و دقت نظر ندارد نمىتواند از دايرهء مبالغه بيرون رود و افراط او را چنان فرو مىگيرد و بازمىنشاند كه رافضى مىشود .\r\n( 3 ) گروهى هم چنان در دشمنى و كينه‌توزى نسبت به او زياده روى مىكنند كه او را دشنام\r\n\r\n\r\n","description":"","footnote":"\r\nعلى ( ع ) اعتقاد دارند .\r\n( 1 ) اين حديث در منابع متعدد آمده است . حافظ حسكانى در تفسير آيه 57 سوره 44 و ابن عساكر در شرح حال امير المؤمنين در تاريخ دمشق ، ج 2 ، ص 159 و بحرانى در غاية المرام ، ص 424 و فرائد السمطين ، ج 1 ، ص 172 آن را آورده‌اند . و به سيد هاشم بحرانى ، تفسير برهان ، ج 4 ، ص 152 - 150 مراجعه فرماييد كه آن را از قول كلينى و شيخ طوسى و ديگر بزرگان از منابع مختلف آورده است .\r\n","page_name":" 38 ","page_number":38},
  {"content":"\r\n\r\nمىدهند و تكفير مىكنند و در نتيجه خود كافر مىشوند .\r\nگروهى ديگر به پيامبرى او معتقداند و سرانجام گروهى دربارهء او همان عقيده را پيدا كرده‌اند كه مسيحيان درباره عيسى عليه السلام .\r\nهيچ كس را پيدا نمىكنى كه دربارهء ابو بكر و عمر اينچنين اعتقادى داشته باشد ، بلكه گاهى معتقدان به مقدم بودن ابو بكر و عمر را مىبينيم كه از مذهب خود برمىگردند و به اعتقاد درست و پسنديده و راه صحيح تشيع گرايش پيدا مىكنند .\r\n( 1 ) ما نمىخواهيم افراط كسانى را كه دربارهء على ( ع ) افراط كرده‌اند يا دشنام دادن كسانى را كه دشنام مىدهند دليل بر تقدم على بر ابو بكر و عمر بدانيم ، بلكه اين مسأله را از اين جهت بيان كرديم كه بدانيد تشخيص دادن و شناخت مقدم بودن على انگيزه‌اى براى جستجوى حقيقت و نظر صحيح است . گروهى را تعصب و بىخردى واداشته است تا افراط كسانى را كه دربارهء على افراط كرده‌اند و همچنين ستيز گروهى را كه با او ستيز كرده‌اند ، دليل بر كاستى مقام او بدانند و ما خواستيم به آنان نشان دهيم كه اين موضوع پيش از آنكه دلالت بر كاستى داشته باشد دليل بر فضيلت است و بر تقدم او بيشتر دلالت دارد تا بر تقصير او ، همچنان كه در مورد عيسى بن مريم عليه السلام گفتيم .\r\n( 2 ) پندار نادرست تا آنجا رسيده است كه گروهى پنداشته‌اند مخالفت فراوان سپاهيان على با او در لشكرگاه و پيمان‌شكنى پيمان‌شكنان دليل بر آن است كه او تدبير نداشته است و سياست و مديريت پسنديده‌اى كه در ديگران بوده در او وجود نداشته است .\r\nچنين پندارى كمال ستم و افراط در بىانصافى است زيرا آنان در مورد بىتدبيرى و نادرستى سياست او به هيچ كار معروف و شناخته‌شده‌اى و به هيچ حديث مشهورى ما را آگاه نمىسازند و فقط مىخواهند براى اثبات اشتباه خود و گرايش خويش به تعصب ، پاره‌اى از مقايسه‌ها را موجّه بشمارند ، و هيهات كه به آنچه درباره على قصد كرده‌اند برسند و به آن دست يابند .\r\n( 3 ) بر فرض كه سخن و اعتقاد ايشان درست باشد ، مىگوييم از دين برگشتن عموم اعراب و اجتماع آنان در جنگ ردّه به روزگار ابو بكر نشانه‌اى از اشتباه كارى و سياست نادرست بيشترى است ، كه آن فتنه بزرگتر بوده است . همچنين فتنهء روزگار عثمان و ستيز مردم با او گران‌تر و بزرگتر بوده است . بنابراين آنچه كه شما مىگوييد در مورد عثمان صحيح‌تر است و از ابو الحسن دور است ، زيرا سبب اصلى ستيز مردم با عثمان رفتار خود او بوده است و اين موضوع در كتابهاى عامه هم مشهور است و نقل شده است تا چه رسد در كتابهاى خاصه .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nسبب مخالفت مردم با عثمان آشكار شدن ناتوانى و سستى و هوى و هوس خود او بود و دربارهء او مدعى شدند كه سنتها را دگرگون ساخته است و درآمد مسلمانان را هرگونه كه خواسته به ديگران پرداخته است ، و كسى را كه پيامبر ( ص ) تبعيد فرموده ، به مدينه برگردانده است ، و پياپى از انديشه خود برمىگشته و از كارى به كار ديگر روى مىآورده است و ابو ذر را كه خدايش از او خشنود باشد ، تبعيد و از مدينه بيرون كرده است . « 1 » بنابراين ، سخنان و ادعاهاى شما درباره عثمان صحيح و درباره على باطل است و خداى را سپاس كه ناسپاس را مبهوت و ستيزه‌گر را سركوب مىفرمايد .\r\n( 1 ) هرگاه مردم سرگردان بخواهند فتنه‌ها و ستيزه‌هايى را كه به روزگار ابو الحسن پديد آمده است دليل بر كاستى مقام او بدانند ، اين مسأله درباره ابو بكر واجب‌تر و در مورد عثمان لازم‌تر خواهد بود . و اگر بخواهند انديشه عثمان را در خوددارى از جنگ تصويب كنند و صحيح بشمارند و اقدام على را در مورد جنگ خطا بشمرند ، لازم مىآيد اقدام ابو بكر را هم در جنگ با كسانى كه از پرداخت زكات خوددارى كرده بودند ، خطا بشمرند و بايد ابو بكر را به گمراهى و خطا متهم كنند كه او چنين مىپنداشت كه براى پايبند شترى از اموال ، اگر زكات ندهند كسان را خواهد كشت و خونها را خواهد ريخت .\r\n( 2 ) و اگر بخواهند انديشهء ابو بكر را تصويب كنند و صحيح بشمرند ، عثمان را در اينكه از دفاع در مورد جان و دين خود اقدام نكرده است خطا كار دانسته‌اند . با اين دلايل و حجتها به كجا مىتوانند بگريزند ، اگر ستيز و تعصب نباشد به كجا راه دارند ؟\r\nروشن‌تر از اين مورد ، داستان اسامة بن زيد است كه چون او را از سبب خوددارى از يارى امير المؤمنين على پرسيدند گفت : من به روزگار پيامبر ( ص ) سوگند خورده‌ام كه با كسى كه « لا إله الا الله » بگويد جنگ نكنم ، و چنان بود كه در يكى از سريه‌ها كه به جنگ مشركان رفته بود مردى را پس از اينكه « لا إله الا الله » گفت كشت . پيامبر ( ص ) به او اعتراض فرمود و گفت : او را پس از گواهى دادن به « لا إله الا الله » كشتى ؟ اسامه عهد كرد و با رسول خدا پيمان بست كه با كسى كه شهادتين را بر زبان آورد ، جنگ و كشت و كشتار نكند . « 2 »\r\n( 3 ) اسامة در مورد اول كه كشتن كافران باشد به آن صورت مرتكب خطا شده است و در\r\n\r\n\r\n","description":"","footnote":"\r\n( 1 ) براى اطلاع بيشتر از انگيزه‌هاى ستيز و شورش مردم بر عثمان به شرح نهج البلاغه ابن ابى الحديد ذيل خطبه‌هاى 30 و 34 به ويژه ج 3 ، ص 69 - 11 مراجعه فرماييد .\r\n( 2 ) براى آگهى بيشتر درباره اين جنگ و موضوع اسامه كه به سال هفتم هجرت بوده است به ترجمه مغازى واقدى ، به قلم اين بنده ، مركز نشر دانشگاهى ، 1362 ش و ترجمه نهاية الارب ، به قلم اين بنده ، امير كبير ، 1365 ش ، مراجعه فرماييد .\r\n","page_name":" 40 ","page_number":40},
  {"content":"\r\n\r\nمورد حكم خداوند در جنگ با كسانى كه مسلمان و اهل قبله باشند استنباط غلط كرده است ، زيرا در مورد كافر ، جنگ با او به سبب انكار گواهى به يگانگى خداوند واجب است و حال آنكه در مورد مسلمانان اهل نماز جنگ با ايشان نه از جهت اقرارشان به يگانگى خداوند بلكه به سبب ستم ايشان واجب مىشود . دربارهء مسلمانان شورشى همين‌كه از ستم و شورش خود دست بردارند و بازگردند ، بايد از كشتن ايشان دست برداشت ، همان گونه كه در مورد كافران همين‌كه از كفر خود دست بردارند بايد از جنگ با ايشان خوددارى كرد .\r\n( 1 ) بنابراين مىبينيد كه اسامه ، نه در اقدام خود در آن جنگ و نه در خوددارى خود در يارى دادن على ( ع ) بر حق بوده است و در هر دو مورد به خطا افتاده است .\r\nوانگهى ، اين سخن اسامه كه به آن معتقد بوده است ، دلالت بر خطاى راى ابو بكر هم دارد ، زيرا ابو بكر جنگ با مردمى را كه اقرار به شهادتين داشته‌اند و به سوى قبله نماز مىگزارده‌اند جايز مىدانسته است .\r\n( 2 ) شگفتى در اين است كه بسيارى از ياران پيامبر ( ص ) هم با عقيدهء ابو بكر مخالف بودند و مخالفت خود را با استناد به گفتار رسول خدا اظهار مىداشتند و مىگفتند خود از پيامبر شنيديم كه مىفرمود : به من فرمان داده شده است با مردم فقط تا هنگامى جنگ كنم كه « لا إله الا الله » بگويند و همين‌كه آن را بر زبان آوردند ، خون و مال خود را از من حفظ خواهند كرد ، مگر آنچه را كه به حق بايد انجام دهند و حساب آنان هم بر عهدهء خداوند خواهد بود .\r\n( 3 ) و اين سخن ياران پيامبر ( ص ) در ايجاد شبهه و مخالفت مهمتر و بزرگتر از روايت محمد بن مسلمه است كه نقل مىكرد از پيامبر شنيده است كه فرموده‌اند : هرگاه شاهد فتنه بودى شمشيرى چوبين براى خود انتخاب كن و شمشير اصلى خود را به ديوار بكوب . « 1 »\r\n( 4 ) وانگهى ، شما خودتان آشكارا روايت مىكنيد كه پيامبر ( ص ) فرموده‌اند : « على مع الحق و الحق مع على » - على همراه حق است و حق همراه اوست - « 2 » و چگونه ممكن است\r\n\r\n\r\n","description":"","footnote":"\r\n( 1 ) در صفحات آينده اين كتاب ملاحظه خواهيد فرمود كه چون عمار ياسر ضمن گفتگوى دوستانه از محمد بن مسلمه در مورد اين روايت توضيح خواست از پاسخ دادن خوددارى كرد و فقط به گفتن اين جمله بسنده كرد كه اى عمار خدايت رحمت كناد موضوع را رها كن .\r\n( 2 ) اين حديث را ترمذى در باب مناقب امير المؤمنين على در سنن ، ج 12 ، ص 126 و ابن عساكر در شرح حال امير المؤمنين در تاريخ دمشق ، جلد 3 ، ص 120 آورده‌اند . مرحوم علامه امينى هم در الغدير ، چاپ دوم ، ج 3 ، ص 179 از طرق مختلف آن را نقل كرده است . براى اطلاع بيشتر به فضائل الخمسه مرحوم سيد مرتضى فيروزآبادى ( ره ) ج 2 ، ص 112 - 108 مراجعه فرماييد .\r\n","page_name":" 41 ","page_number":41},
  {"content":"\r\n\r\nجنگى كه فرمانده و رهبر آن على بن ابى طالب باشد ، « جمل ، صفين ، خوارج » فتنه ناميده شود .\r\n( 1 ) علاوه بر اين ، شما خود در روايت مشهورى از پيامبر ( ص ) نقل مىكنيد كه فرموده‌اند :\r\nاگر خلافت را بر عهدهء ابو بكر بگذاريد ، او را از لحاظ جسمانى ناتوان ولى در دين خدا نيرومند خواهيد يافت ، و اگر بر عهدهء عمر گذاريد او را هم از لحاظ بدنى نيرومند و هم در دين خدا نيرومند مىيابيد ، و اگر بر عهدهء على بن ابى طالب بگذاريد شما را به راه حق رهنمون مىشود و شما را به بزرگراه رخشان خواهد برد . « 1 »\r\n( 2 ) چگونه است كه انديشه و تصميم جنگ با مسلمانان را از ابو بكر پذيرا مىشوند ، آن هم بدون اينكه ابو بكر آن كار خود را مستند به فرمان رسول خدا ( ص ) كرده باشد يا در آن باره از كسى شهادت بخواهد كه حديثى نقل كند ، و در چيزى كه نظير آن است شك و ترديد مىكنند و جنگ على را با كسانى كه پيمان بيعت را گسسته‌اند و ستم روا داشته‌اند و وحدت مسلمانان را شكافته‌اند و غنايم و اموال عمومى را براى خود برگزيده‌اند ، تصويب نمىكنند ؟ ! آن هم با توجه به اين مطلب كه على ( ع ) كار خود را مستند به فرمان و گفتار پيامبر كرده و گفته است : « همانا پيامبر ( ص ) با من عهد فرمود كه بايد با ناكثان و قاسطان و مارقان جنگ كنم » « 2 » و گروهى بسيار از مهاجران و انصار در اين باره گواهى دادند كه از جملهء ايشان عمار بن ياسر و ابو ايوب انصارى و كسان ديگرى از اهل فضل و سابقه بوده‌اند .\r\nما اين مقدمه را بيان كرديم كه بدانيد كسانى كه از فضيلت و برترى امير المؤمنين اعراض كرده‌اند ، انگيزه و برهانى جز ستيزورزى و پيروى از هوس نداشته‌اند .\r\n\r\n\r\n","description":"","footnote":"\r\n( 1 ) استاد محترم شيخ محمد باقر محمودى مصحح متن در پاورقى نوشته‌اند اسناد اين روايت با اين الفاظ همه‌اش ضعيف است و به همين سبب اين جوزى آن را از احاديث بسيار سست و واهى شمرده است . ذهبى هم در تلخيص المستدرك ، ج 3 ، ص 70 آن را منكر دانسته است .\r\n( 2 ) مصادر و منابع اين حديث در آثار اهل سنت بسيار است از جمله ابو حاتم رازى در اعلام النبوة ، ص 110 و ابو نعيم و بيهقى در دلائل النبوة خود آن را آورده‌اند .\r\nبراى اطلاع بيشتر از منابع آن به فضائل الخمسه ، ج 2 ، ص 363 - 358 مراجعه فرماييد كه از مستدرك الصحيحين و تاريخ بغداد و اسد الغابه و ديگر كتابها نقل شده است .\r\n","page_name":" 42 ","page_number":42},
  {"content":"\r\n\r\n( 1 )\r\n\r\nسخن دربارهء آغاز بيعت ابو بكر و سخن او درباره مسائل روحى و شخصيت خويش\r\nاينك با دقت به آغاز بيعت با ابو بكر بنگريد و سبب آن را بررسى كنيد تا بدانيد كه مردم و آن قوم نه از جهت فضيلت او بر على بن ابى طالب به او گرايش پيدا كردند و نه اين موضوع را سبب تقدم او بر على قرار دادند .\r\n( 2 ) ما نمىخواهيم با رواياتى كه رافضيان نقل كرده و گفته‌اند كه بيعت با ابو بكر با زور و قهر و بدون اجماع و مدارا بوده است با شما احتجاج كنيم ، « 1 » اين را هم حجت نمىآوريم كه خودتان روايت كرده‌ايد همين‌كه به اطلاع كارگردانان رسيد كه انصار گرد آمده‌اند و سعد بن عباده را امير خود كرده‌اند ، شتابان و بدون هيچ‌گونه رايزنى و نظر خواهى و اجتماعى ، با بيعت ابو بكر كار را فيصله دادند .\r\nبلكه براى اين روايت شما تأويلى پسنديده مىكنيم و مىگوييم آرى چون خبر گرد آمدن انصار و آغاز مخالفت آنان به اطلاع آن قوم رسيد ، از بيم بروز اختلاف و پراكندگى و به تباهى كشيده شدن ، مردم با ابو بكر بيعت كردند و به همين سبب عمر گفت : بيعت با ابو بكر فتنه‌اى بود كه خداوند شر آن را حفظ فرمود .\r\n( 3 ) آرى خداوند عمر را به گفتن اين سخن واداشته است تا بدانيد كه آن قوم به ابو بكر از اين جهت كه او بر همگان مقدم است گرايش پيدا نكرده‌اند و امامت هم به سبب فضيلت و برترى او براى او فراهم نشده است و تا آنجا كه ما مىدانيم هيچ كس همچنين ادعايى نكرده است و آنان سبب بيعت خود را با ابو بكر دفع ادعاى انصار دانسته‌اند و حق قرابت با رسول خدا را خواسته‌اند و اينكه مدعى بوده‌اند امامت فقط بايد ميان قريش باشد و بر غير قريش حرام و ممنوع است .\r\n( 4 ) ما نمىخواهيم جز با سلاح خود شما ، با شما احتجاج كنيم و نمىخواهيم شما را جز با آنچه كه خود روايت كرده‌ايد ، فروگيريم تا بدانيد كه حق نيرومند و باطل سست است .\r\nاز جمله چيزهايى كه گفته‌هاى ما را محقق مىسازد ، سخن خود ابو بكر است كه گفتار ما\r\n\r\n\r\n","description":"","footnote":"\r\n( 1 ) تنها رافضيان نيستند كه چنين روايت كرده‌اند بلكه پيروان خود ابو بكر با همه پرهيزى كه از نقل آن داشته‌اند ناچار از نقل آن شده‌اند . براى اطلاع به داستان سقيفه در انساب الاشراف بلاذرى و تاريخ طبرى و كتاب السقيفه جوهرى و كامل التواريخ ابن اثير و امثال آن مراجعه فرماييد .\r\n","page_name":" 43 ","page_number":43},
  {"content":"\r\n\r\nرا تصديق مىكند و آن سخن اين است : « عهده‌دار ولايت بر شما شدم و بهترين شما نيستم » « 1 » .\r\nدر اين سخن ، ابو بكر شخصيت خود را بر خلاف آنچه شما مىگوييد روشن مىسازد و ادعاى شما را با اين صراحت تكذيب مىكند .\r\n( 1 ) اگر برخى چنين پندارى داشته باشند كه منظور از اين سخن ابو بكر اين است كه من از لحاظ نسب بهترين شما نيستم ، مىگوييم اين چنين تأويل و تفسير از اين خبر اشتباه است ، زيرا هنگامى كه خبرى به صورت مرسل و عام نقل شده است اگر آن را به مورد مخصوصى معنى كنيم و آن را خاص قرار دهيم حجيت اخبار باطل مىشود و احتجاج به احاديث ارزش خود را از دست مىدهد ، و اخبارى هم كه خداوند در قرآن بيان فرموده است سودبخش نمىتواند باشد و مناظره از ارزش مىافتد و هر شخص مبطلى به علتى نظير اين علت متمسك مىشود و مفهومى خاص را عام و موضوعى عام را خاص معنى مىكند .\r\nوانگهى ، اگر چنين تأويلى در اين خبر راه داشته باشد ، تأويلهاى ديگر هم در آن راه پيدا خواهد كرد .\r\n( 2 ) اگر كسى بگويد تأويل ديگرى را در آن راه نيست ، مىگوييم چنين نيست و مقصود ابو بكر اين بوده است كه من از لحاظ دينى بهترين شما نيستم و در خود ولايت و امامت هم شايسته‌ترين شما نيستم ، آرى فقط در مورد سبقت به اسلام و هجرت ممكن است بر شما برترى داشته باشم و مقصود او اين است كه من با امامت بر شما و به اين سبب بهترين شما نيستم و اين تأويل از آن تأويل استوارتر هم به نظر مىرسد ، زيرا ابو بكر در سخن خود از ولايت نام برده است و از نسب نام نبرده است و به هر حال شما بايد اين خبر را به صورت عام آن بپذيريد كه ظاهر آن هم بر همين معناى عام دلالت دارد و هر كس مدعى شود كه اين خبر معنى مخصوصى دارد نمىتواند ادعاى خود را ثابت كند مگر اينكه در آن مورد خبر و نصّ صريح ديگرى ارائه دهد . آرى تنگناى بطلان ، شخص را وادار به چنين تأويلى مىكند .\r\nوانگهى ، نسب ابو بكر براى آن قوم معروف بوده است و جهلى وجود نداشته است و بگومگويى و شبهه‌اى در آن مورد نبوده است كه ابو بكر محتاج به بيان آن گردد و نسب خود را وصف كند و همگان مىدانسته‌اند كه ابو بكر از لحاظ نسب بهترين ايشان نيست ، و اين تأويل هيچ معنى ندارد جز آنكه بگوييم حيله‌سازى لطيفى است .\r\n\r\n\r\n","description":"","footnote":"\r\n( 1 ) براى اطلاع بيشتر در مورد اين خبر و گفتار سيد مرتضى ( ره ) و پاسخ ابن ابى الحديد ، به الشافى ، ص 416 - 415 و شرح نهج البلاغه ، ابن ابى الحديد ، ج 17 ، ص 158 - 156 مراجعه فرماييد .\r\n","page_name":" 44 ","page_number":44},
  {"content":"\r\n\r\n( 1 ) و حال آنكه به نظر ما ابو بكر اين سخن را براى روشن ساختن حالت روحى و شخصيت خود گفته است ، زيرا بعضى از مردم گمان مىكردند خلافت ابو بكر به سبب تفضيل و تقدم او بر ديگران است و ابو بكر با اين سخن شخصيت خود را روشن ساخته و خطا و اشتباه مردم را اصلاح كرده است و آنان را به حق برگردانده است و بر اين موضوع آگاه ساخته است . اين راه و روش او بوده است كه مردم را در مورد خود و ديگران روشن سازد كه چون از پيش او بروند حق را براى آنان آشكار ساخته باشد و به همين سبب گفته است من ولايت بر شما را عهده‌دار شدم در حالى كه بهترين شما نيستم ، بنابراين ولايت مرا وسيله اشتباه خود قرار مدهيد كه بگوييد من از ديگرى برتر و سزاوارترم .\r\n( 2 ) گروهى ديگر درباره اين سخن ابو بكر چاره‌اى ديگر انديشيده و گفته‌اند اين سخن او از روى فروتنى و ترك خودستايى گفته شده است ، زيرا مؤمن هيچ‌گاه خود را نمىستايد و با زبان خود ، خويش را تزكيه نمىكند كه خداوند متعال فرموده است :  فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى  « 1 » - پس خويشتن را مستاييد ، او داناتر است به آن كه پرهيزگار است .\r\n( 3 ) خطا بودن اين تأويل از تأويل نخست روشن‌تر است كه موجب كاستى منزلت گوينده آن است ، زيرا بيان فروتنى نمىتواند همراه با دروغ و خلاف‌گويى باشد و انصاف هم در آن نيست كه حق چيزى را نفى كنند . بديهى است اگر كسى غير از ابو بكر به خلاف چنين سخنى بگويد ، آن را دروغ مىشمرند . چگونه ممكن است چيزى كه از غير ابو بكر دروغ شمرده مىشود ، در مورد او فروتنى شمرده شود . وانگهى جايز نيست كه مؤمن از روى فروتنى بگويد « من مؤمن نيستم » ، شما مىدانيد كه پيامبر ( ص ) از همگان فروتن‌تر و منصف‌تر بوده است و روا نيست كه آن حضرت گفته باشد « من به پيامبرى براى شما فرستاده شده‌ام و بهترين شما نيستم » ، و تواضع در اين نيست كه شخص پاك و پاكيزه بگويد من پاكيزه نيستم ، يا مؤمن بگويد من مؤمن نيستم و صالح و فاضل بگويد چنين نيستم ، بلكه فروتنى و تواضع در اين است كه در آداب معاشرت و گفتگوهاى دوستانه از لحاظ حفظ مساوات از خودستايى و ستودن خويش خوددارى شود .\r\n( 4 ) اينك از كسانى كه ابو بكر را بر ابو الحسن مقدم مىدارند مىپرسيم شما چه برهانى بر مقدم داشتن ابو بكر بر على بن ابى طالب داريد ؟ اگر اجتماع مردم را بر ابو بكر دليل آورند كه آن را از بزرگترين دلايل خود مىدانند ، به آنان مىگوييم ما سبب جمع شدن مردم را بر\r\n\r\n\r\n","description":"","footnote":"\r\n( 1 ) بخشى از آيه 32 سوره پنجاه و سوم - النجم .\r\n","page_name":" 45 ","page_number":45},
  {"content":"\r\n\r\nابو بكر پيش از اين شرح داديم و گفتيم كه برگزيدن مردم او را براى خلافت موجب اين نمىشود كه او بر ديگرى فضيلت داشته باشد . و ما از شما مىپرسيم فضيلت ابو بكر بر ديگرى پيش از اينكه او را به خلافت برگزينند چه بوده است ، و اگر پيش از انتخاب به خلافت فضيلتى كه او را بر على مقدم بدارد ، نداشته است ، اين سخن شما كه مىگوييد او را از اين جهت كه افضل بوده است برگزيده‌اند معنى ندارد .\r\n( 1 ) و اگر بگوييد چون ديگران او را برگزيده‌اند همين موضوع موجب برترى اوست كه ديگران با اين كار خود او را به فضيلت و مقدم بودن رسانده‌اند ، پاسخ اين است كه اگر انتخاب آنان موجب فضيلت و برترى او شده است بنابراين پيش از انتخاب فضيلتى نداشته است بلكه از ديگران فروتر بوده است . شما فضيلتى مشهور از ابو بكر را بر على نشان دهيد كه در آن بر او برترى داشته باشد و شايستهء آن باشد كه سزاوار براى امامت و انتخاب شدن باشد ، و گرنه نمىتوانيم هرگز تسليم ادعاى شما شويم .\r\n( 2 ) اگر بگويند فضائلى داشته كه به آنها معروف نبوده است و على هم آن فضايل را نمىدانسته است جز اينكه ما مىدانيم كه انتخاب مردم او را به خلافت به سبب فضيلت و برترى او بوده است ، پاسخ مىدهيم چه فرقى ميان اين سخن شماست و سخن آن كسى كه مىگويد مردم به سببى كه من بر آن آگاه نيستم بر ابو بكر جمع شدند ، ولى اين را مىدانم كه سبب آن افضل بودن ابو بكر نبوده است .\r\n( 3 ) اگر ابو بكر پيش از انتخاب شدن به خلافت از على افضل مىبود ، شهرت مىيافت و آشكار مىشد و پوشيده نمىماند ، و اگر انتخاب مردم بر مبناى فضيلت و برترى ابو بكر بود و امامت مفضول بر فاضل روا نمىبود هرگز براى انصار جايز نبود كه بگويند اميرى از ما و اميرى از شما حكومت كنند . وانگهى ، بر ابو بكر هم حرام بود كه دست خود را براى بيعت كردن با عمر و ابو عبيده دراز كند و بگويد با هر يك از شما كه بخواهيد بيعت مىكنم .\r\n( 4 ) و اگر بگويند دليل بر فضيلت ابو بكر ، كه ما مدعى آنيم ، اين است كه او در زمان زندگى رسول خدا با مردم نماز گزارده است و پيامبر ( ص ) به عايشه فرمان داده است كه به ابو بكر بگو با مردم نماز بگزارد ، پاسخ مىدهيم كه اين خبرى است از عايشه و ثابت نشده است و مردم هم آن را به درستى نپذيرفته‌اند ، و بر فرض كه اين حديث را از شما بپذيريم موجب برترى و تقدم ابو بكر بر على نمىشود و اگر به دنبالهء همين حديث دقت شود مىتوانيم دليل بياوريم كه مايهء نقص و كاستى منزلت ابو بكر است ، زيرا دنبالهء آن بدين گونه است كه چون پيامبر ( ص ) توانى در خود يافت از حجره بيرون آمد و خود را به مسجد رساند و دست\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nابو بكر را گرفت و او را از جايگاه دور ساخت و خود به جاى او ايستاد . رافضيان مىگويند اين كار پيامبر ( ص ) نشان دهندهء آن است كه نمازگزاردن ابو بكر بدون دستور آن حضرت بوده است و خبر را نادرست مىدانند و مىگويند علم و يقين چنين حكم مىكند كه اگر پيامبر ( ص ) خود دستور نماز خواندن ابو بكر را صادر فرموده بود و آن را قبول داشت ، لازم نبود با بيمارى و ناتوانى مبادرت به بيرون آمدن از حجره فرمايد تا آنجا كه ابو بكر را از جايگاه نماز كنار زند و خود در جايگاه بايستد ، و اگر به فرمان پيامبر ( ص ) صورت گرفته بود ، ابو بكر را به حال خود رها مىفرمود و پشت سرش نماز مىگزارد و بدان گونه كه شما مىگوييد ، همان گونه كه پشت سر عبد الرحمن بن عوف نماز گزارد با ابو بكر هم نماز مىگزارد .\r\n( 1 ) شما خودتان گواهى مىدهيد كه نمازگزاردن پيامبر ( ص ) پشت سر عبد الرحمن بن عوف دليل بر فضيلت و برترى عبد الرحمن بر على نيست ، و حال آنكه حديث شما در مورد نمازگزاردن ابو بكر با مردم داراى ضعف و سستى و از احاديث شاذ است .\r\nوانگهى ، رافضيان دربارهء اين حديث شما ، بر شما اعتراض مىكنند و مىگويند چگونه حديث عايشه را درباره نمازگزاردن ابو بكر مىپذيريد و آن را حجت قرار مىدهيد و سخن فاطمه را دربارهء فدك نمىپذيريد و حال آنكه گواهى ام ايمن و على بن ابى طالب كه خدايش از او خشنود باد همراه سخن فاطمه بود و پيامبر ( ص ) هم گواهى فرموده بود كه فاطمه اهل بهشت است .\r\n( 2 ) اگر پاسخ بدهيد كه احكام با گواهى زن واجب نمىشود ، به شما مىگوييم حجتهاى اصولى دين هم همين گونه است و با گواهى زن واجب نمىشود ، اگر نماز ابو بكر با مردم موجب فضيلت او بر كسانى باشد كه پشت سرش نمازگزارده‌اند ، بنابراين نمازگزاردن عمرو بن العاص بر ابو بكر و عمر موجب آن است كه عمر و عاص بر آن دو مقدم باشد و عمر و عاص هنگامى عهده‌دار پيشنمازى بر ابو بكر و عمر بوده است كه فرماندهى سريه را هم بر عهده داشته است و امام جماعت بوده است و اين خبرى است كه مورد اتفاق است ، « 1 » بنابراين هيچ سببى براى تقدم ابو بكر بر على نيست .\r\n( 3 ) برخى از اهل نظر در اين مورد به قياس پناه برده‌اند و گفته‌اند اگر جايز مىبود كه مفضول\r\n\r\n\r\n","description":"","footnote":"\r\n( 1 ) براى اطلاع بيشتر در مورد اين سريه و فرماندهى عمرو عاص به سريه ذات السلاسل در ترجمه مغازى واقدى ، به قلم اين بنده ، ص 587 و ترجمه طبقات ، ج 2 ، به قلم اين بنده ، ص 162 و ترجمه نهاية الارب ، ج 2 ، به قلم اين بنده ، ص 253 كه از كتابهاى معتبر اهل سنت است مراجعه فرماييد .\r\n","page_name":" 47 ","page_number":47},
  {"content":"\r\n\r\nبر فاضل ولايت داشته باشد ، جايز بود كه مفضولى به عنوان پيامبر بر فاضلى مبعوث شود ، و در اين صورت جايز است كه در زمان پيامبران هم كسانى برتر از ايشان وجود داشته باشند ، اين گروه كار مردم را از طريق قياس با كار خدا حجت قرار داده‌اند .\r\n( 1 ) در پاسخ آنان مىگوييم ، اين استدلال و پاسخ شما از چند جهت نادرست است . نخستين جهت آن اين است كه امامت شبيه به پيامبرى نيست « 1 » بلكه به اميرى و فرماندهى شبيه است زيرا امام علم غيب ندارد و تبديل و تغيير او جايز است و حال آنكه پيامبر ( ص ) از تأييد غيبى برخوردار و از تبديل و تغيير در امان است . آيا كسى كه مىگويد همان گونه كه عهده‌دار شدن ولايت براى امامى كه آگاه بر غيب نيست جايز است ، مىتواند بگويد جايز است پيامبرى مبعوث شود كه فقط خودش به سود خود مدعى نبوت باشد .\r\n( 2 ) وانگهى ، اگر امكان اين باشد كه امامى كه از تبديل و تغيير در امان نيست امام باشد ، ممكن است كه خداوند پيامبرى بفرستد كه از تبديل و تغيير در امان نباشد و اين قياس ، قياس فاسدى است كه امامت قابل مقايسه با پيامبرى نيست ، و امامت را بايد با امارت و فرماندهى مقايسه كرد ، و امام را نشايد كه از احكام خدا تعدى كند و پيروى از احكام بر عهدهء اوست و امير هم همين منزلت را دارد و نمىتواند به سود خويش گواهى دهد همچنان كه بر غيب آگاه نيست . امام گاهى كه عهده‌دار ولايت است افراد را به ولايت مىگمارد يا عزل مىكند و عهده‌دار پيشنمازى است و منزلت امير هم همين گونه است .\r\n( 3 ) اينك مىگوييم امامت مفضول بر فاضل از لحاظ دينى درست و جايز است ، زيرا پيامبر ( ص ) در جنگ ذات السلاسل عمر و عاص را به فرماندهى بر ابو بكر و عمر گماشت .\r\nانجام چنين كارى براى امت هم درست است . اگر امامت و فرماندهى مفضول بر فاضل روا نمىبود ، پيامبر هرگز آن چنان رفتار نمىفرمود و عمر و عاص را بر آن دو فرماندهى نمىداد .\r\nوانگهى ، رفتار و گزينش رسول خدا از رفتار و گزينش مردم به حقيقت و خواست خداوند متعال نزديك‌تر است . اگر بگوييد انجام چنين كارى به هنگام زنده بودن رسول خدا درست است كه در صورت ابتلاى عمر و عاص به انحراف و دگرگونى ، پيامبر زنده بود و دربارهء آن تصميم مىگرفت و به همين علت انجام چنين كارى پس از رحلت آن حضرت روا نيست ، پاسخ مىدهيم كه پس از آن حضرت هم اگر حاكم و امام دگرگونى پيش آورد ، بر عهدهء\r\n\r\n\r\n","description":"","footnote":"\r\n( 1 ) خوانندگان گرامى توجه مىفرمايند كه اين عقيده معتزله است و با عقيده شيعيان مغايرت دارد و ارائه اين بحث بهترين نشان آن است كه مؤلف اين كتاب شيعه نيست .\r\n","page_name":" 48 ","page_number":48},
  {"content":"\r\n\r\nامت است كه او را از كار بر كنار كند و ديگرى را ولايت دهد . خلاصهء سخن آن است كه اگر اين كار بر روزگار پيامبر ( ص ) روا بوده است ، پس از او نيز رواست و اگر حاكم دگرگونى پيش آورد بر فرض كه رسول خدا رحلت كرده باشد ، سروكار حاكم با خداوند است كه زندهء جاويد است و مرگ را بر او راه نيست . و بدين گونه سخن درباره امامت مفضول بر فاضل تمام است . « 1 »\r\n( 1 )\r\n\r\nروش انعقاد امامت به نظر مؤلف اين كتاب ، و توصيف چگونگى بيعت مردم با امير المؤمنين على عليه السلام كه اركان آن نيرومندتر و حجت آن بزرگتر و سبب آن استوارتر و راه و روش آن روشن‌تر بوده است\r\nما اينك چگونگى به امامت رسيدن على را توصيف مىكنيم تا بدانيد كه امامت او از لحاظ اسباب ظاهرى از هر امامتى قوىتر و پايدارتر و استوارتر و روشن‌تر و دادگرانه‌تر و از لحاظ حجت از همه بزرگتر بوده است .\r\nراه امامت چنين است كه با راى مردمى كه اهل فضيلت و سابقه‌اند و كسانى كه با اجتماع آنان شك و تهمت از ميان مىرود و خيرخواهى و پاسدارى آنان ثابت مىشود ، منعقد مىگردد .\r\n( 2 ) سنت دربارهء امامت بر اين قرار گرفته است كه امام با رايزنى ميان اهل فضيلت و عدالت و علم و آنانى كه به حكم كتاب خدا و سنت آشنايى دارند ، برگزيده شود كه خداوند متعال فرمود است :  وَ أَمْرُهُمْ شُورى بَيْنَهُمْ  - و كار ايشان مشورت ميان خودشان است . « 2 »\r\n( 3 ) و از سنتهاى امامت يكى اين است كه كسانى كه در آن نظارت دارند ، هيچ يك اشتياق و شيفتگى از خود در طلب مسند امامت نشان ندهد كه اين كار انگيزه اختلاف و سبب تهمت و بدگمانى مىشود و مايهء فتنه و پراكندگى خواهد شد .\r\n( 4 ) و از اسباب و لوازم امامت يكى اين است كه هرگاه براى مردى منعقد شد و گروهى كه\r\n\r\n\r\n","description":"","footnote":"\r\n( 1 ) خوانندگان گرامى توجه دارند كه معتزله معتقد بر امامت مفضول بر فاضل‌اند . ابن ابى الحديد معتزلى هم در سطر پنجم صفحه اول شرح نهج البلاغه ، چاپ محمد ابو الفضل ابراهيم ، مصر همين موضوع را مىگويد .\r\nمعتزله مىگويند در عين حال درست بودن خلافت ابو بكر ، على عليه السلام افضل و برتر از او بوده است و اينكه برخى از اهل سنت و اشاعره مىگويند خلافت ابو بكر نشانه برترى او بر على عليه السلام است ، درست نيست .\r\n( 2 ) بخشى از آيه 38 سوره چهل و دوم - الشورى .\r\n","page_name":" 49 ","page_number":49},
  {"content":"\r\n\r\nبه عدالت و پاكدامنى و معروف به نيكى و پارسايى موصوف باشند و دربارهء آنان اتهامى وجود نداشته باشد او را به امامت برگزينند ، ديگران بايد تسليم گردند مگر آنكه دليل روشنى داشته باشند كه آن امام شايسته و سزاوار مسند امامت نيست و ديگرى بر آن سزاوارتر است ، و هرگاه از آنان طعنى بر امام و دليل و حجتى روشن آشكار نگرديده است ، رضايت و تسليم وظيفهء ايشان است .\r\n( 1 ) اينك لطفا بنگريد كه اين شرطها در چه كسى جمع شده است تا درستى آنچه را كه ما مىگوييم بدانيد . ما پيش از اين چگونگى و سبب بيعت ابو بكر را گفتيم كه همراه با شتاب و بدون مشورت و خارج از انتظار صورت گرفته است و گفتيم كه در آغاز فقط دو مرد يعنى عمر و ابو عبيده آن را پايه‌ريزى كردند و پس از آنكه انصار هم مىخواستند امامى برگزينند ، چگونه سعى و كوشش كردند و نمونه‌هاى مخالفت و ستيز سعد بن عبادة و سوگند او و سخنان سلمان و ديگران را گفتيم .\r\nو روايت شده است كه على بن ابى طالب چندين ماه بدون آنكه خشم و انكارى آشكار فرمايد بيعت نكرد . « 1 »\r\n( 2 )\r\n\r\nعقد خلافت عمر فقط از سوى ابو بكر بود ، همچنان كه عمر روز سقيفه آن را براى ابو بكر قرار داد و هر يك آن را براى ديگرى دست به دست داد\r\nپس از ابو بكر بيعت با عمر بود كه ابو بكر خلافت را براى او گره زد ، همان گونه كه او آن را براى ابو بكر گره زده بود ، و در اين باره سخنهايى به دل خطور مىكند كه بايد با دلايل و\r\n\r\n\r\n","description":"","footnote":"\r\n( 1 ) درباره مخالفت سعد بن عباده در پاورقى صفحه‌هاى پيشين توضيح دادم و مدارك ارائه شد . حباب بن منذر و قيس بن سعد بن عباده و زبير بن عوام و گروهى ديگر چون ابو ذر و سلمان و مقداد و عمار هم از بيعت با ابو بكر خوددارى كردند ، نسفى در كشف الحقايق ، چاپ استاد محترم دكتر احمد مهدوى دامغانى ، ص 14 شمار ايشان را هيجده تن دانسته است و سيد مرتضى بن داعى هم در كتاب تبصرة العوام همين هيجده تن را نقل كرده است ، مسعودى در مروج الذهب ، ج 1 ، ص 414 مىگويد تا هنگامى كه فاطمه ( ع ) رحلت نكرده بود هيچ كس از بنى هاشم با ابو بكر بيعت نكرد كه در اين صورت شمارشان به مراتب بيش از هيجده تن است . براى اطلاع بيشتر به تعليقه فاضلانه استاد محترم دكتر احمد مهدوى دامغانى در كشف الحقايق ، ص 257 - 256 مراجعه فرماييد .\r\nو اين سخن مؤلف كه على عليه السلام انكار و خشم خود را ظاهر نفرمود ، صحيح نيست كه اگر فقط به خطبه شقشقيه مراجعه شود خلاف آن ثابت مىشود و به پاورقى بسيار فاضلانه استاد محترم شيخ محمد باقر محمودى مصحح متن حاضر مراجعه شود .\r\n","page_name":" 50 ","page_number":50},
  {"content":"\r\n\r\nبراهين لطيف آن را پاسخ داد و از عهده‌اش بيرون آمد ! مسلمانان خشم و انكار خويش را در اين باره آشكار ساختند و به ابو بكر گفتند : درشتخوى بدزبان را بر ما ولايت دادى ! و ابو بكر گفت : پروردگارا بهترين اهل تو را بر ايشان ولايت دادم ! ! « 1 » على در آن هنگام هم خاموش بود ، « 2 » و اگر آن چنان كه برخى از نادانان گفته‌اند ، او از كسانى بود كه از غير راه حق و حقيقت در جستجوى خلافت و فتنه‌انگيزى بود ، اينجا بهترين جاى اعتراض بود و از او هم همان چيزى سر مىزد كه از انصار در مورد دوست داشتن خلافت و متصدى شدن سر زد ، ولى على كه در جستجوى صلح و آرامش و در انتظار برگشت مردم به حق و وحدت كلمه بود ، از انجام چنين عملى خوددارى فرمود . سپس عمر خلافت را در شوراى شش نفرى قرار داد و همان گونه كه خود مىدانيد خلافت به عثمان رسيد . اينجا جاى سخن و شبهه و نكته‌هاى بسيار پيچيده است ، و چنان نيست كه شما به تفضيل و مقدم بودن آنان دست مىزنيد و دل مىبنديد .\r\n( 1 )\r\n\r\nشتاب مردم پس از كشته شدن عثمان به بيعت با امير المؤمنين على و هجوم آوردن آنان و اصرارشان كه براى بيعت گرفتن دست بگشايد و ستايش ايشان او را كه فقط او متعين براى امامت و خلافت است ،\r\nو خوددارى آن حضرت از پذيرفتن ، و ازدحام مردم بر او ، و اتمام حجت او با طلحه و زبير و شرط كردن با مردم كه بايد در مسجد رسول خدا ( ص ) بيعت كنند و بيعت مردم با او در مسجد ( 2 ) على كه خدايش از او خشنود باد در خوددارى يا خشنودى به هنگام وحدت كلمه بر يك راه و روش بود . و چون عثمان كشته شد ، على پيش از آن به سبب آنچه از عثمان در مورد ابو ذر ( ره ) سر زده بود و به جهات ديگر منزوى و از كار كناره گرفته بود . « 3 » آرى ، گويى كه\r\n\r\n\r\n","description":"","footnote":"\r\n( 1 ) براى اطلاع از اعتراض سخت طلحه به انتصاب عمر به خلافت ، در منابع بسيار كهن و معتبر اهل سنت به ابن سعد ، طبقات ، ج 3 ، چاپ ادوارد ساخاو ، بخش اول ، ص 142 ؛ تاريخنامه طبرى ، ج 1 ، به اهتمام استاد محمد روشن ، نشر نو ، تهران ، 1366 ، ص 425 مراجعه فرماييد .\r\n( 2 ) سبب خاموشى على عليه السلام بيم از مرتد شدن همگان است و در كمين بودن فتنه‌انگيزانى كه در صدد ريشه كن ساختن اسلام بوده‌اند .\r\n( 3 ) ابو جعفر طبرى نقل مىكند كه چون عثمان محاصره شد ، على عليه السلام در مزرعه خود در خيبر بود . براى اطلاع بيشتر\r\n","page_name":" 51 ","page_number":51},
  {"content":"\r\n\r\nسرشت على بر درستى سرشته شده و مؤيد به فرشته‌اى بود كه او را از راه خطا بر كنار مىداشت و ملزم به استقامت در درستى مىكرد و هيچ كس نمىتواند تناقضى در فضيلت او به ما نشان دهد . يا اختلافى در سخن او ارائه دهد . خداى چهرهء آن بزرگمرد را سپيد و مقامش را در آخرت برتر فرمايد .\r\n( 1 ) و چون عثمان كشته شد ، مردم با ميل و رغبت در مسجد رسول خدا ( ص ) براى بيعت با او هجوم آوردند . « 1 » مهاجران و انصار گرد آمدند و راى همه به صورت اجماع بر على بن ابى طالب قرار گرفت كه او از ديگران براى امامت شايسته‌تر است و به روزگار خود مانندى ندارد و سپس همگان به خانهء على رفتند و او را از خانه بيرون آوردند .\r\nعلى بن ابى طالب پيش طلحة بن عبيد الله رفت و به او گفت : مردم گرد آمده‌اند كه با من بيعت كنند و مرا نيازى به بيعت ايشان نيست ، اينك تو دست فراز آر تا مردم به شرط رعايت كتاب خدا و سنت محمد ( ص ) با تو بيعت كنند . طلحه گفت : تو به آن سزاوارتر و براى آن به سبب برترى سابقه و خويشاوندى با رسول خدا شايسته‌ترى . وانگهى ، اين همه مردم كه از من پراكنده شده‌اند ، همگان براى تو جمع شده‌اند .\r\n( 2 ) على فرمود : بيم آن دارم كه نسبت به من حيله‌سازى كنى و بيعت مرا بشكنى . طلحه گفت :\r\nمترس كه به خدا سوگند از سوى من كارى كه خوش نداشته باشى نسبت به تو سر نخواهد زد .\r\nعلى فرمود : خداوند در اين باره كفيل تو خواهد بود ؟ گفت : آرى كه خدا كفيل و گواه بر من خواهد بود . على پيش زبير رفت و با او هم همان گونه سخن گفت و او هم پاسخى چون طلحه داد . على براى اثبات درنگ و تأكيد خود بازهم به خانهء خويش برگشت .\r\nدر اين هنگام مردم كه جمع شده بودند و شمارشان بسيار بود بر در خانه‌اش بازگشتند و او را از خانه بيرون آوردند و گفتند دست بگشاى تا با تو بيعت كنيم . على دست خود را كنار كشيد و آنان آن را مىكشيدند ، و چون اجتماع و هجوم ايشان را بر خود ديد فرمود : با شما جز در مسجد رسول خدا ( ص ) و آشكارا بيعت نخواهم كرد و اگر گروهى مرا خوش نداشته باشند بيعت شما را پذيرا نخواهم بود . در اين هنگام على به مسجد آمد و مردم هم به مسجد آمدند و منادى به آن كار ندا داد .\r\n\r\n\r\n","description":"","footnote":"\r\nدر اين مورد به شرح خطبه سىام نهج البلاغه ابن ابى الحديد و جلوه تاريخ در شرح نهج البلاغه ، ج 1 ، ص 287 مراجعه فرماييد .\r\n( 1 ) امير المؤمنين عليه السلام خود در خطبه‌هاى 3 ، 51 ، 230 صحنه‌هايى از چگونگى هجوم و بيعت مردم را با خود بيان فرموده است .\r\n","page_name":" 52 ","page_number":52},
  {"content":"\r\n\r\n( 1 ) از ابن عباس روايت است كه مىگفته است : به خدا سوگند بيم آن داشتم كه برخى از سفلگان يا كسانى كه على پدر يا برادرشان را در يكى از جنگها كشته است سخنى بگويد و اظهار دارد كه ما را به على بن ابى طالب نيازى نيست ، و على هم از پذيرفتن بيعت مردم خوددارى كند ولى هيچ كس جز به تسليم و رضا سخن نگفت . « 1 »\r\n( 2 ) خود امير المؤمنين كه خداى از او خشنود باد در يكى از خطبه‌هاى خود چنين مىفرمايد :\r\nبه خدا سوگند همواره حكومت ميان امت محمد ( ص ) را خوش نمىداشتم ، تا آنكه مرا با زور بر آن واداشتيد . به خانهء خود پناه بردم ، مرا بيرون آورديد . دست خود را جمع كردم ، آن را بازگشوديد و همچون شتران تشنه كه به آبشخور خود هجوم مىآورند بر من هجوم آورديد تا آنجا كه ترسيدم برخى از شما برخى ديگر را بكشد ؛ و چون همهء شما پيش من جمع شديد بيم آن كردم كه در پيشگاه خدا پاسخى براى رد كردن خواستهء شما نداشته باشم ، شما با كمال ميل و بدون زور با من بيعت كرديد . آنگاه گروهى از شما با من مخالفت ورزيديد و پيمان‌شكنان پيمان بيعت را شكستند ، بدون آنكه من كار ناروايى كرده باشم ، و من خود از پيامبر ( ص ) شنيده‌ام كه مىفرمود : هيچ حاكمى عهده‌دار حكومت چيزى بر امت من نمىشود مگر اينكه او را به روز رستخيز بر لبهء صراط بازمىدارند ، سپس نامه‌كردارش را مىگشايند و فرشتگان آن را مىخوانند . اگر دادگر بوده باشد رهايى مىيابد و اگر ستمگر بوده باشد درمانده و بدبخت مىگردد و پل صراط با لرزشى و تكانى او را به فروترين و ژرف‌ترين جاى آتش مىافكند .\r\nاينك اى گروه امت محمد ( ص ) اگر گفتار مرا بشنويد و فرمان مرا به كار بنديد بر شاهراه رخشان پايدار خواهيد بود و اگر نپذيريد شما را با شمشير خود عقوبت مىكنم ، تا خداوند كه گزيده‌ترين داوران است ميان من و شما داورى فرمايد . « 2 »\r\nنخستين كسانى كه با او بيعت كردند طلحه و زبير بودند و سپس مهاجران و انصار .\r\n( 3 ) آنگاه على ( ع ) برخاست و خطبهء مشهور خود را كه نظير آن ديده نشده و ميان همهء خطبه‌ها و سخنرانيها به خوبى و برترى مشهور است ايراد فرمود . « 3 » چون على از سخنرانى\r\n\r\n\r\n","description":"","footnote":"\r\n( 1 ) براى اطلاع بيشتر از چگونگى بيعت با امير المؤمنين در منابع كهن به شيخ مفيد ( ره ) ، نبرد جمل ، ترجمه به قلم اين بنده ، نشر نى ، تهران ، 1367 ش ، ص 45 مراجعه فرماييد .\r\n( 2 ) عباراتى از اين خطبه در خطبه‌هاى 54 و 227 آمده است . به استاد سيد عبد الزهراء حسينى ، مصادر نهج البلاغه و اسانيده ، ج 3 ، ص 171 مراجعه فرماييد .\r\n( 3 ) اين خطبه در منابع بسيار كهن آمده است ، جاحظ درگذشته به سال 255 هجرى ، كه از معاصران اسكافى است ، اين خطبه را در البيان و التبيين ، ج 2 ، چاپ استاد عبد السلام محمد هارون ، مصر ، 1388 ق ، ص 500 از قول ابو عبيده معمر\r\n","page_name":" 53 ","page_number":53},
  {"content":"\r\n\r\nخود فارغ شد ، خزيمة بن ثابت انصارى « ذو الشهادتين » برپاخاست و چنين گفت :\r\nاى مردم ! ما رايزنى كرديم و براى دين و دنياى خود مردى را برگزيديم كه رسول خدا او را براى ما برگزيده بود « 1 » و با او بيعت كرديم . اگر همهء بندگان برابر باشند ، نعمتها - يعنى فضايل - از ميان مىرود و اگر در شورى از هوى و هوس پيروى شود ، ارزش شورى از ميان مىرود و اگر ستيز جايز مىبود ، تسليم از ميان مىرفت . مدينه پايگاه ايمان و هجرت است و حاكمان بر مردم در آن مستقراند و در موضوع عثمان هم چيزى بر عهدهء ما نيست .\r\n( 1 ) آنگاه ابو الهيثم بن التيهان كه از شركت كنندگان در بيعت عقبه و جنگ بدر بود برخاست و گفت : اى مردم شما انديشه و خيرخواهى مرا در مورد خودتان دانسته‌ايد و به منزلتى كه در پيشگاه رسول خدا داشتم آگاهيد ، و ما اينك حكومت را به كسى واگذار كرديم كه از همهء شما به رسول خدا نزديكتر است و زودتر از همه شما اسلام آورده است ، از همه شما داناتر و به احكام دين خدا آگاه‌تر و براى امت از همگان خيرانديش‌تر و به سنت داناتر است . شايد خداوند در پناه او دوستى را فراهم سازد و به وسيله او خونها را حفظ فرمايد و اصلاح كدورتهاى ميان مردم صورت گيرد ، و آنچه را كه ستمگران آن را فرسوده و رها كردند ، آشكار سازد .\r\n( 2 ) همگان پاسخ دادند كه ما خود فضيلت او را شناختيم و بيعت با او را پذيرا شديم .\r\nو چون خبر كسانى كه از بيعت خوددارى كرده بودند به على رسيد فرمود : آنان حق را نشناختند تا به سوى آن شتاب گيرند و باطل را نشناختند كه هر كس را مرتكب آن مىشود ، يارى ندهند . « 2 » على آنان را آزاد گذاشت و هيچ كس را مجبور به بيعت نفرمود .\r\n\r\n\r\n","description":"","footnote":"\r\nبن مثنى و ابن عبد ربه در عقد الفريد ، ج 4 ، چاپ احمد امين و ديگران ، مصر ، 1967 ميلادى و شيخ مفيد در الجمل ، ص 60 ، چند جمله از آن را آورده‌اند . ابن ابى الحديد در شرح نهج البلاغه ، ج 1 ، ص 275 مىگويد سيد رضى آن را براى اختصار نياورده است و خود متن آن را از البيان و التبيين جاحظ آورده است .\r\n( 1 ) اين نكته كه مىگويد پيامبر او را براى ما انتخاب فرموده بود درخور كمال اهميت است و مىبينيد كه مورد اعتراض هم واقع نمىشود .\r\n( 2 ) ضمن خطبه 262 هم فرموده است : سعد بن ابى وقاص و عبد الله بن عمر نه حق را يارى دادند و نه باطل را خوار و زبون ساختند .\r\n","page_name":" 54 ","page_number":54},
  {"content":"\r\n\r\n( 1 )\r\n\r\nخطبهء امير المؤمنين على بن ابى طالب به هنگامى كه خبر حركت طلحه و زبير و عايشه به سوى بصره به او رسيد و خبر دادن على از انديشه و فرجام كار آنان و داستان پارس كردن سگهاى منطقه حوأب بر عايشه و نگران شدن او\r\nچون از گفتار مؤمنان براى على كه خدايش از او خشنود باد خبر رسيد كه طلحه و زبير و عايشه آهنگ بصره كرده‌اند به منبر رفت . پس از ستايش خداوند و درود فرستادن بر پيامبر ( ص ) چنين گفت :\r\n( 2 ) عايشه و زبير و طلحه حركت كرده‌اند . زبير و طلحه هر يك مدعى خلافت هستند بدون اينكه براى ديگرى در آن حقى منظور داشته باشند . طلحه از اين جهت كه پسر عموى عايشه است « 1 » در جستجوى خلافت است . زبير همچنين مىپندارد كه چون شوهر خواهر عايشه است « 2 » براى خلافت سزاوارتر است . به خدا سوگند بر فرض كه بر آنچه مىخواهند پيروز شوند كه هرگز آن را نخواهند ديد ، طلحه بدون ترديد گردن زبير را خواهد زد و زبير گردن طلحه را ، به سبب ستيز سختى كه در پادشاهى است .\r\n( 3 ) به خدا سوگند كه آن زن شتر سوار بر هيچ گردنه‌اى نمىگذرد و در هيچ منزلى فرود نمىآيد مگر در معصيت و خشم خدا ، تا آنكه خود و همراهانش را به جايگاه نابودى خواهد رساند . يك سوم آن گروه كشته خواهند شد و يك سوم ايشان خواهند گريخت و يك سوم آنان توبه خواهند كرد . به خدا سوگند سگهاى منطقه حوأب بر او پارس خواهند كرد . آيا انديشمندى هست كه بينديشد و عبرت‌آموزى هست كه عبرت آموزد ؟ به خدا سوگند كه طلحه و زبير به خوبى مىدانند كه اشتباه مىكنند و چنين نيست كه ندانند ، چه بسا عالمى را كه نادانىاش ، او را كشته است و علمى كه همراه اوست ، او را سود ندهد . « 3 »\r\n( 4 ) خدايتان رحمت كناد ، در مورد اين اخبار بينديشيد كه در آنها شفاى دل و روشنگرى نهفته است و هدايتى را كه به شما روى مىآورد بفهميد و مبادا كه روى برگردانيد ، تا بدانيد كه همه كارهاى على پايه نهاده شده بر يقين و علم و حجت روشن و استوار است . او به هنگام\r\n\r\n\r\n","description":"","footnote":"\r\n( 1 ) خوانندگان گرامى توجه خواهند فرمود كه ابو بكر و طلحه نوه عموى يكديگر و از قبيله تيم بن مره‌اند .\r\n( 2 ) زبير همسر اسماء ، دختر ابو بكر است كه خواهر بزرگتر عايشه بوده است .\r\n( 3 ) در بخش كلمات قصار نهج البلاغه به شماره 104 آمده است .\r\n","page_name":" 55 ","page_number":55},
  {"content":"\r\n\r\nسختيها سستى نمىورزد و در گرفتاريها ناتوان نمىشود . كار او در بينش درست و تقدم يكسان است . او دو پهلو سخن نمىگويد و به هنگام اقدام سستى نمىكند . در كوشش و نيرو و عزم و بينش درست فرقى ميان احوال او به روزگار پيامبر ( ص ) و اين حال نيست . در همهء كارهاى او بنگريد تا بدانيد كه كردار او بر مبناى يقين است و آنها را با بصيرت در دين انجام مىدهد . كردارهاى او را علم روشن و ژرف آشكار مىسازد و چنين فهميده مىشود كه كارهاى او بدين صورت جز از كسى كه اعتماد كامل بر شناخت و توكل نداشته باشد و مؤيد به يارى دادن از خدا و فرشتگان نباشد اتفاق نمىافتد .\r\n( 1 ) بر اين گفتار على عليه السلام هم بنگريد كه بر منبر فرمود : « عقيدهء او اين است كه يا بايد با ايشان - يعنى طلحه و زبير و يارانشان - جنگ كند يا آنكه به آنچه خداوند نازل فرموده است كافر شود . » « 1 » كسى كه با على مخالفت ورزد هرگز گستاخى چنين ادعايى ندارد و هيچ كس هم على را در اين گفتار خود تكذيب نكرده است و چنين ادعايى جز براى او ممكن نيست .\r\n( 2 ) در پى اين گفتار او به اين سخن ديگرش هم توجه مىكنيم كه همواره مىفرموده است :\r\nپيامبر ( ص ) با من عهد كرده است كه بايد با ناكثان و قاسطان و مارقان جنگ كنم . « 2 »\r\nپيش از آنكه به دليل و حجت ديگرى بنگريم ، آيا براى كسى كه با على مخالفت مىكند مىتوان چنين ادعايى يافت ؟ آنان را در مخالفت خود با بهانه‌هاى ساخته و پرداخته‌اى مىبينى كه هر كس آن را مىشنود انكار مىكند و با آن بهانه‌ها بر شك و ترديد و ضعف ايمان آن قوم دلالت مىشود . مخالفان على يك بار مىگويند به خونخواهى عثمان قيام كرده‌اند ، بار ديگر مىگويند ما با زور بيعت كرده‌ايم و بارى مىگويند براى اصلاح ميان مردم آمده‌ايم .\r\nعلاوه بر اين افرادى كه اين سخنان متفاوت و گفتارهاى ضد و نقيض را مىشنوند ، دلايلى در نادرستى ادعاهاى ايشان دارند .\r\n( 3 ) شما خودتان دربارهء متلوّن بودن عايشه روايت مىكنيد كه گاه مىگفته است براى اصلاح ميان مردم مىروم و گاه كه خطاى كار را متذكر و دربارهء آن متوقف مىشده است ، تصميم\r\n\r\n\r\n","description":"","footnote":"\r\n( 1 ) اين سخن را بلاذرى با دو سند در انساب الاشراف ، ج 2 ، ص 236 و حاكم نيشابورى در المستدرك ، ج 3 ، ص 115 و ابن عساكر ضمن دو حديث در شرح حال امير المؤمنين در تاريخ دمشق ، ج 3 ، ص 174 نقل كرده‌اند .\r\n( 2 ) پيش از اين گفته شد كه اين حديث از احاديث متواتر است و گروهى از دانشمندان اهل سنت آن را از نشانه‌هاى پيامبرى رسول خدا دانسته‌اند ، از جمله ابو حاتم رازى ، اعلام النبوة ، ص 210 آن را آورده است .\r\n","page_name":" 56 ","page_number":56},
  {"content":"\r\n\r\nبه بازگشت مىگرفته است . و خودتان با سندهاى آشكار و روشن دربارهء آب حوأب از قول شعبى از ابن عباس چنين روايت مىكنيد كه مىگفته است : عايشه و طلحه و زبير و همراهان ايشان به هنگام شب كنار آبگير حوأب رسيدند كه يكى از آبهاى قبيلهء بنى عامر بن صعصعه است . سگهاى آنجا بر ايشان پارس كردند و شتران چموش رم كردند . در اين ميان كسى گفت : نفرين خدا بر مردم حوأب باد كه سگهاى آنها اين همه‌اند ! عايشه پرسيد : اين كدام آب است ؟ محمد پسر طلحه و عبد الله پسر زبير گفتند : اين آب حوأب است . عايشه گفت : به خدا سوگند ديگر همراه شما نخواهم آمد . مرا برگردانيد ، برگردانيد كه خود شنيدم پيامبر ( ص ) مىفرمود : « گويى سگهاى منطقه‌اى را كه به آن آب حوأب مىگويند مىبينم بر يكى از زنان من كه همراه گروه سركش و ستمگر خواهد بود پارس مىكنند » ، سپس فرمود :\r\n« اى حميراء ! نكند كه تو همان زن باشى . آن‌گاه على را خواست و مدتى درباره آنچه مىخواست با او آهسته گفتگو فرمود . » ، مرا برگردانيد . « 1 »\r\n( 1 ) زبير به عايشه گفت : خدايت رحمت كناد آرام بگير . مردم و مسلمانان تو را خواهند ديد و خداوند به وسيلهء تو ميان آنان را اصلاح مىفرمايد . طلحه هم گفت : اينك هنگام بازگشت نيست .\r\n( 2 ) سپس عبد الله بن زبير پيش عايشه آمد و گفت : اين آب ، آب حوأب نيست و شروع به سوگند خوردن براى عايشه كرد . عايشه گفت : آيا گواهى هست كه بر اين موضوع گواهى دهد كه اينجا حوأب نيست ؟ پنجاه مرد عرب باديه‌نشين را برپا كردند و براى آنان پاداشى مقرر داشتند تا گواهى دهند كه آنجا آب حوأب نيست ، و اين نخستين گواهى دروغ بود كه در اسلام صورت گرفت .\r\n( 3 ) اينك هر كسى كه جان دارد بايد عبرت گيرد و هر كس دلى آگاه دارد بايد متذكر شود ! و بدانيد كه اين اخبار و امثال آن ساخته و پرداخته نيست ، زيرا چگونه ممكن است چنين اخبارى در مورد عايشه ساخته و پرداخته شود و دربارهء على ساخته نشود . و ما اين تذكر را داديم تا بدانيد كه اگر راه و روش على بر دروغ و زورگويى بود كسانى كه مخالف او بودند امثال همين اخبار را براى او هم ساخته و پرداخته مىكردند . وانگهى شما خودتان اين اخبار را در مورد عايشه رد نمىكنيد . دروغگويى هم از على و بزرگان مهاجر و انصار بعيد است و\r\n\r\n\r\n","description":"","footnote":"\r\n( 1 ) براى اطلاع بيشتر در اين مورد به جلوه تاريخ در شرح نهج البلاغه ابن ابى الحديد ، ج 4 ، ص 347 و نبرد جمل ، ص 191 ، كه ترجمه هر دو كتاب به قلم اين بنده است و به همت شركت نشر نى در 1370 و 1367 ش منتشر شده است و به السبعة من السلف به قلم استاد فقيد سيد مرتضى فيروزآبادى ، قم ، 1361 ش ، ص 177 مراجعه فرماييد .\r\n","page_name":" 57 ","page_number":57},
  {"content":"\r\n\r\nحال آنكه از اعراب صحرانشين و سفلگانى كه سپاه آن بانو بوده‌اند چيز بعيدى نيست .\r\n( 1 ) وانگهى ، ملاحظه فرموديد همانطور كه در چند سطر پيش از اين نوشتيم ، على كه خدايش از او خشنود باد در مدينه مىگويد : « به زودى سگهاى منطقه حوأب بر او پارس خواهند كرد » ، خود عايشه هم همين‌كه آب حوأب را مىبيند و پارس سگهاى آن را مىشنود ، مىگويد از پيامبر ( ص ) چنان شنيدم و مىافزايد كه پيامبر ( ص ) على را خواست و با او به رازگويى پرداخت .\r\n( 2 ) آيا سخنى از اين روشن‌تر هست كه على در هيچ كارى اقدام و خوددارى و خاموشى و سخن گفتن نكرده است مگر به فرمان رسول خدا كه سلام و درود پروردگار بر او باد .\r\nاز اين گذشته اين سخن على كه مىگويد : « اگر طلحه و زبير بر كار پيروز شوند هر يك ديگرى را فرو مىكوبد » ، از ستيز زشت آن دو در مورد نمازگزاردن با مردم و درگيرى آنان بر سر پيشنمازى روشن مىشود . « 1 »\r\n( 3 )\r\n\r\nاستقبال صحابى بزرگ عمران بن حصين خزاعى « 2 » و ابو الاسود دئلى « 3 » از عايشه در نزديكى بصره و نصيحت و اندرزگويى آن دو او را\r\nنوشته‌اند كه چون عايشه نزديك بصره رسيد ، عمران بن حصين خزاعى كه از اصحاب رسول خدا ( ص ) است و ابو الاسود دئلى به استقبال او رفتند و چون پيش او رسيدند گفتند : اى ام المؤمنين ! آيا به رغم عهد و پيمانى كه رسول خدا با تو فرموده است از خانه‌ات بيرون آمده‌اى ؟ مگر مردم با پسر عموى پيامبر خود كه وصى او هم هست و بهترين كسى است كه شما مىدانيد بيعت نكرده‌اند ؟ چگونه شهر پيامبر ( ص ) و حرم آن حضرت را رها كرده و به بصره آمده‌اى ؟ ! !\r\n\r\n\r\n","description":"","footnote":"\r\n( 1 ) براى اطلاع بيشتر درباره ستيز طلحه و زبير در مورد پيشنمازى براى نماز صبح در متون كهن به تاريخ يعقوبى ، چاپ بيروت ، 1379 ق ، ص 181 و ابن اثير ، كامل التواريخ ، ج 3 ، ص 81 و نبرد جمل ، نشر نى ، تهران ، 1367 ، ص 171 مراجعه فرماييد .\r\n( 2 ) عمران از اصحاب محترم پيامبر است ، در سال فتح خيبر مسلمان شده است و در جنگهاى پس از آن شركت كرده است .\r\nو به سال 52 ه . ق در بصره درگذشته است . به اين اثير ، اسد الغابه ، ج 4 ، ص 137 مراجعه فرماييد .\r\n( 3 ) ظالم بن عمرو كه بيشتر به همين كنيه خود « ابو الاسود » معروف است از بزرگان تابعان و از دانشمندان و ادباى بصره است به شماره 4329 الاصابة ابن حجر مراجعه فرماييد .\r\n","page_name":" 58 ","page_number":58},
  {"content":"\r\n\r\n( 1 ) عايشه گفت : ما به طلب خون عثمان آمده‌ايم . عمران گفت : در بصره هيچ يك از خونيان عثمان وجود ندارد . عايشه گفت : آرى ، آنان همراه على بن ابى طالب‌اند و آمده‌ايم تا همراه با كسانى از مردم بصره و ديگران كه از ما پيروى كرده‌اند با ايشان جنگ كنيم . چگونه است كه از تازيانه و عصايى كه عثمان به شما مىزد خشمگين شديم و اينك براى شمشيرى كه به عثمان زده‌اند خشمگين نشويم ؟ آن دو به عايشه گفتند : تو را با شمشير و تازيانه ما و تازيانه و چوبدستى عثمان چه كار ! كه تو بازداشته رسول خدايى و خداوندت فرمان داده است در خانه خود آرام بگيرى و آياتى را كه در خانه‌ات خوانده مىشد ، فرايادآورى . آن را رها كرده‌اى و آمده‌اى تا مردم را وادار به كوبيدن يكديگر كنى ؟ وانگهى تو را نبايد كارى به خونخواهى و حضور در جنگ باشد و در اين موضوع چه كار دارى كه على نسبت به عثمان از تو سزاوارتر است . عايشه گفت : آيا كسى با من جنگ مىكند ؟ عمران گفت : آرى ، به خدا سوگند جنگى كه آسان آن هم سخت و دشوار خواهد بود . ( 2 ) عايشه گفت : من براى اصلاح آمده‌ام ، تا التيام بخشم نه آنكه بىسروسامانى بار آورم و براى جمع كردن آمده‌ام و تفرقه نخواهم افكند . عمران بن حصين به او گفت : اى مادر مؤمنان از خداى بترس كه خداوند در چشم مردم تو را به سبب پيوند با بنى هاشم بزرگى و شرف ارزانى داشته است . اينك از خداى بترس و حق خويشاوندى نزديك على با رسول خدا را نگهدار كه پس از پيامبر ( ص ) مردم با پدرت بيعت كردند و على تسليم شد و رضايت داد و هرگز مخالفتى نكرد و پيمان نشكست ، و چون عمر او را نفر ششم از شوراى ششگانه قرار داد بازهم تسليم و راضى شد . « 1 » آنگاه نوآوريهاى عثمان و كار مردم آن چنان كه خود مىدانى پيش آمد و تو خود از همگان نسبت به عثمان بدزبان‌تر بودى و از همگان بيشتر مردم را بر او مىشورانيدى . آنگاه طلحه و زبير و مردم با على بيعت كردند و نامه‌هاى آنان در اين مورد به دست ما رسيد . ما هم راضى شديم و بيعت كرديم . اكنون براى شما چه پيش آمده است ؟ ! عايشه تنها پاسخى كه داشت اين بود كه به آن دو گفت : با طلحه ديدار كنيد .\r\n( 3 ) مىبينيد اين سخن كسى است كه دلالت بر خطا و متهم بودن گوينده آن دارد كه پيش از اين گفته بود ما براى اصلاح ميان مردم آمده‌ايم ، مردمى كه در كمال سكون و آرامش و در راه فرمانبردارى و پايدارى در شهر خود بودند و ميان ايشان كدورتى نبود ، همين‌كه آنان به\r\n\r\n\r\n","description":"","footnote":"\r\n( 1 ) اگر كسى به مصلحتى و براى حفظ اساس اسلام در كارى به ظاهر تسليم شود دليل بر خشنودى و رضايت نيست و پيش از اين هم به اين موضوع اشاره شد .\r\n","page_name":" 59 ","page_number":59},
  {"content":"\r\n\r\nشهر ايشان آمدند ، سينه‌ها را از كينه انباشته كردند و موجب پراكندگى گفتار شدند و قبايل را به تعصب برانگيختند و مردم را به مخالفت با پسر ابو طالب فراخواندند و گروهى از اهل فضل و سابقه و سبابجه « 1 » را كشتند .\r\nاگر در كارهاى ايشان بنگريد آن را نقيض گفتارشان مىبينيد كه نشان دهندهء هدف اصلى ايشان و سركشى آن گروه است .\r\n( 1 ) اين احوال آنان بر اهل معرفت و زيركان آشكار است و آشكار بوده است و سپس براى سرگردانان و اهل تقليد هم كه شناختى نسبت به حق ندارند روشن شده است و چون جنگ سپرى شد و سختيهاى خود را يك سو نهاد بر اهل ايمان و كسانى كه از امام پيروى مىكردند بصيرت و يقين فزون شد و آنان كه تفريط كرده بودند به اندوه و حسرت و پشيمانى برگشتند و درگذشتگان از ايشان هم گرفتار كردار خود شدند . « آنان كه پيروى كرده بودند از كسانى كه پيروى شده بودند بيزارى جستند و عذاب را ديدند و گسيخته شد از ايشان رشته‌ها ، و به زودى آنان كه ستم كردند خواهند دانست كه به چه بازگشتگاهى بازمىگردند . » « 2 »\r\nاينك خدايتان رحمت كناد بازگرديد به آنچه شناختيد و فضيلت را براى فاضل و حق را براى حق‌دار بازشناسيد تا در گروه او قرار گيريد « و از خداى بترسيد و همراه راستگويان باشيد » . « 3 » و اگر ما بخواهيم همهء چيزهايى را كه در اين ابواب آمده است به تمامى نقل كنيم سخن به درازا مىكشد ، ولى ما در هر مورد به ذكر آنچه كافى و بسنده باشد ، قناعت مىكنيم .\r\n( 2 ) آنگاه در روشهاى امير المؤمنين على و جنگهاى او بنگريد و از گفتار و كردارش پند گيريد . او را وفادارترين مردم به عهد و پيمان و دادگرترين مردم از لحاظ راه و روش و بخشنده‌ترين ايشان به هنگام قدرت و فراخواننده‌ترين آنان به انصاف و شكيباترين ايشان در سختى و اجراكننده‌ترين مردم به فرمان خدا خواهيد يافت . « 4 »\r\n\r\n\r\n","description":"","footnote":"\r\n( 1 ) قومى چابك از مردم سند و هند كه پاسداران بيت المال بوده‌اند و به لسان العرب ، ج 2 ، ص 294 و ج 7 ، ص 308 مراجعه فرماييد .\r\n( 2 ) آيات 167 سوره دوم - بقره - و آخرين آيه سوره بيست و ششم - الشعراء .\r\n( 3 ) آيه 119 سوره نهم - التوبة .\r\n( 4 ) براى اطلاع بيشتر در مورد گفتگوى عمران و ابو الاسود با عايشه و طلحه و ترجمه نبرد جمل ، ص 166 ، مراجعه فرماييد كه به نقل از ابو مخنف و مداينى و ابن دأب درگذشته 171 هجرى قمرى به تفصيل آن را آورده است . و هم به جلوه تاريخ در شرح نهج البلاغه ابن ابى الحديد ، ج 4 ، ص 350 مراجعه فرماييد .\r\n","page_name":" 60 ","page_number":60},
  {"content":"\r\n\r\n( 1 )\r\n\r\nنامهء امير المؤمنين على بن ابى طالب عليه السلام به عثمان بن حنيف والى خود بر بصره پس از آنكه خبر صحيح حركت طلحه و زبير به او رسيد ، و فرمان دادن او به نيكوكارى و روش پسنديده ، و پاره‌اى از مكارم اخلاقى او با اصحاب جمل\r\nهنگامى كه خبر صحيح حركت آن قوم به سوى بصره و پيمان‌شكنى و بيرون رفتن ايشان از فرمانبردارى به اطلاع على عليه السلام رسيد ، اين نامه را براى والى خود بر بصره نوشت :\r\n« به نام خداوند بخشايندهء مهربان از بندهء خدا على امير مؤمنان به عثمان بن حنيف اما بعد ، همانا كه پيمان‌گسلان نخست با خداى خود - بر بيعت با من - پيمان بستند و سپس آن را گسستند و آهنگ شهر تو كرده‌اند . شيطان ايشان را پيش مىراند و آنان چيزى را اراده كرده‌اند كه خداوند به آن راضى نيست و خداوند نيرومندتر و سخت‌عقوبت‌تر است . اگر به شهر تو آمدند نخست آنان را به حق و بازگشت به وفادارى نسبت به عهد و ميثاق خدايى كه بر آن بيعت كرده‌اند فراخوان . اگر پذيرا شدند با آنان خوش‌رفتارى كن و به آنان بگو به همان جا كه از آنجا آمده‌اند بازگردند ، و اگر نپذيرفتند و به ريسمان پيمان‌گسلى دست يازيدند ، با آنان جنگ كن تا خداوند ميان تو و ايشان حكم فرمايد . » « 1 »\r\n( 2 ) پس از اينكه على كه خدايش از او خشنود باد بر آنان پيروز شد ، زخميهاى ايشان را نكشت . خانه‌هاى آنان را نگشود . كسانى را كه گريخته بودند تعقيب نفرمود و اموال آنان را به غنيمت نگرفت و در همهء احوال فرمان و حكم خدا را دربارهء ايشان پيروى كرد .\r\n( 3 ) آنگاه محمد بن ابى بكر و عمار بن ياسر را خواست و به آن دو دستور داد خود را نزديك كجاوهء عايشه برسانند و همان جا باشند ، همين‌كه قوم پراكنده شدند نزديك روند و مانع از هجوم مردم به كجاوه شوند و او را پوشيده و محترم بدارند و مردم را كنار زنند كه مبادا چيزى از عايشه براى مردم ديده شود كه روا نيست و اين كار براى حفظ عايشه و\r\n\r\n\r\n","description":"","footnote":"\r\n( 1 ) ابن ابى الحديد اين نامه را ضمن شرح خطبه 173 در شرح نهج البلاغه ، ج 9 ، ص 312 به نقل از ابو مخنف و كلبى با افزونى اين عبارت كه « اين نامه را از ربذه نوشتم و شتابان به خواست خداوند سوى تو مىآيم ، اين نامه به خط عبيد الله بن ابى رافع در سال سى و شش نوشته شد » آورده است .\r\n","page_name":" 61 ","page_number":61},
  {"content":"\r\n\r\nمداراى با او صورت گرفت . نكتهء ديگرى كه خود مىدانيد و نمىتوانيد منكر آن شويد و دلهايتان نمىتواند چيزى جز آن را بپذيرد ، اين است كه انسان سخت دل و غوطه‌ور در بدى ، همين‌كه فرود آمدن فرشتهء مرگ را احساس مىكند دلش به رقت مىآيد و از گناهان و كارهاى شبهه‌ناكى كه انجام داده است ، استغفار مىكند . شما خود مىدانيد كه عمر بن خطاب در بيمارى مرگ خود - پس از ضربت خوردن - بر كارهاى بسيارى پشيمانى مىخورد و على بن ابى طالب را فراخواند و از او خواهش كرد تا راضى شود و گفت : اگر زنده بمانم حقوق مردم را به تساوى پرداخت خواهم كرد .\r\n( 1 ) و اين ابو بكر است كه ضمن يكى از سخنان خود مىگويد : هرگاه من گرفتار لغزش مىشوم مرا به راه راست بياوريد كه مرا شيطانى است و مرا فرو مىگيرد و هرگاه خشمگين مىشوم از من فاصله بگيريد كه مبادا بر موها و بدن شما چنگ زنم .\r\n( 2 ) و اين عمر است كه سه بار پياپى گفت : شما را به خدا سوگند مىدهم آيا مرا عادل مىشناسيد ؟ و اين خود زبير است كه مىدانيد چون على برابر او ايستاد چگونه او را يارى داد - صحنهء جنگ را رها كرد و رفت .\r\n( 3 ) مىگويند : چون جنگ جمل شدت يافت و بر آن قوم رسيد آنچه رسيد ، مردى به على كه خداوند از او و از همهء مؤمنان راستين خشنود باد گفت : « اى امير المؤمنين ! كدام فتنه بزرگتر از اين فتنه است كه شركت كنندگان در جنگ بدر با شمشير به يكديگر حمله مىبرند ؟ ! » على كه خدايش از او خشنود باد فرمود : « واى بر تو آيا اين جنگى كه رهبر و فرماندهء آن من هستم فتنه است ؟ سوگند به كسى كه محمد ( ص ) را به حق گرامى داشته است ، من دروغ نمىگويم و به من دروغ گفته نشده است و نه گمراه شده‌ام و نه كسى به سبب من به گمراهى افتاده است ، نه لغزيده‌ام و نه كسى را به لغزش انداخته‌ام ، و من بر حجت و دليل روشنى از خداى خود هستم . خداى آن حجت را براى رسول خويش روشن فرموده است و رسول خدا آن را براى من روشن كرده است ، و تا هنگامى كه به پيكار با ايشان مشغول هستم گناهان من از من زدوده مىشود . »\r\n( 4 ) وانگهى ، اين عايشه است كه پشيمانى و گريستن خود را دربارهء شركت در جنگ جمل آشكار ساخت و اين سخن اوست كه دوست مىداشتم خداوند بيست سال پيش از اين جانم را گرفته بود .\r\nو اين سخن عايشه را در مورد عمار در نظر بگيريد كه مىگفت از پيامبر ( ص ) شنيدم\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمىفرمود : « بهشت شيفتهء چهار تن است كه يكى از ايشان عمار بن ياسر است . » « 1 » در اين هنگام مردى از قبيلهء ثقيف به عايشه گفت : اى مادر مؤمنان ! اگر عمار كنار شتر تو كشته مىشد چه مىكردى ؟ از سوى ديگر چند روايت از طلحه دربارهء اقرار او به خطاى خويش رسيده است و هموست كه به هنگام مرگ خويش مىگفت : هيچ پير مردى خطاكارتر از خود نديده‌ام و گويى خداوند در اين آيه كه فرموده است :  وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً  - بترسيد از آزمونى كه تنها به ستمگران شما نمىرسد - « 2 » ما را در نظر داشته است . « 3 »\r\nو حال آنكه على از كردار خود خشنود و در آن كوشا و شاد بوده است كه خداوند متعال شكيبايى در جهاد با كسانى را كه به او ستم كرده‌اند به او ارزانى فرموده است و ياران خود را مژده مىداده و بر آن ترغيب مىفرموده است .\r\n( 1 ) آرى اين حال على در سختى و آسايش است كه در همه حال سپاسگزار و شكيبا و به ياد خداوند است و تا هنگامى كه به ديدار خداى شتافت و شهيد شد و از دست برفت فقط به مزد و پاداش خداوند چشم داشت . درودهاى پاك و پسنديده و كامل خداى بر او باد و پروردگار او را به پيامبر خويش محمد كه سلام و درود بىشمار بر او باد ملحق فرمايد .\r\nدربارهء امامت آنچه را كه در آن شرح و كفايت بود گفتيم و سپاس خداى را بر اين منت و احسان او سپاسى فراوان و ستايشى جاودانه و بيرون از مرز زمان .\r\n( 2 )\r\n\r\nشرح و بيان برترى امام على بن ابى طالب عليه السلام بر همهء افراد بشر پس از انبياء و پيامبران ، به سبب جمع شدن ريشهء همه خويهاى پسنديده و همهء نكوييها در او كه در ديگران پراكنده است و بىنيازى او از ديگران و نياز ديگران به او\r\n( 3 ) اگر كسى از اهل نظر در مورد اين ادعاى ما كه على بن ابى طالب را پس از پيامبران و انبياء بر همه افراد بشر از لحاظ فضيلت مقدم مىداريم ، بپرسد و بگويد اينك كه شما بر آنچه ما\r\n\r\n\r\n","description":"","footnote":"\r\n( 1 ) اين حديث را ابن عبد البر در الاستيعاب در حاشيه الاصابة ، ج 2 ، ص 479 آورده است .\r\n( 2 ) بخشى از آيه 25 سوره هشتم - انفال .\r\n( 3 ) براى اطلاع بيشتر در مورد پشيمانى طلحه و همين سخن او به شرح خطبه 149 در شرح نهج البلاغه ابن ابى الحديد و جلوه تاريخ در شرح نهج البلاغه ، ج 4 ، ص 292 مراجعه فرماييد .\r\n","page_name":" 63 ","page_number":63},
  {"content":"\r\n\r\nمىگوييم خرده مىگيريد ، ادعاى خود را با برهان و دليل غير قابل انكار ثابت كنيد و فضيلت سالار خود را با بيان فضائلى كه او را بر ديگران مقدم داشته است روشن سازيد ، مىگوييم :\r\nآرى اين حق شما و بر عهدهء ماست و ما ضمن يارى جستن از خداى ، كارهايى از على را بيان مىكنيم كه خود آشكار و غير قابل انكار است و دلايل قوى مىآوريم كه امكان رد آن نيست . توفيق ما جز از خداوند نيست و همو ما را بسنده است و از پيشگاه او تأييد خويش را مسألت مىكنيم .\r\n( 1 ) شما خود مىدانيد كه فضيلت فاضل و منزلت متقدم در اين است كه همهء نيكوييها و كارهاى پسنديده در او جمع و فضيلتها را دارا باشد ، آن چنان كه آنچه در ديگران پراكنده است در او فراهم آمده باشد ، آن گونه كه در صفات جمع شده در او كسى برابر يا مانند او نباشد « آنچه خوبان همه دارند تو تنها دارى » .\r\n( 2 ) شرح و تفسير مناقب و خويهاى پسنديده‌اى كه موجب برترى شخص فاضل است و از چيزهايى است كه شما هم منكر آن نيستيد ، امورى بدين شرح است :\r\n( 3 ) نخست علم به خدا و به دين خدا و دفاع از حريم يكتاپرستى و قيام به حجت آوردن در برابر كسانى كه از توحيد روى گردانند ، و دربارهء حق بودن همين موضوع خداوند فرموده است : « آيا كسانى كه مىدانند با آنان كه نمىدانند برابراند » « 1 » ، همچنين فرموده است : « آيا آن كس كه مىداند آنچه از پروردگارت بر تو نازل شده است حق است ، چون كسى است كه نابيناست ؟ همانا جز اين نيست كه خردمندان متذكر مىشوند . » « 2 » و هم فرموده است : « اين است و جز اين نيست كه از ميان بندگان خدا ، دانايان از او بيم دارند » « 3 » .\r\n( 4 ) پس از اين فضيلت ، پيشگامى در مسلمان شدن مايهء فضيلت است و در تحقيق اين موضوع خداوند متعادل فرموده است : « آنانى از شما كه پيش از فتح - مكه - اموال خود را انفاق و جنگ و جهاد كردند ، داراى درجهء بزرگترى هستند از آنانى كه پس از آن انفاق و جنگ كرده‌اند و خداوند به همگان وعدهء پسنديده مىدهد » « 4 » .\r\n( 5 ) فضيلت ديگر پيكار با دشمن است و در اين باره خداوند متعال مىفرمايد : « خداوند پيكار كنندگان را بر فرونشستگان فضيلت و پاداش بزرگ داده است » « 5 » و هم فرموده است :\r\n« همانا خداوند از مؤمنان جانها و اموال ايشان را خريد به اينكه بهشت از آنان باشد . در راه\r\n\r\n\r\n","description":"","footnote":"\r\n( 1 ) بخشى از آيه نهم سوره سى و نهم - زمر .\r\n( 2 ) آيه 19 سوره سيزدهم - رعد\r\n( 3 ) بخشى از آيه 28 سوره سى و پنجم - فاطر .\r\n( 4 ) آيه 10 سوره پنجاه و هفتم - حديد .\r\n( 5 ) بخشى از آيه 95 سوره چهارم - نساء .\r\n","page_name":" 64 ","page_number":64},
  {"content":"\r\n\r\nخدا جنگ كنند كه بكشند و كشته شوند . وعده‌اى است بر حق كه در تورات و انجيل و قرآن - آمده است - و چه كسى به پيمان خويش وفادارتر از خداوند است . پس به معامله‌اى كه انجام داديد شاد باشيد و اين است آن رستگارى بزرگ . » « 1 »\r\n( 1 ) فضيلت ديگر شكيبايى در پريشانى و رنجورى و فروخوردن خشم است و خداوند متعال در اين باره مىفرمايد : « و شكيبايان در پريشانى و سختى و به هنگام بيم - جنگ - آنان‌اند كه راست گفته‌اند و هم آنان پرهيزگاران‌اند » « 2 » و نيز فرموده است : « اى كسانى كه گرويده‌ايد ، شكيبايى ورزيد و بردبار باشيد و خويش را آمادهء جنگ داريد و از خداى بترسيد شايد رستگار شويد . » « 3 » و هم فرموده است : « شكيبايان را مژده بده ، آنانى كه چون مصيبتى به ايشان رسد گويند همانا كه ما از خداايم و همانا كه ما به سوى او بازگردندگانيم ، آنان‌اند كه بر ايشان درودها و رحمتى از پروردگارشان است و آنان هدايت‌شدگان‌اند . » « 4 » و حق جل جلاله - خطاب به پيامبر فرموده است : « شكيبايى بورز همچنان كه پيامبران اولو العزم شكيبا بودند » « 5 » ، و خداى عز شأنه فرموده است : « و فروخورندگان خشم و گذشت كنندگان از مردم » « 6 » .\r\n( 2 ) و فضيلتهاى ديگرى چون عبادت همراه با پارسايى و روزه گرفتن و نمازگزاردن و شتاب و پيشى گرفتن بر يكديگر در انجام كارهاى پسنديده .\r\nاينها كه بر شمرديم فضايل پسنديده و منزلتهاى نكو و ستوده است كه به صورت مختصر و مفصل در قرآن مذكور است و هر كس دارنده و جامع اين صفات باشد بدان سبب بر مردم مقدم خواهد بود .\r\n( 3 )\r\n\r\nبرترى على عليه السلام از ديگران به سبب پيشى گرفتن او بر اسلام و گردن نهادن او بر آيين مسلمانى به هنگامى كه ديگران بتها را مىپرستيدند\r\nما سخن خود را با بيان تقدم على ( ع ) در مسلمان شدن آغاز مىكنيم ، هر چند مردم در اين\r\n\r\n\r\n","description":"","footnote":"\r\n( 1 ) آيه 111 سوره نهم - توبه .\r\n( 2 ) بخشى از آيه 177 سوره دوم - بقره .\r\n( 3 ) آيه 200 سوره سوم - آل عمران .\r\n( 4 ) بخشهايى از آيات 157 - 155 سوره دوم - بقره .\r\n( 5 ) بخشى از آيه 35 سوره چهل و ششم - احقاف .\r\n( 6 ) بخشى از آيه 134 سوره سوم - آل عمران .\r\n","page_name":" 65 ","page_number":65},
  {"content":"\r\n\r\nباره در مورد ابو بكر و على اختلاف نظر دارند ، ولى همگان بر اين موضوع اجماع دارند كه از لحاظ زمان ، على ( ع ) پيش از ابو بكر اسلام آورده است ، جز اينكه چنين پنداشته‌اند كه اسلام آوردن على ( ع ) در حال كودكى او بوده است ، « 1 » بنابراين واجب مىآيد كه اين ادعاى ما را كه على پيش از ابو بكر اسلام آورده است ، تصديق كنند و اين ادعاى ايشان كه على در آن حال نابالغ بوده است ، جز با دليل و برهان پذيرفته نخواهد شد .\r\n( 1 ) اگر بگويند اين سخن و اعتقاد شما كه او در حال بلوغ اسلام آورده است ، ادعاى مردودى است ، پاسخ مىگوييم مسلمانى براى على ( ع ) ثابت شده است و حكم به مسلمانى او چه از لحاظ دعوت پيامبر ( ص ) او را به اسلام و چه از لحاظ اقرار او به اسلام واجب است و اگر او در آن هنگام نابالغ مىبود در حقيقت مسلمان شمرده نمىشد ، زيرا كلمات اسلام و ايمان و كلمات كفر و گمراهى و سرپيچى و فرمانبردارى بر افراد بالغ و عاقل اطلاق مىشود نه بر افراد نابالغ و ديوانگان . « 2 »\r\n( 2 ) دليل ديگر در اين باره اين است كه خداوند متعال هيچ‌گاه پيامبرى را براى كودكان و ديوانگان گسيل نفرموده است و چون مىبينيم پيامبر ( ص ) آهنگ فرا خواندن على بن ابى طالب به اسلام فرموده است و او را فرمان داده است كه ايمان آورد و پيش از همهء مردم از او آغاز كرده است براى ما علم حاصل مىشود كه على ( ع ) بالغ و عاقل و ايمان آوردن براى او لازم بوده است . اگر بگويند دعوت پيامبر ( ص ) از على به روش ادب بوده است همان گونه كه ما هم كودكان نابالغ خود را براى تعليم و تربيت به انجام فرائض وامىداريم ، به آنان پاسخ مىدهيم كه اين گفتهء شما درست نيست ، زيرا ما اين كار را به روزگارى انجام مىدهيم كه اسلام جايگزين شركت شده و آشكار گرديده است و كودكان در محيط اسلامى متولد مىشوند و پرورش مىيابند ولى در محيط شرك و جنگ و ستيز اين كار روا نيست .\r\nوانگهى ، پيامبر ( ص ) چنان نبوده است كه كار و هدف اصلى خويش را در جامعه مشرك و مردم كافر رها فرمايد و به دعوت افراد نابالغ سرگرم شود و پيش از انجام واجب به كار مستحب بپردازد كه چنين كارى از آن حضرت بعيد است .\r\n\r\n\r\n","description":"","footnote":"\r\n( 1 ) اخبار در اين باره به حد تواتر رسيده است . به ترجمه الامام امير المؤمنين از تاريخ دمشق ، ج 1 ، چاپ استاد محقق شيخ محمد باقر محمودى ، ص 117 - 41 و بحار الانوار ، ج 38 ، ص 288 - 201 و به شرح خطبه 238 - خطبه قاصعة - به ويژه صفحات 252 - 215 از جلد سيزدهم شرح نهج البلاغه ابن ابى الحديد مراجعه فرماييد .\r\n( 2 ) اسكافى اين بحث را در كتاب ديگر خود كه رد بر كتاب عثمانيه جاحظ است به تفضيل بيشتر آورده است به العثمانيه ، چاپ عبد السلام محمد هارون ، مصر ، ص 282 مراجعه فرماييد .\r\n","page_name":" 66 ","page_number":66},
  {"content":"\r\n\r\n( 1 ) از اين گذشته چرا پيامبر ( ص ) نوجوان نابالغ ديگرى غير از على بن ابى طالب را به اسلام آوردن فرا نخوانده است ؟ وانگهى سنت بر اين نيست كه كودكان نابالغ را به اسلام فرا خوانند و پيش از آنكه به حد بلوغ برسند ميان ايشان و پدرانشان جدايى افكنند ( 2 ) دليل ديگر اين است كه منزلت پيامبر ( ص ) در آغاز دعوت همراه با سختى و تنهايى و غربت و گرفتارى بوده است و اين از امورى است كه فقط كسى عهده‌دار آن مىشود كه اسلام در نظرش با دليل و برهان جايگزين شده و با علم و شناخت ، در دل او يقين حاصل شده است . از سوى ديگر شأن كودك نابالغ اين است كه از افراد اصلى خانوادهء خود پيروى و از نزديكان خود تقليد مىكند و بر راه خانوادهء خود كه ميان آنان متولد شده است مىرود و وارد امورى نمىشود كه شناخت آن او را به زحمت مىاندازد و نفس با يقين و دانش و فرجام‌نگرى به آن تمايل پيدا مىكند . « 1 »\r\n( 3 ) اگر بگويند على با پيامبر ( ص ) الفت و انس داشته است و به روش مساعدت با آن حضرت موافقت كرده است ، مىگوييم درست است كه على با پيامبر انس و الفت داشته است ولى اين دوستى و همنشينى بيشتر از دوستى و الفت او با پدر و مادر و برادران و عموها و ديگر خويشاوندانش نبوده است ، و آن مقدار الفت در حدى نبوده است كه او را از آنچه به آن پرورش و رشد يافته است بيرون آورد و اسلام آيينى نبوده است كه او بر آن پرورش يافته و فراوان به گوشش خورده باشد .\r\n( 4 ) دليل ديگر آن است كه اسلام جز با خلع كردن بتها و همتايان و هر معبود ديگرى غير از خدا و بيزارى جستن از كسانى كه به خدا شرك ورزيده‌اند ، محقق نمىشود و اين چيزى است كه در اعتقاد نوجوان نابالغ صورت نمىگيرد ، بلكه براى افراد بالغ و عاقل هم فراهم شدن همهء اين حالات سخت و دشوار است ، مگر كسانى كه حجت و برهان را برگزيده‌اند و به عاقبت پسنديده رغبت كرده‌اند و از عذاب سختى كه ياراى آن را ندارند ترسيده‌اند .\r\n( 5 ) اگر بگويند چگونه براى على حكم بلوغ را جارى مىكنيد و حال آنكه حكم پيامبر ( ص ) در مورد بلوغ پانزده سالگى است و سن على به هنگامى كه مسلمان شده است پانزده سال نبوده است ؟ به آنان پاسخ مىدهيم كه پانزده سالگى آغاز حد بلوغ نيست بلكه پايان آن است و سن بلوغ را حدى ميانه هم هست كه خداى و پيامبرش از آن آگاه‌اند . پانزده سالگى\r\n\r\n\r\n","description":"","footnote":"\r\n( 1 ) خداى رحمت كناد اسكافى را كه اين موضوع را با تفضيل بيشتر و بسيار گوياتر در كتاب نقض عثمانيه آورده است . به شرح نهج البلاغه ابن ابى الحديد ، ج 13 ، ص 45 - 243 مراجعه فرماييد .\r\n","page_name":" 67 ","page_number":67},
  {"content":"\r\n\r\nرا خداوند از اين روى حكم قرار داده است كه افراد كم‌عقل‌تر و آنانى كه شناخت كمترى دارند در پانزده سالگى به حد بلوغ مىرسند . مردم در سرعت رسيدن به حد بلوغ و كمال عقل بر يكديگر برترى و با هم تفاوت دارند . بنابراين ممكن است حد آغاز بلوغ در مورد على بن ابى طالب سيزده سالگى باشد و آخر حد بلوغ در كسى چون عبد الله بن عمر پانزده سالگى باشد و افراد ديگر هم به ميزان تفاوتى كه در عقل و درك دارند در فاصلهء سيزده تا پانزده سالگى بالغ مىشوند و اين موضوعى شناخته شده است كه نه تنها افراد در حد بلوغ بلكه بزرگترها هم از لحاظ قدرت حفظ و علم و زيركى و احتلام و حيض با يكديگر تفاوت و برترى دارند . كودكان هم در چگونگى آموزش چه در مكتبخانه و چه در كارگاههاى صنعتى از لحاظ قدرت حفظ و فراگيرى با يكديگر تفاوت دارند و معلم هر كودكى را به اندازهء قدرت حفظ و شناخت او تعليم مىدهد و او را موظف مىسازد .\r\n( 1 ) همان گونه كه بلوغ را حدى است كه آغاز و پايانى دارد ، بسيارى از احكام ديگر خداوند هم همين گونه است كه حد آن ، آغاز و پايان و ميانه‌اى دارد . به عنوان مثال پيامبر ( ص ) حكم فرموده است : آغاز نماز ظهر وقتى است كه سايهء هر چيز به اندازهء خودش باشد و آخر وقت آن هنگامى است كه سايهء هر چيز دو برابر آن باشد و فرموده است ميان اين دو وقت براى امت من وقت نماز ظهر است و همين گونه براى نماز عصر .\r\n( 2 ) مىگوييم خداوند عقل على بن ابى طالب را كه از او و از همهء مؤمنان خشنود باد چنان روشن قرار داده است كه در آن موضوع سن و سال مطرح نيست و چنان بوده است كه پس از پيامبر ( ص ) نخستين كس كه قابليت پذيرش اسلام را داشته همو بوده است و اسلام او مقدم بر همگان است و اگر چه به ظاهر سن و سال كودكان را داشته است ، از عقل افراد بالغ برخوردار بوده است و به همين سبب در اسلام و تكليف بر ديگران تقدم يافته است . شما به خوبى مىدانيد كه منزلت پيامبر ( ص ) در عقل و بلوغ چون منزلت ديگران نيست و پيامبر ( ص ) در كودكى هم معروف به وقار و خرد و وفا و راستگويى و رجحان در علم و دانش بوده است .\r\n( 3 ) ما سخن را به دراز كشانيديم تا بدانند كه حد بلوغ و حكم آن مختلف است و مردم در آن مورد با يكديگر تفاوت دارند . منزلت پيامبر در اين مورد چنان است كه هيچ كس به او نمىرسد و منزلت على در حالى كه از منزلت پيامبر فروتر است ولى چنان است كه كسى به او نمىرسد . و بايد بدانند كه منزلت على در قرب به پيامبر ( ص ) با ديگر مردم تفاوت و فاصلهء بسيار دارد و اين موضوع با تفكر و استنباط روشن مىشود و بدين سبب شايسته است كه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمنزلتش نسبت به پيامبر ( ص ) چون منزلت هارون به موسى باشد كه درودهاى خدا بر محمد و پيامبران پيش از او باد . وانگهى ، خود شما روايت مىكنيد كه پيامبر ( ص ) على را براى برادرى خود برگزيده است و هم فرموده است : « منزلت على نسبت به من ، همچون هارون نسبت به موسى است جز اينكه پس از من پيامبرى نيست » « 1 » . آنچه را كه ما گفته‌ايم شما هم در آثار و اخبار نقل كرده‌ايد و از جمله آورده‌ايد كه على به حضور پيامبر ( ص ) آمد و ديد كه آن حضرت و خديجه نماز مىگزارند . چون پيامبر ( ص ) از نماز خود فارغ شد ، على پرسيد : اين كار كه انجام مىدادى چه بود ؟ پيامبر ( ص ) فرمود : اين آيين خدايى است . اى على ! خداى مرا بر اين آيين برانگيخته است ، تو هم در اين آيين درآى . على بن ابى طالب عرض كرد مرا مهلت ده تا امشب را در اين باره بينديشم ، و پيامبر ( ص ) او را مهلت داد و على پس از بررسى ذهنى و انديشيدن فرداى آن شب مسلمان شد . مىبينيد كه اين كار و اين پاسخ نمىتواند كار كودك نابالغ باشد . دعوتى هم كه پيامبر از او فرموده است دعوتى نيست كه از كودكان نابالغ مىشود .\r\n( 1 ) و از زيد بن على ( ع ) روايت شده است كه پسر نوجوانى را كه دزدى كرده بود به حضور على ( ع ) آوردند . فرمود : لنگ او را كنار زنيد و بر پشت مثانه‌اش بنگريد - آيا موى رسته است يا نه - چنان كردند و چيزى نديدند . فرمود : رهايش كنيد و افزود چون پسر به دوازده سالگى برسد احكام بر او جارى مىشود و آنچه ميان او و خداوند است بر عهدهء اوست و دختر چون به ده سالگى رسد احكام بر او جارى مىشود و آنچه ميان او و خداوند است بر عهدهء اوست و چون موى بر پشت مثانه رويد ، حدود هم جارى مىشود .\r\nمىبينيد كه اين موضوع در اخبار هم آمده است هر چند آنچه ما گفتيم با حجت اخبار هم واجب شده است و با قياس و حسن نظر هم بر شناخت آن دليل آورديم .\r\n( 2 ) نظير ديگرى كه موجب تحقيق اين موضوع است ، خبرى است كه از اسماء دختر عميس روايت شده است كه گفته است : در محضر پيامبر ( ص ) بوديم . پشت خود را به سكويى تكيه داد و فرمود : همانا امروز همان سخن را مىگويم كه برادرم موسى ( ع ) گفت و عرضه داشت :\r\n« پروردگارا گناه مرا بيامرز و سينه‌ام را براى من گشاده فرماى و براى من وزيرى از اهل من قرار بده كه برادرم على باشد . پشت مرا با او استوار و او را در كار من - حكومت - شريك\r\n\r\n\r\n","description":"","footnote":"\r\n( 1 ) اين حديث نه تنها ميان شيعيان كه ميان اهل سنت و هواداران بنى اميه هم به صورت متواتر نقل شده است . براى اطلاع بيشتر به ترجمه امير المؤمنين از تاريخ دمشق ، ج 1 ، ص 94 - 306 مراجعه شود .\r\n","page_name":" 69 ","page_number":69},
  {"content":"\r\n\r\nفرماى ، تا تو را فراوان تسبيح گوييم و تو را فراوان ياد كنيم . همانا كه تو خود بر ما بينايى . » « 1 »\r\n( 1 ) و گواهى مىدهم كه خداوند به پيامبرش پاسخ مثبت داده است و خواستهء او را برآورده است و سپس در سفر حجة الوداع به پيامبر فرمان داده است تا براى تأكيد و اظهار فرمان خدا آن را براى امت خويش آشكار سازد تا حجت بر مردم استوار شود و بهانه و عذر ناصبىهاى نوخاسته و مرجئه بريده شود ، و بدين منظور براى سخنرانى برخاست و فرمود :\r\nآيا من براى مؤمنان از خودشان فرمانرواتر و سزاوارتر نيستم ؟ گفتند : آرى كه چنين است .\r\nفرمود : آيا نسبت به زنان مؤمن چنين نيستم ؟ گفتند : آرى كه چنين است . آنگاه رسول خدا دست على را گرفت و فرمود كه هر كه را من حاكم اويم على حاكم اوست . خدايا دوست بدار هر كه را كه او را دوست مىدارد و دشمن بدار آن كه را كه او را دشمن مىدارد . « 2 »\r\n( 2 ) اين روايت هم روايتهايى را كه من پيش از اين نقل كردم تأييد مىكند و بهانهء هر بهانه‌جو از متكلمان و مرجئه و ديگر نوخاستگان را تمام مىكند و اين خبر ، خبرى است كه حجت آن روشن و اسباب و اركانش استوار است . آنچه هم كه از طريق انديشه و نظر گفتيم چنان به حد كفايت گفته شد كه براى مخالف امكان هيچ‌گونه شبهه‌اى نمىرود و با چنان برهان روشنى ثابت شد كه براى مخالف هيچ روزنه‌اى به جاى نمىگذارد .\r\nبنابراين فضيلت پيشى گرفتن در مسلمانى براى على صحيح و استوار است و خداى را به اين نعمت و هر چه ارزانى فرموده است مىستاييم و سپاسگزاريم .\r\n( 3 ) افزون از اين موضوع ، در اسلام على فضيلتى ديگر هم وجود دارد و آن اين است كه اسلام ابو بكر از حالت كفر صورت گرفته است ، بدين معنى كه پيش از آن كه مسلمان شود كافر بوده است ، ولى اسلام على بدون آنكه پيش از آن مرتكب خطا و لغزشى شده باشد محقق شده است ، و چگونه ممكن است اين مسأله فضيلت نباشد و حال آنكه پيش از او پيامبران همراه رسالت خود آن را آشكار ساخته‌اند و اين خود يكى از معانى طهارت و وجود نداشتن تهمتهاست و مايهء فزونى حجتها شمرده مىشود .\r\n( 4 ) اينك اگر كسى به من بگويد با اين حساب تو خود از ابو بكر فاضل‌ترى زيرا مسلمانى تو هم چنان است كه از كفر و شرك به اسلام در نيامده‌اى و حال آنكه ابو بكر پيش از آن كه مسلمان شود كافر بوده است ، مىگوييم اين سخنى كه مىگويى قياس درستى نيست ، زيرا على\r\n\r\n\r\n","description":"","footnote":"\r\n( 1 ) اين حديث را حافظ حسكانى در تفسير آيات 33 - 30 سوره طه با سندهاى مختلف آورده است .\r\n( 2 ) اين همان حديث غدير است كه ميان مسلمانان به حد تواتر نقل شده است ، به ترجمه امير المؤمنين على ( ع ) از تاريخ دمشق ، ج 2 ، ص 5 و به الغدير مرحوم امينى ( ره ) مراجعه فرماييد .\r\n","page_name":" 70 ","page_number":70},
  {"content":"\r\n\r\nو ابو بكر هر دو در يك زمان و ميان مردمى مشرك زندگى مىكرده‌اند ، يكى از آن دو در آن جامعه رشد كرده و پرورش يافته است و حال آن كه از شناخت حق تعالى كوتاهى كرده و سستى ورزيده و بر آيين جاهلى باقى مانده است و خدا را بر او حجتها بوده است كه از سوى پيامبران پيشين آشكار شده بود . على هم مانند ابو بكر در همان جامعه پرورش يافته است و به محض اينكه حجت به او رسيده است ، تسليم شده و انكار نكرده است و كفر نورزيده و ايمان آورده است .\r\n( 1 ) منزلت من نوعى با منزلت آنان تفاوت دارد كه من در سرزمين و جامعهء اسلام و ايمان پرورش يافته‌ام و بر آيين اسلام زاده شده‌ام . وانگهى ، پدر و مادرم مسلمان بوده‌اند ، و اين حالت چون حال آن دو نيست . على بن ابى طالب و ابو بكر در تولد در جامعهء مشرك و كافر بودن پدر « 1 » و مادر با يكديگر برابرند ، ولى در گرايش به اسلام با يكديگر تفاوت دارند ، و چون علل و اسباب در آن دو يكسان بوده است و در كفر و ايمان آوردن با يكديگر تفاوت داشته‌اند ، فضيلت براى على بر ابو بكر ثابت و خالص مىشود .\r\n( 2 ) در مورد سؤالى كه دربارهء من و ابو بكر مىكنيد ، فرق ديگرى هم وجود دارد و آن اين است كه ابو بكر در امور بسيارى با من فاصله دارد كه من با او مقايسه نمىشوم كه با اين خصلت بر او مقدم باشم . آرى اگر در همهء امور با او مساوى مىبودم غير از همين يك خصلت ، در آن صورت بر او مقدم مىبودم . و حال آنكه تمام كارهاى على مقدم بودن او را بر ابو بكر تأييد مىكند و از آن جمله خصلت پيشى گرفتن او بر اسلام كه آن را ياد كرديم .\r\n( 3 ) اگر كسى بگويد در پيشى گرفتن به كارهاى پسنديده براى ابو بكر فضيلتى مىيابيم كه براى على نيست ، و آن دهمين آيهء سورهء حديد است كه خداوند متعال مىفرمايد : « آنانى از شما كه پيش از فتح - مكه - انفاق و جهاد كرده‌اند با آنانى كه پس از آن انفاق و جهاد كرده‌اند يكسان نيستند ، كه درجهء آنان بزرگتر است و خداوند به همگان نويد پسنديده مىدهد . » و ابو بكر در حالى كه توانگر بود ، مسلمان شد و مال خود را براى پيامبر و مؤمنان هزينه كرد تا آنجا كه پيامبر فرمود : مال ابو بكر ما را سودمند بود ، مىگوييم خداوند در اين آيه دليل فضيلت را تنها بخشيدن مال قرار نداده است و فضيلت ديگرى را همراه آن قرار داده است كه على در آن بر ابو بكر برترى دارد و آن جنگ كردن است ، و چون خداوند انفاق مال را با\r\n\r\n\r\n","description":"","footnote":"\r\n( 1 ) مسأله كفر ابو طالب از مسائل مورد اختلاف است و بزرگان شيعه نظير شيخ مفيد ( ره ) درباره ايمان ابو طالب كتاب مستقل تأليف كرده‌اند .\r\n","page_name":" 71 ","page_number":71},
  {"content":"\r\n\r\nجنگ و پيكار همراه فرموده است و ابو بكر فقط مال خود را انفاق كرده است بدون آنكه جنگ و پيكار كند - جان خود را انفاق كند - با جنگ و پيكار فضيلت براى على بن ابى طالب حاصل مىشود .\r\n( 1 ) و اگر گوينده‌اى بگويد چرا فضيلت شركت در جنگ و پيكار را به تنهايى براى على فضيلت مىشمرى و فضيلت انفاق را به تنهايى براى ابو بكر فضيلت نمىشمرى ؟ مىگوييم تكليف شركت در جنگ بر هر دو بوده است و خداوند هر دو را به آن فراخوانده است ، « 1 » و حال آن كه هر دو را به انفاق مال فرانخوانده است . بنابراين وقتى خداوند او را به انفاق فرانخوانده است ، تقصيرى متوجه على نيست و حال آن كه با توجه به فراخوانده شدن ابو بكر - و همگان - به جنگ ، در از دست دادن فضيلت قتال تقصير متوجه ابو بكر است .\r\nآرى اگر هر دو توانگر و داراى مال مىبودند و بر آن كار فراخوانده شده بودند و يكى انفاق مىكرد و ديگرى از آن خوددارى مىنمود ، بديهى است كه آن كس كه انفاق كرده افضل است ، و چون هر دو را به جنگ و پيكار فراخوانده‌اند و يكى در آن شركت كرده است و ديگرى شركت نكرده است ، آن كه جنگ و پيكار كرده است افضل است .\r\n( 2 ) اين موضوع هم تأكيد بر مطالب گذشته است و نظير همان چيزى است كه ما گفتيم . شايد هم روشن‌تر و استوارتر است . خلاصه آنكه چون على توانگر نبوده است و ابو بكر توانگر بوده است امر به انفاق مال دربارهء على نبوده است و آن كسى كه دارد و انفاق مىكند بر آن كس كه به سبب نداشتن ، انفاق نكرده است فضيلتى ندارد و حال آنكه امر به جنگ چنين نيست و هر دو مأمور به جنگ بوده‌اند و در اين صورت آن كسى كه جنگ كرده است بر كسى كه جنگ نكرده است فضيلت دارد .\r\n( 3 ) آنچه را كه گفتيم بفهميد و در آن با دقت بنگريد ، مىبينيد كه هيچ اشكالى براى شما باقى نمىماند و من همهء اشكالهايى را كه ممكن است در اين مسأله پيش آيد ، خود آن را به حد كمال و آنچه لازمهء علم كلام است بررسى كردم و چنان نبوده است كه اگر چيزى به ذهن شما نگذرد و از اقامهء آن و اظهارش ناتوان باشيد آن را غنيمت بشمرم ، بلكه هر چه از اشكالها و انگيزه‌هاى شما كه بر انديشه‌ام گذشته است ، پاسخ آن را فراهم آورده‌ام و خود را متعهد و ملزم ساخته‌ام كه در هر مورد جز حقيقت و راستى نگويم و از ستم و ياوه‌گويى\r\n\r\n\r\n","description":"","footnote":"\r\n( 1 ) استاد محترم آقاى حاج شيخ محمد باقر محمودى براى خوانندگان پاورقى مفصلى مرقوم داشته و از كتاب نقض عثمانيه اسكافى مطالب ديگرى در مورد اينكه ابو بكر در آيه نجوى با همه توانگرى از بخشيدن صدقه خوددارى كرده است آورده‌اند . به متن عربى المعيار و الموازنه ، ص 74 مراجعه فرماييد .\r\n","page_name":" 72 ","page_number":72},
  {"content":"\r\n\r\nاجتناب ورزيده‌ام و اين كار را به چند سبب انجام داده‌ام .\r\n( 1 ) نخست آن كه ، آنچه را خداوند در طلب حقيقت و اجتهاد در انديشه و نظر بر من واجب فرموده است ، انجام دهم .\r\n( 2 ) دو ديگر آنكه بهانه‌ها و بگومگوهاى مدعيان كه خود را اهل نظر مىدانند تمام شود و كسى نگويد فلانى از فلان اشكال غافل مانده و كوتاهى كرده است .\r\n( 3 ) سديگر ، آنكه خواستم با شما با اين روش پسنديده و معتدل برخورد كنم تا ما و شما در امورى كه با يكديگر اختلاف داريم ، بدين گونه رفتار كنيم و در گفتار بر يكديگر ستم روا نداريم و بدون حجت و برهان و با بىانصافى ستيز نكنيم ، و به خدا سوگند كه با كمال راستى و خيرخواهى با شما گفتگو مىكنم و هر دليل و انگيزه‌اى را كه در حد فهم و اجتهاد خود فهميده‌ام رها نكردم و از خداى توفيق و عصمت مىطلبم . و اگر شما فقط ادعاى خودتان را حجت قرار دهيد و با تعصب و ستيز مسلح شويد در آن صورت شما را با رافضيان رها مىكنيم كه ادعاى شما در قبال ادعاى ايشان فرو مىماند و از جدل و مناظره با آنان بازمىمانيد و شما را ناچار از مراجعه به ما مىسازد . بنابراين خودتان با انصاف و خيرانديشى و درست فهميدن ما را يارى دهيد .\r\n( 4 ) اينكه دربارهء فضيلت پيشى گرفتن بر اسلام شرحى ديگر براى شما مىافزايم كه موجب روشن شدن بيشتر حق خواهد شد . لطفا انديشه خود را براى فهم آن در اختيار ما بگذاريد .\r\nشما به خوبى مىدانيد كه خداوند بندگان خود را با سختى و راحتى و نعمت و گرفتارى مىآزمايد تا روشن فرمايد كه كداميك از ايشان پسنديده‌كردارتر است ، و از جمله چيزهايى كه خداوند بندگان خويش را به آن آزموده است ، منزلت فقر و توانگرى است .\r\nمنزلت على به هنگام مسلمان شدن منزلت فقر و بينوايى بوده است و منزلت ابو بكر همراه با توانگرى ، و توانگرى نعمتى است كه خداوند شكر و سپاسگزارى بر آن نعمت را واجب فرموده است و سپاسگزارى بر آن نعمت داراى مراحل مختلف است كه از جملهء آن پرداخت زكات واجب است . پاره‌اى از امور مربوط به توانگرى در زمرهء كارهاى مستحب است از قبيل انفاق در راههاى خير و برآوردن نياز و مواسات با نيازمندان و بينوايان .\r\n( 5 ) اما تنگدستى و بينوايى آزمون دشوارى است كه خداوند شخص بينوا را با آن مىآزمايد و خداوند در قبال اين آزمون شكيبايى بر آن واجب فرموده است و اين شكيبايى هم داراى مراحلى است كه برخى از آن واجب و برخى مستحب است .\r\n( 6 ) اينكه مىگوييم درست است كه ابو بكر در انجام سپاسگزارى از حد ميزان واجب فراتر\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nرفته است و با انفاق اموال خود امور مستحب را هم انجام داده است ، امّا بدون ترديد على بن ابى طالب هم كه درودهاى خدا بر او باد در انجام شكيبايى بر بينوايى خويش از حد واجب فراتر رفته است و در آن به مرحله‌اى رسيده است كه كس ديگرى را ياراى تحمل آن نبوده است و جان‌فشانيهايى كرده كه بر آن مكلف نبوده است و ما شرح اين موضوع را در جاى خود مىآوريم .\r\n( 1 ) مىگوييم بنابراين ابو بكر در حالى كه توانگرى سپاسگزار بوده است اسلام آورده است و على بن ابى طالب كه رحمت خدا بر او باد در حالى كه بينوايى شكيبا بوده اسلام آورده است .\r\nچگونه ابو بكر به سبب انفاق مال ممكن است بر او مقدم باشد ؟ كه ميان آن دو فرقى لطيف است ، بدين معنى كه آنچه براى سپاسگزار ايجاب مىكند همان براى شكيبا هم فراهم است ولى آنچه براى شكيبا ايجاب مىكند براى سپاسگزار فراهم نيست . آن كس كه بر سختى و گرفتارى شكيبايى مىكند مىتواند بگويد خدا را هم بر اين آزمون و سختى كه مرا آزموده است سپاسگزارم ، ولى توانگرى كه در عافيت است نمىتواند بگويد آرى بر اين توانگرى و عافيت هم صبر و شكيبايى مىكنم . نظير همين فرق ميان انصار و مهاجران است ، بدين معنى كه انصار در نصرت دادن خدا و رسولش همان كارى را انجام داده‌اند كه مهاجران نيز انجام داده‌اند ، ولى كار بزرگ هجرت در زمرهء كار انصار نيست و انصار داخل در فضيلت مهاجران نيستند و بدين سبب است كه مهاجران از انصار برتر و بلندمرتبه‌تراند .\r\n( 2 ) به همين سبب فضيلت اسلام آوردن على با بينوايى و تنگدستى بر اسلام ابو بكر با توانگرى او همچون فضيلت مهاجران بر انصار است ، كه گرفتارى و سختى درويشان به مراتب بزرگتر از گرفتارى توانگران است ، همان گونه كه گرفتارى هجرت بزرگتر از كارهاى ديگر است . و به همين سبب پيامبر ( ص ) با درويشى و تنگدستى آزمون شده بود . على بن ابى طالب با درويشى اسلام آورد و با تنگدستى كه داشت با قوم خويش ستيز و از آنان كناره گرفت و با همهء نوجوانى و نياز و انگيزه‌هاى فراوانى كه بود دنيا را از نفس خويش خلع كرد و با عزمى استوار و درست شهوت را فرو كوفت و با پيوستن به خدا و بريدن از همگان وحشت تنهايى را از دل خويش زدود . او با پرهيزگارى ، خويشتن را در پردهء عصمت قرار داد و با توكل خود را نيرومند ساخت . از خويشاونديها دورى گزيد و انس با خدا را جانشين آن ساخت و با درست‌انديشى ، سختى را بر خود هموار ساخت و با يقين قلبى ، صبر و شكيبايى را به كار بست .\r\n( 3 ) و مىگوييم درويشى آزمونى بزرگ است كه عامهء مردم از آن به فتنه افتاده‌اند و اين\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nآزمون پردهء بيشتر خواص را دريده است ، به ويژه درويشى كسى كه از گشايش و توانگرى به سختى افتد و از اجتماع به تنهايى و از بسندگى به روزگار كسى افتد كه سخت تهيدست و نادار است .\r\n( 1 ) آرى مرحلهء درويشى على ( ع ) چنان است كه در هنگامى كه اسلام مستقر و احوال مسلمانان معتدل شده بود و او نيرومند بود ، بازهم او را به درويشى سرزنش مىكردند .\r\nهنگامى كه پيامبر كه سلام و درود خدا بر او باد ، فاطمه را نامزد على كه بر هر دو درود باد فرمود ، قريش على را به درويشى و تنگدستى سرزنش مىكرد و چنان شد كه اين سرزنش را به فاطمه ( ع ) رساندند تا آنجا كه او به پدر بزرگوار خويش شكايت كرد و گفت : « مرا به همسرى جوان‌ترين اصحاب و نادارترين آنان درآوردى » « 1 » ، پيامبر ( ص ) فرمود : خداوند تو را در آسمان به همسرى او در آورد و اگر كسى را بهتر از على مىدانست تو را به همسرى او در مىآورد .\r\n( 2 ) آرى ، هيهات ! چه كسى مىتواند به روزگار زندگى خود بر محنت فقر شكيبا باشد و رنج تنگدستى را در همهء عمر بر خود هموار سازد مگر كسى كه دنيا در چشم او اندك آيد و حقايق صبر را چنان درك كند كه شاد و خرم شود و ياراى سركوب كردن و به لگام كشيدن هواى نفس را داشته باشد و نفس خود را بر آنچه مىتواند ادب كند . اين فقط كار على است كه خدايش از او خشنود باد و او را سپيد روى گرداند .\r\nو به همين سبب است كه خداوند چشمه‌هاى حكمت را از زبانش جارى ساخته و درد و درمان دنيا و آنچه را كه بر سر دنيا خواهان مىآيد به او شناسانده است .\r\nاينك در سخن او بينديشيد و صفات او را بفهميد تا بدانيد كه معرفت ثابت و پايدار او را به اين درجه رسانده است . اين على است كه دربارهء صبر و شكيبايى عالمان و آنچه از مصائب دنيا مىبينند در يكى از سخنان خود به كميل بن زياد چنين مىگويد .\r\n\r\n\r\n","description":"","footnote":"\r\n( 1 ) براى اطلاع بيشتر درباره اين موضوع به ترجمه امير المؤمنين از تاريخ دمشق ، ج 1 ، حديث شماره 307 ، ص 264 مراجعه فرماييد .\r\n","page_name":" 75 ","page_number":75},
  {"content":"\r\n\r\n( 1 )\r\n\r\nبرخى از چشمه‌هاى حكمت كه از امير المؤمنين على عليه السلام نقل شده است\r\n( 2 ) از كميل بن زياد « 1 » كه خدايش رحمت كناد نقل شده كه گفته است امير المؤمنين على بن ابى طالب ، كه خدايش از او خشنود باد ، دست مرا گرفت و مرا با خود به صحرا برد و چون به صحرا رسيدم ، نخست آهى سرد بركشيد و سپس فرمود : « 2 » ( 3 ) اى كميل بن زياد ! همانا نخستين كس كه بنيان كورى را پايه‌ريزى كرد و با تعصب به جهل دست يازيد و گمان برد كه پيروز شده است و از دليل و احكام حق تجاوز كرد و در نتيجه كارها چنان بر او هجوم آورد كه در مهلكه درافتاد و مىپنداشت كه پسنديده رفتار مىكند ، شبهه‌ها او را فراگرفت و نادانيها او را دست به دست داد و چنان در تاريكيها قرار گرفت كه اگر دست خويش را بيرون مىآورد آن را نمىديد . آرى آن را كه خدا براى او نورى قرار نداده است ، نورى نخواهد بود . او آهنگ باطل كردن حقى را كرد كه خداوند متعال عهده‌دار اثبات آن است و عالمان به خدا با حجتها و برهانهاى الهى ظلم و ستم را از او بازمىدارند و ياوه‌گوييهاى اهل هوى و سخنان باطل خطاكاران را از او بر كنار مىزنند . او آنچه را كه خداوند مقدم داشته است ، مؤخر مىدارد و آنچه را خداوند مؤخر داشته است ، مقدم مىدارد . پيمان خدايى را مىشكند و جماعات را پراكنده مىسازد . لحظه‌اى چون صاعقه مىدرخشد و آواى تندر سر مىدهد . « 3 » سپس آن حضرت به من چنين فرمود :\r\n( 4 ) اى كميل ! اين دلها باردان‌هاست و بهترين آنها فراگيرنده‌ترين آنهاست ، پس آنچه را به تو سفارش مىكنم از من به خاطر خويش سپار و در جستجوى عوض و بدلى از سفارش من مباش . مردم سه دسته‌اند : دانايى خداشناس ، آموزنده‌اى در راه رستگارى ، و پشه‌هاى\r\n\r\n\r\n","description":"","footnote":"\r\n( 1 ) از افراد شريف و محترم قبيله نخع و از پيوستگان به امير المؤمنين على عليه السلام كه در جنگ صفين همراه آن حضرت بوده است . او متولد به سال 12 و كشته شده به دست حجاج در سال 82 قمرى است . به زركلى ، الاعلام ، ج 6 ، ص 93 مراجعه فرماييد .\r\n( 2 ) ضمن كلمات قصار به شماره 147 در مصادر نهج البلاغه و به شماره 143 در شرح نهج البلاغه ابن ابى الحديد ، ج 18 ، ص 346 بخشى از آن آمده است .\r\n( 3 ) تا اين جاى اين پندها در نسخه‌هاى معمول و متداول نهج البلاغه نيامده است و بايد توجه داشت كه نقل اسكافى در خور كمال دقت است .\r\n","page_name":" 76 ","page_number":76},
  {"content":"\r\n\r\nكوچك فرومايگان كه از پى هر آواز دهنده روندگان‌اند و از پى هر بادى بدين سو و آن سو مىروند ، از پرتو علم روشنايى نجويند و به پناهگاهى استوار پناه نبرند .\r\n( 1 ) اى كميل ! دانش براى تو بهتر از مال است كه دانش حاكم و فرمانده است و مال محكوم است ، آن چنان كه دانش تو را پاسدارى مىكند و تو مال را پاسدارى مىدهى ، دانش با پراكنده ساختن - آموزش دادن - فزون مىشود و حال آنكه انفاق مال را كاستى مىدهد .\r\n( 2 ) اى كميل ! دوست داشتن دانش آيين است كه بايد بر آن گردن نهاد ، با دانش در زندگى فرمانبردارى - از پروردگار - فراهم مىشود و پس از مرگ آدمى مايهء نيكنامى است .\r\n( 3 ) اى كميل ! گنجوران مال گرچه به ظاهر زنده‌اند اما نابود شده‌اند و دانشمندان تا روزگار بر جاى است ، برجاىاند ، گرچه بدنهاى آنان از دست شده باشد ولى نشانه‌هاى آنان ميان مردم استوار و پاىبرجاى است .\r\n( 4 ) كميل گويد : آنگاه على ( ع ) با دست خويش به سينه‌اش اشاره كرد و فرمود : آه آه كه در اينجا دانش انباشته‌اى است ، اى كاش فراگيرندگانى براى آن مىيافتم ! آرى فراگيرندهء تيزفهمى يافتم ولى شايسته و امين نبود . دين را دام تزوير مىساخت و با نعمت دانش مىخواست بر بندگان خدا برترى جويد و با حجتهاى دانش بر كتاب خدا « 1 » فخر بفروشد ، و يا اگر فرمان‌بردار اهل دانش و حق بود در شناختن نكته‌ها داراى بينش نبود و با نخستين شبهه گرفتار ترديد مىشد . آرى كه نه اين شايسته است و نه آن . برخى ديگر چنان در برابر لذت و شهوت رام و اسيرند كه فقط سرگرم مال‌اندوزى مىشوند . هيچ يك از اينان از پاسداران دين و دانش نيستند و بيشتر به چهارپاى چرنده مىمانند . آرى اين چنين دانش با مرگ صاحب آن مىميرد ، و مرگ دانشمند رها كردن به كار بردن دانش است و هر كس پروردگار را سرپيچى كند ، مرده است و زنده نيست و خود نمىداند .\r\n( 5 ) آرى جز اينكه زمين از كسى كه براى تو حجت است تهى نمىماند كه به حق و راستى قيام مىكند ، يا آشكار و شناخته شده است يا ترسان و پنهان تا حجتهاى خدا و نشانه‌هاى او باطل نشود ، ولى اينان چنداند و كجايند ؟ شمارشان از همه كمتر و قدرشان در پيشگاه خدا از همه بزرگتر است . خداوند به آنان حجتها و نشانه‌هاى خود را حفظ مىفرمايد تا آنها را در دلهاى همانندهاى خويش بكارند . دانش با بينش حقيقت آنان را فرا گرفته است و روح يقين را دريافته‌اند . آنچه را نازپروردگان از آن به دشوارى مىافتند به نرمى پذيرفته‌اند و به\r\n\r\n\r\n","description":"","footnote":"\r\n( 1 ) پاره‌اى از كلمات با كلمات نهج البلاغه تفاوتهاى لفظى و معنوى دارد .\r\n","page_name":" 77 ","page_number":77},
  {"content":"\r\n\r\nآنچه نادانان از آن رميده‌اند انس گرفته‌اند ، گرچه در روزگار زندگى با تنهاى خويش در اين جهان هستند ، ولى دلهاى آنان آويخته به جايگاه برين است . « 1 »\r\n( 1 ) سپس فرمود : اى كميل ! در جستجوى آنان باش . گفتم : اى امير المؤمنين ! آنان را كجا جستجو كنم ؟ گفت : در اطراف زمين و آنان را چنان خواهى يافت كه زمين را فرش قرار داده‌اند و آب را گواراترين نوشابه و عطر ، و يقين را توشه و قرآن را شعار خويش گرفته‌اند . چشمهاى ايشان را بدون سرمه و بيمار گونه مىبينى . جامه‌هايشان ژنده است و از دنيا كناره گرفته‌اند . اگر در جايى حاضر نباشند ، كسى متوجه غيبت ايشان نيست و اگر حضور يابند ، شناخته شده نيستند . اگر خواستگارى كنند كسى به ايشان زن نمىدهد و اگر سخنى بگويند ، سخن ايشان نشانه قرار مىگيرد . آنان به راستى و حقيقت بندگان خدايند و خلفاى خداوند در زمين خدايند و فراخوانندگان به آيين خدايند . « 2 »\r\n( 2 ) سپس فرمود : همانا در كورى سياه و تاريكى كه گويى از خشم كف بر دهان آورده است قرار گرفته‌ايد كه شما را از حالتى به حالت ديگر مىبرد . درهاى خود را بر شما بسته است .\r\nخردمندانش از ميان رفته‌اند و هيچ راه هدايتى براى شما در آن نيست و هيچ راه رستگارى در آن نمىشناسيد . نشانه‌هاى دين شما از ميان رفته و آثار پيامبرتان فرسوده شده است .\r\nكارهاى ناپسند ميان شما آشكار است و به سبب رها كردن شما فرمانبردارى از خداوند را و گرايش شما به گمراهان و توجه به جهان زودگذر نعمتهاى شما سپرى شده است ، در حالى كه اگر سپاس خداى را به جا آوريد و آنچه را كه دربارهء يارى دادن دين خود و دفاع از كتابش بر عهدهء شما نهاده است انجام دهيد ، بدون ترديد نعمتهاى اين جهانى و پاداش آن جهانى را به شما ارزانى خواهد فرمود .\r\n( 3 ) سپس فرمود : پيش از آن كه مرا از دست دهيد از من بپرسيد . صعصعة بن صوحان برخاست . « 3 » امير المؤمنين به او فرمود : با انگشتهايت بشمار ، هنگامى كه مردم امانت را تباه سازند ، رباخوارى كنند ، ساختمان را برافراشته و استوار سازند ، خونريزى كنند ، نادان سفله\r\n\r\n\r\n","description":"","footnote":"\r\n( 1 ) علاوه بر آنكه برخى از كلمات اختلاف لفظى دارد چنين به نظر مىرسد كه اسكافى اين خطبه را از حافظه خود نوشته است كه تقديم و تأخير و كاستى و فزونى در آن ديده مىشود .\r\n( 2 ) ظاهر اين عبارات چنين نشان مىدهد كه اين گفتار امير المؤمنين پيوسته به يكديگر است و حال آنكه چنين نيست ، اين بخش از سخنان على ( ع ) است با اندك تغيير به روايت نوف بكالى ، به شماره 101 بخش كلمات قصار در شرح نهج البلاغه ابن ابى الحديد ، ج 18 ، ص 265 آمده است .\r\n( 3 ) سؤال صعصعه درباره زمان خروج دجال بوده است . براى اطلاع بيشتر به نهج السعادة ، اثر ارزندهء مصحح محترم ، ج 3 ، ص 438 مراجعه فرماييد .\r\n","page_name":" 78 ","page_number":78},
  {"content":"\r\n\r\nرا بر صدور احكام بگمارند ، خردمند بردبار ناتوان ، و ستمگر نيرومند باشد ، اميران ، تبهكاران باشند و قاريان قرآن فاسق ، ستم آشكار و طلاق و سخن زور و بهتان بسيار شود ، ظاهر قرآنها آراسته و مساجد زيور شود ، دلها با يكديگر در ستيز و پيمانها گسسته گردد ، ميخوارگى و به كار بردن ابزار موسيقى معمول گردد ، زنان بر زينها سوار شوند ، مردان به مردان و زنان به زنان بسنده كنند ، سلام به منظور آشنايى و گواهى دادن - شهادت - بدون حقيقت گردد ، لباس ميش بر سرشت گرگ دارند و دلهايشان تلخ‌تر از صبر زرد و بوىناكتر از لاشهء مردار گردد ، با انجام اعمال مربوط به آخرت در صدد كسب طمع اين جهانى برآيند و فقيه شدن براى غير دين باشد ، در آن هنگام با شتاب و كوشش بايد از مردم گريخت و عبادان - آبادان - « 1 » در آن روزگار چه نيكو مسكنى خواهد بود . كسى كه آنجا خفته باشد همچون كسى است كه در راه خدا جهاد مىكند . هر كس چهل شبانه روز آنجا آماده جهاد بماند ، آنچه را بر او واجب است ادا كرده است ، و هر كس چهل شبانه روز با من آماده براى جهاد باشد ، من او را در حق مصاحبت خود با محمد كه درود و سلام خدا بر او و گزيدگان خاندانش باد شريك مىسازم .\r\n( 1 ) سپس امير المؤمنين فرمود : چون تدبير را پيوسته و تقدير را معتدل مىبينيم ، مىدانيم كه براى همه چيز صانع حكيمى وجود دارد ، براى خودم و تو از خداوند طلب آمرزش مىكنم .\r\nاى كميل ! اينك اگر مىخواهى به روى ، برو .\r\nكميل مىگويد : آرى كه على بر اين حال بود كه خدايش از او خشنود باد .\r\n( 2 ) و نيز از على عليه السلام نقل شده كه چنين فرموده است :\r\nهمانا خداى را از ميان بندگانش ويژگانى است كه برگزيدگان آفرينش و مردمانى نجيب‌اند ، گرچه با تنهاى خود در اين جهان مىزيند ولى جانهايشان آويخته به ملكوت اعلى است . آنان در اين دنيا شبيه فرشتگان‌اند ، و نظير آنان ميان ما اندك است . آنان بندگان نجيب خداوند و امناى پروردگار در سرزمينهاى اويند و فراخوانندگان به شناخت خداوند و وسيله ابلاغ دين خدايند . هيهات كه آنان ديرى است كه از دست شده‌اند و دل خاك و مغاكهاى آن ايشان را در خود نهفته است ، با اين همه زمين هيچ‌گاه از حجت خدا بر خلق خالى نمىماند ، تا نشانه‌ها و آيات خداوند باطل نگردد . هيهات كه آنان گروهى هستند كه خداى از بهر شناخت خويش ايشان را برگزيده و از ديدگان خلق در پرده داشته است . آنان را از\r\n\r\n\r\n","description":"","footnote":"\r\n( 1 ) در نهج السعادة ، ج 3 ، ذيل خطبه 117 ، ص 440 به جاى عبادان ، بيت المقدس آمده است .\r\n","page_name":" 79 ","page_number":79},
  {"content":"\r\n\r\nآزمون صبر و آفات و فتنه‌هاى اين جهان رستگار و بر كنار داشته است . بيابانهاى شك و ترديد را با يقين در نور ديده‌اند ( 1 ) و تاريكيهاى اشتباه را با پرتو بينش پشت سر نهاده‌اند و در كار بستن و انجام فرائض از دانش يارى جسته‌اند و با شناخت به تباهى كردار استدلال كرده‌اند . از وحشت غفلت خود را كنار كشيده‌اند و با پرهيز از نادانى جامه علم بر تن پوشيده‌اند . از سويى با بيم از وعيد از گول خوردن و فريفته شدن در امان مانده‌اند و از سوى ديگر با كوشش در انجام كردارهاى پسنديده براى رسيدن به پاداش كوشا بوده‌اند . خود را از آزمندى و در آغوش كشيدن هواى نفس تهى ساخته‌اند و با روح يقين شك را از خود زدوده‌اند . در تاريكيهاى اين جهان از پرتو رستخيز روشنايى خواسته‌اند . با پيروى كردن از سنتهاى پسنديده دلايل بدعت‌گزاران را در هم كوبيده‌اند ، و پيش از آنكه امكان را از دست دهند از كار ناپسند بر يك سو رفته‌اند و براى عفو در مقابل بدى به نيكى كردن پيشى گرفته‌اند ، و براى جلب فزونى نعمت ، همه نعمتها را سپاسگزارند ، و در همه حالات و انديشه‌ها سپاسگزارى را برابر ديدگان خود داشته‌اند . ( 2 ) كار خالصانه كرده‌اند و كردار خود را براى روز جزا اندوخته‌اند و آن را با بهاى كم‌ارزش و آزمندى دروغين اين جهانى عوض نكرده‌اند . آرى كه آنان با اين ابزارها به دژهاى ايمان پناه برده‌اند و از دامهاى شيطان و انسانهاى سركش به دژ استوار يكتاپرستى پناهنده شده‌اند ، و با اخلاص در كردار از بدانديشيهاى نفس در امان مانده‌اند و با پيوستگى به حق از دست‌يازى هوس در پرده قرار گرفته‌اند . بدين جهات چهره پرهيزگاران و نشانه‌هاى نيكوكرداران در آنان پديد آمده است .\r\nآنان مردمى هستند كه دنيا را با روزى حلال سپرى ساخته و با شادمانى آن را براى رسيدن به پايان عمر و قطع شدن خوراك گذرانده‌اند ، و در همان حال با روش پسنديده و رعايت اخلاق و آداب در جهان نيكو زيسته‌اند و با وصف نيكوى جهان ديگر پرتو شادى و فروغ زيور آن را براى خود برگزيده‌اند . آنان گروهى هستند كه زمين را بستر خود و آب را گواراترين نوشابه و عطر و همه بقاع زمين را مسجد و مسجدها را خانه و خانه‌ها را چون خانه ميهمان گرفته‌اند .\r\n( 3 ) آنان مردمى هستند كه خداوند كينه‌ها را از سينه‌هايشان بيرون كشيده و آنان را سخت پاكيزه فرموده است دلهايشان را از شك و ترديد به سلامت و پاك ساخته است ، شكمهاى آنان از اموال مردم تهى است و پالوده دست‌اند . آرى بار پشت آنان سبك است ، « بر روى زمين با فروتنى و هموارى راه مىروند و هرگاه نادانان با ايشان سخن گويند ، سلام مىگويند ،\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nو چون بر كار ياوه بگذرند ، در حالى كه بزرگواران هستند ، مىگذرند » « 1 » .\r\n( 1 ) آنان گروهى هستند كه مردم را شناخته‌اند ولى مردم آنان را نمىشناسند ، بلكه خداى با خشنودى آنان را شناخته است و آنان را چراغهاى هدايت قرار داده و فتنه‌هاى گمراه‌كننده را به سبب ايشان دور كرده است . آنان قومى هستند كه با بينش چشمان خود دنيا را شناخته‌اند و با تنهاى خويش در اين جهان مىزيند ، در همان حال با بينش دل جهان ديگر را شناخته‌اند و جانهاى خود را در آن قرار داده‌اند . ايشان با بينش دلهايشان از ملك آخرت بهترين نعمتهايى را كه از زيور اين جهانى به چشم سر ديده مىشود ، ديده‌اند و بدين سبب در اين جهان آشكارا پارسايى ورزيده‌اند و به آنچه بينش دلشان از پادشاهى آن جهانى ديده است ، رغبت كرده‌اند . آرى اندك خورده‌اند و فزونى آن را پيش فرستاده‌اند و اندوخته فراهم آورده‌اند و در طلب خواسته آخرتى كمر همت بسته‌اند ، و شتابان كردارهاى پاك و پسنديده انجام مىدهند ، با اين همه نه تنها گمان مىبرند كه در آن شك نمىكنند كه در عمل مقصر هستند ،\r\n( 2 ) آنان انديشيده و ايمان آورده‌اند ، پس از ايمان يقين پيدا كرده‌اند ، پس از يقين آموخته‌اند و پس از آموزش دانسته‌اند و پس از دانستن غنيمت برگرفته‌اند . سپس ترسيده و انديشيده‌اند و بينش يافته‌اند و چون بينش پيدا كرده‌اند امواج اندوههاى آخرت بر آنان فرو آمده است و اندوه زبان آنان را از گفتار بازداشته است . بدون اينكه از بيان محاسن حكمت ناتوان باشند از بيم آنكه مبادا موجب خودآرايى گردد و بدان سبب در پيشگاه پروردگار از منزلت فرو افتند از سخن خوددارى مىكنند . اگر نياز يكى از ايشان ، خارخارى در سينه‌اش پديد آورد به خود از بيم هواى نفس اجازه آشكار كردن آن را نمىدهد . بدين گونه به خدا سوگند اى برادر ، با اين همه اوصاف پسنديده ، آنان در اين دنيا مقهورند و اندوهگين ، با داشتن خردهاى سالم و يقين استوار و دل سپاسگزار و زبان گوياى ياد خدا و نفس زبون و بدن شكيبا و اندام فرمانبردار و نفس به فرمان كشيده‌شدهء خواسته‌هايى كه آويخته به ملكوت اعلى و پيوسته به كارى بس بزرگ است .\r\n( 3 ) در همين حال آنان را اهل دين و سپاس و درستى و توكل و خشنودى و ايمان و يقين مىبينى . اندرزهاى پروردگار را مىانديشند و همه اندام و حواس خود را بدانچه فرمان داده شده‌اند ، به كار مىگيرند ، چيزى كه براى آن آفريده شده‌اند . با شكيبايى بر حق دنيا را سپرى مىسازند و با ابزار خرد و انديشه‌شان هوى و هوس را از خود رانده و به دژ استوار قرآن\r\n\r\n\r\n","description":"","footnote":"\r\n( 1 ) بخشى از آيات 63 و 71 سوره بيست و پنجم - فرقان .\r\n","page_name":" 81 ","page_number":81},
  {"content":"\r\n\r\nمجيد و شريعت و سنت متمسك مىشوند . دنيا براى ايشان زندان شده است و سرانجام زندانى آسايش و رهايى از آن است . آنگاه از دنيا با حالى پسنديده كه مورد رشك ديگران‌اند ، بيرون مىروند . چه اشتياقى براى توصيف آنان و چه شوقى براى ديدارشان و چه آرزويى است كه كاش همراه و در زمرهء ايشان توان بود . در پيشگاه خداوند نيرومند چيزى از آنان گرامىتر نيست .\r\n( 1 ) اينكه به دنبالهء سخنان كميل بر مىگرديم كه مىگفته است : به خدا سوگند كه امير المؤمنين سرخيل دارندگان همهء اين صفات پسنديده بود . به همين سبب هر سختى در راه خدا براى او نرم و آسان مىنمود ، و هنگام هر وحشت و تنهايى با اعتمادى كه به پروردگار داشت با آن انس مىگرفت و خداوند با پاس همين حال ، حجت و برهان خود را به وسيلهء او نگهدارى فرمود و او آنها را در دلهاى پيروان و دوستان خود كاشت ، و به منت خداى كه بر او نهاده بود روح يقين را در جان خود مىداشت .\r\n( 2 )\r\n\r\nتقسيم مخالفان على عليه السلام به سه گروه زيان كار نابوده شده\r\nكسانى كه با على عليه السلام مخالفت ورزيده‌اند سه گروه هستند كه صفات ايشان بدين گونه است : ( 3 ) گروهى فرمانبردار شهوت و خواستهء دل خويش بودند . اينان كسانى هستند كه با او بيعت كردند و چون آرزومند رسيدن به هدفهاى اين جهانى بودند و على چنان نفرمود ، پيمان بيعت او را شكستند و به جستجوى دنيا و بر هم زدن وحدت كلمه بر آمدند .\r\n( 4 ) گروهى ديگر فرمانبردار اهل حق بودند ولى هيچ گونه بينشى نداشتند . اينان كسانى هستند كه با نخستين شك و شبهه كه بر دل و انديشه‌شان خطور كرد از بيعت با على ( ع ) خوددارى كردند ، با آنكه به ظاهر با اهل حق بودند ولى حق را يارى ندادند و البته مرتكب خطا و ستيز هم نشدند و به اصطلاح متوقف بودند و با نخستين شبهه نادرست خود را كنار كشيده بودند . « 1 »\r\n( 5 ) گروهى ديگر آزمندان شيفته به گردآورى و اندوختن اموال بودند و پيروان ايشان كه چون چهارپايان چرنده از هر بانگى پيروى مىكردند ، هرگز از نور دانش پرتو نگرفته‌اند و به هيچ ركن استوارى پناه نبرده‌اند .\r\n\r\n\r\n","description":"","footnote":"\r\n( 1 ) اين تعليل در مورد تخلف از بيعت درست نيست . مگر آنان نشنيده بودند كه پيامبر فرموده است حق با على و على همواره همراه با حق است ؟ به پاورقى مصحح محترم ، ص 87 متن مراجعه فرماييد .\r\n","page_name":" 82 ","page_number":82},
  {"content":"\r\n\r\n( 1 ) اينك خدايتان توفيق دهاد به فهميدن آنچه گفتيم بازگرديد . دربارهء منزلت كسى كه در مسلمانى تقدم داشته ، سخن روشن و فضيلت او معلوم گرديد ، و در اينكه آزمون و رنج درويشان بزرگتر و بيشتر از رنج و آزمون اغنياء است اختلافى نماند ، و بدين سبب از پيامبر ( ص ) روايت مىكنند كه فرموده است : همانا كه درويشان چهل سال پيش از توانگران وارد بهشت مىشوند . « 1 » و شما خود از عمر بن خطاب روايت مىكنيد كه مىگفته است اگر بخواهم همه مردم را كافر مىكنم ! از او پرسيدند چگونه ؟ گفت : حقوق ايشان را بازمىگيرم ، كافر خواهند شد كه شكيبايى بر درويشى سخت است .\r\n( 2 )\r\n\r\nفضيلت بنى هاشم به طور اعم و به خصوص على ( ع ) بر ديگر مؤمنان به سبب تحمل گرفتارى محاصرهء پيامبر ( ص ) در شعب ابو طالب كه سختى و گرفتارى آن به حد نهايت رسيد\r\nعلى عليه السلام را در آغاز مسلمانى فضيلتى خاص است كه آن را به دست آورده و رنجهاى گرانى را تحمل فرموده است و ابو بكر از آن بر كنار بوده است .\r\n( 3 ) اينك خدايتان رحمت كناد ، دربارهء آنچه مىگوييم بينديشيد و تعصب و گرايش غلط را كنار افكنيد و براى درست فهميدن انصاف را به كار بنديد ، كه معلوم شد شما در حق او و شناخت فضيلت آن حضرت كوتاهى و كاستى مىكنيد و از گفتار شما اين موضوع روشن مىشود كه گروهى از شما درباره امامت و بر حق بودن او در جنگهايش متوقف هستيد ، و گروهى ديگر از شما چنين مىپندارند كه پيشوايى و حكومت ابو بكر به سبب فضيلت ابو بكر بر او بوده است و از همين روى ابو بكر براى امامت از او سزاوارتر بوده است . ( 4 ) اينك در آزمون سختى كه براى على بن ابى طالب در محاصره پيامبر ( ص ) در دره ابو طالب پيش آمده است بينديشيد كه چه خوارى و زبونى را به سبب خود و به سبب خويشاوندى نزديك با پيامبر بر خود هموار كرده است . شكيبايى و بردبارى او روشن شده و نيكو و پسنديده از آن آزمون بيرون آمده است كه خدايش از او خشنود باد ، و در همان حال ابو بكر همراه خاندان خود در ايمنى و گشايش بوده است . اين براى على و بنى هاشم در سالهاى نخستين اسلامشان\r\n\r\n\r\n","description":"","footnote":"\r\n( 1 ) اين روايت به نقل از حضرت صادق در اصول كافى ، ج 2 ، ص 260 و به نقل از آن در بحار الانوار ، ج 72 ، ص 6 و المحجّة البيضاء ، ج 7 ، ص 320 آمده است .\r\n","page_name":" 83 ","page_number":83},
  {"content":"\r\n\r\nفضيلتى است كه براى ابو بكر نظير آن نيست ، و از بزرگترين گرفتاريهاى بنى هاشم است كه همهء عرب پيمان بسته و هم سوگند شده بودند كه با آنان هيچ گونه معامله‌اى انجام نشود و در امان نباشند مگر اينكه پيامبر ( ص ) را به آنان تسليم كنند تا آن حضرت را بكشند . على ( ع ) پوشيده و با زحمت گندم و خوراك براى آنان مىبرد كه مردم از انجام معامله با بنى هاشم ممنوع بودند ، بدين گونه فضيلت او در پيشى گرفتن به اسلام بر همه پيشىگيرندگان بيشتر است .\r\n( 1 )\r\n\r\nفضيلت على عليه السلام بر همه مؤمنان در مراتب پيكار و ميدانهاى جان‌فشانى در راه خدا\r\nما پس از بيان فضيلت پيشى گرفتن در اسلام اينك مراتب جهاد را بازگو مىكنيم . مىگوييم فضيلت جهاد در گرد آمدن صفات و وسايل و ابزار شناخته‌شده‌اى است كه از جمله آن نيرومندى و ورزيدگى بدنى و شجاعت دل و آشنايى به آداب و فرهنگ جنگ است از قبيل پرهيز از غافلگير شدن و شناخت هنگام حمله سواره و غيره . و شرف و منزلت جهاد در درست به كار بردن فنون آن است و روياروى شدن با دليران و ضربه زدن به هم‌آوردان و تن خويش را به خطر انداختن و در برابر شمشير و نيزه عرضه داشتن و پذيرا شدن خطر و بيم فقط براى وفاى به عهد با خداوند و انس داشتن و پايبند بودن به بيعت با خداوند و جان‌فشانى در راه او .\r\n( 2 ) كسانى از اصحاب پيامبر ( ص ) كه شهره به دليرى و شجاعت‌اند عبارتند از على بن ابى طالب و حمزه بن عبد المطلب و زبير بن عوّام و ابو دجانه انصارى و خالد بن وليد ، و هيچ كس ابو بكر و عمر را در زمرهء نامداران در جنگ و دليرى نام نبرده است كه نيزه زننده باشند و دلير . و چون در احوال و كارهاى على در جنگهايش مىنگريم ، مىبينيم در آنچه گفتيم مشخص و همهء اسباب و ابزار جهاد و دليرى را داراست و هم از لحاظ وسايل و هم در عمل بر همگان مقدم است و بدين سبب فضل و برترى در او فراهم آمده است .\r\n( 3 ) اگر چه حمزه بن عبد المطلب مردى دلير و پيشتاز و حمله‌كننده به دشمن بوده است ، ولى به شناخت فرهنگ جنگ مشهور نيست و پايدارى و مواظبت از خويشتن را هم تباه مىساخته است . ابو دجانه هم دليرى بود كه فقط با شمشير جنگ مىكرد و نيزه زدن\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنمىدانست و در سواركارى هم شهره نبود . زبير سواركار جنگجو بود و فنون پياده جنگ كردن را نمىدانست . ولى ابو الحسن على ، جامع همهء اين فنون بود . با شمشير شمشيرزن و با نيزه نيزه‌زننده و به زيركى و دليرى معروف و به سختى حمله مشهور بود و مواظبت از خويش را در جنگ به كار مىبست .\r\n( 1 ) توصيفى كه وحشى - قاتل حمزه - از او مىكند ، براى تو اين موضوع را روشن مىسازد . وحشى مىگويد : هنگامى كه بر كوه عير نزديك احد ايستادم ، نخست آهنگ كشتن پيامبر ( ص ) را كردم ، ديدم به او دسترسى نخواهد بود . در اين هنگام على جلو آمد شمشير در دست داشت و صحنه پيكار را درمىنورديد . چنين به نظرم آمد كه هر يك از اندام او را چشمى است كه مرا مىنگرد . همين كه او را با آن حال ديدم ، گفتم بايد او را رها كرد كه من در خور او نيستم و او در خور من نيست . « 1 »\r\n( 2 ) در اين هنگام حمزه همچون شير نرى كه همه چيز را خرد و ريز مىكند ، روى آورد . با دو شمشير جنگ مىكرد و مىگفت : من شير خدا و شير رسول خدايم . من در صدد شكار او برآمدم و زوبينى را كه در دست داشتم به سوى او انداختم كه بر زير نافش فرو شد و كشته شد و به خدا سوگند ننگ اين كار را از خود نمىشويم . از اين گذشته در بيشتر جنگها حمله و سختى و دليرى او از همهء دليرانى كه نام برديم بيشتر بوده است . اين كار على عليه السلام در جنگ بدر مشهور است كه شمار همهء كشته‌شدگان دشمن چهل و اند تن بوده‌اند كه بيست تن از آنان را او به تنهايى از پاى درآورده است و در كشتن بقيه با ديگران شركت داشته است . « 2 »\r\n( 3 ) و اين جنگ خندق است كه چون عمرو بن عبد ود به آوردگاه آمد و هماورد خواست ، مردم همگان از رويارويى با او خوددارى كردند . هر بار كه او هماورد مىخواست ، على كه خدايش از او خشنود باد براى جنگ با او برمىخاست و پيامبر ( ص ) او را بازمىداشت و رسول خدا اين كار را فقط از اين روى مىكرد تا فضيلت على را بيشتر آشكار فرمايد كه هيچ كس جز او را ياراى رويارويى با عمرو بن عبد ود نيست . دليل اين سخن ، اين است كه نخست او را از آن كار بازمىداشت و پس از اينكه مردم فرو ماندند و خوددارى كردند به او اجازه فرمود . ديگر از امورى كه اين موضوع را محقق مىدارد كردار رسول خدا ( ص ) در جنگ بدر است كه خطاب به بنى هاشم فرمود : برخيزيد و از دين خود دفاع كنيد و آن\r\n\r\n\r\n","description":"","footnote":"\r\n( 1 ) براى اطلاع بيشتر از هر دو مورد به صفحات 206 و 207 و 111 از ترجمه مغازى واقدى مراجعه فرماييد .\r\n( 2 ) براى اطلاع بيشتر از هر دو مورد به صفحات 206 و 207 و 111 از ترجمه مغازى واقدى مراجعه فرماييد .\r\n","page_name":" 85 ","page_number":85},
  {"content":"\r\n\r\nحضرت هميشه بنى هاشم را پيش از ديگر مردم به ميدان مىفرستاد . ( 1 ) ولى در جنگ خندق نخست على را از مبادرت به جنگ بازداشت و چون خوددارى مردم از اقدام به جنگ با عمرو روشن شد و بار سوم على كه درودهاى خدا بر او باد برخاست ، پيامبر او را فرمود : اى على ! اين عمرو بن عبد ود است كه اين خود تأكيد ديگرى بر گفتهء ماست كه پيامبر ( ص ) مىخواسته است تقدم و فضيلت على را نشان دهد . على در پاسخ پيامبر عرض كرد كه اى رسول خدا ! من هم على بن ابو طالب‌ام . در اين هنگام پيامبر ( ص ) به دست خويش عمامه بر سر على ( ع ) بست ، و شمشير خود يعنى ذو الفقار را بر دوش او آويخت . على به سوى عمرو بن عبد ود بيرون شد ، در حالى كه مسلمانان بيم زده بودند ، موى بر بدن آنان راست و چشمهايشان كم سو شده بود ، جانهاى آنان به گلوهايشان رسيده بود و نسبت به خداوند گمانهاى ياوه مىبردند . « 1 »\r\n( 2 ) پيامبر ( ص ) با پافشارى براى پيروزى على به درگاه پروردگار دعا مىكرد و از پيشگاه كردگار فريادرسى مىفرمود و خداوند متعال به وسيلهء على ( ع ) آن اندوه را بر طرف ساخت و گمانهاى ياوه را بزدود و به وجود على ( ع ) يقين را پايدار فرمود و عمرو بن عبد ود كشته شد و حال آنكه پيش از آن چشمها خيره و جانها به گلوها رسيده بود و نسبت به خدا گمانهاى ياوه بردند و مؤمنان سخت متزلزل شدند و منافقان گفتند خداى و رسولش به ما جز وعدهء دروغ و فريب ندادند . در همين باره از حذيفة بن اليمان نقل شده كه گفته است خداوند متعال پيامبر و مؤمنان را در دو آوردگاه به وجود على بن ابى طالب تأييد فرمود كه اگر همهء اعمال مؤمنان جمع شود همسنگ آن دو نخواهد بود ، جنگ بدر و جنگ خندق ، و سپس داستان دلاورى على ( ع ) را در آن دو جنگ بيان كرده است . « 2 » اين احوال امير المؤمنين على آشكار و اين مناقب او در جنگها شناخته شده و در اخبار و تواريخ مذكور و ميان عامه هم روشن و مشهور است .\r\n\r\n\r\n","description":"","footnote":"\r\n( 1 ) در آيات 12 - 9 سوره سى و سوم - احزاب - اين احوال بيان شده است و خداوند پيروزى در آن جنگ را از نعمتهاى خود شمرده است .\r\n( 2 ) حاكم حسكانى با دو سلسله سند ضمن احاديث شماره 634 و 636 در شواهد التنزيل ، ج 2 ، ص 9 و 6 مىگويد :\r\nپيامبر به على فرمود : بر تو مژده باد كه اگر عمل امروز تو با عمل همه امت محمد ( ص ) سنجيده شود بر آن افزون خواهد بود .\r\nدر حديث بعدى مىگويد : پيامبر فرموده‌اند : مبارزه على با عمرو به روز جنگ خندق برتر از عمل امت من تا روز رستخيز است . به فرائد السمطين ، ج 1 ، ص 255 و تاريخ بغداد ، ج 13 ، ص 18 و المستدرك ، ج 3 ، ص 32 هم مراجعه فرماييد .\r\n","page_name":" 86 ","page_number":86},
  {"content":"\r\n\r\n( 1 ) على در همهء جنگها و غزوات پيامبر ( ص ) همراه آن حضرت بوده است . گاه پيشاپيش او درفش را بر دوش مىكشيده و گاه با شمشير برابر آن حضرت حركت مىكرده و اندوه از چهره رسول خدا مىزدوده است و با كشتن دشمنان خدا ، خدا را يارى مىداده است . چه بسيار دليران پيكارجو را كشته است كه دليران ديگر از كشتن آنان درمانده بوده‌اند ، و چه بسيار هماوردى را كه مسلمانان او را بلند مقام مىدانسته‌اند و دل آنان در رويارويى با او تنگ و لرزان بوده است و پسر ابو طالب شر او را كفايت كرده و به دست خود جام مرگ بر او نوشانده است . پيش بودن و برترى على ( ع ) بر دليران نام‌آور در جهان روشن است و فضل او بر ديگر كسانى كه در جنگهاى پيامبر حاضر بوده‌اند ، آشكار است .\r\n( 2 ) يكى از ستيزگران سخنى گفته است كه هر كس اندك شناختى داشته باشد از گفتار او شگفت مىكند . او چنين پنداشته است كه فضيلت ابو بكر در جنگها بيشتر و كردارش در جهاد بزرگتر و بلندمرتبه‌تر است ! ! از او پرسيديم اين كردار و فضيلت چيست ؟ گفت :\r\nچاره‌انديشى او در جنگها و ايستادگى او همراه رسول خدا ( ص ) . گفتيم : آرى همراهى و ايستادن او در خدمت پيامبر ( ص ) به عنوان يك تماشاگر قابل انكار نيست ، ولى اگر مىخواهيد بگوييد ايستادن او همچون ايستادگى و پايدارى جنگجويى است كه به هنگام نزديك شدن دشمنان مشرك و احاطه شدن پيامبر از ايشان ، پيش مىتاخته و جنگ مىكرده است ، براى ما نشانى از اين حال ابو بكر ارائه دهيد . كسى كه مىگويد ابو بكر در جايگاه حمله كردن و در صحنهء آوردگاه بوده است ، بايد نشان دهد كه به عنوان مثال دست ابو بكر كجا زخمى و سرش كجا شكسته شده است ، يا زخم و جراحتى در بدن و ديگر اندام او رسيده است . حد اقل اين است كه روايتى نشان دهيد كه گوياى اين موضوع باشد كه ابو بكر از دور يا نزديك كسى را كشته يا زخمى كرده است كه حجتى براى ادعاى شما باشد و انگيزه‌اى باشد كه اهل حق و هدايت منكر آن نتوانند شد ، و حال آنكه اين پيامبر ( ص ) است كه ساقهاى پاهايش زخمى و خون‌آلود و دندانهاى پيشين او در جنگ شكسته شد و به دست خود نيزه و زوبين مىزد ، ابو بكر در اين احوال با پيامبر ( ص ) چه كارى انجام مىداده است ؟ و اگر مىگويد ايستاده بوده است و با دل خود قدرت و شوكت اسلام را آرزو مىكرده و خداى خود را براى پيروز فرامىخوانده و از پيروى دين و چيرگى بر دشمن شادى مىكرده است ، ما نه تنها منكر اين منزلت ابو بكر نيستيم كه آن را براى او قطعى و مسلّم مىدانيم ، ولى اين همان منزلتى است كه حسان بن ثابت با همهء شهرت به ترس دارا بوده است .\r\n( 3 ) و اگر بگوييد اين سخن كه شما مىگوييد موجب كاستى و عيب‌جويى از ابو بكر است و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاين همان آيين رافضيان در عيب‌جويى از اوست ، مىگوييم اين سخن كه درباره ناتوانى او در اقدام به جنگ گفتيم خرده‌گيرى و عيب‌جويى از او نيست ، زيرا نيك‌انديشى و دوستى و شيفتگى او براى عزت ايمان و برترى دين چنان است كه اين ناتوانى او در دليرى و پيكار كردن براى او عيب و كاستى شمرده نمىشود . شما خودتان از پيامبر ( ص ) روايت مىكنيد كه فرموده است : اگر ابو بكر را بر خود ولايت دهيد او را از لحاظ تن و بدن ناتوان ولى در اجراى فرمان خدا توانا خواهيد يافت . « 1 » بنابراين ناتوانى بدنى او در قبال دليرى و قوت قلب على ( ع ) براى او عيب و كاستى نيست .\r\n( 1 ) اما آنچه دربارهء چاره‌انديشى و خرد ابو بكر نقل مىكنيد ، من دليلى بر اين ادعاى شما نمىبينم كه پيامبر ( ص ) به تن خويش و فضيلت انديشهء خود و برترى علمى خويشتن امور جنگها را طرح و اداره مىفرمود . برخى از تدبيرها را با وحى دريافت مىفرمود و در پاره‌اى از امور براى اظهار دوستى و ابراز عاطفه با ياران خود رايزنى مىفرمود و پس از آن رأى و انديشهء خود را به كار مىبست . شما در اين باره يك تدبير و چاره‌انديشى ابو بكر را به ما نشان دهيد كه بدون توجه با روايت مخالفان خودتان آن را بدانيد و روايت كنيد . ( 2 ) مىدانيد كه روايت شده است پيامبر ( ص ) در يكى از جنگهاى خود در جايى فرود آمد . انصار گفتند : اى رسول خدا ! اينجا به رأى و تدبير خود فرود آمده‌اى يا به وحى خداوند ؟ فرمود : به رأى خودم . آنان جاى ديگرى را پيشنهاد كردند و آن حضرت پيشنهاد ايشان را پذيرفت . « 2 »\r\nاينك اگر مىتوانيد مانند همين رايزنى را براى ابو بكر به ما نشان دهيد تا نخست آن را بپذيريم و سپس با موردى كه از آن مهمتر خواهد بود به معارضه پردازيم . وانگهى جاى بسى شگفتى از بىخبرى و هوس‌ورزى است كه چگونه آدمى را كور مىسازد . مگر خودتان روايت نمىكنيد كه پيامبر ( ص ) عمرو عاص را بر ابو بكر و عمر فرماندهى داده است ، و اين فرماندهى نه از لحاظ برترى و فضيلت او از لحاظ دينى بوده است ، بلكه از اين جهت بوده كه در رأى و چاره‌انديشى بر آن دو برترى داشته است . چگونه ممكن است شخصى كه عمرو عاص در رأى و تدبير بر او برترى داشته است از آن لحاظ بر على برترى داشته باشد و چگونه ممكن است چنان شخصى در رايزنى و چاره‌انديشى يار و كمك‌كننده به پيامبر ( ص ) باشد ، و اگر رأى و چاره‌انديشى ابو بكر در حد كفايت مىبود ، عمرو عاص بر\r\n\r\n\r\n","description":"","footnote":"\r\n( 1 ) براى اطلاع از سستى اين روايت به تعليقه مصحح محترم بر حديث 208 باب 52 در فرائد السمطين ، ج 1 ، ص 266 مراجعه فرماييد .\r\n( 2 ) اين موضوع در جنگ بدر بوده است به ترجمه مغازى ، واقدى ، به قلم اين بنده ، ص 40 مراجعه فرماييد .\r\n","page_name":" 88 ","page_number":88},
  {"content":"\r\n\r\nاو امير نمىشد .\r\n( 1 ) از اين گذشته شما و ديگران همگى نقل مىكنيد كه چون به روزگار حكومت ابو بكر داستان ردّه پيش آمده ، ابو بكر مىخواست به تن خويش در آن جنگ شركت كند و از مدينه بيرون رود . على ( ع ) به او گفت اگر تو خود به جنگ اين قوم به روى براى مسلمانان پناهگاهى كه به آن پناه برند نخواهد ماند ، تو از شركت در اين جنگ خوددارى كن و سپاهيان را گسيل‌دار تا خود از پشت سر پناهگاه ايشان باشى . ابو بكر درستى رأى و برترى چاره‌انديشى على را دانست و پيشنهاد او را پذيرفت و خود از شركت در جنگ خوددارى كرد و سرانجام كار پسنديده و درست شد .\r\n( 2 )\r\n\r\nبيان پاره‌اى از پرتوهاى رخشان انديشه و گفتار و تدبيرهاى ارزنده و صحيح علوى\r\nاگر بگويند ، همان گونه كه دربارهء برترى على در دليرى و جهاد دليل آورديد ، دربارهء برترى او در رأى و چاره‌انديشى هم دليل بياوريد ، و شما مىدانيد كه قريش دربارهء رأى و انديشه على طعنه زده‌اند و او را از لحاظ چاره‌انديشى ناتوان دانسته‌اند ، به آنان پاسخ مىدهيم كه سست شمردن قريش رأى و تدبير على ( ع ) را ، از دشمنى و تعصب سرچشمه گرفته است نه از روى حق و حجتى كه بتوانند براى ادعاى خود ارائه دهند . در غير اين صورت شما و ايشان بايد ما را به موردى از خطا و اشتباه او آگاه سازيد . مهم‌ترين دليل بر فضل رأى و برترى تدبير او اين است كه در هيچ يك از جنگهاى پيامبر ( ص ) كسى عهده‌دار فرماندهى بر على نبوده است . اگر على همان گونه كه خود اقرار داريد فقط دلير و جنگجوى شايسته‌اى مىبود و بدان گونه كه ادعا مىكنيد ضعف تدبير مىداشت ، مصلحت تدبير و روش صحيح جنگ در آن بود كه او مأمور باشد نه امير . امّا پيامبر ( ص ) او را همواره امير و فرمانده قرار داده است و اين امر دليلى روشن بر درستى سخن ما و نادرستى پندار شماست .\r\n( 3 ) همين سخن قريش به آگاهى على رسيد و با شگفتى از آن سخن آن را تكذيب كرد و چنين فرمود : « خدا پدرشان را بيامرزد ! چه كسى بيش از من جنگ را آزموده است ؟ به خدا سوگند در حالى كه فقط بيست سال داشتم در آن پا نهادم و اينك فزون از شصت سال دارم\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nولى آن را كه فرمان نبرند ، رأى و تدبيرى نيست . » « 1 »\r\nو به همين سبب هنگامى كه رأى و تدبير او را رها كردند به اين بيت دريد بن صمّة تمثل جست كه مىگويد : « من فرمان خود را در منعرج اللوى - نام جايى است - به شما گفتم و درستى آن تا چاشتگاه روز بعد روشن نشد » . « 2 »\r\n( 1 ) على كه خدايش رحمت كناد با آنكه رأى و تدبير را مىدانست ولى هرگاه با دين مغايرت و تعارض پيدا مىكرد از بيم خدا آن را رها مىفرمود ، كه مكر و فريب در دين حرام است و حال آنكه مخالفان او مكر و فريب و دروغ و پيمان‌شكنى و غارت و شبيخون را به كار مىبردند و كارهاى ديگرى را هم كه مانند اينها بود ، انجام مىدادند . در نتيجه شخص نادان چنين گمان مىبرد كه خوددارى على ( ع ) به سبب كمى شناخت او از تدبير و چاره‌انديشى است و مخالفان او به سبب برترى در چاره‌انديشى - به اصطلاح سياست - از او جلو افتاده‌اند . خود امير المؤمنين اين موضوع را در يكى از خطبه‌هاى خود متذكر شده است و ضمن ستايش وفا و نكوهش فرصت طلبى و فريب‌كارى با آنچه كه در شريعت حلال نيست چنين مىگويد و رحمت خدا بر او باد .\r\n( 2 ) « به خدا سوگند كه آن - وفا - همزاد راستى است و هيچ سپرى را بازدارنده‌تر از وفا نمىدانم . آن كس كه بداند سرانجام كارها چگونه است بىوفايى نمىكند ، و خدا را سوگند كه ما به روزگارى زندگى مىكنيم كه بيشتر مردم بىوفايى را زيركى مىشمرند و بىوفايان را به نيك چاره‌انديشى نسبت مىدهند . خدايشان نوميد گرداند چرا اين چنين مىپندارند ! گاهى چنين است كه مرد آزموده و دانا چارهء كار را مىبيند ، ولى امر و منع پروردگار مانع اوست و دانسته و توانا آن را رها مىسازد . در نتيجه كسى كه پرواى دين ندارد فرصت را غنيمت مىشمرد و سود آن را مىربايد » . « 3 »\r\n( 3 ) آرى كه گاهى هم يارانى نادان در آن مورد پيدا مىكند ، و فقط نادان در اين گونه امور شك و ترديد مىكنند . سوگند به جان خودم كه عمرو عاص و معاويه فريبكار بودند و هركدامشان هرگاه فرصتى به دست مىآوردند بدون ترس از خدا و توجه به امر و نهى پروردگار انديشه و تصميم خود را به كار مىبستند و مرتكب گناه مىشدند ، دروغ مىگفتند ، مكر و\r\n\r\n\r\n","description":"","footnote":"\r\n( 1 ) به خطبه شماره 27 نهج البلاغه مراجعه فرماييد و هم به نهج السعادة ، ج 2 ، ص 559 و جلوه تاريخ در شرح نهج البلاغه ، ج 1 ، ص 247 و مصادر نهج البلاغه ، ج 1 ، ص 397 مراجعه شود .\r\n( 2 ) اين موضوع و تمثل به اين بيت در خطبه 35 نهج البلاغه است .\r\n( 3 ) اين خطبه به شماره 41 در نهج البلاغه آمده است .\r\n","page_name":" 90 ","page_number":90},
  {"content":"\r\n\r\nفريب مىساختند و غارت مىكردند و كسانى كه بينش نداشتند با اين كارهاى آنان به شك و دودلى گرفتار مىآمدند . چه گمان مىبرى نسبت به گروهى كه پس از كشته شدن عمار ياسر به خود آمد كه پيامبر ( ص ) به او فرموده است : اى پسر سميه ! تو را گروه ستمگر سركش خواهد كشت . « 1 » معاويه به آنان گفت : كسى او را به كشتن داده كه او را با خود به جنگ آورده است . گروهى سفلگان بىاطلاع از كفر و ايمان و هدايت و گمراهى كه نادان و ستمگر و اهل شك و ترديد بودند ، اين سخن معاويه را پذيرفتند و پنداشتند به درستى از عهدهء پاسخ بر آمده است و قاتل عمار ياسر على است نه معاويه . چون اين سخن معاويه به اطلاع على ( ع ) رسيد ، در پاسخ آن سفلگان فرومايه كه شبيه چهار پايان بودند فرمود : اگر من به سبب آنكه عمار را با خود به جنگ آورده‌ام قاتل او شمرده شوم ، بايد پيامبر ( ص ) ، حمزه و همه كسانى را كه در جنگها با خود آورد به كشتن داده باشد .\r\n( 1 ) معاويه و عمرو عاص با يكديگر همكارى كردند و با مكر و فريب بر ضد على يارى خواستند . گروهى ديگر هم با شك و ترديد و ظاهرسازى و به بهانه خونخواهى - عثمان - بر او شوريدند ، هر چند برخى از برخى ديگر گستاخ‌تر و در تباهى و گناه سابقه‌دارتر بودند .\r\n( 2 ) امير المؤمنين على كه خدايش رو سفيد فرمايد ، پس از بازگشت از بصره - جنگ جمل - گروهى را كه از همراهى با او خوددارى كرده بودند سرزنش فرمود . مالك بن حبيب يربوعى كه سالار شرطه‌اش بود برخاست و گفت : سرزنش كردن و سخن درشت گفتن بسنده نيست . ما را به كشتن ايشان فرمان بده و به خدا سوگند اگر به ما فرمان دهى آنان را خواهيم كشت . على فرمود : اى مالك ! سبحان الله كه از اندازه گذشتى و در حكم ستم روا داشتى و در ستيز و از بن بركندن مبالغه كردى . مالك گفت : اى امير المؤمنين پاره‌اى از تندرويها تو را از چرب‌زبانى دشمنان آسوده مىدارد . فرمود : اى مالك اين حكم و فرمان خدا نيست و جان در برابر جان است . چه جاى سخن از تندروى است كه خداوند متعال مىفرمايد : « هر كس مظلوم كشته شود همانا كه براى خونخواه او قدرت قرار داديم و بايد كه در كشتن زياده‌روى نكند ، همانا كه او يارى داده شده است . » « 2 » و منظور از زياده‌روى در كشتار اين است كه كسى غير از كشندهء خود را بكشى و خداوند از اين كار نهى فرموده است و اين همان تندروى است كه خداى آن را نهى كرده است .\r\n\r\n\r\n","description":"","footnote":"\r\n( 1 ) اين حديث كه از نشانه‌هاى پيامبرى است از احاديث متواتر است ، حافظ ابن عساكر در شرح حال عمار آن را به صورت پسنديده و تازه‌ترى نقل كرده است .\r\n( 2 ) آيه 33 از سوره هفدهم - الاسراء .\r\n","page_name":" 91 ","page_number":91},
  {"content":"\r\n\r\n( 1 ) در روش او بينديشيد و سياست او را بنگريد تا فضل و برترى او را در دليرى و اسلام او و شكيبايى و يقين او را به هنگام سختيها بفهميد . ما اين نمونه‌ها را براى شما مىآوريم تا زحمت شما سبك شود و به آن اندازه بيان مىكنيم كه براى شما كافى و شافى باشد .\r\n( 2 ) ديگر از چيزهايى كه دربارهء درست‌انديشى و محقق شدن ادعاى ما دربارهء او كه همواره خويشتن‌دار بوده است و در امور كارى را كه قرين صحت و صواب بوده مىگزيده است ، چيزى است كه آن را مورخان و محدثان نقل كرده‌اند . گفته‌اند چون سخنان طلحه و زبير و اينكه قصد پيمان‌شكنى و گسستن بيعت دارند به آگهى على عليه السلام رسيد ، عبد الله بن عباس را فراخواند و به او گفت : اى ابو العباس ، آيا گفتار اين دو مرد به اطلاع تو رسيده است ؟ گفت : آرى . فرمود : نظر تو چيست ؟ گفت : عقيده‌ام اين است كه نسبت به آن دو فرصت داده شود تا آزموده شوند و تا هنگامى كه حكومتى به آنان واگذار نشود ، آزموده نمىشوند . طلحه را به بصره و زبير را به كوفه بگمار كه چون به حكومت گمارده شوند و دست و زبان را بگشايند ، سزاوار عزل و شايسته بغض و خشم مىشوند . على عليه السلام خنديد و گفت : اى ابو العباس همهء مردان و اموال در عراق است و هرگاه آن دو بر گردن مردم سوار شوند ، سفلگان را با آز مىفريبند و ناتوانان را با زور و گرفتارى جلب مىكنند و در اثر قدرت حكومت براى سركشى و شورش تواناتر مىشوند . وانگهى ، اگر قرار بود من كسى را به سبب سود و زيان او در امروز يا فردا به حكومت بگمارم ، معاويه را به شام حكومت مىدادم ، و اگر نه اين بود كه آزمندى آن دو براى من روشن شده است دربارهء آن دو تصميمى مىگرفتم .\r\n( 3 ) به نظر شما كداميك از اين دو رأى به صواب نزديك‌تر و براى خير دين و دنيا بهتر و ارزنده‌تر است و شما مراتب فضل و انديشهء ابن عباس را مىشناسيد و عمر گاهى از انديشه او در حكومت خويش يارى مىجسته است .\r\nعلى عليه السلام را ياران ويژه‌اى از مردم خردمند و اهل يقين از ميان مهاجران و انصار بوده است . همچون ابن عباس و عمار و مقداد و ابو ايوب انصارى و خزيمة بن ثابت و ابو الهيثم بن التيهان و قيس بن سعد بن عبادة انصارى و ديگرانى كه در شناخت و بينش همانند اينان بوده‌اند ، كه در جنگها كشته شده‌اند يا مرگ آنان را در ربوده است .\r\n( 4 ) از عوام مردم گروهى با على همراه بودند كه دلهايشان خالى از دانش بود با ضعف بينش و سستى يقين . آنان نه صبر و پايدارى مهاجران را داشتند و نه يقين انصار را ، و چون جنگها به يكديگر پيوسته و از پى هم بود - جمل ، صفين ، خوارج - و مردم با بينش و يقين نابود\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشدند و افراد كم‌خرد و سست يقين باقى ماندند ، كه از جنگ خسته و از كشته شدن دلتنگ شده بودند ، گرفتار سستى گرديدند و به جستجوى آسايش برآمدند و به دستاويزها و بهانه‌ها روى آوردند و در آن هنگام بود كه ميان ايشان برخاست و چنين فرمود :\r\n( 1 ) « اى مردمى كه بدنهاى شما جمع شده - لشكرى را فراهم ساخته - است و انديشه و آرزوهاى گوناگون داريد ، گفتار شما سنگ سخت را سست مىسازد و كردارتان دشمنان را دربارهء شما به طمع مىاندازد . در انجمنها لاف مىزنيد و چنين و چنان مىگوييد و هنگام جنگ و كارزار فرار را بر قرار ترجيح مىدهيد . دعوت كسى كه شما را به يارى فراخواند ، پذيرفته و نيرومند نمىشود و دل آن كس كه شما را تيمار مىدارد ، آسايش نمىيابد .\r\nبهانه‌جوييهايى مىكنيد كه مايهء گمراهى است ، همچون وام‌دارى كه در پرداخت وام خود امروز و فردا مىكند » « 1 » .\r\n( 2 ) در جاى ديگر فرموده است : « كاش شما را نمىشناختم ، شناسايى كه سرانجامش پشيمانى و از پى بىآن اندوه بود » « 2 » . در جايى ديگر فرموده است : « دلم را از خشم آكنده كرديد و با سركشى و خوددارى از يارى دادن انديشهء مرا بر من تباه ساختيد ، تا آنجا كه قريش گفتند :\r\nهمانا على بن ابى طالب مرد دليرى است ولى او را به فنون جنگ آشنايى نيست » « 3 » .\r\n( 3 ) و اين احوال براى پيامبر ( ص ) هم بوده است . با آنكه اسباب عزت آشكار شده بود و از سوى خدا براى آنان يقين فراهم آمده بود ، بازهم گروهى گرفتار دودلى و شك و گروهى ديگر گرفتار سستى و ناتوانى بودند ، آن چنان كه گروهى از شركت در جنگ خوددارى كردند و گروهى از ميدان جنگ گريختند و پايگاههاى خود را رها ساختند و به دشمن پشت كردند و خداوند متعال دربارهء آنان چنين مىفرمايد :\r\n« هنگامى كه - از كوه - بالا مىرفتيد و به هيچ كس توجه نداشتيد پيامبر شما را از پشت سرتان فرا مىخواند » « 4 » . درباره كسانى كه از شركت در جنگ خوددارى كرده بودند ، خداوند چنين عتاب مىفرمايد كه « پس بنشينيد با بازماندگان » « 5 » و مىفرمايد : « و همانا برخى از شما به سختى درنگ مىكند و اگر به شما مصيبتى رسد مىگويد خداى بر من نعمت ارزانى داشت كه همراه آنان نبودم - با آنان كشته نشدم » « 6 » .\r\n\r\n\r\n","description":"","footnote":"\r\n( 1 ) با اندك اختلاف لفظى به شماره 29 در بخش خطبه‌هاى نهج البلاغه آمده است .\r\n( 2 ) همچنين به شماره 27 در بخش خطبه‌ها آمده است .\r\n( 3 ) اين عبارات هم از همان خطبه 27 نهج البلاغه است .\r\n( 4 ) آيه 153 سوره سوم .\r\n( 5 ) بخشى از آيه 83 سوره نهم .\r\n( 6 ) آيه 72 سوره چهارم .\r\n","page_name":" 93 ","page_number":93},
  {"content":"\r\n\r\n( 1 ) مىبينيد اين احوالى كه دربارهء جنگهاى على عليه السلام مىگويند در جنگهاى پيامبر ( ص ) هم اتفاق مىافتاده است و اگر خطاى در انديشه و سرگردانى نيست چرا آن را بهانهء كاستن مقام او قرار مىدهيد ؟ در حالى كه به پيامبر ( ص ) وحى نازل مىشده است و خداوند او را با فرشتگان يارى مىداده است و با وجود اين به هنگام سختى چشمهاى گروهى از ايشان تيره و تار و دلهايشان تنگ مىشد و نسبت به خدا گمانها مىبردند .\r\n( 2 ) اينك اگر راست مىگوييد و حال آنكه چنين نيست و شما را در سخنان خود متعمد مىپندارم ، يكى از انديشه‌هاى نادرست و يكى از غلطهاى او را براى ما بگوييد كه با دشمنى و ستيز به آن بهانه مقام او را تضعيف مىكنيد . شما كه خود مىدانيد على ( ع ) با چه مقاومتى سختيهاى جنگهايش را تحمل كرده و بر دوش كشيده است و خود مىدانيد چه اندوهها كه بر او نرسيده است . پيمان‌شكنان و ستمگران همه براى جنگ با او دست به دست دادند ، و على خود به تنهايى عهده‌دار تحمل سوز گرماى جنگ و به سر و سامان رساندن آن بود و بدون آنكه يار و ياورى داشته باشد ، آن چنان كه افراد پيش از او داشته‌اند . لشكرها و سپاه‌ها را فراهم مىآورد و فرماندهى مىكرد و گروهها را گسيل مىكرد و لشكرها را آرايش جنگى مىداد . اميران را خود به امارت مىگماشت . در همان حال خطبه‌هايى در تحريض و گاه در سرزنش ايراد مىفرمود و راه و روش درست را توضيح مىداد و با كسانى كه با او بگو و مگو داشتند به تن خويش گفتگو و بحث مىكرد . چه بسيار شبهه‌ها را كه روشن ساخت و چه بسيار گمراهيها را كه از ميان برد و چه اندوهها را كه بر طرف كرد و چه گمراهانى را هدايت و به راستى ايشان را زنده كرد .\r\n( 3 ) آيا كسى ياراى انجام اين امور را دارد ، غير از كسى كه نور يقين را روشن ساخته باشد و دانسته باشد كه براى او در پيشگاه خداوند چه منزلتى است و بداند با آنچه انجام مىدهد به خشنودى خدا مىرسد و از خشم كردگار فاصله مىگيرد .\r\n( 4 ) بنابراين فضيلت على ( ع ) در جهاد به روزگار پيامبر ( ص ) بر همهء كسانى كه در محضر پيامبر بوده‌اند ، از جمله بر كسانى كه آنان را در حكومت بر او مقدم داشته‌ايد ، بر طبق دلائل قرآنى روشن مىشود . پيشگامى و فضيلت او در اسلام هم با تحمل گرفتاريهاى بسيار سخت و گرفتاريهاى جنگها و تحمل سختيها و ناخوشايندهايى كه موجب سپيد شدن موهاى زلفها مىگردد ، ثابت مىشود . علم و خرد او در جنگ با كافران و افرادى كه حرام را حلال مىشمردند در پيشامدهايى كه فقهاى شما در آن فرومىماندند ، و شكيبايى در جنگ با اعتماد به يقين خود ، او را از ديگر مردم مشخص مىسازد . وانگهى عفو و گذشت او\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبه هنگام قدرت و فراخواندن او به مهربانى و مدارا در سخنان او مشهور است و دانشمندان تاريخ آن را بازگو كرده‌اند . بلاغت و فصاحت او در گفتارش چنان است كه هر كس خطبه‌ها و نامه‌هاى او را بشناسد نمىتواند منكرش شود . من به زودى نمونه‌هاى ديگرى از حسن تدبير و راه و روش پسنديدهء او و انديشهء رخشان او و چاره‌انديشى درست او را در جنگها مىآورم و آن را با دليل روشن عرضه مىدارم ، به گونه‌اى كه دل شخص شنواى آگاه نمىتواند از پذيرفتن آن خوددارى كند .\r\n( 1 )\r\n\r\nنمونه‌هاى رخشانى از دلايل رسا و نامه‌هاى تابناك و روش پسنديده و انديشهء درست و چاره‌انديشى روشن على عليه السلام\r\nگفته‌اند مردى كه به او ابو برده مىگفتند و از كسانى بود كه در جنگ جمل از همراهى با على خوددارى كرده بود ، برخاست و گفت : اى امير المؤمنين ! آيا كشتگان اطراف عايشه و طلحه و زبير را ديدى ؟ به چه گناهى كشته شدند ؟ فرمود : در قبال خون افرادى از پيروان و كارگزاران من كه آنان را كشته بودند و در قبال اينكه آن مرد قبيلهء ربيعه را كه رحمت خدا بر او باد با گروهى از مسلمانان كشتند . آن هم بدين سبب كه گفته بودند ما همچون شما پيمان‌شكنى و مانند شما غدر نمىكنيم ، آنان را كشتند . از آنان خواستم كه قاتلان برادران مرا به من بسپرند كه در قبال خون ايشان قصاص كنم و سپس كتاب خدا ميان من و ايشان داور باشد . نپذيرفتند و در حالى كه بيعت من بر عهدهء ايشان و خون نزديك هزار تن از مسلمانان بر گردن آنان بود ، با من جنگ كردند و من در قبال خون مسلمانان با ايشان جنگ كردم . آيا تو در اين باره در شك و ترديدى ؟ گفت : آرى در ترديد بودم ولى اينك حقيقت را دانستم و گناه آن قوم بر من روشن شد و دانستم كه تو بر هدايت و صواب هستى . آن مرد در جنگ صفين همراه على ( ع ) حاضر شد .\r\n( 2 ) و نوشته‌اند كه امير المؤمنين على بر معاوية بن ابو سفيان چنين نوشت : « 1 » « از - امير المؤمنين - على بن ابى طالب به معاويه ، و اما بعد ، همانا خداوند بر ما كتاب خود را فرو فرستاده است و ما را در شك و شبهه\r\n\r\n\r\n","description":"","footnote":"\r\n( 1 ) براى اطلاع بيشتر درباره اين دو نامه به نهج السعادة ، به قلم مصحح محترم ، ج 4 ، ص 254 مراجعه شود .\r\n","page_name":" 95 ","page_number":95},
  {"content":"\r\n\r\nرها نفرموده است ، و براى هيچ كس كه به نادانى گناهى انجام دهد عذرى باقى نمىماند . در توبه گشاده است ، و هيچ كس بار گناه ديگرى را تحمل نمىكند . تو نخستين كسى هستى كه ستيز را شروع كردى و در پى فريب آرزو رفتى ، و برون و درون تو با يكديگر اختلاف دارد ، آن هم به سبب گرايش به اين جهان كه در نتيجه سبب دروغ پنداشتن جهان ديگر است .\r\nگويا تو گذشتهء خود را به ياد مىآورى و براى بازگشت به حق راهى نمىيابى . »\r\n( 1 ) اين نامه را هم براى عمرو عاص نوشته است : « 1 » « از بندهء خدا امير المؤمنين على بن ابى طالب به عمرو عاص ، همانا آنچه از دنيا كه فراهم آورده‌اى و به آن اعتماد كرده‌اى و تو را خوش آمده است از چنگ تو بيرون خواهد رفت . به دنيا اطمينان مكن كه سخت فريبنده است و اگر از آنچه گذشته است عبرت بگيرى ، از آنچه كه باقى مانده است بر حذر خواهى بود و از آنچه پندگيرى بهره‌مند خواهى شد . اما تو هواى دل خويش را برگزيده‌اى و از آن پيروى مىكنى و اگر اين چنين نمىبود بر آنچه كه ما تو را فراخوانديم چيز ديگرى را بر نمىگزيدى كه اميد بر ما بزرگتر و سزاوارتر به حجت و برهان است ، و السلام . »\r\n( 2 ) سپس على عليه السلام به فرماندهان سپاه‌ها و سرپرستان گردآورى خراج چنين نوشت :\r\n« بسم الله الرحمن الرحيم از بندهء خدا على امير المؤمنين به فرماندهان مرزبانان ، و اما بعد ، بر والى است و شايسته اوست كه اگر به فزونى - از مال - يا به فزونى رتبه‌اى كه ويژهء اوست رسيد ، او را نسبت به رعيت او دگرگون نسازد ، بلكه بايد آنچه كه خداوند روزى او كرده است بر نزديكى او به بندگان خدا و مهربانى او نسبت به ايشان بيفزايد . همانا براى شما اين حق بر عهدهء من است كه رازى جز راز جنگى را از شما پوشيده ندارم و كارى را جز آنچه كه حكم شرعى است بدون رايزنى با شما انجام ندهم ، و حق و نعمتى از شما را به تأخير نيندازم و اينكه همه‌تان در حق پيش من برابر باشيد ، و چون بدين گونه رفتار كردم ، نعمت دادن به شما سزاوار مقام خداوند است ، و فرمانبردارى از من بر عهدهء شماست و چون شما را فراخوانم نبايد درنگ كنيد و در آنچه صلاح است نبايد كوتاهى كنيد و بايد در راه حق در سختيها فرو شويد و اگر فرمان مرا بدين گونه گوش نسپاريد ، هيچ كس در نظر من خوارتر از كسى نيست كه از ميان شما چنين كند ، و كيفر او را دشوار و بزرگ خواهم داد و\r\n\r\n\r\n","description":"","footnote":"\r\n( 1 ) براى اطلاع بيشتر دربارهء اين دو نامه به نهج السعادة به قلم مصحح محترم ، ج 4 ، ص 254 مراجعه شود .\r\n","page_name":" 96 ","page_number":96},
  {"content":"\r\n\r\nدر آن مورد رخصت رهايى از من را نخواهد يافت . اين دستورها را از فرماندهان خود فراگيريد و تن به آن دهيد تا خداوند كارتان را براى شما به صلاح آورد ، و السلام . » « 1 »\r\n( 1 )\r\n\r\nخطبهء امير المؤمنين عليه السلام ، همين‌كه به او خبر رسيد كه روى گردانندگان از حق از بيعت با او خوددارى كرده‌اند ، و دعوت از آنان و گفتگوى با ايشان و عتاب با آنان در حضور مهاجران و انصار و ديگر مردم\r\nو گفته‌اند كه چون خوددارى عبد الله بن عمر و سعد بن ابى وقاص و محمد بن مسلمه از بيعت به آگاهى على ( ع ) رسيد ، ميان مردم براى سخنرانى برخاست . نخست سپاس و ستايش پروردگار و درود بر پيامبر را به جا آورد كه درود و سلام خدا بر آن حضرت و خاندانش باد و سپس چنين فرمود :\r\n( 2 ) اى مردم ، شما با من بر همان شروط كه با كسان پيش از من بيعت شده بود بيعت كرديد .\r\nاختيار براى مردم تا پيش از بيعت محفوظ است و همين‌كه بيعت كردند ، ديگر آنان را اختيارى نيست . همانا بر عهدهء امام استقامت است و بر عهدهء رعيت تسليم بودن . اين بيعت - كه با من انجام شده است - بيعتى همگانى است . هر كس آن را رد كند از دين مسلمانان روى گردان شده است و راهى به جز راه ايشان را پيروى كرده است .\r\n( 3 ) همانا كه بيعت شما با من بيعت ناگهانى و همراه با لغزش نبوده است و در آن هيچ گونه شك و شبهه‌اى وجود ندارد . كار من و شما يكسان نيست كه من شما را براى خدا مىخواهم و شما مرا براى خود مىخواهيد . و به خدا سوگند كه دشمن را نصيحت مىكنم و اندرز مىگويم و داد ستمديده را مىگيرم ، و از ابن عمر و سعد بن ابى وقاص و محمد بن مسلمه كارهايى به آگهى من رسيده است كه آن را خوش نمىدارم و در آن باره ميان من و ايشان حق حكم خواهد بود . « 2 »\r\n( 4 ) آنگاه على ( ع ) از منبر فرود آمد و به آن سه تن پيام فرستاد و آمدند و مردم هم جمع\r\n\r\n\r\n","description":"","footnote":"\r\n( 1 ) اين نامه با برخى از اختلافات لفظى به شماره 50 در بخش نامه‌هاى نهج البلاغه آمده است . به صفحه 323 نهج البلاغه همراه با ترجمه استاد محترم دكتر سيد جعفر شهيدى مراجعه فرماييد .\r\n( 2 ) بخشهايى از اين خطبه ضمن خطبه شماره 136 نهج البلاغه آمده است و به خطبه‌هاى شماره 55 و 137 در نهج السعادة به قلم مصحح محترم مراجعه فرماييد .\r\n","page_name":" 97 ","page_number":97},
  {"content":"\r\n\r\nشدند . على به آنان گفت : از شما كارهايى به آگهى من رسيده است كه آن را خوش نمىدارم .\r\nهمانا كه من پس از بيعت با من ، شما را به جنگ كردن مجبور نمىكنم ، ولى به من بگوييد چه چيزى موجب شده است شما را از آنچه مسلمانان در آن درآمده‌اند بازدارد ؟ و چرا و چه چيزى را از جنگ كردن به همراهى من ناخوش مىداريد ؟ مگر شما با ابو بكر و عمر و عثمان بيعت نكرديد ؟ گفتند : آرى كه بيعت كرده‌ايم . فرمود : به من خبر دهيد كه اگر پسر ابو سفيان و عمرو عاص با يكى ديگر از خلفا جنگ مىكردند شما همراه آن خليفه با آن دو جنگ نمىكرديد ؟ گفتند : آرى كه جنگ مىكرديم . فرمود : پس به چه سبب جنگ كردن به همراهى مرا خوش نمىداريد و حال آنكه دربارهء بيعت با من سه شبانه روز رايزنى كرديد و مىدانيد كه من فروتر از آن خلفاى شما نيستم ، به من بگوييد آيا از بيعت من بيرون شده‌ايد ؟\r\nگفتند : نه به خدا سوگند ، ولى خوش نمىداريم همراه تو با مردمى كه اهل نمازند جنگ كنيم .\r\n( 1 ) على كه رحمت خدا بر او باد فرمود : همانا ابو بكر جنگ با مردمى را كه اهل نمازند روا دانسته است و عمر هم همان گونه نظر داشته است . در اين هنگام مالك اشتر برخاست و گفت :\r\nاى امير المؤمنين ! هر چند فضل تقدم و پيشگامى كه براى آنان محفوظ است براى ما نيست ، ولى در اين مسأله كه ما با آنان انباز و يكسان هستيم آنان را بر ما فضيلتى نيست . اين بيعت همگانى است و كسى كه از آن بيرون رود دين او مورد طعنه است و كسى كه از آن بازگردد و تن زند ، غير قابل بخشش است ، و نبايد مردم خواسته‌هاى دل ايشان را پيروى كنند . امروز بايد آنان را با زبان و سخن ادب كرد و فردا ادب كردن كسانى كه در همراهى با تو در جنگ درنگ و سنگينى مىكنند ، همانند كسانى نيستند كه سبكبار همراه تو مىشوند . و گفته‌اند كه عبد الله بن عمر گفته است : اى ابو الحسن ! تو را به خدا و حق خويشاوندى سوگند مىدهم كه مرا در كارى كه آن را نمىشناسم وارد نسازى كه من همچون كسى هستم كه سوار بر شتر سنگين وزن سالخورده‌ام كه نه بامدادان جنب و جوشى دارد و نه شامگاهان . « 1 »\r\n\r\n\r\n","description":"","footnote":"\r\n( 1 ) ابن اثير در النهاية فى غريب الحديث و الاثر ، ج 2 ، ص 213 ، ذيل كلمه رداح مىگويد : ابن عمر مىگفته است : در فتنه همچون شتر سنگين وزن فرتوتم كه هيچ جنب و جوش و شتابى ندارد .\r\n","page_name":" 98 ","page_number":98},
  {"content":"\r\n\r\n( 1 )\r\n\r\nاجازه گرفتن عمار ياسر از امير المؤمنين عليه السلام كه با ابن عمر و محمد بن مسلمه گفتگو كند و سخن على عليه السلام درباره كسانى كه از همراهى با او خوددارى كردند\r\nو چون آن سه تن برگشتند عمار ياسر كه خدايش رحمت فرمايد از امير المؤمنين اجازه خواست تا با ابن عمر گفتگو كند و اجازه فرمود . عمار به ابن عمر گفت : اى پسر عمر ! افرادى از مهاجران و انصار با على بيعت كرده‌اند كه اگر آنان را بر تو برترى دهيم ، خشمگين نمىشوى و اگر تو را بر آنان برترى دهيم خشنود نخواهى بود . تو شمشير نهادن بر اهل نماز را چيزى منكر دانسته‌اى و حال آنكه ما مىدانيم و تو هم مىدانى كه قاتل را قصاص قتل است و كسى كه زناى محصنه مىكند ، بايد سنگسار شود ، آن يكى با شمشير كشته مىشود و اين يكى را با سنگسار كردن مىكشند . آگاه باش و بدان كه على با هيچ كس از مردمى كه اهل نمازند ، جنگ نمىكند مگر اينكه حكم جنگ با او و كشتارش همچون حكم همان افراد لازم باشد .\r\n( 2 ) گويد ، ابن عمر خنديد و گفت : اى ابو اليقظان ! عمر هنگامى كه اهل شورى را از قريش جمع كرد و آنان كسانى بودند كه پيامبر ( ص ) در حالى كه از ايشان خشنود بود رحلت فرمود ، سزاوارترين آنان به خلافت در نظر پسر عمر ، على بن ابى طالب بود . امروز هم همانند گذشته او را بر همان حال مىبينم و اين بيعت هم همچون بيعت عثمان است - بر عهده من لازم است - جز اينكه كارى پيش آمده است كه شمشير در آن وارد شده است و من از انجامش ناتوان مانده‌ام . و اى ابو اليقظان ! به خدا سوگند دوست نمىدارم كه دنيا و هر چه در آن است در قبال آنكه يك روز دشمنى على را آشكار سازم يا يك ساعت كينهء او را در دل بگيرم از من باشد . گويد ، عمار خنديد و گفت : شگفتا كه مىدانند و عمل نمىكنند و مىگويند و به كار نمىبندند .\r\n( 3 ) عمار به حضور على كه خدايش رحمت كناد برگشت و از او اجازه خواست تا با محمد بن مسلمه گفتگو كند و امير المؤمنين به او اجازه فرمود . هنگامى كه عمار به ديدار محمد بن مسلمه رفت ، محمد به او گفت : اى ابو اليقظان ! پس از جدايى كه ميان من و تو بود ، اينك خوش آمدى ، و به خدا سوگند اگر نه اين است كه عهدى از پيامبر ( ص ) بر گردن من است ،\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبدون ترديد با على براى جنگ كردن در التزام او بيعت مىكردم . و اگر همهء مسلمانان را به سويى ببرند و على در سوى ديگر قرار گيرد بىشك من همراه على خواهم بود ، ولى چه كنم كه عهد رسول خدا ( ص ) مرا از هر انديشه بازمىدارد .\r\n( 1 ) عمار به او گفت : اى پسر مسلمه بس است . به من بگو پيامبر ( ص ) به تو چگونه فرموده است ؟ آيا فرموده است هنگامى كه ديدى اهل نماز با يكديگر جنگ مىكنند ، يا هنگامى كه ديدى دو مسلمان با يكديگر جنگ مىكنند ؟ به خدا سوگند كه نمىبينى دو مسلمان با يكديگر جنگ كنند ، و اگر به تو فرموده است هرگاه ديدى با اهل نماز جنگ مىشود ، چه كس ديگرى اين سخن را همراه تو شنيده است كه تو تنها و يكى از گواهانى و پيش ما سخنى ديگر از پيامبر ( ص ) وجود دارد كه پس از اين سخن كه تو مىگويى و در حجة الوداع فرموده است . آن حضرت فرمود : خونهاى شما بر يكديگر حرام است مگر در قبال حادثه‌جويى . آيا پيامبر ( ص ) به تو فرموده است كه با حادثه‌جويان و بدعت‌گزاران جنگ مكن ؟ همانا هر كس به رسول خدا ( ص ) دروغ ببندد نشيمن‌گاه و جايگاه خود را در آتش فراهم ساخته است . محمد بن مسلمه گفت : اى ابو اليقظان ! خدايت رحمت كناد بس است .\r\nمىگويند ، على به عمار فرموده است : اين سه تن را به حال خود رها كن . ابن عمر در دين خود ناتوان است . سعد بن ابى وقاص رشك برنده است . اما محمد بن مسلمه ، گناه من در مورد او اين است كه در جنگ خيبر ، مرحب را كه قاتل برادر او بود كشته‌ام . « 1 »\r\n( 2 )\r\n\r\nخطبه امير المؤمنين عليه السلام پس از اينكه بزرگان اصحاب پيامبر ( ص ) به او خبر دادند كه طلحه و زبير با افراد بنى اميه كه در مدينه‌اند ، ديدار كرده و تصميم گرفته‌اند بيعت تو را بشكنند\r\nو گفته‌اند ، چون على كه خدايش از او خشنود باد اموال را ميان مسلمانان به تساوى تقسيم فرمود و به سياه و سرخ يكسان پرداخت كرد ، گروهى اين كار را نادرست دانستند و دلگير شدند و پيش يكديگر رفتند و شروع به سرزنش و عتاب كردند .\r\n( 3 ) چون اين خبر به آگهى ياران امير المؤمنين از مهاجران و انصار رسيد ، ابو الهيثم بن التيهان\r\n\r\n\r\n","description":"","footnote":"\r\n( 1 ) براى اطلاع بيشتر در اين مورد به ترجمه مغازى واقدى ، ص 2 - 500 مراجعه فرماييد .\r\n","page_name":" 100 ","page_number":100},
  {"content":"\r\n\r\nو خزيمة بن ثابت ذو الشهادتين و عمار بن ياسر و رفاعة بن رافع و ابو حية و خالد بن زيد و سهل بن حنيف جمع شدند و رايزنى كردند و انديشهء آنان بر اين قرار گرفت كه سوار شوند و به حضور على بن ابى طالب بروند و او را آگاه سازند كه طلحه و زبير و كسانى از بنى اميه كه در حجاز باقى مانده‌اند ، رايزنى كرده‌اند و دشمنى آنان دست به دست داده و بر انجام كارى اصرار مىورزند كه بر آن كار بر ايشان ايمن نيستيم . آنان به حضور على ( ع ) رفتند و گفتند :\r\nاى امير المؤمنين بر كار حكومت خود بنگر و اين خويشاوندان قرشى خود را مورد عتاب قرار بده كه بيعت تو را شكسته و پيمان تو را گسسته‌اند و ما را هم پوشيده به كناره گرفتن از تو فرا مىخوانند . خداوندت به راه سعادت راهبرى فرمايد . و اين بدان سبب است كه ايشان برترى در برگزيدن چيزهاى پسنديده را براى خود از دست داده‌اند و سرمشق گرفتن و شكيبايى كردن را هم خوش نمىدارند و چون ميان آنان و افراد غير عرب تساوى برقرار فرموده‌اى ، اين كار را نادرست مىشمرند و سرانجام با دشمن تو رايزنى كرده‌اند و انديشه‌شان بر اين قرار گرفته است كه براى تفرقه‌اندازى و سازگارى كردن با نادانان خون عثمان را مطالبه كنند . انديشهء خود را در اين باره به كار انداز . على ( ع ) در حالى كه سوار بر استر شهباى رسول خدا ( ص ) بود حركت كرد و چون به مسجد رسيد خشمگين بر منبر رفت .\r\nعمامه‌اى از حرير سياه بر سر داشت . ردايش جامه‌اى سبز رنگ بود و ازار او برد قطرى .\r\nشمشير بر شانه داشت و به كمانى تكيه داده بود و چنين فرمود :\r\n( 1 ) اما بعد ، اى مردم ! ما نخست خدايى را ستايش مىكنيم كه پروردگار و كردگار و ولى نعمت ماست . خداوندى كه نعمتهاى او آشكار و پوشيده ما را فرا گرفته است . بدون آنكه ما را نيرو و توانى باشد ، بر ما منت گزارده و فضيلت فرموده است تا ما را بيازمايد كه آيا سپاس مىگزاريم يا كفران مىورزيم . هر كس سپاسگزارى كند ، نعمت را بر او افزون مىفرمايد و هر كس كفران ورزد ، عذابش مىدهد . و گواهى مىدهم كه كردگارى جز خداوند يگانهء بىانباز نيست ، خداى يگانه و پاينده . و گواهى مىدهم كه محمد بنده و پيامبر اوست كه خداوند او را براى رحمت به بندگان و سرزمينها و چهارپايان و جانوران زبان بسته گسيل فرموده است ، نعمت و منتى گرانسنگ و فضيلتى بزرگ كه بر ما ارزانى فرموده است .\r\nدرود و سلام خدا بر او باد .\r\n( 2 ) اى مردم ! همانا برترين مردم از لحاظ منزلت در پيشگاه خداوند و بزرگترين ايشان از لحاظ شرف و نزديكترين آنان به رسول خدا ( ص ) و گران‌قدرترشان نزد خداوند كسانى هستند كه فرمان خدا را مطيع‌تر و به اطاعت از خدا داناتر باشند و سنت رسول خدا را بيشتر\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبه كار بندند و كتاب و احكام پروردگار را بيشتر زنده بدارند . و براى هيچ كس از خلق خدا در نظر ما فضيلتى نيست مگر به فرمانبردارى از خدا و پيامبرش و پيروى كردن از كتاب خدا و سنت رسول او . اين كتاب خداوند ميان شماست و راه و روش و عهد پيامبر ( ص ) را فقط افراد نادان و ستيزه‌گر با حق نمىدانند . خداوند متعال در كتاب خود مىفرمايد : « اى مردم همانا كه ما شما را از مردى و زنى آفريديم و شما را ملتها و قبيله‌هايى قرار داديم تا شناخته شويد . همانا گرامىترين شما در پيشگاه خداوند پرهيزگارترين شماست . » « 1 » و هر كس پرهيزگارى كند همو شريف و گرامى و دوستدار است ، و همين گونه‌اند كسانى كه از خدا و رسول او فرمانبردارى كنند ، كه خداى متعال در كتاب خود فرموده است : « اگر خدا را دوست مىداريد از من پيروى كنيد تا خدايتان دوست بدارد » « 2 » ، و خداوند فرموده است : « و از خدا فرمان بريد و از پيامبر فرمان بريد و بترسيد ، و اگر پشت كرديد بدانيد كه بر فرستادهء ما ابلاغ آشكار است . » « 3 »\r\n( 1 ) آن‌گاه على ( ع ) با صداى بلند فرياد برآورد : اى گروه مهاجران ! اى گروه انصار ! اى گروه مسلمانان آيا با اسلام آوردن خود بر خدا و رسولش منت مىنهيد ؟ و حال آنكه اگر راستگويان باشيد خداوند و رسولش را بر شما منت است .\r\n( 2 ) سپس فرمود : همانا هر كس به قبلهء ما روى آورد - نماز گزارد - و چهارپايان - حلال گوشتى - را كه ما مىكشيم بخورد دو گواهى دهد كه پروردگارى جز خداوند يكتاى بىانباز نيست و محمد ( ص ) بنده و فرستادهء اوست ، ما احكام قرآن را بر او جارى مىسازيم و از غنايم و بهره‌هاى اسلام بهره‌مندش مىسازيم . هيچ كس را بر ديگرى جز به ترس از خدا و پرهيزگارى و فرمانبردارى از خداوند فضيلتى نيست . خداوند ما و شما را از پرهيزگاران قرار دهد و ما را از دوستان و ياران خود كه بر آنان بيمى نيست و اندوهگين نمىشوند ، قرار دهد .\r\nسپس فرمود : همانا اين دنيايى كه شما در جستجوى آن هستيد و بر آن رغبت بسته‌ايد ، و آن گاهى شما را به خشم مىآورد و گاه خشنود مىسازد ، خانه و منزلى نيست كه شما براى آن آفريده شده باشيد و جايى نيست كه شما را براى آن فراخوانده باشند . هان كه جهان براى شما پايدار نيست و شما نيز براى آن پايدار نمىمانيد . دنيا شما را فريب ندهد و شما را از آن بيم داده‌اند و خود آن را آزموده‌ايد و براى شما توصيف شده است و خود سرانجام آن را نمىستاييد .\r\n\r\n\r\n","description":"","footnote":"\r\n( 1 ) بخشى از آيه 13 سوره چهل و نهم - حجرات .\r\n( 2 ) بخشى از آيه 31 سوره سوم - آل عمران .\r\n( 3 ) اين آيه در متن صحيح چاپ نشده است و صحيح آن آيه 91 سوره مائده است كه ترجمه شد . - م .\r\n","page_name":" 102 ","page_number":102},
  {"content":"\r\n\r\n( 1 ) بنابراين به سوى جايگاههاى خود كه شما را به آباد ساختن آن فرمان داده‌اند پيشى بگيريد كه جايگاه آبادى است كه هيچ‌گاه ويران نمىشود . جاودانه است و كاستى نمىپذيرد ، و جايگاهى است كه خداوند شما را بر آن ترغيب فرموده و به سويش فراخوانده است و پاداش راستين شما را در آن قرار داده است . اينك اى گروه مهاجر و انصار و اى پيروان دين خدا ، بنگريد كه در كتاب خدا چگونه توصيف شده‌ايد و بنگريد كه در پيشگاه پيامبر ( ص ) چه منزلتى داشتيد و براى چه چيزى كوشش مىكرديد . شما به چه چيز برترى و فضيلت يافتيد آيا به نسب و تبار ؟ يا به فرمانبردارى و كردار ؟ اينك كه خدايتان رحمت كناد نعمتهاى خدا را بر خود به شكيبايى و پايدارى در فرمانبرى از خداوند تمام كنيد و در قبال فرمان خدا زبون باشيد و براى كسب رضايت خدا شتاب گيريد و بر آنچه خداى فرمان داده است كه از كتاب او حفظ و پاسدارى كنيد كوشا و نگهدارنده باشيد . همانا پس از آنكه سفارش رسول خدا ( ص ) را حفظ كنيد ، اگر چيزى از دنياى شما تباه شود ، شما را زيان نمىرساند ، و همانا كه اگر آنچه از پرهيزگارى را كه به آن فرمان داده شده‌ايد تباه سازيد ، هر چه از دنيا را كه حفظ كنيد براى شما سودمند نخواهد بود . اى بندگان خدا بر شما باد به ترس از خدا و تسليم به فرمان او و خشنودى به قضاى الهى و شكيبايى بر آزمون او .\r\n( 2 ) اما اين درآمد و غنايم ، هيچ كس را در آن بر ديگرى امتيازى نيست كه خداوند متعال از آن ياد نفرموده باشد . اين مال خداوند است و شما هم بردگان خداونديد ، و اين كتاب خداست كه ما به آن اقرار كرده‌ايم و بر آن گواهى داده‌ايم و تسليم فرمان آن شده‌ايم و عهد پيامبر ( ص ) هم ميان ماست . خدايتان رحمت كناد ، تسليم فرمان خدا شويد و هر كس به اين راضى نيست هر چه خواهد كند و هركجا خواهد برود . همانا كسى كه به اطاعت خدا كار كند و به فرمان خدا حكومت كند بيمى بر او نيست . آنان گروه خدايند كه بر ايشان ترسى نيست و اندوهگين نمىشوند و هم ايشان رستگاران‌اند . از خداوند كه پروردگار ماست مسألت مىداريم كه ما و شما را از فرمانبرداران خود قرار دهد و گرايش ما و شما را به چيزى كه در پيشگاه او پسنديده است ، بگرداند . آنچه را كه گفتم شنيديد و براى خودم و شما طلب آمرزش مىكنم . « 1 »\r\n( 3 ) سپس از منبر فرود آمد و دو ركعت نماز گزارد . آن‌گاه عمار را پيش طلحه و زبير كه در\r\n\r\n\r\n","description":"","footnote":"\r\n( 1 ) بخشى از اين خطبه ضمن خطبه 230 نهج البلاغه مرحوم فيض الاسلام ، ص 748 آمده است و تمام آن در صفحهء 125 تحف العقول ابن شعبه حرانى ، كه مقدم بر سيد رضى بوده ، آمده است . به خطبه 57 در نهج السعادة ، ج 1 ، ص 200 مراجعه فرماييد .\r\n","page_name":" 103 ","page_number":103},
  {"content":"\r\n\r\nگوشه مسجد نشسته بودند فرستاد و آن دو را فراخواند . آن دو آمدند و پيش او نشستند و على ( ع ) به آنان چنين فرمود : شما را به خدا سوگند مىدهم ، آيا شما با كمال ميل براى بيعت كردن با من نيامديد و مرا به خلافت دعوت نكرديد و حال آنكه آن را خوش نمىداشتم ؟\r\nگفتند : آرى كه همين گونه است . فرمود : و بدون اينكه مجبور باشيد با من بيعت كرديد و پيمان وفادارى بستيد ؟ گفتند : آرى همين گونه است . على گفت : سپاس و ستايش خداوند جهانيان را در اين باره .\r\n( 1 ) سپس به آن دو فرمود : پس چه چيزى پيش آمده است ؟ گفتند : ما با تو بيعت كرديم كه كارى را بدون نظر ما برش ندهى و در كارها با ما رايزنى كنى و خود به صورت مستبد رفتار نكنى و ما را به غير ما چندان فضيلت و برترى است كه خود مىدانى و حال آنكه اموال را تقسيم مىكنى و احكام را صادر مىكنى و كارها را بدون رايزنى با ما برش مىدهى ، بدون آنكه ما را از آن اطلاعى يا در آن نظرى باشد .\r\n( 2 ) على كه خدايش رحمت كناد گفت : كارهاى كوچك و اندكى را ناپسند شمرده‌ايد و كارهاى بسيارى را رها كرده و به تأخير انداخته‌ايد . من اينك براى خودم و شما از پيشگاه خداوند آمرزش خواهى مىكنم . اينك به من خبر دهيد آيا در چيزى كه شما را در آن حقى بوده است شما را از آن بازداشته‌ام ؟ آيا در تقسيم اموال ، كسى يا خويشتن را به شما ترجيح داده‌ام ؟ گفتند : هرگز و پناه بر خدا . فرمود : آيا در رسيدگى حق كسى از مسلمانان كه به من گزارش داده باشد كوتاهى و ناتوانى كرده‌ام يا حكم آن را نمىدانستم و آيا در صدور حكم اشتباهى كرده‌ام ؟ گفتند : هرگز . فرمود : آيا در كارى از كارهاى همگانى مسلمانان مرا دعوت كرده‌ايد كه از آن كوتاهى كرده باشم يا در آن باره با شما مخالفت نموده باشم ؟ گفتند : به خدا سوگند هرگز . فرمود : پس چه چيزى از كار مرا خوش نمىداريد و چه موضوعى را ناپسند مىشمريد كه انديشهء مخالفت با مرا در سر داريد ؟ گفتند : اينكه تو با عمر بن خطاب و پيشوايان ما دربارهء پرداخت حق ما از اموال و غنايم مخالفت كرده‌اى . تو حق ما را در اسلام همچون حق ديگران قرار داده‌اى و ميان ما و كسانى كه خداوند با شمشيرها و نيزه‌هاى ما و اسب تاختن ما اموال ايشان را در اختيار ما قرار داده است و دعوت ما بر آنان پيروز شده است و آن اموال را با زور گرفته‌ايم و ميان كسانى كه با زور و ناخوش داشتن اسلام مسلمان شده‌اند ، يكسان تقسيم مىكنى .\r\n( 3 ) على كه رحمت خدا بر او باد دو بار تكبير گفت و افزود : پروردگارا من تو را و كسانى را كه امروز در اين انجمن حاضرند بر اين دو تن ، گواه مىگيرم . سپس فرمود : اما اعتراض شما\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبر من دربارهء رايزنى و نظرخواهى از شما ، به خدا سوگند كه مرا به حكومت هيچ رغبتى نبود و آرزومندش نبودم و اين شما بوديد كه مرا بر آن دعوت كرديد و بر كرسى خلافت نشانديد و حال آنكه من خوش نمىداشتم ، ولى از آن ترسيدم كه گرفتار اختلاف شويد و من موجب پراكندگى شما گردم ، و چون حكومت به من رسيد به كتاب خدا و آنچه براى ما وضع فرموده و فرمان داده است نگريستم و به چگونگى قسمت كردن اموال توسط پيامبر ( ص ) و به سنت و روش آن حضرت دقت كردم و از آن پيروى و همان را اجرا كردم ، و نيازى به انديشهء شما و دخالت شما با ديگران پيدا نكردم . حق و موضوعى هم پيش نيامد كه آن را ندانم و به رأى شما نيازمند گردم و با شما رايزنى كنم يا با ديگر برادران مسلمانم مشورت كنم و اگر چنان مىبود و كارى پيش مىآمد كه در كتاب خدا برهان و دليل آن نبود و در راه و روش پيامبر ( ص ) و احكام صادر شده از سوى برادران قابل اعتماد راهى براى آن وجود نمىداشت بدون شك نه تنها از مشورت با شما كه از مشورت با ديگران هم خوددارى نمىكردم .\r\n( 1 ) اما اعتراض شما دربارهء تساوى در تقسيم ، اين چيزى است كه من در آن حكم نكرده‌ام و بدان گونه تقسيم نكرده‌ام . من و شما مىدانيم كه پيامبر ( ص ) همين گونه تقسيم مىفرمود و آن تقسيم مطابق فرمان خداوند متعال بوده است . من هم سنت و فرمان پيامبر را اجرا كرده‌ام .\r\n( 2 ) اما اين سخن شما كه مىگوييد بهرهء شما را از اموال و چيزهايى را كه در پناه شمشير و نيزه گرفته‌ايد براى ديگران هم قرار داده‌ام ، از ديرباز گروههايى به اسلام آوردن پيشى گرفته‌اند كه اگر ديگران را در غنيمت دادن بر آنان برگزيده‌اند ، در هيچ چيز از احكام زيانى متوجه آنان نشده است و معلوم است كه آنان دعوت خدا را پذيرفته و پاسخ داده‌اند و اين كار - شريك ساختن ديگران در غنايم - براى آنان زيانى نداشته است و خداوند به روز رستخيز پاداش اعمال ايشان را خواهد داد . آگاه باشيد كه من - به روش پيامبر - سهم آنان را پرداخت مىكنم و به خدا سوگند كه در اين باره نه شما و نه كس ديگر را حق عتاب كردن با من نيست . خداوند دلهاى ما و دلهاى شما را به سوى حق راهبرى فرمايد و بر ما و شما صبر و شكيبايى ارزانى دارد . و سپس فرمود : خدا رحمت كند هر كه را كه چون حقى را مىبيند بر آن يارى دهد يا چون ستمى را مىبيند آن را بازدارد و ياور صاحب حق دربارهء حق او باشد . « 1 »\r\n\r\n\r\n","description":"","footnote":"\r\n( 1 ) اين گفتگوى امير المؤمنين عليه السلام با طلحه و زبير با تفاوتهاى اندك لفظى به شماره 196 در بخش خطبه‌هاى\r\n","page_name":" 105 ","page_number":105},
  {"content":"\r\n\r\n( 1 )\r\n\r\nفرستادن امير المؤمنين ( ع ) پسر خود حسن ( ع ) و عمار ياسر را به كوفه براى بسيج كردن مردم آن شهر ، به هنگامى كه براى خاموش كردن فتنه طلحه و زبير و ام المؤمنين عايشه آهنگ رفتن به بصره كرد\r\n( 2 ) سپس امير المؤمنين على بن ابى طالب كه خداوند از او خشنود باد ، پسر خويش حسن ( ع ) و عمار ياسر را هنگامى كه آمادهء حركت بود به كوفه گسيل فرمود تا مردم كوفه را بسيج كنند و بخواهند كه به سپاه بپيوندند ، كه ابو موسى اشعرى مردم را از همراهى با على منصرف كرده بود .\r\n( 3 ) عمار ياسر براى سخنرانى ميان مردم كوفه برخاست . نخست سپاس و ستايش خدا را به جا آورد ، سپس گفت : اى مردم ! اينك اين برادر و پسر عموى پيامبر شماست كه از شما يارى مىطلبد و مىخواهد براى يارى دادن دين خدا حركت كنيد . اين درست است كه شما گرفتار حق و حرمت مادرتان - يعنى عايشه - شده‌ايد ولى حق پروردگار شما بر شما واجب‌تر و حرمت او بزرگتر است . سپس به ابو موسى روى كرد و گفت : آيا تو از رسول خدا شنيده‌اى كه فرموده است پس از من به زودى فتنه‌اى خواهد بود كه آن كس كه در آن راه رود بهتر از كسى است كه در آن بدود و آن كس كه در آن فرو نشيند بهتر از كسى است كه در آن راه برود ؟ ! ( 4 ) ابو موسى گفت : آرى و خود در گرو آنچه گفتم هستم . عمار به او گفت : اگر در اين سخن راستگو باشى كه از پيامبر ( ص ) چنين شنيده‌اى فقط شخص تو را اراده فرموده است و تو بايد پايبند آن باشى كه در اين باره از تو اتخاذ سند و حجت بر تو تمام شده است ، در اين صورت اگر به راستى راستگويى در خانه‌ات بنشين و در هيچ موضوعى از اين امور دخالت مكن .\r\nخدايتان رحمت كناد ! دربارهء اين گونه گفتارهاى مخالفان امير المؤمنين بينديشيد كه چگونه در برابر سخن افراد پايبند به حق ناتوان مىشوند و ضد و نقيض مىگويند . و ابو موسى در سخن خود ، اگر مقصود همان چيزى باشد كه او بر آن اعتقاد داشته است ، هيچ حجت و\r\n\r\n\r\n","description":"","footnote":"\r\nنهج البلاغه آمده است ، به نهج البلاغه چاپ مرحوم فيض الاسلام ، ص 647 و به شرح نهج البلاغه ابن ابى الحديد ، ج 11 ، ص 7 و براى اطلاع از منابع آن به روشهاى تحقيق در اسناد و مدارك نهج البلاغه ، به قلم استاد محمد دشتى ، ص 181 مراجعه فرماييد .\r\n","page_name":" 106 ","page_number":106},
  {"content":"\r\n\r\nانديشهء قابل اعتمادى نمىآورد ، به ويژه كه پس از دليل آوردن عمار خاموش مىشود و به همين سبب سرگردان مىماند و در زمرهء بدانديش‌ترين افراد قرار مىگيرد .\r\n( 1 )\r\n\r\nخطبه صحابى بزرگ عمار بن ياسر ، كه خداى مقامش را فراتر فرمايد ، ميان مردم كوفه و برانگيختن او ايشان را به پيوستن به امير المؤمنين عليه السلام\r\nآن‌گاه عمار روى به مردم كرد و گفت : اى مردم ما ترسيديم كه پهنهء اين آيين خالى بماند و كرانه‌هايش سستى پذيرد . خير و مصلحت خويش را در نظر گرفتيم و به اين موضوع راضى و خشنود شديم كه على بن ابى طالب براى ما امام و خليفه و راهنما و مؤدب باشد . چه نيكو خليفه و چه نيكو راهنمايى ، مؤدبى است كه نيازى ندارد به آنكه او را تأديب كنند ، و فقيهى است كه نياز به آموزش ندارد و دلير و نيرومندى است كه سستى نمىورزد . سابقهء او در اسلام براى هيچ كس فراهم نيست . اينك خدايتان رحمت كناد ، به سوى او بشتابيد كه گروهى از مردم براى ستيز با او هم پيمان شده‌اند و در حالى كه بر او ستم روا داشته و از فرمانش سرپيچى كرده‌اند و بر او حسد مىورزند آهنگ بصره كرده‌اند و هنگامى كه با آنان روياروى شويد بر شما روشن مىشود كه ستمگران‌اند ، و اين هم پسر دختر پيامبر شماست كه براى بسيج كردن و روانه ساختن شما اينجا آمده است .\r\n( 2 ) اى مردم ! كتاب خدا و راه و روش پيامبرش كه درود خدا بر او باد در معرض ديد و شنيد شماست و به خدا سوگند كه قرآنها كهنه و سنت نبوى از ميان نرفته است و عهد و پيمان كهنه و فرسوده نگرديده است . بدعتها و سنتهاى نادرست كه پديد آمده است پوشيده نيست و بدان گونه نيست كه كسى نداند يا بتواند در آن باره سخنى بگويد ، آنچه را كه اين والى شما - ابو موسى اشعرى - گفت ، شنيديد كه شما را از پيوستن به هر يك از اين دو گروه بازداشت و به جان خودم سوگند كه در آنچه گفت راستگو نبود و خداوند از بندگان خود انجام چيزى را كه او پيشنهاد كرد نمىپسندد . خداوند قرآن را براى ما فرستاده است و در آن طاعت را از معصيت روشن ساخته و احكام خود را در آن استوار فرموده است و هيچ يك از ملتها را رها نكرده و فرمان به جهاد با آنان داده است تا به فرمان خدا بازگردند و تسليم آن شوند .\r\nدربارهء مشركان فرمان داده است با آنان چندان جنگ و جهاد شود تا به اسلام بگروند و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nفرمان خدا چنين است : « پس بكشيد مشركان را هركجا آنان را بيابيد » « 1 » و هم فرموده است :\r\n« با آنان جنگ و كشتار كنيد تا خداوند آنان را به دست شما عذاب كند » « 2 » .\r\n( 1 ) دربارهء اهل كتاب فرموده است : « با آن گروه از اهل كتاب كه به خدا و روز رستخيز ايمان ندارند و آنچه را كه خداوند و رسولش حرام كرده‌اند حرام نمىدارند و بر دين حق گردن نمىنهند ، چندان جنگ و كشتار كنيد تا از دسترنج خود جزيه بپردازند و كوچك و سرافكنده‌اند . » « 3 » خداوند متعال سرانجام كار آنان را چنين قرار داده است كه يا مسلمان شوند يا آنكه با سرافكندگى و كوچكى جزيه بپردازند ، يا آنكه كشته شوند و زن و فرزندشان به اسيرى گرفته شوند و اموالشان به تصرف در آيد . دربارهء اهل قبله - مسلمانان - خداوند چنين مىفرمايد : « و اگر دو گروه از مؤمنان به جنگ و كشتار بپردازند ، ميان آن دو گروه را صلح دهيد و اگر يكى بر ديگرى ستم روا داشت ، با آن كه ستمگر است جنگ كنيد تا به فرمان خدا بازگردد ، و اگر بازگشت ميان آن دو گروه را با دادگرى آشتى دهيد و به هر حال دادگرى كنيد كه خداوند دادگران را دوست مىدارد . » « 4 »\r\n( 2 ) در آيتى ديگر خداوند فرموده است : « با آنان جنگ كنيد تا فتنه نباشد و دين همه‌اش براى خدا باشد » « 5 » . بنابراين خداوند از بندگان مطيع خود راضى نخواهد شد كه در خانه‌هايشان بنشينند و مردم را به يكديگر رها كنند كه گروهى خون گروه ديگر را بريزند .\r\nخدايتان رحمت كناد ، همراه ما بياييد و اين دو گروه را ببينيد و دلايل آنان را بشنويد و بنگريد كه كداميك بر طبق آنچه خداوند بر شما واجب فرموده است سزاوارتر به نصرت است . اگر خداوند كار آنان را اصلاح كند كه شما با مزد و پاداش و در حالى كه حق خدا را انجام داده‌ايد برمىگرديد . و اگر يك گروه بر گروه ديگر ستم روا داشت ، خود مىنگريد و گروه ستمگر را مىشناسيد و هر چه را كه خداوند فرمان داده و بر شما واجب فرموده است به كار خواهيد بست . مردم همين‌كه سخن عمار ياسر را شنيدند از ابو موسى كناره گرفتند و گفتند : اى ابو اليقظان ! منزلت تو در پيشگاه پيامبر ( ص ) چنان است كه خود مىدانى . اينك تو را به حق خدا و رسولش سوگند مىدهيم كه آيا از پيامبر ( ص ) دربارهء اين فتنه چيزى شنيده‌اى ؟ عمار گفت : گواهى مىدهم كه پيامبر ( ص ) ما را به جنگ و كارزار با پيمان‌گسلان و تبهكاران و از دين بيرون‌شدگان نهروان فرمان داده است و هم شنيده‌ايم كه پيامبر ( ص )\r\n\r\n\r\n","description":"","footnote":"\r\n( 1 - 2 ) بخشهايى از آيات 5 و 15 سوره نهم - توبه .\r\n( 3 ) آيه 28 سوره نهم - توبه .\r\n( 4 ) آيه 8 سوره چهل و نهم - حجرات . ضمنا آيات 191 سوره دوم - بقره - و 91 - 89 سوره چهارم - نساء - و آيه 39 سوره هشتم - انفال - هم در همين موارد است .\r\n( 5 ) بخشى از آيه 193 سوره بقره .\r\n","page_name":" 108 ","page_number":108},
  {"content":"\r\n\r\nمكرر مىفرمود على با حق و حق همراه على است و آن دو از يكديگر جدا نمىشوند تا روز رستخيز كه كنار حوض پيش من خواهند آمد . مردم گفتار عمار ياسر را پذيرفتند و خواستهء او را برآوردند .\r\n( 1 ) اينك شما كه خدايتان رحمت كناد بنگريد كه كار كسانى كه با على ستيز و پيكار كرده‌اند چگونه بوده است و چگونه ناتوانى و ستمگرى آنان روشن مىگردد و پراكندگى در گفتار و كردارشان به چشم مىخورد و پيش از آوردن برهان و دليل بر باطل بودن كارشان خود اقرار بر آن مىكنند .\r\nمىبينيد اين ابو موسى است كه در آغاز كار با على بن ابى طالب بيعت مىكند - ولى همين‌كه به او خبر مىرسد كه على بر او خشم گرفته است و تصميم دارد كس ديگرى را به جاى او بگمارد ، گفتار خود را دگرگون مىسازد و مردم را از يارى دادن او بازمىدارد . و گفته‌اند پس از عمار ياسر ، حسن بن على ( ع ) برخاسته و سخن گفته است و مردم را بر جهاد تشويق فرموده است .\r\n( 2 )\r\n\r\nخطبهء زيد بن صوحان عبدى ، كه خداى مقامش را فراتر دارد ، ميان مردم كوفه و ستودن او على عليه السلام را و برانگيختن او مردم كوفه را به پيوستن به على و فرمان‌پذيرى از او\r\nسپس زيد بن صوحان عبدى « 1 » برخاست ، سپاس و ستايش خدا و درود به پيامبر ( ص ) را بجا آورد و چنين گفت : اى مردم دربارهء خدا و پيامبرش هيچ شك و ترديدى نيست و حق و باطل هم پوشيده نيست و شما بر كارى استوار و راهى راست و روشن قرار داريد . همانا بيعت با على چنان بيعت پسنديده‌اى است كه هيچ فرد داراى يقين از آن دست بازنمىدارد و هيچ خطا كارى دست به آن نمىگشايد . اى مردم آيا شما براى امير المؤمنين على ( ع ) هيچ كار خلافى را مىدانيد ؟ آيا چيزى از گذشته يا حال كنونى او را نكوهيده ديده‌ايد ؟ آيا از او كژى و كاستى ديده‌ايد ؟ آيا بيم آن داريد كه چيزى را نداند ؟ مگر او همان دلاورى نيست كه در پايداريها هيچ كس را همتاى او نمىدانيد ! چه كسى جز او مىتواند مايهء نظم و ستون\r\n\r\n\r\n","description":"","footnote":"\r\n( 1 ) زيد بن صوحان از دليران مردم كوفه است كه در جنگ جمل همراه امير المؤمنين بود و به شهادت رسيد ، شرح حال او در تاريخ بغداد ، ج 8 ، ص 439 آمده است .\r\n","page_name":" 109 ","page_number":109},
  {"content":"\r\n\r\nحكومت باشد ؟ فرمان خدا براى ما رسيد و پيش از رسيدنش آن را شنيدم و اين فرمان خدا به تمام و كمال خواهد رسيد گويى هم اكنون آن را مىبينم .\r\n( 1 ) سپس صداى خود را بلندتر كرد و گفت : اى بندگان خدا من بر شما مهربان هستم و خيرخواه شمايم ، دوست مىدارم كه هدايت شويد و گمراه نگرديد . اين دين را چاره و گزيرى از حاكمى نيست كه داد ناتوان را از نيرومند و حق ستمديده را از ستمگر بگيريد ، و بايد كه آن حاكم كتاب خدا را برپا و راه و روش محمد ( ص ) را زنده بدارد .\r\nهان ! كه هيچ كس در دين خدا فقيه‌تر و به كتاب خدا داناتر و به رسول خدا نزديك‌تر از امير المؤمنين على نيست . بشتابيد به پيوستن به امير مؤمنان و سرور مسلمانان و در پناه نام خدا حركت كنيد كه ما هم حركت‌كنندگانيم .    الم ؛ أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ    - آيا مردم پنداشتند همين‌كه بگويند ايمان آورديم ، رها كرده مىشوند و آزمايش نمىشوند . « 1 »\r\n( 2 )\r\n\r\nسخن حجر بن عدى ، كه خدا مقامش را فراتر دارد ، در ستايش امام حسن و برانگيختن مردم به پيوستن به امير المؤمنين عليه السلام و جهاد به همراه او\r\nسپس حجر بن عدى برخاست و گفت : اى مردم ! اين حسن بن على است . يكى از دو پدر بزرگوارش رسول خداست كه درود و سلام خدا بر او باد و پدر ديگرش آن كسى است كه او را همتا و مانندى در امت محمد ( ص ) نيست . اين مرد سرور جوانان بهشت و سرور همهء جوانان عرب و عجم در اين جهان و آن جهان است . او فرستادهء پدرش به سوى شماست و شما را به حق و يارى دادن آيين خدا فرامىخواند . كامياب و نيكبخت كسى است كه او را يارى دهد و بدبخت كسى است كه از همراهى با او خوددارى كند . خدايتان رحمت كناد ، سبكبار و سنگين‌بار بكوچيد و با اموال و جانهاى خود در راه خدا پيكار كنيد « 2 » شايد كه رستگار شويد .\r\nمردم آماده حركت شدند و شتابان آن دعوت را پذيرفتند و سپاس خداوند پروردگار جهانيان را .\r\n\r\n\r\n","description":"","footnote":"\r\n( 1 ) آيهء نخست سورهء عنكبوت .\r\n( 2 ) برگرفته از آيه 41 سوره نهم - توبه .\r\n","page_name":" 110 ","page_number":110},
  {"content":"\r\n\r\n( 1 )\r\n\r\nنامهء امير المؤمنين على عليه السلام به كارگزاران خراج\r\nنوشته‌اند كه امير المؤمنين على بن ابى طالب كه خدايش از او خشنود باد به كارگزاران خراج چنين نوشت :\r\nاز بندهء خدا ، على امير مؤمنان به خراج ستانان . سلام بر شما .\r\nاما بعد ، آن كس كه از آنچه به سوى آن بازخواهدگشت - رستخيز - بيم نداشته باشد براى خود چيزى پيشاپيش نخواهد فرستاد كه او را آزاد سازد ، و آن كس كه از خواستهء دل خود پيروى كند و فرمانبردارش گردد و آن را بر آنچه كه مىشناسد ترجيح دهد ، خويشتن را به نابودى افكنده و به زودى پس از اندك روزگارى پشيمان خواهد شد .\r\n( 2 ) هان ! كه كامياب‌ترين مردم در اين جهان كسى است كه از آنچه زيانش را مىشناسد بازايستد و برگردد و بدبخت‌ترين آنان كسى است كه از هواى دل خويش پيروى كند . عبرت گيريد و بدانيد كه براى شما فقط همان كارهاى خيرى كه پيشاپيش فرستاده باشيد باقى خواهد ماند ، و آنچه خير نباشد به رستخيز چنان خواهد بود كه دوست خواهيد داشت ميان شما و آن جدايى و دورى افتد ، و خداوند شما را از خود برحذر مىدارد و خداوند نسبت به بندگان سخت مهربان است ، و بدانيد گرفتارى هر چيز كه در آن كوتاهى كنيد بر عهدهء شماست و آنچه به انجامش مأمور شده‌ايد اندك و آسان است و پاداش آن بزرگ است . و بر فرض كه در آنچه خداوند از ستم و زياده روى نهى فرموده است كيفرى كه از آن بايد ترسيد نمىبود ، در ترك آن چنان پاداشى است كه جاى عذرى براى نخواستن آن باقى نمىماند . بنابراين رحم كنيد تا بر شما رحم شود . خلق خدا را ميازاريد و بيش از توان ايشان بر آنان تكليف مكنيد . داد مردم را از خويشتن بدهيد و در قبال نيازهاى ايشان و برآوردن آنها شكيبا باشيد ، كه شما گنجوران رعيت هستيد . براى خود پرده‌دار مگيريد و هيچ كس را از نيازش بازمداريد ، و هيچ كس را در برابر گناه ديگرى مگيريد ، مگر كسى را كه كفالت و ضمانت او را بر عهده گرفته است ، و در كارى كه مايه رشك بردن بر شماست خويشتن‌دار و شكيبا باشيد . هان ! بپرهيزيد از اينكه با تنبلى و بهانه‌تراشى كار را به تأخير اندازيد و با كسالت كار خير را از خود برانيد ، كه در اين كار نوميدى جاودانه خواهد بود .\r\n( 3 ) دست فرودستان خود را بگيريد ، و بر حذر باشيد كه كارهايى انجام ندهيد كه خداوند\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nانجام آن را از ما خوش نمىدارد و نمىپسندد ، كه در آن صورت دعاى ما و شما را نمىپذيرد و بر ما بازمىگرداند و در همين باره خداوند فرموده است : « بگو چه ارج نهد بر شما پروردگار من اگر دعاى شما نبود » « 1 » و به درستى كه چون خدا بر قومى خشم گيرد ايشان را نابود مىسازد . از خويشتن هيچ خيرى را دريغ مداريد و نيك‌رفتارى را از سپاهيان و يارى دادن رعيت و نيرومند ساختن دين خدا را فروگذار مباشيد ، در آنچه خداوند بر شما واجب فرموده است ، نيروى خود را به كار بنديد ، و خداوند از ما و شما خواسته و پسنديده است كه در حد توان او را سپاسگزار باشيم و تا آنجا كه يارا داريم او را يارى دهيم ، و هيچ نيرويى جز از سوى پروردگار نيست . « 2 »\r\n( 1 )\r\n\r\nنامهء امير المؤمنين عليه السلام به كارگزاران خود ، هنگامى كه آهنگ جنگ با معاويه و پيروان تبهكار او را داشت\r\nو چون امير المؤمنين عليه السلام آهنگ حركت فرمود ، براى همهء كارگزاران خود نامه‌اى به اين مضمون نوشت :\r\nبسم الله الرحمن الرحيم اما بعد ، جهاد با كسى كه از حق روى گردان باشد و با اختيار خود را در گمراهى و نابينايى افكند بر كسانى كه آشنا به كار او هستند ، واجب است .\r\n( 2 ) همانا خداوند متعال از هر كس كه با كردار خود او را خشنود سازد ، خشنود مىشود و بر هر كس كه از فرمان او سرپيچى كند ، خشم مىگيرد ، و ما اينك همت گماشته‌ايم كه به جنگ با اين گروه برويم كه ميان بندگان خدا به غير از آنچه كه خداوند فرمان داده است ، عمل مىكنند . اموال عمومى و غنيمت را نابرابر و هر گونه كه مىخواهند تقسيم مىكنند .\r\nاجراى حدود را تعطيل كرده‌اند و حق را ميرانده‌اند و تباهى در زمين پديد آورده‌اند ، و تبهكاران را به جاى مؤمنان همراز خويش گرفته‌اند ، و چون ستمگرى با ستم خويش و ستم\r\n\r\n\r\n","description":"","footnote":"\r\n( 1 ) بخشى از آخرين آيه سوره بيست و پنجم - فرقان .\r\n( 2 ) اين نامه با تفاوتهاى لفظى و كاستى و فزونيهايى به شماره 51 در بخش‌نامه‌هاى نهج البلاغه آمده است . در وقعة صفين ، ص 108 و 132 و در فروع كافى ، ج 1 ، بخش سوم ، ص 540 و بحار الانوار ، چاپ كمپانى ، ج 8 ، ص 629 نقل شده است .\r\n","page_name":" 112 ","page_number":112},
  {"content":"\r\n\r\nآنان از ايشان پيروى كند او را دوست مىدارند و به خود نزديك مىسازند و برمىگزينند و به ديگران برترى مىدهند ، و اگر دوست خدا بدعتهاى ايشان را بزرگ بشمرد ، كينه‌اش را در دل مىگيرند و او را از خود دور و محروم مىسازند . آنان بر ستم اصرار مىورزند و بر ستيز هماهنگ شده‌اند و از حق فرو نشسته‌اند و يكديگر را بر گناه يارى مىدهند و ستمگرند .\r\n( 1 ) چون اين نامهء من به تو رسيد ، برترين ياران خود را از نظر خويش به جانشينى خود بر محل حكومت خود بگمار و خود پيش ما بيا . شايد بتوانى همراه ما با اين دشمنى كه حرام را حلال و روا مىشمرد روياروى شوى و امر به معروف و نهى از منكر كنى و با آن كس كه بر حق است هماهنگ شوى و از آنكه بر باطل است فاصله گيرى كه ما و تو را از پاداش جهاد بىنيازى نيست و خداوند ما را بسنده و بهترين كارگزار است و هيچ نيرو و توانى جز از خداى بزرگ و برتر نيست ، و السلام .\r\nاين نامه را پيش كارگزاران خود و از جمله براى عبد الله بن عباس به بصره فرستاد . ابن عباس ، ابو الاسود دئلى را به جانشينى خود بر بصره گماشت و خود به حضور على آمد . « 1 »\r\n( 2 )\r\n\r\nبرخاستن امير المؤمنين عليه السلام ميان مردم و رايزنى او با ايشان دربارهء حركت براى جنگ با معاويه و برانگيختن ايشان را به جنگ با شاميان ، پس از رسيدن عاملان و يارانى كه به آنان نامه نوشته بود كه به حضورش آيند\r\nو چون ياران على ( ع ) رسيدند ، نخست ميان مردم برخاست و ضمن تشويق آنان به جنگ با مردم شام چنين فرمود :\r\nاى مردم ! حركت كنيد براى جنگ با دشمنان اسلام . حركت كنيد به سوى كسانى كه از ديرباز با محمد ( ص ) جنگ كرده‌اند و به سوى سفلگان فرومايه . حركت كنيد به سوى آنانى كه براى به دست آوردن دلهايشان به آنان زكات پرداخت مىشده است . حركت كنيد تا خطر ايشان را از مسلمانان كفايت كنيد . به خدا سوگند از ديرباز آنان راه خدا را فروبسته و براى اسلام كژى و كاستى خواسته‌اند و ستم روا داشته‌اند . آنان با يكديگر هم سوگند شده و با رسول خدا و مسلمانان جنگ كرده‌اند و براى ايشان كمينها نهاده و جنگجو فراهم\r\n\r\n\r\n","description":"","footnote":"\r\n( 1 ) به نامه شماره 81 بخش نامه‌ها در نهج السعادة ، ج 4 ، ص 223 مراجعه شود .\r\n","page_name":" 113 ","page_number":113},
  {"content":"\r\n\r\nآورده‌اند و گروههاى سواره و لشكرها را به جنگ پيامبر و مسلمانان گسيل داشته‌اند . آنان رسول خدا ( ص ) و مسلمانان را از در آمدن به مسجد الحرام بازداشته‌اند ، و گروهى از مردم را كه به دادگرى فرمان مىداده‌اند كشته‌اند و در خاموش كردن نور خدا كوشيده‌اند و سرانجام خداوند آن را پيروز و آشكار فرموده است در حالى كه ايشان آن را ناخوش مىداشته‌اند .\r\n( 1 ) و به خدا سوگند كه ما همواره آنان را بر ضد اسلام متهم مىداشتيم و هميشه از فتنه‌انگيزيها و كارهاى ايشان نسبت به اسلام ترسان بوديم . سرانجام هم اين كارها كه مىبينيد از ايشان سر زده است . اينك انديشه خود را بر من عرضه داريد كه شما فرخنده انديشه و نيكو رأى و معتقدان و گويندگان به حق و فرخنده‌كرداريد . « 1 »\r\n( 2 ) اشتر نخعى برخاست و گفت : همهء اين مردمان كه مىبينى شيعيان تو هستند و چنان نيست كه جان خود را از جان تو برتر بدانند و از آن دريغ ورزند . هرگاه كه مىخواهى ما را به رويارويى دشمن خود بر ، كه به خدا سوگند آن كس كه از مرگ مىترسد از آن رهايى نمىيابد و زندگى هم به هر كس كه آن را دوست داشته باشد بخشيده نمىشود ، و جز بدبختان كسى به آرزو زندگى نمىكند و ما در كمال يقين هستيم كه هيچ كس تا روزگارش به سر نرسد نخواهد مرد ، و چرا با گروهى پيكار نكنيم كه همان گونه‌اند كه امير المؤمنين آنان را توصيف فرموده است . به خدا سوگند كه ايشان چيزى جز كينه نسبت به اسلام و دشمنى نسبت به مسلمانان نيفزوده‌اند . تنى چند از ايشان بر گروهى از مسلمانان والى شدند ، با كردار خود خدا را به خشم آوردند و جهان را تاريك ساختند و راه و روش پيامبر را نابود و نوآوريهاى ناروا را زنده كردند . بهرهء آن جهانى خويش را به بهرهء اندك اين جهانى فروختند . دربارهء حركت دادن ما به رويارويى با آنان شتاب فرماى تا در آنچه اختلاف داريم آنان را به داورى در پيشگاه پروردگار فراخوانيم ، تا خداوند حكم فرمايد كه او بهترين حكم كنندگان است .\r\nاشتر پس از ايراد اين سخنان نشست . ( 3 ) عدى بن حاتم طايى برخاست و چنين گفت :\r\nاى امير المؤمنين ! چيزى جز با آگاهى و دانش نگفتى و جز به حق دعوت نفرمودى و جز به هدايت فرمان ندادى . اينك اگر مصلحت بدانى در مورد اين گروه مهلتى فرماى و آنان را به حال خود واگذار تا فرستادگان و نامه‌هايت به ايشان برسند . اگر پذيرفتند كه به هدايت\r\n\r\n\r\n","description":"","footnote":"\r\n( 1 ) به خطبهء 176 نهج السعادة ، ج 2 ، ص 95 و به وقعة صفين ، ص 94 مراجعه فرماييد .\r\n","page_name":" 114 ","page_number":114},
  {"content":"\r\n\r\nرسيده‌اند و عافيت و صلح براى ما و آنان بهتر است و اگر همچنان در گمراهى خود باقى ماندند و دست از ستيز خود برنداشتند ، در حالى كه حجت را بر آنان تمام كرده و ايشان را به حقى كه ما بر آنيم فراخوانده‌ايم ، با آنان روياروى مىشويم . به جان خودم سوگند آنان براى ما زبون‌تر از گروهى هستند كه در گذشته به ناحيهء بصره با آنان جنگ كرديم كه چون حق براى ايشان روشن شد ، آن را رها كردند و نپذيرفتند . جنگ كرديم و آنچه را دوست داشتيم ديديم و خداوند خواستهء خود را به آنان رساند .\r\n( 1 ) سپس زيد بن حصين طايى كه از پارسايان بود برخاست و گفت : به جان خودم سوگند كه اگر ما در جنگ با مخالفان خود در شك و ترديد مىبوديم ، بدون آنكه به آنان مهلت و فرصت دهيم شايسته نبود كه جنگ را شروع كنيم يا نيت آن را در سر داشته باشيم ، ولى چه مىتوان كرد كه همهء اعمال و كوششها فقط در گمراهى است . من به نعمت پروردگار خويش سخن مىگويم و به آزمون پسنديده‌اش خبر مىدهم كه به اندازهء يك چشم بر هم زدن در گمراهى كسى كه اينان خون او را طلب مىكنند - يعنى عثمان - ترديد نكرده‌ام ، تا چه رسد در مورد پيروان سنگدل و كم‌بهرهء او در اسلام كه همواره دشمنان حق و ياوران ستمگرى و استوار كنندهء اساس ستم بوده‌اند . آنان نه در زمرهء مهاجران و انصارند و نه از تابعان شمرده مىشوند .\r\n( 2 ) مردى از قبيلهء طى برخاست و گفت : اى زيد ! آيا به سخن سرور ما عدى بن حاتم خرده مىگيرى ؟ زيد گفت : به خدا سوگند كه شما به حق عدى آشناتر از من نيستيد . من حق را رها نخواهم كرد ، هر چند مردم به خشم آيند . عدى گفت : راه مشترك است و مردم در حق برابرند . هر كس كوشش كند و انديشه و خيرخواهى خود را به سود همگان به كار برد آنچه را كه بر عهدهء اوست انجام داده است .\r\n( 3 ) گويند ، سپس عمار بن ياسر برخاست . نخست سپاس و ستايش خدا را به جاى آورد و سپس گفت : اى امير المؤمنين ! اگر مىتوانى يك روز هم درنگ مكن و بر جاى نمان . پيش از آنكه آتش جنگ اين تبهكاران افروخته شود و فرصت يابند كه تصميم به تفرقه و روى گرداندن بگيرند ما را به رويارويى آنان ببر . آن‌گاه ايشان را به آنچه كه خير و سعادت آنان در آن است فراخوان ، اگر پذيرفتند سعادتمند و كامياب خواهند بود و اگر چيزى جز جنگ كردن با ما را نپذيرفتند با آنان جنگ خواهيم كرد و به خدا سوگند كه در آن صورت ريختن خون ايشان و كوشش در جهاد با آنان تقرب جستن به خداوند و كرامتى از سوى اوست . و نشست .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n( 1 ) آن‌گاه قيس بن سعد بن عبادة انصارى برخاست و گفت : اى امير المؤمنين در حركت به سوى دشمن ما شتاب كن و در آن درنگ مفرماى كه به خدا سوگند جهاد با آنان براى من خوش‌تر از جهاد با تركان و روميان است ، كه اين گروه در دين خدا خيانت مىورزند و دوستان خدا را زبون مىگيرند كه آن دوستان خدا از اصحاب پيامبر ( ص ) يا از تابعان هستند ، و چون بر مردى خشم مىگيرند او را زندانى مىكنند يا مىزنند يا تبعيد مىكنند و حد اقل آنكه محرومش مىدارند ، و خوردن اموال عمومى و غنايم ما را حلال مىشمرند .\r\n( 2 ) سپس يزيد بن قيس ارحبى برخاست و گفت : اى امير المؤمنين ! مردم بر ساز و برگ و آماده‌اند و بيشترشان نيرومندند و ناتوان و بيمار نيستند . به جارچى خود فرمان ده تا جار كشد و مردم به لشكرگاه خود در نخيلة جمع شوند ، كه جنگاور نبايد خسته و خواب‌آلوده باشد ، و جنگجو كسى نيست كه چون فرصت يابد مهلت دهد و به رايزنى پردازد ، يا كار جنگ را از امروز به فردا و پس فردا به تأخير اندازد .\r\n( 3 ) آن‌گاه زياد بن نضر حارثى برخاست و گفت : اى امير المؤمنين ! يزيد بن قيس براى تو خيرخواهى كرد و آنچه را مىدانست گفت . اينك در پناه بركت خدا به سوى دشمن خود حركت كن و از خداى يارى و هدايت خواه ، اگر خداوند به آنان ارادهء خير فرموده باشد ، چون تو كسى را رها نمىكنند تا به كسى گرايش پيدا كنند كه از لحاظ سوابق همراهى با پيامبر ( ص ) و پيشگامى در مسلمانى و خويشاوندى با رسول خدا همانند تو نيست ، و اگر توبه نكردند و نپذيرفتند و چيزى جز جنگ با ما را نخواستند ، جنگ آنان را بر خود سبك و آسان خواهيم يافت و اميدواريم كه خداوند آنان را به خاك هلاك افكند همچون كشته شدن برادرانشان در ديروز .\r\n( 4 ) عبد الله بن بديل خزاعى گفت : به خدا سوگند اگر اين قوم خدا را مىخواستند و براى خدا كار مىكردند با ما به مخالفت نمىپرداختند ، ولى اين قوم براى گريز از برابرى - در تقسيم غنايم - و دوستى مال و ثروت - هر كه را خواهند در غنايم بر ديگرى ترجيح دهند - و تنگ چشمى در قدرت طلبى خود و ناخوش داشتن جدايى از دنيايى كه در دست دارند و كينه و سوزى كه در سينه‌هاى خود نهان مىدارند و دشمنى كه در دل خود احساس مىكنند ، با ما سر جنگ و ستيز دارند . چگونه ممكن است معاويه با على بيعت كند و حال آنكه على برادر و دايى و پدربزرگ او را در جنگ بدر كشته است . به خدا سوگند گمان نمىكنم بدون آنكه نيزه‌ها آنان را فروگيرد و شمشيرها بر سرشان فرود آيد و پيشانى آنان با گرزهاى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nآهنين دو نيمه شود و كارهاى گران ميان دو گروه صورت گيرد ، اين كار را انجام دهد . « 1 »\r\n( 1 ) در اين هنگام على عليه السلام از كوفه بيرون آمد و در نخيلة لشكرگاه ساخت و چون يارانش به نخيله رسيدند ، جندب بن زهير ازدى و حارث اعور همدانى برخاستند و چنين گفتند : اينك براى كسانى كه به ناحق از سرزمين خود تبعيد شده‌اند ، هنگامى فرا رسيده است كه بازگردند و وضع آنان تغيير كند ، و براى ستمديدگان و محرومان ، گاه انتقام و دادخواهى فرارسيده است و هنگام آن فرارسيده است تا آنانى كه با دلهاى خود ستم را زشت مىشمرند اينك زبان بگشايند . هان ! كه مؤمنان را به زبونى گرفتند و بر آنان چيره شدند . شمارشان اندك و پنهان شد ، و از اموال و خانه‌هايشان بيرون رانده و از زنان و فرزندانشان جدا شدند .\r\nبندگان نيكوكار خدا كه در خاور بودند به باختر تبعيد شدند . گذشتگان نيكوكار ما كه بر كارهاى پسنديده پيشى مىگرفتند از حرم رسول خدا به جايگاه غربت و وحشت و تنهايى و به همسايگى درندگان تبعيد گرديدند . اينك اجراى حدود معطل مانده و تبهكاران به ولايت رسيده‌اند . دين خدا از دست رفته و كتاب خدا پاره و فرسوده و پيمان او كنار انداخته شده است . اى بندگان خدا ، منتظر چه هستيد و چرا با قومى كه از ستم بازنمىايستند و حق خدا را نمىپردازند و به آنچه خدا فرو فرستاده است حكم نمىكنند و ايشان خود تبهكاران‌اند ، جنگ و جهاد نمىكنيد .\r\n( 2 ) حارث بن عبيد اعور هم ضمن سخنان برجستهء خود ، همچون كسى كه بخواهد پاسخ جندب بن زهير را با توافق بدهد و همراه او مردم را تشويق كند ، گفت : ما را چه مىشود كه نبايد در راه خدا جنگ كنيم و حال آنكه آنان كه باده‌گسارى مىكنند و جامه‌هاى ابريشم مىپوشند و فرشهاى ديبا مىگسترند ، چنين مىپندارند كه غنايم ما براى آنان حلال است . ما را از سرزمين خود بيرون رانده‌اند و اموال و فرزندانمان را از ما جدا كرده‌اند .\r\n( 3 ) سپس عمرو بن حمق برخاست و گفت : اى امير المؤمنين ! به خدا سوگند كه من نه براى خواستهء اين جهانى كه بر من ارزانى دارى و نه در جستجوى قدرتى كه در پناه آن شهره و بلند آوازه شوم با تو بيعت كرده و دعوت تو را پذيرفته‌ام ، بلكه به سبب پنج خصلت كه دارى دعوتت را پذيرفته‌ام . نخست آنكه پسر عموى رسول خدايى . دوم آن كه نسبت به گروندگان به خدا از همگان سزاوارتر و داراى ولايت بيشترى . سوم آنكه همسر فاطمه دختر رسول\r\n\r\n\r\n","description":"","footnote":"\r\n( 1 ) در ديگر منابع كهن و به عنوان مثال در وقعة صفين ، ص 102 - 95 و صفحات 145 - 140 ترجمه آن به قلم استاد پرويز اتابكى اين گفتگوها آمده است .\r\n","page_name":" 117 ","page_number":117},
  {"content":"\r\n\r\nخدايى و فاطمه بانوى بانوان اين امت است . چهارم آنكه پدر ذريهء رسول خدايى كه براى ما باقى مانده‌اند . پنجم آنكه سهم تو در اسلام از همهء مردان مهاجر و انصار بيشتر است و به خدا سوگند اگر به از بن كندن كوههاى استوار و بيرون كشيدن آبهاى اقيانوسهاى بيكران فرمان دهى و در نتيجه من بتوانم كار دشمن تو را سست و دوستدار تو را نيرومند سازم و خداوند تو را نيرومند و بلند آوازه فرمايد و خداى حق و برهان تو را بر من روشن فرمايد ، هرگز گمان نمىكنم كه تمام حق تو را كه بر عهدهء من است ، پرداخته باشم .\r\nعلى عليه السلام فرمود : پروردگارا ! دل او را با نور يقين روشن فرماى و او را به راه راست هدايت كن . اى كاش ميان لشكر من صد تن چون تو مىبودند .\r\n( 1 ) آن‌گاه حجر بن عدى برخاست و گفت : اى امير المؤمنين ما اهل جنگ و فرزندان آنيم ، زادهء جنگيم و جنگ زادهء ماست . ما جنگ را آزموده‌ايم و جنگ هم به ما دندان نشان داده است . وانگهى ما را برادرانى نيكوكار است و قبيله‌اى داريم كه شمارشان بسيار و داراى ورزيدگى و دليرى پسنديده‌اند و خداوند بر ما نعمت و قدرت ارزانى فرموده است . زمام كار ما در دست توست و همگان شنوا و فرمانبردار توايم . اگر به خاور روى با تو به خاور مىآييم و اگر به باختر روى همراه تو آهنگ باختر مىكنيم و هر كارى كه بخواهى انجام خواهيم داد .\r\nعلى ( ع ) از او پرسيد : آيا همهء قوم تو همچون خودت همين انديشه را دارند ؟ گفت : آرى كه همگان چيزى جز پسنديدگى آشكار نمىسازند و من متعهد فرمانبردارى و موافقت ايشانم . امير المؤمنين براى او دعاى پسنديده كرد . « 1 »\r\nگفته‌اند كه على ( ع ) عبد الله بن بديل بن ورقاء خزاعى را به منطقهء انبار گسيل داشت و پس از رفتن او اين نامه را براى او نوشت :\r\n( 2 ) از بندهء خدا على امير مؤمنان به عبد الله بن بديل سلام بر تو ، و بعد ، من چنين تصميم گرفتم كه بر كرانهء فرات در منطقهء حمام عبد الله درنگ كنم تا عبد الله بن عباس و همراهانش و حريث بن جابر پيش من برسند . تو مواظب سپاه خود باش و هركجا كه هستى آنان را همان جا بدار و برحذر باش كه با هيچ يك از سواران دشمن درگير نشوى تا من پيش تو آيم . جاسوسان و خبرگيران را سوى دشمن گسيل‌دار . همراه آنان سلاح جنگ باشد و بايد جاسوسان و خبرگيران را از دليران سپاه خود\r\n\r\n\r\n","description":"","footnote":"\r\n( 1 ) اين گفتگوى حجر با اندك تفاوت لفظى در وقعة صفين ، ص 104 هم آمده است .\r\n","page_name":" 118 ","page_number":118},
  {"content":"\r\n\r\nبرگزينى كه شخص ترسو خبر درست براى تو نمىآورد ، و به فرمان خداوند ، خودت و كسانى كه پيش تو هستند ، فرمان مرا به كار بنديد . و السلام .\r\nو چون على عليه السلام آهنگ حركت كرد ميان مردم برخاست و چنين فرمود :\r\nسپاس و ستايش خداوندى را كه نعمتهاى او بىپايان است و فضل او را نتوان جبران كرد ، و گواهى مىدهم كه خدايى جز پروردگار يكتا نيست و ما خود از گواهان بر اين موضوع هستيم و گواهى مىدهم كه محمد رسول خداست . سلام و درود خدا بر او باد .\r\n( 1 ) اما بعد ، من پيشاهنگان لشكر خود را گسيل داشته‌ام و به آنان فرمان داده‌ام همان جا بمانند تا فرمان من به ايشان برسد . به خواست خداوند متعال تصميم گرفته‌ام كه از اين رود بگذرم و نزد گروهى روم كه بر كرانه‌هاى دجله جاى دارند و آنان را برانگيزانم تا همراه شما به جنگ با دشمن شما آيند . عقبة بن عمرو انصارى را بر شهر شما به اميرى گماشتم و براى خود و شما از خيرخواهى كوتاهى نكردم . برحذر باشيد كه از حركت ، تخلف و خوددارى نكنيد كه من مالك بن حبيب يربوعى را اينجا گماشتم و فرمان دادم كسانى را كه از حركت بازمانده‌اند به خواست خداوند شتابان به شما ملحق سازد . « 1 »\r\n( 2 ) امير المؤمنين مركب خويش را خواست . قنبر آن را آورد و چون على ( ع ) سوار بر مركب خود شد ، مالك بن حبيب لگام آن را گرفت و گفت : اى امير المؤمنين ! مسلمانان را با خود مىبرى و پاداش جهاد به آنان مىرسد و مرا ميان مردم باقى مىگذارى ؟ على فرمود : اى مالك هيچ پاداشى به آنان نمىرسد مگر اينكه تو شريك آنان خواهى بود و ارزش تو در اينجا بيشتر و رنج تو فزون از آن است كه با ايشان باشى . مالك گفت : اى امير المؤمنين ! شنيدم و فرمانبردارم . امير المؤمنين على بن ابى طالب كه خدايش از او خشنود باد حركت فرمود . حر بن سهم بن طريف تميمى پيشاپيش او حركت كرد و اين ابيات را مىخواند :\r\n« اى ناقهء من ، مرا ببر و آهنگ شام كن . بيشه‌ها و شن‌زارها را بپيماى . با آنان كه با امام ستيز مىورزند بستيز . آرزومندم امسال با لشكر سفلگان بنى اميه روياروى شويم و سركش و سالار - عمرو عاص و معاويه - را بكشيم و سر از تن مردان فرو افكنيم . » « 2 »\r\n( 3 ) و چون حر بن سهم كنار طاق مداين و آثار خسرو رسيد ايستاد و به آن نگريست و اين\r\n\r\n\r\n","description":"","footnote":"\r\n( 1 ) بخش عمده اين خطبه به شماره 48 در نهج البلاغه آمده است . ابن ابى الحديد در شرح نهج البلاغه ، ج 3 ، ص 201 ، مىنويسد : اين خطبه را روز بيست و پنجم شوال سال 37 در نخيله ايراد فرموده است و بقيه خطبه را هم آورده است .\r\nبه روشهاى تحقيق در اسناد و مدارك نهج البلاغه ، ص 82 مراجعه فرماييد .\r\n( 2 ) اين ابيات با تفاوتهاى لفظى اندك در وقعة صفين ، ص 133 آمده است .\r\n","page_name":" 119 ","page_number":119},
  {"content":"\r\n\r\nبيت اسود بن يعفر « 1 » را خواند : « بادها بر جايگاه و خانه‌هاى آنان وزيدن گرفت ، گويى كه آنان بر وعده‌گاه - رستخيز - بوده‌اند » ، على كه خدايش از او خشنود باد به او فرمود : كاش مىگفتى   كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَرِيمٍ   « 2 » - چه بسيار باغها و چشمه‌سارها و كشتزارها و خانه‌هاى پسنديده كه بازگذاردند - آرى اينان خود وارث بودند و امروز موروث شدند . اينان نعمتها را سپاسگزارى نكردند و با گناه و سرپيچى از فرمان خداوند نعمتها را از دست دادند . از كفران نعمتها بپرهيزيد تا به شما كيفر نرسد ، و آن‌گاه فرمان داد كه در اين دشت فرود آييد .\r\n( 1 ) امير المؤمنين به حارث اعور دستور داد ميان مردم مدائن ندا دهد كه به هنگام نماز عصر به حضور او بيايند و چون مردم مدائن آمدند ، على ( ع ) نخست سپاس و ستايش خدا را بر زبان آورد و سپس گفت : من از تخلف شما از همراهى با ديگر برادران شما شگفت كردم .\r\nچرا از اين شهرى كه جايگاه ستمگران بوده است و بيشتر ساكنان آن نه امر به معروف مىكنند و نه نهى از منكر ، خود را رها نمىسازيد ؟ مردم مدائن گفتند : اى امير المؤمنين ! منتظر فرمان تو بوديم .\r\n( 2 ) على ( ع ) از مدائن بيرون رفت و در انبار فرود آمد . دهقانان انبار همراه ديگر كشاورزان در حالى كه ماديانهايى را يدك مىكشيدند به استقبال او آمدند . آنان براى امير المؤمنين و يارانش خوراك و براى مركبهاى ايشان علوفه آورده بودند و همين‌كه مقابل امير المؤمنين رسيدند به پاس او از اسبهاى خويش پياده شدند و شروع به دويدن پيشاپيش او كردند .\r\nعلى ( ع ) از ايشان پرسيد : اين چهارپايان كه همراه خود آورده‌ايد و اين كارى كه انجام مىدهيد چيست ؟ گفتند : اين كارى كه انجام مىدهيم كارى است كه براى بزرگداشت اميران انجام مىدهيم . اين ماديانها را به عنوان هديه براى شما آورده‌ايم و براى تو و مسلمانان خوراكى فراهم ساخته‌ايم و براى چهارپايان شما هم علوفه آورده‌ايم .\r\n( 3 ) امير المؤمنين عليه السلام فرمود : اما اين كارى كه مىپنداريد براى بزرگداشت اميران انجام مىدهيد ، كارى است كه به خدا سوگند اميران را سودى نمىبخشد و فقط خويشتن را با اين كار به سختى مىاندازيد . اين كار را ديگر تكرار مكنيد . اما اين چهارپايانى كه آورده‌ايد اگر دوست داشته باشيد از شما مىپذيريم ولى از خراج شما حساب مىكنيم ، و\r\n\r\n\r\n","description":"","footnote":"\r\n( 1 ) از شاعران دوره جاهلى كه شرح حال او در الاغانى ، ج 13 ، چاپ وزارة الثقافة ، مصر ، ص 28 - 14 همراه با همين موضوع آمده است ، با اين تفاوت كه نام حر را جرير ضبط كرده است .\r\n( 2 ) آيات 25 و 26 سوره چهل و چهارم - دخان .\r\n","page_name":" 120 ","page_number":120},
  {"content":"\r\n\r\nآنچه از خوراك و علوفه فراهم آورده‌ايد ، ما خوش نمىداريم چيزى از اموال شما را بدون پرداخت بهاى آن بخوريم .\r\n( 1 ) آنان گفتند : اى امير المؤمنين ! ما را ميان اعراب دوستان و آشنايانى است . آيا ما را از اينكه به آنان هديه دهيم و آنان را از پذيرش هديهء ما منع مىفرمايى ؟ فرمود : همهء اعراب دوستان و آشنايان شمايند . هيچ يك از اعراب از ديگرى به شما سزاوارتر نيست شما را هم از اينكه به پاس آشنايى هديه دهيد و هيچ يك از مسلمانان را از اينكه هديه‌اى بپذيرد ، منع نمىكنم ، اما اگر كسى چيزى را به زور از شما گرفت ما را آگاه كنيد . گفتند : اى امير المؤمنين ! خوش مىداريم كه هديه و بزرگداشت ما را قبول فرمايى . فرمود : خدا پدرتان را بيامرزد . ما از شما توانگرتريم . « 1 »\r\n( 2 )\r\n\r\nفرود آمدن امير المؤمنين عليه السلام در مسير خود به شام كنار دير بليخ در رقّة و پايين آمدن راهب از دير خود به حضور آن حضرت و عرضه داشتن نامه‌اى كه آن را يكى از حواريون عيسى بن مريم ( ع ) نوشته بود و مژدهء برانگيخته شدن پيامبر عربى\r\nو گذر كردن وصى او را همراه لشكر خود از كنار آن دير و سفارش ايمان آوردن به پيامبر و همراهى با وصى آن حضرت در آن نوشته شده بود على ( ع ) به راه خود ادامه داد و سپس كنار فرات فرود آمد . راهب و سرپرست صومعه‌اى كه آنجا بود به حضورش آمد و گفت : اى امير المؤمنين ! پيش پدرم نامه‌اى كهن بود كه آن را يكى از حواريون عيسى ( ع ) نوشته است و اين نامه ميان افراد خاندان ما دست به دست رسيده است . اگر بخواهى آن نامه را پيش تو آورم . فرمود : آرى كه مىخواهم . راهب آن نامه را آورد و براى على و يارانش خواند و در آن نامه چنين نوشته شده بود :\r\n( 3 ) به نام خداوند بخشندهء مهربان كه در قضا و مشيت خود و كتاب سرنوشت چنين مقرر فرموده است كه ميان مردم مكه پيامبرى از خودشان مبعوث مىفرمايد كه بر آنان حكمت و كتاب مىآموزد و آنان را به راه بهشت رهنمون مىسازد . درشت سخن و تندخوى و\r\n\r\n\r\n","description":"","footnote":"\r\n( 1 ) بخشى از اين گفتگوى امير المؤمنين عليه السلام با دهقانان انبار در بخش كلمات قصار و حكم آن حضرت در نهج البلاغه آمده است ، به شماره 36 كلمات قصار مراجعه فرماييد .\r\n","page_name":" 121 ","page_number":121},
  {"content":"\r\n\r\nهياهوگر ميان بازارها نيست . نه تنها بدى را به بدى پاداش نمىدهد بلكه عفو و گذشت مىفرمايد ، ( 1 ) امت او پيكار كنندگان بسيار ستاينده‌اند كه خداى را در هر فراز و نشيب مىستايند و زبانهاى آنان همواره تكبير و تهليل مىگويد . ايشان پيامبر خود را در برابر هر كس كه با او بستيزد يارى مىدهند ، و چون خداوند روزگار او را به سر آورد ، امت او نخست گرفتار اختلافى مىشوند و پس از اندكى براى روزگارى هماهنگ مىگردند و سپس گرفتار اختلاف مىشوند . مردى از امت او كه سپاهى را از پى خود مىكشد از كرانهء اين رود درياگونه مىگذرد . مردم خاور را همراه و آهنگ باختر دارد . او شايسته و سزاوارترين مردم آن روزگار به پيامبر ( ص ) از لحاظ قرابت و دين است . آن مرد كنار اين صومعه فرو مىآيد .\r\nامر به معروف و نهى از منكر مىكند . به حق حكم مىدهد و در حكم هيچ رشوه نمىپذيرد .\r\nدنيا در چشم او خوارتر از خاكسترى است كه با وزش باد پراكنده گردد . در راه خدا مرگ در نظرش گواراتر از آب سرد شيرين براى تشنه است . در نهان از خداى بيم دارد و در آشكار همواره براى او نصيحت و خيرخواهى مىكند . او را در راه خدا سرزنش هيچ سرزنش‌كننده بازنمىدارد .\r\n( 2 ) هر كس از مردم اين سرزمين آن پيامبر را درك كرد به او بگردد كه پاداش گرايش به او بهشت و خشنودى خداوند است ، و هر كس آن بندهء صالح را دريابد بيدرنگ از او پيروى كند كه كشته شدن همراه او شهادت است .\r\nعلى ( ع ) عرضه داشت : سپاس خداوندى را كه در پيشگاه او فراموش شده نيستم و سپاس پروردگارى را كه نام مرا در نامهء نيكان آورده است .\r\n( 3 ) آن راهب گفت : هنگامى كه خداوند پيامبر خويش را برانگيخت من مسلمان شدم و اينك كه تو از كنار ما گذر مىكنى از تو پيروى مىكنم و همراه تو خواهم بود و هرگز از تو جدا نمىشوم تا آنچه كه بر سر تو آيد بر سر من هم بيايد .\r\n( 4 ) حبة بن جوين عرنى « 1 » مىگويد : اين راهب همدم من بود و چون با دشمن خود روياروى شديم ، كشته شد . و مردم كشتگان را به خاك سپردند . على عليه السلام به جستجوى پيكر او برآمد . آن را پيدا كرد و خود بر او نمازگزارد و براى او آمرزش خواهى فرمود و او را به خاك سپرد و فرمود : اين مرد در شمار خاندان ماست . « 2 »\r\n\r\n\r\n","description":"","footnote":"\r\n( 1 ) در متن به صورت حرمة بن حويه است . مصحح محترم تصحيح كرده‌اند .\r\n( 2 ) اين موضوع را اخطب خوارزم درگذشته به سال 568 ق در المناقب ، ص 167 از قول حبه عرنى با تفاوتهاى لفظى مختصر ، و نصر بن مزاحم منقرى درگذشته به سال 212 ق در وقعة صفين ، ص 147 آورده‌اند . ابن ابى الحديد هم اين\r\n","page_name":" 122 ","page_number":122},
  {"content":"\r\n\r\n( 1 )\r\n\r\nسخن صحابى گرانقدر عمار بن ياسر كه خداى مقامش را برتر فرمايد ، كه نشانى از اخلاص و تقرب جستن او به پيشگاه خداوند متعال است و نمودار جانبازى او در راه خدا و ستيز او با گروه سركش است\r\nنوشته‌اند كه چون عمار آهنگ صفين كرد ، چنين عرضه داشت :\r\n« بار خدايا اگر بدانم كه براى تو خوش‌تر آن است كه خويشتن را از فراز اين كوه بر زمين درافكنم چنان خواهم كرد و اگر بدانم تو را خوش‌تر آن است كه آتشى گران برافروزم و خود را در آن بيفكنم ، چنان خواهم كرد ، اينك هم با مردم شام جنگ نمىكنم ، مگر آنكه خواهان خشنودى توام . اميد دارم كه مرا نوميد نفرمايى كه خواهان رضاى توام . » « 1 »\r\nگفته‌اند كه عمار ، على را سخت دوست مىداشت و هرگاه كسى از مردم عراق برمىخاست و مردم شام را فرا مىخواند ، عمار از پى او برمىخاست و مىگفت : به خدا سوگند ما چاره‌اى جز جنگ با مردم شام يا وارد شدن به دوزخ نداريم .\r\n( 2 ) خدايتان رحمت كناد ، درباره اين روش پسنديده بينديشيد و اين اخبار را ورق بزنيد و از آنچه از اين اخبار و گزارشها مىخوانيد عبرت بگيريد ، تا بدانيد كدام گروه داراى راه و روش درست و سزاوار براى پيروى است و كداميك دادگرتر و رونده‌تر بر راه فرمانبردارى از حق و راغب‌تر به پاداش خداوند در جهان ديگر است . در اين باره بنگريد و انديشه كنيد .\r\nشما را در طعنه زدن به روش ايشان ، پيشوايانى بوده‌اند كه به خطا و شك در افتاده‌اند كه اگر تحقيق مىكردند و به جستجوى دليل و برهان برمىآمدند كارها براى آنان روشن مىشد ، و خوددارى آنان از اين كار مايهء اندوه و پشيمانى گرديده است ، و كارها براى كسى كه داراى بينش نيست پس از گذشت و سپرى شدن فرصت روشن مىشود و آنها را در آغاز و به هنگامى كه روى مىآورد تشخيص نمىدهد .\r\n\r\n\r\n","description":"","footnote":"\r\nموضوع را در شرح نهج البلاغه ، ج 3 ، ص 205 نقل كرده است . به جلوه تاريخ در شرح نهج البلاغه ، ج 2 ، ص 106 نيز مراجعه فرماييد .\r\n( 1 ) به وقعة صفين ، ص 320 مراجعه فرماييد كه اين دعاى عمار را با فزونيهاى ديگرى كه گوياتر است آورده است .\r\n","page_name":" 123 ","page_number":123},
  {"content":"\r\n\r\n( 1 )\r\n\r\nبرحذر داشتن امير المؤمنين عليه السلام از عادت كردن به دشنام دادن و نفرين كردن و ناخوشايند داشتن اين كه آنان دشنام دهنده و لعن‌كننده باشند\r\nعلى كه خدايش از او خشنود باد چندان در فراخواندن به حق در رفتار خود روش پسنديده داشت و آن چنان از آزار رساندن خويشتن‌دارى مىكرد كه به پيروى از ادب خداوند متعال به بهترين صورت به چيزى كه نكوتر بود فرا مىخواند و در جستجوى چيزى بود كه شايسته‌تر باشد ، تا آنجا كه چون به او خبر رسيد برخى از يارانش نسبت به مخالفان خود بسيار دشنام مىدهند و لعن مىكنند به آنان پيام فرستاد كه از آنچه به من خبر رسيده است خوددارى كنيد و دشنام و آزار مدهيد . ايشان به ديدار او رفتند و گفتند : امير المؤمنين ! آيا ما بر حق نيستيم ؟ فرمود : آرى كه بر حق هستيد . گفتند : آيا كسانى كه با ما ستيز و مخالفت مىورزند بر باطل نيستند ؟ فرمود : آرى كه بر باطل‌اند . گفتند : پس چرا ما را از دشنام دادن آنان بازمىدارى ؟ فرمود : خوش نمىدارم كه شما دشنام دهنده باشيد ، ولى اگر كردار و احوال آنان را وصف كنيد و به زبان آوريد گفتارى پسنديده‌تر و براى اتمام حجت بهتر خواهد بود . اگر به جاى دشنام دادن به آنان بگوييد پروردگارا خونهاى ما و ايشان را حفظ فرماى و ميان ما و آنان را اصلاح فرماى و ايشان را از گمراهى رهايش بخش تا هر كس حق را نمىشناسد آن را بشناسد و هر كس راه ستم و دشمنى را مىپيمايد از آن بازايستد ، اين گونه سخن گفتن براى شما را خوش‌تر مىدارم . گفتند : آرى كه درست مىگويى . « 1 »\r\n( 2 ) و براى معاويه نيز اين چنين نوشت :\r\nاز على بن ابى طالب به معاوية بن ابى سفيان سلام بر تو . اما بعد ، خداوند متعال دنيا را براى بعد از آن - آخرت - قرار داده است و مردم دنيا را مورد آزمون قرار مىدهد تا بنگرد چگونه رفتار مىكنند ، و كداميك نيكوكردارتراند و خداى نيرومند آمرزنده است . مرا به تو و تو را به من مورد آزمون قرار داده است ، و يكى از ما را بر ديگرى حجت براى آزمون فرموده است . اينك تو با تأويل\r\n\r\n\r\n","description":"","footnote":"\r\n( 1 ) اين گفتگو ضمن خطبه 206 نهج البلاغه و هم در وقعة صفين ، ص 103 ، و در ترجمه اخبار الطوال ، نشر نى ، تهران ، 1366 ش ، ص 205 آمده است .\r\n","page_name":" 124 ","page_number":124},
  {"content":"\r\n\r\nقرآن در جستجوى دنيا تاختى و مرا به چيزى كه دست و زبان من انجام نداده است ، متهم ساختى . تو و مردم شام نسبت به من نافرمانى مىورزيد . داناى شما نادان شما را برمىانگيزد .\r\nحق را بدون آنكه به آن علم داشته باشيد با سفلگى بر نادان مشتبه ساختيد و بهتان و گناهى بزرگ آورديد ، و تو در اين باره مرتكب و عهده‌دار گناه فريب‌سازى خود خواهى بود و خود مىدانى كه زيان آن در اين جهان و آن جهان به خودت خواهد رسيد .\r\n( 1 ) اى معاويه از خداى دربارهء خود بترس . از شيطان گريبان و زمام كار خود را بازگير ، كه دنيا به ناچار دربارهء تو سپرى خواهد شد و سراى ديگر سراى زندگى جاودانه است ، اگر نيكو بدانند . در اين كار دربارهء آنچه به سود و زيان توست ، بينديش تا راه براى تو روشن شود و از آنچه خداوندت ارزانى فرموده است يارى بگير و خود را به نادانى مزن كه تو خود دانايى .\r\nكار خود را تدارك كن كه بر آنچه پديد آيد خداوند را بر تو و قدرت تو ، راه پرس‌وجو باقى است . و السلام .\r\nو چون امير المؤمنين آهنگ حركت به سوى معاويه فرمود ، براى همهء كارگزاران خود نوشت كه به حضور او آيند تا در جنگ با دشمن خود شركت كنند و كسى را به جاى خود بگمارند . « 1 »\r\n( 2 )\r\n\r\nخطبهء ابن عباس ميان مردم بصره و برانگيختن آنان به جنگ با معاويه پس از رسيدن نامهء امير المؤمنين عليه السلام كه خودش و لشكر بصره براى رفتن به شام به حضور آن حضرت بروند\r\nامير المؤمنين آن نامه را براى عبد الله بن عباس هم كه كارگزار او بر بصره بود فرستاد و چون نامه به دست عبد الله بن عباس رسيد ، نخست آن را براى مردم بصره خواند و پس از آن سپاس و ستايش خدا را بر زبان آورد و گفت : اى مردم ، آماده شويد براى رفتن به حضور امام خويش و سبكبار و سنگين‌بار به راه افتيد و در راه خدا با اموال و جانهاى خود جهاد كنيد و يقين داشته باشيد كه شما با تبهكارانى كه حرام خدا را حلال مىشمرند جنگ مىكنيد . با كسانى كه نه قرآن مىخوانند و نه حكم قرآن را مىشناسند و نه بر دين حق گردن\r\n\r\n\r\n","description":"","footnote":"\r\n( 1 ) اين نامه با تفاوتهايى به شماره 55 در بخش نامه‌هاى نهج البلاغه آمده است و براى اطلاع بيشتر از ديگر منابع آن به روشهاى تحقيق در اسناد و مدارك نهج البلاغه ، ص 224 مراجعه شود .\r\n","page_name":" 125 ","page_number":125},
  {"content":"\r\n\r\nمىنهند . همراه امير المؤمنين كه پسر عموى پيامبر ( ص ) و امركننده به معروف و نهىكننده از منكر و گوينده به حق و قيام‌كننده به هدايت و حكم‌كننده به آنچه در قرآن است ، همو كه در حكم رشوه نمىگيرد و با گنهكاران چرب‌زبانى نمىكند و در راه خدا سرزنش سرزنش‌كننده او را فرو نمىگيرد و از حق بازنمىدارد .\r\n( 1 )\r\n\r\nسفارش امير المؤمنين عليه السلام به زياد بن نضر حارثى ، هنگامى كه او را به فرماندهى پيشاهنگان سپاه خويش گماشت و به سوى شام گسيل فرمود\r\nو چون امير المؤمنين ( ع ) آماده حركت شد ، زياد بن نضر حارثى و شريح بن هانى را بر مقدمهء لشكر خود گماشت و خطاب به زياد بن نضر چنين فرمود :\r\n« اى زياد ! در هر بامداد و شامگاه از خدا بترس . بر خود و زبان خود از دنياى فريبنده بيم داشته باش و در هيچ حال از آزمون و گرفتارى آن ايمن مباش ، و بدان كه اگر تو خود را از بسيارى از چيزهايى كه خوش مىدارى به خاطر آنچه از ناخوش داشتن آن بيم دارى بازندارى ، هوسها تو را زيان بسيار خواهد رساند . خود نفس خويش را از ستم و سركشى بازدار . من تو را به اين لشكر فرماندهى دادم . آنان را زبون مساز و بر آن چيرگى مجوى كه گزيده‌ترين شما پرهيزگارترين شماست . از داناى ايشان بياموز . نادان آنان را آموزش بده . بر سفلگان ايشان بردبارى پيشه كن ، كه خير با بردبارى و خويشتن‌دارى از آزار و نادانى فراهم مىشود . « 1 » زياد بن نضر عرضه داشت : اى امير المؤمنين ، سفارشى بسنده فرمودى و ما پاسدار سفارش تو خواهيم بود و از ادب و فرهنگ تو ادب آموزنده‌ايم . سعادت و كاميابى را در به كار بستن فرمان تو و گمراهى را در تباه ساختن پيمان تو مىبينيم .\r\n\r\n\r\n","description":"","footnote":"\r\n( 1 ) اين نامه كه به شماره 56 بخش نامه‌هاى نهج البلاغه آمده است در عموم نهج البلاغه‌ها خطاب به شريح بن هانى است ، ولى در وقعة صفين ، ص 121 خطاب به زياد است و بايد متنى را كه اسكافى نقل كرده است صحيح‌تر دانست . ابن شعبه حرانى دانشمند قرن چهارم هم اين سفارش را در تحف العقول ، ص 131 خطاب به زياد بن نضر آورده است .\r\n","page_name":" 126 ","page_number":126},
  {"content":"\r\n\r\n( 1 )\r\n\r\nنامهء امير المؤمنين عليه السلام به زياد بن نضر و شريح بن هانى ، پس از آنكه اختلاف آن دو به اطلاع او رسيد\r\nزياد بن نضر و شريح بن هانى رفتند و چون اختلاف نظر آن دو به اطلاع امير المؤمنين رسيد ، نامه‌اى براى آن دو فرستاد و در آن چنين نوشت .\r\nاز بندهء خدا على امير مؤمنان ، به زياد بن نضر و شريح بن هانى سلام بر شما . و بعد ، اى زياد ! من تو را به فرماندهى مقدمهء لشكر خود گماشته‌ام و شريح را به فرماندهى بخشى از آن منصوب كرده‌ام . هرگاه هر دو با يكديگر باشيد ، تو فرمانده همگان خواهى بود و هرگاه از يكديگر جدا باشيد هر كدام فرمانده گروهى خواهد بود كه او را بر آن گماشته‌ام .\r\n( 2 ) و هر دو بدانيد كه مقدمهء هر لشكر ديده‌بانان لشكرند و پيشتازان مقدمه ديده‌بانان آنان شمرده مىشوند ، و هرگاه از سرزمين خود بيرون رفتيد و به سرزمين دشمن خود نزديك شديد از فرستادن گشتيها به هر ناحيه ، خسته و غافل مشويد و همهء دره‌ها و كمين‌گاهها را از هر سو بررسى كنيد كه مبادا دشمن كمين ساخته باشد و بر شما شبيخون آرد . از بامداد تا شامگاه هيچ گشتى و گروه و افراد را بدون آرايش جنگى و داشتن ساز و برگ روانه مكن كه اگر درگيرى يا ناخوشايندى پيش آمد شما از لحاظ آمادگى و ساز و برگ بر آنان مقدم باشيد .\r\nو چون خواستيد به كنار دشمن فرود آييد ، يا دشمن به كنار شما فرود آيد ، كوشش كنيد لشكرگاه شما كنار ارتفاعات و دامنه‌هاى كوه يا كرانه رودخانه‌ها باشد ، تا اين موانع طبيعى براى شما پناهگاه باشد و فقط از يك يا دو سو با دشمن جنگ كنيد .\r\n( 3 ) بر قلهء كوهها و بلندترين نقطهء بلنديها و بر پيچ و خم رودخانه‌ها ديده‌بانان گماريد تا براى شما ديده‌بانى كنند كه مبادا دشمن از كمين‌گاه يا نقطه ديگر به سوى شما هجوم آورد . از پراكنده شدن بپرهيزيد و چون جايى فرود آمديد ، همگان با هم فرود آييد و چون شب فرا رسد نيزه‌داران و سپرداران را گرداگرد لشكرگاه خود بگماريد و تيراندازان خود را پشت سر آنان قرار دهيد ، و هرگاه جايى اقامت مىكنيد همين گونه رفتار كنيد كه گرفتار شبيخون نشويد . در اين باره غفلت مورزيد كه هر قومى تا هنگامى كه لشكر خود را چه در\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nشب و چه در روز با نيزه‌داران و سپرداران آماده بدارد چنان است كه در دژ استوار قرار دارد .\r\n( 1 ) خودتان به تن خويش لشكرگاه خود را پاسدارى دهيد و برحذر باشيد كه شبها جز اندكى و بيش از چشيدن مزه خواب نخوابيد و بايد تا هنگام رسيدن به مقابل دشمن شيوه و عادت شما همين گونه باشد . و بايد همه روزه با فرستاده‌اى اخبار شما به من برسد و به خواست خداوند متعال من شتابان از پى شما مىرسم ، و بر شما باد كه در جنگ خويش درنگ و آرامش داشته باشيد و از شتاب‌زدگى پرهيز كنيد ، مگر آنكه فرصت ويژه‌اى به دست آوريد . و شما جنگ را شروع مكنيد مگر آنكه دشمن جنگ را آغاز كند يا دستور من به شما برسد . « 1 »\r\n( 2 ) اينك دربارهء اين تدبير دقت كنيد و بينديشيد ، خواهيد ديد كه مايهء تكذيب ادعاى شما و تصديق ادعاى ما خواهد بود . آيا در اين فرمان سستى و اشكالى مىبينيد ؟ و صرف نظر از آنچه ما دربارهء رأى درست او مىگوييم ، آيا چيزى را به صواب نزديك‌تر از آنچه او فرمان داده است و به آن سفارش كرده است پيدا مىكنيد ؟ دربارهء تدابير درست و پوشيده او سخن بسيار است و از جمله چيزهاى ديگرى كه موجب تأكيد ادعاى ماست و ثابت مىكند كه على ( ع ) سبب پراكندگى و سستى كار نبوده است موضوعى است كه اهل علم آن را نوشته‌اند كه على به هنگام جنگ صفين كنار يكى از پيچ و خمهاى فرات فرود آمد كه جايى به آن خوبى نبود . معاويه بر جايگاه او رشك برد و نامه‌اى را در لشكرگاه على انداخت كه بر آن نوشته شده بود :\r\n( 3 ) « از بندهء خيرخواه خدا ، اما بعد ، معاويه مىخواهد از اينجا كوچ كند و بند فرات را بشكند و آب را به لشكرگاه شما سرازير كند ، مواظب خود باشيد » .\r\nمردم به على گفتند : از اينجا كوچ كن و از معاويه پيشى گير كه مىترسيم آب را به سوى ما سرازير كند . على به آنان فرمود : اين نامه از فريب‌كاريهاى معاويه است كه بر شما در مورد اين لشكرگاه حسد مىبرد ، ولى نپذيرفتند و ناچار از آنجا كوچ فرمود و همين‌كه از آنجا كوچ كردند ، معاويه آمد و آنجا لشكرگاه ساخت . على ( ع ) به مردم فرمود : مگر به شما\r\n\r\n\r\n","description":"","footnote":"\r\n( 1 ) اين نامه به صورت مختصرتر و با اختلافات لفظى اندك به شماره 11 در بخش نامه‌هاى نهج البلاغه آمده است . در منابع پيش از نهج البلاغه در وقعة صفين ، ص 123 ، و ترجمه اخبار الطوال ، ص 206 و تحف العقول ، ص 131 آمده است .\r\n","page_name":" 128 ","page_number":128},
  {"content":"\r\n\r\nنگفتم كه اين مكر و فريب معاويه است . « 1 »\r\n( 1 ) من [ اسكافى 
  ] براى شما نمونه‌هايى از راه و روش او را بيان مىكنم كه كورى را بزدايد و راه صواب را از خطا روشن سازد و با انديشيدن و دقت در آنچه مىگوييم بدانيد كه على شمشيرى از شمشيرهاى خداوند است كه آخته براى دشواريهاى جنگى است . او در آن هنگام كه جوان بود همراه پيامبر ( ص ) فقط در جستجوى پاداش خداوند جنگ كرد تا آن‌گاه كه پير شد . هيچ‌گاه از او اشتباه و لغزشى سر نزد . در راه خدا خويشتن را در ژرفاى آوردگاه مىافكند و با حجت و برهان خود پرده‌هاى شبهه‌ها را مىدريد .\r\n( 2 )\r\n\r\nخطبهء ابن عباس ميان مردم عراق هنگام رويارويى آنان با شاميان در صفين و ستايش او از على عليه السلام و برانگيختن او مردم را به جنگ با معاويه و ياران او\r\nگفته‌اند كه چون ياران على عليه السلام با معاويه و لشكر او روياروى شدند ، على به ياران خود فرمان داد از شروع جنگ خوددارى كنند و به هر حال آنان جنگ را آغاز نكنند تا على در فراخواندن آنان به حق فزون از اندازه اقدام كند و آنان را آشكارا به سوى خدا فراخواند و كتاب خدا را ميان آنان داور قرار دهد .\r\n( 3 ) در اين هنگام عبد الله بن عباس ، كه مردم منكر فضل و پيشگامى او در دانش نبودند ، براى سخنرانى برخاست و چنين گفت : ستايش خداى پروردگار جهانيان را كه هفت زمين زير پاى ما گسترده و هفت آسمان بر فراز ما برافراشته است ، و ميان آن دو خلقى را آفريده است و آنان را روزى عنايت كرده و فرو فرستاده است ، و همه چيز را چنان قرار داده كه فرسوده و نابود مىشود و فقط ذات فرخنده و زنده و پايدار او جاودانه است و باقى مىماند .\r\n( 4 ) و سپس خداوند متعال پيامبران و فرستادگانى گسيل فرموده و ايشان را بر بندگان خود براى اتمام حجت و بيم دادن حجت قرار داد . « 2 » خدايى كه جز به فرمان و آگاهى او فرمان برده نمىشود و خود با نعمت طاعت بر هر يك از بندگان خود كه خواهد منت گزارد و بر آن پاداش دهد ، نافرمانى هر كس هم از او با علم و آگاهى اوست . از گناه بزرگ درگذرد\r\n\r\n\r\n","description":"","footnote":"\r\n( 1 ) به وقعة صفين ، ص 2 - 190 مراجعه فرماييد كه با تفصيل بيشترى آمده است .\r\n( 2 ) آيه 5 سوره و المرسلات .\r\n","page_name":" 129 ","page_number":129},
  {"content":"\r\n\r\nو از گناهان بسيار با بردبارى خويش چشم پوشد . شمار هر چيز را به شمار آورد « 1 » و دانش او بر همه چيز احاطه دارد . « 2 »\r\n( 1 ) وانگهى ، من گواهى مىدهم كه خدايى جز پروردگار يگانهء بىانباز نيست و اينكه محمد بنده و پيامبر اوست و پيشواى رهنمونى و پيامبر برگزيده است ، درود و سلام خداى بر او باد . سرنوشت و تقدير پروردگار ، كار ما را بدين جا كشانده است كه مىبينيد و كار از هم گسيختگى رشتهء پيوند اين امت به آنجا كشيده است كه پسر آن زن جگرخوار از سفلگان مردم همدستانى بر ضد على بن ابى طالب پيدا كرده است ، على كه پسر عمو و داماد رسول خدا ( ص ) است و نخستين مردى كه با آن حضرت نمازگزارده است ، شركت‌كننده در جنگ بدر كه همراه پيامبر ( ص ) در همهء جنگهاى او شركت جسته و فضيلت اندوخته است و در آن هنگام معاويه و پدرش ابو سفيان دو مشرك به خدا بودند كه بتها را مىپرستيدند .\r\n( 2 ) و سپس بدانيد ، سوگند به خداوندى كه خود در پادشاهى يكتاست ، على با پيامبر ( ص ) و در التزام او جنگ كرده و مىگفته است خدا و پيامبرش راست مىگويند و معاويه و ابو سفيان مىگفته‌اند خدا و پيامبرش دروغ مىگويند . در اين حال بديهى است كه معاويه در اين پيكار و داعيه‌دارى ، از على نكوتر و پرهيزگارتر و رهيافته‌تر به صواب نيست .\r\nاينك شما را به پرهيزگارى الهى و كوشش و دورانديشى و شكيبايى سفارش مىكنم ، و سوگند به خدا كه شما بر حق هستيد و آن قوم بر باطل‌اند و نبايد دشمن شما بر باطل خويش كوشاتر از شما در حق باشد . من سخن خود را گفتم و سپاس خداى را و خداوند به زودى ايشان را به دست شما يا به دست غير شما عذاب خواهد فرمود . بار خدايا ما را عزت‌بخش و زبون مگردان . پروردگارا ما را بر دشمن ما پيروز فرماى « و ميان ما و قوم ما به حق كارگشايى فرماى كه تو بهترين گشايندگانى » « 3 » و اينك براى خود و شما از خداى آمرزش مىخواهم .\r\n( 3 ) آن‌گاه ياران على بن ابى طالب غلامان خود را براى آوردن آب فرستادند ، كه ايشان را از نوشيدن و برداشتن آب بازداشتند و معاويه بدين گونه سركشى ديگرى بر سركشيهاى خود افزود و با جلوگيرى از آب برداشتن ، گستاخى ديگرى در پيشگاه خداوند انجام داد .\r\nهر كس به ديدهء عبرت و حسن نظر در روش على و مخالفان او بنگرد مىبينيد كه ، چه صحاب جنگ صفين و چه اصحاب جنگ جمل ، چگونه آغازگر پيمان‌شكنى و ستم\r\n\r\n\r\n","description":"","footnote":"\r\n( 1 ) آيه 28 سوره جن .\r\n( 2 ) آيه 12 سوره طلاق .\r\n( 3 ) بخشى از آيه 89 سوره اعراف است .\r\n","page_name":" 130 ","page_number":130},
  {"content":"\r\n\r\nبودند و از پى بىآن كارهاى زشت و ناپسنديده‌ترى هم انجام دادند .\r\n( 1 ) ياران على به حضورش جمع شدند و گفتند مانع برداشتن آب شده‌اند و ما از تشنگى در حال مرگيم . على ، صعصعة بن صوحان را پيش معاويه فرستاد . صعصعه به معاويه گفت :\r\nامير المؤمنين به تو پيام مىدهد كه سواران تو ميان ما و آب مانع شده‌اند . اگر مىخواهى سواران خود را برگردان تا ما آب برداريم و سپس دربارهء آنچه براى آن آمده‌ايم و آمده‌ايد بينديشيم و بينديشيد . وليد بن عقبه ، كه در كتاب خدا فاسق ناميده شده است ، « 1 » به معاويه گفت : چنين مصلحت مىبينم كه آنان را با تشنگى بكشيم . بر آنان اجازهء آب برداشتن و نوشيدن مده و خود سواران خويش را كنار آب جمع كرد و ياران على را از برداشتن آب بازداشت .\r\nعلى كه چنين ديد ياران خود را به جنگ با آنان فرمان داد تا ايشان را از آب كنار زنند . و آنان چندان جنگ كردند كه آب در دست اهل حق قرار گرفت و اهل ستم از آن كنار رانده شدند و اهل حق بر آب چيره شدند .\r\n( 2 ) معاويه به ياران على پيام فرستاد كه از كنار آب فاصله گيريد ، تا ميان ما و شما باشد . ياران على گفتند : نخست ما از تو چنين خواستيم و نپذيرفتى اينك تقاضاى تو پذيرفته نيست .\r\nچون اين خبر به آگهى على بن ابى طالب رسيد ، به ياران خود پيام داد كه ميان ايشان و آب را واگذاريد . هر چند او ستم و سركشى و فريب‌كارى كند ما دادگرى مىكنيم و هر چند او انصاف ندهد ما انصاف مىدهيم و چون قدرت يابيم عفو و گذشت مىكنيم .\r\n( 3 ) مردى از شاميان به نام حوشب ذو ظليم كه داراى منزلتى بود به حضور على آمد و گفت :\r\nمگر نمىبينى كه خداوند براى تو قسمت پسنديده‌اى پيش آورده است با سپاسگزارى بپذير و تو را سابقه و پيشگامى در اسلام و خويشاوندى و دامادى پيامبر ( ص ) و تجربه فراهم است و اگر فردا ميان ما جنگ و كشتار درگيرد مايهء درماندگى و بدبختى عرب و تباهى حرمتها خواهد بود . تو با خوشى برگرد و ميان ما و شام ما را رها كن و خونهاى ما و خونهاى ياران خود را حفظ فرماى .\r\n( 4 ) على در پاسخ او فرمود : تو در حد توان و فهم خود از خيرخواهى كوتاهى نمىكنى ، من هم اگر مىدانستم كه در دين و آيين من امكان چرب‌زبانى و سازش براى من ممكن است\r\n\r\n\r\n","description":"","footnote":"\r\n( 1 ) اشاره به آيه ششم سوره حجرات است كه اهل سنت هم نزول آن را درباره وليد بن عقبه بن ابى معيط مىدانند . به واحدى ، اسباب النزول ، قم ، 1362 ش ، ص 261 مراجعه فرماييد .\r\n","page_name":" 131 ","page_number":131},
  {"content":"\r\n\r\nخواستهء تو را مىپذيرفتم كه براى من هم بسيار كم‌زحمت‌تر بود ، ولى خداوند براى اهل قرآن راضى نمىشود كه مردم در اطراف زمين گناه بورزند و ايشان خاموش بمانند و امر به معروف و نهى از منكر نكنند . اى حوشب ! بدان كه من آشكار و نهان و همه سوى اين كار را سنجيدم تا آنجا كه خواب شب را از چشم من ربود . چاره‌اى نديدم جز جنگ با ايشان يا كافر شدن به آنچه محمد ( ص ) آورده است و چاره كار با جنگ براى من سبك‌تر و آسانتر از غل و زنجير آخرت است و گرفتاريهاى اين جهانى براى من سبك‌تر از آتش دوزخ است .\r\nو به خدا سوگند گمان نمىكنم هيچ مخالف و ناصبى هم بتواند بگويد كه على در جنگ خود با آن قوم و تحمل آن همه ناخوشيها و شكيبايى بر آن رنجهاى گران هدفى جز آنچه نوشتيم داشته است .\r\n( 1 ) و چگونه ممكن است كه مخالف على ادعا كند كه او در جستجوى دنيا بوده است يا گرايشى به چيزهايى داشته است كه درماندگان بدبخت به آن چيزها رغبت داشته‌اند . كارهاى على براى عوام و خواص روشن است . پارسايى او و كم‌خوراكى و چگونگى جامه پوشيدنش به روزگار خلافتش بر همگان معلوم است . بلكه در آن مقطع از زندگى بر خود سخت‌تر مىگرفت و از همهء آزمنديها و امورى كه ممكن بود هدف تهمت قرار گيرد و از همهء خوشيها و نعمتها كناره مىگرفت و اين خود شهره است .\r\n( 2 ) او بر كيسه نان جوين خود مهر مىزد و بلندى آستينهاى پيراهن خويش را مىبريد و در همان حال به ياران خود بهترين خوراك را مىخوراند و ايشان را در اين جهان بر خويشتن مقدم مىدانست . ما شمار اندكى از پرتوهاى راه و روش او را ياد كرديم تا بدانيد چيزى كه على درباره‌اش سعى و كوشش مىكرد تا آن را به دست آورد غير از چيزى است كه گروههاى سركش در پى دست يافتن به آن بوده‌اند ، از پادشاهى و دنيادارى و گرايش به سيم و زر . چيزى كه در على بود بازرگانى آن جهانى و كوشش براى فرجام پسنديده و روى برگرداندن از اين جهان بود . او نفس خويش را از هواى خود بازداشت و زمام شيطان را به دست گرفت و توانست بر سركشان و از دين بيرون‌شدگان و پيمان‌گسلان پيروز شود .\r\n( 3 ) اى ابا الحسن ! اين همه بر تو گوارا باد ، كه آغاز تو سرمايهء شرف بود و پرورش تو همراه پاكى و پاكيزگى . شكيبايى تو استوار و راه و روش تو دادگرى بود . جان خود را سخاوتمندانه به پيشگاه پروردگار بخشيدى و بهرهء سرشار بازرگانى خود را در راه خدا به دست آوردى .\r\nچنان به پيشگاه كردگار خود رفتى كه با بشارت او روياروى شدى و فرشتگان را فرمود تا درود و خير مقدم حق تعالى را بر تو نثار كنند ، به همسايگى محمد مصطفى ( ص ) ، كه برادر\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبرگزيده و دوست محبوب تو بود ، نايل آمدى . آرى كه پروردگارت تو را به همسايگى با خود گرامى داشت و در آرامش جاودانه قرار داد و از جام زلال خود به تو آشاماند .\r\n( 1 ) پروردگارا بر ما منت‌گزار كه از آثار على پيروى كنيم و به شيوه و روش او رفتار كنيم و دشمنانش را دشمن بداريم . خدايا ما را در كنار او محشور فرماى كه در راه تو آن چنان كه بايد جهاد كرد و در راه محبت تو با آزمونهاى سخت آزموده شد و در همهء سختيها و بيمها چنان به خيرخواهى مردم قيام كرد كه هيچ كس چنان نكرد و هيچ جستجوگر و كوشنده‌اى به مقام او نرسيد . منافق با دشمنى و كينه‌توزى نسبت به او شناخته شده است و با كردار پسنديده او پشت مؤمن استوار شده است .\r\n( 2 ) پروردگارا به هنگام احاطهء فتنه‌هاى تاريك ، نشانه‌هاى راه سعادت را با او روشن فرمودى و به هنگام بازگشت مردم از دين ، حقيقت با او روشن و آشكار شد و در آن هنگام كه سنتها گرفتار پردهء شك و اشتباه شد سنتها به يارى او بر پاى ماند و حق از كدورت صفا يافت و با درفشهاى رخشان خود حق را خالص كرد ، و بدان گونه رفتار كرد كه زبان ستيزگران از او كوتاه و شبهه‌هاى افراد سرگردان از او بر كنار گرديد .\r\n( 3 ) براى على فضيلت بيان و پيشى گرفتن در پيكار با هماوردان دلير فراهم شد ، پيشى گرفتن در جهاد و پيكار در مورد تنزيل آيات قرآنى . و خداوند به هنگام ظهور اسلام و در سالهاى نخستين آن ، به وسيلهء او چندان گرفتاريها را مرتفع فرمود كه از آسمان ندا داده شد :\r\nجوانمردى جز على و شمشيرى جز ذو الفقار نيست .\r\n( 4 ) و خداوند با همهء سوابق قديمى و فضائل بيكران او سالهاى پايانى عمر او را هم به جنگ با كسانى كه مىخواستند دين را به كژراهه كشانند و با تباهى و سركشى در اسلام طغيان پديد آورده بودند ، سپرى ساخت . على با دست و زبان خود دربارهء اثبات حق بودن تأويل پيكار كرد ، همان گونه كه همراه رسول خدا ( ص ) براى اثبات حق بودن تنزيل پيكار كرده بود و اين موضوع از گفتار و كردار او در جنگ صفين به ويژه شب هرير آشكار است .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n( 1 )\r\n\r\nخطبهء على عليه السلام در سرزنش ياران خود كه در يكى از نبردهاى صفين نخست از برابر لشكر معاويه گريخته بودند و سپس بر آنها حمله برده و آنان را از جايگاه خود رانده و به گريز واداشته بودند\r\nگفته‌اند چون جنگ سخت و دشواريها بزرگ شد و اركان هر دو سپاه به لرزه درآمد و سست شد و امير المؤمنين از ياران خود اندكى عقب‌نشينى ديد ، ميان ايشان برخاست و چنين فرمود :\r\n( 2 ) من خود از جاى كنده شدن و عقب‌نشينى شما از صفهايتان را ديدم . سفلگان فرومايه و عربهاى بيابان‌نشين شام شما را عقب مىزنند و حال آنكه شما برگزيدگان و بلندمرتبه‌ترين اعراب هستيد . شما شب‌زنده‌داران به تلاوت قرآن‌ايد ، و در آن هنگام كه خطاكاران در گمراهى بودند شما اهل دعوت حق بوديد ، و اگر چنين نبود كه پس از پشت كردن دوباره روى آورديد و اگر حملهء شما پس از عقب‌نشينى نبود بر شما همان احكامى واجب مىشد كه بر گريختگان و پشت كنندگان به جنگ به روز نبرد واجب مىشود ، و از نابودشدگان مىبوديد . همانا پاره‌اى از درد و سوز سينه‌ام را اين موضوع آرامش بخشيد كه شما را ديدم سرانجام آنان را از جاى كنديد ، همان گونه كه آنان شما را از جاى كنده بودند و آنان را از آوردگاهشان كنار زديد ، همان گونه كه شما را كنار زده بودند ، و چنان با شمشير در ايشان افتاديد كه همچون شتران تشنه ، كه آنان را از آبشخور برانند ، جلودار آنان خود را به جاى آنكه در دنباله است مىرساند . اينك هم شكيبايى كنيد تا آرامش بر شما فرود آيد و خداوند شما را با يقين پايدار بدارد .\r\n( 3 ) و آن كس از شما كه گريزنده است بايد بداند كه گريز چيزى بر عمر او نمىافزايد ، وانگهى خداى خود را خشنود نمىسازد . در فرار خشم بر او و خوارى و زبونى براى اهل او و ننگ جاودانه و تباهى زندگى نهفته است . اگر مرد در حالى كه بر حق است بميرد براى او بهتر از زندگى است كه در پناه چنين فرار و گريزى داشته باشد . « 1 »\r\n\r\n\r\n","description":"","footnote":"\r\n( 1 ) اين خطبه با تفاوتها و كاستى و فزونيهايى در نهج البلاغه آمده است ، شماره آن هم مختلف است . در برخى نهج البلاغه‌ها ( ابن ابى الحديد ، فيض ، خويى ) شماره آن 106 در برخى ديگر 107 و در ملا فتح الله 124 است . براى اطلاع بيشتر از منابع آن به روشهاى تحقيق در اسناد و مدارك نهج البلاغه ، ص 119 مراجعه فرماييد .\r\n","page_name":" 134 ","page_number":134},
  {"content":"\r\n\r\n( 1 ) على ( ع ) سپس فرمود : سوگند به كسى كه محمد ( ص ) را به حق برانگيخته است كه من در گذشته با معاويه و پدرش دربارهء تنزيل قرآن جنگ كردم و امروز با او و پيروانش دربارهء تأويل قرآن جنگ مىكنم ، و بينش با آگهى و دانستن اينكه ما بر راه راست و هدايت هستيم در هر دو مورد يكى است و سپاس خداى را . آن‌گاه على بر دشمنان خدا تاخت و بازگشت تا آنكه پانصد تن را كشت و هرگاه مردى را مىكشت چنان تكبيرى مىگفت كه همهء اهل لشكرش آن را مىشنيدند . گفته‌اند اين نبرد از آغاز بامداد تا هنگامى كه سرخى پايان روز از ديده نهان شد ادامه داشت و نماز او و يارانش در آن روز فقط تكبير گفتن بود كه براى هر ركعت يك تكبير مىگفتند .\r\n( 2 ) و على هرگاه مردى را مىكشت ، عرضه مىداشت : پروردگارا ! او همراه دشمن تو و با گستاخى بر تو جنگ مىكرد تا پرتو تو را خاموش كند و آنچه را پيامبرت آورده است دگرگون سازد . پروردگارا چهره‌اش را به دوزخ برسان .\r\n( 3 ) گويند در اين هنگام مردى از شاميان به نام زبرقان بن حكم كه سرور مردم شام بود به ميدان آمد و هماورد خواست . حسن بن على بن نبرد او شتافت . زبرقان از او پرسيد تو كيستى ؟ گفت : من حسن بن علىام . زبرقان گفت : پسركم برگرد . به خدا سوگند كه روزى به پيامبر ( ص ) نگريستم كه سوار بر ناقهء خود از ناحيهء قبا برمىگشت و تو در آن روز جلو آن حضرت بودى . من كسى نيستم كه رسول خدا را ديدار كنم و خون تو بر گردنم باشد . و زبرقان برگشت .\r\n( 4 ) و چون اين خبر به امير المؤمنين رسيد - كه حسن ( ع ) به رويارويى زبرقان رفته است - به ياران خود فرمود : اين جوان را از سوى من نگهداريد كه مبادا فقدان او مرا در هم شكند .\r\nگروهى از سواران على عليه السلام شتابان خود را به امام حسن رساندند و او را برگرداندند . « 1 »\r\n( 5 ) گويند ، زبرقان برگشت و مىگفت : من از خداوند در مورد پسر فاطمه بيم دارم كه ذو الكلاع براى من از قول جهم نقل كرد كه مىگفته است خودم از پيامبر ( ص ) شنيدم كه مىفرمود : حسن و حسين دو سرور جوانان بهشت‌اند . « 2 »\r\n\r\n\r\n","description":"","footnote":"\r\n( 1 ) سيد رضى ( ره ) اين گفتار امير المؤمنين عليه السلام را با فزونيهاى پسنديده‌اى به شماره 207 بخش خطبه‌هاى نهج البلاغه آورده است . در تاريخ طبرى ، ج 6 ، ص 34 و تذكرة الخواص ، ص 334 و بحار الانوار ، ج 32 ، ص 562 كه به همت و تصحيح مصحح محترم همين متن چاپ شده است ، نيز آمده است .\r\n( 2 ) ابن عساكر ضمن حديث شماره 141 در بخش ترجمه امام حسن عليه السلام در كتاب تاريخ دمشق ، ص 82 همين حديث را با اسناد خود از ابو وائل ، از ذو الكلاع ، از جهم ، و ابن حجر در الاصابة ، ج 1 ، ص 255 ضمن شرح حال جهم اين حديث را از چند مصدر آورده‌اند .\r\n","page_name":" 135 ","page_number":135},
  {"content":"\r\n\r\n( 1 )\r\n\r\nگفتار امير المؤمنين ( ع ) به ياران خود هنگام عبور كردن از كنار گروهى از شاميان كه او را دشنام مىدادند\r\nعلى بن ابى طالب كه خدايش از او خشنود باد در جنگ صفين به گروهى از ياران خود رسيد كه پيكارى سخت مىكردند و گروهى از شاميان على را نفرين مىكردند و دشنام مىدادند .\r\nپرسيد اينان كيستند ؟ گفتند : گروهى هستند كه وليد بن عقبه ميان ايشان است . فرمود : به نبرد ايشان رويد كه شما را آرامش و بردبارى اسلام و سيماى نيكوكاران است ، و چه نادان مردمى - نسبت به احكام خداوند - اند كسانى كه پيشوا و ادب كنندهء ايشان معاويه و پسر نابغه يعنى عمرو عاص و ابو الاعور سلمى و پسر ابو معيط باده‌گسار باشند كه در اسلام بر او حد جارى شده و تازيانه خورده است . اينك ايشان برپاخاسته و در برابر من سر برداشته‌اند و مرا دشنام مىدهند و حال آنكه پيش از اين ، اگر چه مرا دشنام مىدادند ، ولى ياراى مقابله با من را نداشتند . در آن هنگام من آنان را به اسلام فرامىخواندم و آنان مرا به پرستش بتها فرامىخواندند و سپاس خداوند را ، و تبهكاران از ديرباز مرا دشمن داشته‌اند و مىدارند خداوند آنان را از رحمت خود دور بدارد . آيا از اين گرفتارى بزرگ شگفت نمىكنيد كه تبهكارانى كه در نظر ما نكوهيده بودند و از آنان نسبت به اسلام و مسلمانان بيم مىرفت اينك بتوانند نيمى از اين امت را فريب دهند و در دلهاى ايشان هوس فتنه‌انگيزى را بيدار كنند و با تهمت و دروغ آنان را هوادار خود سازند تا آنجا كه براى ما جنگ برپا كنند و در خاموش كردن پرتو خدا بكوشند .\r\n( 2 ) پروردگارا ! حق را به جايگاه خود برگردان و جمع ايشان را در هم شكن و گفتارشان را پراكنده كن و آنان را به گناهانشان فروگير ، كه آن كس را كه تو با او دوستى كنى خوارى نيست و كسى كه تو با او ستيز كنى عزت نمىيابد .\r\nآن‌گاه به سوى آنان حمله برد و چندان بر ايشان ضربه زد كه آنان را عقب راند .\r\n( 3 ) على كه خدايش از او خشنود باد در همهء اين احوال به تن خويش جنگ مىكرد و با انديشهء خود آن را رهبرى مىفرمود . با دليرى و حملهء خود شكاف آن را پر مىكرد . افراد ناتوان را با گفتار خود توان و روحيه مىبخشيد و اشخاص ترسو را با استدلال و مژده به پاداش ، گستاخ و دلير مىكرد . كنار همهء درفشها مىگشت و كژيها را راست مىكرد و همراه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nعقب‌ماندگان جنگ مىكرد و آنان را يارى مىداد تا به جايگاه خود برسد ، و على همهء اين سختيها را براى خدا بر خود هموار مىكرد تا بدانند كه پيشى گرفتن او براى كسب پاداش خداوندى در اين حال چون پيشى گرفتن او در جنگ به روزگار پيامبر ( ص ) است .\r\n( 1 ) و حال آنكه معاويه كه از رحمت خدا دور باد ، بر تخت خود دور از آوردگاه نشسته بود و پاسداران و پاسبانان بر گرد او بودند ، شبيه به ديگر ستمگران و شاهزادگان عجم .\r\nچيزهايى مىگفت كه خود عمل نمىكرد و به همهء امور دنيايى كه بايد از آن زهد مىورزيد رغبت مىكرد و از آنچه خود فرمان مىداد - شركت در جنگ - خوددارى مىكرد و اين به سبب آزمندى او بر دنيا بود و تلاش و شيفتگى او بر آنچه آن را جستجو مىكرد . « 1 »\r\n( 2 )\r\n\r\nمتوجه كردن دلها به حق و حقيقت ، با ايراد پرتوهايى از گفته‌هاى ياران امير المؤمنين عليه السلام و گفته‌هايى از ياران معاويه كه بر چه عقيده‌اى بوده‌اند\r\nاينك در سيرت و روش اهل بصيرت كه در زمرهء ياران على ( ع ) بودند بنگريد تا بدانيد كه على چگونه با دانش و دادگرى خود آنان را پرورش داده است كه بينش آنان نزديك به بينش خود او شده است و راه او را پيموده‌اند .\r\n( 3 ) اين عمار بن ياسر است كه فرياد برمىآورد به سوى بهشت رويد و خود را براى حوريان بهشتى بياراييد ، و چون جرعه‌اى شير آميخته با آب را نوشيد ، نخست تكبير گفت و سپس حديثى را كه از پيامبر ( ص ) شنيده بود براى همراهان خود نقل كرد كه به من فرموده است :\r\nآخرين توشهء تو جرعه‌اى از شير آميخته با آب است و سپس به ديدار من خواهى آمد ، و گفت : اگر چنان بر ما ضربه زنند كه تا نخلستانهاى سرزمين هجر عقب‌نشينى كنيم بازهم مىدانيم و يقين داريم كه آنان بر باطل‌اند و ما بر حق هستيم . « 2 »\r\n\r\n\r\n","description":"","footnote":"\r\n( 1 ) بخش اندكى از اين گفتار امير المؤمنين در آخرين بخش خطبه 179 نهج البلاغه چاپ مرحوم فيض الاسلام و خطبه 181 شرح ابن ابى الحديد چاپ مصر و كتاب الغارات ثقفى آمده است و بخشى ديگر از آن ضمن خطبه 124 چاپ مرحوم فيض الاسلام و خطبه 124 چاپ استاد دكتر سيد جعفر شهيدى آمده است . براى اطلاع بيشتر از منابع هر دو خطبه به روشهاى تحقيق در اسناد و مدارك نهج البلاغه ، ص 163 و 130 مراجعه فرماييد .\r\n( 2 ) اين سخن عمار را همگان نقل كرده‌اند . طبرى آن را با دو سند ضمن حوادث سال 37 در تاريخ طبرى ، ج 5 ، ص 21 و نصر بن مزاحم در وقعة صفين ، ص 388 و 322 آورده‌اند . به تعليقات مصحح محترم در فرائد السمطين ، ج 1 ، ص\r\n","page_name":" 137 ","page_number":137},
  {"content":"\r\n\r\n( 1 ) و حال آنكه عمرو عاص در همان روز دو پسر خود عبد الله و محمد را به آوردگاه فرستاده بود ، همين‌كه عمار همراه دليران پياده حمله كرد ، عمرو گرد و خاك را ديد ، پرسيد :\r\nاين گرد و غبار چيست ؟ گفتند : به جايگاه دو پسرت عبد الله و محمد است و فرياد برآورد و به ياران خود گفت : درفش را جلو ببريد . معاويه گفت : نگران مباش ، صف را به هم مريز كه خطرى متوجه دو پسر تو نيست . عمرو عاص گفت : آنان زادگان تو نيستند . اين را گفت و پافشارى در دفاع از دو پسر خود كرد كه آزمند به زندگى بود و خود مىدانست كه در خطا و اشتباه‌اند . « 1 »\r\n( 2 ) و نوشته‌اند كه سعيد بن قيس « 2 » مىگفته است : سپاس و ستايش پروردگار را بر هر چه كه آن را خوش مىداريم و خوش نمىداريم و حال آنكه خداوند ما را به نعمتى از خود ويژه فرموده است كه از عهدهء سپاسگزارى آن برنمىآييم و آن اين است كه ياران برگزيده و نيكوكار رسول خدا كه در محضر و همراه او بودند همراه ما و در گروه ما هستند و سوگند به خداوندى كه خود بر بندگان خويش بيناست ، بر فرض كه پيشواى ما سياه حبشى بينى بريده‌اى مىبود و هفتاد تن از شركت كنندگان بدر همراه ما مىبودند ، سزاوار بود كه خوش و خرم باشيم و بينش درست داشته باشيم ، تا چه رسد به اينكه كه سالار ما پسر عموى پيامبرمان است كه نخستين تصديق كنندهء اوست و در حالى كه صغير بوده همراه آن حضرت نماز گزارده است و در حالى كه كبير بوده همراه پيامبر جهاد كرده است . در صورتى كه معاويه آزاد شده از بند اسارت و پسر آزاد شده است و ستمگران فرومايه‌اى را گمراه ساخته و به راه دوزخ كشانده و ننگ را براى آنان ميراث آورده است و خداوند پستى و زبونى را بهرهء آنان قرار داده است . همانا شما فردا با دشمن خود روياروى مىشويد ، بر شما باد به ترس از خدا و كوشش و دورانديشى و شكيبايى كه خداوند همراه شكيبايان است . « 3 »\r\n( 3 ) و گفته‌اند مردى از قبيله خثعم كه از ساكنان و مردم شام بود و شمر بن عبد الله نام داشت به ميدان آمد و مردى به نام ابو كعب از ياران على ( ع ) كه او هم از قبيلهء خثعم بود و سالار خثعميان عراق ، به جنگ او بيرون رفت . مرد شامى ، ابو كعب را كشت و در حالى كه\r\n\r\n\r\n","description":"","footnote":"\r\n286 مراجعه شود .\r\n( 1 ) نصر بن مزاحم در كتاب صفين ، ص 388 آورده است .\r\n( 2 ) ابن حجر عسقلانى در الاصابه ، ج 2 ، ذيل شماره 3285 ، ص 51 او را از انصار و شركت كنندگان در جنگ بدر دانسته است .\r\n( 3 ) به كتاب صفين ، ص 236 مراجعه شود . در اين سخنان سعيد نشان آن است كه بر خلاف آنچه كه برخى از ناصبيان مدعى شده‌اند كه جز عمار كسى از شركت كنندگان بدر همراه على ( ع ) نبوده‌اند هفتاد تن از آنان شركت داشته‌اند . به تعليقات خطبه 175 در نهج السعادة ، ج 2 ، ص 91 هم مراجعه فرماييد .\r\n","page_name":" 138 ","page_number":138},
  {"content":"\r\n\r\nمىگريست برگشت و مىگفت خدايت رحمت كناد كه من تو را دربارهء اطاعت خود از قومى كشتم كه تو از آنان به من نزديك‌تر و دوست‌داشتنىتر بودى و به خدا سوگند نمىدانم چه بگويم جز اينكه شيطان ما را كشته است و قريش هم ما را بازى مىدهند . « 1 » ما اين نمونه و امثال آن را نوشتيم براى اينكه بدانيد كسانى كه با على ( ع ) ستيز و جنگ مىكردند به سبب تعصب و طرفدارى از قبيله بوده است و خود گرفتار شك و شبهه بوده‌اند ، نه آنكه از كار خود شناخت و بر آن اعتماد داشته باشند .\r\n( 1 ) و گفته‌اند كعب مرادى « 2 » كه از ياران على ( ع ) در صفين بود ، چنان زخمى شد كه بر زمين افتاد . اسود بن قيس مرادى از كنار او گذشت . كعب او را صدا كرد ، اسود كه او را شناخت پاسخ داد و خود را به بالين او كه در حال جان دادن بود رساند و گفت : اين بر زمين افتادن و كشته شدن تو بر من بسيار گران است . به خدا سوگند اگر اينجا مىبودم همراه تو جنگ و از تو دفاع مىكردم . اينك هم اگر بدانم چه كسى بر تو چنين ستمى روا داشته است ، دوست مىدارم از آوردگاه برنگردم تا او را بكشم يا من هم به تو ملحق شوم . اسود از اسب فرود آمد و كنار او قرار گرفت و گفت : به خدا سوگند كه تو از آنانى بودى كه فراوان خدا را ياد مىكنند و همسايه از آزار تو در امان بود . خدايت رحمت كناد ، اينك سفارشى به من بكن .\r\nكعب گفت : تو را به ترس از خدا سفارش مىكنم و اينكه براى امير المؤمنين خيرخواهى كنى و همراه او با كسانى كه حرام را حلال مىدانند جنگ كنى تا آنجا كه على پيروز شود يا تو كشته شوى . سلام مرا هم به على برسان و بگو چندان جنگ كن تا اين آوردگاه را پشت سر گذارى كه هر كس آوردگاه را پشت سر گذارد پيروز است ، و لحظه‌اى بعد درگذشت . اسود بن قيس به حضور على ( ع ) آمد و سخن او را به آگاهى على ( ع ) رسانيد . فرمود : خدايش رحمت كناد در زندگى خود با دشمن ما جنگ كرد و به هنگام مرگ براى ما نصيحت و خيرانديشى كرد .\r\n\r\n\r\n","description":"","footnote":"\r\n( 1 ) نصر بن مزاحم در وقعة صفين ، ص 257 اين را نقل كرده است .\r\n( 2 ) نصر در وقعة صفين ، ص 456 و طبرى در تاريخ طبرى ، ج 6 ، ص 25 نام او را عبد الله بن كعب مرادى نوشته‌اند .\r\n","page_name":" 139 ","page_number":139},
  {"content":"\r\n\r\n( 1 )\r\n\r\nچگونگى رفتار على ( ع ) در جنگهاى خود با دشمنانش و سفارش و برانگيختن او يارانش را به هنگام نزديك شدن به دشمن براى پيشروى و جنگ\r\nو گفته‌اند كه على هرگز با دشمن را شروع نمىكرد تا آنان آغاز به نبرد كنند ، و او با آنان به نبرد نمىپرداخت تا موضوع را براى ايشان روشن و آشكار سازد . به روز نبرد صفين هم نخست به شاميان مهلت داد و با گفتگوها موضوع را روشن فرمود و چون آنان نپذيرفتند و بازنگشتند ، پيش از آغاز به نبرد به جارچى خود دستور داد ميان مردم شام چنين جار زند :\r\nهمانا با شما مدارا كردم و به شما مهلت دادم تا به حق بازگرديد و به پيشگاه او قامت فرو آوريد ، و با كتاب خدا با شما حجت برآوردم و شما را به قرآن فرا خواندم . پذيراى حق نشديد و از سركشى خود بازنايستاديد . اينك من هم بر طبق عدل و دادگرى و همچون شما ، پيمان شما را پيش شما مىافكنم و همانا خداوند خيانت‌پيشگان را دوست نمىدارد . « 1 »\r\n( 2 ) آن‌گاه به مقدمهء سپاه خود چنين فرمان داد : شما بر جاى خود درنگ كنيد و به سوى آنان به گونهء كسى كه مىخواهد آتش جنگ را برافروزد پيشروى مكنيد ، و به گونهء كسى كه از جنگ و درگيرى بيم دارد خود را كنار مكشيد ، و دشنام دادن ايشان ، پيش از آنكه آنان را به حق فرا خوانيد و حجت بر ايشان تمام كنيد ، شما را به آغاز نبرد با ايشان وادار نسازد . « 2 »\r\nو على عليه السلام همواره اينچنين رفتار مىكرد كه بدانند خواسته و منظور او در جنگ با ايشان پيروى از فرمان خدا و رسيدن به حق و حقيقت است .\r\n( 3 ) سپس همين‌كه تصميم به رويارويى با دشمن گرفتند ، آنان را با اين سخنان تحريض كرد و چنين فرمود : اى بندگان خدا ! از خدا بترسيد و ديدگان را فروبنديد و صداها را پايين آوريد و گفتگو را بكاهيد . خويشتن را براى زد و خورد و زورآزمايى و هماوردى و درگيرى تن به تن و كوفتن يكديگر آماده سازيد ، « پايدارى كنيد و خدا را بسيار ياد آوريد كه رستگار شويد » « 3 » و « ستيز مكنيد كه در نتيجه سستى پذيريد و توان شما از ميان برود و شكيبا باشيد كه\r\n\r\n\r\n","description":"","footnote":"\r\n( 1 ) در وقعه صفين ، ص 203 آمده است . بخش آخر گفتار امير المؤمنين عليه السلام برگرفته از آيه 57 سوره انفال است .\r\n( 2 ) نصر بن مزاحم نظير اين را در وقعة صفين ، ص 153 آورده است .\r\n( 3 ) بخشى از آيه 45 سوره انفال .\r\n","page_name":" 140 ","page_number":140},
  {"content":"\r\n\r\nخداوند همراه شكيبايان است » . « 1 »\r\n( 1 )\r\n\r\nسخن شهيد عقبه مرادى به روز جنگ صفين دربارهء پستى دنيا و گرانقدرى آخرت و تشويق مردم به جنگ با معاويه و سپاه او ، و رفتن او همراه گروهى از برادران ايمانى به آوردگاه و به شهادت رسيدن آنان كه خداى از همه‌شان خشنود باد\r\nو گفته‌اند عقبة بن جرير مرادى « 2 » كه از ياران على عليه السلام بود به روز جنگ صفين چنين گفت : مرغزار دنيا پوسيده و خشك گرديده و درختان و گياهانش درو شده است . نو آن كهنه و شيرينش تلخ مزه گرديده است .\r\n( 2 ) هان ! خبر مردى راستگو را به شما مىدهم كه من از دنيا فسرده شده و خويشتن را از آن كنده‌ام . از ديرباز آرزوى شهادت داشتم و در هر لشكركشى و حمله‌اى خود را براى شهيد شدن عرضه داشته‌ام ، ولى خداوند متعال نخواسته است و اميد است كه امروز آن را اراده فرموده باشد ، و من هم اكنون به آن اميد بسته‌ام و در همين ساعت خود را بر آن عرضه مىدارم . اى بندگان خدا ! براى جنگ با دشمنان خدا منتظر چه چيزى هستيد ؟ آيا از مرگ و روز سرنوشت كه به هر حال شما را درمىيابد و ناچار جانتان را مىربايد ، بيم داريد ؟ يا از ضربه شمشيرى كه با آن دنياى ناپايدار را به آخرت جاودانه و همنشينى و دوستى پيامبران و صديقان و شهيدان و صالحان عوض مىكنيد مىترسيد ؟ اين انديشهء استوارى نيست .\r\n( 3 ) عقبه راه افتاد و گفت : اى برادران ! من اين سرا را به سراى ديگر كه پيش آن است ، فروخته‌ام و آهنگ آن دارم . چهره‌هايتان دژم مباد ، و خداوند اميد شما را قطع نفرمايد .\r\nبرادران ايمانى او هم از پى او به راه افتادند و گفتند پس از تو در جستجوى روزى نيستيم .\r\nخداى زندگى پس از تو را زشت بدارد . پروردگارا ، ما جانهاى خود را در پيشگاه تو حساب مىكنيم ، و چندان پايدارى و جنگ كردند كه كشته شدند ، خدايشان رحمت كناد .\r\n( 4 ) و هم گفته‌اند كه دو مرد در حضور معاويه كه نفرين خدا بر او باد دربارهء كشتن عمار با\r\n\r\n\r\n","description":"","footnote":"\r\n( 1 ) آيه 46 سوره انفال ، مصحح محترم اين سخن را در نهج السعادة ، ج 2 ، ص 159 از مصادر مختلف نقل فرموده است .\r\n( 2 ) اين موضوع در تاريخ طبرى ، ج 6 ، ص 15 ضمن حوادث سال 37 آمده است و نام پدر و لقب او را به صورت عقبة بن حديد نمرى آورده است .\r\n","page_name":" 141 ","page_number":141},
  {"content":"\r\n\r\nيكديگر ستيز مىكردند . يكى از آن دو مىگفت : من او را كشته‌ام . ديگرى مىگفت : من او را كشته‌ام . عبد الله پسر عمرو عاص گفت : به هر حال شما در اين ستيز مىكنيد كه كداميك به دوزخ خواهد رفت ، كه من خود از پيامبر ( ص ) شنيدم كه مىفرمود : قاتل عمار در آتش است . « 1 »\r\n( 1 ) و گفته‌اند غلامى از شاميان در جنگ صفين نبردى سخت كرد . يكى از ياران على به او گفت : اى جوان ! آيا هرگز كار اين آيين و كار اين امت براى تو اهميت داشته است ؟ گفت : به خدا سوگند ياوه نمىگويم . نه ، براى من مهم نبوده است . گفت : پس براى چه جنگ مىكنى ؟\r\nگفت : ياران من مىگويند كه سالار شما نماز نمىگزارد ! آن مرد به او گفت : چگونه اين سخن را مىگويند و حال آنكه او نخستين كسى است كه دعوت پيامبر ( ص ) را براى هدايت پذيرا شده است و نخستين كسى است كه با او نماز گزارده است . وانگهى ، ياران او همگى قاريان قرآن و فقيهان‌اند . آن جوان در حالى كه صفها را مىشكافت برگشت . يارانش گفتند : آن عراقى تو را فريب داد ؟ گفت : نه ، به خدا سوگند كه براى من خيرخواهى كرد .\r\nو اگر بينديشيد مىبينيد كارهاى مخالفان او مبتنى بر دروغ و فريب و خطا كارى و دنياخواهى است . « 2 »\r\n( 2 )\r\n\r\nفريب‌كارى عمرو عاص و معاويه در بامداد شبى كه به ليلة الهرير معروف است به برافراشتن قرآنها بر نيزه‌ها و فرياد برآوردن شاميان به فرمان آن دو ميان عراقيان كه ميان ما و شما كتاب خدا حكم باشد ،\r\nو فريب خوردن عراقيان از اين موضوع و خطبه خواندن امير المؤمنين براى آنان و برحذر داشتن از توجه به اين فريب‌كارى و آنچه ميان آن حضرت و قاريان سفله و فرماندهان بيمار دل عراقى گذشته است ( 3 ) چون چنگال جنگ گلوى شاميان را فشرد و ياران على ( ع ) به پيروزى نزديك شدند ، عمرو عاص به معاويه گفت : اينجا مىتوان حيله‌اى به كار برد كه سبب بروز اختلاف ميان ايشان خواهد شد ، و آن اين است كه على و يارانش همگى پارسا و دين‌باوراند چون فردا\r\n\r\n\r\n","description":"","footnote":"\r\n( 1 ) اين داستان در تاريخ طبرى ، ج 6 ، ص 23 و وقعة صفين ، ص 354 آمده است .\r\n( 2 ) اين داستان را هم طبرى در همان صفحه و جلد با فزونيهايى و نصر بن مزاحم هم در همان صفحه آورده‌اند .\r\n","page_name":" 142 ","page_number":142},
  {"content":"\r\n\r\nفرا رسد بايد قرآنها را برافراشته كنيم و بگوييم ميان ما و شما كتاب خدا حكم باشد .\r\n( 1 ) شاميان چون آن شب را به صبح آوردند ، قرآنها را برافراشتند و گفتند ميان ما و شما كتاب خدا حكم باشد . خدا را ، خدا را در حفظ جان بقيه و با قرآنهاى برافراشته روياروى على بن ابى طالب قرار گرفتند . على عليه السلام فرمود : به خدا سوگند اينان قرآن را نمىخواهند و اين كار فريبى از ايشان است ، اى بندگان خدا ! از خدا بترسيد و بر حق خود پافشارى كنيد و در پى راستى خود و جنگ كردن با دشمن خود باشيد كه معاويه و عمرو عاص و ابن ابى معيط و ابن مسلمه و ابن ابى سرح اهل دين و قرآن نيستند و من از شما به ايشان آشناترم . چه در روزگار كودكى و چه در هنگامى كه مرد شدند گرفتارشان بوده‌ايم و چه بد كودكان و مردانى بودند و هستند . و به خدا سوگند آنان قرآنها را برنيفراشته‌اند كه به آن عمل كنند و فقط براى فريب دادن و مكرورزى و سست كردن شما اين كار را انجام داده‌اند . « 1 » در اين هنگام بود كه ياران على ( ع ) گرفتار اختلاف نظر و پراكندگى شدند و رأى بيشتر ايشان به صلح و آشتى و ترك خصومت قرار گرفت .\r\n( 2 ) اگر كسى بگويد اين سخن شما و آنچه را كه از على بن ابى طالب سر زده است ، مورد بررسى قرار مىدهيم و از آن چنين نتيجه گرفته مىشود كه على مرتكب اشتباه و ترك راه درست شده است ، زيرا به هنگام برافراشتن قرآنها به ادامه جنگ با آن قوم اشاره كرد و خبر داد كه اين كار فريبى است كه آنان انجام داده‌اند ولى سپس از اين انديشه برگشت و با آنان ترك مخاصمه كرد و حكميت را پذيرفت ، و اين همان ايرادى است كه خوارج هم آن را بر على ( ع ) وارد كردند و مدعى خطاى او شده‌اند ؛ در پاسخ ايشان مىگوييم : ما كمى شناخت شما و نرسيدن فكرتان را به آنچه گفتيم بعيد نمىدانيم ، زيرا از چيزى كه بسيار از آن روشن‌تر است فاصله گرفته‌ايد . على بن ابى طالب كه خدايش از او خشنود باد انديشهء خود را درباره جنگ با آن قوم آشكارا به ياران خود گفت و فرمان داد تا از جنگ كردن با آن گروه خوددارى نكنند ، و مىدانست كه شاميان به علت گرفتارى به شبهه قرآنها را برنيفراشته‌اند و همين‌كه فتح و پيروزى ياران على ( ع ) نزديك شده است ، از راه مكر و فريب آن كار را انجام داده‌اند . اين را هم به خوبى مىدانست كه بر كسانى كه قرآن را برافراشته‌اند حجت تمام شده است و حق على را شناخته و دانسته‌اند و از راه ستيز آن را منكر شده و رها كرده‌اند . اگر با اين كار ايشان ، ياران على گرفتار شبهه نمىشدند و همچنان بر يقين و بينش\r\n\r\n\r\n","description":"","footnote":"\r\n( 1 ) نزديك به همين مطلب در نهج السعادة ، ج 2 ، ص 246 آمده است .\r\n","page_name":" 143 ","page_number":143},
  {"content":"\r\n\r\nخود ادامه مىدادند و گرفتار اختلاف عقيده نمىشدند ، على بر جنگ با شاميان پافشارى مىكرد كه حجت را بر آنان تمام كرده و بهانه‌اى باقى نمانده بود . تحريض على ياران خود را براى ادامهء جنگ با آنان و توضيح اين موضوع كه كار شاميان مكر و فريب است ، بسيار كار درستى بوده است تا شايد يارانش روشن شوند و با بينشى درست به جنگ ادامه دهند ، ولى همين‌كه يارانش گرفتار شك و ترديد شدند و كارى پيش آمد كه زدودن آن نياز به دليل بيشترى داشت ، بدين سبب از آنان دست برداشت تا براى افراد ضعيف موضوع روشن و شك از آنان زدوده شود و به محض اينكه آنان دانستند كه شاميان با برافراشتن قرآنها در جستجوى حق نبوده‌اند ، دوباره به جنگ و ستيز با شاميان برگردد .\r\n( 1 ) و كار به آنجا كشيد كه به على ( ع ) گفتند كسى را پيش اشتر فرست و او را از ميدان جنگ برگردان . على كسى را پيش اشتر فرستاد و پيام داد پيش من بيا . اشتر پيام فرستاد اين ساعت هنگامى نيست كه مناسب آن باشد كه مرا از جايگاه خودم تغيير دهى كه من اميدوارم خداوند بر من فتح و پيروزى ارزانى فرمايد ، شتاب مفرماى .\r\n( 2 ) در همين حال توفان و هياهو از جايى كه اشتر بود برخاست . سپاهيان على ( ع ) گفتند : به خدا سوگند چنين مىانديشيم كه به اشتر فرمان داده‌اى به جنگ ادامه دهد ! على ( ع ) فرمود :\r\nچگونه سزاوار است كه اين گونه بينديشيد ؟ مگر من به فرستاده چيزى پوشيده گفتم ! مگر من در حضور شما كه مىشنيديد آشكارا به او سخن نگفتم . « 1 » در اينجا كارى شگفت‌تر از آنان سرزد كه از مرحلهء شك و ترديد فراتر رفتند و بر آن حضرت تهمت زدند و مدعى او شدند .\r\nناچار كسى پيش اشتر فرستاد كه هم اكنون بازگرد ، فتنه پيش آمده است .\r\nو اگر كسى بگويد ، اى كاش اشتر را آزاد مىگذاشت كه آنچه را صلاح مىداند انجام دهد ، مىگوييم اگر چنين مىكرد آنان بر شك و سرگردانى خود مىافزودند و اين كار آنان را به كشتن على ( ع ) وامىداشت كه او را بر آن كار تهديد هم كرده بودند .\r\n( 3 ) اشتر در حالى كه از آوردگاه بر مىگشت به فرستادهء امير المؤمنين گفت : آيا به سبب برافراشتن اين قرآنها مرا فرا خوانده‌ايد ؟ گفتند : آرى . گفت : آرى ، به خدا سوگند همين‌كه قرآنها برافراشته شد ، گمان بردم كه به زودى اختلاف و پراكندگى پيش خواهد آورد و اين رايزنى پسر نابغه - عمرو عاص - است . آن‌گاه به فرستادهء امير المؤمنين گفت : آيا پيروزى را\r\n\r\n\r\n","description":"","footnote":"\r\n( 1 ) تفضيل اين داستان را از زبان ابراهيم پسر مالك اشتر در وقعة صفين ، ص 490 و تاريخ طبرى ، ج 6 ، ص 27 ضمن وقايع سال 37 هجرى مىتوانيد مطالعه فرماييد .\r\n","page_name":" 144 ","page_number":144},
  {"content":"\r\n\r\nنمىبينى ؟ آيا نمىبينى چه بر سرشان آمده است ؟ اينك كه خداوند چنين پيش آورده و ما را يارى فرموده است ، آيا مىتوانم و براى من امكان دارد كه كار را رها كنم و بازگردم ؟ كسى به او گفت : آيا دوست دارى كه تو اينجا پيروز شوى و آنجا سپاهيان از گرد امير المؤمنين پراكنده شوند و او را بكشند يا به دشمن تسليم كنند ؟ گفت : سبحان الله به خدا سوگند هرگز .\r\nآن شخص گفت : ايشان به امير المؤمنين گفتند بايد هم اكنون كسى پيش اشتر فرستى كه بازآيد و گرنه همان گونه كه پسر عفان را كشتيم ، تو را هم مىكشيم .\r\n( 1 ) اشتر بازگشت و روى به آنان كرد و گفت : اى مردم عراق ! اى اهل سستى و زبونى ، آيا اينك كه بر اين قوم برترى يافتيد ! و آنان پنداشتند كه شما بر ايشان چيره‌شوندگان هستيد ، قرآنها را برافراشتند و شما را به آنچه در آن آمده است فرا مىخوانند و حال آنكه به خدا سوگند آنچه را كه خداوند در قرآن فرمان داده است رها كرده‌اند و سنت كسى را كه قرآن بر او نازل شده است ترك كرده‌اند . آرام باشيد ، سخن آنان را نپذيريد و به من مهلت دهيد كه من احساس فتح مىكنم . سخن اشتر را نپذيرفتند . اشتر گفت : به اندازهء يك تاخت اسب به من مهلت دهيد كه اميد پيروزى دارم . گفتند : در آن صورت ما هم شريك در خطاى تو خواهيم بود . گفت : خودتان به من بگوييد اينك كه نيكان و برگزيدگان شما كشته شده‌اند و فرومايگان شما بر جاى مانده‌اند ، كدام وقت حق با شما بوده است ؟ ( 2 ) آيا هنگامى كه جنگ مىكرديد و برگزيدگان شما كشته مىشدند و بر حق بوده‌ايد كه در آن صورت اينك كه از جنگ خوددارى مىكنيد بر باطل‌ايد ، يا آنكه هم اكنون بر حق هستيد و كشتگان شما كه منكر فضيلت ايشان نيستيد و از شما بهتر بودند در آتش‌اند ؟ . گفتند : اى اشتر ! ما را رها كن كه ما در راه خدا با آنان جنگ كرديم و اينك هم در راه خدا جنگ با آنان را رها مىكنيم و تا هنگامى كه زنده باشيم از تو و از سالارت پيروى نخواهيم كرد . « 1 » اشتر گفت : نسبت به شما فريب‌كارى شد و به خدا سوگند كه فريب خورديد و شما را به رها كردن جنگ فرا خواندند و پذيرا شديد . ( 3 ) اى كسانى كه بر پيشانيهاى شما پينه بسته شده است ، گمان ما بر اين بود كه اين نمازگزاردن شما نشان پارسايى در اين جهان و شوق به خداوند است و اينك مىبينيم كه گريز شما از مرگ فقط براى دنيا دوستى است . زشتى بهرهء شما باد كه شبيه ماده‌شتران سالخورده نجاست‌خواريد « 2 » و از اين پس هرگز شاهد قدرت نخواهيد بود . دور شويد همان گونه كه ستمگران دور شدند . آنان با تازيانه‌هاى خود به چهره مركوب اشتر زدند و\r\n\r\n\r\n","description":"","footnote":"\r\n( 1 - 2 ) نصر بن مزاحم هم در وقعة صفين ، ص 491 اين موارد را با پاره‌يى اختلافات لفظى اندك آورده است .\r\n","page_name":" 145 ","page_number":145},
  {"content":"\r\n\r\nاشتر هم با تازيانه خود به چهره‌هاى مركوبهاى ايشان زد . و على عليه السلام بر سر آنان فرياد كشيد كه بس كنيد و آنان بس كردند .\r\n( 1 ) مىبينيد آنچه موجب شد كه على پيشنهاد شاميان را بپذيرد ، اختلاف نظر و شك و شبههء يارانش بود و اينكه آنان به سبب نادانى گرفتارش شده بودند ، نه اينكه بر كار معاويه و عمرو عاص بينا و آگاه نباشد ، يا متوجه فريب و نيرنگ آنان نگرديده باشد . اما همين‌كه ديد شك و شبهه پيش آمده است ، مهلت دادن لازم بود و چاره‌اى جز ترك مخاصمه نداشت و اگر چنان نمىكرد بر گمراهى نادان فزوده و ادعاى طرف مخالف قوىتر مىشد و على ( ع ) متهم مىگرديد كه از حكم و فرمان خدا مىگريزد .\r\nهيچ كس نمىتواند مدعى شود كه كار شاميان و فريب ايشان و غافلگير كردن آنان او را با نيرنگ از رأى روشن على ( ع ) پوشيده مانده است ، و على برخاست و چنين گفت :\r\nبه خدا سوگند معاويه از من زيرك‌تر نيست ، ولى تبهكارى و نيرنگ مىكند و اگر بدى و زشتى نيرنگ نبود من زيركترين مردم بودم ، و هر فريب كارى تبهكارى است و هر تبهكارى گناه است ، و هر فريب‌كار نيرنگ بازى را روز رستاخيز درفشى است كه با آن شناخته مىشود . « 1 »\r\n( 2 )\r\n\r\nسخنان برخى از سران مردم عراق و سرداران سپاه امير المؤمنين على عليه السلام ، هنگامى كه شاميان ستمگر قرآنها را بر نيزه‌ها برافراشتند و با فريب و نيرنگ مدعى شدند كه از حكم قرآن فرمانبرى خواهند كرد و عراقيان فريب خوردند و گرفتار اختلاف شدند\r\n( 3 ) آن‌گاه حصين بن منذر برخاست و گفت : اى مردم ! ساختار اين آيين بر تسليم است ، آن را با مقايسه كردن و شك و شبهه ويران مسازيد . به خدا سوگند كه اگر ما بخواهيم فقط كارهايى را كه به اصطلاح مىشناسيم و مىفهميم عمل كنيم ، حق در دست ما اندك خواهد شد و اگر به هوس سوار شويم باطل در دست ما فراوان خواهد شد . ما را شبان و پرورش‌دهنده‌اى است كه همهء كارهايش را ستوده مىداريم و بر آنچه گفته است و مىگويد راستگو است و بر\r\n\r\n\r\n","description":"","footnote":"\r\n( 1 ) شماره اين خطبه كوتاه در شرح نهج البلاغه ابن ابى الحديد 193 در نهج البلاغه مرحوم فيض الاسلام 191 و در نهج البلاغه چاپ استاد دكتر شهيدى 200 است .\r\n","page_name":" 146 ","page_number":146},
  {"content":"\r\n\r\nكردار خود امين است . اگر نه بگويد ، ما هم نه مىگوييم و اگر آرى بگويد ، ما هم آرى مىگوييم . « 1 »\r\n( 1 ) سپس ابن عباس برخاست و گفت : اى قوم ! اين كار فريبى از سوى معاويه است ، با يكديگر اختلاف مكنيد .\r\n( 2 ) سپس سفيان بن ثور « 2 » برخاست و گفت : اى مردم ! ما اهل شام را نخست به كتاب خدا فراخوانديم و چون نپذيرفتند با آنان جنگ كرديم . اينك آنان ما را به كتاب خدا فراخوانده‌اند ، اگر نپذيريم همان چيزى كه براى ما حلال بود براى آنان حلال مىشود ، و هرگز بيم آن را نداريم كه خدا و پيامبرش بر ما ستم كنند . جنگ ما را خورده و فروكوفته است و زندگى را جز در صلح و آشتى نمىبينيم . عموم مردم هم سخنانى همچون سخن او گفتند .\r\n( 3 ) بدين گونه چون على بن ابى طالب ، كه خدايش از او خشنود باد ، اختلاف را ميان لشكر خود فراگير ديد و عموم يارانش در ادامهء جنگ گرفتار شك گرديدند ، آنچه را كه به او پيشنهاد كردند و مىخواستند ، پذيرفت . اگر كسى بگويد بر فرض كه ياران على با او اختلاف نداشتند ، تصور مىكنى كه على مىتوانست جنگ را با آنان ادامه دهد و به خوبى از عهده برآيد ، در حالى كه آنان او را به حكم قرآن فراخوانده و از جنگ دست برداشته بودند ، و نيز جنگ با آنان در آغاز كار از اين جهت حلال بود كه از پذيرفتن حكم قرآن خوددارى كرده بودند ، در پاسخ او مىگوييم : على ( ع ) در آغاز كار شاميان را به پذيرفتن حكم كتاب فراخواند تا به آنچه خداوند آنان را فرمان داده است بازگردند و در آنچه مهاجر و انصار درآمده‌اند - پيروى از امام - درآيند ، و لازم بوده است كسانى كه شك و ترديد داشته‌اند براى پرسش و آموزش به صورت مسالمت‌آميز اقدام كنند نه به صورت جنگ كننده‌اى كه در پى به دست آوردن قدرت و چيرگى است . وانگهى ، على عليه السلام از آغاز جنگ با آنان را روا نداشت تا آنكه حجت را بر ايشان تمام كرد و آنان را متوجه ستم و بطلان كارشان ساخت . ( 4 ) بنابراين پس از اتمام حجت و روشن بودن موضوع جز با توبه و بازگشت واقعى ايشان به حقيقت ، شمشير از آنان نبايد برداشته شود ، و بديهى است در آن حال شكست اين سخن ايشان كه « ما به حكم كتاب راضى و تسليم شده‌ايم » جز فريب روشن و\r\n\r\n\r\n","description":"","footnote":"\r\n( 1 ) در وقعة صفين ، ص 485 نام اين شخص حضين ربعى ثبت شده است و در صفحه 488 مىگويد : چون حضين اين سخن را گفت قبيله بكر بن وائل با او ستيز كردند و على ( ع ) ميان ايشان را اصلاح فرمود .\r\n( 2 ) در صفين ، ص 485 نام اين شخص شقيق بن ثور آمده است و يكى دو سطر هم فزونى دارد .\r\n","page_name":" 147 ","page_number":147},
  {"content":"\r\n\r\nنيرنگ آشكار نمىتواند چيز ديگرى باشد ، به ويژه كه همچنان در آرايش جنگى و آماده باش بودند . اگر آنان به راستى در جستجوى حجت و كشف حقيقت بودند ، حق از همان آغاز آشكار و روشن شده بود . ( 1 ) و اگر بگويند اينك كه كار به اينجا كشيده است به حكم كتاب راضى شديم و پشيمان هستيم و بازگشت و توبه مىكنيم ، و سبب آن چيزى جز فريب و نيرنگ نيست و اگر واجب آيد هرگاه كه چنين ادعايى بكنند شمشير از آنان برداشته شود ، دين هرگز پابرجاى و استوار نمىماند و هرگز هيچ تبهكارى مغلوب نمىشود ، زيرا به هنگام سختى جنگ و بيم از پيروزى حق چنين ادعايى را مطرح مىكند و پذيرفتن آن واجب مىشود و چون كار به حكميت بكشد ، پس از آن دوباره سركشى و جنگ را آغاز مىكند و به همان حال نخست برمىگردد و براى بار دوم هم مدعى تسليم به حكم كتاب مىشود . و اگر بگويد به حكم كتاب راضى شدم ، از او پذيرفتنى نيست مگر آنكه به راستى توبه و بازگشت كند . در مورد معاويه و شاميان در همان نخستين بار اين چنين است ، زيرا على ( ع ) از همان آغاز كار تا حجت را بر او تمام نكرد و ستيز عمدى معاويه شناخته نشد ، جنگ با او را نه تنها آغاز نكرد ، بلكه روا ندانست و از همان ابتداى كار گفته شد كه معاويه خونخواهى عثمان را انگيزه و سبب فتنه‌انگيزى و گول زدن افراد ضعيف قرار داده است . ( 2 ) اگر بگويند با اين گفته خودتان ، پذيرفتن على پيشنهاد آنان را خطا و اشتباه بوده است ، مىگوييم : اين برداشت شما به اين سبب است كه موضوع را با ديدهء شك و گمان مىنگريد ، بدون آنكه چيزى را در حد علم و يقين بدانيد . على بن ابى طالب پيشنهاد شاميان را از اين جهت نپذيرفت كه آنان چنان مىخواستند و نه از اين سبب كه آنان به حكميت قرآن راضى شده باشند ، بلكه فقط به سبب اختلاف نظر و پراكندگى ياران خود با آن پيشنهاد موافقت كرد . و اگر بگويند آيا كار اصحاب على با رها كردن جنگ و پذيرفتن صلح و ترك مخاصمه خطا نبوده است ؟ مىگوييم : آرى ، خطا بوده است . و اگر بگويند بنابراين مثل آن است كه بگوييد على به سبب خطايى كه در لشكرش پيش آمده است ، انجام خطاى ديگرى را پذيرفته است ، به آنان پاسخ مىدهيم كه هر چند ياران على خطا كرده‌اند ولى خطاى ايشان به عمد نبوده است و به سبب شبهه‌اى كه پيش آمده و ترديدى كه صورت گرفت به خطا افتادند ، و حال آنكه متدين و پارسا بودند . وانگهى ، آنان با شك و ترديدشان كمتر از شاميان در گمراهى و ستم نبودند و خطاى تشخيص آنان ، آن هم بدون اينكه در آن تعمدى داشته باشند ، بيشتر از خطاى عمدى معاويه نبوده است .\r\n( 3 ) بنابراين ترك مخاصمه و نجات دادن ياران از اين فتنه براى او لازم‌تر بوده است و گفتگو\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبا آنان و زنده ساختن ايشان از آن ورطهء نابودى و روشن ساختن حقيقت براى آنان در نظر على ( ع ) بهتر و صحيح‌تر بوده است . به همين سبب با شاميان ترك ستيز كرد و به گفتگو و مهلت دادن به ياران خود سرگرم گرديد ، و گرنه خود به خوبى مىدانست كه اين كار شاميان فريب و نيرنگ است ، و على ( ع ) با آنان جنگ كرده بود كه بر حكم قرآن گردن نهند نه اينكه به حكميت قرآن فراخوانند و گردن نهادن به حكم خدا اين بود كه به فرمان خدا به اطاعت درآيند .\r\n( 1 ) على ، كه خدايش از او خشنود باد ، به ياران خود چنين فرمود : ما با شاميان بدين سبب جنگ كرديم كه از فرمان خدا سرپيچى كردند و پيمان خدا را به فراموشى سپردند و پشت سرافكندند . شما در راه حق و راستى خود پيشروى و مبارزه كنيد كه آنان چيزى غير از حق را مىخواهند . « 1 »\r\nو چون يارانش نپذيرفتند و شك و شبهه در آنان چنان جايگزين شد كه همان را براى خود دين و آيينى قرار دادند كه به آن فرامىخواندند و مىگفتند اگر على در اين حال با شاميان جنگ كند ، او هم در ستم و سركشى همانند ايشان خواهد بود ، چنين مصلحت ديد كه اشتغال به مناظره و مهلت دادن به ياران خودش واجب‌تر است . مگر نمىبينيد كه على ( ع ) پس از اينكه با خوارج گفتگو كرد و دليل و حجت را بر آنان استوار و روشن ساخت ، ديگر در جنگ كردن و كشتار ايشان درنگ نكرد و به اين گفتارشان كه مىگفتند « لا حكم الا للّه » اعتنا نكرد و فرمود : سخن حقى است كه از آن باطل اراده مىشود .\r\n( 2 ) شك و شبههء خوارج به راستى شبهه برانگيزد بود و حال آنكه معاويه و عمرو عاص با يقين و شناخت ، ادعاى ياوه داشتند و ستمگرى و ستيز مىكردند . مىدانيد كه معاويه خونخواهى عثمان را بهانهء كار خود قرار داده بود و حال آنكه اين موضوع هيچ ربطى به او نداشت ، و مىبايست خون عثمان را صاحبان خون كه پسران عثمان بودند مطالبه كنند ، آن هم نه با آشوب و جنگجويى و فتنه‌انگيزى كه راه طلب حق غير از اين است و بايد با رعايت احترام و بزرگداشت امام موضوع را به او ارجاع دهند و به محضرش بروند .\r\n( 3 ) و اگر بگويند آنان حقى را كه مدعى بودند نسبت به خود امام بود ، مىگوييم : اگر ادعاى آنان نسبت به غير امام باشد ، بدين گونه پذيرفته نيست ، تا چه رسد نسبت به امامى كه عدالت و طهارت و پاكيزگى او معلوم است و در اين صورت بايد به محضر امام بيايند تا او در حضور\r\n\r\n\r\n","description":"","footnote":"\r\n( 1 ) به خطبه 171 نهج البلاغه و 222 نهج السعادة مراجعه فرماييد .\r\n","page_name":" 149 ","page_number":149},
  {"content":"\r\n\r\nگروهى از مسلمانان از خويشتن داد دهد . آن هم با توجه به اين موضوع كه همگى مىدانستند كه به هنگام كشته شدن عثمان ، معاويه در شام بوده و على ( ع ) در مدينه بوده است و نيز همگى مىدانستند كه على وارد خانهء عثمان نشده است و اين را هم مىدانستند كه معاويه نخست على ( ع ) را متهم ساخت و سپس مدعى شد كه او عثمان را كشته است و سرانجام مدعى شد كه امامت على درست نيست . مىبينيد كه معاويه از ادعايى به ادعاى ديگرى مىپردازد و هر چيزى را كه ببيند مردم مىپذيرند ، ادعا مىكند .\r\n( 1 ) على منكر كشتن عثمان است و اين كار را به خود نسبت نمىدهد و چون انكار او را ديدند گفتند : قاتلان عثمان را پناه داده‌اى ، آنان را به ما تسليم كن . فرمود : در اطراف اين كار با دقت انديشه كردم و سنجيدم نمىتوانم و براى من ممكن نيست كه آنان را به شما تسليم كنم . « 1 »\r\n( 2 ) و اين گفتار على ( ع ) چنان محكم و بر حق است كه هيچ كس نتوانسته است آن را رد كند .\r\nاو حق را مىدانست و دربارهء احكام خدا انديشيده بود و اولياى مقتول به او مراجعه نكرده بودند كه حق خود را به شيوهء معمول مطالبه كنند و لازم بود كه دليل روشن نشان دهند كه شخص معينى عهده‌دار كشتن عثمان بوده است يا گروهى آن كار را انجام داده‌اند . از سوى ديگر گواهان نمىتوانند اهل ادعا و خصومت باشند و هر كس كه مدعى شود و خصومت خود را آشكار سازد از زمرهء گواهان بيرون مىرود و در شمار طرفين دعوا قرار مىگيرد .\r\n( 3 ) و اگر بگويند آوردن دليل و گواه در صورتى است كه قاتل منكر باشد و حال آنكه قاتلان عثمان خودشان اقرار به كشتن عثمان دارند ، از جمله عمار ياسر به اين موضوع اقرار مىكند و مىگويد او را در حالى كشتيم كه كافر بود ، مىگوييم : بر فرض كه اين ادعاى شما نسبت به عمار صحيح باشد ، واجب مىآيد كه عثمان مظلوم كشته نشده باشد . چون گواهى پيامبر ( ص ) نسبت به عمار كه فرموده است او اهل بهشت است ، از اين ادعاى شما نسبت به عمار آشكارتر و ثابت‌تر و روشن‌تر است ، و اگر اين اقرار عمار را بپذيريد ، حجت و دعوى شما باطل مىشود .\r\n( 4 ) ما دربارهء درستى و منطبق بودن گفتار على بر عدل و كردار على كه خدايش از او خشنود باد و خطاى مدعيان او و كسانى كه بر او طعنه زده‌اند و در درستى كردارش شك كرده‌اند ، به اندازهء كافى و بهترين وجه توضيح داديم ، اينك اگر كسى بگويد : موضوع ترك مخاصمه\r\n\r\n\r\n","description":"","footnote":"\r\n( 1 ) اين موضوع در نامه شماره 9 بخش نامه‌هاى نهج البلاغه ، كه خطاب به معاويه است ، آمده است .\r\n","page_name":" 150 ","page_number":150},
  {"content":"\r\n\r\nو پذيرفتن خواسته آن قوم را در مورد حكميت فهميديم ، ولى چه معنى داشته است كه رأى مردان را در دين خدا حكم قرار داده است و حال آنكه حكميت در احكام دينى ساقط است و بر فرض كه داورى به حق داورى نكند ، داورى او پذيرفته نيست و اگر بر حق داورى كند ولى داور ديگر با او مخالفت كند ، مسأله به خدعه و فريب برمىگردد و به هر حال داستان يكى خواهد بود ، در پاسخ آنان مىگوييم : امير المؤمنين به احكام دين خدا داناتر از اين بوده است كه رأى داوران را حكم قرار دهد ، زيرا داوران ممكن است دگرگون شوند يا به تقيه گرفتار آيند يا از حق دور شوند ، و او هرگز مردان را حكم و داور قرار نداده است ، بلكه قرآن را داور قرار داده است كه احكام قرآن دگرگون نمىشود و گواهى ناحق نمىدهد و به هر حال حكم آن واحد است .\r\n( 1 ) و اگر بگويند : چرا ابو موسى را داور قرار داد و حال آنكه انديشهء او را مىدانست و او از يارى دادن على نيز خوددارى كرده بود . به علاوه در نظر على ( ع ) عادل هم نبوده است و چون مردم را از همراهى با على بازداشته است ولايت خود را از دست داده است ، مىگوييم :\r\nعلى ( ع ) نه تنها ابو موسى را گسيل نفرمود كه هرگز به داورى او خشنود نبود ، اشعث بن قيس و مردم يمن چنين كردند . على ( ع ) فرمود : بايد همراه او و در قبال عمرو عاص ، عبد الله بن عباس را بفرستم . اشعث گفت : امير ما و امير ايشان هر دو از قبيله مضر هستند . مىگويى داور ما و داور ايشان هم مضرى باشد ! در اين صورت براى ما يمانىها در اين كار هيچ بهره‌اى نيست . و يمانىها پيشنهاد - اعزام ابن عباس - را نپذيرفتند و گفتند : مردى يمانى را گسيل‌دار و گرنه هيچ فردى يمانى با تو نخواهد ماند . امير المؤمنين به آنان فرمود : شاميان سنگى گران به سوى شما انداخته‌اند ، مرا آزاد بگذاريد تا آنان را با فردى از قريش فروكوبم .\r\nنپذيرفتند ، و چون امير المؤمنين متوجه شد كه تعصب و ستيز مىكنند ، « 1 » چاره‌اى جز مداراى با ايشان نديد ، البته تا آن اندازه كه روا باشد و زيانى به دين نرساند . ( 2 ) و اگر بگويند چه ننگ و عار و چه زيانى بيشتر از راضى شدن به داورى ابو موسى اشعرى فريب خورده و غافل است ؟\r\nمىگوييم : ما هرگز نمىگوييم كه امير المؤمنين به داورى أبو موسى راضى شده است ، و آنچه ما گفتيم اين است كه او بدون كوتاهى در كار دين با آن قوم مدارا فرمود ، و چنان بود كه چون گفتند ما جز با گسيل داشتن فردى يمانى راضى نخواهيم شد ، فرمود : اشتر را كه يمانى است مىفرستم ، و هيچ كس از على ( ع ) نشنيده است كه سخن دربارهء رضايت خود به داورى\r\n\r\n\r\n","description":"","footnote":"\r\n( 1 ) تفصيل بيشتر اين موضوع را در وقعة صفين ، ص 482 ، 499 و 513 ملاحظه فرماييد .\r\n","page_name":" 151 ","page_number":151},
  {"content":"\r\n\r\nابو موسى گفته باشد . اشعث گفت : فرماندهى اشتر ما را در آنچه مىبينيم افكنده است ، فقط ابو موسى را بفرست و گرنه هيچ فرد يمانى يك تير هم همراه تو نخواهد زد . على فرمود :\r\nآخر چگونه مردى را بفرستم كه همفكر و پيرو ما نيست و مردم را از يارى دادن به ما بازداشته است . در همين حال مردى از قبيلهء بنى يشكر در حالى كه سوار بر اسب بود جلو آمد و گفت : اى على ! آيا پس از مسلمانى ، كفر مىورزى و پس از استوارى پيمان ، عهدشكنى و پس از شناخت ، ناشناسى مىكنى ؟ آيا مىانديشى كه ما از كسانى هستيم كه به داورى اقرار كرده‌اند ؟ و سپس به لشكر معاويه حمله كرد و مردى از ايشان را كشت و به لشكرگاه على برگشت .\r\n( 1 ) كار اختلاف به آنجا كشيد كه معتقدان به تقليد شروع به اظهار نظر كردند و كوچك و بزرگ با گستاخى قيل و قال راه انداختند و پس از آنكه همگان تابع سخن على بودند كار به آنجا كشيد كه هر كس مطابق خواسته و به اندازهء انديشهء خويش چيزى مىگفت .\r\n( 2 ) آن‌گاه عدى بن حاتم طايى برخاست و گفت : « 1 » اى امير المؤمنين ! اگر چه اهل باطل در قبال اهل حق اقرار نمىكنند و پايدارى نمىورزند ، ولى هر سالارى كه از ما كشته شده است همانند او از ايشان كشته شده است و گرچه همگان چه ما و چه ايشان زخم خورده‌ايم ، ولى بازماندگان سپاه ما از آنان بهتر است و از سوى ديگر آن قوم بىتاب شده‌اند و پس از بىتابى همان چيزى خواهد بود كه ما دوست داريم . بنابراين نبرد را ادامه بده و با آن قوم پيكار كن .\r\nسپس اشتر برخاست و گفت : اى امير المؤمنين ! معاويه را پشتوانه‌اى از مردان و دليرانش باقى نمانده است ، ولى سپاس خدا را كه تو پشتوانه دارى و بر فرض كه او را مردانى چون مردان تو باشد ، او را بينش و شكيبايى تو نيست . از خداى يارى بخواه و آهن را با آهن بكوب . در اين حال اشعث خشمگين برخاست و گفت : ما امروز نسبت به تو همان گونه‌ايم كه ديروز بوده‌ايم ، ولى نمىدانيم فردا چگونه خواهد بود . به خدا سوگند كه تيزى و بينش كندى پذيرفته است ، پايان كار ما چون آغاز آن نيست . اين كسان كه با تو سخن گفتند بيشتر از من حمايت‌گر عراقيان و كين‌توز شاميان نيستند . پيشنهاد آن قوم را دربارهء داورى كتاب خدا بپذير كه تو نسبت به كتاب خدا از ايشان سزاوارترى . وانگهى ، مردم زندگى را دوست مىدارند و عامهء مردم را مهلت زندگى بده .\r\n\r\n\r\n","description":"","footnote":"\r\n( 1 ) اين موارد با تقديم و تأخير و با تفصيل بيشترى در وقعة صفين ، ص 482 و ص 662 ترجمه آن به قلم استاد پرويز اتابكى آمده است .\r\n","page_name":" 152 ","page_number":152},
  {"content":"\r\n\r\n( 1 ) و چنانچه گفته‌اند ، عبد الله پسر عمرو عاص ميان دو صف آمد و گفت : اى مردم عراق ! ميان ما و شما كارهايى پيش آمده و صورت گرفت . آيا انگيزه دينى داشته است يا انگيزه دنيايى ؟ اگر انگيزهء دينى داشته است اينك هم ما و هم شما از ادامهء آن معذوريم و اگر انگيزهء دنيايى داشته است به خدا سوگند كه ما و شما زياده‌روى كرده‌ايم ، و اينك شما را به كارى فراخوانده‌ايم كه اگر شما ما را به آن فرامىخوانديد ، بدون شك مىپذيرفتيم . و اگر ما و شما به آن راضى شويم ، از لطف خداوند است . به هر حال اين فرصت را غنيمت بشمريد ، تا آنان كه زنده‌اند بتوانند زنده بمانند و كشتگان « 1 » - كينه‌توزيها دربارهء آنان - به فراموشى سپرده شود . و زنده ماندن آن كس كه كسى را هلاك مىكند پس از او اندك است .\r\n( 2 ) و به خوبى مىدانيد كه چنين گفتارى در دلهايى كه ناتوان گرديده و در انديشه‌هايى كه سست شده است و گرفتار شك و شبهه بوده است چه تأثير ژرفى دارد و مايهء چند برابر شدن بيمارى دل و سستى مىشود و اين خود از نيرنگهاى معاويه و عمرو عاص شمرده مىشود كه مىخواسته‌اند بدان وسيله دلها را به اشتباه افكنند و حقيقت را بپوشانند .\r\n( 3 ) پس از سخنان عبد الله ، پسر عمرو عاص ، سعيد بن قيس برخاست و گفت : اى مردم شام ! ميان ما و شما كارهايى بوده است كه بر سر دين و دنيا پيش آمده است و شما آن را غدر و زياده‌روى مىناميد و امروز ما را بر كارى فرامىخوانيد كه ديروز ما در همان باره با شما جنگ مىكرديم و البته كه چيزى پسنديده‌تر از داورى به آنچه خداوند نازل فرموده است براى برگشتن عراقيان به عراق خود و شاميان به شام خود نيست و به هر حال حكومت در دست ما خواهد بود ، نه در دست شما ، و گرنه ما ماييم و شما شماييد . مىبينيد سخن عبد الله بن عمرو عاص در گفتار سعيد بن قيس چنان تأثير كرده كه گويى هر دو سخن برابر است ، و حال آنكه سعيد از كسانى است كه دليرى و از خودگذشتگى و يقين او را مىشناسيد ، و گمان شما دربارهء افراد ديگر چگونه است .\r\n( 4 ) در اين هنگام على عليه السلام چنين فرمود : « اى مردم ! كار من با شما همواره چنان بود كه دوست مىداشتم ، تا آنكه جنگ شما را خسته و فرسوده ساخت و به خدا سوگند اگر جنگ كسانى از شما را گرفت ، كسانى را هم بر جاى گذاشت و جنگ براى دشمن شما توان‌فرساتر بوده است . ديروز من فرمانده بودم و امروز مرا فرمان مىدهند . ديروز نهىكننده بودم و\r\n\r\n\r\n","description":"","footnote":"\r\n( 1 ) در وقعه صفين ، ص 482 الفاظ اندكى اختلاف دارد .\r\n","page_name":" 153 ","page_number":153},
  {"content":"\r\n\r\nامروز مرا نهى مىكنند ، و همانا كه شما زنده ماندن را دوست مىداريد و مرا نشايد كه شما را به آنچه خوش نمىداريد ، وادار سازم » « 1 » .\r\n( 1 ) دربارهء كارهاى كسى كه مؤيد به حق است و دربارهء سخنان كسى كه خدا او را تأييد مىكند بينديشيد و بنگريد كه چگونه به هنگام اعتراض انديشه‌ها خود را به چيزى كه صحيح است خلاص مىكند و از پيروى كردن از اين گونه هوسها به سلامت مىماند و به هنگامى كه چنين فتنه‌هايى فرا مىرسد فقط از حق پيروى مىكند ، تا بدانيد كه پس از پيامبران براى او همانندى نيست و فضيلت او قابل مقايسه با هيچ كس از مؤمنان نيست . آن‌گاه رفاعة بن شداد بجلى برخاست و گفت : اى مردم ! ما چيزى از حق خود را دست نداده‌ايم . آنان در پايان كار خود ما را به چيزى فرا مىخوانند كه ما آنان را در آغاز كار فراخوانديم و اينك بدون اينكه آن را درست بينديشند ، پذيرفته‌اند . اگر كار بدان گونه كه ما مىخواهيم تمام شود گرفتارى و كشتار از ميان مىرود و گرنه ما آن را دوباره آغاز مىكنيم و كوشش ما همان گونه خواهد بود . « 2 »\r\n( 2 ) افراد عشيره‌ها و قبيله‌ها به سوى يكديگر رفتند و مردم به كسى جز ابو موسى اشعرى راضى نشدند و ابو موسى همراه قاريان قرآن و شب كلاه‌پوشان ، كه همگى او را احاطه كرده بودند ، آمد . در اين هنگام اشتر برخاست و به آنان چنين گفت : اى گروه قاريان و شب كلاه‌پوشان ! كار خود را در اختيار سالار خود - على عليه السلام - قرار دهيد تا هر كس را دوست مىدارد به داورى برگزيند و گسيل دارد كه به خدا سوگند ما به گمراهى نيفتاده‌ايم و دلهاى ما هرگز گرايش پيروى از معاويه را ندارد . كشته‌شدهء ما شهيد است و زندهء ما همچنان خونخواه و پابرجاست .\r\n( 3 ) آن‌گاه ابو ايوب انصارى برخاست و گفت : ما بر همان عقيده و راهى هستيم كه براى آن بيرون آمده‌ايم . دشمن ما مردم شام و طرف اصلى جنگ ما معاويه است . ما كار خود را به امير المؤمنين وامىگذاريم . هرگونه ما را رهبرى كند از او پيروى مىكنيم و هرگاه ما را فراخواند ، دعوتش را پاسخ مىدهيم .\r\nاين گونه سخن گفتن از سوى كسانى بود كه بينش ايشان پايدار و يقين آنان استوار بود ولى شمارشان بسيار اندك بود و رأى امير المؤمنين تصويب نمىشد .\r\nعلى كه خداى از او خشنود باد فرمود : من مردان و انديشه‌شان را داور قرار نمىدهم ،\r\n\r\n\r\n","description":"","footnote":"\r\n( 1 ) به خطبه 208 نهج البلاغه چاپ استاد دكتر شهيدى مراجعه فرماييد كه شماره آن در نهج السعادة تأليف مصحح محترم 223 است .\r\n( 2 ) به وقعة صفين ، ص 488 و ترجمه آن ص 672 مراجعه فرماييد كه اشعارى هم از قول او آورده است .\r\n","page_name":" 154 ","page_number":154},
  {"content":"\r\n\r\nبلكه كتاب خدا را داور قرار مىدهم ، اگر قرآن را داور قرار دادند و به فرمان آن حكم كردند از ايشان مىپذيرم كه قرآن بر اين حكم مىكند كه من از معاويه سزاوارترم و اگر به فرمان قرآن داورى نكنند ، نخواهم پذيرفت .\r\n( 1 ) اگر كسى بگويد ، چرا اشتر به آنچه على انجام داد راضى نبود و سوگند خورد كه نبايد نام او در پيمان‌نامه نوشته شود و حاضر به صلح و ترك مخاصمه نشد و بدين گونه مخالفت رأى خود را با رأى على ( ع ) اظهار داشت و با اين كار از گروه طرفداران على بيرون رفته و از او بريده است ، مىگوييم : رأى على عليه السلام همان گونه بوده است و اين رأى اشتر خطا نبوده است ، ولى اشتر پيشوا و رهبر نبوده است و بر او واجب نبوده كه براى ايجاد الفت و جلب توجه مردم به حقيقت از انديشهء خود دست بردارد . اگر انديشه ديگران هم مانند انديشهء اشتر بود ، على با آنان موافقت مىفرمود و چون اشتر معتقد به مدارا كردن با دشمن نبوده است ، براى او ايستادگى بر انديشه‌اش جايز و پسنديده بوده است و ضرورتى نداشته كه همچون امير المؤمنين - به ناچار - از انديشهء خود دست بردارد . ( 2 ) و چون على ( ع ) مخالفت مردم با اشتر و گرايش آنان را به صلح و ترك مخاصمه ملاحظه كرد دوست نداشت كه عقيده اشتر را تأييد كند و مردم را به ستيز و دشمنى با او برانگيزد . وانگهى ، چون براى اجراى حق فرصت داشت اين انديشه را ترجيح داد تا بتواند در فرصت موجود ياران خود را هماهنگ فرمايد و اگر فرصت نمىداشت و چنان بود كه با ترك مخاصمه گرفتار باطل مىشد ، فرمان خدا را بر همهء خلق و انديشهء آنان برمىگزيد كه او را سرزنش سرزنش كنندگان از انجام فرمان خدا بازنمىداشت و اگر همگان از او مىبريدند او به خدا و انجام فرمانش مىپيوست . على ( ع ) هنگامى كه پس از انقضاى مدت ترك مخاصمه از مردم خواست تا بسيج شوند و هنگامى كه مردم از گرد او پراكنده شدند و از يارى دادنش خوددارى كردند ، آنچه را كه موجب رضايت خدا بود انجام داد و اين موضوع از روش و بسيارى از سخنان او آشكار است و احساس مىشود و از جمله مىتوان به پاسخ نامهء برادرش عقيل اين موضوع را استنباط كرد . « 1 »\r\n\r\n\r\n","description":"","footnote":"\r\n( 1 ) مصحح محترم در حاشيه نوشته‌اند ، آنچه امير المؤمنين على ( ع ) انجام داده است بهترين شيوه كار بوده است ولى سفلگان از قاريان و كسانى كه در جهاد نيت خالص نداشتند و منافق بودند و دلهاى بيمار داشتند ، مانع از انجام كار و قطع ريشه تباهى يعنى معاويه و طرفداران سركش او شدند و على را تهديد به كشتن و تسليم كردن به معاويه و پراكنده شدن از گرد او كردند تا آنكه على و ياران پايدارش كه بسيار اندك بودند كشته شوند . بدين گونه اگر امير المؤمنين بر عقيده حق خود ايستادگى مىفرمود شكست غير قابل جبرانى پيش مىآمد و آن حضرت از عقيده صحيح خود دست برداشت تا شايد در آينده مردم به تدبير او عمل كنند و پيروز شوند .\r\n","page_name":" 155 ","page_number":155},
  {"content":"\r\n\r\n( 1 )\r\n\r\nنامهء عقيل به برادر خود امير المؤمنين عليه السلام ، هنگامى كه در روزهاى پايان خلافت آن حضرت مردم كوفه از يارى دادنش خوددارى كردند « 1 »\r\nعقيل بن ابى طالب كه خداى از او خشنود باد براى اظهار آمادگى خود در يارى دادن امير المؤمنين براى آن حضرت چنين نوشت :\r\n« اما بعد ، خداوند تو را از هر بدى و ناخوشايندى در پناه خود بدارد . من براى عمره گزاردن بيرون آمدم . عبد الله بن ابى سرح را همراه حدود چهل تن از جوانان كه فرزندان اسيران آزادشدهء جنگى بودند ديدم . به آنان كه در چهره‌شان نشان نادرستى را مىديدم گفتم اى آزادشدگان مىخواهيد براى اظهار دشمنى با ما به معاويه بپيونديد ؟ به خدا سوگند كه اين كار شما براى ما شگفت‌آور نيست كه از ديرباز مىخواسته‌ايد پرتو خدا را خاموش كنيد و فرمان او را دگرگون سازيد ، آنان سخنان درشت به من گفتند و من هم پاسخ درشت دادم ، سپس به مكه رسيدم ، آنجا از مردم شنيدم كه مىگفتند ضحاك بن قيس به حيره حمله كرده و چيزهايى را به غنيمت گرفته و بازگشته است . آوخ بر اين روزگار و بر اين زندگى كه ضحاك بتواند بر تو گستاخى كند ، همان ضحاكى كه چون قارچ رسته بر زمين سست و هموار است . « 2 »\r\n( 2 ) چنين گمان مىبرم كه يارانت از يارى تو بازايستاده‌اند . اى برادر تصميم خود را براى من بنويس . اگر آهنگ كشته شدن دارى برادران و برادرزاده‌هايت را پيش تو بياورم و تا هنگامى كه زنده‌اى همراه تو زنده باشيم و نيز همراه تو بميريم كه به خدا سوگند دوست نمىدارم پس از تو به اندازهء شير دوشيدنى زنده بمانم ، و به خداى بزرگ و گرانقدر سوگند مىخورم كه آن زندگى كه پس از تو زنده بمانم براى من سخت ناگوار و ناخوشايند خواهد بود » .\r\n( 3 ) على ( ع ) در پاسخ او چنين نوشت : « 3 »\r\n\r\n\r\n","description":"","footnote":"\r\n( 1 ) اين نامه و پاسخ آن در كتابهاى كهن قرن دوم و سوم از جمله در الغارات ، ج 1 ، ص 428 و الامامة و السياسة ، ج 1 ، ص 44 و هم در الاغانى ، ج 15 ، ص 44 آمده است . براى اطلاع بيشتر از منابع آن به اسناد و مدارك نهج البلاغه ، ص 222 و مصادر نهج البلاغه ، ج 3 ، ص 329 و نهج السعادة ، ج 5 ، ص 306 مراجعه فرماييد .\r\n( 2 ) ضرب المثل براى پستى و زبونى است . به لسان العرب ، ج 8 ، ص 255 مراجعه فرماييد .\r\n( 3 ) اين نامه با تفاوتهايى به شماره 36 در بخش نامه‌هاى نهج البلاغه آمده است .\r\n","page_name":" 156 ","page_number":156},
  {"content":"\r\n\r\n« اما بعد ، خداوند ما و تو را در پناه خود چنان بدارد كه همواره از او بيم داشته باشيم و همانا خداى ستوده و پسنديده است . عبد الرحمن بن عبيد ازدى نامه‌ات را پيش من آورد كه در آن نوشته بودى ابن ابى سرح را در حالى كه از منطقهء قديد همراه حدود چهل جوان از فرزندان آزادشدگان ديده‌اى كه آهنگ كجا داشته‌اند . « 1 » روزگار درازى است كه ابن ابى سرح نسبت به خدا و پيامبر و كتاب خدا مكر مىورزد و در پى كژى و كاستى است و مردم را از راه خدا بازمىدارد . ابن ابى سرح و قريش را واگذار ، تاخت‌وتازشان در گمراهى و به هر سو دويدن آنان در جدايى افكندن را رها كن ، كه قريش امروز در جنگ كردن با برادرت چنان گرد آمده‌اند كه از اين پيش براى جنگ با رسول خدا گرد آمده بودند ، و حق او را نمىشناسند و فضل او را منكرند . به دشمنى با او پيشى گرفته‌اند و براى او جنگ افروخته‌اند و تمام كوشش خود را بر ضد او انجام مىدهند و كارها را بر او دشوار مىسازند . پروردگارا تو خود از سوى من كيفر قريش را بده كه رشتهء خويشاوندى را گسستند و بر ضد من پشت به پشت دادند ، و به هر حال خداوند را ستايش مىكنم .\r\n( 1 ) و خواسته بودى انديشهء خود را براى تو بنويسم . انديشهء من تا هنگامى كه به پيشگاه خداوند بروم جنگ با كسانى است كه حرام خدا را حلال مىشمرند و فراوانى مردم برگرد من مايهء فزونى عزت من نيست و پراكنده شدن آنان بر بيم من نمىافزايد ، كه من بر حق هستم و خداوند همراه حق و اهل حق است و بديهى است كه با حق مرگ را ناخوش نمىدارم كه من بر حق هستم و تمام خير و سعادت براى كسى كه بر حق باشد پس از مرگ است .\r\nاما اينكه پيشنهاد كرده‌اى فرزندان پدرت و برادرزادگانت را پيش من بياورى ، مرا بر اين كه نيازى نيست . همچنان كامياب و بر هدايت خود پابرجاى باشيد و به خدا سوگند دوست نمىدارم كه اگر من هلاك شوم آنان هم همراه من هلاك شوند و برادر خود را چنان مپندار كه اگر مردم او را رها كنند اهل تضرع و فروتنى و اظهار ناراحتى باشد ، بلكه من همان گونه‌ام كه آن مرد قبيلهء بنى سليم سروده و گفته است :\r\n« و اگر از من مىپرسى كه چگونه‌ام ، همانا كه من بر گرفتارى روزگار شكيبا و استوارم . بر من گران است كه اندوهى در من ديده شود تا دشمن را خوش آيد و دوست را ناخوش . » « 2 »\r\n( 2 ) اين پاسخ هم تأكيدى بر گفتهء ماست و محقق مىدارد كه على عليه السلام از ضعف يا اشتباه با آن قوم ترك مخاصمه نكرده است ، بلكه او كه خداى مقامش را شريف‌تر فرمايد ،\r\n\r\n\r\n","description":"","footnote":"\r\n( 1 ) در نامه شماره 159 نهج السعادة آمده است كه آهنگ غرب - شام - داشتند .\r\n( 2 ) ابن ابى الحديد در شرح نامه شماره 36 نوشته است كه اين شعر منسوب به عباس بن مرداس سلمى است و افزوده است كه آن را در ديوان او نديده است .\r\n","page_name":" 157 ","page_number":157},
  {"content":"\r\n\r\nچون براى اجراى حق فرصت داشته است به منظور مدارا و ايجاد الفت ، پيشنهاد صلح موقت را پذيرفته است تا داوران به فرمان قرآن داورى كنند و اگر بر خلاف حكم قرآن داورى كنند به داورى رضايت ندهد .\r\n( 1 ) انگيزهء ديگرى كه على را به پذيرش پيشنهاد آنان واداشت اين بود كه نگريست و اهل بينش و دانايى را بسيار اندك ديد كه هيچ چشمگير نبودند و ياراى ايستادگى در برابر مخالفان را نداشتند . بدين سبب پيشنهاد صلح موقت را پذيرفت تا يارانش بيشتر شوند و توان ايستادگى در برابر مخالفان پيدا كنند و اين مسأله در آنچه از سليمان بن صرد نقل شده است ، ملاحظه مىشود .\r\n( 2 ) گفته‌اند كه در آن روز هنگامى كه مردم دربارهء ترك مخاصمه سخن مىگفتند سليمان بن صرد به حضور على ( ع ) آمد و زخم شمشير بر چهره داشت . على ( ع ) به او نگريست و اين آيه را تلاوت فرمود : « برخى از ايشان به پيمان خود وفا كردند و برخى منتظراند و هيچ دگرگونى پديد نياوردند » « 1 » و تو از كسانى هستى كه منتظرى و از آنانى كه دگرگون نشدند .\r\nسليمان بن صرد گفت : به خدا سوگند ميان لشكر به راه افتادم تا شايد ياورانى پيدا كنم و به كار نخست خود و پيكار برگردند ولى جز گروهى اندك پيدا نكردم و در مردم خيرى نيست .\r\nو اين موضوع هم نشان دهندهء اين است كه كار على ( ع ) در پذيرفتن پيشنهاد صلح موقت صحيح بوده است . سبب ديگرى را هم نقل كرده‌اند كه اگر آن نمىبود على ( ع ) همچنان با بينش و كوشش خود به جنگ ادامه مىداد ، هر چند همهء مردم او را رها مىكردند . « 2 »\r\n( 3 )\r\n\r\nبازگشت امير المؤمنين عليه السلام از صفين به كوفه و گفتگوى او با عبد الله بن وديعهء انصارى و پرسيدن از او دربارهء گفتار مردم در مورد آنچه ميان على و معاويه گذشته است\r\nگفته‌اند چون امير المؤمنين از صفين بازگشت و نزديك كوفه رسيد ، عبد الله بن وديعهء انصارى به ديدار او آمد و خود را نزديك على ( ع ) رساند و آهسته با او سخن گفت . « 3 » سپس\r\n\r\n\r\n","description":"","footnote":"\r\n( 1 ) بخشى از آيه 23 سوره سى و سوم - احزاب .\r\n( 2 ) داستان سليمان بن صرد خزاعى را نصر بن مزاحم در وقعة صفين ، ص 519 با ذكر اسناد آورده است .\r\n( 3 ) به نهج السعادة ، ج 2 ، ص 294 مراجعه شود كه آن را از وقعة صفين ، ص 529 آورده است .\r\n","page_name":" 158 ","page_number":158},
  {"content":"\r\n\r\nعلى عليه السلام به او فرمود : از مردم دربارهء اين كار ما چه شنيدى ؟ گفت : برخى از مردم شيفته آن شده‌اند و برخى آن را خوش نمىدارند و مردم همان گونه‌اند كه خداوند متعال فرموده است : « همواره ايشان اختلاف نظر دارند » « 1 » . على پرسيد خردمندان ايشان چه مىگويند ؟ گفت : خردمندان ايشان مىگويند على سپاهى بزرگ همراه خود داشت و آن را پراكنده ساخت ، و در دژى استوار جاى داشت و آن را ويران ساخت . تا چه هنگام مىتواند آنچه را پراكنده ساخته است فراهم آورد و آنچه را ويران كرده است بازسازد ؟ و اگر على همراه همان كسانى كه پيرو و فرمانبردارش بودند به جنگ ادامه مىداد و به كسانى كه سرپيچى كرده بودند توجه نمىكرد و چندان جنگ مىكرد كه پيروز يا كشته مىشد ، كمال دورانديشى بود .\r\n( 1 ) على فرمود : آيا من كار ايشان را ويران ساختم يا آنان خود ويران كردند ؟ و آيا من ايشان را پراكنده كردم يا خود پراكنده شدند ؟ اما اينكه گفته‌اند كاش با وجود سرپيچى گروهى كه سرپيچى كردند ، همراه كسانى كه فرمانبردارش بودند به راه خود ادامه مىداد و چندان جنگ مىكرد كه پيروز يا كشته مىشد و اين كار كمال دورانديشى است ، به خدا سوگند كه چنين كارى هم براى من سودى نداشت ، هر چند من دربارهء خود بخشنده‌ام و در نظر من مرگ گواراست و تصميم هم گرفتم كه همين‌گونه اقدام كنم ، ولى به اين دو نگريستم يعنى حسن و حسين و ديدم پيش از من آهنگ جنگ دارند و به اين دو نگريستم - يعنى عبد الله بن جعفر و محمد بن على - و ديدم پيش از من پيشروى مىكنند ، و دانستم كه اگر اين دو كشته شوند ، نسب محمد ( ص ) در اين امت از ميان مىرود و اين را خوش نداشتم و بر آن دو تن ديگر - يعنى عبد الله بن جعفر و محمد بن على - هم ترسيدم . اگر من پايدارى نمىكردم آنان پيشاپيش به ميدان نمىرفتند ، و به خدا سوگند اگر آن روز - جنگ مىكردم - ديگر آنان در خانه و لشكرگاه من نمىبودند . « 2 »\r\n( 2 ) مىبينيد كه اين انگيزه‌ها دربارهء پذيرفتن پيشنهاد صلح بوده است و از عهدهء همه به خوبى برآمده است ، و هر چه مردم پنداشته و گفته‌اند پيشاپيش بر انديشهء آن حضرت گذشته است و درباره‌اش انديشيده است و آنچه را كه سزاوارتر و پسنديده‌تر بوده ، برگزيده است . هر كس هر چه مىخواهد كوشش كند آيا مىتواند موضوعى را بياورد كه على ( ع ) در آن باره\r\n\r\n\r\n","description":"","footnote":"\r\n( 1 ) بخشى از آيه 118 سوره يازدهم - هود .\r\n( 2 ) مصحح محترم را عقيده بر اين است كه « عبد الله بن جعفر و محمد بن حنفيه » از تصرف راويان است .\r\n","page_name":" 159 ","page_number":159},
  {"content":"\r\n\r\nداراى حجت نباشد ؟ و همهء بهانه‌ها را رفع فرموده است .\r\n( 1 ) و چون به على عليه السلام دربارهء عقيدهء مالك اشتر پس از نوشتن نامهء داورى تذكر دادند و گفتند اشتر به آنچه در نامهء داورى نوشته شده است راضى نيست و عقيده‌اى جز ادامهء جنگ با آن قوم ندارد ، فرمود : به خدا سوگند كه من هم به آن نامه راضى نيستم و دوست نمىدارم كه شما هم به آن راضى باشيد ، اما آنچه دربارهء مخالفت اشتر با من گفتيد و اينكه فرمان مرا رها كرده است ، او از آن گونه مردم نيست و من از او بيمى ندارم . اى كاش دو تن چون او ميان شما بود ، نه كه اى كاش يك تن مانند او ميان شما بود و دربارهء دشمن شما همان عقيدهء او را مىداشت كه در آن صورت رنج شما بر من سبك و آسان مىبود و اميد مىداشتم كه پاره‌اى از كژيهاى شما براى من راست و استوار خواهد شد . من شما را از آنچه كرديد ، نهى كردم ولى سركشى كرديد . داستان من و شما همان گونه است كه آن مرد قبيلهء هوازن سروده است :\r\n« داستان من و غزيّة چنان است كه اگر او گمراه شود ، من گمراه مىشوم و اگر او رهنمون گردد ، من رهنمون مىشوم » « 1 » .\r\n( 2 ) مىبينى كه انديشهء اشتر جنگ با شاميان بوده است ، ولى چون كسى همراه او جنگ نكرده است از جنگ دست برداشته است . انديشهء على عليه السلام هم همين گونه بوده است و همين كه يارانش به اختلاف افتادند به ناچار دست از ايشان برداشت و در عين حال براى آنان دژهاى دفاع را آماده و استوار فرمود و راه پيروزى و رستگارى را براى آنان هموار كرد تا شايد از خواب غفلت و مستى خود به هوش آيند . انديشهء اشتر موافق انديشه او بوده است ، و در آن روز على عليه السلام براى مردم سخنان بسيارى ايراد كرد و انديشهء خود را براى آنان بازگو كرد كه همه را نقل كرده‌اند و ما برخى از آن را نقل كرديم . و نوشته‌اند چون در آن روز مردم دربارهء ترك مخاصمه سخن گفتند و خواهان صلح شدند ، امير المؤمنين به آنان فرمود : كارى كرديد كه نيرو را سست و منت را ساقط كرد و سستى و زبونى بار آورد و چون برتر بوديد و دشمن شما از نابودى خود ترسيد و كشتار بر ايشان افتاد و درد زخم را چشيدند ، قرآنها را برافراشتند و شما را به آنچه در آن است فراخواندند و بدان گونه شما را از جنگ بازداشتند و هدف آنان همين بود كه جنگ ميان خودشان و شما را متوقف سازند و حال آنكه با فريب و نيرنگ آرزوى مرگ شما را دارند و شما بدون درنگ با آنان در\r\n\r\n\r\n","description":"","footnote":"\r\n( 1 ) اين بيت از دريد بن صمّه است . به ابن قتيبه ، الشعر و الشعراء ، بيروت ، 1969 ميلادى ، ص 636 مراجعه فرماييد .\r\n","page_name":" 160 ","page_number":160},
  {"content":"\r\n\r\nچيزى كه دوست مىداشتند هماهنگ شديد و به آنچه مىخواستند پاسخ مثبت داديد و با آنكه از هدف آنان آگاه بوديد ، بدون انديشه ، نرمى كرديد و بر خود ستم روا داشتيد و به خدا سوگند گمان نمىكنم كه پس از اين به سعادت و دورانديشى و آينده‌نگرى دست يابيد .\r\n( 1 ) و به خدا سوگند كه ما همراه پيامبر ( ص ) با پدران و عموها و فرزندان و برادران خود جنگ و ستيز مىكرديم و اين كار بر ايمان و تسليم ما مىافزود و بر درد و رنج پايدارتر و در جهاد با دشمن كوشاتر مىساخت و هماوردى با دليران را اندك مىشمرديم . گاه مردى از ما با مردى از دشمن همچون دو گاو نر بر يكديگر هجوم مىبردند و خويشتن را به ربودن جان يكديگر وامىداشتند تا كداميك بتواند به هماورد خود شربت مرگ بنوشاند ، گاه پيروزى از آن ما و گاه از آن دشمن ما بود ، و چون خداوند از ما راستى و شكيبايى ديد ، زبونى را بهرهء دشمن و پيروزى را بهره ما قرار داد . و به جان خودم سوگند اگر ما بدين گونه كه شما رفتار مىكنيد رفتار مىكرديم ، ستون دين پابرجا نمىماند و اسلام عزت پيدا نمىكرد ، و به خدا سوگند از اين پس خون خواهيد دوشيد و آنچه را به شما مىگويم درست به خاطر بسپريد . « 1 »\r\n( 2 ) مىبينيد كه اين گفتار على است و آن هم سعى و كوشش او كه خداى چهره‌اش را سپيد و رخشان دارد . انگيزه‌ها و موانع كار و در همان حال برحذر داشتن او را از سويى و تشويق كردن او را به جنگ از سوى ديگر مىبينيد . هيچ حجت و برهانى براى كسى باقى نمىماند مگر آنكه آن را روشن ساخته است و هيچ شبهه‌اى براى كسى برجاى نمىماند مگر اينكه آن را بر طرف كرده است . خداى بر علو درجهء او در بهشت برين بيفزايد كه گرفتاريها و آزمون او شبيه آزمون پيامبران است . در آغاز اسلام كه شمار مسلمانان اندك بود به آرميدن در بستر رسول خدا آزمون مىشود ، همان گونه كه اسماعيل عليه السلام آزمون شد و تن به كشته شدن داد . اين آزمون على به هنگامى بود كه قريش آتش كينه برافروخته و همگان گرد آمده و پس از نااميد شدن از گفتگوها بر شبيخون زدن و كشتن پيامبر هماهنگ شده بودند . ( 3 ) در اين حال پيامبر ( ص ) مطمئن‌ترين فرد را كه مىدانست جان خود را بيش از همگان براى او نثار مىكند و از همگان بر سختيها پايدارتر است ، فراخواند و فرمود : اى على ! قريش پيمان بسته و سوگند خورده‌اند كه امشب در خانه بر من شبيخون آرند ، تو برو در بستر من بيارام و قطيفهء مرا بر خود افكن تا گمان برند كه من بر جاى و در خانه‌ام و در جستجوى من برنيايند . به خدا سوگند كه على هيچ درنگ نكرد و شنوا و فرمانبردار پذيرا\r\n\r\n\r\n","description":"","footnote":"\r\n( 1 ) به وقعة صفين ، ص 520 و خطبه 56 نهج البلاغه چاپ استاد دكتر شهيدى مراجعه فرماييد .\r\n","page_name":" 161 ","page_number":161},
  {"content":"\r\n\r\nشد ، همان گونه كه اسماعيل عليه السلام فرمان پدر بزرگوار خود ابراهيم عليه السلام را با شكيبايى پذيرفت كه خداوند متعال در اين باره مىفرمايد : « اى پسرك من ! همانا در خواب چنان ديدم كه تو را مىكشم ، بنگر انديشه‌ات چيست ؟ گفت اى پدر آنچه را كه فرمان‌داده‌شده‌اى انجام بده . اگر خدا خواهد مرا از شكيبايان خواهى يافت . » « 1 »\r\n( 1 ) پاسخ صديق اكبر - على عليه السلام - و شتاب او در فرمانبردارى از پيامبر ( ص ) هنگامى كه او را بر آن كار فراخواند همين گونه بود . على رفت و قطيفهء پيامبر را بر خود كشيد و گمانى جز اين نداشت كه آن قوم به زودى به جانش خواهند افتاد و بر آن كار خشنود و تسليم بود ، همان گونه كه جان اسماعيل ذبيح الله به پذيرش پيشنهاد پدر خشنود بود و در نتيجه خداوند بلا را از هر دو برگرداند و آنان را از نابودى در امان و به سلامت داشت و به سبب نيت استوار و درست آن دو ، اجر و پاداش ايشان را بزرگ قرار داد كه از عهدهء آزمون نيكو برآمدند . اين آزمون على ، آزمونى است كه براى آن مانندى جز آزمون پيامبران نمىشناسيم ، و در همين باره اين آيه نازل شد : « و هنگامى كه كسانى كه كفر ورزيدند دربارهء تو چاره‌انديشى مىكردند كه تو را بازدارند يا بكشندت يا بيرونت كنند ، و فريب‌سازى مىكردند ، و خداى چاره‌انديشى فرمود و خداوند بهترين چاره‌انديشان است . » « 2 »\r\nو على عليه السلام در آن شب چاره‌انديشى خدا بود .\r\n( 2 ) سپس آزمون على را در جنگهاى جمل و صفين به ياد آوريد و آنچه دربارهء پراكنده شدن يارانش پس از نبرد ليلة الهرير نوشتيم كه با نيرنگ بازى نفرين‌شدگانى چون سامرى گرفتار شك و شبهه شدند و براى اين گرفتارى و آزمون على نمونه‌اى نمىتوان يافت مگر گرفتارى و آزمون هارون عليه السلام كه پيامبر خدا بود با بنى اسرائيل ، به هنگامى كه سامرى آنان را فريب داد و گوساله‌اى زرين براى آنان فراهم آورد . چون بنى اسرائيل از آن گوساله بانگى شنيدند ، گرفتار شك و شبهه شدند و از گرد هارون كه درود خدا بر او باد پراكنده شدند و بر گرد گوساله معتكف شدند و گفتند همين خداى ما و خداى موسى ( ع ) است و پس از ايمان كافر و پس از يقين گرفتار شك شدند و چنان با هارون و موسى خلاف ورزيدند كه هارون را يكه و تنها رها كردند و او ايشان را فرا مىخواند و چنين مىگفت : « اى قوم ! شما\r\n\r\n\r\n","description":"","footnote":"\r\n( 1 ) آيه 102 سوره سى و هفتم - صافات .\r\n( 2 ) آيه 30 از سوره هشتم - انفال . در بسيارى از منابع كهن اهل سنت‌شان نزول آيه در همين باره آمده است . به سيرة ابن هشام ، ج 2 چاپ مصطفى السقا ، مصر ، 1355 ق ، ص 128 و تفسير كشاف ، ج 2 ، آفتاب ، تهران ، ص 154 مراجعه فرماييد .\r\n","page_name":" 162 ","page_number":162},
  {"content":"\r\n\r\nشيفتهء آن شده‌ايد و حال آنكه خداى رحمان پروردگار شماست . از من پيروى كنيد و فرمان مرا پذيرا باشيد . گفتند : همواره بر گرد آن خواهيم بود » . « 1 »\r\n( 1 ) على بن ابى طالب آن صديق شهيد هم ياران خود را به جنگ صفين هنگامى كه با نيرنگ كسانى چون سامرى پراكنده شدند ، همين گونه فراخواند و به آنان فرمود : اى قوم شما به فتنه افتاديد و با برافراشته شدن قرآنها گول خورديد . از خداى بترسيد و از فرمان من سركشى مكنيد كه اگر چنين كنيد ديگر هرگز روى عزت را نخواهيد ديد و پس از من به زبونى همگانى و شمشير كشنده گرفتار خواهيد شد و به كارهايى كه ستمگران آن را ميان شما سنت قرار خواهند داد . فرمانش را نپذيرفتند و در شبهه و ترديد گام زدند و با فرمانبردارى از مكر و فريب فرمان او را اطاعت نكردند . اين آزمون جنگ صفين مانند گرفتارى و آزمون هارون ( ع ) با بنى اسرائيل است .\r\n( 2 ) همين مختصر براى شما بسنده است تا بدانيد كه على به راستى و با استحقاق نسبت به پيامبر ( ص ) همان منزلتى را داشته است كه هارون نسبت به پيامبر برگزيدهء خدا موسى ( ع ) داشته است ، چه از لحاظ اسم و چه از لحاظ معنى .\r\nو اى گروه مسلمانان ! دربارهء مناقب امير المؤمنين على ( ع ) كه ما تا كنون گفته‌ايم ، بينديشيد تا فضيلت او را بر همهء جهانيان بازشناسيد و متوجه شويد كه از همهء صديقان برتر و از همهء مجاهدان فراتر است .\r\n( 3 ) و اگر كسى بگويد در جنگ صفين سزاوار و شايسته آن بود كه امير المؤمنين بدان سبب كه مىدانست قرآن برافراشتن فريب است ، خود همراه كسانى كه مطيع او بودند به جنگ ادامه مىداد و با بصيرتى كه داشت به تن خويش پيشروى مىكرد و تقاضاى ترك مخاصمه را نمىپذيرفت ؛ مىگوييم : اگر چنين مىكرد اعتراضى قوىتر كه به دورانديشى و خرد نزديك‌تر است بر او وارد مىشد كه خود و ياران اندكش كشته مىشدند و معترض مىگفت شايسته اين بود كه چون يارانش اختلاف پيدا كردند و تنها همراه گروهى اندك باقى ماند ، شتاب نمىكرد و بر خود شيفته نمىشد و خود و ياران همفكر خويش را به كشتن نمىداد و بدين گونه دشمن را نيرومند نمىساخت و اگر با دشمن ترك مخاصمه مىكرد درست‌تر بود تا در آن فاصله افراد ناتوان نيرومند شوند و كسانى كه گرفتار شك شده بودند از شك بيرون مىآمدند و يارانش فزون مىشدند و خونها محفوظ مىماند . آنگاه اگر مردم از او پيروى\r\n\r\n\r\n","description":"","footnote":"\r\n( 1 ) آيه 91 سوره بيستم - طه .\r\n","page_name":" 163 ","page_number":163},
  {"content":"\r\n\r\nمىكردند با آنان و در غير آن صورت خود به جنگ برمىگشت ، در حالى كه توانش بيشتر و يارانش بينا و فزون‌تر شده بودند و براى مردم هم ستم مخالفان روشن مىشد و مىدانستند كه داوران از ادعاى حكومت انگيزه خدايى نداشته‌اند . اين هر دو اعتراض ممكن است صورت گيرد و مىبينيم كه امير المؤمنين همان كارى را كه از لحاظ دورانديشى صحيح‌تر است انجام داده است كه امت نيازمند به وجود او بودند و مصلحت آنان در بقاى وجود على ( ع ) بوده است كه او رهبر و راهنما و فريادرس آنان و هدايت‌كننده به سعادت و رشد بوده است . گمان نمىكنم هيچ كس تصور كند كه آنچه على ( ع ) انجام داده است از ترس جنگ يا بيم از مرگ يا دوستى زنده ماندن بوده باشد ، بلكه او آنچه را براى دين و ايمان بهتر و به مصلحت بندگان خدا نزديك‌تر بود ، برگزيده است .\r\n( 1 ) مردم جز به داورى ابو موسى راضى نشدند و عقيدهء بيشتر ايشان بر او قرار گرفت و چيزى نگذشت كه ابو موسى در حالى كه شب كلاه بر سر داشت با قاريان و شب كلاه‌پوشان و همراه مردم آمد . على ( ع ) خطاب به آنان فرمود : اگر دستور مرا اطاعت مىكنيد ، كس ديگرى را به داورى گسيل داريد . گفتند : نبايد كس ديگرى جز او برود . على فرمود : من فقط داورى به حكم كتاب خدا را مىپذيرم و اگر حكم او مخالف حكم قرآن باشد ، راضى نمىشوم و نمىپذيرم . در اين هنگام احنف برخاست و پيش ابو موسى رفت و به او گفت : اى ابو موسى ! تو براى انجام كارى بزرگ مىروى . مردم عراق تو را گسيل داشته‌اند تا داد ايشان را از دشمن بگيرى و حق آنان را بازستانى . تو به مردم شام پيشنهاد كن كه عراقيان هر يك از قرشيان شام را كه مىخواهند برگزينند و شاميان هم هر يك از قرشيان عراق را كه مىخواهند برگزينند . احنف با طرح اين سخن مىخواست بفهمد در دل ابو موسى نسبت به على چه مىگذرد ، يا آنكه بگويد آرى چنين خواهم كرد . احنف سپس به ابو موسى گفت : اينك كه مردم به داورى كسى جز تو راضى نيستند ، به هر حال خواهى رفت . سه سفارش مرا بپذير :\r\nنخست آنكه چون عمرو عاص را ديدى پيشى بر سلام دادن به او مگير كه سلام امانت است و با او دست مده كه دست دادن خدعه است و تو را بالا دست خود در صدر مجلس ننشاند كه اين نوعى سخره است ، و برحذر باش كه او در حجره‌اى به خلوت و دور از چشم مردم بنشينى كه عمرو عاص چنان است كه مىدانى ، و با آن قوم به احكام كتاب خدا مخاصمه كن كه على براى حكومت سزاوارتر است و معاويه از فرزندان اسيران آزادشدهء جنگى است و\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nدربارهء آنچه به تو گفته مىشود درست بينديش . « 1 »\r\n( 1 ) به هر حال عهدنامه نوشته شد و مردم كشتگان خود را به خاك سپردند ، و عراقيان كه پيش از آن همچون برادران بودند ، خشمگين و كينه‌توز نسبت به يكديگر برگشتند و برخى ، برخى را دشنام مىدادند . آنگاه معاويه ، عمرو عاص را همراه چهارصد تن از مردم شام به ناحيهء دومة الجندل گسيل داشت . على ( ع ) هم چهارصد تن را گسيل فرمود و شريح بن هانى را به فرماندهى آنان و عبد الله بن عباس را براى پيشنمازى منصوب فرمود و ابو موسى اشعرى هم همراه آنان بود . همين كار امير المؤمنين هم كه شريح را به فرماندهى و ابن عباس را براى امامت در نماز و نظارت بر كارهاى مردم گماشته است ، دليل ديگرى بر ناخشنودى او از داورى ابو موسى و فرمانده ساختن اوست . و معلوم است كه گماشتن عبد الله بن عباس براى اقامهء نماز براى اين بوده است كه ابو موسى عهده‌دار امامت نماز بر مردم نباشد و نشان آن است كه گزينش ابو موسى براى داورى از سوى مردم يمن و پيروان آنان بوده است و على هم به همين سبب و همان گونه كه پيش از اين گفتيم به سبب اختلاف نظر و پراكندگى مردم و شمار اندك موافقان خود ، آنان را به حال خود رها كرده است .\r\n( 2 ) و چون ابو موسى و عمرو عاص به يكديگر رسيدند ، ابو موسى دقت كردن در احكام قرآن و مفاد پيمان‌نامه و چيزى را كه براى آن گسيل شده بود به فراموشى سپرد و رها كرد و با عمرو عاص به نشست و برخاست و به كار بردن هوى و هوس خود پرداخت . عمرو عاص نخست به ابو موسى پيشنهاد كرد كه عبد الله پسر عمرو عاص را به حكومت بگمارند ، ابو موسى نپذيرفت و به او پيشنهاد كرد كه عبد الله بن عمر را به حكومت بگمارند . ابو موسى به عمرو عاص گفت : آيا موافقى كه راه و روش عمر را زنده كنيم و پسرش عبد الله بن عمر را به حكومت بگماريم ؟ عمرو عاص نپذيرفت و گفت : ابن عمر ناتوان است و براى حكومت مردى شايسته است كه دندان برنده داشته باشد ، هم خود بخورد و هم به ديگران بخوراند .\r\nچون هيچ يك پيشنهاد ديگرى را نپذيرفت ، ابو موسى گفت : تو رأى و انديشه خود را بگو .\r\nعمرو عاص گفت : من چنين مصلحت مىبينم كه اين هر دو مرد - على و معاويه - را از حكومت خلع كنيم و سپس كار را به شوراى مسلمانان واگذاريم و مسلمانان هر كس را كه دوست داشته باشند براى حكومت به خود برگزينند . ابو موسى گفت : رأى درست همين است\r\n\r\n\r\n","description":"","footnote":"\r\n( 1 ) موضوع گفتگوى احنف و ابو موسى با فزونيهايى در وقعة صفين ، ص 537 هم آمده است و به پيكار صفين ، ص 743 و پاورقى استاد پرويز اتابكى مراجعه فرماييد .\r\n","page_name":" 165 ","page_number":165},
  {"content":"\r\n\r\nكه تو مىگويى . آن دو پيش مردم كه جمع شده بودند و ابن عباس هم ميان ايشان بود آمدند ، ( 1 ) عمرو عاص به ابو موسى گفت : به مردم بگو كه ما به توافق رسيده‌ايم و تصميم ما يكسان شده است . ابو موسى گفت : رأى من و اين به كارى اتفاق كرده است كه اميد داريم خداوند بدان وسيله كار اين امت را اصلاح فرمايد . عمرو گفت : ابو موسى درست و راست مىگويد ، و سپس به ابو موسى گفت : پيش برو و عقيدهء خود را بگو . آن مرد سست و گول پيش آمد كه سخن بگويد . ابن عباس او را فراخواند و گفت : واى بر تو مواظب باش كه گمان مىكنم او تو را فريب داده است ! اگر شما بر كارى اتفاق كرده‌ايد او را مقدم بدار كه نخست سخن گويد و عقيدهء خويش را اظهار كند و تو پس از او سخن بگو كه عمرو عاص مردى حيله‌ساز است و من در امان نيستم كه رضايت خود را در آن مورد براى تو اظهار داشته باشد ، ولى پس از اينكه تو سخن خود را بگويى با تو مخالفت كند .\r\n( 2 ) ابو موسى گفت : چنين است كه ما اتفاق كرده‌ايم . آن‌گاه ابو موسى كه فريب خورده بود پيش آمد و پس از سپاس و ستايش خداوند گفت : در كار امت نگريستيم و ديديم هيچ چيز بهتر و التيام‌بخش‌تر از آن نيست كه كار امت را ناقص نگذاريم و انديشهء من و اين دوستم عمرو عاص بر خلع كردن على و معاويه از حكومت قرار گرفته است و امت در آينده با شوراى ميان خود هر كه را دوست مىدارند بر خود به حكومت گمارند .\r\n( 3 ) ابو موسى كنار رفت و عمرو عاص برخاست و خداى را سپاس گفت و چنين اظهار داشت :\r\nاين مرد همان گونه كه شنيديد سخن گفت و سالار خود را از حكومت خلع كرد . من هم سالار او را همان گونه كه او از حكومت بر كنار كرد ، بر كنار مىكنم و سالار خود معاويه را بر حكومت ثابت مىدارم كه او ولى عثمان بن عفان و خونخواه او و از همگان به مقام او سزاوارتر است ! ! ابو موسى گفت : خدايت موفق ندارد كه تباهى و مكر پيش آوردى و مثل تو « همچون سگ است كه اگر بر او حمله كنى زبانش را بيرون مىآورد و اگر رهايش كنى بازهم زبانش را بيرون مىآورد » « 1 » . عمرو عاص به ابو موسى گفت : « مثل تو هم چون خرى است كه كتابى چند بر پشت خود حمل كند . » « 2 »\r\n( 4 ) شريح بن هانى برخاست و تازيانه بر روى عمرو عاص كشيد . كوفيان به جستجوى\r\n\r\n\r\n","description":"","footnote":"\r\n( 1 ) بخشى از آيه 175 سوره هفتم - اعراف .\r\n( 2 ) بخشى از آيه 6 سوره شصت و دوم - جمعه .\r\n","page_name":" 166 ","page_number":166},
  {"content":"\r\n\r\nابو موسى برآمدند ، متوجه شدند كه رفته است . « 1 »\r\nاز اين موضوع و بسيارى ديگر از كارهايى كه شبيه اين است به طور قطع چنين استنباط مىشود كه روى گردانان از على عليه السلام همين گونه كه مىبينى در همهء كارهاى خود مكر و فريب مىورزيدند و نه خوف از خدا و نه پارسايى داشتند كه آنان را از اين كار بازدارد . و سپس مردم به رأى درست و به تصويب آن پى بردند و سخت پشيمان و اندوهگين شدند كه چرا با آن مخالفت كرده‌اند ، و برخى گفتند گويا كه ما كافر شده‌ايم . آرى كه در آن باره سخت كوتاهى كرده بودند و پس از سستى و ناتوانى در آن كار مبالغه كرده بودند .\r\n( 1 )\r\n\r\nگفتگوى امير المؤمنين عليه السلام با صالح بن سليم و حارث بن شرحبيل به هنگام بازگشت از صفين و رسيدن او كنار كوفه\r\nگفته‌اند كه چون على ( ع ) از منطقهء نخيله گذشت و نزديك كوفه رسيد ، پيرمردى را ديد كه در سايهء ديوار خانه‌اى نشسته و بر چهره‌اش نشان بيمارى آشكار است . پيش او رفت و بر او سلام داد و آن مرد پاسخ پسنديده و نيكو داد . على ( ع ) فرمود : چهره‌ات را رنگ پريده مىبينم . آيا از بيمارى است ؟ گفت : آرى . فرمود : گويا آن را خوش نمىدارى ؟ گفت : خوش ندارم كه ديگرى گرفتار آن باشد . فرمود : گمان نمىكنى كه اين بيمارى براى تو سرچشمهء خير باشد ؟ گفت : آرى كه چنين است . فرمود : تو را به رحمت پروردگارت و آمرزش گناهت مژده باد . اى بندهء خدا تو كيستى ؟ گفت : من صالح بن سليم هستم . پرسيد : از كدام قبيله و خاندانى ؟ گفت : اصل من از تيرهء سلمان قبيلهء طىّ است و به خاندان سليم بن منصور وابسته و فراخوانده‌ام . فرمود : سبحان الله ! نام خود و پدر و نياكانت و كسانى كه وابسته به آنانى چه نيكو و پسنديده است ، آيا در اين پيكار همراه ما بوده‌اى ؟ گفت : نه در آن شركت نداشتم ، و به خدا سوگند مىخواستم شركت كنم ، ولى اين تب كه پيكر مرا خسته و نزار كرده است ، مرا از شركت در آن بازداشت . على عليه السلام اين آيه را تلاوت فرمود : « بر ناتوان و بيماران و كسانى كه چيزى براى انفاق كردن پيدا نمىكنند ، دشوارى و تكليفى نيست . هرگاه براى خدا و پيامبرش خيرانديشى كنند ، بر نيكوكاران راهى - براى سرزنش نيست و خداى بسيار\r\n\r\n\r\n","description":"","footnote":"\r\n( 1 ) براى اطلاع بيشتر درباره گفتگوهاى ابو موسى و عمرو و فريب كارى و حيله‌سازى عمرو عاص در منابع كهن به پيكار صفين ، ص 762 - 748 و ترجمه اخبار الطوال ، ص 246 - 243 مراجعه فرماييد .\r\n","page_name":" 167 ","page_number":167},
  {"content":"\r\n\r\nآمرزنده و مهربان است . » « 1 » ( 1 ) سپس على عليه السلام از او پرسيد : سخن مردم دربارهء آنچه ميان ما و مردم شام گذشت چيست ؟ گفت : ميان ايشان گروهى از آنچه ميان تو و شاميان پيش آمده است ، شادمانند و ايشان مردمى بدخواه تو هستند ، و برخى اندوهگين و افسرده‌اند و آنان خيرخواهان هستند . فرمود : راست گفتى ، خداوند بيمارى و رنج تو را مايه كاستى گناهانت قرار دهد ، هر چند كه بيمارى را پاداشى نيست ، ولى هيچ گناهى را باقى نمىگذارد و آن را از ميان مىبرد و همانا پاداش به اعتقاد و اقرار به زبان و عمل به اركان است و خداوند با صدق نيت و انديشهء پسنديدهء مردم جهانى را به بهشت مىبرد . سپس حركت كرد و چون به كوفه در آمد ، صداى گريه و شيون شنيد و به او گفته شد كه اين گريهء بر كشتگان صفين است .\r\nفرمود : اما من دربارهء كسانى از ايشان كه براى خدا شكيبايى ورزيده و كشته شده‌اند ، گواهى مىدهم كه به شهادت رسيده‌اند .\r\n( 2 ) از آنجا گذشت و صداى هياهو و گريه و مويه شنيد . ايستاد ، حارث بن شرحبيل بيرون آمد . على ( ع ) به او فرمود : زنهاى شما بر شما چيره شده‌اند كه ايشان را از اين ناله و فرياد بازنمىداريد ؟ حارث گفت : اى امير المؤمنين اگر يك يا دو و سه خانه مىبود بر آن كار توانايى داشتيم ، ولى از اين قبيله و محله يكصد و هشتاد تن كشته شده‌اند و هيچ خانه‌اى نيست مگر اينكه در آن گريه و زارى است و ما مردان نه تنها گريه نمىكنيم كه از شهيد شدن آنان شادمانيم . على فرمود : خداوند كشتگان و مردگان شما را رحمت فرمايد . حارث بن شرحبيل شروع به پياده حركت كردن كنار ركاب امير المؤمنين كه سوار بود كرد . على به او فرمود برگرد و ايستاد و دوباره فرمود برگرد كه پياده حركت كردن كسى مانند تو در ركاب كسى چون من مايهء شيفتگى حاكم و زبونى مؤمن است . آن‌گاه على ( ع ) راه افتاد و پيوسته ذكر و تسبيح خدا مىگفت تا وارد قصر شد . « 2 »\r\n\r\n\r\n","description":"","footnote":"\r\n( 1 ) آيه 91 سوره نهم - توبه .\r\n( 2 ) براى اطلاع بيشتر در اين باره به نهج السعادة ، ج 2 ، تأليف مصحح محترم ، ص 294 ، ذيل خطبه 238 و به وقعة صفين ، ص 532 - 528 و تاريخ طبرى مراجعه فرماييد .\r\n","page_name":" 168 ","page_number":168},
  {"content":"\r\n\r\n( 1 )\r\n\r\nجدا شدن سفلگان و گمراهان خوارج از قطب حق امير المؤمنين عليه السلام و اعلان آنان كه ياران على ( ع ) را كافر مىدانند و اعلان جنگ با او\r\nشب كلاه‌پوشان همراه على ( ع ) وارد كوفه نشدند . از او كناره گرفتند و دوازده هزار تن از آنان در منطقه حروراء « 1 » فرود آمدند . جارچى ايشان بانگ برداشت كه سپهسالار جنگ ، شبث بن ربعى و امام جماعت براى اقامهء نماز ، ابن كواء خواهند بود . پس از پيروزى ، شورايى حاكم را تعيين خواهند كرد و بيعت براى خدا و بر مبناى امر به معروف و نهى از منكر است . آنان به ياران على گفتند : شما و مردم شام همچون دو اسب مسابقه براى رسيدن به كفر بر يكديگر پيشى گرفتيد . شاميان به معاويه بر آنچه خوش و ناخوش داشته باشند بيعت كردند و شما با على بيعت كرديد كه دوستان كسانى باشيد كه با او دوست‌اند و دشمنان كسانى باشيد كه با او دشمن‌اند .\r\n( 2 ) زياد بن نضر به آنان گفت : به خدا سوگند على دست براى بيعت نگشود و ما با او بر مبناى كتاب خدا و سنت پيامبرش بيعت كرديم . پس از اينكه شما با او مخالفت كرديد ، شيعيان على پيش او آمدند و گفتند ما دوستان كسانى هستيم كه تو با آنان دوست باشى و دشمنان كسانى هستيم كه تو با آنان دشمن باشى . اينك ما هم بر همان عقيده‌ايم كه على بر حق و هدايت است و هر كس با او مخالفت كند گمراه و گمراه‌كننده است .\r\nعلى كه خدايش از او خشنود باد ، عبد الله بن عباس را پيش خوارج گسيل داشت و به او فرمود در گفتگو و پاسخ دادن به آنان شتاب مكن تا من پيش تو بيايم .\r\nابن عباس پيش خوارج رفت و همين‌كه با آنان روياروى شد ، آنان شروع به گفتگو كردند . ابن عباس هم صبر نكرد و از آنان پرسيد چگونه موضوع داورى و تعيين دو داور را بر على خرده مىگيريد و حال آنكه خداوند مىفرمايد : « داورى از خويشاوندان زوج و داورى از خويشاوندان زوجه برگزينيد كه اگر ارادهء اصلاح دارند ، خداوند ميان آنان را اصلاح فرمايد . » « 2 »\r\n( 3 ) آورده و پنداشته‌اند كه خوارج پاسخ دادند : آنچه را كه خداوند تعيين حكم آن را\r\n\r\n\r\n","description":"","footnote":"\r\n( 1 ) حروراء ، نام دهستانى كه با كوفه دو ميل فاصله دارد و از حومه آن شمرده مىشود ، به ياقوت حموى ، معجم البلدان ، ج 3 ، ص 256 مراجعه فرماييد .\r\n( 2 ) بخشى از آيه 35 سوره چهارم - نساء .\r\n","page_name":" 169 ","page_number":169},
  {"content":"\r\n\r\nبر عهدهء مردم نهاده و در آن باره بايد دقت كرد و نگريست ، براى مردم محفوظ است . و آنچه كه حكم خدا در آن نافذ است مردم نمىتوانند آن را رد كنند و بر عهدهء ايشان است كه آن را اجرا كنند . همچنين اجراى فرمان جنگ با ستمگران و شورشيان بر عهدهء آنان است . « 1 » ابن عباس گفت : اين شما بوديد كه ترك مخاصمه كرديد و در خود شك راه داديد .\r\nما كه چنين نكرديم . آنچه كه خوارج در مورد زناكار مدعى شده‌اند شبيه به مسألهء داوران نيست ، زيرا در حرام بودن زنا هر كس كه به نماز اقرار داشته باشد هيچ شك و ترديد ندارد .\r\nجارى ساختن حد زنا فقط بر كسى واجب مىشود كه از زنا آگاه باشد و حكم آن را بشناسد .\r\nتحريم زنا بر طبق سنت واجب است و ما مدعى و بر آن هستيم كه بر كسى هم كه از تحريم زنا آگاه نباشد يا مدعى شبهه در آن بشود ، بايد حد جارى كرد . اما حكم خدا دربارهء اهل ستم به اعتقاد ما و اعتقاد ايشان بدين گونه نيست . بر فرض كه زناكار از اجراى حد بر خود جلوگيرى و اعلام جنگ كند و مدعى شبهه شود ، مردم به اختلاف مىافتند و اين هم قابل قياس با آنچه معاويه كرده است و داورى در جنگ صفين نيست ، زيرا در صورتى كه زناكار بدون هيچ دليلى منكر حد شود ، مرتد خواهد بود و اگر تصور كند كه زناكار نيست و در آن شبهه كند و در نتيجه منكر لازم بودن اجراى حد شود ، در واقع منكر زناكار بودن خود شده است ، همان گونه كه معاويه با ايجاد شبهه منكر آن شده است كه سركش و خروج‌كننده بر امام است . در اين صورت اعتقاد هر دو گروه يكى است و حكم در آن مورد واحد است . « 2 »\r\n( 1 ) و گفته‌اند ابن عباس به خوارج گفته است : خداوند مىفرمايد « دو داور عادل از شما بر آن حكم كنند » « 3 » ، و خوارج به او پاسخ داده‌اند آيا عمرو عاص و ابو موسى در نظر تو عادل هستند كه اين آيه ميان ما مصداق پيدا كند ؟ و اگر عمرو عاص عادل باشد ما عادل نيستيم .\r\nابن عباس به آنان گفت : خداوند متعال فرموده است « داورى از خاندان زوج و داورى از خاندان زن برگزينيد » « 4 » ، بر فرض كه زن يا داورش يهودى باشند ، آيا داورى آنان با اينكه عادل نيستند پذيرفته نيست ؟ « 5 » ( 2 ) اما سخن و ادعاى خوارج دربارهء ترك مخاصمه ، حقيقت اين است كه خداوند متعال پس از به قدرت رسيدن اسلام و برترى يافتن مسلمانان بر دشمن خود ، ترك مخاصمه را از\r\n\r\n\r\n","description":"","footnote":"\r\n( 1 ) اين گفتگو و احتجاج ابن عباس را كه به صورتهاى مختلف نقل شده است . ابن عساكر برخى از آنها را در ترجمة امير المؤمنين ، ج 3 ، ص 150 آورده است .\r\n( 2 ) اينها اعتراضهاى اسكافى بر خوارج است .\r\n( 3 ) بخشى از آيه 95 سوره پنجم - مائده .\r\n( 4 ) بخشى از آيه 35 سوره چهارم - نساء .\r\n( 5 ) براى اطلاع بيشتر به ترجمه اخبار الطوال ، ص 254 و ترجمه نهاية الارب ، ج 5 ، ص 210 هم مراجعه فرماييد .\r\n","page_name":" 170 ","page_number":170},
  {"content":"\r\n\r\nميان برده است و موضوع ترك مخاصمه پيش از هجرت و به هنگامى بوده است كه دعوت اسلامى آشكار و نيرومند نبوده است و ياران دين اندك بوده‌اند . در اين صورت هرگاه مسلمانان نيرومند و شمارشان فزون و ساز و برگ آنان فراهم باشد ، موضوع ترك مخاصمه و پذيرش پيشنهاد صلح منتفى است ، ولى هرگاه ميان آنان اختلاف افتد و شمار اهل حق اندك گردد و شمار اهل باطل بيشتر باشند ، موضوع همچون پيش از هجرت خواهد بود و چون علت و سبب آن فراهم شود ، پذيرش پيشنهاد صلح و ترك مخاصمه واجب مىشود . شما مىدانيد كه خداوند جنگ با مشركان و جنگ با مسلمانانى را كه سركشى و خروج كنند در حد معينى واجب فرموده است ، ولى آنجا كه حكم جهاد دشوارتر بوده است در آن تخفيفى داده و فرموده است : « اينك خداوند دشوارى را از شما كاست و دانست كه در شما ناتوانى است و اگر صد تن از شما شكيبا باشند بر دويست تن چيره شوند و اگر از شما هزار تن باشند به فرمان خدا بر دو هزار تن چيره شوند و خدا با صبر كنندگان است » « 1 » . و اين محدود كردن حكمى واجب است كه خداوند در جنگ بار مردم را سبك‌تر فرموده است و حال آنكه پيش از آن بر صد تن جنگ كردن با هزار تن واجب بوده است .\r\n( 1 ) مىگوييم هرگاه شمار مؤمنان از اين اندازه كمتر و شمار مشركان از شمارى كه خداوند تعيين فرموده است فزون‌تر باشد ، براى مؤمنان پذيرش پيشنهاد ترك مخاصمه روا و جايز است و مىتوانند از ادامهء جنگ خوددارى كنند تا شمار ايشان به اندازه‌اى كه خداوند تعيين فرموده است برسد ، و خداوند براى آن مرز و اندازه‌اى قرار داده است كه همواره در جنگ با دشمن بايد رعايت شود . به روز صفين به هنگام بروز اختلاف و پراكندگى ، فقط گروهى اندك همراه على ( ع ) ماندند . البته مردم پس از داورى داوران و روشن شدن مكر عمرو عاص و سست عنصرى ابو موسى كه خواسته و رأى خود را به كار برده بود به سوى على بازگشتند و به او پيوستند و خوارج كناره گرفتند .\r\n( 2 ) به روز جنگ صفين اهل حق و كسانى كه با بينش درست پايدارى كردند چنان اندك بودند كه به چشم نمىآمدند و هنگامى كه صلح با كافران به هنگام اندكى شمار مسلمانان جايز باشد و گاه واجب گردد ، چگونه صلح با اهل قبله جايز نيست و اين فرمان خداوند در مورد صلح و ترك مخاصمه تا روز رستخيز استوار خواهد بود .\r\n\r\n\r\n","description":"","footnote":"\r\n( 1 ) آيه 66 سوره هشتم - انفال .\r\n","page_name":" 171 ","page_number":171},
  {"content":"\r\n\r\n( 1 )\r\n\r\nخطبهء امير المؤمنين عليه السلام در احتجاج با خوارج پس از اينكه از او جدا شدند و نخست ابن عباس را پيش آنان فرستاد سپس خود به او پيوست و به لشكرگاه آنان وارد شد\r\nنوشته و گفته‌اند كه على بن ابى طالب ، كه خداى از او خشنود باد ، خود سوى خوارج رفت و نخست به خيمهء يزيد بن قيس رفت ، وضو ساخت و دو ركعت نماز گزارد و بيرون آمد و چون پيش خوارج رسيد ، آنان همچنان سرگرم بگو و مگو با ابن عباس بودند . على به ابن عباس فرمود : از گفتگوى با آنان دست بردار ، خدايت رحمت كناد ، مگر تو را از اين كار منع نكرده بودم . آن‌گاه على سپاس و ستايش پروردگار را به جا آورد و چنين گفت : اين جايگاهى است كه خداوند هر كه را پيروزى دهد به پيروزى روز رستخيز سزاوارتر و هر كه از پذيرش حق خوددارى كند به روز رستخيز كورتر و گمره‌تر خواهد بود . « 1 » سپس به خوارج گفت : سالار شما كيست ؟ گفتند : ابن كوّاء . على پرسيد : چه چيزى شما را از فرمانبردارى از ما بيرون برده است ؟ گفتند : تن به داورى دادن شما در جنگ صفين . ( 2 ) فرمود : شما را به خدا سوگند مگر نمىدانيد هنگامى كه آنان قرآنها را برافراشتند و شما گفتيد پيشنهاد آنان را دربارهء كتاب خدا مىپذيريم ، من شما را گفتم كه من به اين قوم داناتر از شمايم و آنان اهل دين و قرآن نيستند كه من با آنان چه به هنگام كودكى و چه به گاه بزرگى مصاحبت داشته‌ام و بدترين كودكان و مردان بوده‌اند ، در پى راستى و گرفتن حق خود باشيد كه اين قوم قرآنها را به قصد فريب و حيله‌سازى و سست كردن شما برافراشته‌اند . و به خاطر داريد كه شما رأى مرا نپذيرفتيد و گفتيد بدون ترديد پيشنهادشان را مىپذيريم ، و من به شما گفتم در اين صورت گفتار من و سرپيچى خود را از فرمان من به ياد داشته باشيد . و چون چيزى جز آن را نپذيرفتيد من براى داوران شرط كردم كه بايد آنچه را قرآن زنده داشته است ، زنده بدارند و آنچه را قرآن نابود كرده است ، بايد بميرانند و نابود گردانند . ( 3 ) و گفتم اگر داوران به حكم قرآن داورى كنند ، ما را نشايد كه با حكم كسى كه به آنچه در قرآن است حكم مىكند ، مخالفت كنيم و اگر از آن تن زنند ، ما از حكم آنان بيزارى خواهيم جست . در آن هنگام آيا\r\n\r\n\r\n","description":"","footnote":"\r\n( 1 ) در خطبه شماره 237 نهج السعادة ، ج 2 ، ص 289 اندكى تفاوت لفظى ديده مىشود .\r\n","page_name":" 172 ","page_number":172},
  {"content":"\r\n\r\nكسى از شما برخاست كه بگويد اى على ، داورى در اين مورد همان حكم خداوند است و اين كار را به آن قوم وامگذار ؟ گفتند : نه ، ولى به ما بگو كه آيا داورى مردم را دربارهء خونها منطبق با عدل مىدانى ؟ فرمود : ما مردم و مردان را داور قرار نداديم ، بلكه قرآن را داور قرار داديم كه خطى نوشته ميان دو جلد است ، خود سخن نمىگويد تا مردان از آن سخن گويند ، « 1 » و شما ابو موسى را داور قرار داديد و پيش من آمديد و او را كه شب كلاه پوشيده بود ، آورديد و گفتيد به كسى جز او راضى نمىشويم و معاويه هم عمرو عاص را به داورى برگزيد . سپس خطاب به ابن كواء گفت : عقيدهء خودت را به من بگو ، ابو موسى چه هنگامى داور نام گرفته است ، هنگامى كه گسيل شده است يا هنگامى كه داورى كرده است ؟ گفت :\r\nهنگامى كه داورى كرده است . فرمود : پس به هنگام رفتن به داورى ، مسلمان بوده است و تو خود اميدوار بودى كه به آنچه خداوند نازل فرموده است داورى كند ؟ گفت : آرى . فرمود :\r\nدر اين صورت در گسيل داشتن او كه در آن هنگام مسلمان عادل بوده است ، گمراهى نمىبينم .\r\n( 1 ) خوارج گفتند : دليل مهلتى را كه ميان ما و ايشان قرار دادى به ما بگو . فرمود : براى اينكه كسى كه نمىداند آگاه شود و دانا پايدارتر گردد و به اين اميد كه شايد خداوند در اين مدت ميان امت را اصلاح فرمايد . على ( ع ) سپس به آنان چنين فرمود : اگر پيامبر ( ص ) مرد مؤمنى را براى دعوت كردن گروهى از مشركان به كتاب خدا گسيل مىفرمود و آن مرد خود كافر مىشد آيا اين رفتار او به پيامبر ( ص ) مربوط مىشد و زيانى براى آن حضرت داشت ؟ گفتند :\r\nنه . فرمود : پس گناه من چيست ، اگر ابو موسى گمراه شده است ؟ وانگهى من به داورى او و گفتارش راضى نشده‌ام .\r\n( 2 ) گفتند : چرا عنوان خود را در پيمان‌نامه فقط به نوشتن نام خود و پدرت قرار دادى و عنوان امير المؤمنين را با آنكه خداوند به تو ارزانى داشته است ننوشتى ؟ على فرمود : نظير اين موضوع براى من اتفاق افتاده است . پيامبر ( ص ) در پيمان صلح حديبيه فرمان داده بود بنويسم از محمد رسول خدا . ابو سفيان و سهيل بن عمرو گفتند ، اقرار و اعتراف به پيامبرى تو از جانب خدا نداريم كه اگر چنين اقرارى مىداشتيم و با تو جنگ مىكرديم ، نسبت به تو ستم كرده بوديم . بايد فقط نام خود و نام پدرت را بنويسى . پيامبر به من فرمود : بنويس از\r\n\r\n\r\n","description":"","footnote":"\r\n( 1 ) در خطبه شماره 125 نهج البلاغه اين سخنان با تفضيل بيشترى آمده است .\r\n","page_name":" 173 ","page_number":173},
  {"content":"\r\n\r\nمحمد بن عبد الله كه اين كار به پيامبرى من زيانى نمىرساند . « 1 » ( 1 ) پيامبر ( ص ) براى پدران ايشان چنان نوشت و من براى پسران آنان چنين نوشتم . گفتند : راست گفتى ، ولى يك چيز ديگر باقى مىماند و آن اين است كه ما مىدانيم تو به داورى ايشان راضى نشدى مگر اينكه گرفتار شك و ترديدى آمدى و در نامهء خود به معاويه نوشتى اگر كتاب خدا مرا به فرمانبردارى از تو واداشت ، از تو پيروى خواهم كرد و اگر تو را به پيروى من واداشت بايد از من پيروى كنى . در حالى كه اسبها و سواران ما در خون ايشان غوطه‌ورند چنين مىگويى ؟ و اين كار را انجام ندادى مگر آنكه در بر حق بودن خود شك كردى . على فرمود : به من خبر بده آيا تو و همراهانت شايسته‌تريد كه در دين خود شك و ترديد كنيد يا مهاجران و انصار ؟ و آيا من سزاوارتر به شك و ترديدم يا معاويه و مردم شام ؟ ابن كواء گفت : پيامبر ( ص ) از تو به يقين سزاوارتر است و مردم شام هم از مشركان قريش بهترند و مهاجران و انصار از ما بهترند . على فرمود : آيا هنگامى كه خداوند به پيامبر خويش مىفرمايد : « بگو كتابى از پيشگاه خداوند آوريد كه از اين دو رهنمون‌تر باشد تا من از آن پيروى كنم اگر راستگويان هستيد » « 2 » ، معنى آن اين است كه پيامبر در آيين خود شك كرده است كه اين چنين بايد بگويد ؟ يا براى انصاف دادن به آنان است ؟ ابن كواء گفت : سوگند به خداى كعبه كه ما را محكوم كردى و در آنچه انجام دادى از ما داناترى . على كه خداى از او خشنود باد ، فرمود : خدايتان رحمت كناد به شهر خود بازگرديد و هنوز على از جاى خود حركت نكرده بود كه آنان پراكنده شدند و سپرهاى خود را باژگونه كردند و همراه او به كوفه بازگشتند .\r\n( 2 ) در اين صورت اى گروه كوته‌نظر و اى كسانى كه در فضيلت على متوقف هستيد ، بينديشيد و بفهميد و عبرت گيريد كه بيان و حجت خدا دليل بر مقدم بودن امير المؤمنين على بن ابى طالب بر همگان است كه او در راه خدا با شمشير خود تبهكاران را مىكشد و با حجت و برهان خود كسانى را كه در حال شك و ترديد هستند براى رضاى خدا زنده مىسازد .\r\nمىبينيد كه اين بهانه‌هاى خوارج را كه مدار سخن و ادعاى ايشان بوده است همه را با دلايل استوار قرآنى و حجت خود زدوده و روشن فرموده است و سرگردانى را از ميان برده است .\r\nبه نظر شما به لحاظ دين و انديشه كدام كار به صواب نزديك‌تر و كدام منزلت شريف‌تر است ؟ اينكه مردم را در سرگردانى خود رها كند و ياران خود را در شبهه باقى بدارد كه با او\r\n\r\n\r\n","description":"","footnote":"\r\n( 1 ) براى اطلاع بيشتر در اين مورد به ترجمه مغازى واقدى ، ص 464 مراجعه فرماييد .\r\n( 2 ) آيه 39 از سوره بيست و هشتم - قصص .\r\n","page_name":" 174 ","page_number":174},
  {"content":"\r\n\r\nدر حال جنگ باشند ( 1 ) و با اقدام به جنگ بر ترديد آنان بيفزايد و خود به تنهايى همراه گروهى اندك به جنگ رود و بدون اينكه دشمن را از پاى درآورد و به آرزوى خود برسد ، موجب نابودى خود و همراهانش و در نتيجه سبب تقويت دشمن گردد و آيين ترك مخاصمه را رعايت نكند و حجت خدا را خاموش گرداند و موجب تبديل نادانى به كفر و شيفتگى گردد ، يا آنكه با آن قوم به سبب آن كه شمار يارانش بسيار اندك بوده‌اند ترك مخاصمه كند و با ياران خود كه در حال پراكندگى و گرفتار شبهه و ترديد بوده‌اند مدارا فرمايد ، تا گمراهان و سرگشتگان آنان را به حقيقت راهنمايى و زنده سازد و افراد ضعيف را تقويت كند و افراد داناتر را در اعتقاد خود پايدارتر سازد . كداميك از اين دو شيوه كار به هدايت نزديك‌تر و از خطا دور تر است ، « 1 » و خداوند متعال فرموده است : « هر كس تنى را زنده سازد ، چنان است كه همهء مردم را زنده كرده باشد و هر كس تنى را بكشد چنان است كه همهء مردم را كشته باشد » « 2 » . و حضرت ختمى مرتبت به على فرموده است : « اى على ! اگر كسى را از گمراهى نجات‌بخشى براى تو بهتر است از دنيا و هر چه كه بر آن آفتاب بتابد » « 3 » .\r\n( 2 ) و مىدانيد كه اگر على در اثر پيشروى خود در جنگ و پافشارى در آن كشته مىشد ، هيچ كس سنت چگونگى پذيرش صلح و ترك مخاصمه را نمىدانست و جواز داورى همچنان تا روز رستاخيز در شبهه باقى مىماند و هيچ كس به دليل آن پى نمىبرد . على عليه السلام آيين داورى را روشن ساخت و توفيق يافت دوازده هزار تن را از گمراهى و سرگردانى كه دامنگير آنان شده بود رهايى بخشد . ترديدى باقى نمىماند كه آنچه او انجام داده است به صواب نزديك‌تر و براى دين بهتر و موجب رضايت خداوند و از خطا دور تر بوده است .\r\n( 3 ) خوارج وارد كوفه شدند . صعصعة بن صوحان پيش آنان رفت و گفت شما را سوگند مىدهم كه از اين پس مايهء ننگ قرآن‌خوانان نباشيد . پس از آن امير المؤمنين فرمان حركت براى جنگ با شاميان را داد و در همين باره شاعر چنين سروده است :\r\n\r\n\r\n","description":"","footnote":"\r\n( 1 ) امير المؤمنين عليه السلام ضمن احتجاج خود با خوارج و ديگران مكرر فرموده است تا آنجا كه بتواند جنگ با مردم را به تأخير مىاندازد تا لطف و رأفت خود را بر آنان ثابت كند . به خطبه‌هاى شماره 54 و 120 نهج البلاغه مراجعه شود كه خود بيشتر توضيح داده است .\r\n( 2 ) برگرفته از آيه 32 سوره پنجم ، مائده با تقديم و تأخير است .\r\n( 3 ) احاديث ديگرى هم به همين معنى آمده است كه ابن عساكر آنها را به شماره 227 از ترجمه امير المؤمنين در تاريخ دمشق آورده است ، به جلد دوّم كتاب ، صفحه 182 و صفحات بعد كه به اهتمام مصحح محترم منتشر شده است ، مراجعه فرماييد .\r\n","page_name":" 175 ","page_number":175},
  {"content":"\r\n\r\n« اى سرزنش كنندگان ! على در دين و آيين خود كسى از خلق را داور قرار نداده است . او قرآن را داور قرار داده و شايستهء او همين است كه قرآن را داور قرار دهد . او داناترين مردم به كتاب و سنت است و خداوند توفيق را به او الهام مىفرمايد . او داورى با دشمن را در جنگها به خدا واگذار كرد و خود مهاجرى بسيار راستگو بود . »\r\n( 1 ) اين نمونه‌اى از گرفتارى و روش پسنديدهء او در جنگهاست و از همهء مردم متمايز است و بر همهء كسانى كه روزه مىگيرند و نماز مىگزارند مقدم است و نمىتوانند مدعى شوند كه چيزى از اين گرفتاريها براى ابو بكر اتفاق افتاده است . بيشترين چيزى كه دربارهء ابو بكر ادعا مىكنند ، گرفتارى او به داستان ردّه است . كجا مىتوان گرفتارى و قيام ابو بكر در جنگ رده را كه بسيار روشن است و در واقع گرفتارى همهء مسلمانان بوده است و همگى در آن شريك بوده‌اند با گرفتارى على با عايشه مقايسه كرد كه همه كارها را به شبهه انداخت و مردم هم از آن زن فرمانبردارى كردند . يا گرفتارى على با زبير را كه از اصحاب معروف پيامبر و از دليران نامدار بوده است و گرفتارى او با طلحه را و اينكه طلحه با سخنرانيهاى خود و با توجه به سابقهء خويش كارها را بر همگان مشتبه مىساخته است و گرفتارى با افراد ديگرى از خاصه و عامه كه آن را نقل كرده‌ايم . وانگهى ، در گرفتارى ابو بكر چنان بود كه پس از آن همگان از او فرمانبردار بودند و حال آنكه گرفتارى على با ستيزگران با خود چنين نبود . ابو بكر در ميدان جنگ حاضر نشد و به تن خويش عهده‌دار اداره امور جنگ نگرديد و اين على بود كه او را در تدبير كار جنگ يارى مىداد و چون ابو بكر در هيچ يك از جنگهاى روزگار حكومت خود عهده‌دار جنگ نبوده و تدبير آن را هم به تنهايى انجام نمىداده است چندان فضيلت و حق تقدمى نداشته است و حال آنكه على در آوردگاهها به تن خويش عهده‌دار تدبير بوده است و با دليرى و نيروى خود تا قلب لشكر دشمن پيش مىرفته است و كژى و كاستى همهء اردوگاهها را بر طرف مىساخته است . نه همانندى داشته كه او را يارى دهد و نه وزير و مشاورى كه در آن كار با او شركت كند .\r\n( 2 ) خدايتان رحمت كناد ، آرام گيريد تا چه هنگام شما گروه مرجئه و معتزله در خطاى خود ستيز مىكنيد و تا چه اندازه مىخواهيد با ايراد شك و شبهه بهانه آوريد و معتقد به توقف باشيد . و اما شما افرادى كه خود را منسوب به حديث و روايت مىدانيد و به خيال خود اخبار پيامبر ( ص ) را بر مىشماريد ! اين را مىدانيم كه شما را بهره‌اى در استنباط معرفت نيست و از خود انديشه‌اى نداريد كه شما را به احتجاج وادارد و بينشى نداريد كه مدعى مقامى استوار در علم باشيد و مىتوان شما را با آنان مقايسه كرد و نمىتوانيد بگوييد\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nگفتارتان از گفتار ما به صواب نزديك‌تر است و اين كار براى شما چگونه ممكن است كه هرگاه نظريه و انديشه‌اى براى شما بازگو مىشود همچون گورخران رمنده‌ايد ، ( 1 ) و به عنوان مثال اگر بخواهيم منزلت شما را بالا ببريم همچون داروفروشانى هستيد كه فقط نام دواها را مىدانيد ولى به دارو و بيمارى آشنايى نداريد ، يا بازرگانى هستيد كه دربارهء شناخت زر سره از ناسره هيچ نمىداند ، و حال آنكه به عنوان مثال اهل نظر همچون پزشكان و صرافان‌اند كه معانى درست دردها و داروها را مىشناسند و بينش آنان در شناخت چگونگى زر و سيم است . آرى اگر شما رواياتى را كه در دست داريد به ما عرضه كنيد تا ما درستى و نادرستى آنها را تشخيص دهيم و به شما بگوييم . به زودى حق براى شما روشن مىشود و در آموزش خود راه صواب را خواهيد پيمود . در اين باره مثل شما چون بازرگانى است كه به عيار سيم و زر آشنا نباشد و چون سيم و زرى در اختيارش قرار گيرد بايد آن را به شخص آشنا عرضه دارد تا در بازرگانى خود به سلامت ماند و سرمايه‌اش فزون گردد ، و اگر شما در اين كار نسبت به خود سستى ورزيد و گرفتار بينش نادرست شويد و برخى از شما اخبار را به برخى ديگر عرضه داريد مانند همان بازرگانى خواهيد بود كه سيم و زر خود را به صراف نشان نمىدهد و به نظر كسى كه همچون خود اوست بسنده مىكند و چيزى نخواهد گذشت كه سرمايه‌اش از ميان مىرود و تهيدست مىگردد .\r\n( 2 ) دربارهء درستى آنچه كه ما گفتيم خبرى است كه از پيامبر ( ص ) نقل مىكنند كه فرموده است : « چه بسا حامل فقه كه فقيه نيست و چه بسا حامل فقه كه آن را براى كسى مىبرد كه از او فقيه‌تر است » « 1 » و مقصود از اين حديث شماييد كه شناخت شما از آن احاديث فقط شمار آنها و نام راويان آنهاست . و نيز از همان حضرت نقل شده كه فرموده است : « اين دانش را در نسلهاى آينده از ميان اهل بيت من افراد عادل بر عهده خواهند داشت ، كه تحريف غلوكنندگان را از آن مىزدايند و آن را از تحريف مبطلان و تأويل جاهلان مصون مىدارند . » « 2 » و چگونه ممكن است كسى كه دانا به مقايسه و جمع ميان اخبار مشتبه نيست و از انديشهء درست بر كنار و آيين او سكوت است و انديشيدن و چاره‌انديشى دربارهء درستى و نادرستى حديث را رها كرده است ، بتواند حق را از باطل تشخيص دهد و حق را حق و باطل را باطل كند . ما با اين سخن پرده را از حق كنار زديم تا بدانيد كه فقيه واقعى كه اهل تدبير و\r\n\r\n\r\n","description":"","footnote":"\r\n( 1 ) اين حديث از آخرين خطبه حضرت پيامبر ( ص ) در حجة الوداع است كه آن را در منا ايراد فرموده است .\r\n( 2 ) براى اطلاع بيشتر از منابع اين حديث به بخش كتاب العلم در جلد اول بحار الانوار مراجعه فرماييد .\r\n","page_name":" 177 ","page_number":177},
  {"content":"\r\n\r\nشناخت احاديث باشد اهل حق و نظر است ، ( 1 ) ولى كسى كه نمىتواند حق را از باطل بشناسد ، چگونه ممكن است اهل افراط و مبالغه را بشناسد و بداند چه كسى كوتاهى و خطا كرده است . و در همين مورد از پيامبر ( ص ) روايت شده كه فرموده است : « چون حديثى از قول من براى شما نقل شد ، آن را بهترين صورت معنى كنيد و آنچه را كه پاك‌تر و به تقوى نزديك‌تر و هدايت‌كننده‌تر است گمان بريد » ، در اين صورت كسى كه انديشيدن به قلب او خطور نكرده است و نظر كردن به درستى و نادرستى آن را به خود حرام كرده است و فقط خبر را از راه شنيدن تصحيح مىكند چگونه مىتواند آن را به بهترين صورت آن حمل و معنى كند ؟ بديهى است كه آنان مصداق كسانى هستند كه فقه را براى كسانى كه از ايشان فقيه‌تراند بر دوشت مىكشند و محدثان هر چه بخواهند بر گردن ايشان بار مىكنند و آنان مطيع فرمان بزرگان خود هستند و خداوند متعال دربارهء كسانى كه شبيه ايشان بوده‌اند مىفرمايد : « همچون خرى كه كتابهايى بر دوش مىكشد » « 1 » ، و مىفرمايد : « دانشمندان و راهبان خود را خدايان گرفتند » « 2 » يعنى از آنان اطاعت كردند و به سخن ايشان گردن نهادند ، و آنان همانهايى هستند كه به روز رستخيز مىگويند : « ما از مهتران و بزرگان خود فرمان برديم و ما را از راه گمراه ساختند » « 3 » .\r\n( 2 ) اينكه كه هنوز امكان گشايش براى شما فراهم است ، درست بنگريد و دربارهء فضائل امير المؤمنين على بينديشيد تا آنچه را كه ما گفتيم آشكار و واضح ببينيد و به نادانى گرايش مجوييد و بىخبرى را ترجيح مدهيد ، كه خداى با شناخت و معرفت عبادت مىشود و خداوند متعال به انديشيدن و درست نگريستن فراخوانده و فرموده است : « آيا در قرآن نمىانديشند يا بر دلهاشان ، خود قفلهايى زده‌اند » « 4 » ، و نيز فرموده است : « اگر آن را به پيامبر و اولياى امور خود رجوع مىدادند كسانى از ميان ايشان كه آن را استنباط مىكردند ، آن را مىدانستند » « 5 » ، خداوند متعال در اين آيه استنباط را ستوده است و علت اصلى استنباط ، انديشيدن و نگريستن است . آن كس كه نينديشد ، استنباط نمىكند و آن كس كه استنباط نكند ، عالم نمىشود و آن كس كه عالم نباشد ، موفق نيست و آن كس كه موفق نباشد ، گرفتار نادانى و ترديد مىشود و آن كس كه نادان باشد ، از خداى خود نمىترسد كه از خداى كسى جز آنكه او را بشناسد نمىترسد و خداوند فرموده است : « جز اين نيست كه از ميان بندگان\r\n\r\n\r\n","description":"","footnote":"\r\n( 1 ) بخشى از آيه 5 سوره جمعه .\r\n( 2 ) بخشى از آيه 31 سوره توبه .\r\n( 3 ) بخشى از آيه 67 سوره احزاب .\r\n( 4 ) آيه 24 سوره محمد ( ص ) .\r\n( 5 ) بخشى از آيه 83 سوره نساء .\r\n","page_name":" 178 ","page_number":178},
  {"content":"\r\n\r\nتنها عالمان از خدا مىترسند » « 1 » .\r\nدر عين حال ما رواياتى را كه در دست شماست مىپذيريم و به همان احاديث مشهورى كه شما خود دربارهء على و ابو بكر به پيامبر اسناد مىدهيد خشنوديم ، تا بدانيد سبب آنچه مىگوييد هوى و هوس است نه حديث و بدعت است و سنت نيست .\r\n( 1 )\r\n\r\nرد كردن مؤلف برخى از حديثهاى دروغ پيروان خاندان ابو سفيان را دربارهء منزلت ابو بكر و عمر\r\nشما مىگوييد سنت دلالت بر تفضيل ابو بكر و عمر دارد . چه سنتى دلالت بر اين دارد كه آن دو بر على بن ابى طالب فضيلت دارند ؟ جماعت در اين باره اختلاف نظر دارند . اينك ما را به شهادت معروف آگاه كنيد و ادعاى اين سنت خود را كه بدعت از آن آشكار است روشن سازيد . اگر مىگوييد از جملهء سنت اين گفتار پيامبر ( ص ) است كه درباره آن دو فرموده است : « سرور سالخوردگان بهشت‌اند » ، مىگوييم با اين خبر شما خبر ديگرى معارضه دارد كه از لحاظ معنى از آن استوارتر است و هيچ گونه خطايى در تأويل آن نيست ، و آن گفتار پيامبر ( ص ) دربارهء حسن و حسين است كه فرموده است : « آن دو سرور جوانان اهل بهشت‌اند و پدرشان از آن دو بهتر است » « 2 » . چون به حديث نخست مىنگريم ، مىبينيم در آن امكان شبهه است و در تأويل آن هم مىتوان نشان نادرستى را ديد ، زيرا در بهشت سالخورده وجود ندارد . و اين شبهه را در حديث دوم راه نيست كه اهل بهشت همگان جوان‌اند ، ( 2 ) و چون ثابت است كه اهل بهشت جوان‌اند و سالخورده نيستند ، در اين صورت پيامبر ( ص ) آن دو را بر همهء اهل بهشت مقدم داشته است ، و اينكه پدرشان را مستثنى فرموده است ، دليل بر آن است كه خبر عام است و اگر چيز خاصى را اراده مىفرمود ، استثناء معنى نداشت . و اگر بگوييد پيامبر ( ص ) از سخن خود كه فرموده است آن دو سرور سالخوردگان اهل بهشت‌اند ، اين موضوع را اراده نكرده است كه در بهشت سالخوردگان\r\n\r\n\r\n","description":"","footnote":"\r\n( 1 ) بخشى از آيه 28 سوره فاطر .\r\n( 2 ) اين حديث مورد اجماع شيعه و سنى است . ابن عساكر در تاريخ دمشق ، ج 12 ، ص 41 ، 59 و 72 با اسناد فراوانى آورده است . مصحح محترم در پاورقى همان كتاب آن را از مصادر كهن و استوار ديگر هم آورده‌اند . به مرحوم فيروزآبادى فضائل الخمسه ، ج 3 ، ص 218 - 212 مراجعه فرماييد .\r\n","page_name":" 179 ","page_number":179},
  {"content":"\r\n\r\nزندگى مىكنند ، ولى چون در آن هنگام آن دو سالخورده بوده‌اند ، جايز است كه به مجاز گفته شود دو سرور سالخوردگان اهل بهشت ، ( 1 ) مىگوييم اگر چنين باشد اين خبر شامل همهء افرادى مىشود كه در آن هنگام سالخورده بوده‌اند و شامل همهء سالخوردگانى است كه در آن هنگام در محضر رسول خدا بوده‌اند ، بدون آنكه شامل كسانى باشد كه در آن هنگام سالخورده نبوده‌اند و چون على بن ابى طالب در آن هنگام سالخورده نبوده است مشمول اين خبر نيست . بر فرض كه ما ادعاى شما را در همين مورد بدون استقصاء بپذيريم و در آن دقت كنيم مىبينيم كه دربارهء آن نيازمند به تأويل هستيد و بر فرض كه تأويل شما را بپذيريم ، مىبينيد كه دليلى براى گفتارتان وجود ندارد ، و در اين صورت با آنچه كه شرح داديم و بيان كرديم معلوم مىشود كه گفتار رسول خدا ( ص ) كه دربارهء امام حسن و امام حسين فرموده است سرور جوانان اهل بهشت‌اند ، براى بيان فضيلت استوارتر و در شمول همگانى صحيح‌تر است و در مقايسه هم بر آن طعنه و خدشه‌اى وارد نمىشود و حال آنكه شما براى تصحيح خبرى كه مىآوريد ، نيازمند به تأويل هستيد .\r\n( 2 )\r\n\r\nبيانى مختصر درباره پيوند برادرى كه رسول خدا ( ص ) ميان مهاجران و انصار برقرار فرمود و پيوند برادرى كه ميان خود و على عليهما السلام برقرار كرد\r\nاينك دربارهء حديث پيوند برادرى و دليل واضحى كه در آن است بينديشيد . پيامبر ( ص ) ياران خود را بر حسب منزلت آنان مشخص كرده است و آنان را بر حسب فضائلى كه داشته‌اند و به يكديگر نزديك و پيوسته بوده‌اند ، برادر يكديگر قرار داده است « 1 » و چون از لحاظ فضيلت نسبت به ابو بكر هيچ كس از عمر به او نزديك‌تر نبوده است ، آن دو را برادر يكديگر قرار داده است و همين گونه چون منزلت طلحه و زبير به يكديگر نزديك بوده است آن دو را با يكديگر برادر قرار داده است و نسبت به عبد الرحمن بن عوف و عثمان هم همين گونه رفتار فرموده است ، و پس از آن به على فرموده است تو را براى خودم كنار\r\n\r\n\r\n","description":"","footnote":"\r\n( 1 ) پيامبر ( ص ) ميان چهل و پنج تن از انصار و چهل و پنج تن از مهاجران عقد برادرى بست . براى اطلاع بيشتر به ابن سعد ، طبقات ، ج 1 ، بخش 2 ، ص 1 و ترجمه آن به قلم اين بنده مراجعه فرماييد .\r\n","page_name":" 180 ","page_number":180},
  {"content":"\r\n\r\nنهاده‌ام كه تو برادر و دوست منى . « 1 »\r\nو ميان همهء ياران رسول خدا هيچ كس به اندازه على شبيه به پيامبر و شايسته برادرى با آن حضرت نبوده است ، على از آن سبب كه بر همگان مقدم بوده است ، سزاوار به برادرى با رسول خدا گرديده است . بنابراين برادرى او بر برادرى ديگران از اين جهت برترى دارد كه خود بر ديگران برترى داشته است .\r\n( 1 )\r\n\r\nحديث غدير كه ميان مسلمانان به حد تواتر رسيده است و قطعه‌اى از خطبه‌اى است كه پيامبر ( ص ) آن را در محل غدير خم ايراد فرموده است و ضمن آن منزلت على ( ع ) را در نظر خود براى مردم اعلام داشته است و او را نشانهء هدايت مردم و پناهگاه ايشان پس از رحلت خود دانسته است\r\nپس از موضوع برادرى ، گفتار رسول خدا ( ص ) در غدير خم كه فرموده است : « من كنت مولاه فعلى مولاه » - هر كه را من مولاى اويم ، على مولاى اوست - براى روشن ساختن موضوع براى مردم و نشان دادن درجهء تقرب على به آن حضرت است تا مردم بدانند كه هيچ منزلتى به پيامبر نزديك‌تر از منزلت او نيست . و اگر كسى بگويد پيامبر ( ص ) اين موضوع را دربارهء ولاء نعمت فرموده‌اند و معنى اين حديث دربارهء زيد بن حارثه است كه ميان او و على مشاجره‌اى پيش آمد و على مدعى ولايت بر زيد بن حارثه بود و زيد آن را منكر بود و چون اين خبر به اطلاع پيامبر ( ص ) رسيد ، فرمود : « هر كه را من مولاى اويم على مولاى اوست » و مربوط به ولاى عتق مىشود ، « 2 » ( 2 ) مىگوييم اين موضوع كه شما پنداشته‌ايد\r\n\r\n\r\n","description":"","footnote":"\r\n( 1 ) اصل اين حديث مورد قبول همه فرقه‌هاى مسلمانان است و در كتابهايى فزون از شمار آمده است . در اين باره براى نمونه و اطلاع از پاره‌اى از منابع به فضائل الخمسة ، ج 1 ، ص 333 - 318 مراجعه شود كه استاد فقيد فيروزآبادى ( ره ) آن را از حدود بيست كتاب از كتب اهل سنت استخراج كرده است و به ترجمه امير المؤمنين عليه السلام ، ج 1 ، ص 117 از تاريخ دمشق ، كه به اهتمام مصحح محترم همين متن تصحيح و چاپ شده است مراجعه شود كه مصحح محترم آن را از معجم طبرانى و فرائد السمطين هم استخراج كرده‌اند و كسانى كه مايل باشند مىتوانند به متن المعيار و الموازنة ، ص 209 هم مراجعه فرمايند كه استاد محترم حاج شيخ محمد باقر محمودى توضيحات ديگرى هم داده‌اند و گفته‌اند كه در برخى از طرق و اسناد اين حديث فزونيهاى جعلى ديده مىشود كه از آن جمله صورتى است كه در فرائد السمطين ، ج 1 ، ص 121 - 112 آمده است .\r\n( 2 ) محقق و مصحح محترم نوشته‌اند ، در مورد اختلاف زيد بن حارثه با امير المؤمنين و اين موضوع كه اسكافى نوشته است به هيچ منبعى و سندى دست نيافته‌اند . ابو جعفر اسكافى هم آن را براى اينكه رد كند و نادرستى آن را ثابت كند آورده\r\n","page_name":" 181 ","page_number":181},
  {"content":"\r\n\r\nصحيح نيست ، زيرا آنچه در آغاز و پايان حديث آمده است سخن شما را باطل مىسازد كه در آغاز حديث چنين آمده است كه پيامبر ( ص ) براى مردم سخنرانى كرد و فرمود : آيا من نسبت به مؤمنين سزاوارتر از خودشان در ولايت و از هر زن و مرد مؤمنى شايسته‌تر به ولايت داشتن نيستم ؟ همگان گفتند : آرى كه چنين است . در اين هنگام بود كه فرمود : « هر كه را من مولاى اويم على مولاى اوست » ، و هيچ بيانى در نادرستى ادعاى شما از اين واضح‌تر نيست ، ( 1 ) زيرا رسول خدا در مورد ولايت على بر همهء مؤمنان تصريح فرموده‌اند كه ولايت او بر هر مرد و زن مؤمن ثابت مىشود . سپس على را بر همگان در قائم مقامى مقدم داشته است و به آنان اعلام فرموده است كه اين فضيلت على بر همگان است ، همان گونه كه فضيلت رسول خدا ( ص ) بر همگان است و چون مىخواسته است حجت و برهان استوار باشد آن را با بيان خود مؤكد فرموده است تا تفسير و تأويل كسانى را كه بدون شناخت ممكن است گفته شود ، منتفى سازد ، و اگر منظور ولاى عتق و اموال مىبود بديهى است كه عباس عموى پيامبر ( ص ) در آن كار از على سزاوارتر بوده است ، زيرا درجهء قرابت او به پيامبر از على نزديك‌تر بوده است . ( 2 ) وانگهى ، پايان حديث هم دلالت بر آن دارد كه اين حديث به آن منظورى كه ايشان مىگويند نبوده است و پيامبر فرموده است : « خدايا دوست بدار هر كه را كه با او دوستى مىورزد و دشمن بدار هر كه را با او دشمنى مىكند » . اينها كه گفتيم همگى دليل درستى ادعاى ماست كه على در دين مقدم بر همهء مردم است و بر همگان فضيلت دارد و پيامبر ( ص ) جز اين نيست كه او را بدان سبب برگزيده است كه مىدانسته است هيچ گونه تغيير و دگرگونى در او پديد نخواهد آمد و همواره بر يك حال خواهد بود\r\n\r\n\r\n","description":"","footnote":"\r\nاست ، و افزوده‌اند كه ابن عساكر ضمن حديث شماره 590 در ترجمه امير المؤمنين ، ج 2 ، ص 86 از تاريخ دمشق از قول ابو بسطام برده آزاد كرده اسامة بن زيد نقل مىكند كه ميان على و اسامه كدورتى پيش آمده است و اسامه گفته است به خدا سوگند من على را دوست نمىدارم . على ( ع ) اندوهگين و افسرده شده است و پيامبر ( ص ) به اسامه فرموده‌اند نبينم كه در حضور من از على بدگويى كنى كه هر كه را من مولاى اويم على مولاى اوست . داستان زيد كه خدايش رحمت كناد با پسرش اسامه به سبب آنكه سند و مصدرى ندارد و سند روايت دوم هم ضعيف است ، در خور اعتنا نيست و حال آنكه حديث غدير ميان مسلمانان به حد تواتر رسيده است . بر فرض كه آن دو حديث ثابت هم بشود نمىتواند با حديث غدير تعارض داشته باشد كه جناب زيد بن حارثه - در جنگ موته - و نزديك دو سال پيش از موضوع غدير به شهادت رسيده است . داستان اسامه هم معلوم نيست در چه تاريخى بوده است . وانگهى ، به هر حال با اين سخن پيامبر كه فرموده‌اند « هر كس على را آزار دهد مرا آزرده است » مخالفت كرده است . سپس درباره تخلف اسامه و ديگران از حركت به موته توضيح داده‌اند و نتيجه‌گيرى كرده‌اند كه اين حديث را ابو بسطام يا ماهان تيمى كه از راويان آن است ، به سبب آنكه منحرف از على ( ع ) بوده‌اند جعل كرده‌اند و براى اطلاع بيشتر مىتوان به پابرگ المعيار و الموازنه ، ص 211 مراجعه كرد .\r\n","page_name":" 182 ","page_number":182},
  {"content":"\r\n\r\nو ستيز با او پيوسته به ستيز با خداوند و پذيرش ولايت او پيوسته به پذيرش ولايت پروردگار است ، همان گونه كه دربارهء پيامبر ( ص ) اين چنين است . ( 1 ) ما دربارهء مدلول اين حديث توضيح داديم كه نظر شما را متوجه حق سازد و بدانيد كه دقت كردن در اين حديث نشان دهندهء اين است كه پيامبر ( ص ) با اين حديث خواسته است منزلت على ( ع ) را از همهء مؤمنان متمايز سازد و به ايشان اعلام كند كه برترى منزلت و تقدم على بر آنان همچون منزلت خود پيامبر ( ص ) است . بنابراين دربارهء اين حديث درست بينديشيد تا بفهميد كه دلائل آن تا چه اندازه روشن و حجت آن تا چه اندازه مؤكد است و از جهت همهء اسباب و معانى حديثى قوى است . وانگهى ، دربارهء گفتار عمر هم بينديشيد كه چون اين حديث را از پيامبر ( ص ) شنيد ، خطاب به على گفت : به‌به براى تو اى پسر ابو طالب ! كه داراى ولايت بر من و بر هر مرد و زن مؤمن شدى .\r\n( 2 ) اين حديثى است كه پاره‌اى از آن پارهء ديگر را تأييد مىكند و همهء اجزاء آن گواهى بر يك چيز مىدهد و تحريف شك كنندگان و مقصران را نابود مىسازد و سخن اهل دانش و يقين را استوار مىسازد . گروهى هم گفته‌اند « 1 » كه معنى اين حديث فقط دربارهء ولايت است و\r\n\r\n\r\n","description":"","footnote":"\r\n( 1 ) استاد محترم در پابرگ چنين افزوده‌اند : پيش از مردم ، پروردگار جهانيان به پيامبر خود در قرآن چنين فرموده است :\r\n« اى پيامبر آنچه را كه از جانب پروردگارت بر تو نازل شده است تبليغ كن و اگر چنان نكنى رسالت او را نرسانده‌اى » - آيه 67 سوره مائده - و واحدى در كتاب اسباب النزول ، ص 150 از ابو سعيد خدرى روايت مىكند كه اين آيه در غدير خم در شأن على بن ابى طالب نازل شده است . حافظ حسكانى ضمن اين حديث در شواهد التنزيل ، ص 250 - 247 از قول صحابى معروف عبد الله بن ابى اوفى و هم از قول حضرت باقر ( ع ) و از جابر بن عبد الله و عبد الله بن عباس كه هر دو از اصحاب هستند ، نقل مىكند كه مىگفته‌اند خداوند به پيامبر فرمان داد كه على را به ولايت بر مردم منصوب كند و آنان را از اين موضوع آگاه فرمايد . پيامبر ( ص ) ترسيد كه در اين مورد طعنه زنند و بگويند اين كار را به سبب دوستى پسر عمويش انجام داده است . خداوند به آن حضرت همين آيه را نازل فرمود و رسول خدا ( ص ) روز غدير خم بر آن كار اقدام فرمود .\r\nسيوطى هم در تفسير الدر المنثور از قول حافظ ابن مردويه و ابن عساكر با اسناد آنان از قول ابو سعيد خدرى نقل مىكند كه مىگفته است : هنگامى كه رسول خدا ( ص ) به روز غدير خم على را به ولايت گماشت جبريل عليه السلام اين آيه را نازل فرمود كه « امروز آيين شما را به حد كمال رساندم » .\r\nهمين موضوع را حافظ حسكانى هم ضمن حديث 211 و احاديث بعد از آن در شواهد التنزيل ، ج 1 ، ص 157 آورده است . ابن عساكر هم در تاريخ دمشق ، ج 2 ، ص 85 همين گونه نقل كرده است . خطيب و حافظ حسكانى و ابن عساكر و ابن كثير و خوارزمى و ابن مغازلى با سندهاى مختلف از ابو هريره نقل مىكنند كه مىگفته است : هر كس روز هيجدهم ذيحجه را روزه بدارد ، پاداش شصت ماه روزه براى او خواهد بود . روز هيجدهم ذيحجه ، روز غدير خم است كه پيامبر ( ص ) دست على را گرفت و فرمود : آيا من ولىّ مؤمنان نيستم ؟ گفتند : آرى اى رسول خدا كه چنين است . فرمود :\r\nهر كه را من مولاى اويم على مولاى اوست . عمر بن خطاب گفت : اى پسر ابو طالب ! به‌به براى تو كه مولاى من و مولاى هر مسلمانى شدى و خداى عز و جل اين آيه را نازل فرمود كه « امروز آيين شما را براى شما به كمال رساندم » .\r\nحافظ حسكانى ضمن حديث شماره 211 و خوارزمى در فصل 14 مناقب و فصل 4 مقتل ، ج 1 ، ص 47 از ابو هارون\r\n","page_name":" 183 ","page_number":183},
  {"content":"\r\n\r\nمعنى حديث اين است كه هر كس من ولىّ اويم على ولىّ اوست ، ( 1 ) و گفتار خداوند بر اين دلالت دارد ، آنچه كه مىفرمايد :  ذلِكَ بِأَنَّ اللَّهَ مَوْلَى الَّذِينَ آمَنُوا وَ أَنَّ الْكافِرِينَ لا مَوْلى لَهُمْ  ، اين به سبب آن است كه خدا دوستدار كسانى است كه ايمان آورده‌اند و همانا براى كافران دوستدار - سرپرست - نيست . « 1 » خداوند متعال در اين آيه ولايت را ارادهء فرموده است و على بن ابى طالب هم به اين كلمه اختصاص يافته است و از آن ارادهء رياست و امارت شده است ، و اگر منظور كلمهء ديگرى غير از رياست و امارت مثل محبت و نصرت مىبود همهء مؤمنان داخل در آن حكم مىشدند زيرا همهء آنان دوستدار خدا و رسول خدا بوده‌اند و دليلى براى اختصاص دادن على به آن وجود نداشته است ، همان گونه كه همهء انصار به كلمهء نصرت سرافرازند و همهء مؤمنان هم داخل در آن حكم يعنى نصرت براى خدا و رسول خدا هستند .\r\n( 2 ) ابو جعفر اسكافى مىگويد : اين تأويل هم درست نيست « 2 » به دليل آنكه در آغاز حديث\r\n\r\n\r\n","description":"","footnote":"\r\nعبدى از ابو سعيد خدرى نقل مىكنند كه گفته است : روز عيد غدير روز پنجشنبه بود و رسول خدا مردم را فراخواند و على را بلند كرد ، آن چنان كه سپيدى زير بغل آن حضرت ديده مىشد و در همان حال آيه « امروز آيين شما را براى شما كامل ساختم و نعمت خود را بر شما تمام كردم و آيين اسلام را براى شما پسنديدم » نازل شد و پيامبر فرمود : خداى بزرگ است و سپاس او را بر اكمال دين و تمام كردن نعمت و خشنودى خداوند به پيامبرى من و ولايت على . آن‌گاه عرضه داشت : خدايا دوست بدار هر كه را كه ولايت على را پذيرا باشد و دشمن باش هر كه را كه با او ستيز كند و يارى بده هر كه را او را يارى دهد و زبون ساز هر كه را از يارى او خوددارى كند . در اين هنگام حسان بن ثابت گفت : اى رسول خدا آيا اجازه مىدهى كه در اين باره ابياتى بگويم ؟ فرمود : آرى در پناه بركت خدا بگو . حسان نخست خطاب به بزرگان قريش گفت : گواهى رسول خدا را بشنويد و سپس اين ابيات را سرود . . . كه از آن جمله است « رسول خدا به على فرمود اى على برخيز كه من پس از خود تو را براى امامت و هدايت برگزيدم » .\r\nاين داستان را همراه با همين اشعار سيوطى هم در كتاب الازهار فيما عقده الشعراء من الاشعار آورده است . بنابراين مىبينيد كه رسول خدا و جبريل امين و از ميان اصحاب رسول خدا ، جابر بن عبد الله انصارى و ابو سعيد خدرى و عبد الله بن ابى اوفى و عبد الله بن عباس و ابو هريره اموى و حسان بن ثابت عثمانى و عمر بن خطاب همين عقيده را دارند كه منظور امامت و ولايت است . در صفحات بعدى شعر خود امير المؤمنين عليه السلام و شعر عمرو عاص را كه در همين باره خطاب به معاويه سروده است ملاحظه خواهيد فرمود ، و هر كس خواهان اطلاع بيشترى است به كتابهاى مستقلى كه درباره حديث غدير نوشته است مراجعه فرمايد . مانند رساله ابن عقده و طبرى و دارقطنى و ذهبى و حسكانى و مسعود سجستانى و عبقات الانوار و كتاب الغدير .\r\n( 1 ) آيه 11 سورهء محمد .\r\n( 2 ) خوانندگان گرامى توجه دارند كه معتزله معتقد به برترى و فضيلت امير المؤمنين عليه السلام بر ابو بكر و عمر و عثمان هستند ، ولى رهبرى و خلافت آن سه تن را درست مىدانند و به همين سبب با شيعيان اختلاف دارند . استاد محترم جناب محمودى در پاورقى اين موضوع را به شدت رد كرده‌اند و مىگويند به كار بردن كلمه « تأويل » درست نيست ، آن هم با توجه به آيات  يا أَيُّهَا الرَّسُولُ بَلِّغْ  . . . و  الْيَوْمَ أَكْمَلْتُ لَكُمْ دِينَكُمْ . . .  و سپاسگزارى رسول خدا ( ص ) به اينكه خداوند ولايت را براى على ( ع ) قرار داده است و گفتار صحابى بزرگ ابو سعيد خدرى و گفتار خود امير المؤمنين و شعر حسان و شعر عمرو عاص كه معاويه را تهديد كرده است و به كتابهاى فضائل الخمسه و شواهد التنزيل و تاريخ دمشق و عبقات الانوار و\r\n","page_name":" 184 ","page_number":184},
  {"content":"\r\n\r\nمىفرمايد « آيا من از خود مؤمنان به ايشان و به هر مرد و زن مؤمن سزاوارتر نيستم ؟ » و اين دليل بر آن است كه از آن منظور ولايت نيست كه اين موضوع براى آنان جايز نيست ، وانگهى معنى اين است كه هر يك ولىّ ديگرى باشد .\r\n( 1 ) « گفتار رسول خدا كه فرموده‌اند : آيا من سزاوارتر بر هر مرد و زن مؤمن نيستم و آيا از خود مؤمنان بر ايشان سزاوارتر نيستم ؟ » دليل بر تقدم رتبت و فضيلت رسول خدا ( ص ) است و نشان دهندهء مقامى است كه مردم را در آن بهره‌اى نيست و على هم مولاى ايشان است و بر فضيلت مقدم است ، و چون معنى بخش دوم اين حديث به بخش اول وابسته است ، معنى درست همين است كه ما برداشت مىكنيم و اگر كسى بخواهد بخش اول را به گونهء ديگر معنى كند بخش آخر حديث آن را نفى مىكند و نشان روشنى بر درستى معنى ماست .\r\n( 2 ) و اگر كسى بگويد شما كه در اين حديث معنى ولايت دينى و معنى ولايت بر اموال و بردگان را نفى مىكنيد براى آنچه كه مىگوييد راهى نيست و معناى درستى نخواهد بود ، به آنان پاسخ مىدهيم كه معنى سومى را براى شما توضيح داديم كه بايد بفهميد و آن اين است كه چون در بخش نخست حديث ، سخن از همهء مردان و زنان مؤمن است ، معلوم مىشود كه نمىتواند تنها زيد بن حارثه مورد خطاب باشد مگر آنكه او را هم در زمرهء مؤمنان بدانيم .\r\nوانگهى ، در پايان حديث سخن از دشمنى و دوستى است و پيامبر ( ص ) از گفتار خود كه فرموده‌اند « آيا من سزاوارتر به هر مرد و زن مؤمن نيستم » منظور حكومت دينى نيست زيرا اين حكومت ويژهء آن حضرت است و براى هيچ يك از مؤمنان فراهم نيست « 1 » و مسلمانان خود موصوف به آن هستند و براى خود حاكم انتخاب مىكنند و مقصود بيان منزلت و فضيلت على بن ابى طالب است .\r\n( 3 ) اگر كسى بگويد ، على بن ابى طالب به چه مناسبت سزاوار اين منزلت است ، به او پاسخ\r\n\r\n\r\n","description":"","footnote":"\r\nالمراجعات و الغدير ارجاع داده‌اند و نتيجه گرفته‌اند كه كلمه « مولى » در خصوص امارت و رياست به كار رفته است .\r\nهمچنين از چگونگى استدلال اسكافى كه هر يك بايد ولىّ ديگرى باشد ، تعجب كرده و گفته‌اند در اين صورت بايد سلطان ، رعيت و رعيت ، در عين حال سلطان باشد و نادرستى اين استدلال روشن است . به هر حال خوانندگان گرامى بايد به اين اختلاف ميان معتزله و شيعه توجه بفرمايند و اين مسأله در كتاب ارزشمند شرح نهج البلاغه ابن ابى الحديد هم مطرح است .\r\n( 1 ) اين درست است ولى اگر پيامبر ( ص ) به طريق نيابت آن را به كسى واگذار فرمايد مانعى ندارد و بديهى است هيچ كس آن لياقت را ندارد ، مگر آن كس كه منزلت او نسبت به پيامبر چون منزلت هارون به موسى است و او على بن ابى طالب است ، و همان گونه كه موسى ( ع ) از خداوند مسألت كرد كه برادرش هارون را وزير او قرار دهد و پس از آن او را خليفه خويش ميان بنى اسرائيل قرار داد ، خداوند على را وزير رسول خدا ( ص ) قرار داده است و رسول خدا او را خليفه خود بر امت خويش قرار داده است .\r\n","page_name":" 185 ","page_number":185},
  {"content":"\r\n\r\nمىدهيم ، اين اعتراض شما پس از آنكه ما شما را آگاه كرديم و دانستيد كه پيامبر ( ص ) اين منزلت را به او ارزانى داشته است و فضيلت او را آشكار فرموده است ، تهمت و بدگمانى نسبت به پيامبر ( ص ) است ، زيرا كسى كه اين كار را نسبت به على انجام داده پيامبر ( ص ) بوده است و بدون ترديد اين كار را بدون استحقاق انجام نداده است و پيامبر ( ص ) هرگز بدون اجازهء پروردگار ، على را به اين شهرت نمىرساند . اينك بايد بدانيد كه اين حرف شما تهمت است و اگر پس از روشن شدن مطلب همچنان بر عقيدهء خود باقى بمانيد كافر شده‌ايد .\r\n( 1 ) و اگر بگويند از لحاظ لغت براى ما شاهد بياوريد كه منظور از كلمهء مولا تقدم در فضيلت و برترى است ، مىگوييم اين چيزى نيست كه در گفتار عرب ناشناخته باشد . گاهى چون مىخواهد فضيلت و مقدم بودن كسى را بر خود بيان كند ، مىگويد فلانى مولاى من است و مقصودش اين است كه او سرور من و مقدم بر من است و از من بسيار جلوتر است . مولى از لحاظ لغوى گاه به معنى ولايت و امارت و گاه در مورد بردگان و گاه براى بيان سرورى و تقدم در فضيلت به كار رفته است و چون اين كلمه از لحاظ معنى بيشتر بر همين سه مورد اطلاق مىشود و دو مورد اول باطل شد ، همان مورد سوم كه سرورى و فضيلت است باقى مىماند و اين همان چيزى است كه ما گفتيم .\r\n( 2 ) وانگهى ، ما با آنچه كه از مناقب على پيش از اين آورديم ، استحقاق على را براى داشتن چنين منزلتى از سوى پيامبر ( ص ) روشن ساختيم . على را بر همهء مؤمنان سرورى و برترى و فضيلت است كه حق نعمت و منت و شرف بر آنان دارد . همان گونه كه پيامبر ( ص ) در سرورى مولاى همه مؤمنان است كه همهء مؤمنان به سبب وجود او از گمراهى رسته و به نعمت آيين اسلام پيوسته‌اند و رسول خدا با دعوت خود و فرمان و قيام و شكيبايى خود در ساعات بيم و سختى آنان را رهايى بخشيده است و از پرتگاههاى نابودى كنار برده است ، على را هم بر همهء مسلمانان حق فضيلت است كه با شمشير خود دشمن را از آنان كنار رانده و آتش جنگ با دشمنان ايشان را برافروخته داشته است و بدين گونه عزم آنان را استوار كرده و با كردار خويش شك و ترديد را از آنان زدوده است و يقين آنان را پايدار ساخته و از جان و اموال آنان پروا داشته و حمايت كرده است . وانگهى على بر مسلمانى از همگان پيشى گرفته و در حفظ آنچه پيامبر آورده است سخت كوشا بوده است و چندان بر اين مسأله عنايت كرده است كه مسلمانان عاقل را به وظيفهء خود آگاه فرموده و نادان ايشان را آموزش داده است و دليل و برهان براى ستيزگران برپا داشته است و به خواست خداوند در جاى خود فضيلت على ( ع ) را از لحاظ علم بر همگان خواهيم گفت .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n( 1 )\r\n\r\nحديث منزلت و عطا كردن رسول خدا همهء موارد مقام و بلندى منزلت غير از مقام پيامبرى را به على ، و فقط مقام نبوت است كه به پيامبر ( ص ) پايان پذيرفته و على را در آن بهره نبوده است كه پس از رسول خدا ( ص ) هيچ پيامبرى نيست\r\nدربارهء اين سخن پيامبر ( ص ) كه به على به هنگام جنگ تبوك فرموده است : انت منّى بمنزلة هارون من موسى الّا انّه لا نبىّ بعدى - تو نسبت به من به منزلت هارون نزد موسى هستى جز اينكه پس از من پيامبرى نيست - « 1 » درست بينديشيد . منزلتهاى هارون به موسى عليهما السلام معروف است . نخست اينكه هارون در پيامبرى شريك موسى است . دوم آنكه برادر نسبى\r\n\r\n\r\n","description":"","footnote":"\r\n( 1 ) اين حديث در حد تواتر است . حافظ ابو حازم عبدوى آن را با پنج هزار سند نقل كرده است و شاگردش حافظ حسكانى در حديث شماره 205 در شواهد التنزيل ، ج 1 ، ص 152 ، چاپ اول ، همين گونه نقل كرده است . حاكم نيشابورى مىگويد : اين حديثى است كه به تواتر رسيده است و از شعبة بن حجاج نقل شده كه گفته است چون هارون ( ع ) افضل امت موسى ( ع ) است ، لازم مىآيد كه على هم در قبال اين نص صريح و صحيح افضل از همه افراد امت محمد ( ص ) باشد و اين موضوع را در باب 70 كفاية الطالب ، چاپ نجف ، ص 283 آورده است . ابن عبد البر در كتاب الاستيعاب مىگويد : حديث منزلت از ثابت‌ترين و صحيح‌ترين اخبار است . اين حديث را سعد بن ابى وقاص هم از پيامبر ( ص ) با طرق بسيار كه ابن ابى خيثمه و ديگران گفته‌اند ، روايت كرده است . همچنين ابن عباس و ابو سعيد خدرى و ام سلمه و اسماء دختر عميس و جابر بن عبد الله و گروهى ديگر كه بر شمردن نامشان به درازا مىكشد ، روايت كرده‌اند . خوارزمى در مقتل ، ج 1 ، فصل 4 ، ص 48 مىنويسد : بيست و هشت تن از اصحاب اين حديث را روايت كرده‌اند و آنان را نام برده است . ابن حجر هم در فتح البارى ، ج 7 ، ص 60 و سيوطى در تاريخ الخلفاء ، ص 168 نقل كرده و در مفتاح النجاة ، ص 43 و ينابيع المودة ، ص 218 و كفاية الطالب ، ص 151 نقل شده است . ابن عساكر هم در بخش ترجمه امير المؤمنين عليه السلام از تاريخ دمشق ، ج 1 ، ص 95 - 306 با اسناد فراوان از گروه بسيارى از اصحاب اين حديث را نقل كرده است و ما هم از مصادر مختلف ديگرى نقل كرده‌ايم ، و بحرانى در ابواب 20 و 21 غاية المرام ، ص 126 - 109 از يكصد و هفتاد طريق و مجلسى در بحار الانوار ، ج 37 ، ص 254 از مصادر و با طرق بسيار آورده‌اند . مرحوم امينى هم در الغدير ، ص 202 - 197 نقل كرده است . گروهى درباره اين حديث به تأليف جداگانه‌اى پرداخته‌اند كه از جمله ايشان ابو القاسم على بن حسن تنوخى است كه كتابى در اين باره تأليف كرده و از قول گروهى از اصحاب از جمله عبد الله بن مسعود آن را آورده است و سيد بن طاووس هم در الطرائف ، ص 24 از آن كتاب روايت كرده است .\r\nمرحوم سيد مير حامد حسين آن را در دو جلد بزرگ عبقات الانوار مورد بحث قرار داده است . ابن ابى الحديد هم در شرح نهج البلاغه ، ج 4 ، ص 59 در شرح خطبه 57 آن را آورده است و افزوده است كه از واقدى نقل شده است كه از حسن بصرى درباره على عليه السلام پرسيدند ، گفت : من درباره كسى كه چهار خصلت در او جمع است چه بگويم ، او امين تبليغ آيات سوره برائت است و هموست كه پيامبر ( ص ) در جنگ تبوك اين حديث را درباره‌اش فرموده است و اگر چيز ديگرى غير از نبوت را كم مىداشت پيامبر مىفرمود و مصداق كامل عترت است در كتاب الله و عترتى .\r\n","page_name":" 187 ","page_number":187},
  {"content":"\r\n\r\nاوست - اين دو مورد براى على عليه السلام نيست . سوم اينكه در نظر موسى ( ع ) هارون ( ع ) بر همهء افراد فضيلت و برترى داشته است . در حديث منزلت ، مهمترين موضوع برترى و فضيلت على ( ع ) بر همگان است . مقصود پيامبر ( ص ) هم همين مسأله است .\r\n( 1 ) اينك اگر كسى بگويد پيامبر ( ص ) در يكى از جنگهاى خود - تبوك - على را به جاى خويش در مدينه گماشته است و منظور آن حضرت از حديث منزلت اين است كه منزلت على در جانشينى چون منزلت هارون به موسى است - به هنگامى كه موسى عليه السلام به ميقات رفته است - و پيامبر ( ص ) فضيلت و تقدم و برترى على را در نظر نداشته است ، مىگوييم اگر اين سخن همراه با فضيلت و مقدم بودن نباشد معنى ندارد . وانگهى ، اگر امكان اين باشد كه آن را فقط به معنى جانشينى موقت در مدينه معنى كرد و تقدم و برترى را در آن منظور نداشت ، مىتوان آن را به معنى حكومت مطلقه - ولايت - و اشتراك در شخصيت و مقام والاى انسانيت معنى كرد . يعنى منظور پيامبر ( ص ) اين بوده است كه به على فرموده است از لحاظ حكومت و انسانيت همچون خود من هستى - البته اين مسأله دربارهء موسى و هارون عليهما السلام درست است - ولى در اين مورد هر كس كه شناخت و دانش داشته باشد بدين گونه معنى نمىكند . بگذاريد براى شما مثال بزنيم . اگر شخصى به شخص ديگرى بگويد منزلت تو براى من همچون منزلت پيامبر ( ص ) است ، و بگويد منظور من در حكومت و مراتب ايمان است ، بديهى است كه ياوه مىگويد ، زيرا هيچ كس در اين مراحل همتاى رسول خدا ( ص ) نيست ، و سخن او فقط دلالت بر فضيلت و برترى بر ديگران است .\r\n( 2 ) همچنين اگر كسى به ديگرى بگويد تو در نظر من به منزلت فرزندم هستى ، مىدانيم منظور بيان فضيلت و صميميت است نه چيز ديگر . بديهى است نمىتواند بگويد از نظر حقوق و احكام از افراد خانوادهء من هستى . ممكن است چنان شخصى افراد خانوادهء گويندهء آن سخن را نشناسد و به عنوان مثال پدرش را از بردهء او تشخيص ندهد . بنابراين آن گونه كه شما حديث منزلت را تأويل مىكنيد درست نيست . چگونگى گفتار رسول خدا هم همان عقيدهء ما را تأييد مىكند و نادرستى تأويل شما را مىرساند .\r\n( 3 ) ما حديثهايى را دربارهء فضيلت على آورديم كه نمىتوانيد منكر آنها شويد يا آنها را رد كنيد كه به استوارى سنت است و رد كردنش ممكن نيست ، و هرگاه كه بر انگيزه‌هاى آن نگريسته شود حجت و استقامت و درستى آن روشن‌تر مىشود و علامت اين گونه احاديث بر حق همان است كه به هنگام بازنگرى استوارى و بيان و درستى آن روشن‌تر مىشود همچون زر خالص كه در كوره و به هنگام تافتن پسنديده‌تر مىشود . و اين احاديثى كه ما\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآورديم كجا قابل مقايسه با احاديثى است كه شما دربارهء ابو بكر و عمر آورده‌ايد و بدان وسيله خواسته‌ايد تقدم آن دو را بر صديق اكبر - على عليه السلام - ثابت كنيد . « 1 »\r\n( 1 )\r\n\r\nابطال پاره‌اى از احاديث مجعول كه پيروان بنى اميه در شأن ابو بكر و عمر ساخته و پرداخته‌اند و آوردن برخى از فضائل درخشان امير المؤمنين كه از زبان فرخندهء پيامبر صادر شده است و خداوند آنها را به قلم همگان جارى ساخته است\r\nشما از قول پيامبر ( ص ) نقل مىكنيد كه فرموده است : « مرا در كفه‌اى نهادند و امت مرا در كفهء ديگر ، من بر آنان برترى يافتم . سپس ابو بكر را در كفه نهادند ، برتر آمد . آن‌گاه عمر را نهادند ، برتر برتر آمد » « 2 » . با اين حديث خود برترى عمر را بر ابو بكر و حضرت ختمى مرتبت ثابت مىكنيد ؟ ! زيرا مىگوييد برترى عمر مضاعف و دو برابر بوده است و اين حديثى است كه باطل بودن آن به محض شنيدن روشن مىشود . ( 2 ) و هم از پيامبر ( ص ) حديث نقل مىكنيد كه فرموده است : « اگر من ميان شما برانگيخته نمىشدم ، عمر برانگيخته مىشد ! ! » و حال آنكه مشيت خداوند چنين نيست كه پيامبرى برانگيزد كه مشرك و كافر بوده است . « 3 » و مىگوييد پيامبر ( ص ) فرموده است : « اگر بر شما عذابى فرود آيد ، كسى جز عمر از آن رهايى نمىيابد » « 4 » و خواسته‌ايد با اين سخن تقدم او را بر على ثابت كنيد ، آن هم به گونه‌اى كه لازم مىآيد عمر بر ابو بكر و پيامبر ( ص ) هم مقدم باشد و مىگوييد پيامبر ( ص ) اين سخن را براى تصويب رأى عمر در مورد اسيران بدر فرموده است و حال آنكه عبد الله بن رواحه هم همان رأى را داده است . از سوى ديگر در حديث ديگرى چيزى را نقل مىكنيد كه با اين\r\n\r\n\r\n","description":"","footnote":"\r\n( 1 ) مصحح محترم در پاورقى ضمن استشهاد به سخن حسن بصرى و آنچه مرحوم علامه بحر العلوم طباطبايى در منظومه السهم الثاقب ، آورده نوشته‌اند به سبب يگانگى على عليه السلام در اين مكارم و فضائل منزلت او از همگان به پيامبر ( ص ) نزديك‌تر و محبوب‌ترين مردم در نظرش بوده است و چون داراى همه كمالات و منبع همه خيرات بوده است ، خليفه بر حق پيامبر ( ص ) هموست .\r\n( 2 ) براى اطلاع بيشتر به ترجمه نهاية الارب فى فنون الادب ، ج 4 ، به قلم اين بنده ، امير كبير ، تهران ، 1364 ش ، ص 17 مراجعه فرماييد .\r\n( 3 ) خوانندگان عزيز توجه دارند كه اسكافى درگذشته به سال 240 هجرى است و كتاب او از منابع بسيار كهن و استوار است .\r\n( 4 ) به زمخشرى تفسير كشاف ، ج 2 ، آفتاب ، تهران ، ص 168 مراجعه فرماييد .\r\n","page_name":" 189 ","page_number":189},
  {"content":"\r\n\r\nحديث كه خطاى آن آشكار است ، تناقض پيدا مىكند و آن اين روايت است كه مىگوييد پيامبر ( ص ) رأى ابو بكر و انديشهء او را به عيسى بن مريم و ابراهيم عليهما السلام تشبيه فرموده‌اند « 1 » . چگونه ممكن است كسى كه شبيه آن دو بزرگوار باشد ، گرفتار عذاب شود و چگونه ميان اين دو حديث را جمع و تصديق مىكنيد و مىگوييد درست است ؟ .\r\n( 1 ) و از پيامبر ( ص ) روايت مىكنيد كه فرموده است : « پروردگارا ! اسلام را به مسلمان شدن ابو جهل بن هشام يا عمر بن خطاب عزت ببخش » « 2 » و مدعى هستيد كه دعاى پيامبر ( ص ) براى عمر مستجاب شده است . اين حديث هم مانند آن حديث نادرست است ، زيرا با عقل سازگار نيست و در حكم و مشيت خداوند هم نادرست است ، زيرا فرمان خداوند بر اين است كه از كافر تقاضاى يارى نمىشود و براى مشرك آمرزش خواهى نمىگردد كه حق تعالى فرموده است : « هرآينه ما فرستادگان خود و كسانى را كه ايمان آورده‌اند در زندگى اين جهانى يارى مىدهيم » « 3 » و فرموده است : « پيامبر و آنانى را كه ايمان آورده‌اند نسزد كه براى مشركان آمرزش خواهى كنند ، اگر چه خويشاوند باشند . » « 4 » ( 2 ) و ما هيچ كس را نمىشناسيم كه در كفر و دشمنى نسبت به خدا و پيامبر به پاى ابو جهل برسد و تا هنگام مرگ همين حال را داشت . در اين صورت چگونه ممكن است رسول خدا ( ص ) براى ابو جهل چنين دعايى فرمايد و نام او را مقدم بر نام عمر بياورد و حال آنكه ابو جهل از كسانى است كه سزاوار لعنت و خذلان خداوند است . وانگهى چگونه ممكن است پيامبر ( ص ) بدون فرمان خدا پيش قدم شود و براى مشركى چون ابو جهل اين چنين دعا كند ؟ و اگر مىگوييد اين به فرمان خدا بوده است ، چگونه ممكن است و خداوند مىداند كه ابو جهل از كسانى است كه در طول روزگار بر كفر خود مىافزايد و خدا را در نظر نمىگيرد و هرگز توبه نخواهد كرد . چگونه خداوند به پيامبر مىفرمايد كه براى او چنين دعايى كند و حال آنكه فرمان و مشيت خداوند اين است كه كسى را يارى دهد كه او را يارى مىدهد و كسى را عزت بخشد كه او را فرمانبردار باشد و اين حديثى است كه در نادرستى آن هيچ شبهه‌اى نيست و آن را به دروغ بر پيامبر بسته‌اند .\r\n( 3 ) كجا اين احاديث قابل مقايسه با احاديثى است كه خودتان درباره على بن ابى طالب كه درودهاى خدا بر او باد نقل كرده‌ايد كه از لحاظ شهرت و دلالت و منطبق بودن آن با عقل و\r\n\r\n\r\n","description":"","footnote":"\r\n( 1 ) به بيهقى ، ترجمه دلائل النبوة ، ج 2 ، شركت انتشارات علمى و فرهنگى ، تهران ، 1361 ش ، ص 302 مراجعه فرماييد .\r\n( 2 ) به ابن سعد ، طبقات ، ج 3 ، چاپ ادوارد ساخاو ، بريل ، بخش اول ، ص 192 و دلائل النبوة ، ج 2 ، به اهتمام عبد الرحمن محمد عثمان ، مدينه ، 1389 ق ، ص 5 مراجعه فرماييد .\r\n( 3 ) بخشى از آيه 54 سوره چهلم - غافر .\r\n( 4 ) آيه 113 سوره نهم - توبه .\r\n","page_name":" 190 ","page_number":190},
  {"content":"\r\n\r\nدرستى و استوارى در آنها هيچ ترديدى نيست . كجا اين حديث قابل مقايسه با گفتار رسول خدا ( ص ) است كه دربارهء على فرموده است : « هر كس على را بيازارد ، بدون ترديد مرا آزرده است و هر كس مرا بيازارد همانا كه خدا را آزرده است . » « 1 » و اين كه فرموده است : « و هر كس از من جدا شود ، از خدا جدا شده است و آن كس كه از على جدا شود ، از من جدا شده است . » « 2 » و اين گفتار پيامبر ( ص ) در مورد ذو الثدية كه فرموده است : « او را بهترين امت من ، پس از من خواهد كشت » « 3 » و حديث مرغ بريان كه فرموده است : « پروردگارا محبوب‌ترين خلق خود را پيش من بياور كه با من از اين مرغ بخورد و على آمد و همراه پيامبر از آن خورد » « 4 » .\r\n( 1 ) اگر بخواهيم تمام اخبارى را كه دربارهء مناقب و فضائل على آمده است و دليل بر تقدم فضيلت اوست بياوريم سخن به درازا مىكشد و فقط براى متوجه ساختن شما به اشتباه خودتان و اينكه بدون حجت و دانش از خواسته‌هاى نفسانى خود پيروى مىكنيد ، شمار اندكى از آن را آورديم و اگر مىخواهيد در آنچه ما گفتيم فزون‌تر از آنچه خود روايت كرديد و گفتيد به هدايت برسيد ، خود در آنچه در شأن على روايت كرده‌ايد ، درست بينديشيد كه اگر با دقت در آن بينديشيد يكى از اين احاديث كه آن را بررسى كرديم ، بسنده و دليل خواهد بود .\r\n\r\n\r\n","description":"","footnote":"\r\n( 1 ) اين حديث را حافظ حسكانى به شماره 775 در شواهد التنزيل ، ج 2 ، چ 1 ، ص 93 در تفسير آيه 57 سوره سى و سوم - احزاب - آورده است ، ابن عساكر هم ضمن حديث شماره 494 در بخش ترجمه امير المؤمنين عليه السلام ، ج 1 ، چ 2 ، ص 42 آن را با طرق فراوان آورده است و ما آن را از مصادر ديگرى هم در حاشيه همان صفحه نقل كرده‌ايم .\r\n( 2 ) اين حديث هم داراى مصادر بسيارى است از جمله احمد بن حنبل در حديث شماره 85 باب فضائل امير المؤمنين مسند خود و طبرانى در بخش مسند ابن عمر در المعجم الكبير ، ج 3 ، ص 206 و حاكم نيشابورى در المستدرك ، ج 3 ، ص 123 و حافظ ابن عساكر در حديث 795 از بخش زندگى امير المؤمنين عليه السلام در تاريخ دمشق ، ج 2 ، ص 268 و جاحظ عثمانى در العثمانية ، چاپ مصر ، ص 134 آورده‌اند .\r\n( 3 ) در مصادر بسيار و با اسناد مختلف آمده است از جمله مدائنى در كتاب صفين خود از قول عايشه آورده است ، به شرح خطبه 36 در شرح نهج البلاغه ابن ابى الحديد و جلوه تاريخ در شرح نهج البلاغه ، ج 1 ، ترجمه به قلم اين بنده ، نشر نى ، تهران ، 1367 ش ، ص 380 مراجعه فرماييد .\r\n( 4 ) اين حديث در حد تواتر است و برخى از دانشمندان تأليفى جداگانه در اين باره فراهم آورده‌اند ، ابن عساكر آن را به 34 طريق در تاريخ دمشق ، ج 2 ، ص 59 - 105 و مصحح محترم به 90 طريق آن را آورده‌اند .\r\n","page_name":" 191 ","page_number":191},
  {"content":"\r\n\r\n( 1 )\r\n\r\nدر اينكه امير المؤمنين على بن ابى طالب عليه السلام از لحاظ پارسايى و شكيبايى و عبادت از همگان برتر و در استفاده از زيورهاى اين جهانى از همگان خوددارتر و به هنگام سختى و در ميدان جنگ از همگان شكيباتر و در محراب مناجات و مقام عبادت از همگان عابدتر بوده است\r\nاينك به پارسايى و درجهء على در اين فضيلت بنگريد تا بدانيد كه او در پارسايى و شكيبايى بر همهء پارسايان و با عبادت خويش بر همهء عابدان پيشى گرفته است . « 1 » او از جملهء كسانى است كه در راه محبت به خداوند متعال به مسكين و يتيم و اسير اطعام مىكند ، « 2 » و از كسانى است كه ديگران را بر چيزى كه ويژه آنان است در عين تنگدستى و نياز ، برمىگزينند « 3 » و از فروخورندگان خشم و عفو كنندگان از مردم و شكيبايان در تنگدستى و سختى بوده است . او از كسانى است كه ميان رعيت دادگرى فرموده و اموال را مساوى بخش كرده است و از اموال خدا چيزى براى خود برنداشته و هيچ لغزش و تهمت و تكبر و تعصب نداشته است و در شأن او اين آيه نازل شده است :  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  « 4 » ( 2 ) و اين آيه براى تصديق گفتار رسول خدا ( ص ) است كه فرموده است : من كنت مولاه فهذا على مولاه ، كه خداوند متعال در اين آيه ولايت على را به ولايت رسول خدا قرين فرموده است و هم در شأن او اين آيه نازل شده است :    أَ فَمَنْ كانَ مُؤْمِناً كَمَنْ كانَ فاسِقاً ؟ لا يَسْتَوُونَ ، أَمَّا الَّذِينَ آمَنُوا وَ عَمِلُوا الصَّالِحاتِ فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ ، وَ أَمَّا الَّذِينَ فَسَقُوا فَمَأْواهُمُ النَّارُ    - آيا آن كس كه مؤمن است چون كسى است كه نافرمان است ؟ همسان نيستند ، اما آنان كه گرويده‌اند و كردارهاى شايسته\r\n\r\n\r\n","description":"","footnote":"\r\n( 1 ) براى اطلاع بيشتر به شرح خطبه 57 شرح نهج البلاغه ، ج 4 ، چاپ محمد ابو الفضل ابراهيم ، مصر ، ص 110 و به شرح وصيت شماره 63 نهج السعادة ، ج 8 ، ص 445 به قلم مصحح محترم همين متن و هم به شرح خطبه 34 در شرح ابن ابى الحديد ، ج 2 ، ص 201 مراجعه فرماييد .\r\n( 2 - 3 ) لطفا به احاديثى كه در تفسير آيات سوره هل اتى و آيه نهم سوره حشر در شواهد التنزيل ، ج 2 ، ص 246 و 249 نقل شده است مراجعه فرماييد . درباره اينكه هيچ چيز از اموال را براى خود برنداشته است به حافظ ابو نعيم اصفهانى حلية الاولياء ، ج 1 ، ص 71 و ترجمه امير المؤمنين از تاريخ دمشق ، ج 2 ، ص 212 و تعليقات مصحح محترم و به شواهد التنزيل ، ج 1 ، ص 395 و هيثمى ، مجمع الزوائد ، ج 9 ، ص 132 كه از معجم اوسط طبرانى نقل كرده است و متقى هندى ، كنز العمال ، ج 6 ، ص 158 مراجعه شود .\r\n( 4 ) براى اطلاع بيشتر درباره شأن نزول بخش آخر اين آيه براى على ( ع ) به اسباب النزول ، ص 133 مراجعه فرماييد .\r\n","page_name":" 192 ","page_number":192},
  {"content":"\r\n\r\nكرده‌اند ، جايگاه آنان بهشتهاست ، پيشكشى به آنچه عمل كرده‌اند اما آنان كه نافرمانى كرده‌اند ، جايگاه ايشان آتش است « 1 » . و هرگاه مالى از مسلمانان پيش او جمع مىشد آن را بر آنان انفاق مىكرد و به اين بيت تمثل مىجست :\r\n هذا جناى و خياره فيه * و كل جان يده الى فيه \r\nاين چيده‌هاى من است و گزيده‌هاى آن هم در آن است و حال آنكه هر چيننده دست به سوى دهان دارد . « 2 »\r\n( 1 )\r\n\r\nسخن دربارهء نمودارهايى استوار از برترى و بزرگى و فروخوردن خشم و صبر على ( ع )\r\nاز لحاظ فروخوردن خشم و صبر و شكيبايى او بر كارهاى دو خليفه - ابو بكر و عمر - و مشاركت پسنديده و رايزنى ستودهء او در مواردى كه آن دو به هنگام ناتوانى و گرفتارى به او مراجعه مىكردند ، به درجه‌اى رسيده است كه خود ديده و دانسته‌ايد ، و به خوبى مىدانيد كه آن دو در موضوع عقد خلافت با او رايزنى نكردند ، نه او را والى ولايتى كردند و نه قطعه زمينى در اختيارش نهادند و از سوى ديگر خود به خوبى مىدانيد كه از حرص مردم بر ولايت و حكمرانى چه چيزها كه آشكار نشد و چه رغبتى فراگير كه پديدار نگشت و من اين حقايق را براى شما يادآورى مىكنم تا بدانيد خشم و خشنودى على بن ابى طالب جز براى خدا نبوده است . آرى هرگاه نافرمانى خدا مىشد ، خشم مىگرفت و هرگاه از خدا فرمان برده مىشد ، خشنود مىگشت و در مورد چيزى كه مايهء الفت بود تسليم مىشد و همواره بر وحدت كلمه يارى مىداد ، و در بقيه امورى كه مربوط به خودش بود از هر ناخوشايندى خشم خود را فرو مىخورد ، مگر آنكه به دين و آيين صدمه بخورد كه ياراى تحمل نداشت . ( 2 ) همسر گراميش دربارهء فدك با ابو بكر و عمر منازعه كرد و على ( ع ) خود گواه ادعاى همسرش بود ، ولى سودى نبخشيد و هنگامى كه حكم ابو بكر و عمر در آن باره آشكار شد ، على بر تلخى حق شكيبايى فرمود و چون خود به حكومت رسيد ، فدك را به\r\n\r\n\r\n","description":"","footnote":"\r\n( 1 ) اسباب النزول ، ص 235 و تفسير برهان ، ج 3 ، ص 283 مراجعه فرماييد .\r\n( 2 ) به ابن اثير ، النهاية فى غريب الحديث و الاثر ، ج 1 ، ص 309 مراجعه فرماييد كه در اين باره توضيح داده است كه على عليه السلام از اموال مسلمانان پالوده دست بوده است .\r\n","page_name":" 193 ","page_number":193},
  {"content":"\r\n\r\nهمان حال رها فرمود . « 1 »\r\n( 1 )\r\n\r\nنمودارى از نمونه‌هاى شكيبايى و بردبارى آن حضرت در مورد حاسدان و دشمنان خود و متعرض نشدن به ايشان\r\nشكيبايى و بردبارى او تا آن درجه رسيد كه گروهى از بيعت با او خوددارى كردند و هر چه خواستند گفتند و على آنان را زندانى و مجبور به بيعت نكرد . عقوبتى نسبت به آنان انجام نداد و ايشان را تبعيد نكرد و تا هنگامى كه به جنگ دست نيازيدند ، رهايشان كرد و آزاد گذاشت و نسبت به آنان چنان نكرد كه خود شما از رفتار ديگران نسبت به سعد بن عبادة نقل كرده‌ايد و كارهاى عثمان را نظير تبعيد ابو ذر به ربذه و كردار او را نسبت به عمار و عبد الله مسعود و ديگران كه خودتان روايت مىكنيد ، هرگز انجام نداد . « 2 »\r\n\r\n\r\n","description":"","footnote":"\r\n( 1 ) خوانندگان گرامى توجه دارند كه يكى ديگر از موارد اختلاف شديد شيعه با معتزله در همين برداشت نادرست آنان است . اگر على عليه السلام اين ستم را به قصد محفوظ ماندن اساس اسلام و آيين محمدى تحمل فرموده است دليل به رضايت آن حضرت به ناحق و ظلم نيست ، همان گونه كه در مورد ولايت شكيبايى فرمود و خطبه سوم نهج البلاغه آواى دادخواهى آن بزرگوار است كه بر پهنه زمان جاودانه باقى خواهد ماند . مناسب است براى اطلاع بيشتر به خطبه‌هاى بيست و پنجم و دويست و پانزدهم مراجعه شود و با مراجعه به كتاب السقيفه و فدك جوهرى و شرح نهج البلاغه ابن ابى الحديد با آنكه هر دو از اهل سنت‌اند موضوع روشن‌تر مىشود . لطفا به توضيحات مصحح محترم در صفحات 230 و 231 كه با سوز دل پاسخ بسنده داده‌اند ، مراجعه شود .\r\n( 2 ) ابن عبد ربه در العقد الفريد ، ج 4 ، مصر ، 1967 ميلادى ، ص 260 از قول ابو المنذر هشام بن محمد كلبى داستان گسيل داشتن كسى را توسط عمر به شام براى كشتن سعد بن عباده و كشته شدن او را آورده است . بلاذرى هم در نسخه مخطوط انساب الاشراف ، ج 1 ، ص 114 نقل كرده است . ابن ابى الحديد در شرح نهج البلاغه ، ج 17 ، ص 223 ، ضمن شرح نامه شماره 62 كه امير المؤمنين عليه السلام همراه مالك اشتر براى مردم مصر نوشته و فرستاده است مىگويد :\r\nابو بكر براى خالد بن وليد كه حاكم شام بود ، نوشت سعد بن عباده را بكشد و خالد همراه كس ديگرى شبانه در كمين سعد نشستند و او را با تير كشتند و جسدش را در چاهى افكندند و همراه خالد در تاريكى شب بانگ برداشت و اين دو بيت را خواند : ما سرور قبيله خزرج ، سعد بن عباده را كشتيم ، دو تير بر او زديم كه هر دو به قلب او خورد . ابن ابى الحديد مىگويد : از مؤمن طاق پرسيدند چه چيز مانع آن شد كه على درباره خلافت با ابو بكر ستيز كند ؟ گفت : اى برادرزاده ترسيد كه جنيان او را بكشند .\r\n","page_name":" 194 ","page_number":194},
  {"content":"\r\n\r\n( 1 )\r\n\r\nنمونه‌هايى از عفو و گذشت و چشم‌پوشى او از كسانى كه نسبت به او بدرفتارى و ستم كرده‌اند\r\nدامنهء عفو امير المؤمنين على تا آنجا رسيد كه در جنگ صفين و روز داورى داوران ، اسيران شامى را كه در دست داشت ، آزاد كرد و آنان آب را از او بازداشتند و او آنان را از آن بازنداشت . به روز نبرد جمل هم به هنگام درگيرى خطاب به سپاهيان خود فرياد برداشت كه نبايد به خانه‌هاى ايشان هجوم بريد و نبايد داراييهاى ايشان را به غنيمت گيريد و نبايد كسى را كه پشت به جنگ كند ، تعقيب كنيد . « 1 »\r\n( 2 )\r\n\r\nنمونه‌هايى از پرتو بخشش او بر تهيدستان و برگزيدن آنان را بر خود و خاندان پاك نهاد خود\r\nبخشش و ايثار او به ديگران تا آنجا رسيد كه عمر از او اجازه خواست تا سهم او را از غنايم كه همان سهم خويشاوندان رسول خدا ( ص ) است ميان مسلمانان تقسيم كند ، او با كمال كرم و فضيلت پذيرفت و آن را به آنان بخشيد . « 2 » از چيزهاى ديگرى كه اين موضوع را محقق مىسازد ، حديثى است كه از مقداد نقل شده است كه مىگويد : گفته‌اند روزى على به فاطمه فرمود : آيا چيزى دارى كه خوراكى به من بدهى ؟ فاطمه گفت : نه به خدا سوگند كه سه روز است چيزى نداريم ، مگر چيز بسيار اندكى كه براى تو كنار نهاده‌ام و تو را بر خود و دو پسرم ترجيح داده‌ام . على گفت : كاش به من گفته بودى . گفت : من از خداى خود آزرم\r\n\r\n\r\n","description":"","footnote":"\r\n( 1 ) براى اطلاع بيشتر به شرح كلمه قصار شماره 425 در شرح نهج البلاغه ابن ابى الحديد ، ج 20 ، ص 63 و هم شرح نهج البلاغه ابن ابى الحديد ، ج 4 ، ص 109 و جلوه تاريخ در شرح نهج البلاغه ، ج 2 ، ص 277 مراجعه فرماييد كه از قول زرارة بن اعين از امام باقر ( ع ) بحثى آموزنده درباره روش على ( ع ) آورده است .\r\n( 2 ) براى اين موضوع مصادر بسيارى است كه بيهقى در بخش فىء و غنيمت در السنن الكبرى ، ج 6 ، ص 343 به تفضيل آورده است و نظير آن را هيثمى در مجمع الزوائد ، ج 5 ، ص 341 از مسند احمد نقل كرده است و حافظ حسكانى در شواهد التنزيل ، ج 1 ، ص 219 آن را آورده و گفته است گروهى آن را از هاشم نقل كرده‌اند . بخارى هم در ترجمه حسين بن ميمون خندقى در تاريخ الكبير ، ج 1 ، بخش 2 ، ص 385 آورده است . براى اطلاع بيشتر به تعليقه مصحح محترم در متن المعيار و الموازنه ، ص 236 مراجعه فرماييد .\r\n","page_name":" 195 ","page_number":195},
  {"content":"\r\n\r\nمىكنم كه چيزى را كه توانش را ندارى بر تو تكليف كنم . ( 1 ) على از خانه بيرون آمد و توانست يك دينار وام بگيرد . در گرماى نيمروزى مقداد را ديد كه از سوزش گرما كنارهء آستين خود را بر سر نهاده است ، على به او گفت : چه چيزى تو را با اين حال سرگردانى از خانه بيرون آورده است ؟ پاسخ داد : مپرس و آزادم بگذار . على گفت : بايد بگويى . گفت : اى ابا الحسن چه كار دارى ، رهايم فرماى . على گفت : اى برادر نمىتوانم و روا نيست كه تو را رها كنم . بر تو نيز روا نيست كه از من پوشيده بدارى . گفت : چون در خانه كودكانم از گرسنگى بىتابى مىكردند و توان شكيبايى نداشتم ، چنين سرگشته از خانه بيرون آمده‌ام . على آن دينار را بيرون آورد و به او داد و گفت : مرا هم همان انگيزه كه تو را از خانه بيرون كشيده ، بيرون آورده است . على سپس به مسجد رفت . گويد همين‌كه پيامبر ( ص ) از نماز مغرب آسوده شد و خواست از مسجد بيرون رود به پاى على زد و على از پى او روان شد ، ( 2 ) و چون پيامبر بر در مسجد ايستاد و على به او پيوست از على پرسيد آيا در خانه شام دارى ؟ على مىگويد : خوش نداشتم بگويم آرى و مىدانستم كه در خانه چيزى ندارم و آرزو داشتم كه بگويم نه . پيامبر فرمود : يا بگو آرى و با هم برويم ، يا بگو نه تا تو را رها كنم . من گفتم اى رسول خدا برويم .\r\n( 3 ) رسول خدا و على به خانهء فاطمه رفتند و همين‌كه وارد خانه شدند ، پيامبر فرمود : اى فاطمه هر چه دارى بياور . در اين هنگام فاطمه سينى خوراكى آورد كه خوشبوتر و خوشرنگ‌تر از آن ديده نشده بود . على با نگاهى تند بر آن نگريست . فاطمه گفت : اى ابا الحسن چرا چنين مىنگرى . گفت : چرا چنين نگاه نكنم و حال آنكه پندار من اين بود كه چيزى پيش تو نيست . فاطمه گفت : به خدا سوگند من به تو دروغ نگفتم . پيامبر به على فرمود :\r\nاين روزى خداوند است كه به جاى يك دينارت ارزانى فرموده است . سپاس خداوند را كه تو را همچون زكريا عليه السلام و او را همچون مريم قرار داده است  كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً ، قالَ يا مَرْيَمُ أَنَّى لَكِ هذا ؟ قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ  - هرگاه زكريا پيش او در محراب مىرفت ، نزد او روزيى مىيافت و مىگفت : اى مريم اين از كجا براى تو فراهم است ؟ مىگفت : از پيشگاه خداوند است و همانا خداوند هر كه را خواهد بدون شمار روزى مىدهد . « 1 »\r\n\r\n\r\n","description":"","footnote":"\r\n( 1 ) بخشى از آيه 37 سوره آل عمران ، اين حديث را ابن شاهين در رساله فضائل الزهراء آورده است و از قول او و قول ابن شيرويه ، در مناقب ابن شهر آشوب و به نقل از آن در بحار الانوار ، ج 9 ، چ 1 ، ص 515 آمده است . به نقل از مرحوم فيروزآبادى در فضائل الخمسة ، ج 2 ، ص 142 محب الدين طبرى در ذخائر العقبى ، ص 45 آن را از كتاب الاربعين الطوال ابن عساكر آورده است . احمد بن حنبل هم در مسند ، ج 1 ، چ 1 ، ص 135 و ج 2 ، چ 2 ، ص 262 آورده\r\n","page_name":" 196 ","page_number":196},
  {"content":"\r\n\r\n( 1 ) صبر و پايداريش چنان بود كه هرگاه گرسنگى او را سخت بىتاب مىكرد بيرون مىآمد و در قبال مشتى خرما به مزدورى آبيارى مىپرداخت و آن مشت خرما براى رفع گرسنگى خودش بس نبود . با وجود آن هرگاه همان مزد خود را مىگرفت آن را تنهايى نمىخورد و به حضور پيامبر ( ص ) كه در گرسنگى همانند او بود مىآمد و هر دو در خوردن آن شريك مىشدند . « 1 » انجام اين گونه كارها براى كسى ديگرى جز او فراهم نيست . ارزش پيراهنش فقط سه درهم بود و نفقهء خود را همواره از دسترنج خويش فراهم مىكرد . روزى شمشيرش را بيرون آورد و گفت : چه كسى اين را از من مىخرد كه اگر بهاى جامه‌اى را كه بايد بخرم مىداشتم ، آن را نمىفروختم . « 2 » آيا كسى از صحابه را ديده‌ايد كه به اين منزلت رسيده باشد ؟\r\nو چون از جنگ جمل فارغ شد ، نخست سران محله‌ها را احضار كرد . گفتند : براى اينكه آنان را بكشى ؟ سپس كارگزاران را احضار فرمود . گفتند : براى اينكه آنان را بكشى ؟ فرمود :\r\nشما مىخواهيد مرا از خدا بيم دهيد ، اين پيراهن من بافتهء همسر من است و هزينه‌ام در آستين من است و به خدا سوگند اگر فزون از درآمد و غير از درآمد خود خرج كنم از ستمگران خواهم بود . « 3 »\r\n( 2 )\r\n\r\nنمونه‌هاى درخشان از پارسايى و فروتنى او ، و گفتارش در وصف شيعيان كامل و ياران رسول خدا ( ص ) ، و ارزش جامه‌هايى كه از او بازماند\r\nروايت است كه گروهى پيش عمر بن عبد العزيز دربارهء پارساترين ياران پيامبر ( ص ) گفتگو مىكردند . برخى گفتند عمر بن خطاب و برخى گفتند ابو ذر . عمر بن العزيز گفت : پارساترين همهء مردم على بن ابى طالب بوده است . « 4 » و چگونه على پارساترين نبوده است كه روزى براى\r\n\r\n\r\n","description":"","footnote":"\r\nاست . احمد محمد شاكر كه در حاشيه حديث 1135 مسند احمد بن حنبل آن را از مجمع الزوائد هيثمى ، ج 41 ، ص 97 هم نقل كرده است . به ترجمه امير المؤمنين از تاريخ دمشق ، ج 3 ، ص 189 و حواشى مصحح گرامى مراجعه شود .\r\n( 1 ) با سندى ديگر در الموفقيات ، چاپ بغداد ، ص 373 و كتاب الجوع ابن ابى الدنيا ، نسخه ب ، ص 2 آمده است .\r\n( 2 ) ابن عساكر در ترجمه امير المؤمنين از تاريخ دمشق ، ج 3 ، ص 189 آمده است .\r\n( 3 ) به توضيحات مصحح محترم ذيل خطبه 127 نهج السعادة ، ج 1 ، ص 413 مراجعه فرماييد .\r\n( 4 ) ابن ابى الدنيا در حديث شماره 96 و شماره بعد مقتل امير المؤمنين ، ص 14 آن را از قبيصة بن جابر نقل مىكند و هم از مجالد نقل كرده است . ابن عساكر هم در حديث 1254 بخش ترجمه امير المؤمنين ( ع ) تاريخ دمشق ، ج 3 ، ص 202 آورده است ، احاديث بيش از آن هم درباره زهد آن حضرت است .\r\n","page_name":" 197 ","page_number":197},
  {"content":"\r\n\r\nسخنرانى برخاست و فرمود : من از اموال شما چيزى براى خود برنداشتم جز همين شيشه كه آن را دهقانى به من هديه داد . « 1 »\r\n( 1 ) بينوايان را جمع مىكرد و آنان را دسته دسته مىنشاند و خوراك به آنان مىداد و همين‌كه آرام مىگرفتند پيش دسته‌اى از آنها مىرفت و مىپرسيد : آيا آسوده‌ايد ؟ مىگفتند :\r\nآرى ، همان جا مىنشست و با آنان خوراك مىخورد . « 2 » چه كسى به اين منزلت رسيده است كه پارسايى و فروتنى او بدين گونه باشد كه به تن خويش عهده‌دار خدمت درويشان گردد و آنان را بر خود مقدم بدارد و خود فروتر از آنان بنشيند . بسيار اتفاق مىافتاد كه چون هنگام نماز - جمعه - فرا مىرسيد پيراهن خود را كه شسته بود هنوز خشك نشده بود و چون پيراهن ديگرى نداشت همان را پيش از آن كه خشك شود مىپوشيد و در حالى كه خطبه مىخواند آن را مىفشرد و خشك مىكرد ، چه كسى دربارهء جامه خود به اين درجه از پارسايى مىرسد . « 3 »\r\n( 2 ) و گفته‌اند على كه خداى چهره‌اش را گرامى دارد روزى بيرون آمد . گروهى را ديد كه نشسته‌اند . پرسيد : شما كيستيد ؟ گفتند : اى امير المؤمنين ما شيعيان توايم . فرمود : سبحان الله ! مرا چه مىشود كه سيماى شيعه بر شما نمىبينم ؟ پرسيدند : اى امير المؤمنين سيماى شيعه چگونه و چيست ؟ فرمود : چشمهاى آنان از شدت گريستن كم‌نور و شكمهايشان از روزه گرفتن خالى و لبهاى آنان از فزونى دعا خوشيده و رنگ چهره‌شان از شب‌زنده‌دارى زرد است و بر چهره‌شان نشان فروتنان پديدار است .\r\n( 3 ) و گفته‌اند روزى پس از آنكه نماز صبح گزارد و چون نماز را سلام داد به سوى راست نگريست و مدتى بر همان حال درنگ فرمود ، گويى اندوهگين بود . سپس دست خود را برگرداند و چنين گفت : به خدا سوگند من ياران محمد ( ص ) را ديده‌ام و امروز هيچ كس را مانند ايشان نمىبينم ، آنان را چنان ديدم كه شب را به بامداد مىرسانند در حالى كه زرد گونه و ژوليده و خاك آلوده‌اند . ميان دو چشم آنان پينه‌اى همچون پينه زانوى بز ديده مىشد كه همهء شب را به شب‌زنده‌دارى براى خدا و در حال قيام و سجده گذرانده بودند و كتاب خدا\r\n\r\n\r\n","description":"","footnote":"\r\n( 1 ) مصحح محترم ذيل شرح خطبه 126 از نهج السعادة ، ج 1 ، ص 411 اين موضوع را از مصادر فراوانى نقل كرده‌اند .\r\nابن عساكر هم در بخش ترجمه امير المؤمنين از تاريخ دمشق ، ج 3 ، ص 181 آورده است . ابن ابى الحديد هم ضمن شرح خطبه 34 در شرح نهج البلاغه ، ج 2 ، ص 198 آورده است .\r\n( 2 ) اين موضوع را بلاذرى در انساب الاشراف ، ج 2 ، چ 1 ، ص 136 و هم ابن ابى الحديد آورده‌اند .\r\n( 3 ) به شرح خطبه 108 از نهج السعادة ، ج 3 ، ص 412 به قلم مصحح محترم مراجعه شود كه آن را از مصادر مختلف ارائه داده‌اند .\r\n","page_name":" 198 ","page_number":198},
  {"content":"\r\n\r\nرا خوانده بودند . گاه بر پاى بودند و گاه پيشانى بر خاك نهاده و چون شب را به بامداد مىرساندند و خداى عز و جل را فراياد مىآوردند مانند شاخهء درختان به روز توفانى بر خود مىلرزيدند . از ديدگانشان چنان اشك مىريخت كه جامه‌هاى آنان را خيس مىكرد و به خدا سوگند چنان به نظر مىرسيد كه گويى شب را در بىخبرى گذرانده‌اند و اينك بر خود اندوهگين و بيمناك‌اند . آن‌گاه على ( ع ) از جاى برخاست . « 1 »\r\n( 1 ) ما پرتوهايى از روش فرخنده و گفتار پسنديده او را كه گردن بندگان را مىگيرد و به سوى خدا مىبرد آورديم تا بدانيد كه على با انديشه و اعتبار به اين منزلت بلند رسيده است و در درازاى روزگار خويش بر كوشش و دامن به كمر زدن خود فزوده است و هيچ‌گاه سستى و كوتاهى نفرموده است .\r\nخداى از او خشنود باد هرگاه سهم حاصل مزرعه‌اش در ينبع را مىآوردند براى خوراك دادن به مردم درويش ، روغن زيتون و خرماى خوب و گوشت مىخريد و در حالى كه به مردم گوشت مىخوراند خود به تريدى قناعت مىكرد و اين موضوع در تمام مدتى كه او در كوفه بود ، معروف بود ، و گفته‌اند پس از رحلت او جامه‌هايش را ارزيابى كردند ، بهاى آن به نه درهم رسيد .\r\n( 2 )\r\n\r\nديدار امير المؤمنين در بصره از علاء بن زياد حارثى و گفتار آن حضرت با او و برادرش عاصم بن زياد\r\nگفته‌اند چون امير المؤمنين به بصره آمد ، براى ديدار علاء بن زياد حارثى به خانه‌اش رفت و چون فراخى خانهء او را ديد ، به او فرمود : با اين فراخى خانه در اين جهان چه مىكنى و حال آنكه در رستاخيز به آن نيازمندترى ؟ « 2 » آرى اگر بخواهى بدان به آخرت برسى بايد كه در آن پذيراى ميهمان باشى و پيوند خويشاوندى را رعايت كنى و حقوق را بپردازى كه در اين صورت به آخرت هم رسيده‌اى . علاء گفت : اى امير المؤمنين از برادر خود عاصم بن زياد به تو شكايت مىكنم . فرمود : چرا ! گفت : جامهء پشمين پوشيده و از دنيا روى برگردانده است .\r\n\r\n\r\n","description":"","footnote":"\r\n( 1 ) به خطبه 344 نهج السعادة ، ج 2 ، ص 636 هم مراجعه فرماييد .\r\n( 2 ) اين موضوع در خطبه 202 شرح نهج البلاغه ابن ابى الحديد ، ج 12 ، ص 32 و به شماره 209 در نهج البلاغه همراه با ترجمه استاد دكتر شهيدى آمده است و به نهج السعادة ، ج 1 ، ص 341 مراجعه فرماييد .\r\n","page_name":" 199 ","page_number":199},
  {"content":"\r\n\r\nفرمود : او را پيش من آور . ( 1 ) و چون آمد به او فرمود : اى دشمن خويشتن چرا بر زن و فرزندانت رحمت نمىآورى ؟ آيا معتقدى كه خداوند كه چيزهاى خوب و پاكيزه را بر تو حلال فرموده است ، ناخوش مىدارد كه از آن بهره‌مند گردى ؟ تو در پيشگاه خداوند كوچكتر از آنى . گفت : اى امير المؤمنين ! و تو در اين پوشاك زبر و خوراك دشوار باشى ؟\r\nفرمود : واى بر تو ! من چون تو نيستم ، خداوند بر پيشوايان دادگر واجب فرموده است كه خود را با ناتوان‌ترين مردم برابر دارند تا درويشى تنگدست را به هيجان نياورد .\r\n( 2 ) اينك اى بندگان خدا بينديشيد و آنچه را كه ما دربارهء او گفتيم بفهميد ، همو كه پاك و پاكيزه و دادگر و پسنديده و سرور مؤمنان و مهربان بر بينوايان و مايه توان مستضعفان و انباز درويشان و امين ناتوانان و جبران كنندهء كار شكسته‌دلان و بىنياز كنندهء يتيمان است با دادگرى خود نسبت به دور و نزديك يكسان عمل مىكند . در طول زندگى براى خدا دردمند و رنج‌ديده و بىمانند بود . فضائل او ميان همگان شهره است . به هر كس كه او را دوست مىداشت چون پدرى مهربان بود . در كودكى آنان را پرورش مىداد و در بزرگى بر آنان دادگرى مىكرد . به آبشخور گوارا مىبرد ، با چشم محبت بر آنان مىنگريست و در همهء عمر خويش آنان را بر خود مقدم مىداشت .\r\n( 3 )\r\n\r\nوصيت امير المؤمنين عليه السلام هنگامى كه مشرف به رهايى از اين خانه رنج و اندوه و پيوستن به عرش برين گرديد\r\nهمين‌كه على ( ع ) محتضر شد و يقين به جدايى از اين جهان و رفتن به پيشگاه پروردگار خويش كرد ، فرزندان و خويشاوندان خود را جمع كرد و روى به حسن ( ع ) كرد و به او چنين فرمود : پسركم ! پس از من تو ولىّ بر كار و ولىّ خون خواهى بود . اگر ببخشى در اختيار توست و اگر خواستى بكشى يك ضربت به جاى يك ضربت است و - قاتل را - پاره پاره مكن . آنگاه فرمود : پسر جان بنويس ، اين چيزى است كه على بن ابى طالب به آن وصيت مىكند . نخست آن كه گواهى مىدهد پروردگارى جز پروردگار يگانهء بىانباز نيست و محمد ( ص ) بنده و فرستادهء اوست كه خداى او را براى راهنمايى و آيين حق فرستاده است تا آن آيين را بر همهء آيينها پيروز فرمايد ، هر چند مشركان را ناخوش آيد . درود خدا بر محمد و خاندان او باد . همانا كه نماز و پرستش و زندگى و مرگ من از آن خداوند\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nپروردگار جهانيان است و بدان فرمان داده شده‌ام و من نخستين اسلام آورندگانم .\r\n( 1 ) و سپس اى حسن ! من تو را و همهء فرزندان و اهل خانه‌ام و هر كه را نامه‌ام به دو رسد و از مؤمنان باشد به ترس از خدايى كه پروردگار شماست سفارش مىكنم و نميريد جز آنكه از مسلمانان باشيد ، و همگى به ريسمان خدا چنگ يازيد و پراكنده مشويد كه من خود شنيدم رسول خدا كه درود بر او باد مىفرمود « آشتى دادن ميان مردمان بهتر از نماز و روزه - مستحبى - ساليان است . به آنان كه با شما پيوند خويشاوندى دارند بنگريد و پيوند خود را با آنان پيوسته داريد تا خداوند حساب را بر شما آسان فرمايد . »\r\n( 2 ) خدا را خدا را ، دربارهء يتيمان ، آنان را گاه گرسنه و گاه سير مداريد . مبادا كه نزد شما تباه گردند ، كه من از پيامبر خداى كه سلام بر او باد ، شنيدم كه مىفرمود : « هر كس يتيمى را سرپرستى كند تا بىنياز گردد خداوند بدان كار بهشت را براى او واجب مىكند ، همان گونه كه براى خورندهء مال يتيم آتش را واجب فرموده است . »\r\nخدا را خدا را ، دربارهء قرآن ! كسى در كار بستن - احكام - آن بر شما پيشى نگيرد .\r\nخدا را خدا را ، دربارهء همسايگانتان كه پيامبر خدا ( ص ) دربارهء آنان سفارش فرموده است .\r\nخدا را خدا را ، دربارهء درويشان و بينوايان ، آنان را در معيشت خود شريك سازيد .\r\nخدا را خدا را ، در پيكار در راه خدا با داراييها و جانهايتان و جز اين نيست كه در راه خدا دو مرد پيكار مىكنند ، پيشوايى هدايت يافته يا فرمانبردارى از او كه به هدايت او اقتدا كند .\r\nخدا را خدا را ، دربارهء ذريهء پيامبرتان ( ع ) ، مبادا ميان شما بر ايشان ستم شود و شما بر دفاع از ايشان توانا باشيد .\r\n( 3 ) خدا را خدا را ، دربارهء دو گروه ناتوان ، زنان و بردگان و كنيزان . در راه خدا از سرزنش سرزنش‌كننده مترسيد تا خداى هر كه را كه آهنگ شما و ستم بر شما را داشته باشد ، كفايت فرمايد . همان گونه كه خدايتان فرمان داده است ، براى مردم سخن پسنديده بگوييد . امر به معروف و نهى از منكر را رها مكنيد كه خداوند تبهكاران شما را بر شما والى مىسازد ، وانگهى دعا مىكنيد و براى شما برآورده نمىشود . پسرانم بر شما باد به يكديگر پيوستن و به يكديگر بخشيدن و بپرهيزيد از بر يكديگر پشت كردن و بريدن و پراكنده شدن . در ترس از خدا و نكوكارى همكارى كنيد و در ستيز و گناه هميارى مكنيد و از خداى بترسيد كه خداى سخت عقوبت است . خداوند شما اهل بيت را حفظ فرمايد و حرمت پيامبرتان را در شما\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمحفوظ بدارد شما را به خدا مىسپارم و بر شما درود مىفرستم . « 1 »\r\n( 1 ) سپس تا هنگامى كه خداوند او را به پيشگاه خود فرو گرفت به چيزى جز « لا إله الا الله » لب نگشود . خداى چهره‌اش را سپيد بدارد و مقامش را شريف گرداند كه در راه خشنودى خدا ، خويشتن را به رنج و كوشش افكند و در همهء زندگى و به گاه مرگ به اجراى فرمان و سفارش خدا قيام فرمود .\r\nبامداد روزى كه على كشته شد و يكى از روزهاى دههء سوم رمضان بود ، پسرش حسن براى سخنرانى برخاست و گفت : كسى را كشتيد كه پيشينيان بر او پيشى نگرفته‌اند و آيندگان به او نخواهند رسيد . آن‌گاه انگشترى على ( ع ) را بر انگشت شهادت خود كرد و گفت : به خدا سوگند كه على براى ما ميراثى از درهم و دينار و سيم و زر بر جاى ننهاده است ، جز همين اندك نقره‌اى كه در اين انگشتر است و سيصد درهم از مقررى او كه آن را هم براى پرداخت زكات فطر كنار نهاده بود كه روز عيد پرداخت كند و بديهى است از ما نخواهد بود . « 2 »\r\nاين حالت على عليه السلام در زهد و پارسايى اوست و آنچه كه نگفته‌ام و نياورده‌ام فزون از اين است .\r\n( 2 )\r\n\r\nنمونه‌هاى روشنى از دادگرى على عليه السلام نسبت به افراد خانواده و رعيت خود و برخى از گفتار و كردار او در كشيدن جانها به سوى خداوند متعال و رساندن حقوق به كسانى كه سزاوار آن بوده‌اند و مصرف آن در جاى خود\r\nدادگرى او در روش خود نسبت به افراد خانوادهء خويش چنان بود كه در برقرارى مقررى و آنچه كه از اموال خود به آنان مىداد ، رعايت مساوات مىكرد . نوشته‌اند كه على عليه السلام\r\n\r\n\r\n","description":"","footnote":"\r\n( 1 ) اين وصيت امير المؤمنين عليه السلام با كاستى و فزونيهايى به شماره 47 بخش نامه‌هاى نهج البلاغه آمده است .\r\nهمان گونه كه پيش از اين هم گفتم المعيار و الموازنه به سبب كهن بودن خود از منابع ارزنده است و براى اطلاع از مصادر اين خطبه به روشهاى تحقيق در اسناد و مدارك نهج البلاغه به قلم استاد محمد دشتى ، ص 228 مراجعه فرماييد كه 41 مصدر را آورده‌اند .\r\n( 2 ) مصحح محترم در پابرگ نوشته‌اند كه اين بخش از فرمايش حضرت مجتبى عليه السلام را جز در اين كتاب در كتاب ديگرى پيدا نكرده‌اند .\r\n","page_name":" 202 ","page_number":202},
  {"content":"\r\n\r\nمردى از قبيلهء ثقيف را به حكومت عكبرا « 1 » گماشت و به او فرمود : بر مردم اين ناحيه پرداخت خراج واجب است . تو بايد خراج آنان را جمع كنى و نبايد در تو سستى و ناتوانى ببينند « 2 » و رخصت تخلف پيدا كنند ، و به او گفت هنگام ظهر پيش من بيا . ( 1 ) آن مرد ثقيفى مىگويد : ظهر به خانهء على رفتم و ميان من و او هيچ حجابى نبود . كنار او كوزهء آب و قدحى بود . آنگاه كيسه چرمى سر به مهرى خواست كه آن را آوردند . من با خود گفتم لا بد در اين كيسه گوهر است و اين گونه چيزها بايد در خانهء امير المؤمنين باشد . على مهر كيسه را شكست در آن آرد بو داده بود . مقدارى از آن بيرون آورد و در كاسه ريخت و بر آن آب افزود .\r\nنخست خود او آشاميد و سپس به من داد . من نتوانستم خوددارى كنم و گفتم : اى امير المؤمنين ! در عراق كه خير و بركت و خوراك فراوان است ، بدين گونه رفتار مىفرمايى ؟\r\nفرمود : من براى خود هيچ چيزى را به خوبى آن چه كه ديدى نگهدارى نمىكنم . هرگاه مقررى من مىرسد از همين آرد بو داده به اندازهء كفايت مىخرم و خوش ندارم كه بر آن چيز ديگرى بيفزايند و دوست نمىدارم كه جز چيز حلال بخورم . آنگاه دستور داد سر كيسه را مهر كردند و برداشتند . ( 2 ) سپس روى به من كرد و فرمود : اينكه به تو گفتم بر مردم آن سرزمين خراج است ، براى اين بود كه آنان مردمى فريب سازاند و چون آنجا رسيدى ، آنچه را به تو فرمان مىدهم عمل كن و اگر با فرمان من مخالفت كنى ، خداوند تو را مؤاخذه مىفرمايد . وانگهى ، اگر خلافى از تو به اطلاع من برسد به خواست خداوند تو را از كار بر كنار مىكنم . به هر حال آنجا كه رسيدى به جستجوى جامه‌هاى زمستانى و تابستانى و درهم و مركوب مباش و هيچ كس را براى گرفتن درهم و دينار تازيانه مزن و برپا مدار . « 3 »\r\nگفتم : اى امير المؤمنين در اين صورت همان گونه كه رفته‌ام بايد برگردم . فرمود : هر چند همان گونه برگردى ، كه به ما دستور داده شده است چيزى جز آنچه را كه فزون از حد نياز آنان است ، نگيريم . مىگويد : من برگشتم و هيچ درهمى بر عهده‌ام نماند مگر آنكه پرداخت كردم .\r\n\r\n\r\n","description":"","footnote":"\r\n( 1 ) نام شهركى كه در فاصله ده فرسنگى بغداد بوده است به معجم البلدان ، ج 6 ، ص 203 مراجعه فرماييد .\r\n( 2 ) در حديث شماره 1249 بخش ترجمه امير المؤمنين از تاريخ دمشق ، ج 3 ، ص 189 آمده است .\r\n( 3 ) مطالب با توجه به توضيحات مصحح محترم در پابرگها ترجمه شد ، ايشان افزوده‌اند كه ظاهرا مقصود از كلمه « عفو » در آيه 219 سوره بقره هم همين است كه مىفرمايد  وَ يَسْئَلُونَكَ ما ذا يُنْفِقُونَ ؟ قُلِ الْعَفْوَ  - يعنى آنچه را فزون از نيازمندى خودتان است و در اين باره شيخ طوسى ( ره ) هم در تفسير تبيان ، ج 2 ، چاپ نجف ، ص 213 توضيح داده و همين معنى را هم آورده است .\r\n","page_name":" 203 ","page_number":203},
  {"content":"\r\n\r\n( 1 )\r\n\r\nرفتن ابو صالح به خانهء امير المؤمنين عليه السلام و آوردن خوراك براى او ، و گفتن او به ايشان كه شما با آنكه اميران هستيد ، چنين خوراكى به من مىدهيد\r\nو گفته‌اند مردى كه به ابو صالح معروف بود به خانهء ام كلثوم دختر على رفت . ام كلثوم گفت :\r\nبراى ابو صالح خوراك بياوريد . مىگويد : شوربايى براى من آوردند كه در آن فقط حبوبات بود . گفتم : شما كه اميران هستيد چنين خوراكى به من مىدهيد ؟ ام كلثوم گفت : چگونه بودى اگر امير المؤمنين را ديده بودى كه براى او نارنج آوردند . حسن ( ع ) يك نارنج برداشت .\r\nامير المؤمنين آن را از دست او بيرون كشيد و ميان مسلمانان تقسيم فرمود . « 1 » و براى او كه سلام خدا بر او باد انار مىآوردند و آن را ميان مسجدها تقسيم مىكرد ، « 2 » و او را دو همسر بود و هر روز كه نوبت آنان بود ، نيم درهم گوشت براى او مىخريد . « 3 » ( 2 ) و على ( ع ) همواره مىفرمود : خير و نيكى در آن نيست كه مال و فرزندان تو افزون شود . نيكى در آن است كه دانش تو افزون و بردبارى تو بزرگ باشد و با عبادت پروردگار خودت به مردم توانى مباهات كنى . اگر نكويى كردى ، خداى را ستايش كن و اگر بدى كردى ، از خداى آمرزش بخواه . و در اين جهان جز براى دو تن خير و نيكويى نيست ، كسى كه اگر گناهانى هم انجام داده است با توبه آن را جبران كند و كسى كه در انجام نيكيها پيشى بگيرد ، « 4 » و هيچ كارى كه همراه با پرهيزگارى باشد اندك شمرده نمىشود و چگونه چيزى را كه خداوند پذيرا باشد .\r\nمىتوان اندك شمرد . « 5 »\r\n( 3 ) و او كه خدايش از او خشنود باد ، همواره مىفرمود : من پيشوا و سالار مؤمنانم و مال پيشواى ستمگران است « 6 » و همواره آنچه را كه در بيت المال بود تقسيم مىكرد و آن را\r\n\r\n\r\n","description":"","footnote":"\r\n( 1 ) احمد بن حنبل اين حديث را به شماره 24 بخش فضائل على و بلاذرى در انساب الاشراف ، ج 2 ، ص 140 به نقل از احمد حنبل آورده است .\r\n( 2 ) اين را هم به نقل از احمد بن حنبل در انساب الاشراف ، ج 2 ، ص 137 آورده است .\r\n( 3 ) همچنين احمد بن حنبل در باب فضائل امير المؤمنين آورده است .\r\n( 4 - 5 ) به شماره‌هاى 94 و 95 در بخش كلمات قصار نهج البلاغه آمده است و ابو نعيم اصفهانى هم در حلية الاولياء ، ج 1 ، ص 75 آورده است .\r\n( 6 ) با اندك تفاوت به شماره 316 كلمات قصار در نهج البلاغه و شيخ مفيد ، الجمل ، ص 138 آمده است .\r\n","page_name":" 204 ","page_number":204},
  {"content":"\r\n\r\nجارو مىنمود و در آن نماز مىگزارد ، به اميد آنكه به روز معاد در پيشگاه خداوند براى او گواهى دهد . « 1 »\r\nو يتيمان را دعوت مىكرد و به آنان عسل و هر خوراكى كه آماده بود مىخوراند ، آن چنان كه برخى مىگفتند اى كاش ما هم يتيم بوديم . « 2 » و مىفرمود : گاهى اموالى براى ما مىرسد كه نخست مىپنداريم بسيار است و چون تقسيم مىكنيم آن را كم مىشماريم و ما كم و بسيار را تقسيم مىكنيم .\r\n( 1 ) يك بار بر تن او جامهء وصله‌دارى ديده شد و چون مورد اعتراض قرار گرفت ، فرمود : اين جامه دل را فروتن مىكند و مؤمن به اين كار اقتدا مىكند . و هرگاه اموال مىرسيد ، مىفرمود : اى مردم بياييد اموال خود را بگيريد كه من خزانه‌دار شمايم و سپس آن را بر همگان از سياه و سفيد چنان تقسيم مىفرمود كه هيچ چيز باقى نمىماند ، و به من خبر رسيده است كه ابزارها را هم بسته‌بندى و ميان مسلمانان تقسيم مىفرموده است .\r\n( 2 ) اينها كه گفتيم مراتب پارسايى و نمونه‌هايى از دادگرى او و شيوهء زندگى اوست و چيزهايى كه گفته نشده است فزون‌تر و مشهورتر است . آيا شما براى هيچ يك از كسانى كه آنها را بر او مقدم مىداريد ، مثل اين چيزها كه ما از او نقل كرديم به خاطر داريد ؟ بر فرض و با تصديق آنكه آن اشخاص پارسا بوده باشند ، آن چنان كه عمر پارسا بوده است ، ولى به اين اندازه و بدين مرتبه نرسيده است . عمر اموال را به تساوى تقسيم نمىكرد ، در بيمارى خود آهنگ آن كرد كه به تساوى تقسيم كند و وام سنگين بر عهدهء او بود .\r\n( 3 ) اما ابو بكر به بسيارى اموال آزمون نشد در نتيجه چنين شيوه و چنين دستورهايى از او آشكار نگرديد . اگر كسى بگويد سرزدن اين شيوه و اين فضيلتها بدين سبب است كه على بن ابى طالب باقى ماند و عمر دراز يافت و ابو بكر باقى نماند و عمر دراز نيافت ، در پاسخ چنين شخصى ، اگر معتزلى و عدلى مذهب باشد ، مىگويم آنچه مىگويى طبق عقيدهء خودت جايز نيست و بهانه‌اى را كه بدان آويخته‌اى خودت ياوه مىدانى ، زيرا عقيده‌ات بر اين است كه خداوند جان بنده‌اى را كه بداند اگر زنده بماند بر نكويى مىافزايد ، نمىگيرد و اگر بداند كه او به كارى مىرسد كه حالش بهتر و فرمانبرداريش فزون مىشود ، او را از آن بازنمىدارد .\r\nدر اين صورت آنچه مىگويى خلاف اين اعتقاد است .\r\n\r\n\r\n","description":"","footnote":"\r\n( 1 ) ضمن حديث شماره 354 برگ 34 كتاب ذمّ الدنيا تأليف ابن ابى الدنيا آمده است .\r\n( 2 ) در انساب الاشراف ، ج 2 ، ص 136 در حديث شماره 122 آمده است . احمد بن حنبل هم آن را در بخش فضائل آورده است . روايت بعد از اين را هم بلاذرى در همان صفحه از همان كتاب آورده است .\r\n","page_name":" 205 ","page_number":205},
  {"content":"\r\n\r\n( 1 ) و اگر اعتراض‌كننده جبرى مذهب باشد ، حجت بر او تمام‌تر است ، زيرا نمىداند كه اگر ابو بكر بيشتر زنده مىماند ، سرانجامش چه مىشد . از كجا مىداند كه اگر زنده مىماند كافر نمىشد ، زيرا به اعتقاد شخص جبرى مذهب مانعى ندارد كه خداوند او را گرفتار زبونى و بدى كند و از همان باقىماندهء ايمانش به كفر منتقل سازد . بر فرض كه زنده مىماند و بر طاعت فضيلت خويش مىافزود اينك كه زنده نمانده است ، نمىتواند در قبال كارى كه نكرده است و براى انجام دادن آن زنده نمانده است افضل باشد . به هر حال و مصلحت ، خداوند از على بن ابى طالب به لطف خود حمايت و او را نگهدارى فرموده است و اين گونه مصائب را از او دفع كرده است و در نتيجه سوابق پسنديدهء مهاجران نخستين و آثار پيشينيان براى او فراهم آمده است و فضائل تابعين را هم خداوند براى او به حد كمال رسانده است و دين را در آغاز و پايان به او عزّت بخشيده است . هدايت شده و رهنما و پاك و پاكيزه بوده است . آيا سزاوار است كه در فضيلت چنين كسى كوتاهى شود ؟ و آيا ممكن است كسى چون على بن ابى طالب را كنار زد و كسى را بر او مقدم داشت . به خدا سوگند اگر خواستهء دل و تعصب يك سو نهاده شود و بينش و انصاف به كار آيد بر هيچ جويندهء حقيقتى ، فضيلت على بن ابى طالب بر افراد بشر پوشيده نمىماند .\r\n( 2 ) و به خدا سوگند همان كسى هم كه اهل نظر و بينش نيست و از اخبار تقليد مىكند ، اگر هواى دل را كنار نهد ، هرگز كسى را بر على بن ابى طالب مقدم نمىدارد كه مناقب مشهور او در خبر و حديث بسيار است . آيا جاى شگفتى نيست كه او را با توجه به برادرى او با رسول خدا ( ص ) كه از ميان همهء مردم فقط او را به برادرى خود برگزيده است ، پرفضيلت‌ترين افراد بشر ندانيم ؟ آيا گمان مىكنند پيامبر ( ص ) بدون سبب و بدون در نظر گرفتن قرب منزلت او را به برادرى برگزيده است ؟ آيا گمان مىبرند پيامبر ( ص ) در اين اختيار خود به هر جهتى كه باشد كوتاهى فرموده است و با بىخبرى كسى را به برادرى خود برگزيده است كه ديگرى براى آن كار شايسته‌تر و در پيشگاه خداوند بافضيلت‌تر بوده است ؟ چگونه افراد بينا با اين موضوع كه هيچ شبهه و اشكالى در آن نيست قانع نمىشوند و از ما شرح و تفسير مىخواهند و مىپرسند تا براى آنان روشن شود كه برادرى على براى پيامبر به سبب فضيلت او بر غير بوده است و حال آنكه منزلت على در نظر رسول خدا به فرمودهء خود او منزلت هارون نسبت به موسى است ، آيا اين براى تقدم او نبوده است .\r\nخطاى آن كس كه در اين باره از ما مىپرسد و پاسخ مىخواهد بسيار روشن است كه از اخبار واضح مىشود و هر كس علوم حديث را بداند به همين نتيجه رسيده است .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n( 1 )\r\n\r\nبرترى امام على بن ابى طالب عليه السلام پس از خاتم پيامبران از لحاظ علمى بر همگان و برترى او از همهء جهات بر همهء جهانيان و نمونه‌هايى از علوم او و خطبه‌هاى آن حضرت كه از جمله خطبه‌اى كه موسوم به زهراء است\r\nاينك پس از مطالب گذشته ، ما دربارهء تقدم على ( ع ) در دانش و برترى در آن پس از پيامبران بر همگان گفتگو مىداريم . مىدانيم كه دانش را ريشه و شاخهايى است كه گاه بىنياز از شرح و گاه نيازمند شرح است . پاره‌اى از آن واجب و برخى ديگر مستحب است و بر انواع و اقسام بسيارى است . به هر حال ريشه و اساس دانش ، علم به خداوند است كه اساس دين و اسلام هموست . داناترين مردم به خدا ، دفاع‌كننده‌ترين مردم از توحيد است و نكوترين بيان‌كننده و بهترين توصيف كنندهء حدود و احكام پروردگار است و استوارترين كسى است كه مىتواند با كسى كه منكر خداوند است گفتگو كند و پرسش و پاسخ بسنده انجام دهد . اين موضوع را در خطبه‌هاى او جستجو كنيد تا بدانيد كه در آن باره بىهمتا و يگانهء روزگار است و هموست كه در يكى از خطبه‌هاى خود كه به خطبهء زهرا و به درخشندگى معروف است چنين مىگويد :\r\n( 2 ) ستايش خدا راست . او را مىستايم و به او ايمان دارم و از او يارى مىجويم و بر او توكل مىكنم . نخستينى كه هيچ چيز پيش از او نبوده است و آخرينى كه او را پايانى نيست ، برتر و نزديك و نزديك و برتر است . گمانها را بر چگونگى او راه نيست و دلها بر كيفيت او آگاه نيست . ذات را بر او احاطه نيست و تجزيه و تبعيض را بر او دست نيست . آن كه از چيزى به وجود نيامده است و آنچه را كه آفريده است از چيزى نيافريده است . او را قدرتى است كه از همه چيز فراتر است و همه چيز از او جداست . او را صفتى كه بتوان به آن دست يافت ، نيست ؛ و او را حدى نيست كه بتوان درباره‌اش مثل آورد . واژه‌ها در بيان صفاتش نارسا و چگونگى صفات در آن راه سرگشته است . ژرفاى راههاى انديشه در ملكوت او سرگردان است و هيچ شرح و تفسيرى نمىتواند در علم او رسوخ پيدا كند . پرده‌هاى پوشيده مانع از وصول به غيب اوست و در رسيدن به نزديكترين صفات نزديك او فراترين انديشه‌ها سرگشته است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n( 1 ) پروردگارى كه درازناى انديشه‌ها و ژرفاى افكار به او نمىرسد . فرخنده و برتر است آنكه او را نه وقتى شمرده و نه مدتى است كه فرجام پذيرد « 1 » و نه صفاتى كه محدود باشد . و منزه است پروردگارى كه او را آغازى براى آغاز و نه پايان و فرجامى است كه نابود شود .\r\nمنزه است ، او همچنان است كه خود خويشتن را وصف كرده است .\r\nهمه چيز را به هنگام آفرينش آن حدى نهاده است تا از شبهه برى و خود از آن بر كنار باشد . خدا در چيزى حلول نكرده كه گفته شود در آن چيز است ، و از هيچ چيز فاصله نگرفته است كه گفته شود از او جداست و از آن برون نيست كه گفته شود پس كجاست ؟ علم خداى سبحان بر آن احاطه دارد و صنع پروردگار آن را پديد و استوار آورده و حفظ حق آن را در شمار آورده است و هيچ چيز از پوشيده‌هاى فضا و نهفته‌هاى سياهى تاريكيها و آنچه در آسمانهاى زبرين و زمينهاى زيرين است از او پوشيده نيست ، و براى هر چيز از آفرينش نگهدارنده و نگهبانى و هر چيز از آن بر همه چيز محيط است و بر آنچه كه احاطه دارد محيط است . خداى يكتاى يگانهء بىنياز كه دگرگونى و گذشت روزگار او را دگرگون نمىسازد و آفرينش چيزى بر او دشوار نيست . چنان است كه هر چيز را بخواهد باشد فرمان مىدهد باش و خواهد بود .\r\n( 2 ) آنچه را كه آفريده خود بدون نمونه و رنج و خستگى پديد آورده است . هر سازندهء چيزى آن را از چيز ديگر مىسازد ، ولى خداوند آنچه را آفريده است از چيزى نيافريده است . هر دانايى پس از نادانى آموزش‌ديده و دانا شده است ، ولى خداوند سبحان نه هرگز نادان بوده است و نه هرگز چيزى آموخته است . منزه است پروردگارى كه آغاز آفرينش و تدبير پرورش بر او گران نمىآيد ، آرى كه قضايى استوار و علمى محكم و كارى درست است ، در خدايى يكتا و نفس خويش را ويژهء يگانگى قرار داده است . درخشش و بزرگى را براى خود خالص فرموده و ستايش و نيايش را به كمال رسانده است . در يگانگى يكتا و در بزرگى بىهمتاست و خداوند سبحان جلالش فراتر از داشتن فرزندان و بسودن زنان است . او را در آنچه آفريده است مانندى نيست و در آنچه دارندهء آن است او را همتايى نيست و كسى انباز او نيست . نامهاى پسنديده و امثال برتر از آن اوست . « 2 »\r\n\r\n\r\n","description":"","footnote":"\r\n( 1 ) برخى از اين جملات در خطبه اول نهج البلاغه با اندك تفاوت آمده است .\r\n( 2 ) تا اين جاى اين خطبه در الغارات ، ج 1 ، به اهتمام مرحوم محدث ارموى ، انجمن آثار ملى ، 1355 ش ، ص 174 با تفاوتهاى لفظى مختصرى آمده است . مرحوم علامه مجلسى به نقل از كتاب التوحيد شيخ صدوق آن را در بحار الانوار ، ج 4 ، چاپ جديد ، ص 269 آورده است و به روش پسنديده خود مشكلات آن را بيان فرموده است . اين خطبه به اين\r\n","page_name":" 208 ","page_number":208},
  {"content":"\r\n\r\n( 1 ) و سپس فرموده است : پروردگارا منزهى و چه بسيار بزرگ است آنچه كه ما از آفرينشهاى تو مىبينيم و در عين حال در مقايسه با قدرت تو ، همين بزرگى چه كوچك است ، و آنچه از ملكوت تو مىبينيم ، بسيار بزرگ است . در عين حال در مقايسه با آنچه كه از ملكوت تو بر ما پوشيده است بسيار كوچك است . اين نعمت تو در اين جهان چه بسيار فراگيرنده است و همين نعمت در قبال نعمتهاى تو در آن جهان بسيار اندك است ، و ما را نرسد كه از قدرت و چيرگى تو در قبال آنچه كه از آن بر ما پوشيده است توصيفى داشته باشيم . بينش ما از آن فروتر است و خرد و انديشهء ما از آن كمتر . هر كس بينش و شنوايى خود و تمام انديشهء خويش را به كار برد كه - بخواهد بفهمد - خلق را چگونه پديد آورده‌اى و عرش را چه سان برپا داشته‌اى و چگونه آسمانها را در هوا آويخته‌اى و چگونه زمين را گسترده‌اى ، نگاهش خيره و شنوايى او آشفته و عقلش سرگشته و انديشه‌اش سرگردان مىشود . « 1 » چگونه ممكن است شأن تو در نظر آن كس كه تو را مىشناسد و عظمت آفرينش تو را مىبيند ، آن چنان كه دلش آكنده مىشود و خردش مبهوت مىگردد ، بزرگ نباشد . آرى ، كه خدايى جز تو نيست و در پادشاهى تو انبازى نيست ، و آرى كه هيچ چيز تو نيست و تو خود شنواى بينايى .\r\n( 2 ) اينك دربارهء توصيف على ( ع ) از توحيد بينديشيد ، خواهيد ديد كه گفتار او اساس گفتار همهء متكلمان است و آنان گفتار على را زير بناى اصلى مطالب خود قرار داده‌اند و نيازمند اويند ، و آيا كسى را پيدا مىكنيد كه صفت توحيد را رساتر و بهتر از اين گفته باشد و عظمت و بزرگى و قدرت خداوند را بيان كرده باشد ؟ و آيا كسى را مىشناسيد كه در اثبات وجود صانع و يگانگى به پاره‌اى از مطالب على ( ع ) استدلال نكرده باشد ؟ دربارهء گفتار على درست بينديشيد تا بدانيد كه همهء متكلمان در بيان توحيد و بحث و استدلال با ملحدان نيازمند اويند و همهء سخنوران در سخنرانيهاى خود سخن را به او برمىگردانند و با سخن او براى اثبات ادعاى خود يارى مىطلبند . بدين گونه برترى او در علم توحيد از همگان روشن مىشود ، وانگهى ، او را فضيلت استنباط علوم قرآنى و راسخ بودن در آن و فضيلت استادى و پاداش استادان مسلم است .\r\n\r\n\r\n","description":"","footnote":"\r\nصورت در نهج البلاغه نيامده است .\r\n( 1 ) بخشى از اين خطبه ضمن خطبه شماره 109 و بخش ديگرى ضمن خطبه شماره 160 در نهج البلاغه چاپ استاد دكتر سيد جعفر شهيدى و ضمن خطبه 159 نهج البلاغه مرحوم فيض الاسلام آمده است . كلينى در اصول كافى ، ج 1 ، ص 136 و زمخشرى در باب اليأس و القناعه ربيع الابرار نيز آورده‌اند .\r\n","page_name":" 209 ","page_number":209},
  {"content":"\r\n\r\n( 1 )\r\n\r\nگفتار على عليه السلام در پاسخ يكى از يهوديان كه از او پرسيده بود : خداى ما از چه هنگام بوده است ؟\r\nيكى از يهوديان برخاست و گفت : پروردگار ما از چه هنگام بوده است ؟ در پاسخ او فرمود :\r\nچنين نيست كه پروردگار ما نبوده باشد و اين پرسش كه از چه هنگام بوده است براى چيزى است كه نبوده باشد و از هنگامى هست شده باشد ، و خداوند همواره بوده است ، بدون اينكه چگونگى را در او راه باشد . ازلى است . پيش از او پيشى نبوده است كه خود پيش از پيش و پيش از فرجام بوده است . همهء پايانها به پيشگاه او پايان مىپذيرد . او پايان هر پايان است .\r\nاينها نمونهء مختصر از سخنان او در توحيد است و از همهء اهل كلام و عالمان به توحيد برتر و فراتر است . « 1 »\r\n( 2 )\r\n\r\nسخن على عليه السلام در وصف اسلام و عظمت اركان آن\r\nامير المؤمنين پس از توحيد اسلام را چنان وصف فرموده است كه زبان سخنوران و توصيف گويندگان از چنان وصفى ناتوان است و چنين بود كه كسى از او پرسيد : اسلام چيست ؟ آن حضرت چنين فرمود :\r\nستايش پروردگارى را كه اسلام را آيين و راه قرار داد . روشهاى آن را براى كسى كه به آن درآيد آسان فرمود . اركان آن را در برابر كسى كه با آن ستيز كند استوار ساخت . آن را مايهء عزت كسى كه آن را دوست مىدارد و سبب آرامش كسى كه به اسلام مىگرود قرار داد . آن را رهنمونى كسى قرار داد كه به آن اقتدا كند و زيور كسى قرار داد كه به آن زيور بندد و عصمت آن كس كه بدان پناه برد و ريسمانى استوار براى آن كس كه بدان دست يازد و برهان كسى كه بدان سخن گويد و پرتو كسى كه از آن روشنى طلبد و گواه آن كس كه بدان دادخواهى كند و رستگارى آن كس كه بدان احتجاج كند و دانش براى آنكه بشنود و فراگيرد و حديث براى كسى كه روايت كند و قانون و حكم براى آنكه داورى كند و خرد و\r\n\r\n\r\n","description":"","footnote":"\r\n( 1 ) مصحح محترم اين سخن را از مصادر ديگرى در خطبه 155 نهج السعادة ، ج 1 ، ص 537 و هم ضمن شماره 9 در بخش دوم همان كتاب ، ج 3 ، ص 38 از منابع مختلف نقل كرده‌اند .\r\n","page_name":" 210 ","page_number":210},
  {"content":"\r\n\r\nبردبارى براى كسى كه بيازمايد . و آن را مايهء فهم كسى كه چاره‌انديشى كند و زيركى ورزد قرار داده است و مايهء يقين آن كس كه بينديشد و بينش آن كس كه در كار بكوشد و نشان آن كس كه نشان جويد و عبرت آن كس كه پند آموزد و رستگارى آن كس كه آن را تصديق كند و دوستى خداوند براى كسى كه راه صلاح پويد و منزلت براى آن كس كه مراقبت كند و مايهء اعتماد براى آن كس كه توكل كند و آسايش براى آن كس كه كار خود را به دو تفويض كند و سپر براى آن كس كه شكيبايى ورزد .\r\n( 1 ) اين حقى است كه راههاى آن هدايت و صفت آن پسنديدگى و نتيجه‌اش بزرگوارى است . روشن‌ترين راهها و نشانه‌هايش رخشان و چراغهايش تابان است . پايان آن بلند مرتبت و ميدان مسابقه‌اش آسان است . گردآورندهء چابك‌سواران است كه در آن بر يكديگر پيشى مىگيرند و همچشمى مىكنند . چابك‌سواران آن گرامى و در عين حال عقوبت آن دردانگيز است .\r\nراه روشن آن تصديق كردن است و كارهاى پسنديده نشانه‌هاى آن و فقه چراغهاى رخشان آن است . دنيا جاى مسابقهء آن و مرگ پايان آن است . رستاخيز جاى فراهم آمدن و پاداش پيشى گرفتن بهشت است . نيكوكاران گزينه سواران و پرهيزگارى ساز و برگ آن است و عقوبت آن آتش دوزخ است . « 1 »\r\n( 2 ) با ايمان به كارهاى نيكو استدلال مىشود و با كارهاى نيكو فقه آبادان مىشود و با فقه از مرگ بايد ترسيد و با مرگ دنيا پايان مىپذيرد و با دنيا رستاخيز را مىتوان محرز ساخت كه در آن بهشت براى پرهيزگاران آراسته مىشود و دوزخ براى گمراهان نمودار مىگردد .\r\nايمان بر چهار شعبه است : شوق ، بيم ، پارسايى و مراقبت .\r\n( 3 ) آن كس كه مشتاق بهشت بود از شهوتها كناره مىگيرد و آن كس كه از آتش بيم داشته باشد از حرامها بازمىگردد و آن كس كه در دنيا پارسايى كند مصيبتها را سبك مىشمرد و آن كس كه مراقب - فرا رسيدن - مرگ باشد در انجام كارهاى نيك پيشى مىگيرد .\r\n( 4 ) يقين هم بر چهار شاخه است : بينش زيركانه ، تأويل كردن حكمت ، پند گرفتن از گذشت روزگار ، و رفتن به سنت و روش پيشينيان . آن كس كه بينش زيركانه داشته باشد ، حكمت بر او روشن مىشود و آن كس كه حكمت بر او روشن شود ، عبرت را مىشناسد و آن كس كه\r\n\r\n\r\n","description":"","footnote":"\r\n( 1 ) اين بخش در خطبه شماره 105 نهج البلاغه ، مرحوم فيض الاسلام و استاد دكتر جوينى و شماره 106 استاد دكتر شهيدى آمده است . در حلية الاولياء ، ج 1 ، ص 74 و قوت القلوب ، ص 407 و 382 هم آمده است و تفاوتهاى لفظى و تقديم و تأخير در جملات دارد .\r\n","page_name":" 211 ","page_number":211},
  {"content":"\r\n\r\nعبرت را بشناسد ، گويى در پيشينيان است .\r\n( 1 ) عدل هم بر چهار شعبه است : فهم ژرف ، دانش حقيقت‌جو ، داورى شكوفا و رخشان ، و بوستان بردبارى . آن كس كه بفهمد خلاصه‌هاى دانش را تفسير مىكند ، و آن كس كه نيكو بداند از آبشخور حكم سيراب بازمىگردد ، و آن كس كه بردبار شود در كار خود افراط نمىكند و ميان مردم پسنديده زندگى مىكند .\r\n( 2 ) جهاد بر چهار پايه است : امر به معروف ، نهى از منكر ، پايدارى در آوردگاهها ، و دشمنى با تبهكاران . آن كس كه امر به معروف كند پشت مؤمن را استوار كرده است ، و آن كس كه نهى از منكر مىكند بينى كافر را بر خاك مىمالد ، و آن كس كه در آوردگاهها پايدارى مىكند آنچه را بر عهدهء اوست ادا كرده است ، و آن كس كه تبهكاران را دشمن بدارد و براى خدا خشم گيرد خداوند براى او خشم مىگيرد . اين ايمان و شعبه‌ها و اركان آن است .\r\nگويد : آن كس كه پرسيده بود برخاست و سر على ( ع ) را بوسيد . « 1 »\r\nديديد كه در علم توحيد كه از همهء علوم برتر و پرمنزلت‌تر است . گوى سبقت از همگان ربوده است و بر همهء سخنوران تقدم يافته است و راه و روش آن را براى فراگيرندگان فراهم ساخته و آن را حجت و برهان براى پاسخ به منكران قرار داده است . و اينك اين بيان آن حضرت دربارهء ايمان است كه به صورت مجمل و مفسر اظهار داشته است ، آيا كس ديگرى را ديده‌ايد كه بدينسان جمع و به مردم تبليغ كرده باشد ؟ و سپس دربارهء توصيفى كه از پارسايى و تشويقى كه در آن مىكند و آنچه از دنيا و مواعظ و پندآموزى بيان داشته است بينديشيد تا بدانيد كه او پارسايى را در گفتار و كردار با يكديگر جمع كرده است . او اين علوم را با نظر درست و بحث و اعتبار كافى استنباط فرموده است و در آن راه كوشش پيامبران را انجام داده است .\r\n( 3 )\r\n\r\nسخن امير المؤمنين عليه السلام با نوف بكالى در ستايش پارسايان و تشويق پيروى و پيمودن راه ايشان\r\nاز نوف بكالى نقل مىكنند كه مىگفته است : شبى بيدار و مراقب على ماندم . فراوان از خيمهء\r\n\r\n\r\n","description":"","footnote":"\r\n( 1 ) اين بخش از اين خطبه ضمن حكمت شماره 31 نهج البلاغه با اندك تفاوت لفظى آمده است . كلينى ( ره ) آن را در اصول كافى ، ج 1 ، ص 134 و صدوق ( ره ) در خصال ، ج 1 ، ص 656 نقل كرده‌اند .\r\n","page_name":" 212 ","page_number":212},
  {"content":"\r\n\r\nخود بيرون مىآمد و به آسمان مىنگريست . « 1 » سپس به من گفت : اى نوف خفته‌اى يا ديده‌ات باز است ؟ گفتم : اى امير المؤمنين ، ديده‌ام باز است و امشب همهء شب تو را مىنگرم .\r\nفرمود : اى نوف خوشا بر پارسايان در اين جهان و رغبت كنندگان به آن جهان ، آنان مردمى هستند كه زمين را گستردنى خويش و خاك را بستر خود و آب را عطر خوشبوى خويش و قرآن را جامهء زبرين و دعا را جامهء زيرين خود قرار داده‌اند و آنگاه بر شيوهء عيسى مسيح ( ع ) دنيا را از خود دور ساخته‌اند دور ساختنى .\r\nاى نوف ، خداوند به بندهء خود مسيح ( ع ) وحى فرمود كه به بنى اسرائيل بگو به خانه‌هاى من جز با دلهاى پاك و ديدگان فروتن و دستهاى پالوده نيايند و به آنان بياموز كه من دعاى هيچ يك از ايشان را كه ستمى بر كسى از خلق من روا داشته باشد بر نمىآورم .\r\nاى نوف ! داود ( ع ) در چنين ساعتى از شب بيرون آمد و او كه پيامبر خداست چنين گفت :\r\nاين ساعتى است كه هيچ دعا كننده‌اى در آن دعا نمىكند مگر اينكه خداوند دعايش را مىپذيرد ، جز آنكه شاعر يا باج‌ستان يا مهتر و گزارش دهندهء كار مردم به حاكم يا خدمتگزار داروغه باشد يا دارندهء طبل و نوازنده طنبور باشد . « 2 »\r\n( 1 )\r\n\r\nگفتار امير المؤمنين عليه السلام در حذر كردن از دنيا و شيفته نشدن به روى آوردن آن و اندوه نخوردن بر پشت كردن آن\r\nو على عليه السلام چنين فرموده است :\r\nاما بعد ، همانا كه شما را از دنيا بيم مىدهم كه شيرين و سرسبز و آكنده و پيچيده در خواسته‌هاى نفسانى است . با نعمتهاى زودگذر دوستى مىورزد و با آرزوها آباد مىگردد و با غرور و فريب آراسته مىكند . شادى آن پايدار نمىماند و از اندوهش زينهارى نيست .\r\nبسيار فريب زيان‌بخش است . دگرگون‌شوندهء ناپايدار و فانىشوندهء بر كنار زننده است .\r\nشكم بارهء تباه‌كننده است ، و هرگاه با آرزوى رغبت كنندگان دمساز گردد و بدان خشنود\r\n\r\n\r\n","description":"","footnote":"\r\n( 1 ) به تاريخ بغداد ، ج 7 ، ص 162 ضمن شرح حال جعفر بن مبشر معتزلى مراجعه كنيد كه همين گونه آمده است و با عبارت نهج البلاغه اندكى تفاوت دارد .\r\n( 2 ) به شماره 104 كلمات قصار نهج البلاغه آمده است و در نهج البلاغه گفتار مسيح ( ع ) نيست ولى در تاريخ بغداد هست ، در متون بسيار كهن كه معاصر اسكافى تأليف شده است نيز آمده است ، مثلا در عيون الاخبار ، ج 6 ، ص 353 و براى اطلاع بيشتر به روشهاى تحقيق در اسناد نهج البلاغه ، ص 298 مراجعه فرماييد .\r\n","page_name":" 213 ","page_number":213},
  {"content":"\r\n\r\nشوند ، بيش از آن نيست كه خداوند فرموده است « همچون آبى كه آن را از آسمان فرو فرستاديم و گياهان زمين با آن درآميخت ، سپس گياهى خشك گرديد كه بادها آن را به هر سو مىبرد و خداى بر همه چيز تواناست . » « 1 » .\r\n( 1 ) فزون بر اين ، هيچ كس از نعمت آن در خوشى نبوده است مگر اينكه در پى بىآن اندوهى او را گلوگير شده است و اگر كسى از آسايش آن بهره‌اى برده است با سختى به او پشت كرده است . باران آسايش دنيا بر كسى نباريد مگر آنكه از پى بىآن رگبار سختى بر او فرو ريخت .\r\nدنيا درخور و شايستهء آن است كه اگر بامداد ياور كسى بود ، و شامگاه او را نشناسد . اگر كرانه‌اى از آن گوارا و شيرين باشد ، كرانهء ديگرش تلخ و مرگبار است . اگر كسى از طراوات آن بهره‌اى برد ، از پى بىآن از گرفتاريهايش رنجى خواهد برد و اگر شبى را زير پروبال زينهارى به سر برد ، بامدادش در بيم‌انگيزترين بيمهاست .\r\n( 2 ) سخت فريبنده‌اى است كه هر چه در آن است ، فريب است و نابودشونده‌اى است كه هر كه بر آن است ، نابود شونده و سپرى است . خيرى در توشه‌هاى آن جز پرهيزگارى نيست .\r\nكسى كه از دنيا كمتر بهره برد ، از آنچه مايهء زينهارى اوست بيشتر خواهد داشت و هر كس كه از دنيا بهرهء بيشترى بخواهد ، براى او پايدار نخواهد بود و در اندك مدت زوال مىپذيرد . چه بسيار كس كه به آن اعتماد كرد و ناگهان او را سوگوار ساخت و چه بسيار كس كه به آن اطمينان يافت و ناگهان او را از پاى در آورد و چه بسيار حيله‌گران كه دنيا نسبت به آنان حيله كرد و چه بسيار اشخاص با ابهت را كه خوار و زبون ساخت و چه متكبرانى را كه گرسنه و بينوا كرد و بسى تاج داران را كه بر خاك مذلت افكند .\r\n( 3 ) دولت و قدرتش زودگذر و زندگىاش تيره و تار است . گواراى آن شور و شيرينى آن آميخته با تلخى و غذاى آن زهرآگين و اسباب آن پوشيده و ميوه‌هاى آن تلخ است . زندهء آن در معرض مرگ و تندرست آن در معرض بيمارى و برافراشته‌اش در معرض درهم شكستگى است . پادشاهى و توانگرى آن ربوده شده و عزيز آن شكست خورده است . آن كس كه به ظاهر در آن در امان است ، گرفتار بدبختى است و آن كس كه به آن پناه برد ، ربوده مال است .\r\nوانگهى ، از پى اين همه سكرات مرگ و آههاى سوزناك آن و بيم رستاخيز و ايستادن در پيشگاه خداوند حاكم و عادل است « تا كسانى را كه بد كردند و به بدى ايشان مكافات دهد\r\n\r\n\r\n","description":"","footnote":"\r\n( 1 ) آيه 45 سوره هجدهم - كهف .\r\n","page_name":" 214 ","page_number":214},
  {"content":"\r\n\r\nو آنان را كه نيكويى كرده‌اند به نيكى پاداش دهد » « 1 » .\r\n( 1 ) آيا شما در جايگاههاى كسانى كه پيش از شما بودند زندگى نمىكنيد ؟ آنانى كه از شما عمر درازتر داشتند و آثار پايدارتر به يادگار گذاشتند و شمارشان فزون‌تر و سپاهيان ايشان گران‌تر و از شما ستيزگرتر بودند ، همانان كه دنيا را پرستش كردند چه پرستيدنى و آن را برگزيدند چه برگزيدنى و سرانجام با كوچكى از آن كوچ كردند . آيا شنيده‌ايد كه دنيا براى آنان كسى را فدا كرده باشد ، يا آنان را در قبال آنچه از ايشان هلاك كرده است بىنياز كرده و يارى داده باشد ؟ نه چنين است ، بلكه آنان را با گرفتاريهاى فرو كوبنده سست كرد و با سوگها خوارشان ساخت و بينى ايشان را بر خاك ماليد و دشواريهاى زمانه را بر آنها يارى داد .\r\n( 2 ) همانا به خوبى ديديد كه هر كه را براى آن تواضع كرد و آن را برگزيد و جاودانه پنداشت و روى به آن آورد نشناخت ، تا آنكه از دنيا براى هميشه رخت بربست و به جايگاه واپسين خود رفت . آيا دنيا چيزى جز گرسنگى زاد و توشه آنان قرار داد ، يا در جايى جز سختى و تنگى فرودشان آورد آيا چيزى جز تاريكى بهره‌شان ساخت ؟ و مگر سرانجام چيزى جز آتش بر آنان عرضه داشت ؟ آيا چنين چيزى را برمىگزينيد و بر چنين چيزى حرص مىورزيد و به آن اطمينان مىكنيد ! و خداوند متعال مىفرمايد : « آنان كه زندگى اين جهانى و زيورش را مىخواهند كردارشان را به تمامى در آن مىدهيم و ايشان در آن كم داده نخواهند شد ، آنان‌اند كه در جهان ديگر چيزى جز آتش براى ايشان نيست و آنچه در آن ساختند تباه است و آنچه مىكردند تباه است . » « 2 » . و بد خانه‌اى است براى كسى كه بدان بدگمان و از آن در بيم نباشد . پس بدانيد و شما خود مىدانيد كه ناچار آن را رها خواهيد كرد و همانا همان گونه است كه خداوند وصف فرموده است : « بازيچه و هوسرانى و خودآرايى و فخرفروشى به يكديگر و پيشى جستن در اموال و فرزندان است » « 3 » و از آنانى كه در هر پشته بنايى براى بازى كردن مىسازند و كوشكهايى بنا مىكنند كه شايد جاودانه بمانند ، پند گيريد « 4 » و هم از آنانى كه مىگفتند « چه كسى از ما نيرومندتر است » « 5 » .\r\n( 3 ) و از برادران خود كه ديديد آنان را بدون اينكه به ايشان سواره بگويند و آنان را به سوى گورهايشان بردند ، پند گيريد . آنان را در گورهايشان فرود آوردند و ميهمانشان ندانند و بر\r\n\r\n\r\n","description":"","footnote":"\r\n( 1 ) آيه 31 سوره پنجاه و سوم - النجم .\r\n( 2 ) آيه 15 سوره هود .\r\n( 3 ) آيه 20 سوره حديد .\r\n( 4 ) مقتبس از آيات 129 - 128 سوره شعراء .\r\n( 5 ) از آيه 15 سوره فصلت .\r\n","page_name":" 215 ","page_number":215},
  {"content":"\r\n\r\nآنان پوشش لحد مىنهند و از خاك آنان را كفن مىپوشند و همسايگان آنان استخوانهاى پوسيده‌اند ، همسايگانى خاموش كه نه خواننده‌اى را پاسخ مىدهند و نه ستمى را بازمىدارند و نه به نوحه‌گر توجهى دارند و نه نيك و بدى به دست مىآورند ، نه به ديدار كسى مىروند و نه كسى به ديدارشان مىرود . بردبارانى هستند كه كينه‌هاى ايشان از ميان رفته است و بىخبرانى كه حسدهاى آنان رخت بربسته است . نه از ايشان بيم آزار مىرود و نه از آنان اميد يارى . گويى هرگز نبوده‌اند و همان گونه‌اند كه خدا درباره آنان فرموده است : « و اينك خانه‌هاى ايشان كه پس از آنان جز اندكى در آن ساكن نشدند و ما ارث‌برندگان بوديم » « 1 » . دل زمين را به جاى پشت آن برگزيدند و تنگنا را به جاى فراخى و غربت را به جاى زندگى با خويشاوندان و تاريكى را به جاى روشنايى برگزيدند و همان گونه كه تن و پاى برهنه به دنيا آمده بودند از آن برون شدند . همراه نتيجهء كردارهاى خود از دنيا به زندگى جاودانه و هميشگى رخت بستند و خداوند مىفرمايد : « 2 » « همچنان كه نخست آفرينش را آغاز كرديم آن را بازمىگردانيم . وعده‌اى است بر ما و همانا كه ما كنندهء اين كاريم . » « 3 »\r\n( 1 )\r\n\r\nگفتار آن حضرت در وصف دنيا ، هنگامى كه شنيد كسى آن را نكوهش مىكند\r\nعلى عليه السلام دربارهء صفت دنيا سخنى بر خلاف اين گفتار بيان كرده است كه به راستى گفتارى شگفت‌انگيز است و دربارهء آن با فصاحت و گفتارى رسا و بينش استوار و حكمت كامل و دانش سرشار و يقين راسخ سخن فرموده است ، و اين را گفتم تا بدانيد كه او در همهء علوم سرآمد و در همهء مناقب خير مقدم است . آن حضرت شنيد كه كسى با تعصب و ستم‌ورزى دنيا را نكوهش مىكند . بر سرش فرياد كشيد و فرمود : اى كسى كه دنيا را نكوهش مىكنى ، تو بر دنيا دعوى گناه دارى يا دنيا بر تو دعوى گناه دارد ؟ آن مرد گفت : اى\r\n\r\n\r\n","description":"","footnote":"\r\n( 1 ) آيه 58 سوره قصص .\r\n( 2 ) آيه 104 سوره انبياء .\r\n( 3 ) اين خطبه در شرح نهج البلاغه ابن ابى الحديد و نهج البلاغه چاپ مرحوم فيض الاسلام به شماره 110 و در نهج البلاغه چاپ استاد دكتر سيد جعفر شهيدى به شماره 111 با اختلافات لفظى كم و بيش و كاستى و فزونيهايى آمده است . اين خطبه در تحف العقول ، ص 127 و هم در نسخه خطى كتاب الموفق محمد بن عمران مرزبانى درگذشته به سال 384 ق به طور كامل آمده است و بخشهايى از آن در بسيارى از كتابهاى كهن چون روضه كافى و عقد الفريد آمده است . براى اطلاع بيشتر به روشهاى تحقيق در اسناد و مدارك نهج البلاغه ، ص 122 مراجعه فرماييد .\r\n","page_name":" 216 ","page_number":216},
  {"content":"\r\n\r\nامير المؤمنين ! من بر آن دعوى گناه دارم . ( 1 ) فرمود : واى بر تو به چه سبب آن را نكوهش مىكنى ؟ مگر دنيا خانهء راستى براى كسى كه آن را راستگو پندارد ، نيست ؟ و مگر خانه بىنيازى و توانگرى نيست براى كسى كه از آن توشه بردارد ، و مگر خانه سلامت نيست براى آن كس كه بفهمد . دنيا مسجد دوستان خداوند و نمازگاه پيامبران و فرشتگان و جاى فرود آمدن وحى خداوند و جاى بازرگانى دوستان اوست كه در آن رحمت به چنگ مىآورند و بهشت را سود مىبرند . چه كسى مىتواند دنيا را نكوهش كند و حال آنكه بانگ جدايى و فرياد سپرى شدن برداشته است . با محنت و رنج خود از محبت براى آنان نمونه ساخت و با شادمانى خود آنان را به شوق شادى انداخت . بامداد با سلامت بازآمد و شامگاه با مصيبت ، مردمى بامداد پشيمانى آن را نكوهش كردند و گروهى ديگر آن را ستودند . با آنان سخن گفت و گفته‌اش را راست پنداشتند و آنان را يادآورى كرد و يادآور شدند .\r\n( 2 ) اينك اى نكوهش كنندهء جهان ! و اى شيفته به نيرنگ آن ! دنيا چه هنگام و چگونه تو را فريب داد و سرگشته ساخت ؟ آيا با درافكندن نياكانت به خاك پوسيدگى ، يا به خوابگاههاى مادرانت زير خاك ؟ چه بسيار كسان كه آنان را تيمار داشتى و پرستارى كردى و آرزومند بهبودى او بودى و پزشكان را براى او مىآوردى و رنج آنان را بازگو مىكردى و به نتيجه نرسيدى و به خواستهء خود دست نيافتى . دنيا براى تو از او نمونه پرداخت و خوابگاه تو را به تو نشان داد آن هم به هنگامى كه نه گريه‌ات از تو چيزى را بازمىدارد و نه دوستانت سودى مىرسانند . « 1 »\r\n\r\n\r\n","description":"","footnote":"\r\n( 1 ) اين گفتار امير المؤمنين عليه السلام با فزونى و كاستيها و تقدم و تأخر در برخى جملات به شماره 127 بخش كلمات قصار در شرح نهج البلاغه ابن ابى الحديد ، ج 18 ، ص 325 و به شماره 131 در نهج البلاغه ، ص 384 چاپ استاد دكتر شهيدى آمده است . اين گفتار امير المؤمنين در منابع بسيارى پيش از تدوين نهج البلاغه و پس از آن نقل شده است و به عنوان مثال ابن قتيبه در عيون الاخبار ، ج 2 ، ص 392 و جاحظ در البيان و التبيين ، ج 1 ، ص 219 و هم در المحاسن و الاضداد ، ص 132 و بيهقى در المحاسن و المساوى ، ص 358 آورده‌اند و براى اطلاع بيشتر از منابع ديگر به مصادر نهج البلاغه و اسانيده اثر ارزشمند استاد سيد عبد الزهراء حسينى خطيب ، ج 4 ، ص 117 مراجعه فرماييد .\r\n","page_name":" 217 ","page_number":217},
  {"content":"\r\n\r\n( 1 )\r\n\r\nگفتار آن حضرت در هدايت كردن خردمندان به سوى خداوند متعال و تشويق ايشان در اغتنام فرصت از روزگار و فزون ساختن آنان كردارهاى پسنديده را و اندوختن از متاع خانهء فانى براى روزى كه در آن مال و فرزندان سودى ندارد\r\nو او كه خدايش از او خشنود باد همه شب با صداى بلند چنين مىگفت :\r\nخدايتان رحمت كناد ، آماده شويد كه ميان شما بانگ كوچ كردن برداشته شد . بارگى خود را در دنيا كمتر بنديد و با آنچه از توشه پسنديده كه داريد رهسپار شويد ، كه پيشاپيش شما گردانه‌اى سخت و منزلهاى بيمناك و هراس‌انگيز است و ناچار بايد از آن گذشته و كنار آن ايستاد و ممكن است به رحمت خدا از سختى آن و بدى منظر و گرفتارى زشت آن رهايى يابيد ، يا به نابودى و درماندگى برسيد كه پس از آن قابل جبران نيست . چه اندوهى بزرگ بر هر غافلى است كه مدت عمرش بر او حجت باشد يا روزگارش او را به بدبختى رساند . اين دنيايى كه شما را رهاكننده است رها كنيد هر چند رها كردنش را دوست نداشته باشيد و اين دنيايى كه شما را فرسوده مىكند رها سازيد گرچه نو ساختن آن را دوست مىداريد . همانا مثل شما و دنيا همچون سوارانى است كه بايد راهى را بپيمايند گويى كه آن را پيموده‌اند و گويى آهنگ نشانه‌اى را دارند و به آن رسيده‌اند .\r\nخداوند ما و شما را از كسانى قرار دهد كه نعمت ايشان را به سركشى نكشاند و هيچ چيز آنان را به كوتاهى در فرمانبردارى واندارد و پس از مرگ بدبختى و اندوهى نبينند كه ما از خدا و براى اوييم . « 1 »\r\n\r\n\r\n","description":"","footnote":"\r\n( 1 ) بخشى از اين گفتار ضمن خطبه 204 نهج البلاغه چاپ آقاى دكتر شهيدى و بخش ديگرى از آن ضمن خطبه شماره 64 همان كتاب با تفاوتهاى لفظى و تقديم و تأخير در جمله‌ها آمده است . خطبه 204 در مآخذ بسيار كهن از جمله در كتاب سليم بن قيس ، ص 83 درگذشته به سال 93 هجرى كه از ياران امام سجاد است آمده است .\r\n","page_name":" 218 ","page_number":218},
  {"content":"\r\n\r\n( 1 )\r\n\r\nگفتار آن حضرت در آموزش دادن چگونگى درود فرستادن بر رسول خدا ( ص )\r\nاو كه خداى از او خشنود باد چگونگى درود فرستادن بر محمد ( ص ) را به مردم آموزش مىداد و مىگفت در آن باره چنين بگوييد :\r\nپروردگارا ! اى گسترش دهندهء گسترده‌ها و اى آفرينندهء آسمانها و اى پديدآورنده دلها بر وفق سرنوشت آن ، بدبخت يا سعادتمند ، برترين درودها و پربارترين بركتها و تحيت آميخته با مهربانى خود را براى بندهء خود محمد قرار بده كه خاتم پيامبران گذشته و گشايندهء چيزهاى بسته - رحمت و سعادت - و آشكار كنندهء حق با حق و درهم كوبندهء سپاههاى باطل است . چنان كه بار رسالت را نيرومندانه بر دوش كشيد و در راه فرمانبردارى از تو و به دست آوردن رضايت تو برپاخاست و بدون سستى در اقدام و بدون سرگشتگى رفتار كرد . شنواى وحى تو و نگهبان عهد تو و كوشا در اجراى فرمان تو بود ، تا آنجا كه براى جويندهء حق چراغ هدايت برافروخت ، چراغى كه براى جويندگان نعمتهاى خدا اسباب رسيدن به آن را فراهم ساخت . دلهاى فرو رفته در گرداب فتنه و گناه با نشانه‌هاى روشن و رخشندگيهاى اسلام و احكام فروزنده به وسيلهء او هدايت يافت . او امانتدار درستكار و گنجور گنجينهء دانش تو و گواهت به روز رستخيز است و برانگيختهء تو براى نعمت و فرستادهء بر حق تو براى رحمت است . در كودكى و جوانى و كهولت از همگان برتر و از لحاظ سرشت از همگان پاكيزه‌تر و در بخشش از همگان بارنده‌تر است . ستايشگران به پاى ستايش او نمىرسند و در آن باره هر چه گفته‌اند سرزنش نمىشوند .\r\nپروردگارا ! در جوار عدل و رحمت خويش جايگاهش را گسترده‌دار و به فضل خويش پاداشهاى گوارا و بدون تيرگى از گنجينهء پاداش و عطاى خود به او ارزانى دار .\r\nخدايا ، بنياد آيين او را از بنيادهاى ديگر فراتر قرار بده و جايگاهش را در پيشگاه خود گرامى بدار . پرتو آيين او را به كمال رسان و پاداش پيامبرى او را چنان قرار بده كه گواهيش پذيرفته و شفاعتش مقبول باشد ، او ميزان عدل و جدا كنندهء ميان حق و باطل و برهان بزرگ\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nخواهد بود . « 1 »\r\n( 1 )\r\n\r\nگفتار على عليه السلام در تأكيد واجب بودن امر به معروف و نهى از منكر و جايز نبودن مدارا با منافقان و تبهكاران و سركشان\r\nدربارهء امر به معروف و نهى از منكر و فراخواندن مردم به جنگ با ستمگران چنين فرموده است :\r\nبندگان خدا ! شما را به بيم از خدا سفارش مىكنم و شما را از دنيا و خوشى و نعمت و شادى و ارزش ظاهرى آن برحذر مىدارم كه شايستهء جايگزينى آنچه خداوند دانشمندان را به آن آراسته است نيست و قابل مقايسه با نعمتهاى جاودانه و كرامت هميشگى جهان ديگر نيست . فرجام پسنديده از پرهيزگاران است و اندوه و پشيمانى و گرفتارى فراوان از ستمگران است . از آنچه خداوند دوستان خود را اندرز فرموده و بر نكوهشى كه نسبت به دانشمندان اهل كتاب كرده است ، پند گيريد كه گفته است : « چرا خداپرستان و دانشمندان ، ايشان را از گفتار گناهشان نهى نكردند » ، ( 2 ) « كسانى از بنى اسرائيل كه كافر شدند بر زبان داود و عيسى بن مريم لعنت شدند و اين بدان سبب است كه نافرمانى كردند و متجاوز بودند . آنان از كار زشتى كه انجام مىدادند و بازنمىايستادند و آنچه مىكردند چه نكوهيده است . » « 2 » و جز اين نيست كه خداوند اين كار را از آن جهت بر ايشان عيب گرفته است كه از ستمگران ميان خود ستم مىديدند و در كشور خود تباهى را ملاحظه مىكردند ، ولى به اميد بهره‌مند شدن از نعمتهاى ايشان يا از بيم از آن كار نهى نمىكردند و حال آنكه خداوند مىفرمايد : « ما تورات را فرو فرستاديم كه در آن رهنمايى و روشنايى است و پيامبرانى كه تسليم فرمان شدند با آن حكم مىكنند براى يهودان و عالمان با عمل و دانشمندان به آنچه نگهبان آن شدند از كتاب خدا و خود بر آن گواهان بودند ، از مردم مترسيد و از من بترسيد . » « 3 » و فرموده\r\n\r\n\r\n","description":"","footnote":"\r\n( 1 ) اين گفتار حضرت امير المؤمنين كه در نهج البلاغه چاپ مرحوم فيض الاسلام به شماره 71 و در چاپ استاد دكتر شهيدى به شماره 72 آمده است ، اختلافات لفظى و فزونى و كاستى و تقديم و تأخير در جملات در نقل اسكافى ديده مىشود . اين خطبه در منابع كهن پيش از نهج البلاغه و معاصر اسكافى به نقل ابن ابى الحديد در غريب الحديث ابن قتيبه درگذشته به سال 276 هجرى و در الغارات ، ص 159 آمده است . لطفا براى اطلاع بيشتر از منابع آن به روشهاى تحقيق در اسناد و مدارك نهج البلاغه ، ص 97 مراجعه فرماييد .\r\n( 2 ) آيات 63 و 78 سوره مائده .\r\n( 3 ) آيه 44 سوره مائده .\r\n","page_name":" 220 ","page_number":220},
  {"content":"\r\n\r\nاست : « مردان مؤمن و زنان مؤمن برخى دوستان برخى ديگرند . به نيكى فرمان مىدهند و از ناپسند بازمىدارند » « 1 » ، در اين آيه خداوند فرايض را از امر به معروف و نهى از منكر آغاز فرموده است كه مىداند اگر امر به معروف و نهى از منكر انجام پذيرد همهء كارهاى واجب از سخت و آسان انجام مىپذيرد و برپا مىشود و امر به معروف و نهى از منكر فراخواندن مردم به اسلام است همراه با رد كردن ستمگريها و مخالفت با ستمگر و تقسيم كردن درآمدهاى عمومى و غنايم جنگى به صورت پسنديده و گرفتن و گردآورى زكات و صدقات از آنان كه بايد بپردازند و به كار بردن آن در حق است .\r\n( 1 ) وانگهى ، شما گروهى هستيد كه مشهور به دانش و نامور در نيكى و معروف به خيرخواهى و از بركت خداوند در نظر مردم داراى هيبت هستيد . شريف شما را هيبت مىدارد و ضعيف شما را گرامى مىدارد و آنان كه شما را بر ايشان فضيلتى نيست و حق نعمت و قدرتى بر آنان نداريد ، شما را بر ديگران برتر مىنهند و در مورد نيازهايى كه برآورده نمىشود شفاعت شما پذيرفته مىشود و در راهها با هيبت پادشاهان و كرامت بزرگان حركت مىكنيد . مگر نه اين است كه به همهء اين چيزها بدان سبب رسيده‌ايد كه اميد مىرفته است به حق خداوند قيام كنيد و هر چند كه دربارهء بيشتر حقوق خداوند كوتاهى كرده‌ايد و حق پيشوايان را سبك شمرده‌ايد ، حق خدا و حق ناتوانان را تباه كرديد و حال آنكه به گمان ياوهء خود حق خويش را طلب كرديد و به چنگ آورديد . شما همچون پاسداران شهرى هستيد كه آن شهر و مردمش را به دشمن تسليم كردند ، يا چون پزشكانى كه پول دارو را به تمام گرفته‌اند و بيماران را رها كرده‌اند . شما نه مالى هزينه كرديد و نه جان خود را در راه خدا به خطر انداختيد و نه به پاس خدا با عشيره و گروهى جنگ كرده‌ايد و با اين حال از خداوند اميد داريد كه به بهشت او و همسايگى پيامبرانش درآييد و از دشمنان خدا بر كنار و برى باشيد و به هنگام ديدار فرشتگان به كرامت خداوند مخصوص باشيد .\r\n( 2 ) اينك اى آرزومندان و منت‌گزاران بر خدا ، بيم آن دارم كه خداوند عذابى از عذابهاى خود را بر شما برساند ، كه شما به لطف خدا به منزلتى رسيده‌ايد كه با آن برترى يافته‌ايد و اكنون كسانى را كه معروف به خداشناسىاند گرامى نمىداريد و حال آن كه شما را به همين سبب گرامى مىدارند . شما مىبينيد كه پيمانهاى خدا شكسته مىشود و باكى نداريد و حال آنكه در مورد شكسته شدن پيمان نياكان خود خشمگين مىشويد و در همان حال پيمان\r\n\r\n\r\n","description":"","footnote":"\r\n( 1 ) آيه 71 سوره توبه .\r\n","page_name":" 221 ","page_number":221},
  {"content":"\r\n\r\nرسول خدا از هم گسسته مىگردد . كوران و لالها و زمين‌گيران درمانده در شهرها رها كرده به حال خود هستند و بر آنان رحم نمىشود و شما در منزلت و شغل خود سرگرم كار هستيد و بر هيچ يك از اين كارها يارى نمىدهيد و مىبينم كه با چرب‌زبانى و چاره‌سازى در پيشگاه ستمگران در زينهارى هستيد . همهء اين كارها از چيزهايى است كه خداوند به شما فرمان داده است آنها را نهى كنيد و از آن بازايستيد و همگان از آن بىخبرانيد .\r\n( 1 ) اگر درست بفهميد شما از اينكه به منزلت عالمان چيره شده‌ايد از همگان مصيبت‌زده‌تر خواهيد بود ، زيرا بايد همهء كارها و احكام به دست عالمان به خدا انجام شود و اين موضوعى است كه در كتاب خدا آمده است و دانشمندان واجد شرط امناى خداوند در اجراى حلال و حرام‌اند و شما اين اختيار را از دست داده‌ايد و سبب از دست دادن شما آن است كه از حق رميده‌ايد و با داشتن دليل روشن در سنت با يكديگر ستيز مىورزيد . اگر شما بر زحمت و رنج شكيبايى مىكرديد و در راه خدا تحمل دشوارى مىداشتيد همهء كارها و دستورهاى خداوند از شما صادر مىشد و به شما بازمىگشت و در آن باره به شما مراجعه مىشد ، ولى چه توان كرد كه لگام كارهاى خود را به ستمگران سپرديد و كارهاى خدا را به آنان واگذاشتيد كه به شبهه‌ها كار مىكنند و در خواسته‌هاى دل خود مىخرامند . گريز شما از مرگ و شيفتگى شما به زندگانى اين جهانى كه از شما جدا خواهد شد ، آنان را بر كار خود چيره ساخته است . ناتوانان را در دست ايشان رها كرده‌ايد . گروهى به بردگى گرفته شده‌اند و گروهى مغلوب گرديده‌اند و گروهى چنان مستضعف شده‌اند كه اسير چنگال معيشت‌اند .\r\nحكمرانان به آراء خود هر گونه كه مىخواهند پادشاهى مىكنند و با پيروى كردن از اشرار و گستاخى نسبت به خداى جبار هوسهاى زيانبار خود را مايه زيان قرار مىدهند . در هر شهرى خطيبى سخنور از سوى آنان بر منبر است . زمين در تصرف آنان است و بر آن دست گشوده‌اند و دستهاى رهبران راستين از آنان بسته و بازداشته شده است . شمشيرهاى آنان بر مردم چيره است و شمشيرهاى شما در نيام قرار دارد ، گويى مردم بردگان آنان‌اند و نمىتوانند دست كسى را از خود كوتاه كنند ، گروهى ستمگر سركش و چيرهء بر ناتوان ، آرى سخت‌گيرانى كه فرمانشان برده مىشود و خداوند آفريننده و بازگرداننده را نمىشناسند .\r\n( 2 ) شگفتا و چرا شگفت نكنم كه زمين آكنده از دغلان تندخوى و زكات‌گيرندگان ستمگر و كارگزاران بدون مهر و محبت است . خداوند خود دربارهء اين ستيزى كه با آنان داريم حاكم است و در آنچه ميان ما پديد آمده است با حكم خود داورى خواهد كرد .\r\nپروردگارا تو خود مىدانى كه آنچه از ما سر مىزند هرگز براى چشم و همچشمى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدربارهء حكومت و قدرت نبوده است و نه در جستجوى چيزى از فزونى چيزهاى بىارزش اين جهانى ، بلكه براى اين است كه راههاى دين تو را به حال خود برگردانيم و صلاح را در سرزمينهاى تو آشكار سازيم و بندگان ستمديده‌ات زينهارى يابند و به احكام و آيين و فرايض تو عمل شود .\r\n( 1 ) همانا هر خونى را روزى خونخواهى خواهد بود و همانا خونخواه ما و حاكم در حق خود و حق خويشاوندان نزديك پيامبر و حق يتيمان و بينوايان و درراه‌ماندگان خداوند است كه هر كه را خواهد از دست او بيرون نمىجهد و كسى را از او راه گريز نيست و ستمگران به زودى خواهند دانست به چه جايگاهى مىروند .\r\nخداوند چهرهء هر بنده‌اى را كه فرمانى را مىشنود و به آن گوش جان مىسپارد و چون او را به هدايت فرامىخوانند مىپذيرد و دست به دامن راهنمايى مىزند و رستگار مىشود ، شاد و خرم فرمايد . همانا بيناترين ديده‌ها چشمى است كه به خير و نيكى گشوده شود و به سوى آن پر كشد و بهترين گوشها گوشى است كه پند را بشنود و از آن بهره گيرد و سالم‌ترين دلها دلى است كه از شبهه‌ها پاك باشد .\r\nاى مردم ! از پرتو چراغ اندرز دهندهء خيرخواه روشنى جوييد و از آبشخور چشمه‌اى كه از تيرگى پالوده است آب بياشاميد و از كرانهء ياقوت سرخ توشه برگيريد .\r\n( 2 ) اى بندگان خدا ! به نادانان خود گرايش مجوييد و رام هوسهاى خود مشويد ، و خدا را خدا را كه مبادا به كسى شكايت بريد كه بر اندوه شما نمىگريد و به كسى كه با رأى خود آنچه را براى شما استوار شده است مىشكند و با نادانى خود آنچه را كه براى شما فراهم آمده است از ميان مىبرد و به حماقت خود آنچه را براى شما ساخته شده است ويران مىسازد .\r\nپروردگارا ! ما تو را كه بزرگترين گواهانى ، بر هر بنده‌اى از بندگانت كه اين سخن همراه با دادگرى و خالى از ستم و اصلاح كنندهء دين و دنيا و بدون تباهى ما را مىشنود و پس از شنيدن آن از يارى دادن تو و نيرومند ساختن آيين تو خوددارى و درنگ مىكند گواه مىگيريم ، و بدانيد كه اگر شما ما را يارى نكنيد و انصاف ندهيد ستمگران بر ما نيرومند مىشوند و ميان ما براى خاموش كردن پرتو خدا اقدام مىكنند . خداى ما را بسنده است و بر او توكل مىكنيم و به سوى او بازمىگرديم و برگشت به سوى اوست . « 1 »\r\n\r\n\r\n","description":"","footnote":"\r\n( 1 ) بخش عمده اين خطبه با تفاوتهاى لفظى اندكى در تحف العقول ، ص 170 - 168 از حضرت سيد الشهدا عليه السلام\r\n","page_name":" 223 ","page_number":223},
  {"content":"\r\n\r\nدربارهء اين سخن آن حضرت در امر به معروف و نهى از منكر و اين بيان و اين تشويق و حجت و برهان بنگريد و بينديشيد تا بدانيد كه هر كس مىخواهد اين راه را برود و هر كس هر چه گفته است به گفتار او و روش آن حضرت رفته است و از كار او اقتباس كرده و از معرفت او بينش افزوده و سخن او را بر زبان آورده است .\r\n( 1 )\r\n\r\nگفتار آن حضرت در وصف امام عادل و بيان وظائف ويژهء او و آنچه كه براى او و بر عهده وى است و اين كه او حجت بر رعيت است و هرگاه از حق روى گرداند و از روش دادگرى گمراه شود ، مردم را بر او حجت است\r\nعلى عليه السلام آنچه را براى پيشواى دادگر و آنچه را بر عهده اوست ، بدين گونه توصيف فرموده است :\r\nاى بندگان خدا بدانيد كه براى هر پيشواى دادگر بر رعيت حجت است و هرگاه پيشوا بر رعيت ستم كند ، رعيت را بر او حجت خواهد بود . آگاه باشيد و دست به دامن امام عادل زنيد و از آن كس كه شما را هدايت مىكند و گمراه نمىسازد امور خود را فراگيريد كه او دستگير استوار و قابل اعتماد است . اى مردم ، بر امام چيزى جز امرى كه از سوى خداوندش بر عهده او گذاشته شده نيست ، يعنى كوتاهى نكردن در اندرز دادن و كوشش كردن در خيرخواهى و زنده كردن سنت و برپا داشتن حدود و رساندن سهام بيت المال بر كسانى كه مستحق آن هستند و اظهار حجت دربارهء پيمانها و نيكى كردن و مهربانى بر همهء مسلمانان ، و هرگاه اين كارها را انجام دهد از عهدهء آنچه خداوند بر عهدهء او گذاشته به خوبى برآمده است و از كارهاى ناپسند كارگزاران خود در پيشگاه خداوند تبرّا مىجويد ، همان گونه كه پيامبر ( ص ) از رفتار خالد بن وليد بيزارى جست . « 1 »\r\n( 2 ) اى قوم ! آنچه را از حق براى شما روشن شده است اقتباس كنيد و از آنچه به شما در آن باره خبرى داده نشده است خوددارى و بس كنيد ، با انديشيدن در دين خدا پيش از آن كه\r\n\r\n\r\n","description":"","footnote":"\r\nنقل شده و افزوده است كه آن را از امير المؤمنين على عليه السلام هم روايت كرده‌اند . بخشهايى از آن در خطبه‌هاى 75 ، 103 ، 105 ، 129 ، 209 نهج البلاغه آمده است . براى اطلاع بيشتر به حواشى محققانه مصحح محترم متن در المعيار و الموازنه ، ص 5 - 274 مراجعه فرماييد .\r\n( 1 ) براى اطلاع بيشتر در مورد بيزارى جستن رسول خدا ( ص ) از رفتار خالد بن وليد به ترجمه مغازى ، ص 673 مراجعه فرماييد كه به تفصيل آمده است .\r\n","page_name":" 224 ","page_number":224},
  {"content":"\r\n\r\nنتوانيد بينديشيد و پيش از آن كه به خود گرفتار آييد . وعدهء پروردگارا براى خود فراهم آوريد و از سرچشمهء دانش از اهل آن بهره‌مند شويد ، پيش از آن كه گرفتار شبهه گرديد و حق و باطل بر شما مشتبه گردد . و ترتيب اهميت امور را در نظر بگيريد « و همگان به ريسمان خداوند چنگ زنيد » كه هر كس به ريسمان خدا چنگ يازد و به هدايت خدا رهنمونى بجويد و به عروة الوثقى متمسك شود شيطان بر او چيره نخواهد شد . و من به حق خدا را سوگند مىخورم ، سوگند بر حق كه خداوند همراه كسانى است كه پرهيزگارند و همراه آنانى است كه نيكوكاران‌اند . « 1 »\r\n( 1 ) اى بندگان خدا شما را به تقوى و ترس از خدا سفارش مىكنم و همانا بهترين چيزى كه نزديكى جويندگان به خدا به آن متوسل شده‌اند ايمان به خدا و جهاد در راه اوست و برپا داشتن نماز كه بنياد آيين است و پرداخت زكات كه يكى از كارهاى واجب از واجبهاى خداوند است و روزه گرفتن ماه رمضان كه سپرى استوار از عذاب است و حج خانهء خدا كه براندازندهء فقر و پاك كنندهء گناه است و رعايت پيوند خويشاوندى كه مردن ناگهانى و بد را كنار مىزند و از درافتادن در بيم نگه مىدارد و صدقه دادن نهانى كه گناهان را فرو مىپوشاند و آتش خشم پروردگارا خاموش مىكند . فراوان به ياد خدا باشيد كه نيكوترين يادهاست . در آنچه به پرهيزگاران وعده داده شده است رغبت كنيد كه وعدهء خدا راست‌ترين وعده‌هاست و از رهنمود محمد ( ص ) هدايت پذيريد كه بهترين رهنمود است ، و روش او را روش خود قرار دهيد كه بزرگترين روشهاست . قرآن بياموزيد كه پسنديده‌ترين گفتار است و از پرتوش بهبودى جوييد كه بهترين بهبود براى سينه‌هاست و آن را نيكو تلاوت كنيد كه نيكوترين قصه‌هاست و چون قرآن تلاوت مىشود خاموش باشيد و آن را گوش كنيد شايد بر شما رحمت آورده شود . « 2 »\r\n( 2 ) اى بندگان خدا ! دانايى كه به دانش خود عمل نكند همچون نادانى است كه از نادانى خود به خويشتن بازنگردد ، بلكه حجت بر او بزرگتر و اندوه بر او پايدارتر از نادان سرگردان است ، كه او از دانش خود كناره گرفته است و به هر حال هر دو سرگشته و گمراه شده و درمانده‌اند . هان كه به خود رخصت ترك حق مدهيد و چرب‌زبانى و تملق‌گويى مكنيد ، به ويژه دربارهء حق سستى و چرب‌زبانى مكنيد كه زيان خواهيد كرد . لازمهء دورانديشى اين\r\n\r\n\r\n","description":"","footnote":"\r\n( 1 ) آيه 128 سوره شانزدهم - نحل .\r\n( 2 ) اين بخش ضمن خطبه 110 نهج البلاغه با تفاوتهاى لفظى اندك آمده است . در منابع بسيار كهن از جمله برقى در محاسن ، ص 233 و ابن شعبه حرانى در تحف العقول ، ص 104 آن را آورده‌اند .\r\n","page_name":" 225 ","page_number":225},
  {"content":"\r\n\r\nاست كه درست بينديشيد و لازمهء درست‌انديشى اين است كه شيفته نگرديد و همانا خيرخواه‌ترين شما نسبت به خود فرمانبردارترين شما نسبت به كردگار است و كينه‌توزترين شما نسبت به خود نافرمان‌ترين شما از پروردگار خود است .\r\n( 1 ) هر كس خدا را فرمان برد در زينهار خواهد بود و شادمان خواهد شد و هر كس خدا را نافرمانى كند بيمناك و پشيمان مىشود . از خدا براى خود يقين بخواهيد و در عافيت رغبت كنيد .\r\nهان بدانيد كه نيكوترين كارها سنتهاى ديرينه است و بدترين آنها چيزهاى نو پديد آمده است و هر پديدهء نو بدعت است « 1 » و هيچ كس بدعتى پديد نمىآورد مگر آنكه در قبال آن سنتى ترك مىشود . گول خورده كسى است كه در دين خود گول بخورد ، و بر آن كس كه نيك نفس باشد رشك برده مىشود . از لهو و لعب بر حذر باشيد كه قرآن را به فراموشى مىسپارد و شيطان در مجالس لهو حاضر مىشود و به همهء سركشيها و گمراهيها فرامىخواند . گفتگوى با زنان از دامهاى شيطان است و دلها را تباه مىكند . هان كه راستگو باشيد كه خداوند همراه كسى است كه راست بگويد ، ( 2 ) و از دروغ كناره بگيريد كه دروغ از ايمان بر كنار است و همانا كه راستگو بر كرانهء رستگارى و كرامت است و دروغگو بر كرانهء زبونى و نابودى است . همواره سخن حق بگوييد تا به حق‌گويى شناخته شويد و به حق عمل كنيد تا اهل حق باشيد . امانت را به آن كس كه شما را امين دانسته است برگردانيد و پيوند خويشاوندى خويشاوندانى را كه از شما گسسته‌اند پيوسته داريد و نسبت به هر كس كه شما را محروم كرده است ، فضيلت كنيد و هرگاه پيمان بستيد ، به پيمان وفا كنيد و هرگاه قضاوت مىكنيد ، دادگرى كنيد و به نياكان خود افتخار مكنيد و به يكديگر لقبهاى نكوهيده مدهيد .\r\nيكديگر را ياوه ستايش مكنيد و شوخى مكنيد و خشم مگيريد و كينه مورزيد . ( 3 ) ميان خود سلام دادن را آشكارا معمول سازيد و پاسخ تحيت را به كسى كه شايستهء آن است نكوتر از آن بگوييد . به يتيمان و بيوه‌زنان رحمت آوريد . ناتوان و ستمديده را يارى دهيد . بر نيكى و پرهيزگارى همكارى كنيد و بر گناه و سركشى يارى مدهيد و از خداى بترسيد كه خداوند سخت عقوبت است . همانا كه دنيا پشت كرده و آواى بدرود برداشته است . همانا آخرت روى آورده و سر مىكشد . امروز گاه تمرين و رياضت است و فردا هنگام پيشى گرفتن است كه فرجام آن بهشت است و دوزخ . شما در روزگارى به سر مىبريد كه فرصت فراهم آوردن\r\n\r\n\r\n","description":"","footnote":"\r\n( 1 ) اين جمله ضمن خطبه شماره 145 نهج البلاغه چاپ استاد دكتر شهيدى آمده است .\r\n","page_name":" 226 ","page_number":226},
  {"content":"\r\n\r\nساز و برگ است و از پس آن مرگ است ، مرگى كه شتاب او را برمىانگيزد . هر كس به هنگام فرصت و پيش از رسيدن مرگ كار كند ، كردارش و آرزويش او را زيان نمىرساند و آن كس كه به هنگام فرصت و پيش از رسيدن مرگش عمل نكند ، آرزويش او را زيان مىرساند و كردارش او را سودى نمىبخشد . « 1 »\r\n( 1 ) هان كه آرزومندى عقل را گرفتار فراموشى مىسازد و مايهء بىخبرى و پشيمانى مىگردد . از آرزو سخت كناره بگيريد ، چون بدترين چيزى كه از آن كناره مىگيريد آرزو و فريب است و آرزومند فريب خورده است . با كوشش در كارهاى خود دين خود را برپا داريد و به آن پناه بريد . گمان ندارم آن كس كه خواهان بهشت است بخوابد و آن كس كه از آتش گريزان است بخسبد . از دنيا توشه برگيريد چندان كه با آن خود را پناه دهيد و براى روزى كه از كارهاى پسنديده هر كس كه پيش فرستاده است بهره‌مند مىشود ، كار پسنديده انجام دهيد و از آنچه خداوند پند و اندرزتان داده است پند گيريد و آزمون او را به ياد آوريد .\r\n( 2 ) منزه است پروردگارى كه به آفريدگان خويش مهربان و به بندگان خويش ، با همهء بىنيازى از آنان و فقر ايشان به درگاه او ، رحيم است . رحمتش نزديك و آمرزش او گسترده ، نيروى همهء ناتوانان و پناه همهء افسردگان و غمديدگان است . ما او را بر هر چه عطا فرموده و گرفته است و بر آنچه آزمون كرده و ارزانى داشته است ستايش مىكنيم .\r\n( 3 ) پروردگارا كه خالق و پرستيده شده‌اى و بندگان را نيك آزمودى ، منزهى و ستودن براى توست . پروردگارا منزهى كه خانه‌اى آفريدى و خوانى گستردى كه در آن خوردنى و آشاميدنى و همسران و خدمتكاران و كاخها و چشمه‌سارها فراهم آوردى . آنگاه پيامبرى گسيل فرمودى تا بدان خانه فراخواند ، نه دعوت پيامبر را پذيرا شدند و نه در آنچه ترغيب فرمودى رغبت كردند و نه بدانچه تشويق كردى شوقى نشان دادند . بر مردارى روى آوردند كه مىخورند و سير نمىشوند ، با خوردن آن رسوا شدند و در دوستى آن سازش كردند . دنيا ديدهء نيكوكاران روزگار خود را كور كرد و در دل فقيهان آنان هم گرفتارى عشق به دنياست و هر كس به چيزى عشق ورزد ديده‌اش را فرو مىپوشاند و محبتى كه از آن در دل دارد بر بدى آن پرده مىكشد ، در نتيجه با چشم نادرست و با گوش ناشنوا مىبيند و مىشنود .\r\nشهوتها عقل او را دريده و دنيا دلش را ميرانيده است و بندهء دنياست و بندهء چيزى از آن كه\r\n\r\n\r\n","description":"","footnote":"\r\n( 1 ) اين بخش ضمن خطبه 28 نهج البلاغه ، همان چاپ آمده است .\r\n","page_name":" 227 ","page_number":227},
  {"content":"\r\n\r\nدر دست اوست . ( 1 ) دنيا به هر سوى رو كند و رود ، او هم بدان سوى مىرود و رو مىكند . نه به گفتهء بازدارنده از سوى خدا بازمىايستد و نه اندرزى از سوى خدا را مىپذيرد . منزه است پروردگار . آنان چگونه از خانه‌ها جدا و گرفتار خشم خدا مىگردند و به گورها برمىگردند ! در آن هنگام است كه بر كارهاى دشوار آگاه مىگردند و هر كس مىداند كه سخت شيفته و فريب خورده بوده است . آنچه كه بر دلهاى ايشان فرود مىآيد غير قابل توصيف است . دو حالت بر آنان جمع مىشود ، سختى مرگ و اندوه از دست دادن . در اين حال چهره‌هايشان افسرده و رنگهايشان پريده و اندامهايشان سست مىشود . از سختى بيرون شدن جان ، دست و پاى خود را تكان مىدهند و پيشانيهاى آنان بر عرق مىنشيند . پس مرگ به درون آنان بيشتر نفوذ مىكند تا آنجا كه مانع سخن گفتن آنان مىشود . او چشم خود را بر افراد خانواده‌اش مىگرداند مىبيند و مىشنود و خردش درست است ، ولى نمىتواند سخن بگويد . مىانديشد كه عمر خود را در چه چيزى تباه كرده است و روزگار خود را چگونه سپرى ساخته است . اموالى را كه در گردآورى آن به رنج افتاده است در نظر مىآورد و مىبيند هنگام جدايى از آن رسيده است و و بال گردآورى آن بر او پيوسته است . آن مال براى كسانى كه پس از او هستند باقى مىماند و خود در گرو آن درمانده است . در اين حال انگشت پشيمانى مىگزد بر آنچه كه به هنگام مرگ بر او آشكار شده است ، و بر آنچه كه به هنگام زندگى بر آن رغبت داشته است بىرغبتى نشان مىدهد و آرزو مىكند كه اى كاش آنچه را كه بر آن حسد مىبرد و رشك مىورزيد از آن ديگرى مىبود .\r\n( 2 ) آنگاه مرگ همچنان او را فرومىگيرد و در تن او بيش مىشود تا آنجا كه گوشش از كار بازمىماند و ميان افراد خانوادهء خود افتاده است . نه زبان دارد كه سخن گويد و نه با گوش خود چيزى مىشنود . چشم بر چهره‌هاى آنان مىگرداند . حركت لب و زبان آنان را مىبيند ولى گفتارشان را نمىشنود و مرگ همچنان بر او چنگ مىاندازد تا آنجا كه خردش از كار فرو مىماند و ديگر با آن چيزى نمىفهمد . آن‌گاه مرگ او را بيشتر فرومىگيرد تا آنجا كه ديده‌اش از كار فرو مىماند . شناخت او از دنيا از ميان مىرود و در اين هنگام پردهء حجت او دريده مىشود و مرگ همچنان پيش مىرود تا جان به حلقوم او مىرسد و سرانجام روح را از پيكرش مىربايد و ميان اهل خود مردارى مىشود كه آنان از كنار او مىگريزند و به بيم مىافتند . اينك نه آوايى را پاسخ مىدهد و نه با مويه كننده‌اى همراه و هم صدا مىگردد .\r\nآنگاه شروع به غسل دادن او مىكنند . جامهء مردم دنيا را از تن او بيرون مىآورند و او را كفن مىكنند و چنان نيست كه بر او شلوار و پيراهن بپوشانند ، بلكه او را در آن پارچه\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمىپيچند و اگر پيراهنى بر تن او كنند دامن آن از زانو به پايين را بسنده نمىكند و نمىپوشاند . سپس او را حنوط مىكنند و بر دوش مىكشند و كنار گورش مىآورند و در آن مىنهند و تنها مىگذارند و بازمىگردند . او در تاريكى و تنگى و بيم گور تنها مىماند . آرى آنجا آرامگاه اوست تا آنجا كه پيكرش پوسيده و خاك توده مىگردد .\r\n( 1 ) آنگاه كه روزگار به سرآيد و فرمان خدا فرا رسد و واپسين مردم به پيشينيان بپيوندند و فرمان خدا به از نو آفريدن خلق قرار گيرد ، فرمان مىدهد بانگى از آسمانها برآيد كه آسمان را بشكافد و از ميان خميده گرداند و هر كس در آن ساكن است بيمناك گردد و فرشتگان بر كرانه‌هاى آن پايدارند . آنگاه فرمان به زمينها مىرسد و در حالى كه مردم آگاه نيستند ، زمين به جنبش مىآيد و چنان زمين‌لرزه‌اى پيش مىآيد كه كوهها را از بن مىكند و هموار مىسازد و از هيبت جلال خداوند برخى از كوهها به برخى ديگر فروكوفته و چون پشم زده شود و كوبيده شود كوبيدنى و هر كه را در دل زمين است بيرون آورد و آنان را پس از پوسيده شدن دوباره مىآفريند . و پس از پراكندگى فراهمشان مىآورد كه مىخواهد ايشان را بر پاى دارد و از كردارشان بازپرسد و هر كس از ايشان را كه نيكى كرده است ، پاداش نيكو دهد و هر كه را بدرفتار كرده است ، به بدى كردارش مكافات فرمايد . آنگاه آنان را به دو گروه مشخص فرمايد . گروهى در ثواب و گروهى در عقاب و آنان را هميشگى و جاودانه قرار خواهد داد . خير خداوند همراه فرمان‌برندگان و شر او همراه نافرمانان است .\r\n( 2 ) فرمانبرداران را به همسايگى خويش و جاودانگى در زندگى خوش هميشگى و همسايگى پروردگار گرامى و دوستى با محمد ( ص ) پاداش مىدهد . سرمنزلى كه فرودآيندگان در آن از آن كوچ نمىكنند و حال آنان دگرگون نمىشود . بيمها به آنان نمىرسد و گرفتارى آنان را در نمىيابد . دردها و اندوهها به ايشان روى نمىآورد از مرگ زينهارى يافته‌اند و بيمى در از دست دادن چيزى ندارند . زندگى براى آنان روشن و نعمت و كرامت براى ايشان پايدار است . كنار جويهايى از آب زلال خوشبو و نهرهاى شيرى كه مزه آن دگرگون نشده است و جويهاى باده كه مايه خوشى آشامندگان است و نهرهاى عسل تصفيه شده و براى آنان همهء ميوه‌ها و آمرزش پروردگارشان فراهم است ، « 1 » بر فرشهاى به يكديگر پيوسته و همسران پاكيزه و سيه‌چشم كه همچون تخمهاى در پرده كشيده شده و همچون ياقوت و مرجان‌اند ، با برخوردارى از ميوه‌هاى جاودانهء نابريده و بازداشته نشده كه\r\n\r\n\r\n","description":"","footnote":"\r\n( 1 ) برگرفته از آيات 14 سوره محمد و 31 و 32 سوره واقعه و 24 سوره رعد و ديگر سور قرآنى است .\r\n","page_name":" 229 ","page_number":229},
  {"content":"\r\n\r\nفرشتگان از هر سو بر ايشان وارد مىشوند و مىگويند درود بر شما به آنچه شكيبايى كرديد و خانهء آخرت چه نيكو خانه‌اى است همراه با تحيت از خداوند عزيز جبار ، درودى از سوى پروردگار مهربان ، و دوزخ براى گمراهان سركش آشكار مىگردد .\r\n( 1 ) و به آنان كه نافرمانى كرده‌اند ، خشمى نابودكننده و شكنجه‌اى فراگير مىرسد ، دوزخ با شعله‌ها و زبانه‌هاى رخشان و خشم و هياهو و بيم نزديك مىشود . زبانه‌هايش افروخته و سوزندگى آن افزون و بادهاى آتش‌زاى آن گرم‌تر و آب گنديدهء آن جوشان مىشود ، سوزندگى آن فرو نمىنشيند و هياهوى آن كاسته و بريده نمىشود . آن كس كه بايد جاودانه در آن بماند ، نمىميرد و آن كس كه مقيم آن است از آن كوچ نمىكند . اسير آن را فديه نمىتوان داد و زنجيرى آن از بند رها نمىشود . فرشتگان پروردگار همراه آنان‌اند و به تمسخر آنان را مژده به سوزندگى و در افتادن به آتش و خوراك زقوم مىدهند . آنان از پروردگار خويش بازداشته و از رحمت حق نااميد و از دوستان خدا جدايند ، و سرانجام همگى در دوزخ گرد مىآيند - از آن و هر گفتار و كردارى كه آدمى را به آن نزديك مىكند و از هر هوسى به خدا پناه مىبريم . دوزخيان مىگويند : ما را نه شفيعى است و نه دوستى مهربان . كاش ما را بازگشتى مىبود و از مؤمنان مىشديم . « 1 » ( 2 ) دوزخ بر آنان شراره‌هايى چون كاخ و گويى شتران زرد رنگ پرتاب مىكند . آنگاه مالك دوزخ بر آنان ندا مىدهد كه براى شما اندوه و دريغ و پشيمانى بسيار خواهد بود . همانا سوگند به عزت و جلال پروردگارم كه دردناك‌ترين عذاب را بر شما خواهم چشاند . دستهاى دوزخيان بسته بر گردنهاى ايشان است و پيشانيهايشان پيوسته به قدمهاى آنان است . بر بدنها جامهء قطران پوشانده مىشود و پارهء آتشهاى سوزان براى آنان بريده مىشود ، در عذابى جاودانه كه همواره فزون مىگردد و كاسته نمىشود . آن خانه را مدتى نيست كه سرآيد و ايشان را روزگارى معين نيست كه سپرى شود . از آتش و هر گفتار و كردارى كه به آن نزديك مىسازد به خداى متعال پناه مىبريم . « 2 »\r\n\r\n\r\n","description":"","footnote":"\r\n( 1 ) آيات 101 و 102 و سوره بيست و ششم ، و 34 سوره هفتاد و هفتم .\r\n( 2 ) اين بخش با فزونى و كاستيهايى ضمن خطبه شماره 109 نهج البلاغه كه به خطبه « الزهراء » معروف است و شمارهء آن در برخى از چاپهاى نهج البلاغه 108 است آمده است . اين خطبه در منابع استوار پيش از سيد رضى ( ره ) نقل شده است .\r\nمثلا در عقد الفريد ، ج 4 ، ص 76 و روضه كافى ، ج 8 ، ص 28 و ارشاد ، ج 1 ، ص 243 و براى اطلاع بيشتر به روشهاى تحقيق در اسناد و مدارك نهج البلاغه ، ص 120 مراجعه فرماييد .\r\n","page_name":" 230 ","page_number":230},
  {"content":"\r\n\r\n( 1 )\r\n\r\nگفتار آن حضرت در طعنه زدن و نكوهش پاره‌اى از زاهدان نادان كه فقط به انجام برخى از عبادات مواظبت مىكنند و منزلت علماى ربانى را خوار مىشمرند\r\nآن حضرت در نكوهش حشويه و افراد نادان و كسانى كه بدون درايت پايبند روايت‌اند و دانشمندان را خوار و سبك مىشمرند ، پس از ستايش خدا چنين فرموده است :\r\nآنچه مىگويم بر عهدهء من و خود ضامن - درستى - آنم . آن كس كه عبرتهاى - روزگار - براى او آشكار گردد و از كيفرهايى كه پيش اوست عبرت گيرد ، پرهيزگارى او را از درافتادن در شبهه‌ها نگه مىدارد . با پرهيزگارى بنياد چيزى سست نمىشود و با يقين كشتزار كسى تشنه نمىماند و تمام خير در كسى است كه قدر خويش را بشناسد و اگر كسى قدر خود را نشناسد بر نادانى او بسنده است . ( 2 ) از دشمن‌ترين مردم در پيشگاه خداوند بنده‌اى است كه خداوند او را به خود واگذار كرده باشد . از راه راست دور افتاده و بدون دانش راهسپار باشد . هيچ دليلى ندارد و شيفتهء كلام فتنه است . و مردمى كه اندك دانشى ميان مردم فرومايهء بىاطلاع و نابينا درافكنده و خود فريب خورده به تاريكيهاى فتنه است و به روزه و نماز پرداخته است ، و مايهء به فتنه افتادن كسانى است كه به عبادت او شيفته شده‌اند . از هدايت كسانى كه پيش از او بوده‌اند بازدارنده است و كسانى را كه پس از او به او اقتدا مىكنند ، گمراه‌كننده است . مردم نمايان او را عالم مىنامند و حال آنكه يك روز را به سلامت در كسب دانش سپرى نكرده است . هر بامداد در پى فزون ساختن چيزى بوده است كه اندكش بهتر از بسيار آن است ، تا آنگاه كه از آب بدمزه و گنديده سيراب شده و دانش بيهوده اندوخته است . ميان مردم براى فتوا دادن و داورى نشيند تا عهده‌دار مشگل‌گشايى گردد .\r\n( 3 ) اگر چيزى را به چيز ديگرى قياس كند ، خود را تكذيب نمىكند . از بيم آنكه نگويند چيزى را نمىداند ، اگر مسأله مبهم و پوشيده‌اى پيش آيد ، سخنان ياوه‌اى از انديشهء خود فراهم ساخته و حكم قطعى صادر مىكند . نادانى است كه راههاى نادانى را پويد و بر نادانى راه مىسپرد و رأى او چون تار عنكبوت است و خود نمىداند آيا رأى درست داده يا خطا كرده است . از آنچه نمىداند معذرت نمىخواهد ، و نمىتواند به طور قطع با روش علمى پاسخ دهد و بهره رساند . روايات را همچون بادى كه كاه را بر باد مىدهد زير و رو مىكند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nميراثها از قضاوتش فرياد برآورده و خونها از داورى او به گريستن آمده است . با داورى او ناموس حرام حلال مىشود . به خدا سوگند به پاسخ دادن آنچه بر او مىرسد با مايه نيست و شايستهء آنچه به او تفويض شده است نيست . آنان كسانى هستند كه در زندگىشان بايد بر آنان گريست . « 1 »\r\n( 1 )\r\n\r\nگفتار آن حضرت درباره سرآغاز فتنه‌ها و ريشه انحراف از حق و حقيقت و شرع و شريعت\r\nو آن حضرت دربارهء فتنه‌ها چنين فرموده است :\r\nهمانا آغاز پديد آمدن فتنه‌ها خواسته‌هاى نفسانى است و احكامى نو كه از آنها پيروى مىشود و در آنها با كتاب خدا مخالفت مىشود و گروهى از مردان از گروهى ديگر بر خلاف دين خدا يارى مىجويند كه - انجام آن را - بر عهده گيرند . اگر باطل از آميزهء با حق بر كنار مىماند ، بر حق‌جويان پوشيده نمىماند و اگر حق از پوشيده شدن با باطل رهايى مىيافت ، زبان ستيزگران فرصت طعنه زدن نمىيافت ، ولى از هر كدام اندكى گرفته و درهم آميخته مىشود ، و اينجاست كه شيطان بر گروه خود چيره مىگردد و آنان كه لطف خدا براى آنان پيشى گرفته است رهايى مىيابند . « 2 »\r\n( 2 )\r\n\r\nگفتار آن حضرت دربارهء اكثريت پيروان باطل از حق‌جويان در بيشتر زمانها و اينكه گاهى اهل حق بر اهل باطل چيره مىشوند\r\nحقى و باطلى است و هر يك را گروهى . اگر باطل پيروز شود از ديرباز چنين بوده است و هر چند حق اندك است ، ممكن است نيرو يابد . هر كس دروغ گويد زيان مىبيند و هر كس\r\n\r\n\r\n","description":"","footnote":"\r\n( 1 ) دو سه سطر آغاز اين گفتار در آغاز خطبه 16 نهج البلاغه و بقيه آن با تفاوتها و كاستى و فزونيهايى در خطبه شماره 17 نهج البلاغه آمده است . اختلاف لفظى اين خطبه‌ها كه اسكافى نقل كرده است با آنچه كه سيد رضى فراهم فرموده است خود يكى از نشانه‌هاى دقت و احاطه سيد رضى رضوان الله عليه است .\r\n( 2 ) خطبه شماره 50 نهج البلاغه است كه در منابع كهن پيش از سيد رضى در محاسن ، ج 1 ، ص 208 و اصول كافى ، ج 1 ، ص 54 و تاريخ يعقوبى ، ج 2 ، ص 136 هم نقل شده است .\r\n","page_name":" 232 ","page_number":232},
  {"content":"\r\n\r\nبدون حق ادعا كند نابود مىشود . همانا خداوند اين امت را با شمشير و تازيانه ادب فرموده است و براى هيچ كس در محضر امام در آن دو مورد سستى نيست . درون خانه خويش نشينيد و ميان خود راه آشتى پيش گيريد و توبه همراه و از پى شماست و هر كس به پيكار با حق برخيزد ، نابود مىگردد . « 1 »\r\n( 1 ) اينك اى كسانى كه در فضيلت على ( ع ) متوقف هستيد عبرت گيريد و اى قصور كنندگان بينديشيد . آنچه كه ما دربارهء سوابق امير المؤمنين عليه السلام گفتيم و در هر صفت پسنديده فضائل او را بيان داشتيم به خدا سوگند كه اگر چيز ديگرى جز همينها كه گفتيم نمىبود ، او نه تنها با همگان تفاوت دارد كه بر همگان مقدم است و حال آنكه فضائلى از او كه نقل نكرديم از آنچه نقل كرديم بيشتر است . چگونه از مناقب خود خوددارى و در فضيلت او درنگ مىكنيد و به تعصب گرايش داريد . فضائل ديگران را حفظ مىكنيد و از فضائل او روىگردان مىشويد و چون كارهاى او گفته مىشود ، گوش نمىدهيد و از آن سرپيچى مىكنيد و به كسى كه آن را بازگو مىكند لقبهاى نكوهيد مىدهيد . « 2 » يهوديان و مسيحيان هم بدين گونه رفتار كردند و براى محمد ( ص ) فضيلتى نقل نكردند و از معجزات و آيات شگفت آن حضرت طرفى نبستند كه راه انصاف و يكسان نگريستن را در شناخت رسول خدا ( ص ) رها كردند .\r\n\r\n\r\n","description":"","footnote":"\r\n( 1 ) بخشى از خطبه 16 نهج البلاغه است .\r\n( 2 ) ابن ابى الحديد در شرح نهج البلاغه ، ج 4 ، ص 73 و جلوه تاريخ در شرح نهج البلاغه ، ج 4 ، ص 240 مىگويد : به يقين بنى اميه از اظهار فضايل على ( ع ) جلوگيرى مىكردند و كسى را كه در آن باره روايتى نقل مىكرد ، شكنجه مىدادند و چنان شد كه هرگاه كسى مىخواست حديثى درباره شرايع دين از آن حضرت نقل كند يارا نداشت كه با صراحت از او نام ببرد ، بلكه مىگفت ابو زينب چنين نقل مىكند . عطاء از عبد الله بن شداد بن هاد نقل مىكند كه مىگفته است : « دوست مىدارم آزادم بگذارند كه يك روز تا شب درباره فضايل على حديث نقل كنم و شبانگاه گردنم را بزنند . اسكافى مىگويد : اگر احاديث مربوط به فضائل على ( ع ) در كمال شهرت نمىبود و آن همه نقل نمىشد ، بدون ترديد از بيم خاندانهاى اموى و مروانى با توجه به طول حكومت ايشان تمام آنها به فراموشى سپرده مىشد ، ولى خداوند را در اين مرد بزرگ رازى است كه فقط كسانى كه بايد بدانند مىدانند . مگر نمىبينى كه اگر سالار شهرى بر كسى خشم گيرد و مردم را از نام بردن و ياد كردن او بازدارد ، يادش از ميان مىرود و در حالى كه موجود است ، معدوم مىشود و در حالى كه زنده است ، مرده پنداشته مىشود . و اين خلاصه‌اى بود از آنچه شيخ ما ابو جعفر اسكافى در كتاب التفضيل آورده است .\r\n","page_name":" 233 ","page_number":233},
  {"content":"\r\n\r\n( 1 )\r\n\r\nسخن درباره آنكه متكلمان كتابهاى خود و سخنوران و واعظان مجالس خود را به عموم سخنان امير المؤمنين على عليه السلام آراسته‌اند ولى آنها را به خود نسبت داده‌اند\r\nشگفت‌انگيزتر از آنچه گفتيم اين است كه عموم سخنان او كه ما تا كنون نقل كرده‌ايم و همچنين ديگر خطبه‌هاى او در توحيد و ستايش خداوند و موعظه‌هاى او ، مورد استفادهء بيشتر متكلمان قرار گرفته و آنان و واعظان مطالب خود را به سخنان او آراسته‌اند و در مجالس ذكر و وعظ فراوان از سخنان او نقل مىشود ، ولى شما را به اين پندار انداخته‌اند كه آن سخنان از خود ايشان است و شما هم آنچه را كه شنيده‌ايد به آنان نسبت داده‌ايد ، چون سخنان منصور بن عمار « 1 » و ديگر داستان‌سرايانى كه همچون او بوده‌اند ، و كمى عنايت شما به خطبه‌ها و گفتارهاى آن حضرت و كمى شناخت و نادانى موجب آمده است كه نتوانيد تشخيص دهيد . همهء آنچه كه ما تا كنون نقل كرده‌ايم و آنچه نقل نكرده‌ايم نزد اهل روايت با اسناد مشهور شناخته شده است .\r\n( 2 ) چگونه مىتوان از اقرار به فضيلت او خوددارى كرد و حال آنكه مناقب او آشكار و درخشان است و به چه سبب بايد در اداى حق او كوتاهى كرد ؟ آن هم پس از شرحى كه ما دربارهء كارها و فضائل او داديم . پس از اين هيچ علت و شبهه‌اى كه مايهء درنگ و ترديد شود نيست ، زيرا آنچه كه ما گفتيم اگر انگيزه براى مبالغه و غلو نباشد ، راهى براى درنگ و تقصير باقى نمىگذارد . در اين مسأله با نگاه كسى بنگريد كه در جستجوى حقيقت و درستى است و از آن پيروى مىكند و خطا را دوست ندارد و در انجام آن پارسايى مىورزد .\r\n( 3 ) درست است كه ابو بكر مردى فاضل بوده است ، ولى از لحاظ بدنى ناتوان بوده است و به همين جهت بر شانهء دشمنان سنگينى نداشته و در نتيجه در دليرى پيشگام نبوده است و با على مقايسه نمىشده است و درست است كه از لحاظ سبقت در اسلام از پيشگامان است ولى در گرفتاريها و آزمونهاى دشوار پيشگام نبوده است . او نه در محاصرهء بنى هاشم مورد آزمون قرار گرفته و نه در خفتن در بستر رسول خدا در شب هجرت ، و مىبينيد كه على در\r\n\r\n\r\n","description":"","footnote":"\r\n( 1 ) منصور بن عمار از واعظان خراسانى قرن دوم كه مقيم بغداد بوده است ، شرح حالش به تفصيل در تاريخ بغداد ، ج 13 ، ص 79 - 71 آمده است .\r\n","page_name":" 234 ","page_number":234},
  {"content":"\r\n\r\nاين كارها بر او مقدم است .\r\n( 1 ) و بر فرض كه ابو بكر داناى به مبانى خداشناسى بوده باشد ، هرگز در آن علم و چگونگى مباحثه با ملحدان و پاسخ گفتن به اعتراضهاى آنان و مبانى توحيد قابل مقايسه با على نيست .\r\nو بر فرض كه ابو بكر سخنور بوده باشد ، هرگز دامنهء خطبه‌هايش گسترده و در بلاغت رسا نبوده است و معانى مربوط به لطافت علم و باريك‌انديشى را نمىتوانسته است استخراج كند . و با آنكه ابو بكر هم پارسا و شكيبا بوده است ولى پارسايى او قابل مقايسه با پارسايى كسى نيست كه از آغاز چنان فقير بوده است كه به ميزان قوت روزانه خود نداشته است و براى آن كار مزدورى مىكرده است و هنگامى هم كه دنيا به ظاهر به او روى آورد و خلافت به وجودش آراسته شد از مال دنيا پالوده دست بود . وانگهى ، ابو بكر گرفتار كسانى نشد كه بر او شورش كنند و به فتنه‌هاى پياپى و انباشته آزمون نگرديد و دستخوش شبهه‌هاى سركشان و پيمان‌شكنان نگرديد كه كار بدان گونه مشتبه شود كه چون كسى از بيعت با او خوددارى كند ، ديگران هم گرفتار فتنه شوند و جاهل از خوددارى آن اشخاص پيروى كند .\r\nآرى ابو بكر به روزگار خود گرفتار موضوع ارتداد گرديد و على ( ع ) را در آن مورد فضيلت است كه او به ابو بكر اشاره كرد و پيشنهاد جنگ با مرتدان را داد . « 1 »\r\n( 2 ) بنابراين در آنچه كه ما گفتيم ، اين على بن ابى طالب است كه به خصوص براى حق خدا قيام فرموده است در همان لشكركشيها با قاطعيت خود اقدام و امور را اداره مىكرد و انديشهء برتر خود را به كار مىبست و در همان ساعات به روشن‌ترين راهها و با نيت صادق و بهترين كلام و استوارترين دليل و بهترين راهنمايى همراه با نيرومندى قيام مىكرد و آتش فتنه را خاموش و پردهء شك را با سنت صحيح پاره مىكرد . دل باطل را مىشكافت و حق را از ميان آن بيرون مىآورد و آن را از شبهه‌هاى ستيزگران رهايى مىبخشيد . همواره در راه رضاى خدا متحمل رنج مىشد . نه تيزى او كند و نه دلش سرگشته بود . هيچ گرايش و رغبتى او را از فرمانبردارى خدا بازنداشت و به هنگام سختى و ناخوشى سستى نفرمود . على راه دوست و برادر خود - پيامبر ( ص ) - را رفت و نسبت به دوست و دشمن به همان روش پيامبر رفتار كرد ، او حقيقت صبر و شكيبايى را چنان انجام داد كه هيچ كس بدان گونه انجام نداد . او بر تلخى حق و اندوه تنگدستى صبر كرد و آنچه كه بر نازپروردگان دشوار بود براى\r\n\r\n\r\n","description":"","footnote":"\r\n( 1 ) بديهى است اگر منظور اسكافى جنگ با مسيلمه كذاب و سجاح و اسود عنسى و پيروان ايشان است درست است . ولى اگر منظور او همه جنگها از جمله داستان كشتن مالك بن نويره است ، تاريخ خلاف اين را مىگويد .\r\n","page_name":" 235 ","page_number":235},
  {"content":"\r\n\r\nاو نرم و آسان شد و به آنچه كه نادانان از آن به بيم مىافتادند انس گرفت . در دنيا با پاكدامنى راستين و دادگرى آشكار و پاك نفسى و داورى استوار و منطق آميخته با دادگرى زندگى كرد . خداوند بسته‌ها را به او گشود و آنچه را پوشيده بود آشكار ساخت و باطل را با او فروكوفت ، بدون آنكه سست گام يا سرگشته در تصميم‌گيرى باشد .\r\nپروردگارا جايگاه و منزلت او را در پيشگاه خود گرامى دار . پرتوش را كامل فرماى ، همان گونه كه او با تحمل سختى به اجراى فرمان تو گردن نهاد و خواهان رضايت تو و نگهبان پيمان تو و مجرى دستور تو بود .\r\nپروردگارا ، او را چنان برانگيز كه گواهى او پذيرفته و سخنش مورد پسندتر و داراى منزلت شريف باشد و از پاداش گران و عطاى فراوان تو بهره‌مند باشد .\r\n( 1 )\r\n\r\nپاسخهاى امير المؤمنين عليه السلام به پرسشهاى ابن كوّاء دربارهء برخى از آيات قرآن كريم و دربارهء تنى چند از بزرگان اصحاب رسول خدا ( ص ) كه در دنبالهء سخن ، منزلت خود امير المؤمنين در پيشگاه پيامبر ( ص ) مطرح شده است\r\nو سپس گفتار على ( ع ) دربارهء اختلاف احاديث نقل شده از رسول خدا و اينكه احاديث مورد اعتماد همانهايى است كه او نقل فرموده است و ديگر احاديث را بايد ثابت كرد و در صحت آن جاى درنگ است ( 2 ) گفته‌اند ابن كواء « 1 » همين‌كه شنيد على ( ع ) مىگويد : پيش از آنكه مرا از دست دهيد ، از من بپرسيد . از من بپرسيد كه دانش هم مانند چيزهاى ديگر گرفته مىشود . از من بپرسيد كه در سينه‌ام علمى انباشته است . برخاست و گفت : من مىتوانم از تو سؤال كنم ؟ فرمود : آرى ، براى چيز فهميدن بپرس و براى خود را به رنج انداختن مپرس و از چيزى كه تو را به كار مىآيد بپرس و آنچه را به كارت نمىآيد ، مپرس .\r\n( 3 ) ابن كواء گفت : اى امير المؤمنين مقصود از   « وَ الذَّارِياتِ ذَرْواً »   چيست ؟ فرمود : يعنى بادها . پرسيد : « الحاملات  وِقْراً »  چيست ؟ فرمود : ابرها . پرسيد : « الجاريات  يُسْراً »  چيست ؟\r\nفرمود : كشتيها . پرسيد : « المقسمات  أَمْراً »  چيست ، فرمود : فرشتگان . « 2 »\r\n\r\n\r\n","description":"","footnote":"\r\n( 1 ) از پيشوايان خوارج كه درباره سال مرگ او اختلاف است . به مقاله مفصل آقاى يوسف رحيم‌لو در دائرة المعارف بزرگ اسلامى ، ج 4 ، ص 530 - 528 مراجعه فرماييد .\r\n( 2 ) معلوم است كه كتاب المعيار و الموازنه با توجه به قدمت از مصادر بسيار ارزنده است . در اين باره و پرسشهاى ابن كواء\r\n","page_name":" 236 ","page_number":236},
  {"content":"\r\n\r\n( 1 ) گفت : دربارهء اين سخن خدا كه فرموده است « البيت المعمور و السقف المرفوع » برايم حديث كن . فرمود : منظور ضراح است كه خانه‌اى در آسمان است و هر روز هفتاد هزار فرشته در آن وارد مىشوند . « 1 » گفت : براى من درباره ذو القرنين بگو ، آيا پيامبر بوده است يا پادشاه ؟ فرمود : هيچ كدام ، بنده‌اى بود كه براى خدا خيرخواهى كرد و خداوند براى او خيرخواهى فرمود . خدا را دوست مىداشت و خداوند هم او را دوست مىداشت . « 2 » گفت : به من بگو اين آيه كه مىفرمايد :  أَ لَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ  ، - آيا ننگريستى به آنان كه نعمت خدا را به ناسپاسى مبدل كردند و قوم خويش را به خانه نابودى درآوردند - دربارهء چه كسانى نازل شده است ؟ فرمود : دربارهء دو گروه تبهكار قريش ، خاندان اميه و خاندان مغيره . خاندان مغيره را خداوند به روز بدر ريشه كن ساخت ، ولى بنى اميه تا كنون مهلت داده شده‌اند . « 3 »\r\n( 2 ) گفت : دربارهء اين آيه كه خداوند فرموده است :   قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً   - بگو آيا آگاهتان سازم از زيان‌كارترين مردم از لحاظ كردار ؟ آنان كه كوشش ايشان در زندگى اين جهانى تباه شد و خود مىپندارند كه نيكو رفتار كرده‌اند - توضيح بده كه دربارهء چه كسانى است . فرمود :\r\nدربارهء خوارج حرورا . « 4 » گفت : اى امير المؤمنين اين راه شيرى آسمان چيست ؟ فرمود :\r\nچراغهاى آسمان است و از آنجا آب فرو ريزنده - توفان نوح ( ع ) - بر زمين فروريخته است . گفت : اى امير المؤمنين دربارهء قوس قزح براى من توضيح بده . فرمود : قوس قزح مگو كه قوس خدا و مايهء زينهارى از غرق شدن است . گفت : دربارهء اين لكه‌اى كه روى ماه است براى من توضيح بده كه چيست ؟ فرمود : خداوند مىگويد :  فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً  - پرتو ماه هم چون پرتو خورشيد بود و خداوند آن را محو فرمود . « 5 »\r\n\r\n\r\n","description":"","footnote":"\r\nمىتوان به منابع ديگرى از جمله شرح خطبه 92 و 235 شرح نهج البلاغه ابن ابى الحديد و كتاب سيد رضى به نام خصائص امير المؤمنين على بن ابى طالب ، ص 64 مراجعه كرد . اينها آيات يكم تا چهارم سوره پنجاه و يكم است و به تفسير مجمع البيان ، ج 10 - 9 ، ص 152 مراجعه شود .\r\n( 1 ) آيات 4 و 5 سوره پنجاه و دوم است و به ابو الوليد ازرقى ، اخبار مكه ، ترجمه به قلم اين بنده ، چاپ بنياد ، تهران ، 1368 ش ، ص 41 مراجعه فرماييد .\r\n( 2 ) در آيه 82 سوره هجدهم - كهف - موضوع ذو القرنين مطرح است و طبرسى در تفسير مجمع البيان ، ج 6 - 5 ، ص 490 همين روايت را آورده است .\r\n( 3 ) آيه 28 سوره ابراهيم و به صفحه 314 همان جلد ، همان تفسير مراجعه فرماييد .\r\n( 4 ) به تفسير مجمع البيان ، ج 6 - 5 ، ص 497 مراجعه فرماييد .\r\n( 5 ) آيه 12 سوره هفدهم و به تفسير برهان ، ج 2 ، ص 411 مراجعه فرماييد .\r\n","page_name":" 237 ","page_number":237},
  {"content":"\r\n\r\n( 1 ) گفت : دربارهء ياران پيامبر ( ص ) براى من بگو . فرمود : از هر كدام دوست دارى بپرس .\r\nگفت : عبد الله بن مسعود چگونه بود ؟ فرمود : قرآن خواند و بر آن قيام كرد . گفت : دربارهء ابو ذر بگو . فرمود : عالمى بود كه نسبت به علم خويش آزمند بود . گفت : از حذيفة بن اليمان بگو . فرمود : منافقان را مىشناخت و از امور دشوار مىپرسيد و اگر از او پرسش مىكرديد ، او را آگاه مىيافتيد . گفت : دربارهء سلمان فارسى بگو . فرمود : دانش آغاز و پايان را مىدانست ، درياى بىكرانه بود . واى بر تو او همچون لقمان حكيم بود و از خاندان ما شمرده مىشود . گفت : از عمار بن ياسر بگو . فرمود : ايمان در خون و گوشت و مو و پوست و استخوان و پى او آميخته بود . پيكرش بر آتش حرام است . هر گونه كه حق حركت مىكرد ، عمار هم همراهش بود .\r\n( 2 ) ابن كوّاء گفت : دربارهء خودت براى من بگو . فرمود : خداوند مىفرمايد « خويشتن را مستاييد » « 1 » . گفت : آرى و فرموده است « و اما به نعمت پروردگار خويش زبان بگشاى » « 2 » .\r\nفرمود : باشد ، من نخستين كس بودم كه به حضور پيامبر مىرسيدم و آخرين كسى بودم كه از حضورش بيرون مىآمدم و هر چه مىپرسيدم پاسخ داده مىشدم و چون من سكوت مىكردم ، ايشان آغاز مىكرد . همه روز و همه شب با پيامبر ( ص ) ديدار داشتم . گاه پيامبر ( ص ) به خانهء من مىآمد ، بلكه بيشتر آن حضرت مىآمد . هرگاه من به يكى از حجره‌هاى پيامبر ( ص ) مىرفتم ، زنانش برمىخاستند و پيامبر با من تنها مىماند و كسى جز من در حضورش نبود ، ولى هرگاه آن حضرت به خانهء من مىآمد ، فاطمه و هيچ يك از فرزندانم برنمىخاستند ، و هرگاه من از پيامبر سؤال مىكردم ، پاسخ مىفرمود و هرگاه پرسشهاى من تمام مىشد و خاموش مىماندم ، آن حضرت آغاز مىفرمود . هيچ آيه‌اى از قرآن بر پيامبر ( ص ) نازل نشد مگر اينكه آن را براى من خواند و املاء فرمود و من آن را به خط خود نوشتم و پيامبر به پيشگاه خداوند دعا فرمود كه به من فهم درست عنايت فرمايد ، و هيچ آيتى از آيات كتاب خدا نازل نشد مگر آنكه آن را حفظ كردم و پيامبر ( ص ) تأويل آن را به من آموخت ، و هيچ چيز حلال و حرام را رها نكردم مگر آنكه آن را حفظ كردم و پيامبر ( ص ) تأويل آن را به من آموخت ، و از آن هنگام كه پيامبر ( ص ) دست خويش را بر سينهء من نهاد و از خداوند مسألت كرد كه دل مرا آكنده از فهم و دانش و حكمت و نور فرمايد ، حتى يك حرف آن را فراموش نكردم . « 3 »\r\n\r\n\r\n","description":"","footnote":"\r\n( 1 ) بخشى از آيه 32 سوره پنجاه و سوم - النجم .\r\n( 2 ) آيه آخر سوره و الضحى .\r\n( 3 ) پرسشهاى ابن كواء در مصادر مختلف به چند صورت آمده است و اين صورت كه اسكافى نقل كرده است از كامل‌ترين صورتهاى آن است . در كتاب سليم بن قيس هلالى ، ص 91 و هم در اصول كافى ، ج 1 ، ص 62 و خصال ،\r\n","page_name":" 238 ","page_number":238},
  {"content":"\r\n\r\n( 1 ) و در تحقيق اين موضوع روايتى است كه شما خود از پيامبر ( ص ) نقل مىكنيد كه به على فرموده است : خداوند به من فرمان داده است تو را به خود نزديك سازم و دور نگردانم و تو را آموزش دهم و چيزى از تو دريغ ندارم . بر من شايسته است كه تو را آموزش دهم و بر تو شايسته است كه بشنوى و گوش جان سپارى . « 1 »\r\n( 2 ) و گفته‌اند كسى از على عليه السلام دربارهء احاديث نو و بدعتها و از اختلاف اخبارى كه در دست مردم است پرسيد ، آن حضرت رو به او كرد و فرمود : پرسش خود را كردى اينك پاسخ آن را با انديشه بفهم . همانا در دست مردم حق و باطل ، راست و دروغ ، نسخ‌كننده و نسخ شده ، عام و خاص ، محكم و متشابه و آنچه كه درست به حافظه سپرده شده است و آنچه كه از روى گمان نقل مىشود ، موجود است . و به روزگار پيامبر ( ص ) چندان دروغ بر آن حضرت بستند كه برخاست و ضمن خطبه‌اى فرمود : هر كس به عمد بر من دروغ بندد بايد جايگاه خود را در دوزخ قرار دهد . حديث را چهار تن براى تو نقل مىكنند كه پنجمى ندارد :\r\n( 3 ) نخست مردى دورو كه اظهار ايمان مىكند و خود را مسلمان مىنمايد و از گناه نمىترسد و باكى ندارد كه به عمد دروغ بر پيامبر ببندد . اگر مردم بدانند كه او دو روى دروغگو است ، او را تصديق نمىكنند و از او نمىپذيرند ولى مىگويند او از ياران پيامبر است كه او را ديده و از او شنيده است و بدين سبب حديث او را مىپذيرند ، و حال آنكه خداوند دربارهء منافقان به تو خبر داده است و آنان را چنان كه شايد و بايد توصيف فرموده است . اينان پس از رسول خدا كه درود و سلام خدا بر او باد باقى ماندند و با دروغ و تهمت و نادرستى خود را به پيشوايان گمراهى و فراخوانندگان به آتش نزديك ساختند . آنان هم اين منافقان را به كار گماردند و بر گردن مردم سوار كردند و به يارى ايشان دنيا را خوردند و جز اين نيست كه مردم همراه پادشاهان و دنيايند مگر آن كس را كه خداى او را نگهدارد .\r\nچنين كسى يكى از آن چهار تن است .\r\n( 4 ) دو ديگر مردى است كه حديثى را از پيامبر شنيده است ، ولى آن را چنان كه شايد و بايد حفظ نكرده است و در آن گرفتار گمان و خطا گرديده است . به عمد دروغى نبسته است ، با اين حال آن حديث در دست اوست . خود به آن عمل مىكند و آن را روايت هم مىكند و\r\n\r\n\r\n","description":"","footnote":"\r\nص 255 به همين صورت آورده‌اند .\r\n( 1 ) اين حديث داراى مصادر فراوانى است كه از جمله به تفصيل ذيل آيه 12 سوره الحاقه در شواهد التنزيل ، ج 2 ، ص 285 - 271 آمده است .\r\n","page_name":" 239 ","page_number":239},
  {"content":"\r\n\r\nمىگويد خودم آن را از پيامبر شنيده‌ام . اگر مسلمانان بدانند كه سخن او در آن مورد به وهم و گمان است آن حديث را از او نمىپذيرند و اگر خودش بداند كه در آن باره گمان كرده است ، آن را رها مىكند .\r\n( 1 ) سه ديگر مردى است كه از پيامبر ( ص ) شنيده است كه به كارى فرمان داده است ، و پيامبر سپس از آن كار نهى فرموده است ، ولى آن مرد اين موضوع را نمىداند يا شنيده است كه از چيزى نهى فرموده است و پس از آن به آن امر فرموده و او از آن آگاه نيست ، يعنى حديث نسخ شده را حفظ كرده است و حديث نسخ‌كننده را حفظ نكرده است . او هم اگر بداند كه آن حديث نسخ شده است آن را رها مىكند و مردم هم هنگامى كه از او مىشنوند اگر بدانند نسخ شده است آن را كنار مىنهند .\r\n( 2 ) چهارمى كسى است كه بر خدا و پيامبر دروغ نبسته است و از بيم خدا و براى بزرگداشت پيامبر ( ص ) دروغ گفتن را دشمن مىدارد . دستخوش گمان هم نگرديده است و هر چيز را كه شنيده است چنان كه بايد حفظ كرده است و همان گونه كه شنيده است آن را نقل مىكند ، نه چيزى بر آن مىافزايد و نه چيزى از آن مىكاهد . نسخ‌كننده و نسخ شده را به خاطر سپرده است ، به نسخ‌كننده عمل مىكند و نسخ شده را رها مىسازد . خاص را از عام و متشابه را از محكم مىشناسد و هر يك را در جاى خود مىنهد .\r\n( 3 ) گاه چنان است كه گفتارى از پيامبر نقل شده است كه داراى دو معنى است ، يعنى گفتارى خاص يا عام . آن گفتار را كسى مىشنود و نمىداند خدا و پيامبر از آن چه خواسته‌اند و شنونده آن را بدون شناخت معنى و مقصود و اينكه براى چه گفته است توجيه مىكند . همهء ياران پيامبر هم چنان نبودند كه از او چيزى بپرسند و معنى آن را هم از آن حضرت بخواهند ، تا آنجا كه دوست داشتند باديه‌نشينى و عربى بيايد و از پيامبر چيزى بپرسد و آنان بشنوند . و از اين گونه امور چيزى بر من نگذشت مگر اينكه از سبب آن پرسيدم و به خاطر سپردم . اينها سبب اختلاف مردم و درست ندانستن معانى و روايات ايشان است . « 1 » گفتار على عليه السلام در اينجا پايان مىپذيرد .\r\n\r\n\r\n","description":"","footnote":"\r\n( 1 ) آنچه درباره چگونگى احاديث آمده است از خطبه‌هاى نهج البلاغه است كه به شماره 203 در شرح نهج البلاغه ابن ابى الحديد ، چاپ محمد ابو الفضل ابراهيم ، مصر و به شماره 201 در نهج البلاغه مرحوم فيض الاسلام و به شماره 211 در نهج البلاغه چاپ استاد دكتر شهيدى آمده است . شرحى كه ابن ابى الحديد ضمن اين خطبه آورده است بسيار آموزنده و خواندنى است به ويژه آزارى كه متوجه اهل بيت عليهم السلام بوده است . اين خطبه در منابع بسيار كهن پيش از نهج البلاغه و به عنوان مثال در المحاسن ، ص 118 و اصول كافى ، ج 2 ، ص 62 و خصال ، ج 2 ، ص 281 آمده است . براى اطلاع بيشتر به روشهاى تحقيق در اسناد و مدارك نهج البلاغه ، ص 183 مراجعه فرماييد .\r\n","page_name":" 240 ","page_number":240},
  {"content":"\r\n . \r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n . \r\n","description":"","footnote":"","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n . \r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n . \r\n","description":"","footnote":"","page_name":" 247 ","page_number":247},
  {"content":"\r\n . \r\n\r\n","description":"","footnote":"","page_name":" 248 ","page_number":248}
  ]