[
  {"content":"\r\n\r\nتاريخ دولت اسلامى دراندلس\r\nجلد سوم\r\nنوشته محمد عبدالله عنان\r\nترجمهء\r\nعبد المحمد آيتى\r\nانتشارات كيهان\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nتاريخ دولت اسلامى در آندلس ( جلد سوم )\r\nتأليف : محمد عبدالله عنان\r\nترجمه : عبدالمحمد آيتى\r\nچاپ اول - تابستان 1369 - پنجهزار نسخه\r\nچاپ : مؤسسه كيهان\r\nحق چاپ براى انتشارات كيهان محفوظ است\r\nخيابان انقلاب - روبروى پارك دانشجو - خيابان انوشيروان پلاك 10\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nتاريخ - 10\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\n[ جلد سوم 
  ]\r\n\r\nفهرست مطالب\r\nعنوان صفحه\r\nمقدمهء مؤلف 1\r\nمعرفى برخى منابع 5\r\nپيشگفتار اوضاع عمومى شبه جزيرهء اندلس در عصر مرابطين و موحدين 13\r\nباب اول دولت مرابطى در اوج قدرتش 25\r\nفصل اول : يوسف بن تاشفين ويژگيهاى فرمانروايى و صفات و سجاياى او 27\r\nفصل دوم : امير المسلمين على بن يوسف و حوادث عهد او 49\r\nفصل سوم : سقوط سرقسطه 81\r\nفصل چهارم : كشاكش ميان آلفونسوى محارب و مرابطين\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\n1 - نبرد بزرگ آلفونسوى با اندلس 99\r\n2 - گرفتن ماليات و ساختن بارو 107\r\n3 - نبرد قلاعه 109\r\n4 - نبرد افراعه 114\r\n5 - پايان دولت بنى هود در ثغراعلى 121\r\nفصل پنجم : امير تاشفين بن على و جنگها و اعمال او در شبه جزيره اندلس 127\r\nفصل ششم : شرق اندلس 145\r\nباب دوم المهدى محمد بن تومرت و كشاكش . . . 153\r\nفصل اول : محمد بن تومرت پرورش و ظهور او 155\r\nفصل دوم : كشاكش ميان مرابطين و موحدين « مرحله نخست » 179\r\nفصل سوم : عقيده المهدى ابن تومرت و تعاليم دينى و سياسى او 201\r\nفصل چهارم : كشاكش ميان مرابطين و موحدين « مرحله دوم » 221\r\nفصل پنجم : پايان دولت مرابطين در مغرب 259\r\nفصل ششم : دولت موحدين در طريق استحكام 273\r\nفصل هفتم : فتح مهديه و رفتن فرنگان از افريقيه 295\r\nباب سوم شورش نيروهاى ميهنى در اندلس و غلبه موحدين به شبه جزيره 311\r\nفصل اول : شورش اندلس و فروپاشى دولت مرابطين 313\r\nفصل دوم : عبد المومن و مسائل اندلس و فتح اشبيليه و قرطبه و غرناطه و المريه 337\r\nفصل سوم : شورش در شرق اندلس و ظهور محمد بن سعد بن مردنيش 367\r\nفصل چهارم : سالهاى پايان زندگى عبد المومن ، مرگ و صفات او 389\r\nباب چهارم نظام دولت مرابطى و خواص فرمانروايى آن 422\r\nفصل اول : طبيعت حكومت مرابطى و اوضاع نظامى و ادارى و مالى آن 423\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nفصل دوم : جنبش فكرى در اندلس در خلال عهد مرابطين ، قسمت اول 447\r\nباب پنجم ممالك اسپانياى مسيحى در خلال عصر مرابطين و اوايل عصر موحدين 485\r\nفصل اول : آلفونسوى محارب و اوراكا ملكهء قشتاله و آغاز عهد آلفونسو ريمونديس 487\r\nفصل دوم : ممالك اسپانياى مسيحى در عصر آلفونسو ريمونديس و قيام مملكت آراگون 505\r\n1 - مرگ آلفونسوى محارب و پادشاهى برادرش راهب راميرو 505\r\n2 - اتحاد آراگون و قطلونيه 511\r\n3 - جنگهاى قيصر آلفونسو ريمونديس 515\r\n4 - سالهاى پايانى عمر قيصر و مرگ اوورامون برنگر چهارم 524\r\n5 - قشتاله پس از مرگ آلفونسو ريمونديس و جنگ داخلى ميان دو خاندان كاسترو و لارا 528\r\n6 - قيام جمعيتهاى شواليه‌هاى دينى 531\r\nفصل سوم : قيام مملكت پرتغال و سرآغاز عصر آلفونسو هنريكيز پادشاه آن 535\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n\r\n\r\nمقدمهء مؤلف\r\nبسم اللّه الرحمن الرحيم\r\nهنگامى كه به نوشتن اين تاريخ اندوهبار عبرت‌آميز - تاريخ اندلس - آغاز كردم نمىپنداشتم سراسر عمر مرا دربر خواهد گرفت و سالها در پى يكديگر خواهند گذشت بىآنكه من به پايان آن رسيده باشم . اكنون از سال 1942 ميلادى كه جلد اول آن « تاريخ دولت اسلامى در اندلس » منتشر شده بيست سال گذشته است و من همچنان همهء تلاش و كوشش خود را در اين راه به كار مىبرم . از دوازده سال پيش پيوسته در اسپانيا و مغرب در آمدوشد هستم . در كتابخانه‌ها و موزه‌هاى اسپانيا و مغرب هر منبع و مأخذى را كه به اين تاريخ تعلق داشته ، هر سند چاپى و خطى را به زبان عربى و قشتالى كه يافته‌ام از نظر گذرانيده‌ام آن‌سان كه گويى جز آن هدفى در زندگى خود نداشته‌ام .\r\nدر خلال اين مدت دراز توانستم تاريخ اندلس را از زمان فتح تا پايان عصر ملوك الطوايف در دو جلد بنويسم و در همان هنگام تاريخ مرحلهء پايانى دولت اسلامى در اندلس يعنى\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nتاريخ غرناطه را تا سقوط آن و سپس تاريخ اندلس مغلوب و شهادت اندوهبار آن را به نام « پايان اندلس و تاريخ عربهاى مسيحى شده » در يك جلد به رشتهء تحرير درآورم .\r\nدوره‌اى است ميان ملوك الطوايف و دوران پايانى اندلس به نام عصر مرابطين و موحدين كه صد و پنجاه سال از تاريخ آن روزگار را دربرمىگيرد . بدون تدوين تاريخ اين دوره ، تاريخ اندلس چونان حلقه‌اى از هم گسسته بود و اكنون شادمانم كه به يارى خداوند اين مهم را نيز به انجام رسانيده‌ام و توانسته‌ام پس از سالها تحمل دشواريها و جديت و تلاشى پيگير و جستجو و كاوش مستمر در مادريد و اسكوريال و رباط و فاس و قاهره و لندن و آكسفورد و واتيكان ، تاريخ عصر مرابطين و موحدين در اندلس و مغرب را نيز بنويسم . در ضمن كار علاوه بر تحقيق و تجسس در متون و اسناد ، مكانهاى جغرافيايى را عملا مورد بررسى قرار داده‌ام و از نزديك با وضع آنها آشنا شده‌ام . براى حصول اين مقصود و ديدن همهء شهرهاى مهم و پايتختهاى تاريخى مغرب ، به منطقه جبال اطلس و شهر تينملل ، « مكهء » مهدى بن تومرت ، سفر كرده‌ام و راهى را كه لشكرهاى مرابطين و موحدين پيموده بودند ، تا به شبه جزيرهء اسپانيا بروند ، من نيز طى كرده‌ام و جايهايى را كه در دو طرف تنگهء جبل طارق محل آمد و شد آنان بوده است مشاهده كرده‌ام . اما در اندلس پايتخت يا شهرى نيست كه در آن حادثه‌اى رخ داده باشد و من آن را نديده باشم . همه آثار باستانى باقى مانده از اندلس كهن را زير پى سپرده‌ام . مخصوصا رزمگاههاى بزرگ را كه در آنجايها ميان موحدين و اسپانياى مسيحى نبردهايى درگرفته است در شنترين و شلب و الارك و عقاب را از نزديك ديده‌ام و روزها در مطالعهء اين نبرد عظيم - نبرد الارك و العقاب - صرف وقت كرده‌ام و در يك سفر مخصوص همهء دشت الارك و مكان قديم قلعه رباح را دور زدم . سپس آهنگ جبال سييرا مورنا كه ميان اندلس و قشتاله فاصله است نمودم و از آن فرا رفتم ، گردنه‌ها و قله‌ها را زير پى سپردم ، آنگاه به موضع جنگ عقاب ، جنگى كه سپاه موحدين در آن شكست خورد ، و به فروپاشيدن دولت موحدين انجاميد ، و پس\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nاز آن در مدت سى سال همهء شهرهاى بزرگ اندلس سقوط كرد ، رفتم . اين مطالعات جغرافيايى توپوگرافى مرا از بسيارى حقايق در بارهء اين شكست آگاه ساخت .\r\nدر اينجا مسأله‌اى است درخور ذكر و آن اينكه تاريخ عصر مرابطين و موحدين قبل از هرچيز به تاريخ مغرب وابسته است و تاريخ اندلس اندك مكانى را از آن اشغال كرده است . زيرا اندلس يا شبه جزيرهء اندلسى در اين صد و پنجاه سال تحت فرمان مغرب و داخل دو امپراطورى بزرگ مرابطين و سپس موحدين بوده است و بنابراين دوران تسلط مرابطين و سپس موحدين بر اندلس و اوضاع نظامى و ادارى و اجتماعى آن جز در پرتو تحقيقى كامل دربارهء هريك از آن دو امپراطورى بزرگ در مغرب ، صورت نبندد ، ازاين‌رو بر من لازم بود كه تاريخ عصر مرابطين و موحدين را به‌طور كامل در مغرب ، بنويسم و اين كار با همه دشوارى آن‌چه از نظر جغرافيايى و چه از نظر قبيلگى آن‌سان كه همهء جوانب را دربرگيرد به پايان آمد و من اميدوارم كه در اين مهم توفيق كامل حاصل كرده باشم .\r\nچون در جلد دوم اين كتاب كه از پيدايش مرابطين و فتوحات ايشان در مغرب و تأسيس دولت بزرگ مرابطين به دست فرمانرواى بزرگ آن يوسف بن تاشفين و ورود مرابطين به اندلس براى يارى امراى طوايف و فتح زلاقه و ديگر فتوحات اوليهء ايشان و استيلايشان بر شبه جزيرهء اندلس به تفصيل سخن رفته بود در اين مجلد جايى براى تكرار آن نيافتم و كتاب را از اواخر زندگى يوسف بن تاشفين آغاز كردم .\r\nدر فصلى خاص مهم‌ترين منابع مخطوط يا غير مخطوط را كه پيش از ديگر منابع در بحث و تحقيق به آنها تكيه داشته‌ام آورده‌ام . مسلم است كه اين منابع با آنكه احيانا موادى اصيل و هم‌زمان به ما ارزانى مىدارند كه در اهميت و نفاستشان ترديدى نيست ولى اين مطالب اندك است و جز پاره‌اى از مسائل مهمى را كه تاريخ آن دو دولت در برابر ما مطرح مىسازد حل نمىكنند .\r\nاما از سوى ديگر جنبه‌هاى سياسى و ادارى حكومت مرابطين و\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nموحدين را بويژه در شبه جزيرهء اندلس - كه هريك از آن دو دولت را در آنجا اوضاع و مبادى خاص خود بوده است - روشن مىسازند .\r\nاشارت به اين امر نيز ضرور مىنمايد كه در تدوين اين مجلد نيز همان شيوه‌اى را در پيش گرفته‌ام كه در نگارش دو مجلد پيشين در پيش گرفته بودم . در اينجا نيز از نظام حكومت و اوضاع سياسى و دينى هريك از دو دولت مرابطى و موحدى و اوضاع اجتماعى و سير حركت فكرى در اندلس بحث كرده‌ام . البته به آن اندازه كه منابع و اسنادى كه در دست داشته‌ام مرا مدد كرده‌اند .\r\nهمچنين در اين مجلد جايى براى اسپانياى مسيحى و حوادث آن در اين سالها باز كرده‌ام .\r\nدر بين صفحات نقشه‌هاى جغرافيايى و تاريخى كه مكان وقوع جنگها و حوادث را نشان مىدهد و من خود آنها را از نزديك ديده‌ام گنجانيده‌ام ، باشد كه كار خواننده را در درك اوضاع اين رزمگاهها و موقعيت آنها آسان سازد .\r\nدر پايان سپاس بىكران خود را به هيئتهاى علمى و مسئولين كتابخانه‌ها كه مرا در اين مهم در تحقيق و مراجعه و عكس و نقل يارى كرده‌اند عرضه مىدارم ، مقدم بر همه از معهد الدراسات - الاسلاميه در مادريد و كتابخانهء اسكوريال و كتابخانهء ملى مادريد و كتابخانهء رباط و كتابخانه جامع القرويين در فاس و بخش نسخ خطى موزهء بريتانيا و كتابخانهء بادليان در آكسفورد و دار الكتب - المصريه سپاسگزارم .\r\nمحمد عبد اللّه عنان قاهره ، رجب سال 1383 نوامبر سال 1963\r\n\r\n","description":"","footnote":"","page_name":" 4 ","page_number":12},
  {"content":"\r\n\r\n\r\nمعرفى برخى منابع\r\n\r\nكتاب المن بالامامه\r\nمىتوان گفت كه اين كتاب يا به عبارت بهتر بخشى از آن‌كه به دست ما رسيده يكى از مهمترين منابع مخطوط ما در بيان مرحلهء نخستين از تاريخ دولت موحدين است . نام اصلى كتاب آن‌سان كه در صفحهء اول تنها نسخه‌اى كه بدان دست يافته‌ايم آمده است ، چنين است : « كتاب تاريخ المن بالامامة على المستضعفين بان جعلهم اللّه ائمة و جعلهم الوارثين ، و ظهور الامام امير الموحدين على الملثمين و فى مساق ذلك خلافة الامام الخليفه امير المؤمنين [ واحد 
  ] الخلفاء الراشدين » . نام مؤلف در صفحهء عنوان عبد الملك بن محمد بن صاحب الصلاة الباجى ذكر شده . اين نسخه خطى در كتابخانه دانشگاه آكسفورد موسوم به كتابخانهء بادليان  yrarbiL naieldoB  موجود است و در فهرست نسخ خطى شرقى كه در سال 1787 به زبان لاتينى منتشر شده در صفحهء 167 شمارهء  III VLCCD  ( 1758 ) ذكر شده است بنابراين از قديمترين نسخ خطى شرقى آن كتابخانه است .\r\nاين نسخه مجلد ضخيمى است در 194 ورق كه دو روى\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nآنها نوشته شده ، يعنى 388 صفحهء بزرگ به قطع حدود 30 در 20 سانتىمتر هر صفحه 19 سطر دارد و در هر سطر 9 كلمه .\r\nمكتوب به خط اندلسى درشت و روشن ، نسخه سالم و محفوظ است . تنها ورق اول آن كهنه شده و رنگ آن پريده است . جلد نيز « سخت » است . در آغاز و انجام آن چيزى كه تاريخ كتابت آن را بيان كند ديده نمىشود . ولى از نوع خط و وضع ظاهر آن به قرن هشتم يا نهم هجرى ، ( چهاردهم يا پانزدهم ميلادى ) بازمىگردد . اين نسخه تنها جلد دوم كتاب « المن بالامامه » را در بردارد زيرا اولا در صفحه عنوان ذكر نشده ، ثانيا در پايان نسخه اين عبارت آمده كه « كمل السفر الثانى من كتاب تاريخ المن بالامامه على المستضعفين . . . و يتلوه الثالث بحول الله . سنة تسع و ستين و خمسمأه ، خبر وصول العلج الطاغيه » .\r\nجلد اول كتاب - چنان كه از قراين برمىآيد - متضمن تاريخ قيام موحدين و پيروزى آنها بر مرابطين و تاريخ نخستين خليفهء موحدين عبد المؤمن بن على بوده است . اين مجلد و مجلد سوم به دست ما نرسيده است . جلد دوم كه نسخهء منحصر به فردى است كه باقى مانده از حدود سال 554 ( ه ) وقايع آن آغاز مىشود و به حوادث سال 568 ( ه ) پايان مىيابد و هرچند زمان كوتاهى است ، پر از حوادث بزرگ است . ابن صاحب الصلاة خود شاهد همهء آن ماجراها بوده است . با آنكه جلد سوم كتاب را هنوز در جايى نيافته‌ايم ولى ابن عذارى مراكشى در كتاب خود البيان المغرب ، بسيارى از وقايعى را كه در آن بوده ، در كتاب خود آورده است و اين وقايع تا نبرد الارك در سال 591 ( ه ) و تا مرگ خليفه يعقوب المنصور به سال 595 ( ه ) كشيده مىشود . اسلوب نگارش ابن صاحب الصلاة در اين كتاب اسلوبى مسجع و مصنوع است .\r\n\r\nكتاب نظم الجمان\r\nاز مهمترين منابع مخطوط بازمانده از اواخر عهد مرابطين و اوايل عهد موحدين بخشى از كتاب نظم الجمان ابن - القطان است . متضمن جزء سيزدهم آن . عنوان كتاب چنين است :\r\n\r\n","description":"","footnote":"","page_name":" 6 ","page_number":14},
  {"content":"\r\n\r\n« السفر الثالث عشر من كتاب نظم الجمان لترتيب ما سلف من اخبار - الزمان » حاوى حوادث قرن ششم هجرى . اين نسخه را شصت و هشت ورق بزرگ دو رويه است ، يعنى 136 صفحه هر صفحه 19 سطر به خط درشت مغربى . متن با سرخى اعراب‌گذارى شده و گاه نيز مذهب است . در سراسر كتاب نشانى به دست نمىآيد كه در چه تاريخى كتابت شده ، از ظواهر آن مىتوان گفت كه در قرن هشتم هجرى براى يكى از امراء يا يكى از بزرگان كتابت شده باشد .\r\n\r\nجلد سوم از كتاب البيان المغرب\r\nكتاب البيان المغرب ابن عذارى مراكشى از آغاز در شمار مهمترين منابع ما در تأليف تاريخ اندلس بوده است و در دو مجلد پيشين بارها و بارها به آن مراجعه كرده‌ايم . جزء اول و دوم اين كتاب بيش از يك قرن است كه به اهتمام علامه دوزى منتشر شده و جزء سوم آن را لوى پروونسال منتشر كرده است .\r\nجزء چهارم آن در شهر تطوان به سال 1956 نشر يافت اين جزء شامل دنبالهء عهد مرابطين و سراسر عهد موحدين است . ولى اخيرا در خزانهء كتب ناصرى در ثامجروت نزديكى زاكوره در مغرب نسخه جديدى كشف شد موسوم به « الجزء الثالث من البيان المغرب » كه از اهميت بسيار برخوردار است . اين نسخه مجلد بزرگى است شامل 463 صفحهء بزرگ و در هر صفحه 21 سطر . از حوادث سال 533 و اواخر عهد مرابطين و لشكركشى تاشفين بن على به جنگ موحدين و رويارويى با عبد المؤمن بن على آغاز مىشود و به حوادث سال 665 ( ه ) خلافت ادريس ابو دبوس . الواثق بالله آخرين خلفاى موحدين و حملهء او به سوس پايان مىپذيرد . اين نسخه در آغاز 60 صفحه و در پايان 66 صفحه از جزء چهارم كتاب كه به چاپ رسيده افزون ، دارد . همچنين در مطاوى خود اضافاتى دارد و نيز بسيارى از خطاهاى نسخه چاپى را تصحيح مىكند .\r\nاز امتيازات اين بخش از كتاب مطالب بسيارى است\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nكه ابن عذارى از كتب مورخين دولت موحدى كه معاصر وقايع بوده‌اند بويژه ابن صاحب الصلاة نقل كرده است ، از جمله از جلد سوم كتاب المن بالامامه كه فعلا مفقود است منقولات فراوان دارد .\r\nعلاوه بر اين از يكى ديگر از مواريث ابن عذارى نيز سود برده‌ايم ، و آن 54 ورق مخطوط است در باب اصل دولت مرابطين و حكومت يوسف بن تاشفين و فتوحات آن در مغرب و دخول مرابطين به بلنسيه و اخبار على بن يوسف و داستان سوختن كتاب احياء علوم الدين و فرمانروايى تاشفين بن على و جنگ آلفونسوى محارب و غير آن . اين اوراق را لوى پروونسال در خزاين كتب جامعة القرويين يافته است و بخشهايى از وقايع مهم آن را منتشر ساخته سپس همهء آن را هويثى ميرانده در مجله هسپريس در سال 1961 چاپ كرده است .\r\nخوشبختانه در خلال تجسس در كتابخانه جامع القرويين در فاس ، چهار صفحه بزرگ ديگر از كتاب البيان المغرب يافتم كه حوادث سالهاى 511 تا 514 ( ه ) را در بردارد . و در آنها مطالب مهمى است از سقوط سرقسطه به دست آلفونسوى آراگونى در سال 512 ( ه ) و جنگ كتنده و شورش قرطبه بر ضد مرابطين در سال 514 ه . اين اوراق نسخه‌اى را كه استاد لوى پروونسال يافته بود و از آن ياد كرديم كاملتر مىكند . همچنين در همان كتابخانه اوراقى از كتاب صلة الصلهء ابن الزبير را به دست آوردم .\r\n\r\nالرسائل المرابطيه\r\nاين نامه‌ها در مجموعه‌هاى شماره 488 و 538 و 519 ، فهرست الغزيرى است . مجموعهء شماره 488 عنوان مشخصى ندارد و علاوه بر ديگر مطالب شامل پنج نامه است حاوى مهمترين حوادث نظامى كه در عصر مرابطين در اندلس به وقوع پيوسته است از اين قرار : يكى نامهء يوسف بن تاشفين در باب جنگ زلاقه و ديگر نامهء ابن شرف در باب فتح اقليش و سوم نامه مردم سرقسطه به هنگام محاصرهء شهر توسط مسيحيان به امير ابو طاهر تميم بن يوسف و چهارم نامه‌اى از على بن يوسف در باب هزيمت او در جنگ\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nالقلعه و پنجم نامهء مردم بلنسيه به على بن يوسف به هنگام آمدن آلفونسوى محارب (  rotallataB lE  ) به آن شهر . همچنين حاوى سند مهمى است در باب بيعت مردم قرطبه به ولايت عهدى محمد الناصر فرزند خليفه موحدى يعقوب المنصور .\r\nمجموعهء شماره 538 شامل چند نامهء ديگر ، مربوط به اواخر دوران مرابطين در اندلس است . مهمترين آنها نامه‌اى است كه تاشفين بن على بن يوسف به فقها و وزراى بلنسيه نوشته و آنان را به جهاد و اداى نماز و دورى از شراب و رفق به رعيت و التزام مذهب مالكى در احكام و طرد كتب غزالى تحريض كرده است . اين نامه و چند نامه ديگر كه در يك مجلد است بسيارى از زواياى تاريك دولت مرابطين را روشن مىسازد .\r\nمجموعهء سوم يعنى مجموعهء شمارهء 519 شامل مكتوبات فقيه كاتب ابو عبد الله ابن ابى الخصال و مقامات و عرايض او است و نيز چند نامه كه به على بن يوسف نوشته شده و چند نامهء ادبى كه ميان اكابر كتاب آن عصر و ابن ابى الخصال رد و بدل شده است . اين نامه‌ها اخيرا در مجلهء « معهد الدراسات الاسلاميه بمدريد » چاپ شده . مجموعا بيست و يك نامه است و به يارى آنها بسيارى از زواياى تاريك تاريخ عصر مرابطى از حيث نظامى و ادارى و سياسى روشن مىشود .\r\nهمچنين ابن الخطيب در الاحاطه سند مهمى مربوط به عصر مرابطين را نقل كرده است . اين سند نامه‌اى است از يوسف بن تاشفين در باب ولايت عهدى پسرش على بن يوسف .\r\n\r\nالرسائل الموحديه\r\nدر اينجا كافى است به مجموعهء الرسائل الموحديه كه به اهتمام استاد لوى پروونسال منتشر شده اشاره كنيم . اين مجموعه بسيارى از حوادث مهمى را كه در عهد خليفه عبد المؤمن بن على و پسرش خليفه ابو يعقوب يوسف و پسر او خليفه يعقوب المنصور و پسر او خليفه محمد الناصر آمده است ، دربردارد .\r\nدر كنار اين به مجموعه رسائل ديگرى دست يافتيم كه\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nدر فهرست نسخ خطى كتابخانهء اسكوريال شماره 518 فهرست الغزيرى ( در انبور 520 ) از آن ياد شده بود . اين مجموعه زواهر الفكر و جواهر الفكر نام دارد . از محمد بن على بن عبد الرحمان - المرادى معروف به ابن المرابط است . تاريخ آن در پايان آن سال 721 ه ذكر شده . عبارت از مجموعه‌اى بزرگ است از رسائل اندلسى و از آن جمله چند نامه به قلم قاضى كاتب ابو المطرف بن عميره ، در باب حوادث بلنسيه در ايام آشوبهاى اخير كه به سقوط آن به دست مسيحيان انجاميد . و نيز نامه‌اى كه مردم شاطبه به ابن هود نوشته‌اند و نيز نامه‌اى كه از سوى خليفه الرشيد به ساكنان شرق اندلس در رباط الفتح صدور يافته و نيز نامه‌ها و قصايدى از ابن الابار . اين نامه‌ها از بسيارى از حوادثى كه در مشرق اندلس در اواخر عهد موحدين و اواخر عهد اسلامى در آنجا اتفاق افتاده ، پرده بر مىگيرد .\r\n\r\nمنابع مخطوط در تراجم احوال\r\nاز مهمترين منابع مخطوطى در اين موضوع كه به آنها دست يافته‌ايم ، دو كتاب مهم است يكى « كتاب الذيل و التكمله لكتابى الموصول و الصله » از قاضى الجماعه ابو عبد الله محمد بن عبد الملك بن محمد بن سعيد الانصارى الاوسى المراكشى متوفى در اواخر قرن هفتم هجرى و ديگر كتاب الاحاطه فى اخبار غرناطه ، از وزير لسان الدين ابن الخطيب متوفى به سال 776 ه / 1375 م .\r\nكتاب التكمله حاوى شرح حال جمع كثيرى از اعلام عصر مرابطين و موحدين است از فقها و كتاب و ادبا و شعراء .\r\nما به مجلدات خطى آن در دار الكتب المصريه ( نسخهء خطى موسوم به السفر الخامس از حرف ميم تا ياء ) و در موزهء بريتانيا ( جلد چهارم و پنجم شمارهء 7940 ) و در كتابخانهء رباط ( جلد اول نسخهء عكسى از روى نسخهء پاريس ) و در اسكوريال ( تنها تكه‌اى از آن به شماره 1682 فهرست الغزيرى ، حاوى حرف سين تا اوايل حرف عين ) و ما را از اين نسخ فوايد بسيار حاصل گرديد . علاوه بر شرح حال بسيارى از رجال ، نكات تاريخى فراوان ديگرى هم\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nبه دست آمد . حتى در آن چيزهايى است كه در ديگر منابع نتوان يافت .\r\nاما الاحاطه نيز حاوى شرح حال شمار كثيرى از امرا و زعماى مرابطين و موحدين است و نيز بسيارى از فقها و كتاب و شعراء . در الاحاطه مطالبى ارزشمند از كتاب مفقود شدهء « الانوار الجليه فى اخبار الدولة المرابطيه » نقل شده است .\r\nاز كتب چاپى در اين زمينه مىتوان به « وقيات الاعيان » ابن خلكان « و الصلهء » ابن بشكوال و « صلة الصلهء » ابن الزبير و « بغية الملتمس » ضبى و « التكمله » و « الحلة السيراء » ابن الابار اشاره كرد . دو كتاب آخرى مطالب بسيارى از عصر مرابطين و موحدين دربردارند .\r\nعلاوه بر اينها از منابع ما بوده است : « المعجب » عبد الواحد المراكشى و « الحلل الموشيه » كه مؤلف آن مجهول است و « روض القرطاس » ابن ابى زرع . اين سه كتاب وقايع عصر مرابطين و موحدين را دربر دارند و مؤلفانشان يا در آن عصر يا نزديك به آن عصر مىزيسته‌اند .\r\nاز منابع خاص موحدين و عصر ايشان مهمتر از همه دو كتاب « اعز ما يطلب » و كتاب « الموطا » محمد بن تومرت است .\r\nنخستين حاوى خلاصه‌اى از مذهب و تعاليم مذهبى اوست و دومى شروح او بر احكام مذهب مالك است . نيز كتاب « اخبار المهدى بن تومرت و ابتداء دولهء الموحدين » تصنيف ابو بكر صنهاجى معروف به البيذق ، يكى از اصحاب محمد بن تومرت است . اين كتاب از مهمترين و استوارترين منابع ماست در باب اصل و منشأ ابن تومرت و نسب و اصحاب و حركتهاى اوليه او و جنگهاى خليفه عبد المؤمن .\r\nمنبع ديگرى داريم كه بايد به آن نيز اشاره كرد و آن « رحلة التجانى » است . سفرنامهء كوتاهى است از ابو محمد عبد الله بن محمد التجانى ميان سالهاى 706 تا 708 ( ه ) در نواحى تونس و طرابلس . اين سفرنامه نيز نكته‌هاى گرانبهايى از حوادث و جنگهايى را كه در نواحى افريقيه و بلاد جريد ميان بنى غانيه و موحدين رخ داده ، دربردارد و دقيقترين رواياتى است كه از آن برهه از زمان به دست ما رسيده است .\r\nهمچنين است « رحلهء ابن جبير » الاندلسى . در اين كتاب\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nنيز اشارات مهمى است در باب موحدين . از منابع جغرافيايى سه كتاب مورد استفادهء ما بوده است . يكى كتاب « المغرب فى ذكر بلاد افريقيه و المغرب » برگرفته از كتاب المسالك و المالك ابى عبيد البكرى و ديگر « وصف المغرب و ارض السودان و مصر و الاندلس برگرفته از نزههء المشتاق ادريسى و سوم كتاب الاستبصار از مؤلفى مجهول . اين سومى از آن دو از لحاظ تاريخى جديدتر است .\r\nبر اينها بايد منابع مسيحى را از لاتينى و قشتالى و غير آن‌كه يا در آن عصر و يا بعدها تأليف شده‌اند بيفزائيم و چون به هريك در مكان خود اشارت خواهيم كرد ، ذكر آنها در اينجا ضرورتى ندارد .\r\n\r\n","description":"","footnote":"","page_name":" 12 ","page_number":20},
  {"content":"\r\n\r\n\r\nپيشگفتار اوضاع عمومى شبه جزيرهء اندلس در عصر مرابطين و موحدين\r\nنبرد زلاقه ( 479 ه / 1086 م ) براى اسپانياى مسلمان نبردى سرنوشت ساز بود ، خواه در برابر اسپانياى مسيحى و خواه در برابر مرابطين .\r\nخطرى كه در اثر استيلاى مسيحيان بر طليطله - دژ استوار اندلس - اسپانياى مسلمان را تهديد مىكرد و سرنوشت تازه‌اى براى آن رقم مىزد با اين پيروزى ، از ميان رفت . ولى اين پيروزى از ديگر سو از تحول تازه‌اى در سرنوشت اندلس خبر مىداد . از اين قرار كه مرابطين كه به عنوان برادران دينى و ياران مجاهد به آن سرزمين آمده بودند ، پس از نبرد زلاقه خود در عداد دشمنان فاتح درآمدند . پس از اين پيروزى بود كه فرمانرواى مرابطين ، يوسف بن تاشفين دريافت كه دولتهاى طوايف در چه موقعيت دردناكى گرفتارند : دولتهاى كوچكى بودند با يكديگر در زدوخورد كه در سراشيب انحلال مىغلطيدند و شادخوارى و لذتجويى و دلبستگى به شكوه و جلال ظاهرى ديدهء بصيرتشان را فرو پوشيده بود . يوسف بن تاشفين در برابر اين واقعيتى كه در پيش‌روى داشت تصميم خود را گرفت . حال اين تصميم زاييدهء\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nشوق او به فتوحات و رغبت به استيلاء بر آن بلاد سرسبز توانگر سحرانگيز بود ، يا زاييدهء احساس وظيفه در حمايت آن از تعرض مسيحيان و در نتيجه حراست مغرب از اين تعرض ، معلوم نيست ، در هرحال پادشاه مرابطين تصميم خود را گرفت و سپاهيان او به تدريج ، در زمانى كمتر از بيست سال - از 483 تا 502 ه / 1090 تا 1109 م - بر دول طوايف غلبه يافتند و ما شرح آن را در جلد دوم اين كتاب آورديم .\r\nاندلس از اين پس يكى از ايالات مغرب شد و فرمانبردار حكومت مراكش و تحت سيطرهء قبايل مغربى بربر درآمد ، هرچند پيش از اين به مدت صد سال بلاد مغرب تحت فرمان حكومت اموى قرطبه قرار داشت .\r\nمىدانيم كه بربرها در فتح اندلس سهم بسزايى داشتند ، ولى به حق خود نرسيدند و از آن رنج نصيبى حاصل نكردند زيرا فرمانروائى عرب از همان آغاز فتح بر سيادت اقوام بربر غلبه يافت . البته در سايهء دولت اموى گاهگاهى هم بربرها اظهار وجودى مىكردند و چيزى فراچنگ مىآوردند . مثلا در عهد دولت عامريان صاحب نفوذ و قدرت شدند و از نمد خلافت به ايشان هم كلاهى رسيد و در دورهء حكومت طوايف ، چند دولت نيرومند از آن بربرها بود و حتى در عصر بنى حمود تا مرتبهء خلافت ارتقاء يافتند . ولى در سايهء دولت مرابطين بود كه بر اندلس سلطهء كامل يافتند و بر سراسر آن فرمان راندند و سرورى فروختند . در اين مدت خاندانهاى حكومتگر اندلس از ديده‌ها پنهان شدند . هرچند عصر مرابطين در اندلس ديرى نپاييد ، يعنى از نيم قرن فراتر نرفت ، ولى تسلط بربرها پس از برافتادن دولت مرابطين همچنان برجاى بود و اين بار در سايهء دولت موحدين بيش از يك قرن ديگر دوام گرفت .\r\nمورخ مىتواند اين دو دوره را با يكديگر مقايسه كند و جنبه‌هاى مشترك آن دو را بيابد . همچنين موارد اختلاف و تناقض را مشخص كند و خواص و امتيازات هر دوره را معلوم دارد .\r\nموحدين و مرابطين هريك به طايفه‌اى از قبايل بربرها پيوستگى دارند .\r\nقبايلى كه در طول تاريخ در فرمانروايى مغرب نصيبى فراوان داشته‌اند .\r\nمرابطين بالاخص به قبايل لمتونه و كداله و مسوفه انتساب دارند و موحدين\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nبه قبايل هرغه و مصوده و هنتاته و كوميه . دو دولت مرابطين و موحدين هر دو در شرايط خاصى روى كار آمدند . آن‌سان كه گويى براى هر دو يك نقشه بر يك نسق كشيده شده بود . هر دو براساس مذهب و به دست فقيهى سختكوش به‌وجود آمدند .\r\nبنيانگذار دولت مرابطى فقيه عبد اللّه بن ياسين بود و بنيانگذار دولت موحدى المهدى محمد بن تومرت . اين دو دولت هريك به نيروى زعيمى توانا و سردارى كار ديده به صورت دو قدرت بزرگ سياسى عرض وجود كردند . آن زعيم توانا كه پايه‌هاى دولت مرابطى را استوارى بخشيد و قدرت سياسى آن را تأمين كرد ، يوسف بن تاشفين بود و همتاى او عبد المؤمن بن على همان كسى است كه دولت موحدى را به اوج اقتدار خود رسانيد .\r\nدولت موحدى پس از آنكه دولت مرابطى را برافكند ، توانست بر سراسر آن اقليم گسترده غلبه يابد ، خواه در مغرب و خواه در اندلس ؛ ولى اندلس طعمه‌اى نبود كه به زودى فراچنگ آيد . موحدين پس از يك سلسله كشاكشها به ويژه بر ضد شورشگران بخش خاورى آن ، توانستند بر آن مسلط شوند .\r\nعلاوه بر اين وجوه مشابهت كه بيان داشتيم ، دو دولت مرابطى و موحدى را دربارهء تسلط بر اندلس - صرف نظر از عوامل اقليمى و سياسى كه انگيزهء بسط سيادت آنها بر آن اقليم توانگر سحرانگيز بود - يك هدف بود ، آن هم انديشه جهاد و حمايت اندلس از تعرض ممالك اسپانياى مسيحى .\r\nاما جنبه‌هاى اختلاف ميان دو دولت نيز درخور توجه است . هرچند هر دو براى خود يك هدف ارائه مىدادند ، ولى اين روحيهء جهاد در مرابطين قوىتر بود . آنان با اتكاء به اين روحيه توانستند اندلس را از تجاوز ممالك اسپانياى مسيحى حفظ كنند و پس از نبرد زلاقه در چند جنگ ديگر بر قواى مسيحيان غلبه يابند . اگر شكست مرابطين و سقوط سرقسطه را كه در واقع يك شكست آشكار نظامى به حساب مىآيد استثناء كنيم ، مبارزه‌اى كه مرابطين برضد ممالك اسپانياى مسيحى در پيش گرفتند ، مبارزه‌اى نيرومند و سراسر توأم با پيروزى بود . در ضمن اين مبارزات مرابطين چند پيروزى درخشان\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nبه دست آوردند ، بويژه در اقليش به سال 501 ه / 1108 م و در افراغه به سال 528 ه / 1134 م . مرابطين به‌طور كلى توانستند تا اواخر ايامى كه بر سر كار بودند ، يعنى حدود پنجاه سال ، سرزمين اندلس را از آسيب هر متجاوزى مصون دارند . آنچه مانع ادامهء اين مبارزات پيروزمند گرديد ، قيام شورشگران اندلسى در شهرها و پايتخت‌هاى اندلس بود كه بويژه هنگام ظهور موحدين و آمدن ايشان به اندلس شدت گرفت .\r\nاما موحدين با آنكه از چنان روحيهء سلحشورى كه مرابطين را بود برخوردار بودند و در پيكار با اسپانياى مسيحى و دفاع از اندلس اسلامى سخت پاى مىفشردند ولى همانند مرابطين در كار خويش پيروزى حاصل نكردند . موحدين نيز در امر جهاد جدى بليغ داشتند و لشكر جرارشان با ساز و برگ فراوان و جنگجويان بسيار بارها از آب گذشته به شبه جزيره درآمدند ولى حتى در آن روزها كه در اوج توانمندى بودند ، در لشكركشيهاى خود برضد مسيحيان پيروزى چشمگيرى به‌دست نياوردند . لشكركشى خليفه ابو - يعقوب يوسف بن عبد المؤمن بر ضد قشتاليان ، در پاى باروهاى و بذه ، به سال 567 ه / 1172 م به شكست انجاميد و حملهء دوم او در سال 580 ه / 1184 م در شنترين نيز درهم شكست و سپاه موحدين گرفتار هزيمتى سخت گرديد و خليفه خود در معركه جان باخت . اين شكستها را چند علت بود . يكى از آنها اختلال نظام سپاهيان موحدى و ضعف فرماندهى و نابسامانى در امر رساندن تداركات بود . از سوى ديگر مملكت پرتغال نيرومند شده بود و قسمت اعظم نيروى موحدين به حراست ولايت غربى اندلس اختصاص يافته بود .\r\nسپاهيان موحدين تنها در نبرد عظيم الارك پيروز شدند . اين نبرد در ماه رجب سال 951 ه / ژوئيهء سال 1195 م ميان خليفه يعقوب المنصور با قشتاليان درگرفت ولى ديرى نكشيد كه نبرد شوم العقاب آثار اين پيروزى را بزدود و قشتاليان ، بر سپاه موحدى كه به سردارى خليفه محمد الناصر فرزند يعقوب المنصور ، غالب آمدند . اين نبرد در ماه صفر سال 609 ه / 1212 م واقع گرديد . شكست عقاب بر قواى موحدين در اندلس و مغرب ضربتى\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nخردكننده بود و هنوز چند سال از وقوع آن نگذشته بود كه سلطهء موحدين از اندلس برافتاد و شهرهاى اندلس يكى پس از ديگرى به دست مسيحيان افتاد و مسلمانان به محنتهاى دردناك دچار گرديدند .\r\nموضوع جهاد در راه خدا و حمايت اندلس از تجاوز مسيحيان ، همواره در پس اين نبردهاى طولانى و مستمر كه ميان مرابطين و موحدين از يك‌سو و اسپانياى مسيحى از سوى ديگر واقع مىشد ، جاى خاص خود را داشت ، هرچند نمىتوان غريزهء حفظ نفس را ناديده انگاشت . اينان بدون شك براى شركت در جهاد اسلامى و نگهبانى و حمايت سنگرهاى اسلام و حفظ جزيرهء اندلس ، ميراثى كه از فاتحين نخستين براى آنها باقى مانده بود ، مصمم شدند كه از دريا بگذرند و قدم به خاك اسپانيا نهند . همين رغبت باعث آن شد كه در تمام مدتى كه بر روى كار بودند با همسايگان مسيحى خود در كشاكش و جهاد باشند . گاه اين كشاكش جنبهء دفاعى داشت و گاه اينان خود به عزم جهاد به بلاد مسيحىنشين لشكر مىبردند . مثلا خلفاى موحدين بارها سپاه جرار خود را به قصد جهاد بر سر دشمن كشيدند . گويى شعار آنان همواره اين بود :\r\nنبرد با مسيحيان در شبه جزيرهء اسپانيا .\r\n* * * كشاكش ميان مرابطين و موحدين كه فرمانروايان جديد اندلس بودند ، و زعماى محلى اندلس ، بر سر ملك و قدرت ، امرى طبيعى بود . اين كشاكش كه از عوامل مختلف ديگرى نيز تغذيه مىشد ، محنت واقعى اندلس بود كه بار ديگر از خلال آن چهرهء كريه كشاكش‌هاى خونين عهد ملوك الطوايف آشكار گرديد ولى ميان اين دو كشاكش فرقى است روشن . در اين كشاكش‌ها مورخ نمىتواند عوامل ملى و ميهنى را ناديده بينگارد و حال آنكه نبردهاى دوران ملوك الطوايف جز اميال شخصى و هواهاى نفسانى و آزمندى عامل ديگرى نداشت .\r\nاز مسائل درخور ملاحظه يكى اين است كه آتش شورش برضد سلطهء مرابطين در اندلس ، در اواخر دوران فرمانروايى ايشان ، شعله‌ور گرديد و در همان هنگام در مغرب نيز شورش موحدين آغاز شده بود و سلطه مرابطين\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nرا در درون خانهء خود مورد تهديد قرار داده بود ، بنابراين ديگر نمىتوانستند از مغرب به آن سوى دريا مدد فرستند . همچنين مقدمات اين شورش از سالها پيش فراهم آمده بود ، از همان هنگامى كه مرابطين به اندلس آمدند . در آن هنگام اندلس در زير فشار اسپانياى مسيحى قرار داشت و دولت‌هاى طوايف كه خود به يكديگر چنگ و دندان نشان مىدادند ناتوان‌تر از آن بودند كه بتوانند دفع تجاوز كنند . سقوط طليطله خود زنگ خطرى بود . اندلسيان مرابطين را به عنوان برادرانى كه براى نجات آنها آمده‌اند پذيرا شدند و پيروزى درخشان نبرد زلاقه بر آن مهر تأييد نهاد و پس از آن براى بار دوم يوسف بن تاشفين از آب گذشت و به اندلس آمد و امراى طوايف را در محاصرهء دژ ليپيط ( ليدو ) به سال 481 ه / 1088 م يارى داد و اين خود بر اعتبار مرابطين درافزود . البته انديشهء يارى خواستن از مرابطين براى فرمانروايان اندلس عارى از وسوسه و هراس نبود و در همان حال از عواقب آن بيمناك بودند . در جلد دوم بيان كرديم كه چون معتمد بن عباد مىخواست از مرابطين يارى خواهد ، پسرش الرشيد با او مخالفت ورزيد و پدر را از آن اقدام منع كرد و گفت : « پدر آيا به اندلس ما كسانى را فرا مىخوانى كه ملك از ما بستانند و جمع ما پريشان سازند ؟ » البته در ميان رجال اندلس بسيارى ديگر هم بودند كه از عواقب اين اقدام در وحشت بودند « 1 » .\r\nمعلوم شد كه اين ترس و وحشتها بىمورد هم نبوده است . لذت آن پيروزى شكوهمند در پيكار زلاقه ديرى نپاييد و رهايى دهندگان خود تبديل به فاتحان شدند . مرابطين امراى طوايف را يكى پس از ديگرى مغلوب خود كردند . اين غلبه در بسيارى موارد با عنف و شدت توأم بود ، حتى با قساوت و سخت كشى همراه . شمارى از امراى طوايف در راه دفاع از خود و قلمروشان كشته شدند .\r\nمسلما اين حوادث در سراسر اندلس انعكاسى ناخوشايند داشت . از طرف ديگر روشهاى حكومتى حكام و سرداران مرابطين در اين بخش جديد از\r\n\r\n\r\n","description":"","footnote":"\r\n( 1 ) . رجوع كنيد به جلد دوم همين كتاب ، ص 76 و الحلل الموشيه ، ص 27 و 28 ابن الخطيب ، اعلام لا علام ( چاپ بيروت ) ص 245 . امير عبد اللّه بن بلقين التبيان ص 103 و 104 .\r\n","page_name":" 18 ","page_number":26},
  {"content":"\r\n\r\nقلمروشان ، با مدارا و نرمى توأم نبود . هرچند كه گاهگاه از سوى امير المسلمين براى عمال و سرداران فرمانهايى صادر مىشد و آنان را به پيروى از عدالت و رفق به رعيت توصيه مىكرد ، ولى اين حكام و سرداران كه بيشترشان از خويشاوندان و دامادهاى امير المسلمين بودند ، اين اندرزها در گوش نمىگرفتند . اعمال و رفتارشان به خصوص با مردمى متمدن و مرفه كه پرورشى ديگر داشتند دور از خشونت ، سازگارى نداشت . ازاين‌رو هنوز پانزده سال از وفات يوسف بن تاشفين نگذشته بود كه در قرطبه پايتخت اندلس ، آتش خشم مردم بر ضد مرابطين افروخته شد . اين شورش در سال 515 ه / 1121 م در اوايل عهد على بن يوسف اتفاق افتاد . شورشگران مىگفتند كه « براى دفاع از جان و مال و عرض و ناموس خود قيام كرده‌اند . » « 1 » در اين جنبشها و امثال آنها مردم در آغاز جز آن هدفى نداشتند كه از زير آوار حكومت متعصب مرابطين راه نفسى بيابند و هنوز انديشهء رهايى ميهن اندلسى شكل نگرفته بود . اين انديشه در سالهاى بعد ، يعنى در اواخر عهد مرابطين كه قيام سراسر اندلس را از مشرق تا مغرب آن دربرگرفت ، به‌وجود آمد . در سال 539 ه / 1144 م احمد بن قسى در مغرب اندلس ، يعنى در مير تله و شلب و باجه قيام كرد .\r\nدر همان سال ابو جعفر بن حمدين در قرطبه به پاى خاست و ابو الحسن على بن اضحى در غرناطه و در همان هنگام زمام سلطهء مرابطين در ناحيهء شرقى اندلس نيز از هم مىگسست و نخست قاضى ابن عبد العزيز در بلنسيه و مرسيه قيام كرد و سپس ابن عياض بيامد و پس از يك سلسله حوادث و انقلابات پى در پى بر آن دو شهر مستولى شد و به نام سيف الدولة ابن هود خطبه خواند . سيف - الدولة بن هود اسما فرمانروايى را پذيرفت . او در آن زمان نمايندهء انديشهء ملى اندلسى بود . چون ابن هود در نبرد بسيط كه ميان قواى بلنسيه و قشتاله در سال 540 ه / 1146 م در گرفته بود كشته شد ، اين عياض به نام خود خطبه خواند و بر سراسر ناحيهء شرقى اندلس غلبه يافت . او نيز در سال 542 ه / 1147 م در نبرد با قشتاله به قتل رسيد . پس از او نايب و دامادش\r\n\r\n\r\n","description":"","footnote":"\r\n( 1 ) . الحلل الموشيه ، ص 63 .\r\n","page_name":" 19 ","page_number":27},
  {"content":"\r\n\r\nمحمد بن سعد بن مردنيش به جاى او قرار گرفت .\r\nابن مردنيش به زودى نيرو گرفت و سلطهء خود را بر ديگر شهرهاى شرقى از بلنسيه تا قرطاجنه گسترش داد . ابن مردنيش نمايندهء تمام عيار انديشه ملى اندلسى بود . او پرچم مبارزه برضد موحدين را سالها افراشته نگهداشت .\r\nبا مرگش انقلاب او نيز به سردى گراييد . ما همهء اينها را در جاى خود به تفصيل بيان خواهيم داشت .\r\nسلطهء مرابطين در مشرق اندلس چند سال پيش از شورش ابن مردنيش برافتاده بود ؛ هرچند به بركت كوشش سخت سردار نيرومندشان ، ابن غانيه ، در برخى شهرهاى نواحى وسطى و غربى ، اندك مدتى باقى ماند .\r\nاين شورشها كه پىدرپى در شهرهاى مختلف اندلس برضد مرابطين برپا مىشد هرچند در بعضى نواحى آن صورت جنگ داخلى به خود مىگرفت ، به گونه‌اى آشكار رنگ ميهنى داشت و از آزادى اندلس از زير يوغ حكومت مرابطى خبر مىداد . سران شورشگران چنان نبودند كه در طريق تحقق اهداف خود يا به هنگام زدوخورد با يكديگر از استمداد از مسيحيان ابائى داشته باشند .\r\nاين اقدام ، در آن موقعيت اقدامى خطرناك بود كه به جنبهء ميهنى و دينى آن شورشها لطمه مىزد . ولى ضرورى است يادآورى كنيم كه اين استمداد از كسانى چون پادشاه قشتاله آلفونسوى ششم كه يكى از بزرگترين دشمنان ايشان بود و شهرها و سرزمينهايشان را تصرف كرده بود ، يك اقدام مأيوسانه براى همدستى با او در راندن سپاهيان مرابطين بود . پادشاهان مسيحى كه به اين نداها به زودى پاسخ مىدادند ، تنها به اين علت نبود كه اكنون فرصتى مناسب پيش آمده تا به آتش اختلافى كه ميان مسلمانان شعله‌ور شده بدمند و با تحليل قواى آنها اراضى و شهرهاى بيشترى را در تصرف آرند ، بلكه بيشتر براى از ميان بردن دشمن مشتركى بود كه در برابر آنها سر برداشته و ميهن مشترك يعنى شبه جزيره اندلس را تهديد مىكرد . پيروزى مرابطين سبب غلبهء قبايل بربر بر سراسر شبه جزيره مىشد و از آن پس بربرها در همه جا استقرار مىيافتند .\r\nچنان كه اين پديده بعدها در دورهء موحدين در شورش محمد بن سعد بن مردنيش و در پيمانهاى مستمر و استوار او با پادشاهان مسيحى برضد موحدين مصداق\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nيافت .\r\n* * * مىتوانيم بگوئيم كه از آن هنگام كه شورش محمد بن سعد بن مردنيش با وفات او به سال 567 ه / 1172 م در مشرق اندلس پايان گرفت موحدين بر مملكت مرسيه مستولى شدند و سراسر اندلس را در زير فرمان خود درآوردند ، گرايشهاى ملى اندلسى فروكش كرد و اندلس فرمانبردار حكم سروران تازه‌اى كه از آن سوى دريا آمده بودند گرديد . موحدين توانستند پايه‌هاى سلطهء خود را در شبه جزيرهء اندلس در مدت نيم قرن استوارى بخشند . دربار موحدين در اشبيليه نيك درخشيد . اين شهر پايتخت موحدين در اندلس شد .\r\nموحدين در استحكام آن كوشش فراوان به خرج دادند و با برآوردن قصرهاى پرشكوه بر زيبايى آن درافزودند . در اشبيليه و ديگر شهرهاى اندلس كاخها و مساجد و دژها و پلها و باروهاى بسيار احداث كردند . در دربارهاى موحدين خواه در اشبيليه و خواه در مغرب جماعتى از اعلام فقها و علما و دبيران و شاعران گرد آمدند . حكام و عمال موحدين نيز در كنار خود گروهى از اقطاب بيان و تفكر اندلسى را گرد آوردند و وزيران و دبيران و پزشكان خود را از ميان آنان برگزيدند . علما و فلاسفهء بزرگى چون ابن طفيل و ابن زهر و ابن رشد در دربار خليفهء موحدى خدمت مىكردند .\r\nبدين‌گونه كار اندلس در سايهء حكومت موحدى به مدت نيم قرن استقامت پذيرفت . موحدين در درون امپراطورى عظيم خود در مغرب به استحكام پايه - هاى دولت خويش و قمع عصيانهاى محلى سرگرم بودند . بويژه با بنى غانيه در مبارزه بودند و مىخواستند به شورشها و حركات ويرانگرانهء ايشان در افريقيه پايان دهند . زيرا شورشهاى بنى غانيه گاه‌گاه چنان اوج مىگرفت كه نزديك بود سلطهء موحدين را در افريقيه براندازد . آنگاه عصر خليفه الناصر - ابن المنصور فرا رسيد و حملهء مشئوم او به اندلس و سپس شكست دردناك جنگ عقاب در سال 609 ه و عواقب آن‌كه منجر به ضعف سلطهء موحدين در شبه جزيره گرديد .\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nدر اين هنگام اوضاع دگرگون شد و حوادث روى آور گرديد . اين امر تنها منحصر به دست اندازى ملوك مسيحى و فشار آنان به نواحى اندلس و تاخت‌وتاز براى فتح شهرهاى بزرگ نبود ، بلكه در همان هنگام در درون اندلس بار ديگر نشانه‌هاى يك قيام نمودار مىشد كه عوامل قديم قومى آن را تقويت مىكردند . اين شورشها برضد حكومتى بود كه ديگر روى به ضعف نهاده بود .\r\nموطن اين شورش جديد مشرق اندلس بود و در رأس آن دو تن از رهبران كه به خاندانهاى شورشگر قديم منسوب بودند ، جاى داشتند : يكى زيان پسر مردنيش و ديگر ابو عبد اللّه محمد بن يوسف بن هود . درحالىكه جنبش زيان منحصر به بلنسيه بود ، جنبش ابن هود مرسيه و المريه و غرناطه و مالقه را دربرگرفته بود . قيام محمد بن يوسف بن هود مصداق كامل يك قيام ملى بود و هدف آن رهانيدن اندلس بود از يوغ موحدين و مسيحيان هر دو . ولى نيروى او بدانسان نبود كه بتواند او را به همهء اهدافش برساند . مسيحيان نيز فرصتى به‌دست آورده براى تصرف برخى شهرهاى بزرگ اندلس ، سر برداشته بودند . در خلال اين اوضاع پرآشوب ، آلفونسوى نهم در سال 627 ه / 1230 م شهرهاى غربى را چون مارده و بطليوس تصرف كرد . سپس فرناندوى سوم در شوال سال 633 / ژوئن سال 1236 م قرطبه پايتخت قديم خلافت را منتزع ساخت . در اين روزها كه ابن هود با اميد فراوان سرگرم استحكام مبانى قدرت خويش در جنوب اندلس بود ، سقوط قرطبه براى سرزمين پاره پارهء ناتوان اندلس تأثيرى ناگوار داشت ولى حادثه‌اى بود محتوم كه ممانعت از وقوع آن را راهى نبود . هنوز اندك زمانى نگذشته بود كه ابن هود ، در اوايل سال 635 ه در اوج نيرو و سركشىاش درگذشت . با مرگ او رشتهء اميدها گسست و نقشه‌ها باطل گرديد . در سال بعد خايمه اول يا فاتح پادشاه آراگون توانست بلنسيه پايتخت شرقى اندلس را بگيرد . اين واقعه در ماه صفر سال 636 ه / سپتامبر سال 1238 م اتفاق افتاد . خايمه پيش از اين در سال 628 ه بر جزاير شرقى مستولى شده بود . به‌هنگامى كه شهرهاى شرقى و ميانين اندلس يكى پس از ديگرى سقوط مىكرد و به‌دست مسيحيان مىافتاد ،\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nمحمد بن الاحمر با تمام توان خويش مىكوشيد سلطهء خود را بر شهرهاى جنوبى بسط دهد . بدين طريق اندلس بار ديگر صحنهء يك سلسله حوادث و فتن گرديد كه بندبند وجود او را از هم بگسست و براى دشمنان هميشگىاش - اسپانياى مسيحى - طعمه‌اى سهل المنال گرديد و اراضى و شهرهايش يكى پس از ديگرى به تصرف دشمن درآمد . از آن پس كه سلطهء موحدين در اندلس برافتاد ديگر وسيله‌اى براى دفع اين تجاوز وجود نداشت . زيرا اندلس آن نيروى دفاعى و قدرت نظامى را كه در سايهء اين دولت پيروزمند حاصل كرده بود از دست داده بود .\r\nآندلس به زودى پس از اين تجاوزات دردناك ، شهرهاى بزرگ خود را در مشرق و مغرب ، چون قرطبه و بلنسيه و مرسيه و شاطبه و دانيه و جيان و اشبيليه و بطليوس و مارده و شلب و جز آنها را از دست داد . تنها جسدى درهم شكسته و پاره‌پاره در جنوب آن در اين سوى نهر وادى الكبير از آن برجاى ماند . از خلال اين حوادث به خوبى آشكار بود كه پايان عمر اندلس اسلامى نزديك مىشود . اينك اسپانياى مسيحى را جنبشى ديگر بايد تا وارث مسلمانان شود و در نبردهاى بازپس گيرى يا فتح مجدد  atsiuqoceR aL  آخرين ضربهء خود را فرود آورد و به حيات اسپانياى اسلامى پايان دهد . ولى تقدير چيز ديگرى مىخواست . از ميان ويرانه‌هاى اندلس بزرگ دولتى جوان سر بر كرد . قيام مملكت غرناطه به وقوع پيوست و آخرين دولت اسلامى را در اندلس تأسيس كرد .\r\nاين بود طرحى از تصوير اندلس در عصرى كه سر آن داريم كه به شرح و بسط آن پردازيم : عصر مرابطين و موحدين .\r\n\r\n","description":"","footnote":"","page_name":" 23 ","page_number":31},
  {"content":"\r\n . \r\n","description":"","footnote":"","page_name":" 24 ","page_number":32},
  {"content":"\r\n\r\n\r\nباب اول دولت مرابطى در اوج قدرتش\r\n\r\n","description":"","footnote":"","page_name":" 25 ","page_number":33},
  {"content":"\r\n . \r\n","description":"","footnote":"","page_name":" 26 ","page_number":34},
  {"content":"\r\n\r\n\r\nفصل اول يوسف بن تاشفين ويژگيهاى فرمانروايى و صفات و سجاياى او\r\n\r\n1\r\nبه هنگام جستجو در تاريخ دورهء ملوك الطوايف در اندلس به مقتضاى سياق كلام از پيدايش دولت مرابطى و قيام آن در مغرب سخن گفتيم . و گفتيم كه چون اسپانياى مسيحى اراضى و بلاد اسلامى را در شبه جزيره اندلس پس از سقوط شهر طليطله در ماه صفر سال 478 ه ماه مه سال 1085 م مورد تهديد قرار داد ، امراى طوايف دست يارى به سوى برادرانشان مرابطين در آن سوى دريا دراز كردند .\r\nآنگاه قهرمان و سردار مرابطين يوسف بن تاشفين با سپاه جرار خود به اندلس درآمد . سپس سپاه متحد اسلامى - مرابطين و اندلسىها - در ماه رجب سال 479 ه / 1086 م در زلاقه ، مكانى در نزديكى قرطبه ، با مسيحيان نبرد كردند و در يك پيروزى درخشان توانستند تجاوز دشمن را سركوب كنند . پس از چندى كسانى كه براى نجات اندلس آمده بودند خود در شمار فاتحان قرار گرفتند و يك‌يك ممالك امراى طوايف را گرفتند و ضميمهء دولت بزرگ خود ، دولت مرابطين ساختند .\r\nدر ضمن اين مباحث به شرح زندگى زعيم مرابطين ، يوسف بن تاشفين از آغاز پديد آمدنش ، تا آنگاه كه دولت بزرگ مرابطى را در مغرب پىافكند پرداختيم و حوادث بعد از آن را چون چند بار گذشتنش از دريا و به اندلس آمدنش\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nو دست يافتن به فرمانروايى اندلس ، سپس وفات او در آغاز ماه محرم سال 500 ه دوم سپتامبر سال 1106 م بازنموديم .\r\nاز آن رو كه اين مطالب را به تفصيل در جلد دوم اين كتاب « ملوك الطوايف » آورده‌ايم در اينجا قصد تكرار و اطالهء كلام نداريم ولى از آنجا كه موضوع سخن ما در اين كتاب بيان عصر مرابطين در مغرب و اندلس است ضرورى است كه نظرى به گذشته بيندازيم و تا سياق سخن از دست نرود و نقايص تكميل گردد پاره‌اى از موارد را كه به اختصار برگزار كرده بوديم ، تفصيل بيشتر دهيم .\r\nنخستين چيزى كه متعرض آن مىشويم بازگشت به برخى از برهه‌هاى زندگى قهرمان بزرگ مغرب يوسف بن تاشفين زعيم مرابطين است و از صفات او و القاب شاهانهء او كه بيش از اين بدان نگاهى گذرا داشتيم سخن مىگوييم .\r\nرياست مرابطين در زمانى كه عبد اللّه بن ياسين الجزولى گروه مرابطين را تشكيل داد با همكار و دوست او ، يحيى بن ابراهيم كدالى بود .\r\nچون يحيى بن ابراهيم وفات كرد ، عبد اللّه بن ياسين ، امير يحيى بن عمر بن تلاكاكين لمتونى را به جاى او براى امور جنگ و جهاد معين كرد . اين نخستين بار است كه قبيلهء لمتونه بر طايفهء مرابطين رياست مىيابد . هنگامى كه امير يحيى بن عمر در سال 447 ه بمرد برادرش ابو بكر بن عمر به جانشينى او برگزيده شد . چون مرابطين در سال 448 ه عزم تصرف بلاد سوس نمودند امير ابو بكر بن عمر ، پسر عم خود يوسف بن تاشفين را برگزيد تا فرماندهى مقدمهء سپاه مرابطين را بر عهده گيرد .\r\nاين اولين واقعهء تاريخى است كه از اين قهرمان مرابطى در آن ياد شده است . در اين ايام چيزى از رياست جز همان فرماندهى جناحى از جناحهاى لشكر را نداشت .\r\nيوسف بن تاشفين در اين مقام كه بود ، لياقت نظامى خود را در نبردهاى مرابطين در انحاء مغرب نشان داد . و ما در جلد دوم اين كتاب به آن اشارت كرديم . چون عبد اللّه بن ياسين در يكى از جنگهايش در اراضى برغواطه به سال 451 ه / 1059 م به هلاكت رسيد امير ابو بكر لمتونى به زعامت معنوى و مادى مرابطين رسيد . با روى كار آمدن او قبايل لمتونه واقعا به قدرت رسيدند و دولت مرابطى لمتونى آشكار گرديد . قوام قدرت او در اين اوان فتوحات مغرب بود .\r\nهنگامى كه ميان لمتونه و مسوفه و ديگر قبايل مرابطى در بلاد قبله ( جنوبى )\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nكه مركز حكومتشان در ناحيهء صحرا بود ، خلاف افتاد و ابو بكر عزم آن كرد كه خود براى رفع آن اختلاف به آن صوب حركت كند ، در سال 453 ه امور مغرب را به دست پسر عم خود يوسف بن تاشفين سپرد . سپاه مرابطين در اين هنگام به دو قسمت تقسيم شد و يوسف براى به فرمان درآوردن بلاد مغرب زمام يك بخش از آن را به دست گرفت و ابو بكر با بخش ديگر رهسپار صحرا شد . پيش از اين در باب سرگذشت ابو بكر سخن گفتيم كه چگونه پس از پايان آن مهم به مغرب بازگشت و در سال 465 با يوسف ديدار كرد . و از عظمت و قدرت او در شگفت شد و چون دريافت كه براى او در ملك مغرب نصيبى نيست بار ديگر به صحرا بازگشت .\r\nابو بكر از اين پس پيشروى خود را در بلاد صحراى كبير ادامه داد و به منطقهء وسطاى نيجريه داخل شد و در آنجا مدتى درنگ كرد . آنگاه تا قلب مملكت سياهان نيجريه كه پايتخت آن در آن ايام شهر غانه بود و نيز در مملكت مالى بيش تاخت و در ميان قبايل سياهپوست به نشر اسلام پرداخت . اين مردم در اين روزگار بر كيش مسيحيت بودند . فتوحات ابو بكر لمتونى در اين بلاد به سال 469 ه / 1076 م بود « 1 » و او همچنان در غزو و جهاد بود تا در سال 480 ه / 1087 م در ميدان جنگ كشته شد .\r\nاما يوسف بن تاشفين از سوى ديگر سرگرم اتمام فتوحات خود در مغرب بود و توانست قسمت اعظم آن را به تصرف خود درآورد و در سال 462 ه / 1069 م شهر مراكش پايتخت مملكت خود و مركز همهء بلاد مغرب را كه بعدها به تصرف درآورد پىافكند « 2 » .\r\nاز اين پس يوسف بن تاشفين ، در جامهء يك رهبر سياسى و يك فرمانرواى\r\n\r\n\r\n","description":"","footnote":"\r\n( 1 ) . الحلل الموشيه ( چاپ تونس ) ، ص 7 .\r\n( 2 ) . اين تاريخى است كه ابن عذارى براى بناى مراكش در البيان المغرب ذكر مىكند ( از اوراق مخطوط كه در كتابخانهء جامع القرويين فاس يافته شد . اين اوراق اخيرا به اهتمام هويثى ميرانده در مجلهء  sirepseH  ( شمارهء سال 1961 ، ص 55 منتشر شده است ) . صاحب الحلل الموشيه نيز براى بناى مراكش همين تاريخ را مىآورد . ( الحلل الموشيه ، ص 6 ) .\r\nشريف ادريسى بناى مراكش را سال 470 ه مىداند . ( المغرب و ارض السودان و مصر و اندلس به اهتمام دوزى ، ص 67 ) . در كتاب ( الاستبصار ، سال 459 ه ( ص 208 ) و در روض القرطاس ( چاپ تورنبرگ ، ص 89 ) سال 454 ه آمده است . ابن خلدون نيز در كتاب العبر ( ج 6 ، ص 184 ) همان تاريخ را مىآورد .\r\n","page_name":" 29 ","page_number":37},
  {"content":"\r\n\r\nمقتدر آشكار مىشود . از آن زمان كه به فرماندهى سپاه موحدين برگزيده شد و فتوحات مغرب به دست او انجام پذيرفت در كسوت رياست و امارت خودنمايى مىكرد مورخان در باب القاب او كه از عزم پادشاهى او حكايت دارد ، اختلاف كرده‌اند .\r\nتاريخ او را با لقب « امير المسلمين و ناصر الدين » مىشناسد ولى از چه زمان و به چه علت ، درست روشن نيست .\r\nدر اينجا دو روايت است . يكى به‌طور خلاصه آنكه : چون فتوحات يوسف بن تاشفين افزون شد و كشورش بسط يافت ، هنوز او را « امير » مىخواندند و مشايخ لمتونه و اعيان دولت او گرد آمدند و گفتندش كه تو خليفهء خداوند بر روى زمين او هستى شايسته است لقبى مناسب با مقام خويش انتخاب كنى . آنگاه پيشنهاد كردند كه او را « امير المؤمنين » بخوانند . يوسف ابا كرد و عذر آورد كه اين لقب ويژهء خلفاى بنى عباس است كه سلالهء پيامبرند و صاحبان حرمين مكه و مدينه و حال آنكه او در مغرب ، يكى از كارگزاران ايشان و از داعيان دولت ايشان است . عاقبت پذيرفت كه او را « امير المسلمين » و « ناصر الدين » خطاب كنند . اين واقعه در سال 466 ه بود . از آن پس به نام او خطبه خواندند و در مغرب و اندلس « امير المسلمين » و « ناصر الدين » خطابش كردند و نامه‌اى به همهء نواحى فرستاد به اين مضمون :\r\n« اما بعد ستايش خداوند را و درود بر محمد كه مبعوث شد تا راه ما به فروغ قرآن روشن سازد ، در نيمه ماه محرم سال 466 از آستان خود در مراكش براى شما مىنويسيم كه چون خداوند بر ما منت نهاد و آن فتوحات بزرگ نصيب ما شد و نعمتهاى پنهان و آشكار خود بر ما ارزانى داشت و ما را به شريعت پيامبرمان محمد مصطفى صلى اللّه عليه افضل السلام و اتم التسليم راهبرى نمود ، چنان ديديم كه خود را به نامى مخصوص كنيم تا از ديگر امراى قبايل باز شناخته شويم . اين نام « امير المسلمين » و « ناصر الدين » است . از اين پس هركس ايراد خطبه مىكند از ما به اين دو عنوان ياد كند . ان شاء اللّه تعالى و اللّه ولى العدل . بمنه و كرمه و السلام » « 1 » .\r\n\r\n\r\n","description":"","footnote":"\r\n( 1 ) . اين روايت صاحب الحلل الموشيه است ؛ ص 16 و 17 . ابن عذارى نيز در همان اوراق مخطوط ياد شده ( ص ، 6 ) چنين مىگويد . در بعضى از روايات متأخر آمده است يوسف بن تاشفين امير المؤمنين خوانده مىشد و با همين نام در خطبهء از او ياد مىكردند . ( المونس فى اخبار افريقيه و تونس ) از ابن دينار ، ص 99 كه هرچند روايت ضعيفى است از آن ياد كرديم .\r\n","page_name":" 30 ","page_number":38},
  {"content":"\r\n\r\nاما اين روايت با روايتى كه بيشتر مورد قبول است تعارض دارد . زيرا در نزد ما نصوص متعددى است حاكى از اينكه يوسف بن تاشفين را پس از جنگ زلاقه و پيروزىاش در اين جنگ « امير المسلمين » لقب دادند . از جمله صاحب روض القرطاس مىگويد كه يوسف بن تاشفين امير خوانده مىشد چون اندلس را فتح كرد و نبرد زلاقه را با پيروزى به پايان برد و خداوند پادشاه روم را ذليل او ساخت و پس از اين پيروزى با او بيعت نمود ، ملوك اندلس و امرايى كه با او در اين نبرد شركت كرده بودند و شمارشان سيزده تن بود ، او را « امير المسلمين » خطاب كردند . از آن پس نامه‌هاى او در اندلس و مغرب با اين عنوان صدور مىيافت و بر منبرها با اين لقب به نامش خطبه مىخواندند ، سپس مىافزايد كه يوسف نخستين كسى از ملوك مغرب بود كه او را « امير المسلمين » لقب دادند « 1 » . اين روايت را ابن الخطيب در الاحاطه تأييد مىكند . آنجا كه در ترجمه حال يوسف گويد : « چون اندلس را تصرف كرد و سپاه روم را شكست داد « امير المسلمين » لقب يافت . در حالى كه پيش از اين او را « امير يوسف » مىگفتند « 2 » . ما اين روايت اخير را ترجيح مىدهيم زيرا با وقوع حوادث هماهنگى بيشترى دارد .\r\nاما اعتراف يوسف بن تاشفين به اطاعت از خليفه عباسى ، مسأله‌اى است كه بيشتر روايات اسلامى با آن اتفاق دارند . ابن اثير كه از قديمىترين مآخذ ماست در اين باب ، مىگويد : چون يوسف بن تاشفين كار فتح ممالك امراى طوايف را به پايان برد و بر اندلس مستولى گرديد ، به پايتخت خود مراكش بازگرديد . آنگاه فقها را گرد آورد و در حق ايشان نيكى كرد . فقها گفتند كه بايد منشور ولايت او از سوى خليفه صادر شود ، تا اطاعت او بر همگان فرض آيد . ابن اثير اين اندرز را تنها به علماى اندلس نسبت مىدهد . آنگاه مىگويد كه يوسف پس از آن به نزد خليفه المقتدى بامر اللّه رسول فرستاد و براى او از سوى خليفه خلعت و علم و فرمان فرستاده شد و به امير المسلمين و ناصر الدين ملقب گرديد . از اين روايت برنمىآيد كه آيا يوسف از سوى خليفه فقط به ارسال فرمان و خلعت سرافراز گرديد يا لقب امير المسلمين\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 88 . رجوع كنيد به ابن خلكان ، وفيات الاعيان ( بولاق ) ج 2 / ص 488 .\r\n( 2 ) . ابن الخطيب ، الاحاطه فى اخبار غرناطه . مخطوط اسكوريان ( شمارهء 1673 الغزيرى ) برگ 392 .\r\n","page_name":" 31 ","page_number":39},
  {"content":"\r\n\r\nنيز از سوى خلافت براى او فرستاده شد . اگر مراد آن باشد كه لقب نيز از سوى خليفه فرستاده شده روايت ابن اثير با ديگر روايات اختلاف مىيابد « 1 » . از سوى ديگر بايد اين واقعه پيش از سال 487 ه / 1094 م اتفاق افتاده باشد و اين سالى است كه خليفه المقتدى بامر اللّه درگذشته است . از كلام صاحب روض القرطاس چنين برمىآيد و ابن الخطيب نيز آن را تأييد مىكند كه صدور اين فرمان بعد از پيروزى يوسف در سال 479 ه در نبرد زلاقه بوده است . يوسف پس از اين فتح سكه به نام خود زد و دينار مرابطى تازه‌اى رواج داد كه در يك روى آن « لا الاه الا اللّه محمد رسول اللّه » و در زير آن « امير المسلمين يوسف بن تاشفين » نقش بود . و بر گرد آن آيهء « و من يبتغ غير الاسلام دينا فلن يقبل منه و هو فى الآخرة من الخاسرين » .\r\nو در روى ديگر اين عبارت : الامام عبد اللّه امير المؤمنين العباسى . « 2 »\r\nابن خلدون سخن ديگر مىگويد كه يوسف بن تاشفين در باب منشور ولايت خويش نزد خليفه المستظهر باللّه فرزند المقتدى و جانشين او رسول فرستاد . رسول او به درگاه خليفه ، عبد اللّه بن محمد بن العربى المعافرى الاشبيلى بود و پسر او قاضى ابو بكر كه بعدها به الحافظ شهرت يافت . اين دو در نزد خليفه نيكو سخن گفتند و شرط بلاغ به جاى آوردند و از او خواستند كه منشور امارت يوسف را بر مغرب صادر فرمايد . اين فرمان صادر شد و دو سفير همراه با منشور امارت او بازگشتند .\r\nخليفه در اين فرمان او را بر همهء اقطار و اقاليمى كه به تصرف درآورده بود امارت داده بود . آنچه در منشور خليفه آمده بود در ميان مردم شايع گرديد . علاوه بر اين امام محمد غزالى و قاضى طرطوشى نز به او نامه نوشتند و او را به عدل و داد و تمسك به اعمال نيك تحريض كردند و در باب ملوك الطوايف فتوى دادند . « 3 »\r\nما به مدركى دست يافتيم كه اين روايت آخر - روايت ابن خلدون - را قاطعانه تأييد مىكند و آن نص روايتى است كه ابن العربى از ملاقات خود با غزالى در بغداد نوشته است و از او خواسته است تا در باب وضع يوسف بن تاشفين در برابر\r\n\r\n\r\n","description":"","footnote":"\r\n( 1 ) . ابن الاثير ، الكامل ، ج 10 / ص 52 و 145 .\r\n( 2 ) . ابن ابى زرع ، روض القرطاس ، ص 88 ، ابن الخطيب ، مخطوط سابق الذكر الاحاطه برگ 393 .\r\n( 3 ) . ابن خلدون ، العبر ، ج 6 / ص 188 ، در چاپ بولاق به جاى المستظهر عباسى ، المستنصر آمده كه قطعا تحريف ناسخ است .\r\n","page_name":" 32 ","page_number":40},
  {"content":"\r\n\r\nامراى طوايف و نيز در باب خلافت فتوى دهد . همچنين به آنچه امام غزالى در اين موضوع به يوسف بن تاشفين نوشته است دست يافتيم ، آن نامه را ابن العربى هنگامى كه به اندلس بازگرديد با خود به اندلس برد .\r\nمىدانيم كه فقيه ابن العربى و پسرش ابو بكر در آغاز ماه ربيع الاول سال 485 ه رهسپار مشرق شدند . سفر آن دو به مشرق هرچند براى طلب علم بوده ولى در واقع براى به انجام رسانيدن آن مهم صورت گرفته است « 1 » . يوسف بن تاشفين پس از نبرد زلاقه ، با امراى طوايف ، دژلييط  odelA  را در سال 481 ه / 1088 م محاصره كرده بود . در اين هنگام مشاهده كرد كه امراى طوايف و لشكر سر تمرد دارند و آهنگ نفاق و گرايش به ملوك مسيحى در آنها آشكار شده است . اين بار يوسف هيچ نگفت . بار سوم كه از آب گذشت و به اسپانيا آمد براى برافكندن امراى طوايف بود . ازاين‌رو بر يك‌يك آنها غلبه نمود . در اين ايام بود كه به منشورى از سوى خليفه احساس نياز كرد ، تا با آن سند شرعى كه به دست مىآورد دهان بدگويان بربندد . چون فقيه عبد اللّه بن محمد بن العربى المعافرى با پسرش ابو بكر وارد بغداد شدند با امام محمد ابو حامد غزالى قطب فقهاى مشرق در آن روزگار ديدار كردند ، ابن العربى احوال اندلس بازگفت و اعمال يوسف بن تاشفين را در جهاد و اعزاز دين برشمرد و گفت كه امراى طوايف را با او و با يكديگر اختلاف است و اين امر سبب شده كه مسيحيان لشكر بيارايند و به جنگ مسلمانان آيند ، ولى آنان از مشاركت در جنگ سر برتافتند و با مشركين راه مجاملت و مدارا در پيش گرفتند . از جمله آنكه چون در دومين سفرش به اسپانيا مسيحيان را در دژ لييط محاصره كرد ، برخى از امراى طوايف در ناحيهء شرقى از يارى او باز ايستادند و گفتند كه اطاعت او واجب نيست ، زيرا امام شرعى قرشى نيست . ابن العربى افزود كه حتى يوسف را مكتوبى به دست افتاد كه يكى از ايشان به دشمن نوشته بود و او را به پايدارى ترغيب كرده بود . جواب يوسف به اين زعماى متمرد اين است كه مىگويد كه من خادم امير المؤمنين المستظهر هستم . اكنون در اندلس و مغرب بر دو هزار منبر به نام يوسف خطبه خوانده مىشود و سكه به نام اوست . ابن العربى از امام غزالى خواست كه\r\n\r\n\r\n","description":"","footnote":"\r\n( 1 ) . اين بشكوال ، الصله ، شماره 1297 .\r\n","page_name":" 33 ","page_number":41},
  {"content":"\r\n\r\nبراى تقويت يوسف بن تاشفين فتوايى صادر كند و حكم شرع را در حق او بيان دارد و نيز خود مكتوبى به امير المسلمين نويسد . امام غزالى فتوايى صادر كرد بدين مضمون :\r\n« يوسف در اظهار شعار امامت خليفه المستظهر بر حق است و اين بر هر پادشاهى كه به يكى از اقطار مسلمانان مستولى شود واجب است . و چون آن پادشاه كه مشمول حكم خلافت است به شعار خلافت عباسى ندا در داد ، اطاعت او بر همهء رعايا و رؤساء واجب است و مخالفت با او مخالفت با امام است . و هركه تمرد كند و عصيان ورزد حكم او حكم باغى است و حق امير است كه او را به نيروى شمشير از تمرد و عصيانش بازگرداند . و بايد كه با گروه متمردان قتال كند تا به اطاعت او درآيند ، بويژه اگر از مسيحيان كه دشمنان خداوند هستند براى مقاتله با مسلمانان كه اولياء خداونداند يارى خواسته باشد ، و بايد با آنان جنگيد تا به اطاعت امير عادل كه متمسك به فرمانبردارى از عباسيان است درآيد . و چون دست از مخالفت برداشتند واجب است كه دست از آنان برداشته شود . البته اين حكم شامل مسلمانانشان مىشود نه مسيحيان . در اين پيكارها هرچه از اموالشان به دست افتاده بايد به ايشان يا به ورثهء آنان بازگردانيده شود . و آنچه از زنان و فرزندانشان در قتال به اسارت گرفته مىشوند همه مهدورند و در آنها ضمانى نيست . و حكم ايشان به‌طور كلى در بغى و عصيان به دست اميرى است كه به فرمانبردارى از خلافت تمسك مىجويد و بر منابر و بلاد به نيروى سلاح مستولى است و حكم باغى به دست نايب امام است ، هرچند به سبب عواملى كه پيش مىآيد منشور به نام او نرسيده باشد . چنين كسى به حكم قرينهء حال ، نايب امام است ، زيرا بر هر امام واجب است كه به هر مسلمان عادلى كه بر قطرى از اقطار زمين استيلا يافته است و به نام او خطبه مىخواند و به شعار او ندا مىدهد و مردم را به عدل و انصاف وامىدارد ، اذن دهد . و شايسته نيست كه گمان برده شود كه امام به چنين اميرى راضى نباشد و از اذن دادن به او باز ايستد . اگر منشور امارت دير برسد چه باك زيرا گاه در نوشتن آن و گاه در ارسال آن موانع پيش مىآيد . اما اذن و رضايت ، پس از آنكه وضع امير در عدالت و سياست روشن شد و معلوم گرديد كه مىتوان مصالح مسلمانان را به او تفويض كرد ، در ترك آن رخصت جايز نيست . حال اين امير ( يوسف بن تاشفين ) آشكار شده و شكى در آن نيست . اگر براى نگاشتن و ارسال\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nمكتوب خليفه مانعى وجود ندارد و اين فتنه خاموش نمىشود مگر به اينكه اذن صريح و منشور صادر شود آن‌سان كه براى ديگر امرا صادر مىشود ، بر حضرت خلافت صدور اين منشور واجب است . زيرا امام حق ، عاقلهء اسلام است و روا نيست كه اجازت دهد كه در اقطار زمين آتش فتنه‌اى افروخته بماند ، مگر آنكه به هر وسيله‌اى كه ممكن شود آن را خاموش گرداند . »\r\nاين بود نص فتواى امام غزالى در پاسخ ابن العربى و بيان حكم شريعت دربارهء ملوك و امراى طوايف ، برمبناى آنچه ابن العربى براى او شرح داده بود و دفاع از حق يوسف در به دست آوردن فرمان مقام خلافت در فرمانروايى بر سرزمينها و بلادى كه به نيروى شمشير حاصل كرده بود . امام غزالى بعد از اين فتوى ، نامه‌اى به يوسف نوشت و به تفصيل نظر خود را دربارهء ملوك الطوائف ابراز فرمود . البته برحسب آنچه ابن العربى براى او حكايت كرده بود . « 1 » غزالى در مكتوب خود تاريخ نگذاشته ولى پيداست كه آن را پيش از سفرش به حجاز نوشته و مىدانيم كه غزالى در سال 488 ه به اين سفر رفته است « 2 » .\r\nهمچنين ابن العربى ، هنگامى كه گذارش به اسكندريه افتاد در ايامى كه به ديار خويش بازمىگشت ، با علامه ابو بكر طرطوشى هم ديدار كرد . طرطوشى نامه‌اى همه پند و اندرز براى يوسف بن تاشفين فرستاد . در اينكه به حق فرمان راند و موافق كتاب خدا حكم كند و نسبت به رعيت مهربان باشد آن‌سان كه مردى به خانواده و زن و فرزندش مهر مىورزد . و نيز نماز برپاى دارد و زكات بدهد و امر به معروف و نهى از منكر كند . طرطوشى نصيحت نامهء خويش را به آيات قرآنى و احاديث نبوى و قصه‌هاى خلفا و صحابه آراسته است . « 3 » .\r\n\r\n\r\n","description":"","footnote":"\r\n( 1 ) - روايت ابن العربى و نص فتواى امام غزالى را در مخطوط شمارهء 1275 ك در المكتبة الكتانيهء ، يافتيم ، اين نص در خزانهء رباط تحت عنوان « مجموع اوله كتاب الانساب » محفوظ است ( برگ 128 ، 129 ) مكتوب امام غزالى به يوسف بن تاشفين نيز در آنجاست .\r\nاز ذكر نام خليفه المستظهر معلوم مىشود كه اين دو سند در سال 487 ه كه المستظهر پس از مرگ پدرش المقتدى در 16 محرم سال 487 ه به جاى او قرار گرفت ، نوشته شده است .\r\n( 2 ) . نص مكتوب غزالى در مخطوط كتابخانهء الكتانى برگهاى 130 - 133 آمده است .\r\n( 3 ) . نص مكتوب طرطوشى در مخطوط بالا ، برگهاى 133 و 134 آمده است .\r\n","page_name":" 35 ","page_number":43},
  {"content":"\r\n\r\nفقيه ابن العربى در ثغر اسكندريه در آغاز سال 493 ه / درگذشت « 1 » و پسرش در همان سال تنها به اندلس بازگرديد . ابو بكر دو مكتوب به همراه داشت : مكتوب غزالى و مكتوب طرطوشى . همچنين منشور خليفه را براى رجل مقتدر مرابطين .\r\nمعلوم است و در آن شكى نيست كه مؤسس دولت بزرگ مرابطين ، از جهت سياسى تحت لواى خلافت عباسى بود و پيش از آنكه اين منشور صدور يابد ، در سراسر مغرب و اندلس پس از ذكر نام خليفه عباسى نام يوسف را مىآوردند و خواهيم ديد كه چگونه اين رعايت ادب دولت مرابطين به دولت عباسى حتى بعد از يوسف نيز ادامه داشت و خليفهء عباسى در نامه‌هاى خود از سردار مرابطين با القاب خاصى ياد مىكرد .\r\n\r\n2\r\nپيش از اين دانستيم كه چگونه امارت مغرب به يوسف بن تاشفين رسيد . از آن هنگام كه پسر عمش امير ابو بكر لمتونى در سال 453 ه / 1061 م امور آن سامان را به دو سپرد و خود به بلاد صحرا رفت و در آنجا درگذشت ، امارت مغرب يكسره به يوسف رسيد و دولت بزرگ مرابطى در مغرب و اندلس در سايهء آن سردار مرابط به وجود آمد و رشد يافت .\r\nيوسف در اواخر زندگىاش ، پس از فتح اندلس ، تصميم گرفت كه بنيان دولت خويش را استوارى بخشد . ازاين‌رو به اختيار ولىعهد پرداخت . او را پنج پسر بود : ابو بكر سير و على و تميم و معز و ابراهيم و سه دختر داشت : كوته و رقيه و تميمه . « 2 » ابو بكر پسر بزرگ و ظاهرا ولىعهد او بود . پدرش بار اول كه به اندلس رفت او را در مغرب به جاى خود نهاد . اين سفر در ماه ربيع الاول سال\r\n\r\n\r\n","description":"","footnote":"\r\n( 1 ) . المقرى ، نفح الطيب ج 1 / ص 337 .\r\n( 2 ) . تميمه دختر يوسف بن تاشفين به زيبايى و خردمندى و ادب شهره بود . شعر نيز نيكو مىگفت . در فاس سكنى گزيد . ( ابن الابار در التكمله و جذوة الاقتباس فى من حل من الاعلام بمدينة فاس ، ص 105 و 106 ) .\r\n","page_name":" 36 ","page_number":44},
  {"content":"\r\n\r\n479 ه صورت پذيرفت ، امراى طوايف از او يارى خواسته بودند . چون نبرد زلاقه به پايان آمد و آن پيروزى درخشان نصيب مسلمانان شد و سپاهيان مرابطى در بازگشت به اشبيليه آمدند ، يوسف در آنجا از مرگ فرزند آگاه شد . پسر خود را بيمار در سبته گذاشته بود . صاحب روض القرطاس گويد : اين خبرى دردناك بود كه در روزهاى پيروزى به يوسف رسيد « 1 » . حادثه مرگ فرزند سبب شد كه شتابان باز گردد . حتى برخى گويند سبب شد كه از انجام كارهايى ديگر كه در نظر داشت باز ايستد ، به حدى كه از تعقيب لشكر شكست خوردهء مسيحيان نيز صرف‌نظر كرد « 2 » .\r\nدر سال 495 ه / 1101 م يوسف بار ديگر ولىعهد برگزيد . اين بار فرزند ديگر خود ابو الحسن على را اختيار كرد . ابو الحسن على بزرگترين فرزندش نبود .\r\nفرزند بزرگ او ابو طاهر تميم بود . يوسف ، على را به سبب ورع و هوشيارى و دورانديشىاش برگزيد و در همان سال فرمان ولايت عهدىاش را صادر نمود .\r\nاين فرمان به انشاى وزير فقيه ابو محمد بن عبد الغفور كه از اكابر بلغاى عصر بود ، نوشته شد . و در آن آمده است كه « امير المسلمين و ناصر الدين ابو يعقوب يوسف بن تاشفين چون خداوند نگهدارى و رعايت بسيارى از بندگان خود را به او سپرده بود ، ترسيد كه فرداى قيامت به بازخواست كشيده شود كه چرا كسانى را كه به دو سپرده شده بودند ، بىسرپرست رها كرد . درحالىكه خداوند در مورد امورى كه به اين عظمت نيستند امر به وصيت كرده و آن را از مؤكدترين امور مهمه قرار داده تا چه رسد به چنين امورى كه به مصالح خاص و عام مربوط مىشود . امير المسلمين نيز برحسب اين وظيفه‌اى كه بر عهدهء اوست در اين امر نظر كرد و نظرش بر فرزند خود امير اجل ابو الحسن على قرار گرفت ، زيرا از ديگر فرزندان به اكتساب معالى حريص‌تر است و به سجاياى پسنديده برتر . ازاين‌رو پس از مشورت با اهل راى از نزديك و دور و خشنودى و گزينش ايشان او را به ولايت‌عهدى انتخاب كرد . . . اين انتخاب در سال 495 انجام پذيرفت . » « 3 »\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 98 .\r\n( 2 ) .\r\n sedivaromlA sol ed noicirapsiD y aicnedakeD ; aredoC . F . 2 . P ) 9981 azogaraz ( anapsE ne \r\n( 3 ) . نص اين فرمان در الحلل الموشيه ، ص 56 ، 57 آمده است .\r\n","page_name":" 37 ","page_number":45},
  {"content":"\r\n\r\nيكى از شروطى كه يوسف با فرزند خود كرد اين بود كه دفاع از اندلس را وجههء همت خود سازد و به حكومت و امور قضا ، در ولايات و قلاع و شهرها كسى را جز مرابطين آن هم از قبيلهء لمتونه نگمارد . و براى اندلس سپاهى ثابت از مرابطين بسيج كند و قوام اين سپاه هفده هزار تن باشد . اين سپاه را در شهرهاى بزرگ جاى دهد . از جمله هفت هزار تن در اشبيليه نگهدارد و هزار تن در قرطبه و چهار هزار تن در مشرق اندلس و چهار هزار تن ديگر را در ثغور و دژهاى هم‌مرز با اراضى دشمن جاى دهد . همچنين از اندلسيان براى حراست مرزها از تعرض مسيحيان يارى خواهد زيرا آنان به احوال مسيحيان آگاهترند و در نبرد با ايشان از مرابطين مجربتر .\r\nدر سال 496 ه / 1102 م يوسف بن تاشفين براى بار چهارم و آخرين بار به اندلس رفت . « 1 » پسرانش ابو الحسن على و ابو طاهر تميم نيز با او همراه بودند « 2 » .\r\nيوسف قصد آن داشت كه امور اندلس و مصالح آن را از نظر بگذراند . بويژه آنكه براى فرزندش على كه به ولايت‌عهدى برگزيده بود بيعت بگيرد . صاحب روض القرطاس مىگويد كه على در اين سفر همراه پدر نبود . بلكه او در سبته بود كه در آنجا متولد شده و پرورش يافته بود « 3 » . ولى ما روايت نخستين را ترجيح مىدهيم زيرا غرض از اين سفر گرفتن بيعت براى او بوده و عقلا بايد او نيز در اين مجلس حاضر باشد . در اواخر سال 496 ه يوسف در قرطبه پايتخت خلافت بود . قرطبه در اين روزها نيز پايتخت مرابطين در اندلس بود . يوسف اعيان قبيلهء لمتونه و مشايخ مرابطين و فقها را گرد آورد و از آنها براى فرزندش بيعت گرفت . آنگاه منشور ولايت‌عهدى به قلم وزير و كاتبش ابو بكر بن القصيره كه در بلاغت سرآمد همگان و در نظم و نثر سمت پيشوايى داشت ، نوشته شد . اين منشور بدين‌سان پايان مىبايد : قرطبه فى ذى الحجة سنة ست و تسعين و اربعمأه ( 496 ) . « 4 »\r\n\r\n\r\n","description":"","footnote":"\r\n( 1 ) . در روايت ديگر اين سفر در سال 497 واقع شده ، ابن خلدون - العبر ، ج 6 / ص 188 .\r\nتاريخ 496 كه در ذيل منشور آمده مؤيد صحت آن است .\r\n( 2 ) . الحلل الموشيه ، ص 55 .\r\n( 3 ) . ابن ابى زرع ، روض القرطاس ، ص 101 .\r\n( 4 ) . ابن الخطيب نص اين وثيقه را در الاحاطه در ترجمهء احوال ابو بكر بن القصيره ( نسخهء خطى اسكوريان كه از آن ياد كرديم ، برگهاى 71 در 72 ) . در بعضى روايات آمده كه اين بيعت در غرناطه صورت گرفت . ( كتاب الاكتفاء فى اخبار الخلفاء ، از ابن الكردبوس نسخهء خطى آكادمى تاريخ مادريد برگهاى 164 الف ) ولى پايان آن ناقص است .\r\n","page_name":" 38 ","page_number":46},
  {"content":"\r\n\r\n\r\n3\r\nدر جلد دوم اين كتاب - تاريخ ملوك الطوايف - به پاره‌اى از صفات و سجاياى يوسف بن تاشفين اشارت كرديم . اكنون مىخواهيم اندكى در اين باب بسط مقال دهيم .\r\nقهرمان بزرگ مرابطى از آنچنان صفاتى برخوردار بود كه به يارى آنها توانست در سراسر زندگى دراز و پرحادثهء خود به صورت يك مرد نمونه جلوه‌گر شود . اما صفت برجسته او كه در تمام دوران زندگىاش نشانهء مشخص او به شمار مىآمد ساده و بىتكلف زيستن او بود . يوسف حوادث بزرگ سياسى را از سر گذرانيد و بسيارى بلاد به دست او فتح شد و دولت عظيم مرابطى را كه در سراسر مغرب اسلامى از حيث گسترهء خاك و قدرت نظامى همتايى نداشت ، تأسيس كرد .\r\nحد شرقى كشورش تونس بود و حد غربى آن اقيانوس اطلس . شمالش ساحل رودخانه‌هاى ايبروتاجه بود و جنوبش قلب صحراى كبير . قهرمان مرابطى در آغاز يكى از زعماى محلى صحراى افريقا بود . مردى بدوى بود كه زاهدانه مىزيست و پشمينه مىپوشيد . و جز آن جامه‌اى نداشت . در طعام به نان جوين و گوشت و شير شتر بسنده مىكرد و جز آن هيچ نمىخورد . در طول زندگانىاش هرگز هواى زيستن در كاخها به سرش نيفتاد و هوس يك زندگى آسوده در دلش پديد نيامد ؛ هرچند از چنان دولت نيرومندى برخوردار بود و جهان پهناور در زير قدمهاى او بود . كافى است نگاهى گذرا به كاخهاى امراى طوايف در اندلس بيفكنيم و در آن همه فخامت و شكوه تأمل كنيم كه حتى امراى كوچك نيز جامه‌هاى مرصع به زر و گوهر دربر مىكردند « 1 » . غلامان و كنيزان زيباروى ، جامهاى باده در كف به خدمتشان ايستاده بودند ، تا آنگاه به اوج عظمت و اجلال و اعجاب اين رجل نامدار مرابطى پى ببريم .\r\nاين سادگى و عدم تكلف ، در سراسر حيات او با انبوهى از صفات و سجاياى عاليهء معنوى همراه بود و يوسف به پايمردى اين خصال برجسته توانسته بود دولتى\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 87 .\r\n","page_name":" 39 ","page_number":47},
  {"content":"\r\n\r\nعظيم را پىافكند . يوسف مردى هوشيار و زيرك بود با عزم و شجاعت و حزمى زايد الوصف و كرم و سخاوتى بسيار . علاوه بر اينها متقى و پرهيزگار بود . ابن الصيرفى مورخ دولت مرابطى دربارهء او گويد : « يوسف بن تاشفين از خدا خوف داشت .\r\nاسرار خود مكتوم مىداشت . بسيار دعا مىخواند و استخاره مىكرد . پيوسته در نماز و استغفار بود . » « 1 »\r\nيوسف بن تاشفين سخت مشتاق جهاد بود و به حق قهرمانى مجاهد . سالهاى زيادى از عمر خود را در جهاد در راه خدا گذرانيد . از آن زمان كه پسر عمش ابو بكر لمتونى او را به سردارى مرابطين برگزيد همچنان در پيكار بود . اين علاقه و اشتياق او به جهاد سبب شد كه به زودى به نداى فريادخواهى امراى طوايف پاسخ دهد و در نبرد عظيم زلافه همراه با سپاه مجاهد شركت جويد و در نبردهاى ديگر چون نبردهاى ولايات شرقى در بلنسيه و سرقسطه بارها بر ضد سپاهيان مسيحى به جهاد پردازد . در چنان وضعى كه اسپانياى مسلمان بدان دچار شده بود اين امر غريب نمىنمايد . زيرا امراى طوايف در سراشيب اضمحلال افتاده بودند و در اثر اختلاف با يكديگر به درگاه شاهان مسيحى روى مىنهادند تا آنجا كه مسيحيان بر اندلس چنگ مىافكندند . در اين حال سردار مرابطى تصميم خود را عملى ساخت ، بدين‌گونه كه بساط فرمانروايى امراى طوايف را در نوردد و اندلس را در زير چتر حمايت سپاه پيروزمند خويش درآورد . اين اقدام خود نوعى جهاد بود كه از بارزترين صفحات اعمال يوسف و لشكر او به شمار مىآيد .\r\nيوسف بن تاشفين سربازى بزرگ و يكى از عظيم‌ترين سرداران و فرماندهان عصر خويش بود . در فتوحات خود در سراسر بلاد مغرب كفايت و لياقت سپاهيگرى خويش آشكار ساخت . پيروزيهاى او همه مرهون كثرت شمار لشكريان او نبود ، بلكه بيشتر مرهون براعت و كاردانى او در كشيدن نقشه‌هاى جنگى و اجراى صحيح آنها در فرصتهاى مناسب بود . يكى از مواردى كه از اين براعت و كاردانى او حكايت دارد نبرد زلاقه بود . پيروزى درخشانى كه سپاهيان مرابطى و اندلسى در اين نبرد حاصل نمودند بىترديد نتيجه دليرى و پايدارى يوسف و دقت و صحت نقشه‌هاى\r\n\r\n\r\n","description":"","footnote":"\r\n( 1 ) . ابن الخطيب از ابن الصيرفى . الاحاطه ( نسخه خطى اسكوريان برگ شماره 393 ) .\r\n","page_name":" 40 ","page_number":48},
  {"content":"\r\n\r\nجنگى او بود . يكى از نشانه‌هاى بخت بلند او اين بود كه همواره در كارزارها جمعى از دليرترين و تواناترين مردان سلحشور گرداگرد او بودند ، چون سيرين ابو بكر و داود بن عايشه و امير مزدلى و محمد بن الحاج و امثال ايشان كه بيش از اين نيز در معارك و پيكارهاى ديگر از آنان ياد كرديم .\r\nيوسف بن تاشفين در عين كفايت و لياقتش در لشكركشى از حيث قدرت ادارهء امور كشور نيز بىهمتا بود . اين سردار زادهء صحرا بر امپراطورى عظيم خود به حزم و كفايت شگفت‌انگيز فرمان مىراند . در عين ورع و پرهيزگارى ، برنده و سختگير بود و حريص به برقرار ساختن نظم و امنيت و سخت‌كوش در تفقد از حال مملكت و رعيت .\r\nابن الصيرفى روش و صرامت يوسف را در سركوبى معارضان و كسانى كه در برابر قانون سركشى مىكنند بطور خلاصه اين گونه بيان مىكند : بيشتر عقوبتهاى او در حق كسانى كه در برابر قانون سركشى مىكردند ، زندان‌هاى درازمدت و بندهاى گران و دزن بود . مگر آن كسان كه قصد شورش و برافكندن مىداشتند ، كه در اين صورت جز شمشير چاره‌اى ديگر نمىشناخت « 1 » و از اين سخن نيز بر مىآيد كه يوسف بن تاشفين اعدام را تنها در عصيان و شورش به كار مىبرده و در جرايم عادى بزرگترين عقوبتهايش ، زندان‌هاى درازمدت و بندهاى گران بوده است .\r\nبيشتر روايات حاكى از اين است كه دادگرى و ايثار را دوست مىداشته و براى برپاى داشتن بساط عدل و داد مىكوشيده است . به قوانين شريعت احترام مىگذاشته و فرمانهاى خود را برطبق آن صادر مىنموده است . علما و فقها را گرامى مىداشته و به آراء و فتاواى ايشان عمل مىكرده است . ابن الصيرفى در اين - باب مىگويد « با فقها آميزش داشت و علما را بزرگ مىداشت و امور خويش به آنان رجوع مىكرد و خود و ديگران را به عمل به رأى و فتواى آنان ملزم مىساخت . همواره ديگران را به دادگرى ترغيب مىكرد و مىخواست كه به حق قضاوت كنند و از شريعت يارى جويند « 1 » » پيش از اين در موارد گوناگون ديديم كه\r\n\r\n\r\n","description":"","footnote":"\r\n( 1 ) . ابن الخطيب به نقل از ابن الصيرفى . در الاحاطه . ( نسخه خطى اسكوريان برگ 393 ) .\r\nالحلل الموشيه ، ص 59 ، ابن عذارى ، البيان المغرب ( اوراق مذكور در پيش ، هسپريس ، ص 65 ) .\r\n","page_name":" 41 ","page_number":49},
  {"content":"\r\n\r\nيوسف در مهام امور خويش به راى فقها روى مىآورد . حتى هنگامى كه خواست به اندلس لشكر برد تا به فريادخواهى ملوك طوايف پاسخ گويد نخست با آنان مشورت نمود . « 1 » سپس هنگامى كه خواست امراى طوايف را خلع كند و ملك از ايشان بستاند نيز از فقها اشارت طلبيد . يوسف به رأى و فتواى فقهاى مغرب و اندلس بسنده نكرد ، بلكه از فقهاى مشرق نيز رأى و فتوا خواست و فتواى كسانى چون ابو حامد غزالى و ابو بكر طرطوشى را حاصل نمود « 2 » . در اين باب روايت كرده‌اند كه امام غزالى را از صفات جميل يوسف و ورع و ديندارى او و گرايشش به اهل علم خوش آمده بود ، آن‌سان كه عزم سفر به مغرب و ديدار اين امير قهرمان نمود .\r\nچون به اسكندريه رسيد و مهياى سفر مغرب شد خبر وفات امير المسلمين را شنيد « 3 » و از همان راه كه آمده بود بازگشت . يكى از بارزترين نمونه‌هاى تمسك يوسف به احكام شرع و آراء فقها ، روشى بود كه در مقابل باجها و خراجهايى كه هر اميرى بر افراد رعيت وضع مىكند ، اتخاذ كرد . او همه باجها و خراجهايى را كه در دين مجاز نبود لغو كرد و به آنچه شرع اجازت مىدهد اكتفا كرد ، چون زكات و عشريه و خمس غنايم و جزيهء اهل ذمه . لغو باجها و خراجها در اندلس اثرى نيكو نهاد زيرا امراى طوايف رعايا را براى گرفتن انواع مالياتها تحت فشار قرار داده بودند ، تا بتوانند هزينه زندگى پر تجمل خويش را تأمين كنند . يكى از عللى كه سبب شد تا يوسف را در خلع و برافكندن آنان يارى دهد همين امر بود ، اما يوسف گاه براى تهيهء مخارج جهادهاى پىدرپى خود بر رعايا مالياتهاى گزاف وضع مىكرد . و در اين مواقع نيز از فقها فتوا مىگرفت . از جملهء اين موارد قضيهء اوست با قاضى المريه ابو عبد اللّه محمد بن يحيى ، معروف به ابن الفراء كه پس از موافقت فقها مقرر شد از مردم مغرب و اندلس براى هزينه‌هاى جهاد اموالى\r\n\r\n\r\n","description":"","footnote":"\r\n( 1 ) . ابن الخطيب به نقل از ابن الصيرفى در الاحاطه . ( نسخه خطى اسكوريان ) نيز رجوع كنيد به الحلل الموشيه ، ص 59 .\r\n( 2 ) . ابن خلدون . العبر ، ج 5 / ص 187 و 188 . بايد دانست كه طرطوشى در اصل از فقهاى اندلس بود كه به مشرق مهاجرت كرد . ر ، ك ، جلد دوم همين كتاب ، ص 301 .\r\n( 3 ) . ابن خلكان ، وفيات الاعيان ، ج 2 / ص 488 . ابن دينار ، المونس فى اخبار افريقيه و تونس ، ص 106 .\r\n","page_name":" 42 ","page_number":50},
  {"content":"\r\n\r\nگرد آورد . يوسف به قاضى مذكور نامه نوشت و از او خواست به گردآورى و ارسال اموال اقدام نمايد . قاضى از فرمان او سر برتافت و در پاسخ نوشت كه اين عملى غير شرعى است همچنين رأى فقهايى را كه بدان اجازت داده بودند مورد طعن قرار داد . قاضى از يوسف خواست كه اگر خزانه‌اش واقعا خالى است در مسجد جامع در محضر علما حاضر آيد و آشكارا سوگند ياد كند كه در بيت المال حتى يك درهم ندارد كه هزينه سپاه كند . زيرا عمر بن الخطاب نيز بدان هنگام كه به چنين مالى نياز داشت چنان كرده بود « 1 » . يوسف هرگاه نيازش به مال مىافتاد ابائى نداشت كه يهود و نصارى را به علل مختلف زير فشار بگذارد . صاحب الحلل الموشيه نمونه‌هاى چندى نقل مىكند « 2 » .\r\nپس از يك سلسله جنگها و آشوبها ، مغرب در سايهء درايت يوسف از استقرار و امن و راحت ، برخوردار شد در حالىكه پيش از به قدرت رسيدن مرابطين به مدت نيم قرن در آتش فتنه و آشوب مىسوخت آن‌سان كه چون پيكرى بود كه اعضايش در شرف گسيختن باشد . چون مرابطين بر اندلس استيلا يافتند ، مردم اسپانيا احساس كردند كه از تجاوز مسيحيان در امانند و اكنون مىتوانند در سايهء امن بيارامند . هرچند حكومت مرابطين خود با گونه‌اى شدت و فشار توأم بود بخصوص حكام تازه‌اى كه از ميان زعماى بربر انتخاب شده بودند شيوهء سختگيرانه داشتند ، زيرا برعكس حكام اندلس از ظرايف فرمانروايى چيزى نمىدانستند . در هرحال مردم اندلس در سالهاى اخير زندگى يوسف و پيش از آنكه يوغ استبداد مرابطين گردنها را بفشارد و حس استقلال طلبى را در مردم برانگيزاند برهه‌اى از زمان را در آرامش و استقرار گذرانيدند .\r\nمورخ در وصف اين سالها چنين مىگويد : « بلاد اندلس در ايام او ( يعنى يوسف بن تاشفين ) خوشبخت بود و زندگىاش قرين رفاه و در نيكوترين حال بود و اين وضع تا زمان وفات او بر دوام بود » « 3 » .\r\n\r\n\r\n","description":"","footnote":"\r\n( 1 ) . اين خلكان وفيات الاعيان ، ج 2 / ص 485 . السلاوى الاستقصاء ( چاپ قاهره ) ج 1 / ص 122 ، 123 .\r\n( 2 ) . الحلل الموشيه ، ص 13 و 59 .\r\n( 3 ) . الحلل الموشيه ، ص 59 .\r\n","page_name":" 43 ","page_number":51},
  {"content":"\r\n\r\nيوسف بن تاشفين علاوه بر آنكه سرداران سپاه را خود برمىگزيد ، در گزينش دبيران و وزيران خود نيز سعى وافى به كار مىبرد . دبير او پيش از آنكه براى بار نخست به اندلس رود ، يكى از ادباى اندلس بود ، از مردم المريه ، به نام عبد الرحمان بن اسباط يا عبد الرحمان بن اسبط . در ايام فرمانروايى بنى صمادح هم در المريه همان سمت را داشت . عبد الرحمان در سال 472 از دريا گذشت و در پى بخت و طالع خويش به مراكش آمد و در دستگاه اميره حره زينب زوجهء يوسف صاحب كارى شد تا به منصب دبيرى رسيد . چون اميره حره زينب بمرد ، يوسف او را به دبيرى خويش برگماشت و در اين منصب صاحب نام و آوازه شد و شأن و شوكتى حاصل كرد . عبد الرحمان مردى خردمند و باوقار و دورانديش بود . يوسف به خرد و توانايى او و آگاهىاش به امور اندلس اعتماد داشت . عبد الرحمان در داخل شدن يوسف به اندلس و پاسخ به فرياد خواهى امراى طوايف تأثير مهمى داشت . همو بود كه به يوسف تلقين كرد كه براى ورود به اندلس نخست از معتمد بن عباد بخواهد كه جزيرة الخضراء را به عنوان پايگاهى در اختيار او قرار دهد « 1 » . درخور ذكر است كه يوسف ابن تاشفين عربى نمىدانست در حالىكه عبد الرحمان بن اسباط به زبان بربرى كه يوسف بدان سخن مىگفت نيك آشنا بود « 2 » و اين از علل موفقيت او بود .\r\nچون در سال 487 ه عبد الرحمان بن اسباط درگذشت ، سمت دبيرى او را يكى از بزرگترين كتاب آن روز اندلس ، محمد بن سليمان بن القصيره معروف به ابو بكر بن القصيره بر عهده گرفت و اين همان كسى است كه ابن الصيرفى او را چنين وصف مىكند : « وزير كاتب صاحب نظم و نثر و برپاى دارنده ستون كتابت و حامل لواى بلاغت ، آنكه هيچگاه از شأن او كاسته نشود و نور جلالتش خاموشى نپذيرد ، هم شعرش استادانه است و هم نثرش اديبانه » « 3 » . ابو بكر بن القصيره در سال 496 كه يوسف فرزند خود را به ولايت عهدى برگزيد - چنان كه گفتيم - منشور ولايت عهدى او در نهايت بلاغت بنوشت . چون يوسف درگذشت ابو بكر بن القصيره سمت\r\n\r\n\r\n","description":"","footnote":"\r\n( 1 ) . الحلل الموشيه ، ص 32 .\r\n( 2 ) . ابن خلكان وفيات الاعيان ، ج 2 / ص 482 .\r\n( 3 ) . ابن الخطيب ، از ابن الصيرفى ، در الاحاطه ( همان نسخه اسكوريال ) .\r\n","page_name":" 44 ","page_number":52},
  {"content":"\r\n\r\nدبيرى پسرش را يافت و تا پايان عمرش يعنى تا سال 508 ه / 1114 م در همان شغل بود . برگزيدن يوسف اين دو اديب نامدار اندلسى را به دبيرى خويش ، با آنكه خود زبان عربى نمىدانست ، دليل بر هوشمندى و دانايى و دورنگرى و آگاهىاش از اهميت اساليب عاليه در ترسل است . ميان يوسف و خلافت عباسى و ميان او و اكابر فقهاى شرق مراسلات بسيار بود . از سوى ديگر منشورها و فرمانهاى مرابطين در بسيارى از اوقات به دو زبان بربرى و عربى نوشته مىشد تا اكثر رعايا كه عربى نمىدانستند از مضمون آنها آگاه شوند . از چيزهايى كه به اهميت پيشه دبيرى در دولت مرابطين مىافزود و به كار گماردن اكابر بلغا را ايجاب مىكرد ، فتح اندلس و گردن نهادن آن به فرمان مرابطين بود . اندلس سرزمين بلغاى نامدار زبان عربى بود و بنابراين ضرورى مىنمود كه نامه‌ها و فرمانهاى مرابطين نيز در چنان سطح رفيعى نگاشته آيند .\r\nگويند يوسف بن تاشفين مردى ميانه بالا و گندمگون و لاغر اندام بود با صورتى كم گوشت و آوازى نرم « 1 » .\r\n\r\n4\r\nدر سال 498 ه / امير المسلمين يوسف بن تاشفين بيمار شد . با بيمارى خود دست به گريبان بود تا سال بعد كه شدت يافت و حالش اندك‌اندك روى به وخامت نهاد و پيمانه عمرش لبريز شد و در آغاز محرم سال 500 ه / دوم دسامبر سال 1106 م در قصر خود در مراكش ، در سن صد سالگى رخت به جهان ديگر كشيد . در زمان وفاتش دولت مرابطين به ذروهء عظمت و قدرت خود رسيده بود .\r\nوفات او در مغرب و اندلس حادثه‌اى عظيم بود . جماعتى از شاعران آن زمان در رثاى او قصايد پرداختند . يكى از آنان ابو بكر بن سوار بود كه بر سر قبر او مرثيه‌اى جانگداز برخواند . در آن آمده بود :\r\n\r\n\r\n","description":"","footnote":"\r\n( 1 ) . ابن خلكان ، وفيات الاعيان ، ج 2 / ص 488 .\r\n","page_name":" 45 ","page_number":53},
  {"content":"\r\n\r\n ملك الملوك و ما تركت لعامل * عملا من التقوى يشارك فيه\r\nيا يوسف ما انت الا يوسف * و الكل يعقوب بما تطويه\r\nاسمع امير المؤمنين و ناصر ال * دين الذى بنفوسنا نفديه\r\nجوزيت خيرأ عن رعيتك التى * لم ترض فيها غير ما يرضيه\r\nوصل الجهاد الى الجهاد موفقا * حتم القضاء بكل ما تقضيه\r\nو يجئى ما دبرته كمجيئه * فكأن كل مغيب تدريه\r\nمتواضعا للّه مظهر دينه * فى كل مايبديه او يخفيه « 1 » \r\nامير المسلمين يوسف بن تاشفين پس از خود امپراطورى عظيمى كه به حق بزرگترين امپراطورى اسلامى بود ، بر جاى نهاد . اين امپراطورى شامل دو قطر از مهمترين اقطار اسلامى در قرون وسطى بود . يكى مغرب و يكى اندلس . حد شرقى آن تونس بود و حد غربى آن اقيانوس اطلس . شمال آن به رود تاجه در قلب اسپانيا پهلو مىزد و جنوبش به بلاد سياهان و رود نيجر پيوسته بود . براى آنكه به عظمت معجزهء سياسى و نظامى يوسف پى ببريم كافى است تنها به نيم قرن پيش از وفات او بازگرديم و بر اوضاع مغرب و اندلس در آن ايام نظرى بيفكنيم . مغرب در آن ايام دستخوش بدترين تفرقه‌ها و آشوبها بود . سراسر آن ميان جمعى از زعماى قبايل تقسيم شده بود و هر قسمت را اميرى بود كه با ديگر امرا سر جنگ و ستيز داشت . خردك جنگهاى داخلى آباديها و باديه‌هايش را نابود كرده بود و فقر و نابسامانى به سراسر نواحى آن حكمفرما بود . تا آنگاه كه مرابطين در جنوب غربى آن قيام كردند و سپاهى سلحشور بسيج نمودند و به ديگر اقطار مغرب گسيل داشتند و بر آن اميرنشينهاى پراكنده غلبه يافتند و همه را در زير يك پرچم درآوردند و دولتى واحد تشكيل دادند . اين اقدام در واقع يكى از جنبشهاى ملى بود كه در مغرب اتفاق افتاد . يوسف بن تاشفين در اين پيكارها بيشترين نصيب را داشت تا دولت عظيم مرابطى پاى به عرصهء وجود نهاد و شهر مراكش در مركز آن پايتخت بزرگ دولت جديد گرديد . چون دولت مرابطى استوارى گرفت در مغرب نيز نظم و امنيت برقرار گرديد . آنچنان نظم و امنيتى كه هرگز كس به چشم خود نديده بود . اما\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( برگهاى ياد شده : هسپريس ، ص 64 ، 65 و 66 )\r\n","page_name":" 46 ","page_number":54},
  {"content":"\r\n\r\nظهور اين معجزه در اندلس كه بيش از نيم قرن همه فتنه و آشوب بود جلوهء ديگر داشت . اسپانيا در سايهء دولت ضعيف امراى طوايف كه خود گرفتار تفرقه و جنگهاى داخلى بودند رنج فراوان برد . مسيحيان به يك‌يك شهرها چنگ مىافكندند و قتل و تاراج مىكردند تا آنجا كه پس از اندك مدتى اسپانياى مسيحى دولتهاى طوايف را در تصرف خود آورد و اندلس به دست دشمن هميشگى خود افتاد و در شهرهايى كه به تصرف آنان در مىآمد نور اسلام روى به خاموشى نهاد . يوسف بن تاشفين در چنين موقعيتى ظهور كرد و سپاه مرابطى خويش به اندلس آورد و به آن وضع دردناك پايان داد و در كالبد اسپانياى مسلمان جان تازه دميد . سپس خود دولتهاى امراى طوايف را برافكند و بر سراسر اندلس بسط قدرت داد و وحدت از دست رفته را به آن بازگردانيد . غلبه مرابطين با آنكه بعدها براى مردم اسپانيا تحمل ناپذير شد و اسپانياييها تسلط بربرها را برنمىتافتند ولى خود سبب رهايى اسپانيا از چيرگى مسيحيان گرديد .\r\nبدين‌گونه يوسف بن تاشفين توانست در مدت نيم قرن يكپارچگى مغرب و اسپانيا و اتحاد مغرب و اسپانيا را تأمين كند و آن دو دولت عظيم اسلامى را در سايهء دولت بزرگ مرابطين جاى دهد .\r\nچون يوسف بن تاشفين بمرد دولت بزرگ مرابطين در دو بخش اسپانيا و مغرب بنا به قول مورخان كشورى استوار بود با سپاهى گران و سلطه‌اى قاهر و اموالى وافر « 1 » .\r\nاما اين دولت عظيم على رغم قدرت و استوارى و رفاه و آسايشى كه در آن حكمفرما بود ، ديرى نپاييد كه دستخوش سستى و زوال گرديد . چون يوسف روى در نقاب خاك كشيد ، دولت مرابطين نيز بزرگترين سرداران و حاميان خويش از دست داد و ما به ذكر سرگذشت آن خواهيم پرداخت .\r\n\r\n\r\n","description":"","footnote":"\r\n( 1 ) . ابن الخطيب ، از ابن عذارى در الاحاطه و در شرح حال على بن يوسف ( نسخهء اسكوريال ، برگ 292 )\r\n","page_name":" 47 ","page_number":55},
  {"content":"\r\n . \r\n","description":"","footnote":"","page_name":" 48 ","page_number":56},
  {"content":"\r\n\r\n\r\nفصل دوم امير المسلمين على بن يوسف و حوادث عهد او\r\n\r\n1\r\nچون يوسف بن تاشفين در روز دوشنبهء آغاز ماه محرم سال 500 برابر با دوم سپتامبر سال 1106 در قصر خود در مراكش ، ديده از جهان فروبست ، در همان روز وفات او پسرش ابو الحسن على ، به جاى پدر نشست . يوسف فرزند خود على را از سال 495 ه به وليعهدى برگزيده بود . در ماه ذوالحجهء سال 496 ه او را امارت قرطبه داد و بر برادرش ابو طاهر تميم برترى نهاد . پيش از آنكه پيكر پدر را به خاك بسپرند با پسر بيعت كردند . نخستين كسى كه در محضر مشايخ لمتونه و سران قبايل صنهاجه و بزرگان و سرداران بيعت كرد ، برادرش تميم بود و بدين‌گونه فرمانبردارى خويش اعلان نمود و حرمت خواست پدر به جاى آورد . سپس مشايخ و بزرگان بيعت كردند . على بن يوسف در همان روز به سراسر مغرب و اندلس و بلاد قبله در صحرا نامه فرستاد و مرگ پدر و جانشينى خويش اعلان كرد و فرمان داد براى او بيعت بگيرند . « 1 » در آن هنگام كه بر تخت فرمانروايى نشست جوانى بيست و سه ساله بود .\r\nعلى در سبته در سال 477 ه / 1084 م ، پس از چند ماه كه آن شهر به دست مرابطين افتاد ، از مادر بزاد . مادرش كنيزى ام ولد بود به نام قمر . او را « فاض الحسن » ، نيز مىناميدند . على\r\n\r\n\r\n","description":"","footnote":"\r\n( 1 ) . ابن ابى زرع روض القرطاس ، ص 102 .\r\n","page_name":" 49 ","page_number":57},
  {"content":"\r\n\r\nظاهرا آغاز زندگى خود را در سبته گذرانيده است « 1 » . چون امير ابو بكر بزرگترين فرزندان يوسف و وليعهد او در سال 479 پس از پيروزى پدر در زلاقه ، در سبته بمرد ، يوسف در فرزندان خود به تفحص پرداخت تا يكى را به ولايت عهدى خويش برگزيند .\r\nبه سبب ذكاء و نجابتى كه در فرزند خود على سراغ داشت اختيارش بر او افتاد .\r\nعلى در بسيارى كارها همراه پدر بود ، بويژه در سفر آخر به هنگامى كه پدرش از دريا گذشت و به اندلس رفت تا اوضاع آنجا را بررسى كند . در آنجا بود كه على را به ولايت عهدى برگزيد و برايش بيعت گرفت .\r\nيوسف بن تاشفين اندكى پيش از مرگ خود پسر را به سه چيز وصيت كرد :\r\nنخست آنكه كارى نكند كه ساكنان جبل درن و نيز مصامده و اهل قبله ( ناحيه‌اى در جنوب ) را برانگيزد . دوم آنكه با بنى هود ، امراى سرقسطه طرح آشتى افكند و آنان را ميان خود و مسيحيان حايل قرار دهد . سوم مردم قرطبه را كه كارى نيك مىكنند به لطف خويش بنوازد و از خطاى گنهكارانشان درگذرد « 2 » . و اين افزون بر وصاياى او در باب استحكام وضع دفاعى اندلس بود .\r\nعلى بن يوسف اميرى صاحب همت و هوشيار و با اراده بود . همواره دوست مىداشت كه بر سيرت پدر باشد و همانند او جهاد را در رأس كارهاى خود قرار دهد .\r\nعلى بن يوسف در عمل نيز آنچنان شد كه خود مىخواست و برخى كارهاى بزرگ از او سرزد . ابن عذارى در حق او گويد : « پاى به جاى پاى پدر نهاد و در يارى حق و انصاف مظلوم و ايمنى بخشيدن به مردم ترسان و قمع ستمكاران و استحكام ثغور مسلمانان و سركوبى خصم به راه پدر مىرفت » . « 3 »\r\nدر آغاز حكومتش يك بار شورشى محلى برپا شد كه چندان درخور اهميت نبود ولى در هرحال نخستين نشانه‌هاى عصيان و خروج بود . سبب آن بود كه چون به بلاد نامه نوشت كه دست بيعت به او دهند همه جا بيعت كردند مگر مردم فاس\r\n\r\n\r\n","description":"","footnote":"\r\n( 1 ) . ابن ابى زرع روض القرطاس ، ص 101 .\r\n( 2 ) . الحلل الموشيه ، ص 60\r\n( 3 ) . ابن عذارى ، البيان المغرب ( اوراق خطى - هسپريس ، ص 67 ) و ابن الخطيب در الاحاطه در شرح حال على بن يوسف آن را نقل كرده است ( نسخه خطى اسكوريال برگ شمارهء 292 ) .\r\n","page_name":" 50 ","page_number":58},
  {"content":"\r\n\r\nپايتخت قديم مغرب . والى فاس به هنگام وفات يوسف ، نوهء او يحيى ، فرزند امير ابو بكر برادر متوفاى على بود . يحيى از بيعت با عم خود سر برتافت و خلاف آشكار ساخت . جمعى از سرداران لمتونه نيز با او موافقت كردند . على لشكرى به فاس فرستاد .\r\nيحيى بر جان خويش - به ويژه پس از آنكه مسيحيان او را تنها گذاشتند - بترسيد و از شهر بگريخت و على بن يوسف به شهر داخل گرديد . اين واقعه در دوم ماه ربيع - الآخر سال 501 بود . آتش اين فتنهء كوچك برفور خاموش شد . يحيى به تلمسان رفت و به والى آنجا امير مزدلى پناه برد . امير مزدلى به مراكش مىآمد كه بيعت خويش به على اعلام كند ، يحيى در راه او را ديد . مزدلى وعده‌اش داد كه چون نزد على برسد بخواهد كه گناه او عفو كند . يحيى در حوالى فاس پنهان شد تا آنگاه كه امير مزدلى با على بن يوسف ديدار كرد و بيعت خويش اعلان داشت و شفاعت كرد تا مگر برادر - زادهء خود را ببخشايد . على او را عفو كرد و مخيرش ساخت كه يا در ميورقه بماند يا در صحرا . يحيى صحرا را اختيار كرد و از آنجا به حجاز رفت و حج بگزارد و به مغرب بازگرديد و از عم خود اجازت خواست كه در مراكش بماند . او را اجازت داد . ولى در اين اوان از او اعمالى سرزد كه على بن يوسف را بيمناك ساخت .\r\nفرمان داد بگيرندش و به جزيرة الخضراء برند . يحيى در آنجا در بند بماند تا بمرد . « 1 »\r\nعلى بن يوسف هنوز عصيان فاس را سركوب نكرده بود كه براى تفحص از اوضاع اندلس و تنظيم امور رهسپار اندلس شد و با سپاه مرابطين و مصامده از مراكش بيرون آمد .\r\nدر اواسط سال 500 ه اوايل سال 1107 م در سبته به كشتى نشست و از دريا گذشته به جزيرة الخضراء فرود آمد . در آنجا زعماى اندلس و رؤساء و قضاة و فقها و ادبا و شعراى آن ديار به پيشبازش آمدند و بيعت خويش را با او اعلان داشتند . شاعران نيز قصايد خود در تهنيت جلوس او برخواندند . او نيز به خواستهاى ايشان گوش فرا داد و همه را جوايز و صله ارزانى داشت « 2 »\r\nعلى بن يوسف به اجراى برخى تغييرات مهم ادارى پرداخت . برادر خود امير ابو طاهر تميم را از امارت مغرب عزل كرد و امارت غرناطه را در اندلس به او داد\r\n\r\n\r\n","description":"","footnote":"\r\n( 1 ) . ابن ابى زرع روض القرطاس ، ص 103 .\r\n( 2 ) . الحلل الموشيه ، ص 62 . ابن عذارى البيان المغرب ( اوراق ياد شده - هسپريس ، ص 67 ) .\r\n","page_name":" 51 ","page_number":59},
  {"content":"\r\n\r\nهمچنين فرماندهى عالى سپاه مرابطين را در آن سوى دريا به او تفويض كرد .\r\nحكومت قرطبه را به ابو عبد الله محمد بن ابى بكر لمتونى داد و ولايت مغرب را به ابو عبد الله محمد بن الحاج . ابو عبد الله محمد بن الحاج شش ماه در اين مقام ببود تا او را به حكومت بلنسيه و شرق اندلس برگماشت . ابن الحاج از بلنسيه سپاه مرابطين را به سرقسطه برد و در سال 502 ه / 1109 م . چنان كه بعدا خواهيم گفت بر سرقسطه مسئول گرديد .\r\nعلى بن يوسف چون به مغرب بازگرديد ، در اوايل سال 501 ه به برادر خود تميم عامل غرناطه و سپهسالار لشكر مرابطين در اندلس نامه نوشت كه كار جهاد از سرگيرد و به سرزمين مسيحيان لشكر برد . غرناطه در اين ايام بعد از قرطبه پايتخت فرمانروايى مرابطين شمرده مىشد . ظاهرا اين اختيار به سبب وضع سوق - الجيشى غرناطه به عمل آمده بود . از اخبار الحلل الموشيه و روض القرطاس برمىآيد كه على بن يوسف اين نامه را هنگامى به برادر خود نوشت كه هنوز خود به اندلس نرفته بود . از روايت اول برمىآيد « 1 » كه على در سال 503 ه / 1110 م براى بار دوم به اندلس رفت . ولى روايت دوم در موضوع رفتن او به اندلس سكوت مىكند .\r\nو اين امر به نوعى خاص از نامه‌اى كه امير تميم به برادر خود پس از پايان نبرد خود با مسيحيان نوشته است تأييد مىشود و ما در آينده از اين نامه سخن خواهيم گفت .\r\nعلى بن يوسف بن تاشفين نمىتوانست غزو و جهاد را ناديده انگارد زيرا همواره وضعى پيش مىآمد كه اين آمادگى را ايجاب مىكرد ، از جمله آنكه چون امير المسلمين يوسف بن تاشفين در سال 498 ه بر بستر بيمارى افتاد و خبر بيمارىاش در سرتاسر اندلس پراكنده گرديد ، از اوضاع و احوال مغرب و اندلس اخبار نادرستى به قشتاله رسيد . الفونسوى ششم پادشاه سالخوردهء قشتاله پنداشت كه اكنون فرصت آن رسيده كه جنگ با مسلمانان را از سر گيرد . ازاين‌رو سه هزار و پانصد تن جنگجو به حوالى اشبيليه فرستاد كه در آنجا دست به آشوب و كشتار زدند و غنايم و اسيران بسيار به دست آوردند . امير سير بن ابى بكر والى اشبيليه با سپاه خود\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق مخطوط ياد شده ، ص 64 و 65 ) .\r\n","page_name":" 52 ","page_number":60},
  {"content":"\r\n\r\nبراى رويارويى با دشمن بيرون آمد . لشكر غرناطه هم به سردارى ابو عبد الله بن الحاج كه در آن روزها والى غرناطه بود ، نيز به دو پيوست و اينان توانستند مهاجمان را باز پس رانند و قريب به هزار و پانصد تن از ايشان را بكشند . چون على بن يوسف پس از اندكى به امارت نشست ، اين تجاوز را ناديده نينگاشت و چنان ديد كه خود جنگ با مسيحيان را بياغازد و آنان را در درون اراضىشان مورد حمله قرار دهد .\r\nتميم بن يوسف بن تاشفين به فرمان برادر گوش فرانهاد و سپاهى با سازى تمام بسيج كرد و در دههء آخر ماه رمضان سال 501 ه اوايل ماه مه سال 1108 م از غرناطه بيرون آمد و به سوى شمال به طرف جيان در حركت آمد . در راه كه مىرفت سپاهيان ديگر به او مىپيوستند . تميم پس از چند روز به جيان رسيد و در آنجا بياسود تا لشكر قرطبه به سردارى والى آن ابو عبد الله محمد بن ابى رنق به دو پيوست سپس رهسپار بياسه در شمال شرقى جيان ، گرديد و از آنجا به سوى اراضى قشتاله پيش راند . سپاهيان مرسيه به سردارى والى آن ابو عبد الله محمد بن عايشه و نيز جماعاتى از بلنسيه به سردارى والى آن محمد بن فاطمه برسيدند . سپاه مرابطين به درون اراضى قشتاله درآمد و آشوب و تاراج به راه انداخت . سپس به جانب شهر استوار اقليش پيش راند . چون از پيش تصميم گرفته شده بود كه به اقليش بتازد . تميم در روز چهارشنبهء چهاردهم شوال برابر با بيست و هفتم ماه مه همان سال به اقليش رسيد .\r\nاقليش در اين ايام يكى از استوارترين پايگاههاى استان شنتمريه بود ، در شمال جبال طليطله و جنوب غربى و بذه . فتح بن موسى بن ذى النون در اواخر قرن سوم هجرى در ايام امير عبد الله آن را بنا كرده بود و قرارگاه و دژ لشكر خود ساخته بود « 1 » . بنى ذو النون تا آنگاه كه در زمان منصور بن ابى عامر آشكار شدند همچنان در اقليش بودند . در آن هنگام كه دستگاه خلافت روى به ضعف نهاداينان\r\n\r\n\r\n","description":"","footnote":"\r\n( 1 ) . در الروض المعطار ( صفة جزيرة الاندلس ) ص 28 آمده است كه اقليش را فتح بن موسى بن ذى النون بنا كرده و شورش و ظهور او در سال 160 ه از آنجا بود . در اين سخن تحريف است زيرا شورش فتح بن موسى بن ذى النون در عهد الناصر و بعد از سال 300 ه بوده است . بنابراين درست همان است كه ما آورده‌ايم كه اقليش در اواخر قرن سوم بنا شده است .\r\n","page_name":" 53 ","page_number":61},
  {"content":"\r\n\r\nزمام امور شهر به دست گرفتند سپس اسماعيل بن ذو النون در اوايل قرن پنجم بر طليطله دست يافت . هنگامى كه طليطله در ماه صفر سال 748 ه / 1085 م به دست قشتاليان افتاد دولت بنى ذو النون نيز در آن منطقه به پايان آمد . از آن پس اقليش نيز در زمرهء دژهاى متعددى درآمد كه پس از فتح طليطله مسيحيان بر آن استيلا يافتند .\r\nهنگامى كه سپاه مرابطى به اقليش رسيد ، محاصره را آغاز كرد و به سختى به شهر حمله نمود . مسيحيان نتوانستند از شهر دفاع كنند ، حتى نتوانستند مدت درازى به مقاومت پردازند . ازاين‌رو شهر در روز دوم يعنى روز پنجشنبه پانزدهم شوال سال 478 ه / بيست و هشتم ماه مه سال 1085 به تصرف درآمد . سپاهيان مرابطى در حال به شهر درآمدند . كاخها ويران شد و كليساها با خاك يكسان گشت و معابد فرو ريخت . مسلمانانى كه در شهر بودند به لشكرگاه مرابطين روى نهادند .\r\nو در پناه آنان قرار گرفتند . اينان اوضاع شهر را براى همكيشان خود باز نمودند و موقعيت مدافعين آن را بيان كردند . « 1 »\r\nمسيحيان مدافع شهر به دژ استوار اقليش پناه بردند و در آنجا به انتظار رسيدن مدد از سوى همكيشانشان موضع گرفتند . واقعا هم از هنگام حركت سپاه مرابطين و نفوذ آنان در اراضى قشتاله ، پادشاه سالخوردهء قشتاله آلفونسوى ششم براى بازپس راندن جنگجويان مسلمان به بسيج نيرو پرداخته بود . آلفونسو خسته و بيمار بود و نمىتوانست خود به آوردگاه حاضر شود . ازاين‌رو لشكرى نيرومند به سردارى البرهانس (  zenaH ravlA  ) كه از مشاهير سرداران قشتاله در اين روزگار بود ، گسيل داشت . البرهانس پيش از اين بارها با مسلمانان بويژه در منطقه بلنسيه نبرد كرده بود . ديگر از سرداران اين سپاه همتاى او گارسيا اردونيث مودب وليعهد او سانچو بود . او نيز از سرداران مشهور بود . جمعى ديگر از سرداران منطقهء طليطله از قلعة النسور و قلعة النهر يا قلعهء عبد السلام  seraneH ed alaclA  و غير آن در اين سپاه شركت داشتند . يكى از شخصيتهاى بارزى كه در اين سفر جنگى همراه سپاه مىآمد انفانت سانچو فرزند و ولىعهد خردسال آلفونسوى ششم\r\n\r\n\r\n","description":"","footnote":"\r\n( 1 ) . اين معلومات را از نامهء امير ابو طاهر تميم كه بدان اشارت كردم برگرفته‌ام .\r\n","page_name":" 54 ","page_number":62},
  {"content":"\r\n\r\nبود . مادر اين پسر « زائده » زن سوگلى آلفونسو بود . « زائده » زنى مسلمان بود كه مسيحى شده بود و پيش از اين زوجه فتح بن معتمد بن عباد بود . و ما داستان او را در جلد دوم اين كتاب آورديم « 1 » . سانچو در اين زمان كودكى يازده ساله بود .\r\nمشاوران پادشاه يا زنش زائده اشارت كرده بودند كه فرزند خود سانچو را در رأس اين لشكر بفرستد ، باشد كه سبب برانگيخته شدن روح حماسه در سپاهيان گردد .\r\nالفونسو نيز بپذيرفت و او را با مربىاش گارسيا اردونيث بفرستاد . صاحب روض القرطاس به اين واقعه اشاره مىكند و براى آن تفسيرى جالب مىآورد كه زوجهء الفونسو به او گفت كه فرزند خود را به جاى خود همراه سپاه كند تا در برابر تميم بن يوسف قرار گيرد . زيرا تميم پسر پادشاه مسلمانان است و سانچو پسر پادشاه روم . پادشاه قبول كرد و پسر خود را با لشكرى گران از سران و دليران روم بفرستاد « 2 » .\r\nسپاه قشتاله با شتابى تمام بيامد تا دژ اقليش را برهاند . عصر روز پنجشنبهء پانزدهم شوال برابر با بيست و هشتم ماه مه بود . پىدرپى از نزديك شدن سپاه قشتاله خبر مىرسيد . در باب لشكر مرابطين و وضع و موقعيت سپهسالار آن ابو طاهر تميم اخبار مختلف است . صاحب روض القرطاس مىگويد كه ابو طاهر تميم چون از نزديك شدن قشتاليان خبر يافت ، خواست كه بازگردد و با آنان روياروى نگردد .\r\nمحمد بن عايشه و محمد بن فاطمه و ديگر سرداران لمتونه او را بازداشتند و دل دادند كه نگريزد و كار را در نظرش آسان نمودند . بويژه آنكه سپاه دشمن را بيش از سه هزار سوار نمىپنداشتند . تميم در جاى خود بماند . چون هنگام غروب خورشيد قشتاليان برسيدند و تميم را چشم بر آن سپاه عظيم افتاد بار ديگر آهنگ بازگشت نمود ولى راهها به روى او بسته شده بود . سرداران لمتونه براى نبرد مصمم شدند . « 3 » ولى تميم در نامه‌اى كه پس از اين نبرد نوشته است وضع را به گونهء ديگر بيان مىكند و مىنويسد كه چون قشتاليان نزديك شدند « دو سردار كار ديدهء نيك رأى\r\n\r\n\r\n","description":"","footnote":"\r\n( 1 ) . تاريخ دولت اسلامى در اندلس ، ج 2 / ص 355 .\r\n( 2 ) . ابن ابى زرع ، روض القرطاس ، ص 104 .\r\n( 3 ) . ابن ابى زرع ، روض القرطاس ، ص 104 .\r\n","page_name":" 55 ","page_number":63},
  {"content":"\r\n\r\nدور انديش ، ابو عبد الله محمد بن عايشه و ابو عبد الله محمد بن فاطمه نزد او آمدند و و پس از سگالش قرار بر آن شد كه به نام خدا پيمان بندند و آنان نيز به اين حكم گردن نهادند » . سپس مىگويد : « همه از جاى بجنبيديم و روى به خدا آورديم و قدم به راه او نهاديم و بر دشمن زديم » .\r\nدر رواياتى كه به دست ما رسيده به درستى شمار سپاهيان دو لشكر معين نشده ولى معلوم مىشود كه سپاه مرابطين مركب بوده از لشكرهاى غرناطه و قرطبه و مردم و مشرق اندلس و جمعى از متطوعه و مجاهدين كه در بين راه به آنان پيوسته بودند و سواران از چند هزار نفر تجاوز نمىكرده‌اند . زيرا پادگان غرناطه را هزار سوار بود و پادگان قرطبه را نيز هزار سوار و پادگان مرابطين در مشرق اندلس چهار هزار سوار داشت . اما سپاه قشتاله كه به قصد پيروزى آمده بود ، بر مرابطين تفوق بسيار داشت و همين امر سبب شده بود كه ابو طاهر تميم بازگردد .\r\nاين شمار غير از قشتاليانى است كه در دژ اقليش موضع گرفته بودند و مورخان از آنان به عنوان « جمعى عظيم از روميان » « 1 » ياد كرده‌اند . همچنين درباره كثرت سپاه دشمن دو روايت اسلامى ديگر در دست داريم . يكى از دو هزار سپاهى سخن مىگويد . و اين روايت ابن القطان است كه يك قرن و نيم بعد از واقعه در اواخر عهد موحدين نوشته شده « 2 » . ديگر روايت ابن عذارى است . ابن عذارى به آمدن قشاليان كه براى رهايى دژ اقليش آمده بودند اشاره مىكند و مىگويد : « در خلال اين احوال سانچو فرزند الفونسو از زوجه المامون بن عباد كه به كيش مسيحيت درآمده بود با هفت هزار سوار برسيد » « 3 » .\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 103 .\r\n( 2 ) . اين روايت در « نظم الجمان لترتيب ما سلف من اخبار الزمان » آمده است ، بخشى از اين كتاب « السفر الثالث عشر » در ضمن نسخه‌اى خطى ، در المعهد المصرى للدراسات الاسلاميه در مادريد موجود است ، برگ 7 الف . روايت ابن القطان را استاد هويثى در كتاب خود نقل كرده است :\r\n 911 811 . P atsiuaqnaceR aI ed sallataB sednarG saL \r\n( 3 ) . ابن عذارى ، البيان المغرب ( اوراق مذكور - هسپريس ص 68 ) و نيز رجوع كنيد به جلد دوم ، ص .\r\n","page_name":" 56 ","page_number":64},
  {"content":"\r\n\r\nدر سپيده دم روز جمعه شانزدهم شوال سال 501 / بيست و نهم ماه مه سال 1108 م طلايه‌هاى سپاه دشمن آشكار شد . مرابطون براى رويارويى با قشتاليان اندكى به طرف اقليش پيش آمدند . قشتاليان نيز به سردارى البرهانس و گارسيا - اردونيث و كنتهاى ديگر طليطله پيش تاختند . امير جوان انفانت سانچو نيز بر روى اسب بود و جامه شواليه‌ها بر تن پوشيده بود ، حمله آغاز شد . هدف حملهء نخست - بنابر آنچه تميم در نامهء خود آورده - سپاه قرطبه بود ، به سردارى ابن ابى رنق . ابن ابى رنق به عقب بازگرديد . در اين هنگام قواى مرسيه و بلنسيه حمله كردند . تميم نيز با نيروى خويش از قلب سپاه بجنبيد . ميان دو سپاه نبردى سخت درگرفت . تميم در نامه خود آن را چنين وصف مىكند : « از دو طرف اسبها درهم شدند و جويهاى خون روان شد و جنگ تا تاريكى شب همچنان ادامه داشت » . روايت اسلامى و مسيحى حاكى از آن است كه دو لشكر سخت مىجنگيده‌اند . در اين هنگام واقعه‌اى رخ داد كه سرنوشت جنگ را دگرگون كرد ، از اين قرار كه امير خردسال سانچو فرزند الفونسو پادشاه قشتاله در كنار مربى خود گارسيا اردونيث به قلب معركه نزديك شد . فوجى از سواران مسلمان گرد آنها را گرفتند و آن دو را زير ضربه‌هاى نيزهء خويش قرار دادند . جوان از فراز اسب فرو غلطيد . ضرب نيزه‌اى كار او را ساخته بود . كنت نيز خود را بر روى او افكند « 1 » . اين امر سبب آشفتگى لشكر شد و بسيارى كشته شدند و بسيارى روى به فرار نهادند . بسيارى از سرداران و كنتها به خاك هلاك افتادند .\r\nالبرهانس با بقاياى لشكر قشتاله به سوى طليطله گريخت . هفت تن كنتى كه در موكب امير مقتول بودند به دژ بلنشون كه در همان نزديكيها بود گريختند . جماعتى از مسلمانان از پى ايشان تاختند و همه را كشتند . قتلگاهشان را بعدها « مزار هفت كنت » ناميدند . بدين‌گونه سپاه قشتاله منهزم گرديد و مسلمانان پيروز شدند و آن\r\n\r\n\r\n","description":"","footnote":"\r\n( 1 ) . ابن القطان روايت ديگرى مىآورد و مىگويد كه سانچو با هشت تن ديگر از مسيحيان از معركه بگريخت و با آنان به دژ بلشون ( بلنشون ) پناه برد . در آن دژ جمعى از رعاياى مسلمان ايشان بودند ، نزد آنان مخفى شدند بدين اميد كه در پناه ايشان در امان خواهند ماند ولى مسلمانان برسيدند و همهء اهل دژ و آنان را به قتل رسانيدند . از جمله كشتگان پسر آلفونسو بود ، ( نظم الجمان ، نسخهء ياد شده ، برگ 7 ب ) .\r\n","page_name":" 57 ","page_number":65},
  {"content":"\r\n\r\nروز از روزهاى فراموش ناشدنى گرديد .\r\nاين بود نبرد مشهور اقليش كه خاطرهء نبرد زلاقه را در دلها تازه گردانيد . در روايات مسيحى از آن به نبرد « هفت كنت » ياد شده ، زيرا هفت تن از كنتها كه در موكب سانچو بودند در آن جنگ كشته شدند . بعضى از روايات اسلامى تلفات مسيحيان را بيش از بيست و سه هزار تن نوشته‌اند « 1 » . اين شمار به رقم بيست هزار كشته كه در برخى از روايات مسيحيان آمده است نزديك است « 2 » ، پيش از اين از شمار سپاه دو طرف ياد كرديم و نيز چنان كه از نامهء امير تميم به دست مىآيد ، اين اعداد خالى از اغراق نيستند . در هر حال شمار كشتگان بسيار بوده است . امير تميم در نامهء خود آورده است كه پس از جنگ ، سرهاى كشتگان مسيحى را كه در آن نزديكى بودند گرد آوردند و شمردند . بيش از سه هزار سر بود . در آن ميان سر گارسيا اردونيث و ديگر بزرگان طليطله مشخص بود . آنگاه از آنان مناره ساختند و به روال معمول مؤذنان بر آن فراز رفتند و اذان گفتند . مرابطين در اين جنگ مقادير انبوهى غنايم از اموال و اسبان و استران و سلاحها و زره‌ها و ديگر چيزها به دست آوردند .\r\nتلفات مسلمانان نيز در اين جنگ درخور توجه بوده است ، هرچند در روايات مورخان مسلمان شمار كشتگان مسلمان معين نشده است . ولى صاحب روض القرطاس در پايان شرح ماجرا مىگويد كه جماعتى از مسلمانان به شهادت رسيدند و ابن القطان گويد : « در نبرد ، امام جزولى كه مردى صادق القول بود و جماعتى از اعيان و بزرگان به قتل رسيدند » « 3 » . از اينكه مسلمانان به تعقيب دشمن شكست - خورده فرارى نپرداختند و در اراضى مسيحيان پيش نرفتند ، برمىآيد كه شمار تلفات اندك نبوده است .\r\nامير ابو طاهر تميم با سپاهيان خود ميدان نبرد را ترك گفت و به غرناطه باز\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 104 .\r\n( 2 ) .\r\n - ) 9981 anolecraB ( anapsE ed lareneG airotsiH ; etneufaL . M . 202 . P . III . V \r\n( 3 ) . ابن ابى زرع ، روض القرطاس ، ص 104 . و ابن القطان ( نسخهء ياد شده ، برگ 7 ب ) .\r\n","page_name":" 58 ","page_number":66},
  {"content":"\r\n\r\nگرديد ، و در حالىكه تاج پيروزى بر سر داشت ، فتحنامه به برادر خود امير المسلمين على بن يوسف نوشت و شرح ماجرا در آن بازگفت . امير تميم سپاه مرسيه و بلنسيه را با فرماندهانشان به محاصرهء دژ اقليش گماشت . اينان مدتى محاصره را ادامه دادند چون دژ را سخت استوار يافتند چنان نمودند كه باز مىگردند و بازگشتند و در چند جا كمين نهادند . مسيحيان از دژ بيرون آمدند . به ناگاه مسلمانان بر سرشان تاختند و و خلق كثيرى را كشتند يا اسير كردند . سپس به دژ درآمدند . بدينگونه بر اقليش مستولى شدند . با تصرف اين دژ استوار چند شهر و دژ ديگر كه مجاور آن بود چون و بذه و قونقه و اقونيه و كونسويجرا و غير آن به دست ايشان افتاد « 1 » .\r\nمورخان مسيحى به نبرد اقليش توجه خاص داشته‌اند درحالىكه در روايات اسلامى به‌طور اجمال برگزار شده ، بويژه آنچه امير تميم در فتحنامهء خود آورده از تفصيل چندانى برخوردار نيست . در روايات مسيحى كشته شدن سانچوى جوان و مربى او گارسيا اردونيث به گونهء ديگر آمده است . در آنجا به تفصيل آمده است كه شاهزاده چگونه از اسب سرنگون شد و چسان كنت گارسيا با تن جوشن پوشيدهء خود ميان او و ضربات دشمن حايل شد و درحالىكه زخمهاى گران برداشته بود از او دفاع كرد تا خود نيز كشته شد . سپس در دلاوريها و جوانمرديهاى او داد سخن داده‌اند . آنگاه به وصف زمانى مىپردازند كه اين خبر دردناك را به پدرش\r\n\r\n\r\n","description":"","footnote":"\r\n( 1 ) . براى حوادث اقليش رجوع كنيد به : ابن ابى زرع ، روض القرطاس ، ص 103 و 104 ابن عذارى ، البيان المغرب ( اوراق ياد شده - هسپريس ، ص 68 ) ابن القطان نظم الجمان ( نسخه ياد شده برگ‌هاى 6 و 7 ) . نامه امير تميم به انشاى ابن شرف ، موجود در اسكوريال شماره 488 الغزيرى برگهاى 54 تا 58 . اين نامه را استاد هويثى در كتاب خود :\r\n atsiuqnoceR al ed sallataB sednarG saL \r\nدر ص 120 - 126 آورده است .\r\nابن خلدون بدان اشارتى گذرا دارد ( ج 6 / ص 188 ) ابن الكرد بوس خلاصه‌اى از آن را نقل كرده ( كتاب الاكتفاء - نسخه ياد شده آكادمى تاريخ . ولى صاحب الحلل الموشيه از آن ياد نكرده است . از مراجع قشتالى :\r\n 01 - 8 , P . sedivaromlA sol ed noicirapsiD y aicnedaceD : aredoC . F . 202 102 . P . II . loV anapsE ed lareneG . tsIH : etneuF aL \r\n","page_name":" 59 ","page_number":67},
  {"content":"\r\n\r\nدادند و آن پادشاه سالخورده در نزد بزرگان ملك زارى و فغان كرد . پادشاه نتوانست اين درد جانكاه را تحمل كند و يك سال بعد در سىام ژوئن سال 1109 م وفات كرد .\r\nروايات مسيحى از اين پس به افسانه مىگرايند و مىپندارند كه آلفونسو مىخواست انتقام خون پسر بگيرد . ازاين‌رو به قرطبه لشكر برد و آنجا را محاصره كرد . على بن يوسف « امير المؤمنين » در قرطبه بود . مسيحيان در همان شب جماعتى از مسلمانان را كه آهنگ هجوم كرده بودند اسير كردند . معلوم شد كه رئيس ايشان عبد الله از اشراف قرطبه در ميان اسيران است . اين مرد همان بود كه ابن عباد پدر زن آلفونسو يعنى پدر زوجهء اوماريا را كشته بود . نام ديگر ماريا زائده بود . آلفونسو فرمان داد پيكر عبد الله را قطعه قطعه كردند و آتش زدند و همراه او جمعى از اشراف مسلمانان را نيز در آتش بسوخت . عاقبت على بن يوسف را به مصالحه ناچار ساخت و مقرر شد كه جزيه‌اى كلان به قشتاله بپردازد « 1 » .\r\nنبرد اقليش پس از زلاقه در سال 479 ه و استيلاى مرابطين بر بلنسيه در سال 495 ه بزرگترين پيروزى مرابطين بر قواى قشتاله بود . اين پيروزى سبب استحكام سلطه مرابطين در مناطق وسطى و شرقى شبه جزيره گرديد و سبب شد كه آنان در امور سپاه انگيزى و دفاع ، بلند آوازه گردند .\r\n\r\n2\r\nمىتوان گفت كه حمله به اقليش سرآغاز برنامهء منظم غزوات مرابطين در اراضى مسيحيان بود . زيرا تازه يك سال و دو ماه از جنگ اقليش گذشته بود كه امير المسلمين على بن يوسف از دريا گذشت و با سپاه جرار خود براى بار دوم وارد\r\n\r\n\r\n","description":"","footnote":"\r\n( 1 ) . در اين باب مخصوصا رجوع كنيد به :\r\n . P II etraP . ) ladiP . M . dE ( anapsE ed lareneG acinorC aremirP . 655 - 455 \r\n","page_name":" 60 ","page_number":68},
  {"content":"\r\n\r\nاندلس شد . على بن يوسف در پنجم ماه محرم سال 503 ه / اوت 1109 م از سبته به كشتى نشست . اين بار منحصرا براى جهاد يا به قول صاحب الحلل الموشيه « براى جهاد در راه خدا و يارى دين و اعزاز كلمه » از دريا مىگذشت .\r\nامير المسلمين به غرناطه رفت و چندى درنگ كرد تا متطوعين و ديگر كسانى كه بايد به لشكر او بپيوندند از اطراف برسند . گويند شمار سپاه مرابطين بيش از صد هزار سوار و سيصد هزار پياده بود كه البته مبالغه‌آميز است . چون لشكر گرد آمد به سوى قرطبه راند و يك ماه در آنجا براى طرح نقشه‌هاى جنگى خويش و تهيهء ساز نبرد و آذوقه توقف كرد . سپس پيشاپيش سپاه خود از قرطبه حركت نمود .\r\nو از جبال شارات يا سييرامورنا و سپس از كوه طليطله گذشت . مرابطين چون سيلى دمان سرزمينهاى ولايت طليطله را فراگرفتند و دست به تاراج و نابود كردن مزارع و ويران كردن خانه‌ها زدند و بسيارى از ساكنان شهر را به اسارت گرفتند و بر بسيارى از قلعه‌ها و دژها دست يافتند و در دل مسيحيان آن نواحى بيم افكندند .\r\nروايات اسلامى حكايت از آن دارند كه مرابطين نخست به شهر طلبيره بر ساحل رود تاجه در مغرب طليطله تاخت آوردند و شهر را به جنگ بگشودند و بسيارى از مسيحيان ساكن شهر را كشتند و اسيران مسلمان را كه در دست ايشان بود برهانيدند . جماعتى از مسيحيان به شهر پناه بردند و شب هنگام به جانب رود تاجه روى نهادند و جان به‌در بردند . مرابطين بر قلعه مستولى شدند آنگاه هرچه در شهر بود از سلاح و امتعه تاراج كردند و بار ديگر كليساى شهر را مسجد جامع نمودند . امير المسلمين از سوى خود در آنجا والى نهاد و يك پادگان نيرومند به دو سپرد . ابن القطان تاريخ حملهء مرابطين به طلبيره را نيمهء ماه محرم سال 503 نوشته است ولى مرجح آن است كه يك يا دو ماه بعد از اين تاريخ بوده است ؛ زيرا چنان كه گفتيم عبور امير المسلمين از دريا در نيمهء ماه محرم بوده است « 1 » .\r\nامير المسلمين بيست و هفت دژ از دژهاى حوالى طليطله را تصرف كرد .\r\nسپس بر مجريط و وادى الحجاره غلبه يافت . آنگاه عزم تصرف طليطله نمود\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق ياد شده - هسپريس ، ص 70 ) . ابن القطان ، نظم الجمان نسخه ياد شده ، برگ 3 الف و 5 الف ) .\r\n","page_name":" 61 ","page_number":69},
  {"content":"\r\n\r\nو شهر را محاصره كرد . ولى روايات مسيحى در باب ابن غزوهء مرابطين تفصيل ديگر مىدهد ، از اين قرار كه مرابطين پس از آنكه در اراضى جنوبى قشتاله دست به كشتار و تاراج زدند ، نخست به طليطله تاختند و باغستانهاى سبز و خرم آن را بر كنارهء رود تاجه كه پيش از اين بهشت بنى ذو النون بود تصرف كردند ، سپس پايتخت قشتاله را محاصره نمودند . سردار نامدار قشتاله البرهانس با پادگان نيرومند خود از آن دفاع مىكرد . بنابر روايات اسلامى مرابطين بيش از سه روز محاصرهء طليطله را ادامه ندادند و پس از آنكه درختانش را بريدند و مزارعش را نابود كردند از آنجا دور شدند . ولى روايات مسيحى حاكى از آن است كه محاصره هفت روز مدت گرفت . و مرابطين براى تصرف طليطله كوشش بسيار كردند و باروهاى شهر را زير ضربات منجنيق گرفتند و خواستند تا در برجها آتش زنند ولى سعيشان به جايى نرسيد و قشتاليان توانستند در پناه باروهاى استوار و بلند شهر خويش ، مهاجمان را از تصرف شهر نوميد سازند . در روز هفتم البرهانس با سپاه خود از شهر بيرون آمد و ميان او و مرابطين نبردى سخت درگرفت و محاصره درهم شكست و مرابطين پس از آنكه آلات محاصره را سوزانيدند از آنجا دور شدند . « 1 » اين واقعه در سال 1110 م بود . روايت قشتالى حاكى از اين است كه مرابطين پس از آن به طلبيره رفتند و آنجا را به جنگ بستند و مدافعانش را كشتند . سپس رهسپار شمال شدند و بر مجريط و وادى الحجاره و قناليش و جز آن غلبه يافتند . در اين هنگام در سپاه مرابطين بيمارى افتاد . و على بن يوسف مجبور شد كه سپاه خود را از اراضى دشمن بيرون برد و فورا به قرطبه بازگردد . در هرحال روايات اسلامى و مسيحى با وجود برخى اختلافها هر دو متفقند كه اين حمله مرابطين به اراضى قشتاله از حيث عظمت لشكرها و كثرت سازوبرگ و گستردگى آن در دفع و بيمناك ساختن قشتاله تأثيرى بسزا داشته است « 2 » .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، ( اوراق مخطوط ياد شده ) ولى صاحب روض القرطاس ، ص 105 مىگويد مرابطين محاصره طليطله را يك ماه ادامه دادند .\r\n( 2 ) . تفاصيل اين غزوه در البيان المغرب ( همان اوراق ص 70 ) و نيز در روض القرطاس ص 105 و در الحلل الموشيه ص 62 و در العبر ابن خلدون ، ج 6 / 188 و كتاب الاكتفاء\r\n","page_name":" 62 ","page_number":70},
  {"content":"\r\n\r\nعلى بن يوسف پس از بازگشت از ميدان نبرد به مراكش آمد ولى غزوات سپاه مرابطين در انحاء مختلف شبه جزيرهء اندلس همچنان ادامه يافت . در همان وقت كه لشكر مرابطين در كنار باروهاى طليطله بود ، دسته‌اى عظيم از ايشان به سردارى امير سير بن ابى بكر والى اشبيليه به سوى غرب به اراضى پرتغال رهسپار شد . اين مملكت مسيحى در كنف حمايت قشتاله تازه پاگرفته بود و در سايهء امير خود هنرى بورگونى داماد پادشاه قشتاله الفونسوى ششم و شوى دختر نامشروعش تريسا ( ترزا ) رشد مىيافت و نيرومند مىشد . پايتخت پرتغال در آن روزها شهر قلمريه بود . از اين‌رو در روايت اسلامى از امير آن به « صاحب قلمريه » ياد شده است . پرتغال در اين روزگاران شامل چند شهر بزرگ اسلامى از ولايت غربى بود . امير سير با قواى خود به جانب بطليوس رفت . سپس لشكر به يابره راند و آن شهر را به زودى بگشود . آنگاه آهنگ اشبونه نمود و بر آن و بر شنتره كه از ضواحى آن بود مستولى گرديد . پس به جانب شمال راند و بر شنترين بر كنارهء رود تاجه غلبه يافت . از فتحنامه‌اى كه به انشاى دبير خود ابو محمد عبد المجيد بن عبدون به امير المسلمين نوشته است ، برمىآيد كه مرابطين نخست به شهر حمله كردند و شهر مقاومت ورزيد . شهر را محاصره كردند تا عاقبت تسليم شد . از مدافعان شهر شمار كثيرى به قتل رسيد و باقى تسليم گرديدند . هركه را كه در آنجا بود اسير كردند .\r\nبرحسب آنچه در آن نامه آمده ، شنترين يكى از بزرگترين قلاع غربى اندلس بود و به سبب زمينهاى حاصلخيزش ميزان باج و خراج آن از ديگر شهرها بيشتر بوده است . امير سير بن ابى بكر با سپاه خود رهسپار شمال شد تا به نزديكى قلمريه پايتخت آن اميرنشين رسيد . نيروهاى پرتغال به سردارى كنت هنرى را ياراى دفع جنگجويان مرابطى نبود . مرابطين شهرهاى غربى را در سال 504 ه / 1111 م فتح كردند . « 1 »\r\n\r\n\r\n","description":"","footnote":"\r\n. ابن الكرد بوس ( نسخه ياد شدهء آكادمى تاريخ ، برگ 164 آمده ) است . نيز رجوع كنيد به :\r\nهمچنين\r\n 432 232 p sedivaromlA sol ed . siD y . ceD : aredoC . F 922 . p . III . lov anapsE ed lareneG , tsiH , etneufaL . M \r\n( 1 ) . اين فتحنامه در المعجب مراكشى ص 90 - 93 آمده است .\r\n","page_name":" 63 ","page_number":71},
  {"content":"\r\n\r\nروايات اسلامى حاكى از آن است كه امير سير در اين غزوه ، شهر بطليوس پرتغال را نيز گشود « 1 » . ولى بطليوس تا زمانى كه به دست بنى الافطس افتاد ، سال 488 ه / 1094 م همچنان در تصرف مرابطين بود و پرتغال كه در جغرافياى اندلس مراد ثغر پورتو و در شمال كشور پرتغال ، در شمال قلمريه است هرگز به تصرف مرابطين در نيامد و مرابطين به آنجا لشكر نبردند .\r\nآنچه درخور ذكر است اين است كه پس از اين فتح ، المنصور بن عمر - المتوكل بن الافطس ، از اراضى قشتاله به اشبيليه آمد . وى با اموال و ذخاير خود ، به قشتاله رفته بود و به پادشاه قشتاله پناه برده بود . هنگامى كه مرابين ن به سال 448 ه به غزاى بطليوس رفتند پدرش عمر المتوكل و دو برادر او را كشتند . گويند منصور به كيش مسيحى درآمده بود ، چون به اشبيليه رسيد او را به درگاه امير المسلمين على بن يوسف بردند . منصور در نزد او صاحب منزلت بود .\r\nاندك زمانى بر اين نگذشت كه حملهء جديد مرابطين به سوى قشتاله آغاز شد .\r\nاين حمله به سردارى امير ابو محمد مزدلى والى قرطبه بود « 2 » . امير المسلمين على بن يوسف از سال 505 ه ولايت قرطبه را به او سپرده و برادر خود ابو طاهر تميم والى غرناطه را به امارت تلمسان در مغرب فرستاده بود . مرابطين در اراضى قشتاله دست به آشوب و تاراج زدند و سراسر آن را به شمشير و آتش ويران ساختند و بر دژ ارجنه يا ارلبه  ajerO  غلبه يافتند و مدافعان دژ را كشتند و بسيارى از زنان و كودكان را اسير كردند . آنگاه رهسپار شهر طليطله پايتخت قشتاله شدند و آن را بار ديگر در سال 507 ه / 1114 م محاصره كردند . البرهانس سردار بزرگ قشتاله در اين ايام در منطقه قونقه بود . توانسته بود در سال 1111 م قونقه را از مرابطين بازپس گيرد . ولى قونقه جز اندك مدتى در دست قشتاليان نماند . چون خبر حملات مرابطين و محاصرهء طليطله به گوش او رسيد با سپاهى مركب از ده هزار سوار به دفاع بيرون آمد . در كنار باروهاى شهر محاصره شده ميان قشتاليان و مرابطين چند\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس .\r\n( 2 ) . ابن الكردبوس در الاكتفاء مىگويد كه حمله به سردارى مزدلى و سير بن ابى بكر بود ( نسخه سابق الذكر برگ 165 الف ) .\r\n","page_name":" 64 ","page_number":72},
  {"content":"\r\n\r\nنبرد درگرفت و هريك از دو جانب متحمل تلفات و خسارات بسيار شدند .\r\nبنابر روايات مورخين عرب و مسيحى هفتصد تن از قشتاليان كشته شدند ولى توانستند مرابطين را وادارند كه از محاصره دست بردارند . مرابطين توانستند هنگام عقب نشينى وسايل سنگين خود را بسوزانند « 1 » .\r\nروايت عربى حاكى از آن است كه البرهانس چون به يارى هموطنانش آمد و مزدلى به جنگ او رفت شب هنگام بگريخت و مزدلى پس از فرار او پيروزمندانه به قرطبه آمد . سپس از جنگ ديگرى خبر مىدهند كه مزدلى در منطقهء وادى الحجاره برپا كرد . فرمانرواى آن نواحى الزندگارسيس هنگامى كه مزدلى به قتال او رفت بگريخت و مزدلى اموال و اثقال و امتعهء او را به تصرف آورد « 2 » .\r\nروايات مسيحى به اين جنگ اشارت نكرده‌اند . روايات عربى مىافزايند كه امير مزدلى در ماه شوال سال 509 ه / 1115 م يعنى يك سال پس از محاصرهء طليطله بمرد . مرگ او در اثناء جنگى بود ميان او و قشتاليان در نزديكى دژ مسطانيه بر سر راه قرطبه . چون خبر وفات او به امير المسلمين على بن يوسف رسيد ، امير المسلمين فرمان داد كه پسرش محمد بن مزدلى به جاى پدر امارت قرطبه يابد . و پسر ديگرش عبد الله را به غرناطه فرستاد . محمد بن مزدلى بيش از چند ماه در امارت قرطبه درنگ نكرد . سپس با لشكر خود بيرون آمد تا قشتاليانى را كه به اراضى ولايت قرطبه نزديك مىشدند از آنجا براند . ميان دو لشكر جنگى سخت رخ نمود . در اين جنگ محمد بن مزدلى و شمار بزرگى از زعماى لمتونه چون امير محمد بن الحاج و امير ابو اسحاق بن دانيه و امير ابو بكر بن واسينو ، جمع كثيرى از سپاهيان و مردم اندلس كشته شدند . اين واقعه در آغاز صفر سال 509 ه / 27 ژوئن سال 1115 م اتفاق افتاد . چون خبر اين شكست به امير المسلمين على بن يوسف رسيد ، پيش دستى كرد و پسر عم خود امير ابو بكر بن يحيى بن تاشفين را به امارت قرطبه فرستاد .\r\nابو بكر بن يحيى شتابان به قرطبه رسيد و به محض ورود لشكر بياراست و از پى قشتاليان به سوى بياسه در حركت آمد . عبد الله بن مزدلى صاحب غرناطه با سپاه خود به دو\r\n\r\n\r\n","description":"","footnote":"\r\n( 1 ) .  032 . p . III . lov dibi : etneufaL . M \r\n( 2 ) . روض القرطاس ، ص 105\r\n","page_name":" 65 ","page_number":73},
  {"content":"\r\n\r\nپيوست . ميان مرابطين و مسيحيان نبرد تازه‌اى درگرفت كه مرابطين بار ديگر شكست خوردند و جمع كثيرى از ايشان به قتل رسيد . اين واقعه در روز بيست و هشتم ماه جمادى الثانى سال 509 ه / اواخر اكتبر سال 1115 م بود « 1 » .\r\nامير سير بن ابى بكر لمتونى والى اشبيليه و سپهسالار لشكرهاى مرابطين در اسپانيا اندكى پيش از امير مزدلى در جمادى الاول سال 507 ه / 1114 م مرده بود و محمد بن فاطمه به جاى او به امارت اشبيليه رسيد و تا سال 515 ه / 1121 م در آن مقام بود . بدين‌گونه مرابطين با وفات مزدلى و سير بن ابى بكر دو تن از سرداران بزرگ خود و بزرگترين فرماندهان لمتونه در شبه جزيرهء اسپانيا را از دست دادند .\r\nمزدلى بن تيولتكان بن حسن بن محمد بن ترقوت ( ترجوت يا ترگوت ) از اركان دولت لتمونه بود ، از گروه صنهاجيان و از خويشاوندان يوسف بن تاشفين ، زيرا نسب هر دو به ترقوت مىرسد . ابن الخطيب او را پهلوانى ثابت قدم و پرآوازه ، با تنى تهم و خردى افزون و اراده‌اى استوار وصف مىكند كه عمر دراز كرد و بارها در نبرد با دشمنان شركت جسته و مردانگيها نموده است « 2 » . يكى از كارهاى بزرگ مزدلى بازپس گرفتن بلنسيه است از سپاه السيد و لشكرهاى قشتاله بعد از مرگ او . اين واقعه در سال 495 ه / 1102 م واقع شد . مزدلى در ايام يوسف بن تاشفين به امارت بلنسيه و سپس قرطبه و غرناطه برگزيده شد و چند سال پيش از مرگش از سوى على بن يوسف ولايت قرطبه يافت .\r\nسير بن ابى بكر نيز يكى از بزرگترين سرداران لتمونه بود .\r\nدر نبرد زلاقه ، سال 479 ه لياقت نظامى خود را آشكار ساخت . چون امير المسلمين يوسف بن تاشفين براى بار سوم در سال 483 ه از مغرب به اندلس\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق خطى ياد شده - هسپريس ص 77 ) . ابن ابى زرع ، روض القرطاس ص 105 . ابن عذارى مىگويد كه امير محمد بن الحاج والى سرقسطه در نبرد قرطبه كشته شد و حال آنكه در روايت ديگر خواهيم ديد كه در سال پيش در جنگ ديگرى در ثغر اعلى كشته شده است .\r\n( 2 ) . ابن الخطيب در الاحاطه ( نسخه ياد شده اسكوريال برگ 180 ) .\r\n","page_name":" 66 ","page_number":74},
  {"content":"\r\n\r\nآمد و به تصرف بلاد امراى طوايف آغاز كرد و بر غرناطه استيلا يافت ، به هنگام بازگشت به مغرب امور اندلس را به امير سير واگذاشت و او را فرمان داد كه ممالك غرب اندلس را بگشايد . امير سير مملكت اشبيليه را در سال 484 ه از بنى عباد سپس مملكت بطليوس را در سال 488 ه پس از يك سلسله جنگها از چنگ بنى الافطس بيرون آورد و ما شرح اين وقايع را در جلد دوم كتاب خود آورده‌ايم . آخرين نبردهاى بزرگى كه امير سير بدان دست يازيد فتح شهرهاى مغرب اندلس بود از يابره تا اشبونه . اين فتوحات چنان كه گفته‌ايم در سال 504 ه / 1111 م واقع شد .\r\nلازم به ذكر است كه يكى از علل فعاليت جنگى مرابطين در اين سالها و اقدام ايشان به هجوم بر طليطله پايتخت قشتاله و چند بار محاصرهء آن ؛ وضع نابسامانى بود كه در اسپانياى مسيحى پس از مرگ آلفونسوى ششم در سال 488 ه و به جاى او نشستن دخترش اوراكا به وجود آمده بود . در آن هنگام يك سلسله جنگهاى داخلى براى بدست آوردن سلطنت ، ميان اوراكا و شويش آلفونسوى اول پادشاه آراگون از يك سو و ميان او و اشراف جليقيه و طرفداران پسرش آلفونسو - ريمونديس درگرفته بود و اين كشاكشها جنبهء دفاعى مسيحيان را ضعيف كرده بود و آنان را از درگير شدن به جنگهاى بزرگ در اراضى مسلمانان ناتوان كرده بود .\r\nبخصوص پس از كشته شدن البرهانس سردار بزرگ قشتاله در يكى از اين كشاكشهاى داخلى اين ضعف آشكارتر شد . اين سردار شهير همتاى السيد الكمبيادور و ياور او و يكى از بزرگترين سرداران اسپانيا در اين عصر بود .\r\n\r\n3\r\nامواج غزوات مرابطين ، ناحيهء شرقى اندلس را هم در برگرفت . مىدانيم كه مرابطين به سردارى ابو عبد اللّه محمد بن الحاج والى بلنسيه ، سرقسطه را در اواخر سال 503 ه / 1110 م از بنى هود بستدند . و ما به هنگام ذكر تاريخ سرقسطه از آن ياد كرديم . يوسف بن تاشفين پسر خود على را وصيت كرده بود كه با بنى هود ملوك\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nسرقسطه دوستى ورزد و آنان را در فرمانروائيشان باقى گذارد تا ميان او و مسيحيان حائل باشند . اين سياست زيركانه با موقعيت سوق الجيشى سرقسطه كه در ثغراعلى ميان ممالك مسيحى جاى داشت موافق مىافتاد . ولى حوادث راه ديگر مىپيمود .\r\nميان مردم سرقسطه با پادشاه خود عبد الملك بن المستعين بن هود ملقب به عماد الدوله خلاف افتاد . بدان‌سبب كه عبد الملك در دامن مسيحيان افتاده بود و آنان را در امور مملكت و مصالح دولت اختيارات بسيار ارزانى داشته بود . پس مردم به امير المسلمين على بن يوسف نامه نوشتند و او را به تصرف كشورشان فراخواندند . على بن يوسف با وجود به‌دست آوردن فتواى فقها در باب وجوب خلع عماد الدوله ، برطبق خواست مردم سرقسطه ، باز هم مىخواست او را در مقر فرمانروايى خويش رها كند ولى حوادث بر او پيشى گرفت و سپاه مرابطين بر سرقسطه استيلا يافت . اين واقعه در روز دهم ذو القعدهء سال 503 ه / ژوئن سال 1110 م اتفاق افتاد . ابن الحاج به قصر مشهور جعفريه درآمد و در آن استقرار يافت . وقتى كه عماد الدوله از آمدن مرابطين خبر يافته بود زن و فرزند و اموال خود برگرفته به دژ استوار روطه بر كناره رود خالون ( شلون ) رفته بود . بدين‌گونه دولت بنى هود در سرقسطه پايان گرفت . و دامنهء نفوذ مرابطين تا قلب ثغراعلى گسترش يافت .\r\nابن الحاج چند سال در امارت سرقسطه درنگ كرد و آن را در زير بال حمايت خود گرفت ، آن‌سان كه مسيحيان از آن طمع ببريدند . سرقسطه از مشرق و مغرب و شمال در احاطهء كشورهاى مسيحى بود . ابن الحاج به اراضى ايشان نيز تعرض مىكرد . در سال 504 ه / 1111 م آلفونسوى اول پادشاه آراگون معروف به محارب « 1 » به سوى سرقسطه لشكر آورد . عماد الدوله عبد الملك بن المستعين نيز همراه او بود آلفونسو بيامد تا به نزديكى شهر رسيد . محمد بن الحاج با سپاه خود به دفاع بيرون آمد و لشكر مرابطين به سردارى محمد بن عايشه شتابان از مرسيه حركت كرد . آلفونسو برترى مرابطين را ديد به عقب بازگرديد . مرابطين او را تعقيب كردند و همچنان در كشور او دست به كشتار و تخريب زدند . افواجى از ايشان به\r\n\r\n\r\n","description":"","footnote":"\r\n( 1 ) . در روايات اسلامى آلفونسوى محارب را به اعتبار آنكه نام پدرش سانچو راميرز بوده ابن رذهير گويند .\r\n","page_name":" 68 ","page_number":76},
  {"content":"\r\n\r\nسردارى على بن كنفاط لمتونى به سوى قلعهء ايوب تاختند و برخى از دژهاى عبد الملك بن هود را محاصره نمودند . عبد الملك از هم‌پيمان خويش آلفونسو يارى طلبيد . آلفونسو سپاهى از مسيحيان به ياريش فرستاد . مرابطين شكست خوردند و ابن كنفاط سردارشان اسير شد و مدتى در اسارت عبد الملك بماند تا آزاد شد « 1 » .\r\nچون حملات سپاه مرابطين در اراضى قشتاله فزونى گرفت ، ابن الحاج با قواى خود در ماه صفر سال 508 ه / ژوئيهء سال 1114 م از سرقسطه بيرون آمد .\r\nمحمد بن عايشه با قواى خود در لارده به او پيوست . نيروهاى متحد مرابطين رهسپار مشرق شدند و در زمينهاى امارت برشلونه ( بارسلون ) پيش رفتند و همچنان كشتار و تاراج مىكردند تا مقادير گزافى اسيران و غنايم حاصل كردند و همچنان برفتند تا به اطراف شهر عظيم برشلونه رسيدند . ابن الحاج غنايم و اسيران را با برخى از سپاهش فرستاد تا از جاده بازگردند و خود با باقى لشكرش رهسپار غرب گرديد تا از راه ديگر رود . اين راه كوتاهتر و نزديكتر به سرقسطه بود ولى در خلال راه به لشكر عظيمى از مسيحيان رسيد كه مهياى نبرد در كمينگاههاى خود بودند . دو سپاه جنگ در پيوستند . ابن الحاج و قوايش نبردى سخت را پاى داشتند تا بسيارى از ايشان كشته شدند . و در رأس آنها - بنابراين روايت - سردار دليرشان بود . ابن عايشه با اندكى از يارانش جان خود برهانيدند . اما بنابه روايت ابن عذارى ، ابن - الحاج در اين جنگ كشته نشد ، بلكه او در سال بعد در جنگ قرطبه به قتل رسيد .\r\nچون امير المسلمين على بن يوسف از اين شكست خبر يافت و شنيد كه ابن عايشه نيز ميدان نبرد را ترك گفته است ، شوى خواهر خود ابو بكر بن ابراهيم بن تافلوت والى مرسيه را به امارت بلنسيه و طرطوشه و سرقسطه معين كرد و او را فرمان داد كه به جنگ مسيحيان رود . ابن تافلوت نيز قواى خويش گردآورد و به سمت شمال به سوى برشلونه تاخت . ابن تافلوت همه جا را به آتش كشيد و خونها ريخت سپس شهر را محاصره كرد . اين محاصره بيست روز مدت گرفت . اميد شهر رامون - برنگر با سپاه برشلونه و اربونه از شهر خارج گرديد و ميان دو لشكر جنگى خونين درگرفت . بسيارى از مسيحيان كشته شدند . مسلمانان نيز هفتصد تن كشته دادند .\r\n\r\n\r\n","description":"","footnote":"\r\n( 1 ) . ابن عذارى در البيان المغرب ( اوراق خطى ياد شده ، هسپريس ، ص 73 ) .\r\n","page_name":" 69 ","page_number":77},
  {"content":"\r\n\r\nمرابطين پس از اين جنگ به اراضى خود بازگشتند « 1 » .\r\nابو عبد الله محمد بن الحاج از اكابر زعماى لمتونه و سرداران آن بود . با يوسف بن تاشفين خويشاوندى داشت زيرا نسب او هم به ترقوت مىرسيد كه جد خاندان پادشاهان مرابطى بود . ابو عبد اللّه به ابن الحاج مشهور بود ، زيرا پدرش فريضهء حج گزارده بود . از سال 484 ه كه با يوسف بن تاشفين به شبه جزيره قدم نهاد در كارهاى عظيم لشكرى شركت داشت . نخست در تصرف قرطبه از دست المعتمد بن عباد شركت داشت ، سپس در نبردهاى متعددش با قشتاليان . چون على بن يوسف به امارت رسيد ابن الحاج را به امارت مغرب برگزيد ولى او بيش از چند ماه در اين مقام نماند . در سال 501 ه به امارت بلنسيه و نواحى شرقى اندلس منصوب گرديد . ابن الحاج از بلنسيه به دعوت مردم سرقسطه به آن ديار رفت و آنجا را از بنى هود بستد و چنان كه گفتيم به امارت بلنسيه و ناحيهء شرقى معين گرديد .\r\nيكى از بزرگترين كارهاى امير المسلمين على بن يوسف در اين روزگاران بازپس گرفتن اوست جزاير شرقى را از دست جنگجويان مسيحى . پيش از اين‌كه از مملكت دانيه سخن مىگفتيم از جزاير شرقى و احوال آن نيز سخن به ميان آورديم و گفتيم كه چگونه مملكت دانيه در سال 468 ه / 1076 م به تصرف المقتدر بن هود افتاد و بدين‌گونه رياست على بن مجاهد كه زين پيش بردانيه فرمان مىراند به پايان آمد . عبد اللّه المرتضى فرمانرواى جزاير شرقى بود . چون المرتضى در سال 486 ه درگذشت ، يكى از غلامانش كه خود از خواص او بود ، به نام مبشر بن سليمان به جاى او نشست . و با حزم و كفايت امور آن سامان در ضبط آورد و ناصر الدوله لقب يافت و مدتى دراز بر سر آن كار بود و از آنچه در شبه جزيره مىگذشت خود را به يك‌سو كشيده بود . سپاه مرابطين در خلال اين ايام بر شهرهاى شرقى اندلس مستولى شده بودند .\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ص 104 و 105 ، نيز رجوع كنيد به :\r\n . 22 - 02 . p ; dibi ; aredoC . F \r\nروايت ابن عذارى را كه مىگويد ابن الحاج در زمرهء كسانى از امراى لمتونه بود كه در سال 509 ه در نبرد قرطبه به قتل رسيدند ، پيش از اين آورديم .\r\n","page_name":" 70 ","page_number":78},
  {"content":"\r\n\r\nآنگاه مرابطين در سال 495 بلنسيه و سپس سرقسطه و در سال 502 ه شهرهاى مهم ثغر اعلى را تصرف كردند . با اين احوال مبشر نمىانديشيد كه با وجود نزديك بودن سپاهيان مرابطى در نزديكى او و در ثغور شرقى اسپانيا ، خود را به زير علم آنان برد يا با آنان پيمان صلح بندد . مبشر همچنان بر مسند فرمانروايى خويش بود تا جنگ بزرگ مسيحيان او را نيز فروگرفت .\r\nپيش از اين در جلد دوم اين كتاب در اخبار مملكتشان دانيه از حملهء مسيحيان به جزاير شرقى ياد كرديم و گفتيم كه چون حملات مسلمانان از راه دريا به سواحل ايتالياى شمالى و شرقى و سواحل قطلونيه در اسپانيا افزون گرديد ، جمهوريهاى پيزا ( بيشه ) و جنووا و امارت برشلونه براى تصرف جزاير ، دست اتحاد به هم دادند و در اوايل سال 508 ه / 1114 م ناوگانى براى نبرد از آبهاى جنووا بيرون تاخت كه سيصد كشتى داشت و واحدهاى دريايى ديگرى از برشلونه و فرانسه نيز با آن بود . جنگجويان ، شهر ميورقه پايتخت جزاير را محاصره كردند . اين محاصره يك سال مدت گرفت و مسلمانان رنج بسيار تحمل كردند . در اواخر سال 508 ه / اوايل سال 1115 م جنگجويان بر باروهاى شهر ميورقه حمله كردند و به شهر داخل شدند و به قصر المدينه درآمدند و در حوالى آن دست به كشتار و تاراج زدند و جمع كثيرى از مردم را كشتند و اين محنت دردناكى بود .\r\nدر خلال اين احوال ، مرابطين مراقب حوادث جزاير شرقى بودند ، زيرا امير المسلمين از اهميت آن جزاير غافل نبود و مىدانست براى حمايت از سواحل شرقى اندلس به آنها نياز دارد . چون مسيحيان ميورقه را محاصره كردند ، مبشر از امير المسلمين يارى خواست ولى خود در ايام محاصره بمرد . جانشين او ابو الربيع سليمان تصميم گرفت كه از ميورقه بيرون آيد ، باشد كه از سويى قوايى فراهم آورد ولى مسيحيان اسيرش كردند . فرياد خواهى مبشر به امير المسلمين رسيد . رسانندهء آن پيام دريانورد دلير ابو عبد اللّه بن ميمون بود . ابو عبد اللّه توانست در ظلمت شب چنان از خط محاصره بگذرد كه مسيحيان نتوانند بر او دست يابند .\r\nامير المسلمين يك نيروى دريايى عظيم بسيج كرده بود . از اين نيرو ، سيصد كشتى براى رهانيدن جزاير شرقى گسيل داشت . سفاين مرابطين به سوى جزاير شراع گشودند . امير البحر مرابطى ابن تفرتاش ( يا تافرطاش ) فرمانده اين لشكر بود .\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nمردم پيزا و هم‌پيمانانشان چون از آمدن ناوگان بزرگ اسلامى خبر يافتند ، دريافتند كه آنان را به پيروزى هيچ اميدى نيست . ازاين‌رو همراه با اموال و غنايم و اسيران بسيار از ميورقه دور شدند . مسيحيان پيش از عقب نشينى ، اموال مردم را تاراج كردند و خانه‌ها را ويران ساختند و آتش زدند و بيشتر مردم را كشتند . در اواخر سال 509 ه / 1116 م ، پس از رفتن ايشان ناوگان مرابطين برسيد . مرابطين به شهر درآمدند و به تعمير بناها پرداختند . كسانى كه از شهر گريخته بودند بازگشتند .\r\nروايات اسلامى بر اين مىافزايند كه كشتيهاى مسيحيان كه به اوطان خود مىرفتند ، دچار طوفان شدند . چهار كشتى به مرزهاى دانيه افتاد . سردار لشكر ابو السداد به تعقيب آنها پرداخت تا يكى را غرق كرد و سه كشتى را در بند خويش آورد .\r\nامير المسلمين على بن يوسف ، وانود بن ابى بكر لمتونى را به امارت جزاير شرقى برگماشت و بدين‌گونه اين جزاير نيز جزئى از امپراطورى بزرگ مرابطين گرديد و به عصر جديدى از تاريخ خود قدم نهاد . از اين پس خواهيم ديد كه اين جزاير چه نقش مهمى به عنوان مركز انقلاب مرابطى ، انقلابى كه پرچم آن بر دوش بنى غانيه حكام آن جزاير بود ، برضد دولت موحدين كه مرابطين را مقهور خود ساخته بودند و جانشين ايشان در مغرب و اندلس شده بودند ، بازى كرد . « 1 »\r\n\r\n\r\n","description":"","footnote":"\r\n( 1 ) . براى اطلاع از جنگهاى مسيحيان در جزاير شرقى و رهايى آنها به دست مرابطين رجوع كنيد به :\r\nابن خلدون ، العبر ، ج 4 / ص 165 . ابن ابى زرع ، روض القرطاس ، ص 105 . الحميرى ابن عبد المنعم ، روض المعطار ( صفة جزيرة الاندلس ) ص 188 . و نيز به جلد دوم اين كتاب ، ص 212 به بعد مراجعه كنيد . همچنين به مراجع قشتالى از جمله :\r\n noicanimoD al ed ocirotsiH ojeuqsoB setreuF y renapmaC . A 531 - 501 , p ) 8881 amlaP ( seraelaB salsI sal ne atimalsi \r\nو نيز به :  . 14 . p safiaT seyeR sol : seviV . y . P \r\n","page_name":" 72 ","page_number":80},
  {"content":"\r\n\r\n\r\n4\r\nدر آغاز سال 503 / 1109 م در قرطبه حادثه‌اى اتفاق افتاد كه با وجود آنكه ظاهرا حائز اهميتى نبود ولى در حوادث آينده تأثيرى عظيم داشت و آن سوزاندن كتاب احياء علوم الدين امام ابو حامد غزالى بود . ابن القطان مىگويد كه اين حادثه در آغاز سال 503 ه اتفاق افتاد ، يعنى چند هفته پيش از ورود امير المسلمين على بن يوسف به اسپانيا . امير المسلمين يوسف بن تاشفين در اواخر عمرش با امام محمد غزالى روابطى حسنه برقرار كرد و از او بدان سبب كه عميد فقهاى مشرق بود در كارهاى بزرگ فتوا مىخواست ، از جمله در باب خلع ملوك الطوايف از او استفتاء كرد « 1 » . غزالى نيز يوسف بن تاشفين را به گونهء يكى از يارىكنندگان اسلام ارج مىنهاد ، تا آنجا كه گويند عزم آن كرد كه براى ديدار او به مغرب سفر كند ، ولى چون به اسكندريه رسيد خبر يافت كه يوسف در سال 500 ه وفات كرده است .\r\nازاين‌رو فسخ عزيمت كرد « 2 » . ولى اوضاع در عهد پسرش على بن تاشفين ديگرگون شد . على مردى زاهد و پرهيزگار بود . فقهاى مالكى را بر ديگران برترى مىداد و در كارها با آنان مشورت مىنمود . ازاين‌رو در عهد او نفوذ فقها در مغرب و اندلس افزون شد تا آنجا كه دست به هيچ كارى از خرد و كلان نمىزد جز به رأى آنان .\r\nاين امر سبب شد كه بعدها بر دولت استيلا يابند . يكى از آنان كه در امير المسلمين على بن يوسف نفوذ فراوان داشت ، قاضى قرطبه ابو عبد اللّه محمد بن حمدين بود .\r\nدر اين ايام فقهاى مالكى را به علم فروع يعنى علم عبادات و معاملات توجهى شگرف بود و علم اصول يا اصول دين را از نظر افكنده بودند . در نزد امير المسلمين كسى از همهء مزاياى دولت او بهره‌ور بود كه از علم فروغ نيك بهره‌مند باشد « 3 » .\r\nچون كتب امام غزالى و پيش از همه احياى علوم الدين به مغرب رسيد و مطالب آنها\r\n\r\n\r\n","description":"","footnote":"\r\n( 1 ) . ابن خلدون ، العبر ، ج 6 / ص 187 و 188 . ابن الخطيب : اعمال الاعلام ، ص 247 . و نيز جلد دوم همين كتاب ، ص 346 .\r\n( 2 ) . ابن خلكان ، ج 2 / ص 488 . ابن دينار ، المونس فى اخبار افريقيه و تونس ، ص 106 .\r\n( 3 ) . المراكشى ، المعجب ، ص 95 ، 96 .\r\n","page_name":" 73 ","page_number":81},
  {"content":"\r\n\r\nشايع شد ، فقهاى مرابطين به خشم آمدند و بسيارى از مسائلى را كه در احياء طرح شده بود ، انكار كردند و آنها را مخالف دين شمردند . ابو القاسم بن حمدين « 1 » بيش از ديگران در مخالفت خويش پاى مىفشرد ، تا آنجا كه هركس را كه كتاب احياء علوم الدين خوانده بود تكفير كرد . ابن حمدين و فقهاى قرطبه شكايت نزد على بن يوسف بردند و همه به وجوب گردآورى و سوزاندن كتاب احياء علو الدين رأى و فتوا دادند . امير المسلمين فتواى آنان به كار بست و فرمان داد نسخ كتاب را گرد آورند و براى سوزانيدن آنها در صحن مسجد جامع قرطبه در برابر در غربى مسجد آتشى افروختند . آنگاه جلدهاى كتابها را به روغن آغشتند و آتش زدند .\r\nامير المسلمين به اطراف اندلس و مغرب نيز نامه نوشت كه از آن كتاب هرچه يابند بسوزانند . نسخ احياء علوم الدين را از صاحبان آن بستدند و بسوختند . برنامهء كتاب سوزان در سراسر مغرب اجرا شد . امير المسلمين چندان در اين باب سخت گرفت كه گفت هركس نسخه‌اى از آن كتاب در نزدش يافته شود ، اعدام خواهد شد و اموالش مصادره خواهد گرديد « 2 » . تعقيب كتاب احياء و ديگر كتب غزالى در تمام دورهء فرمانروايى مرابطين ادامه داشت . در عهد تاشفين بن على بن يوسف بار ديگر فرمان تجديد شد و ما از آن ياد خواهيم كرد .\r\nحقيقت اين است كه حملهء فقهاى مالكى مرابطين بر كتاب احياء العلوم به مسائل عقيدتى يا آنكه در آن كتاب چيزى خلاف دين آمده باشد ، ربطى نداشت ، بلكه بيشتر از آن جهت بود كه غزالى در آن بر علماى فروع سخت تاخته ، آنان را به جهل نسبت داده و مجادلاتشان را سطحى خوانده است . غزالى اينان را مشتى « مجانين » مىداند كه از علم اصول دين ، علمى كه در نظر غزالى از اهميت بسيار برخوردار است ، بىخبراند « 3 » .\r\n\r\n\r\n","description":"","footnote":"\r\n( 1 ) . برادر قاضى ابو جعفر احمد بن حمدين است كه بعد از اين در قرطبه عصيان كرد .\r\n( 2 ) . ابن القطان ، نظم الجمان ( نسخهء ياد شده ، برگ 6 الف ) ابن عذارى آن را در البيان المغرب نقل كرده است ( اوراق نسخهء ، هسپريس ، ص 76 ) . الحلل الموشيه ، ص 76 . المراكشى المعجب ، ص 96 .\r\n( 3 ) . المونس فى اخبار افريقيه و تونس ، ص 106 و 107 نيز رجوع كنيد به مقدمهء گلدزيهر بر كتاب « محمد بن تومرت » به نام -\r\n oloehT al ta tremuoT nbi demahoM . 63 53 . P elceiS eme IX ua beihgaM el snad malsI'I ed eig \r\n","page_name":" 74 ","page_number":82},
  {"content":"\r\n\r\nابن القطان نادانانى را كه « احياء علوم الدين » را به آتش كشيدند سخت نكوهش مىكند و مىگويد سوزانيدن آن كتاب سبب زوال دولتشان شد . سپس از وجود المهدى ابن تومرت در حلقهء درس امام غزالى در مشرق حكايت مىكند كه او بود كه به غزالى خبر داد كه كتاب او را در قرطبه سوزانيده‌اند و غزالى ايشان را نفرين كرد و گفت : « خدا ملك از ايشان بستاند و همچنانكه كتاب مرا سوزانيدند دولتشان نابود شود » . ما در آتيه كه از آغاز كار ابن تومرت و ظهور او سخن مىگوئيم ، بطلان اين قصه را هم ثابت خواهيم كرد و از تناقضات منطقى آن سخن خواهيم گفت .\r\n\r\n5\r\nهنوز زمان درازى از بازپس گرفتن جزاير شرقى نگذشته بود كه امير المسلمين على بن يوسف بن تاشفين براى سومين بار از زمان جلوسش از دريا گذشت و به اندلس آمد . اين سفر در اواخر سال 511 ه / ماه مه سال 1117 انجام پذيرفت « 1 » ، يعنى در اوايل گرمى هوا و بهترين فصل براى جهاد در اراضى اسپانيا . سفر دوم او نيز در چنين فصلى بود .\r\nدر روض القرطاس آمده است كه سفر او در سال 513 ه پس از سقوط سرقسطه مركز ثغراعلى بود و اين دومين سفر او به اندلس بوده است . مسلم است كه اين تحريفى آشكار در تاريخ است . روايات اسلامى در باب اين سفر و حوادث همراه آن تفصيل چندانى داده نشده . صاحب الحلل الموشيه و ابن الخطيب هر دو اشاره‌اى گذرا به آن كرده‌اند . اما صاحب روض القرطاس و ابن عذارى آن را با قدرى تفصيل بيان كرده‌اند . در روايت نخستين آمده است كه على به قصد جهاد و سر و سامان بخشيدن به اوضاع اندلس به آنجا سفر كرد و جماعات كثيرى از مرابطين و متطوعه\r\n\r\n\r\n","description":"","footnote":"\r\n( 1 ) . الحلل الموشيه ، ص 62 . ابن الخطيب ، اعمال الاعلام ، ص 147 . ابن عذارى البيان المغرب ( نسخهء سابق الذكر - هسپريس ص 79 ) .\r\n","page_name":" 75 ","page_number":83},
  {"content":"\r\n\r\nاز عرب و زناته و مصامده و ديگر قبايل بربر با او بودند . ابتدا به قرطبه رفت و در بيرون شهر لشگرگاه برپا كرد . نمايندگان مردم شهر به سلامش آمدند و او از سخنان ايشان به اوضاع آن بلاد آگاه شد . از جمله كارهاى او در اين سفر عزل قاضى ابو الوليد بن رشد ( جد ابن رشد فيلسوف ) از قضاى قرطبه بود . امير المسلمين ، ابو القاسم بن حمدين را به جاى او منصوب داشت « 1 » . در آتيه خواهيم ديد كه اين عزل و نصب به علتى بوده است . اما ابن عذارى مىگويد كه على بن يوسف چون به اندلس درآمد به اشبيليه رفت و در آنجا لشكرهاى نواحى مغرب و اندلس به او پيوستند و علما و فقها و مجاهدين از قرطبه بيامدند . همچنين جماعتى از متطوعه از غرناطه . و در باب غزوات او در اين سفر گويند كه با سپاه خود به اراضى پرتغال رفت و در قلمريه ( به قول ابن ابى زرع سنبريه و به قول ابن عذارى قلموريه ) جنگ كرد و كشتار و تاراج بسيار نمود و جمعى را نيز اسير كرد . قواى ملكهء پرتغال تريسا ( ترزا ) نتوانست به خوبى دفاع كند . مسيحيان از برابر امير المسلمين در هرجا كه مصاف دادند گريختند و در دژها و كوهها پناه گرفتند و او « بلاد شرك را زير پى لشكر بىشمار خود در نورديد » « 2 » . از اقوال روايات مسيحى مستفاد مىشود كه على بن يوسف به حوالى قلمريه رسيد . حتى قلمريه را محاصره كرد و به جنگ آن را تصرف نمود . اين واقعه در روز بيست و دوم ژوئن سال 1117 م اتفاق افتاد كه با روز هجدهم ماه صفر سال 511 ه مطابق است « 3 » . البته اگر على بن يوسف بنا به روايت ابن عذارى در اواخر محرم به اندلس رفته باشد نمىتواند در هجدهم ماه صفر در قلمريه باشد مگر اينكه بگوئيم حركت او در اوايل محرم بوده يا آنكه قلمريه يك ماه بعد به دست مرابطين افتاده است .\r\nظاهرا على بن يوسف قلمريه را مدت درازى نگه نداشت . پس از فتح آن ، بنا به قول ابن عذارى ، به اشبيليه بازگشت . سبب آن بود كه قلمريه شهر دور دستى بود و نگهدارى آن در منطقه‌اى كه مسيحيان از هرسو آن را احاطه كرده بودند\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 106 .\r\n( 2 ) . الحلل الموشيه ، ص 63 .\r\n( 3 ) .  . 632 . P sedivaromlA sol ed siD y . ceD : arednoC . F \r\n","page_name":" 76 ","page_number":84},
  {"content":"\r\n\r\nبسى دشوار مىنمود .\r\nروايات اسلامى خبر از غزوهء ديگرى مىدهد كه در همان هنگام عبد الله بن فاطمه و منصور بن الافطس در اراضى مسيحيان بدان چنگ زده بودند . از منصور بن الافطس ياد كرديم كه از اراضى مسيحيان به اشبيليه آمد و در حمايت امير المسلمين قرار گرفت . بارى اين دو نيز با غنايم و اسيران بسيار بازگشتند . « 1 »\r\n\r\n6\r\nامير المسلمين على بن يوسف پس از بازگشتش از اندلس نزديك به چهار سال در پايتخت خود مراكش درنگ كرد . در اوايل سال 515 ه بهار 1121 م بار ديگر با سپاهى عظيم از قبايل صنهاجه و زناته و مصموده و ديگر قبايل بربر رهسپار اندلس گرديد . گويند سپاهيان او در دفعات قبل كه به اندلس رفته بود از حيث شمار افراد و كثرت سازوبرگ به اين عظمت نبوده است . اين سفر چهارم او به اندلس بود . در باب علل اين سفر روايات مختلف است برخى گويند كه چون على بن يوسف از گرفتار آمدن لشكرش در اندلس خبر يافت ، مخصوصا شكستى كه در كتنده خورده بود ، براى سامان بخشيدن به اوضاع رهسپار آن سامان گرديد « 2 » .\r\nولى علت مهمترى هم بود كه در اكثر روايات به آن اشارت رفته است و آن به وجود آمدن قيامى برضد مرابطين در قرطبه بود . صاحب الحلل الموشيه حادثه را به‌طور خلاصه چنين بيان مىدارد كه امير المسلمين ، امير ابو يحيى بن رواده را امارت قرطبه داد . ميان ابو يحيى و مردم قرطبه برخى كشاكشها بود كه منجر به قيام و عصيان مردم شد . و فتنه‌اى عظيم برخاست و مردم ، قصر والى و خانه‌هاى مرابطين را تاراج كردند و اوضاع سخت درهم افتاد « 3 » . ولى ابن عذارى روايت ديگرى دارد ، از\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق ياد شده كه مؤلف اين كتاب در مكتبة القرويين يافته است ) .\r\n( 2 ) . ابن ابى زرع : روض القرطاس ، ص 106 .\r\n( 3 ) . الحلل الموشيه ، ص 63 .\r\n","page_name":" 77 ","page_number":85},
  {"content":"\r\n\r\nاين قرار كه در سال 514 ه امير المسلمين فرمان داد كه در بلاد اندلس منجيق بسازند و آلات حرب مهيا سازند . چون منجنيقهاى سهم غرناطه ساخته شد ، اجداى بن سيرلمتونى صاحب الاعنه بيرون آمد تا آنها را بيازمايد و به كار برد . مردم كثيرى نيز گرد آمده بودند تا تماشا كنند . اجداى بن سير خواست راه را بگشايد ، حربه‌اى را كه در دست داشت به حركت آورد . قضا را به كودكى اصابت كرد و او بكشت .\r\nمردم به خشم آمدند و در شهر آشوب شد .\r\nبا پرداخت ديه اولياى دم را راضى ساختند و آشوب بيارميد . چندى بعد در روز عيد قربان مردم بسيار براى ديدن مراسم عيد گرد آمده بودند . ازدحام مردم سبب كشمكشهايى شد . در اين هنگام جماعتى كثير از جانب ربض غربى پيش آمدند و روى به قصر نهادند . فرمانرواى قصر كوشيد تا به نيروى حشم و غلامان خود مردم را براند ولى مردم زورآور شدند و به قصر درآمدند و هرچه در آن بود به غارت بردند . صاحب قصر بيرون جسته بگريخت و جان خويش برهانيد . قاضى ابو الوليد بن رشد با جمعى از بزرگان فقها بيرون آمدند و مردم را راندند و اوباش را سركوب نمودند « 1 » .\r\nابن اثير در باب اين شورش تفصيل بيشترى مىدهد . مىگويد : در روز عيد قربان سال 514 ه مردم به تفرج بيرون آمده بودند . يكى از غلامان امير ابو بكر بن يحيى بن رواد دست به زنى يازيد و او را نگهداشت . آن زن بانگ به استغاثه برداشت و مردم به يارىاش شتافتند . ميان غلامان و مردم قرطبه فتنه‌اى عظيم برخاست و تا شب تاريك شد همچنان زد و خورد بود . خبر به والى ، امير ابو بكر رسيد . فقهاء و اعيان نزد او گرد آمدند و از او خواستند كه در آرامش اوضاع اقدام كند و گفتند اگر يكى از بندگان را بكشد مردم دست از شورش خواهند كشيد . امير ابو بكر امتناع كرد و به خشم آمد و در همان روز آمادهء پيكار گرديد . مردم قرطبه به زعامت اعيان و فقهاء به مقابله برخاستند و او را منهزم ساختند . امير ابو بكر در قصر تحصن جست . مردم محاصره‌اش كردند ، او با مشقت زياد توانست بگريزد . مردم قصر را غارت كردند و خانه‌هاى مرابطين را به آتش كشيدند و اموالشان را تاراج كردند\r\n\r\n\r\n","description":"","footnote":"\r\n( 1 ) . ابن عذارى البيان المغرب ( اوراق خطى كه در كتابخانهء القرويين يافته‌ام ) .\r\n","page_name":" 78 ","page_number":86},
  {"content":"\r\n\r\nو آنان را به زشت‌ترين وجهى از قرطبه بيرون راندند « 1 » .\r\nاين بود تفاصيل آشوب قرطبه ، آشوبى كه امير المسلمين را وادار كرد كه از آب گذشته به اندلس رود . البته اين آشوب ظاهر قضيه بود ، حقيقت آن بود كه نخستين مخالفتها برضد مرابطين به‌طور علنى به ظهور پيوسته بود . پيش از اين گفتيم كه شيوهء حكومت مرابطين با رفق و هوشيارى همراه نبود ، بلكه همه فشار و خشونت بود . مرابطين از بيست و پنج سال پيش كه بر اندلس غلبه يافته بودند هرگز در آن بلاد يك نظام مدنى حكومتى ايجاد نكردند و اندلس در سراسر ايام ايشان زير فشار يك حكومت نظامى بود و پادگانهايى كه مرابطين در شهرها مستقر كرده بودند از عوامل مهم اين استبداد و سركوبى به شمار مىآمد . مردم اندلس نيز از اينكه استقلال خود را از دست دادند و در زير يوغ مردمى كه براى يارى آنها آمده بودند ولى خود بر دست و پايشان بند برنهادند ناخشنودى مىنمودند و از كرده خود پشيمان شده بودند .\r\nعلى بن يوسف با لشكر خود بيامد و در ماه ربيع الآخر سال 515 ه / ژوئيه سال 1121 م در خارج شهر قرطبه فرود آمد . وى آهنگ آن داشت كه شورش را به سخت‌ترين وجهى سركوب كند . مردم شهر دروازه‌ها را بستند و آماده دفاع شدند .\r\nاز فقهاء فتوا خواستند ، فتوا دادند كه اگر امير المسلمين گوش به سخن مفسدان دهد و همچنان به تصرف شهر اصرار ورزد ، قتال با او و دفاع از ناموس و مال واجب است « 2 » . ابن اثير مىگويد : چون امير المسلمين به قرطبه آمد مردم براى دفاع از حرم و اموال خويش آماده پيكار شدند و چون در پيكار پاى فشردند ، سفيران ميان ايشان به آمد و شد پرداختند و كوشيدند تا طرح صلح افكنند « 3 » . درحالىكه جنگى رخ نداد و امير المسلمين چندى در كنار شهر درنگ كرد تا وجوه و اعيان مردم قرطبه به آمد و شد و مذاكره پرداختند .\r\nابن عذارى مىگويد كه امير المسلمين قاضى ابو الوليد بن رشد ( جد ابن رشد\r\n\r\n\r\n","description":"","footnote":"\r\n( 1 ) . ابن الاثير ، ج 10 ص 197 .\r\n( 2 ) . الحلل الموشيه ص 63 .\r\n( 3 ) . ابن الاثير ، الكامل ، ج 10 ، ص 197 .\r\n","page_name":" 79 ","page_number":87},
  {"content":"\r\n\r\nفيلسوف ) و فقهاى قرطبه را فراخواند ميانشان گفتگو به دراز كشيد و از شورش در شهر و تاراج قصر والى سخن رفت . مردم قرطبه وصيت پدرش را به يادش آوردند كه مردم قرطبه اگر نيكى كردند آنان را پاداش نيك دهد و اگر از آنان خطايى سرزد از ايشان درگذرد . محمد بن داود قاضى اشبيليه كه در ركاب امير المسلمين بود سخن آغاز كرد و از شورش به عنوان فاجعه‌اى عظيم ياد كرد و در نشان دادن قبح و شناعت آن مبالغه ورزيد و گفت اين عمل گستاخى و عصيان و ضلالت است .\r\nقاضى ابن رشد از ديگر سو به دفاع از مردم شهر برخاست و ثابت نمود كه مردم سر از فرمان برنتافته بودند . بر والى واجب است كه غلامان گناهكار خود را عقوبت كند . امير المسلمين گفت : خود عقوبت مىكرديد . قاضى گفت : ما را به آنان دسترس نبود . اين وظيفهء والى بود . امير المسلمين پس از اين مذاكرات آنان را ببخشود و بنابر آن شد كه هرچه از مرابطين به تاراج برده‌اند به صاحبانشان بازگردانند .\r\nامير المسلمين بر اين اتفاق صحه نهاد ولى از قاضى ابو الوليد بن رشد به سبب توضيحات و استدلالهايش كينه به دل گرفت و او را از مسند قضا دور كرد و ابو القاسم بن حمدين را به جاى او گماشت . همچنين امير عبد الله بن تينغمر را از غرناطه برداشت و امور آن شهر را به برادر خود امير ابو طاهر تميم سپرد . امير ابو طاهر در اين ايام در فاس بود . او را به حضور خواند . تميم مدت دو سال در امارت غرناطه بماند . سپس به امارت اشبيليه به جاى امير ابو بكر بن على بن يوسف منصوب شد . امير ابو طاهر تا سال وفات خود 520 ه در امارت اشبيليه بود « 1 » .\r\nعلى بن يوسف اين بار مدت درازى در اندلس نماند ، زيرا از مراكش اخبار بدى به او مىرسيد و از قيام المهدى محمد بن تومرت در بلاد سوس اقصى و بالا گرفتن كار او سخن مىرفت « 2 » .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق ياد شده كه مؤلف در كتابخانهء قرويين يافته است ) . ابن ابى زرع ، روض القرطاس ، ص 106 .\r\nهمچنين :  . 832 732 . P . dibi . aredoC . F \r\n( 2 ) . الحلل الموشيه ، ص 64 ، 74 .\r\n","page_name":" 80 ","page_number":88},
  {"content":"\r\n\r\n\r\nفصل سوم سقوط سرقسطه\r\n\r\n1\r\nسى و سه سال از تصرف طليطله به دست آلفونسوى ششم پادشاه قشتاله سپرى گشته بود كه اندلس از آمدن مرابطين به يارى همكيشان خود به لرزه درآمد و مرابطين آن پيروزى درخشان را در سال 479 ه در نبرد زلاقه به دست آوردند ، آنگاه خود در اندلس استقرار يافتند و به رياست و سرورى رسيدند . تقدير چنان بود كه پس از پيروزيهاى مرابطين در چند پيكار در اراضى اسپانياى مسيحى مسلمانان اندلس دچار فاجعه‌اى دردناك گردند و يكى از بزرگترين شهرهاى خود ، يعنى سرقسطه مركز و پايتخت ثغراعلى را از دست بدهند .\r\nسرقسطه تلفظ عربى آن است كه از اصل رومى آن  atsuguA raseaC  گرفته شده است . فرمانروايان اين شهر از عهد امارت خاندانهاى عربى در ثغراعلى بودند و اين فرمانروايى در تمام قرن پنجم هجرى بردوام بود ، نخست در ميان فرزندان هاشم معروف به بنى تجيبى بود سپس به حليفان ايشان بنى هود . تا آنگاه كه مرابطين به اسپانيا آمدند و قلمرو امراى طوايف را محدود كردند و - چنان كه گفتيم - سرقسطه آخرين شهرى بود كه به دست ايشان افتاد و اين در آخر سال 503 ه / 1110 م بود .\r\nپيش از اين به موقعيت خاص سرقسطه اشاره كرديم و گفتيم كه اين شهر از\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nدو نظر حائز اهميت بود : از نظر سوق الجيشى و از نظر قومى . از نظر نخست سرقسطه از مركز اندلس كه مقر حكومت مركزى بود فاصلهء بسيار داشت . شهر چونان دژى استوار بر كرانهء چپ رود ابرو  orbE  ( ابره ) قرار داشت با باروهاى بلند و محكم . همواره كسانى كه در اين شهر فرمان مىراندند رابطهء خود را از حكومت مركزى مىبريدند و دعوى استقلال مىكردند . از سوى ديگر سرقسطه با آن موقعيت استوار خويش همانند بارويى طبيعى ميان اراضى مسلمانان و مسيحيان فاصله شده بود . اما از نظر قومى واقع شدن مملكت سرقسطه در ميان ممالك مسيحى - يعنى ميان امارت برشلونه از جانب شرقى و دو مملكت آرگون و ناوار ( نبره ) از سوى شمالى و مملكت قشتاله در مغرب آن - مجبور بود نسبت به همسايگان مسيحى خود سياست ويژه‌اى اتخاذ كند و بيشتر به صلح و مدارا گرايد تا بتواند خود را از شر همسايگان آزمند خويش در امان دارد . ملوك سرقسطه افزون بر اين همواره در لشكر خود افواجى از مزدوران مسيحى را جاى مىدادند . برخى از آنان سرداران نام‌آورى بودند چون السيد الكمپيادور و گاه نيز با پادشاهان مسيحى پيمانهاى دوستى مىبستند و به آن پيمانها نيز اعتماد مىكردند .\r\nبدين‌گونه مملكت سرقسطه به سبب موقعيت و سياست خاصى كه داشت از ديگر امارات اسپانياى مسلمان جدا افتاده بود . سرقسطه به هنگامى كه مرابطين به شبه جزيرهء اسپانيا درآمدند و لشكرهايشان پىدرپى شهرهاى مركزى و شرقى را به تصرف درمىآورند ، چنين وضعى داشت . مرابطين در اواخر سال 503 ه / 1110 م به نداى دادخواهى مردم آن ديار نيز پاسخ دادند و آن آخرين شهر اندلس بود كه به تصرف ايشان درآمد .\r\nمرابطين از همان آغاز موقعيت دقيق سرقسطه را درك كرده بودند ، ازاين‌رو بيش از ديگر امارات به حفظ و حراست آن همت گماشتند . مملكت نيرومند آراگون همسايهء شمالى مملكت سرقسطه بود و توانسته بود برخى شهرهاى شمالى آن را چون مونتشون و المناره و وشقه و بربشتر را تصرف كند و براى سرقسطه جز تطيله و لارده و افراغه و طرطوشه شهر مرزى آن در كنار درياى مديترانه جايى باقى نگذارد .\r\nسرقسطه هدف آزمندان قشتاله و آراگون بود . در تابستان سال 1085 م / 478 ه آلفونسوى سوم پادشاه قشتاله در پى استيلايش بر طليطله شهر سرقسطه را نيز\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nمحاصره كرد ، باشد كه آن را در تصرف آورد . آلفونسو دست از محاصره برنداشت مگر هنگامى كه خبر يافت كه مرابطين به اسپانيا درآمده‌اند . آلفونسو با شنيدن اين خبر شتابان بازگرديد تا همهء نيروى خود را بسيج كند . چون المستعين بن هود پادشاه آن روز سرقسطه ديد كه از يك سو مسيحيان مملكتش را سخت زير فشار خود دارند و از سوى ديگر سپاه مرابطين رهسپار مشرق اندلس است و به ثغراعلى نزديك مىشود ، عزم آن كرد كه خود را به مرابطين نزديك سازد و تحت پرچم آنان درآيد . ازاين‌رو دوباره نزد امير المسلمين يوسف بن تاشفين رسولان فرستاد . يوسف بن تاشفين صلاح چنان ديد كه مملكت سرقسطه را به گونهء حايلى ميان مرابطين و مسيحيان باقى گذارد . به هنگام وفات فرزند خود را نيز چنين وصيت كرد ولى حوادث را بازى ديگر بود و عاقبت سرقسطه و ديگر شهرهاى ثغراعلى به تصرف مرابطين درآمد .\r\n\r\n2\r\nهنگامى كه مرابطين به فرماندهى سردار خود محمد بن الحاج ، اولين واليان لمتونى را در سرقسطه استقرار بخشيدند ، حوادث ثغراعلى فرارسيدن خطرى بزرگ را هشدار مىداد . مسيحيان از سال 1091 م / 484 ه بر كنارهء چپ رود ابرو در شمال سرقسطه دژى استوار برآورده بودند . اين دژ تا سرقسطه فقط چهار فرسخ فاصله داشت . اين دژ را از آن روى پىافكنده بودند كه بيشتر بتوانند سرقسطه را تحت فشار قرار دهند .\r\nآلفونسوى اول پادشاه آراگون ملقب به محارب  rotallataB lE  و در روايات اسلامى معروف به « ابن رذمير » همواره مترصد فرصتى بود كه به سرقسطه حمله آورد و قواى او از جانب شرقى تا بيرون شهر لارده پيش رفته بود و قلعه تاماريت را كه در نزديكى شهر بود به سال 1107 م گرفته بود .\r\nچون مرابطين سرقسطه را گرفتند آلفونسو يك سال بعد ، يعنى در سال 504 ه / 1111 م حملهء خود را آغاز كرد . سپاهيان مرابطين به سردارى ابن الحاج و محمد بن عايشه والى مرسيه او را واپس راندند . آلفونسو زمانى چند سرگرم كشمكشى بود\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nكه ميان او و زوجه‌اش اوراكا ملكهء قشتاله درگرفته بود . اين‌بار مرابطين فرصت را مغتنم شمردند و چندبار به اراضى امارت برشلونه تاختند و آن ثغر عظيم را چنان كه پيش از اين آورديم تصرف كردند . چون ابن الحاج به هنگام بازگشتنش از آن جنگ به سال 508 ه / 1114 م كشته شد ؛ امير ابو بكر بن ابراهيم بن تافلوت مسوفى والى مرسيه جاى او را در امارت سرقسطه گرفت . امير ابو بكر پسر عم امير المسلمين على بن يوسف و شوى خواهرش بود . امير ابو بكر قريب به دو سال در اين مقام بماند .\r\nوى يكى از بهترين امراى دولت مرابطى بود . از حيث كرم وجود و شجاعت سرآمد همگان بود . در خلال دورهء كوتاه حكومتش در سرقسطه دربارى شكوهمند چون دربار شاهان ترتيب داد . و فيلسوف شهير ابو بكر بن صائغ معروف به ابن باجه را به وزارت برگزيد . امير ابو بكر جمعى از ادبا و فضلا را به منادمت خويش انتخاب كرد . و با آنكه سرقسطه مورد تهديد دشمن بود روزگار در ناى و نوش مىگذرانيد .\r\nابن عذارى اشارت دارد كه او در سال 510 ه لشكر به دژ روطه كشيد و همچنين برجه را مورد حمله قرار داد . برجه در آن زمان در تصرف عماد الدولة بن هود بود .\r\nابن الخطيب نيز اشارتى دارد كه او در خلال آن ايام با مسيحيان نيز چند زد و خورد كرد كه همه جنبهء دفاعى داشتند ، زيرا قواى مسيحيان را بر قواى مرابطين برترى بود . همچنين معلوم مىشود كه آلفونسو پادشاه آراگون آتش افروز اين جنگها بوده است « 1 » . امير ابو بكر در سال 510 يا 511 ه درگذشت « 2 » . چون خبر وفات او به امير ابو اسحاق ابراهيم بن يوسف برادر امير المسلمين على بن يوسف والى مرسيه رسيد ، به سرقسطه لشكر برد تا در امور آنجا بنگرد و اوضاع در ضبط آورد و هنگامى كه اطمينان يافت كه خطرى آنجا را تهديد نمىكند به مقر حكومت خود مرسيه بازگرديد « 3 » .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق ياد شده ، هسپريس ، ص 78 ) . ابن الخطيب الاحاطه ( قاهره 1956 ) ج 1 / ص 416 . آنجا كه مىگويد « امير ابو بكر در سال 510 در سرقسطه وفات كرد پس از آنكه از سوى طاغيهء روم مورد حمله قرار گرفت » .\r\n( 2 ) . روايت نخست از ابن الخطيب است و روايت دوم از ابن عذارى . همان مآخذ .\r\n( 3 ) . ابن عذارى ، البيان المغرب ( اوراق ياد شده . )\r\n","page_name":" 84 ","page_number":92},
  {"content":"\r\n\r\nگويى در آن لحظه نمىتوانست خطرى كه سرقسطه را تهديد مىكرد ببيند .\r\nوالى جديدى به جاى والى متوفا معين شد . بويژه آنكه امير المسلمين در اين سال - سال 511 ه / 1117 م - هنوز در شبه جزيرهء اندلس بود . امير المسلمين براى سومين بار به اندلس آمده بود . عجيب‌تر آنكه امير المسلمين به جاى آنكه سپاه جرار خود را به ثغراعلى گسيل دارد ، ترجيح داد كه به يك سلسله جنگهاى بىثمر در اراضى پرتغال پردازد . البته در خلال آن بر شهر قلمريه غلبه يافت ولى پس از فتح آن را رها كرد و بازگشت . در مدتى كه سرقسطه را فرمانروايى نبود ، عبد اللّه بن مزدلى والى غرناطه به امارت بلنسيه و سرقسطه معين شد و اين ظاهرا در اواخر سال 511 ه / اواخر سال 1117 م بوده است « 1 » .\r\nدر اينجا حركتهاى مسيحيان و حركتهاى والى جديد سرقسطه در پردهء غموض است . روايات عربى و فرنگى هر دو تأييد كرده‌اند كه محاصره سرقسطه به وسيلهء مسيحيان ، در ماه صفر سال 512 ه / ماه مه سال 1118 م آغاز شد . از آن رو مىگوئيم به وسيلهء مسيحيان به‌طور عام كه سپاهى كه سرقسطه را محاصره كرده بود فقط آراگونيها - دشمنان اصلى سرقسطه - نبودند ، بلكه طوايف ديگرى از فرنگان نيز در اين محاصره شركت داشتند و ما در اين هنگام خود را با يك جنگ تمام عيار صليبى روبه‌رو مىبينيم . و اين در هنگامى بود كه آلفونسوى محارب بر سرقسطه فشار وارد مىآورد و براى تصرف دژهاى خط مقدم تلاش مىكرد ، تا آنجا كه در سال 1117 م تطيله را گرفت و در اوايل سال 1118 م به موريلا نزديكى سرقسطه رسيد . انعكاس دعوتها و حركات او برضد مسلمانان در ناحيهء ديگر از جبال پيرنه كار خود را كرد . نخستين نبرد صليبى بيست سال پيش در مشرق به پايان رسيده بود و صليبيان در سال 1099 بر بيت المقدس استيلا جسته بودند . اين پيروزى در فرانسه و اسپانيا روح حماسه را برانگيخته بود . در سال 1117 م به وسيلهء فرنگان اهل بيارن به سردارى گاستون دو بيارن و برادرش سانتولو - كه هردو در نخستين جنگ صليبى در مشرق شركت داشته بودند - لشكر كشى بزرگى به اسپانيا صورت گرفت تا با مردم آراگون در فتح سرقسطه شركت جويند . در سال بعد ، سال 1118\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 105 .\r\n","page_name":" 85 ","page_number":93},
  {"content":"\r\n\r\nدر شهر تولوز ( تولوشه ) مجمع اسقفان آرل و اوش و لاسكار و بنبلونه و ببشتر تشكيل شد و مقرر گرديد كه يك حملهء صليبى ديگر هم به اسپانيا به سردارى كنت دوتولوز صورت گيرد . گذشته از اين نيروهاى بزرگى از بشكنسها و قطلونيان و مردم اورقله تحت فرمان سروران آن نواحى تشكيل شد و در ميان جنگجويان بسيارى از اسقفها و رجال دينى نيز بودند « 1 » .\r\nروايات اسلامى از سنگينى اين حملات سخن گفته‌اند . در يكى از روايات آنان را چون مور و ملخ وصف كرده يا سپاهيان و تيراندازان را بىشمار نوشته‌اند « 2 » .\r\nبعضى هم نوشته‌اند كه پنجاه هزار نفر بودند « 3 » .\r\n\r\n3\r\nبدين‌گونه سپاه متحد مسيحيان از مردم آراگون و فرنگان براى فتح سرقسطه در حركت آمد . به موجب برخى روايات ، آنكه محاصره را آغاز كرد سپاه فرنگان تحت فرماندهى گاستون دوبيارن بود و آلفونسوى محارب بعد از او با سپاه قشتاله رسيد « 4 » . برطبق روايات اسلامى در آغاز ماه صفر سال 512 / روز 22 ماه مه سال 1118 م محاصره آغاز شد « 5 » . از اينجا در باب محاصره اوضاع پيچيده است و ما خود را در برابر يك سلسله روايات متناقض مىبينيم . بعضى مىگويند سرقسطه پس از چند ماه محاصره يا دقيقا نه ماه به صلح تسليم شد . اين روايت ابن الكردبوس است در الاكتفاء و نيز روايت ابن عبد المنعم الحميرى است در الروض المعطار « 6 » و\r\n\r\n\r\n","description":"","footnote":"\r\n( 1 ) . در باب سرقسطه به مقالهء  arracaL airaM . J  در مجلهء -  . saF ) 4791 ( suladnA - lA 08 - 87 P l  رجوع كنيد .\r\n( 2 ) . ابن ابى زرع ، روض القرطاس ، ص 106 . ابن عذارى ، البيان المغرب ( اوراق ياد شده ) .\r\n( 3 ) . الحميرى ، الروض المعطار ( صفة جزيرة الاندلس ) ص 98 .\r\n( 4 ) . مقاله لاكارى ياد شده ص 80 .\r\n( 5 ) . ابن عذارى ، البيان المغرب ( اوراق ياد شده ) .\r\n( 6 ) . ابن الكردبوس ( نسخه ياد شده آكادمى تاريخ ، برگ 164 ب . و الحميرى ، روض المعطار ، ص 97 و 98 ) .\r\n","page_name":" 86 ","page_number":94},
  {"content":"\r\n\r\nمعلوم است كه اين روايت ضعيف و به عبارت ديگر روايتى ناقص است . اما روايات بسيار ديگرى است عربى يا مسيحى حاكى از اينكه در خلال محاصره ميان مسلمانان و مسيحيان چند جنگ درگرفت و سرقسطه به صلح تسليم نشد ، بلكه او را به تسليم مجبور كردند و اين به هنگامى بود كه مردم شهر سخت در رنج افتاده بودند و مرابطين كه به دفاع پرداخته بودند ، بارها بجنگيدند تا عاقبت شكست خوردند .\r\nدر روايات اسلامى از محاصرهء شهر و نبردهايى كه در خلال آن درگرفت سخن رفته است . صاحب روض القرطاس گويد كه « عبد اللّه بن مزدلى چون در سال 511 ه امارت سرقسطه يافت ، از غرناطه در حركت آمد . ديد كه ابن رذمير ( آلفونسوى محارب ) مردم شهر را سخت آزرده است . ميان عبد اللّه و آلفونسو چند نبرد در گرفت تا عاقبت عبد اللّه او را از شهر بيرون كرد . عبد اللّه يك سال ديگر در سرقسطه ماند تا وفات كرد . در اين هنگام سرقسطه را اميرى نبود . ابن رذمير بيامد و در شهر فرود آمد ، الفنش نيز با سپاهى بىشمار از قبايل روم بيامد و لارده از بلاد شمالى را تصرف كرد . خبر به امير المسلمين على بن يوسف رسيد . امير المسلمين به امراى اندلس نامه نوشت كه همه در نزد برادرش ابو طاهر تميم كه والى شرق اندلس بود گرد آيند ، تا براى رهايى سرقسطه و لارده از چنگ مسيحيان به جنگ شتابند .\r\nعبد اللّه بن مزدلى و ابو يحيى بن تاشفين صاحب قرطبه با سپاه خود بيامدند . تميم بن يوسف با امراى لمتونه از بلنسيه بيرون تاخت و آهنگ لارده نمود . ميان او و الفنش نبردى سخت در گرفت . تميم او را نوميد و سرافكنده از لارده براند . در اين نبرد بيش از ده هزار تن از مهاجمان كشته شدند و تميم به بلنسيه بازگرديد » « 1 » .\r\nبسا روايت ابن عذارى گسترده‌تر و واضح‌تر باشد ، زيرا او مىگويد در سال 512 امير المسلمين على بن يوسف برادر خود ابو طاهر تميم را به بلاد شرقى اندلس فرستاد و اين به هنگامى بود كه دشمن شهر را تحت فشار گذاشته بود . زيرا هنگامى كه « اذفونش » از ناتوانى سرقسطه و پراكندگى لشكر آن بعد از مرگ امير ابو بكر بن ابراهيم خبر يافت به گردآورى سپاه پرداخت حتى از فرنگان نيز يارى طلبيد و با\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 105 و 106 . تناقض اينجاست كه نخست از مرگ عبد اللّه مزدلى سخن مىگويد سپس به جنگ مىرود دوم آنكه ابن رذمير و الفنش را دو تن مىداند و حال آنكه هردو آلفونسوى ششم پادشاه آراگون معروف به آلفونسوى محارب است .\r\n","page_name":" 87 ","page_number":95},
  {"content":"\r\n\r\nلشكرى بىشمار بيامد كه بيشتر پيادگان و تيراندازان بودند و در اول ماه صفر سال 512 ه سرقسطه را محاصره كرد . مسلمانها نيز به دفاع بيرون آمدند و ميان دو لشكر نبرد درگرفت . روميان به مسلمانان حمله كردند . مردم منهزم شدند و روميان در پى ايشان بودند تاربض الدباغين و از آنجا تا پل . مردم روى پل ازدحام كردند . روميان نيز بر سر پل آمدند . مسلمانان پل را آتش زدند . پل سراسر آتش گرفت . اگر نه اين بود كه ميان ربض و شهر جنگ در جريان بود سپاهيان مهاجم شكست مىخوردند .\r\nمردم شهر آن شب سلاح از تن برنگرفتند و دروازه‌ها را بستند و محاصره و جنگ ادامه داشت . اذفونش كه از جنگ بر كنار مانده بود پس از پانزده روز برسيد و به يارى دشمن پرداخت . مسيحيان پس از يك ماه بر دژ غلبه يافتند . اين دژ در جعفريه بود و در حدود يك ميل از سرقسطه دور . عبد اللّه بن مزدلى در اوايل آمدن لشكر روميان به سرقسطه با سپاه خود در جيان بود تا مگر در برابر طليطله مقاومت ورزد » .\r\nابن عذارى بر اين مىافزايد كه « چون فشار دشمن بر سرقسطه مدت گرفت و مردم شهر از شهر گريختند و پل نيز در آتش سوخت و دشمن دژ مدافع شهر را در جعفريه تصرف كرد ، خبر به عبد اللّه بن مزدلى رسيد با لشكر خود بيامد ، از قرطبه نيز مدد رسيد . مردم سرقسطه قويدل شدند . سپاه مرابطين به طرسونه رسيد در حالى كه دشمن حملهء خود را شدت بخشيده بود . عبد اللّه به تعقيب دشمن رفت و در فاصله كوتاهى به او رسيد . خداوند شكست در لشكر خصم افكند به دست مزدلى . در اين غزوه عجايبى به ظهور رسيد كه مدتها بود كه مانند آنها ديده نشده بود . مزدلى بر تطيله استيلا جست و در آنجا درنگ كرد و دشمن از سرقسطه برفت .\r\nامير مزدلى چنان ديد كه اكنون فرصت آن رسيده كه از پى دشمن رود . بار و بنهء خود و مددى را كه از قرطبه رسيده بود رها كرد و فوجى از دليران سپاه برگزيد و آهنگ سرقسطه نمود . در اواخر ماه جمادى الآخر به شهر داخل گرديد . مردم را هواى جنگ در سر افتاد . در خلال اين احوال عبد اللّه بن مزدلى در ماه رجب بمرد .\r\nمرگ او را پوشيده داشتند . سپس خبر منتشر شد و به گوش ابن رذمير رسيد از اين رو بار ديگر به طمع تصرف شهر افتاد . در اين هنگام خوردنى در شهر نمانده بود و زمان تسليم فرارسيده بود . اين بود كه در روز چهارشنبه ماه رمضان همان سال\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nيعنى 512 ه به شهر درآمد و معاهدهء امان بست » . « 1 »\r\nدر هرحال با وجود اختلافى كه ميان اين دو روايت هست مىتوان به دو حقيقت بزرگ پىبرد . نخست آنكه پيش از محاصرهء سرقسطه يا در خلال محاصره ميان مسلمانان و مسيحيان نبردهاى سخت درگرفته است . دوم آنكه عبد اللّه بن مزدلى آخرين والى مسلمان سرقسطه بوده است كه با نيروهاى خويش در اين نبردها شركت داشته و دليريها نموده است . موضوع ديگرى كه ابن ابى زرع صاحب روض القرطاس به آن اشاره كرده است اين است كه نيروهاى مشترك مرابطين براى رهايى سرقسطه به سردارى امير ابو طاهر تميم در حركت آمدند و در لارده با آلفونسوى محارب نبرد كردند و او را به سختى شكست دادند و تميم پس از اين پيروزى به مقر فرمانروايى خود در بلنسيه بازگرديد . و اين مسأله‌اى است كه به آن خواهيم پرداخت .\r\n\r\n4\r\nچنان كه گفتيم محاصرهء سرقسطه در آغاز ماه صفر سال 512 ه بيست و دوم ماه مه سال 1118 صورت گرفت . سپاهيان بسيارى از فرنگان و مردم آراگون و بشكنس و قطلونيه و غير ايشان گرداگرد آن را گرفته بودند . سرقسطه علاوه بر استحكامات طبيعى خود چون رود ابرو كه شهر بر كناره چپ آن بود ، به باروهاى بلند و استوار خود نيز اعتماد فراوان داشت . اين باروها از زمان تسلط روميان بر جاى مانده بود . افزون بر اينها قلعه‌اى منيع داشت موسوم به جعفريه ، به نام بناكنندهء آن ابو جعفر المقتدر بن هود . اين قلعه بيرون باروها و به فاصله يك ميل ، در مغرب شهر بود ، در نزديكى رود . وضع سوق الجيشى اين قلعه سبب شد كه مسيحيان نخست به تسخير آن همت گمارند . محاصره‌كنندگان برجهايى چوبى با خود آورده بودند كه بر روى چرخهايى حركت مىكرد تا مهاجمان بتوانند از آن فراروند و\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( از اوراق مخطوطى كه مؤلف در كتابخانهء جامع القرويين در فاس يافته است ) .\r\n","page_name":" 89 ","page_number":97},
  {"content":"\r\n\r\nمحاذى برجهاى بلند قلعه شوند آنگاه بر سر آنها بيست قلعه كوب نصب كردند و بارو را فرو كوفتند « 1 » . متصديان اين گونه آلات طايفه‌اى از مردم بيارن بودند كه در محاصرهء بيت المقدس نيز شركت كرده بودند ، و در به كار گرفتن آنها مهارت داشتند .\r\nمحاصرهء سرقسطه هفت ماه مدت گرفت . ظاهرا بيش از آن مدتى بود كه آلفونسوى محارب و هم پيمانانش در نظر گرفته بودند . در همان هنگام كه مردم سرقسطه در درون بارو با رنج و زحمت دست به گريبان بودند ، لشكره مسيحيان هم از آغاز فرارسيدن پائيز در تنگناى معيشت افتاده بود ، تا آنجا كه مسيحيان مىخواستند از محاصره دست بردارند و بازگردند . ولى اسقف شهر وشقه و همتايانش آنان را در مقاومت دلير كردند و ذخاير كليساها را در اختيارشان گذاشتند كه به بهاى آنها آذوقه تهيه كنند « 2 » . در درون شهر هم گرسنگى چهره نموده بود و هر روز سخت‌تر مىشد به ويژه آنكه مردم شهر آن سال فرصت جمع‌آورى محصول نيافته بودند و وارد كردن هرگونه خوردنى از بيرون ناممكن بود ، زيرا هم از خشكى و هم از رودخانه در چنبر محاصرهء خصم افتاده بودند . ماهها مىگذشت و حال مردم تباهتر مىشد . « تا آنجا كه هيچ خوردنى نماند و گرسنگى زور آور گرديد « 3 » » . در خلال اين احوال حادثه‌اى رخ داد كه مردم شهر را به كلى از توان مدافعه مأيوس كرد و آن وفات عبد اللّه بن مزدلى بود . مزدلى در اوايل ماه جمادى الآخر / سپتامبر سال 1118 م درگذشت . ظاهرا كسى از اهل شهر به جانشينى او برگزيده نشد و كار به هرج‌ومرج كشيد و دورنماى عاقبتى وحشتناك آشكار شد .\r\nدر اينجا پيش از آنكه از پايان كار سرقسطهء اسلامى سخن بگوئيم ، سزاوار است بنگريم كه در خلال اين محاصره چه اتفاقات و حوادثى رخ داده است . آيا ميان مسيحيان و مسلمانان جنگى در گرفته يا نه و مرابطين چه وضعى داشتند و براى رهايى شهرى كه در محاصره افتاده بود چه اقداماتى كرده‌اند ؟\r\nبيشتر روايات اسلامى از حوادث و وقايع ايام محاصره خاموش‌اند . تنها در\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 106 .\r\n( 2 ) . لاكارا در مقالهء ياد شده .\r\n( 3 ) . ابن ابى زرع . روض القرطاس ، ص 106 .\r\n","page_name":" 90 ","page_number":98},
  {"content":"\r\n\r\nيك جاى سخن از اين حقيقت است كه سپاهى از مرابطين به سردارى امير ابو طاهر تميم كه در اين ايام والى شرق اندلس بود - در روزهاى آخر محاصره - اواسط ماه شعبان برابر با ماه دسامبر - به سرقسطه نزديك شد . گويا قصد آن داشته كه شهر را از محاصره برهاند . در اين هنگام دو تن از زعماى شهر يكى فقيه على بن مسعود بن اسحاق بن ابراهيم بن عصام الخولانى از اكابر علما و حفاظ و ادباى سرقسطه و متولى مسند قضاى ميورقه و ديگرى خطيب ابو زيد بن منتيال ، از شهر بيرون آمدند و نزد امير ابو طاهر تميم رفتند و از زبان مردم شهر - در حضور ابو الغمر الشايب بن عزون - از مقدار سازوبرگ لشكر دشمن خبر دادند و گفتند نبرد با او واجب است . ولى امير ابو طاهر تميم كه بيمناك شده بود و به سخن آن دو گوش فرا نداد و لشكر از سرقسطه بازگردانيد و به قول ابن الابار كه راوى اين روايت است ، اين امر سبب شد كه مسيحيان بر شهر تسلط يابند « 1 » .\r\nاما يكى از روايات مسيحى برعكس حكايت از آن دارد كه در ششم دسامبر سال 1118 ميان سپاه آلفونسوى محارب و سپاه مرابطين نبردى سخت درگرفت كه به پيروزى مسيحيان انجاميد و هنوز اندك زمانى نگذشته بود كه شهر تسليم شد و اين بعد از آن بود كه مهلتى كه به محاصره شدگان داده بودند به پايان آيد « 2 » .\r\nما به يك سند مهم كه روايت نخستين را تأييد مىكند دست يافته‌ايم . اين سند نامه سراپا زارى و گريه‌اى است كه قاضى سرقسطه ثابت بن عبد اللّه و جماعتى از مردم شهر براى امير ابو طاهر تميم نوشته‌اند و با تضرع و درد از او خواسته‌اند كه براى نجات سرقسطه پيش تازد و از رويارويى با مسيحيان تن نزند . اين نامه در روز سه‌شنبهء هفدهم شعبان سال 512 ه يعنى شش ماه و نيم بعد از آغاز محاصره و هجده روز پيش از تسليم شهر نوشته شده و در آن از رنج و عذابى كه مردم\r\n\r\n\r\n","description":"","footnote":"\r\n( 1 ) . اين روايت در ضمن شرح حالى كه ابن الابار از على بن مسعود الخولانى نوشته ، آمده است .\r\nو در كتاب دو خاورشناس اسپانيايى  nocralA . M  و  aicnelaP . G  تحت عنوان\r\n ) . 502 P , 6191 dirdaM ( sebarA sotxeT y soidutsE ed aenalacsiM \r\nنيز اين ترجمه را در كتاب الذيل و التكمله ابن عبد الملك المراكشى ( عكس آن در كتابخانهء عمومى رباط محفوظ است ) جلد اول ديده‌ام .\r\n( 2 ) . لاكارا  arrac aL  در مقالهء سابق الذكر .\r\n","page_name":" 91 ","page_number":99},
  {"content":"\r\n\r\nسرقسطه از وحشت و گرسنگى تحمل مىكنند سخن رفته است . سپس به آمدن امير تميم با لشكر خود اشارت دارد ، آنگاه او را از بازگشتنش از برابر مسيحيان ملامت مىكند و مىنويسد : « چون سپاه تو در رسيد ما به يارى خداوند و آن سپاه عظيم كه شكوهش روشنى ديده‌ها و شادى دلها بود ، به پيروزى اميد بسته بوديم . اما چه زود ، هنوز نرسيده و با دشمن روياروى نشده بازگرديد . نه تنها چيزى به ما ارزانى نداشت كه بر رنج و اندوه ما بيفزود و دردى بر دردهاى ما اضافه نمود . ديگر ما را ياراى پايدارى نيست . اسلام و مسلمانان ذليل شدند و دين و دنيا به فضاحت كشيده شد . . . » سپس نويسنده به اهميت دفاعى سرقسطه اشارت مىكند و از عواقب وخيمى كه سقوط آن براى مرابطين و موقعيت آنها در اندلس در پى دارد ، سخن مىگويد و در پايان نامه از امير ابو طاهر تميم به اصرار مىطلبد كه به سرقسطه تازد و پيش از آنكه فاجعه در رسد تأخير نكند .\r\nاين نامه كمى پيش از سقوط سرقسطه نوشته شده و از فقرات آن معلوم مىشود كه لشكر مرابطين به سردارى امير ابو طاهر تميم اندكى پيش از سقوط سرقسطه براى نجات شهر از تعرض مسيحيان آمده و در آن نزديكى لشكرگاه زده است . در يكى از روايات مسيحى آمده است كه سپاه مرابطين به دژ سانتاماريا واقع در هجده كيلومترى سرقسطه رسيد « 1 » ولى اين لشكر چه عملى انجام داد دقيقا مشخص نيست . اگر آن يك روايت را كه مىگويد سپاه مرابطين در جنگى سخت درگير شد و سپس منهزم گرديد استثنا كنيم ، از ديگر روايات بر مىآيد كه جنگ ناكرده شهر را در محاصره رها كرده و بازگشته است . و روايت ابن الابار نيز آن را تأييد مىكند . نيز در روض القرطاس آمده است كه پس از سقوط سرقسطه ، سپاهى با ده هزار سوار از مغرب برسيد . اين سپاه را امير المسلمين براى رهايى سرقسطه فرستاده بود چون برسيد ديد كه كار به پايان آمده و شهر به دست دشمن افتاده و حكم خداوند نفاذ يافته است « 2 » .\r\n\r\n\r\n","description":"","footnote":"\r\n( 1 ) . مقالهء  arracaL  به نقل از مورخ  atiruZ  .\r\n( 2 ) . ابن ابى زرع ، روض القرطاس .\r\n","page_name":" 92 ","page_number":100},
  {"content":"\r\n\r\n\r\n5\r\nسزاوار است كه بپرسم به چه سبب سپاه امير ابو طاهر تميم از رويارويى با دشمن رخ برتافت و براى نجات سرقسطه دست به كارى نزد . در تحليل اين امر از جنبهء نظامى مىتوان گفت كه لشكر مسيحيان از حيث كثرت بر لشكر مرابطين برترى داشت و امير ابو طاهر تميم نمىخواست در جنگى كه عاقبتش نامعلوم بود شركت جويد . زيرا تميم از سرداران نامدار مرابطين نبود و اگر در رأس لشكر قرار ميگرفت به سبب مقام امارت او بود نه كاردانيهاى رزمىاش . پيروزى او در نبرد اقليش از سلحشورى و قدرت فرماندهى او نبود ، بلكه بيش از همه مولود دليريهاى دو سردار كارزار ديدهء او محمد بن عايشه و محمد بن فاطمه بود و اگر آن دو نبودند ترجيح مىداد به جاى پايدارى در رزم روى به گريز نهد . از ديگر سو سپاه مرابطين تا اين زمان چند تن از سرداران دلير خود را چون سير بن ابى بكر و مزدلى و عبد اللّه بن فاطمه و محمد بن الحاج را از دست داده بود . افزون بر اينها ميتوان گفت كه سرقسطه در جايى بود دور از مركز پشتيبانى و امداد مرابطين از قبيل بلنسيه و مرسيه و قرطبه و دورى از چنين مراكزى ابو طاهر تميم را از ورود در چنان معركه‌اى بر حذر مىداشت . البته چنين بهانه‌هايى نمىتواند لشكر مرابطين را از چنان عملى تبرئه كند و گرد ملامت را كه در طول تاريخ بر چهرهء آنان نشسته است ، بزدايد . اما خودارى تميم را از دخول در چنان ورطه‌اى علل ديگر بود كه شايد از علل واقعى - به حساب آيند . مرابطين مىدانستند نگهداشتن آن منطقه دوردست - منطقه ثغراعلى براى ايشان موجب دردسر بزرگى خواهد بود . زيرا از هرسو در ميان دشمنان نيرومند احاطه شده بود و سرقسطه هم به سبب موقعيتش و روحيهء مردمش چندان مطيع فرمان ايشان نبود . ازاين‌رو مرابطين نيز نمىخواستند براى رهايى آن به فداكاريهاى بزرگ نظامى دست بزنند .\r\nسرقسطه به حال خود رها شد و پس از تحمل گرسنگى و وحشت و حرمان و بيمارى هنگامى كه كسى به فرياد خواهىاش پاسخ نداد و از همه نوميد شد از آلفونسو ( ابن رذمير ) مهلت خواست تا تسليم شود . مدت اين مهلت در روايات نيامده\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nاست و چون مهلت به سرآمد دروازه‌ها را بر روى دشمن گشودند « 1 » .\r\nتنها ابن الكردبوس در اين باب اشارتهايى دارد . شروط معاهدهء تسليم را ابن الكردبوس چنين آورده كه : سرقسطه به پادشاه آراگون ( ابن رذمير ) تسليم شود ، از اهالى هركه بخواهد در آنجا بماند جزيه دهد و هركه نخواهد بماند به هر جاى كه بخواهد از بلاد مسلمانان برود ، او را امان مىدهند . روميان ( آراگونيها و فرنگان ) در شهر سكونت كنند و مسلمانان به ربض الدباغين روند . همچنين هر اسيرى كه از دست روميان بگريزد و از شهر بيرون رود و خود را به ميان مسلمانان اندازد ، مالك او حق اعتراض ندارد .\r\nربض الدباغين از محله‌هاى سرقسطه بود بر كناره راست رود . از اقوال ابن - عذارى چنين برمىآيد . سياست پادشاهان مسيحى در حق كسانى از مسلمانان كه در بلاد مفتوحه باقى مىماندند اين بود كه حق داشتند يك سال در خانهء خود در درون شهر بمانند ، و از آن پس ملزم بودند كه به ربض روند يا به محلاتى در خارج شهر - مردم سرقسطه نيز از اين امتياز كه يك سال در داخل شهر بمانند بىبهره نماندند . در معاهده‌نامه‌هاى مردم تطيله و طرطوشه و ديگر ثغور مفتوحه چنين موادى نيز ديده شده .\r\nابن الكردبوس مىافزايد كه چون پادشاه مسيحيان در شهر استقرار يافت مسلمانان دسته دسته از شهر بيرون رفتند . چون آلفونسو آن همه مردم را ديد كه شهر را ترك مىكنند ، خود سوار شده و نزد ايشان رفت و گفت هرچه با خود دارند آشكار كنند . فراريان اموالى بىشمار آشكار كردند ولى آلفونسو اجازه داد كه هرچه با خود برگرفته‌اند نزد خود نگهدارند و گفت به هرجا كه خواهند بروند . آنگاه جمعى از ياران خود را با آنان همراه كرد و فقط از هر مرد و هر زن و هر كودك يك مثقال زر بستد و بس « 2 » .\r\nبنابر روايات اسلامى تاريخ تسليم سرقسطه روز چهارشنبهء سوم ماه رمضان سال 512 ه برابر با هجدهم دسامبر سال 1118 م بوده است « 3 » . در روايات مسيحى\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 106 .\r\n( 2 ) . ابن الكردبوس ، الاكتفاء ( نسخه آكادمى تاريخ ، برگ 164 الف )\r\n( 3 ) . ابن الابار ، الحلة السيراء ، ص 225 . ابن عذارى ، البيان المغرب ( اوراق ياد شده ) المقرى :\r\nروز چهارم رمضان . نفح الطيب ، ج 2 / ص 585 .\r\n","page_name":" 94 ","page_number":102},
  {"content":"\r\n\r\nروز يازدهم دسامبر يا هجدهم دسامبر ضبط شده است « 1 » . آلفونسو پادشاه آراگون كه با هم‌پيمانانش پس از گرفتن تعهدات مذكور به شهر درآمدند اجازه داد ابن حفصيل قاضى شهر چندى بماند و برطبق شريعت اسلام ميان مسلمانان قضاوت كند . اما مسجد جامع سرقسطه از ششم ژانويهء سال 1119 م به كليسا تبديل شد و آلفونسوى محارب آن را به راهبان برناردى تسليم كرد . آن را كليساى لاسيو  oeS aL  ناميدند يعنى كليساى بزرگ . در روايت ديگر آمده است كه مسجد جامع سرقسطه سه سال بعد يعنى در اكتبر سال 1121 م به كليسا تبديل شد و پس از آن كليساى سان سالوادور  rodavlaS naS  ناميده شد « 2 » . سرقسطه مركز مملكت آراگون شد . همچنين مركز اسقفى و به مردم مسيحى آن امتيازات اشراف داده شد . كنت گاستون دوبيارن به عنوان « سيد » شهر تعيين شد تا در سايه حمايت آلفونسو حكومت كند . محله‌اى را كه مسيحيان معاهد در آن سكونت داشتند به اقطاع او دادند و مأمور شد كه ناظر تقسيم غنايم ميان سپاهيان فاتح گردد . علاوه بر او ديگر دليرانى كه در جنگ يارى كرده بودند پاداشهاى نيك گرفتند .\r\nبدين‌گونه سرقسطه از آغاز فتح اندلس بيش از چهارصد سال تحت فرمان مسلمانان بود و در تاريخ ثغراعلى نقش بزرگى چه از جهت سياسى و مدنى و چه از جهت نظامى برعهده داشت ، سقوط كرد « 3 » .\r\nچون شهر بزرگ اسلامى سقوط كرد و مسيحيان بدان روى نهادند ، اكثر اعيان و بزرگان مسلمان از حكام و علما و قضاه و غير ايشان شهر را ترك گفتند آن‌سان كه به هنگام سقوط طليطله شهر را ترك گفته بودند .\r\nابن الكردبوس گويد : چون مسيحيان به شهر درآمدند نزديك به پنجاه هزار تن از شهر بيرون آمدند . البته اين عددى مبالغه‌آميز است . چون پادشاه آراگون كثرت مهاجران مسلمان را ديد بيمناك شد كه مبادا به عمران شهر لطمه وارد آيد . ازاين‌رو فرمانى صادر كرد كه برطبق آن هيچ‌يك از مسلمانان حق نداشتند بدون اجازهء مخصوص\r\n\r\n\r\n","description":"","footnote":"\r\n( 1 ) . رك : مقالهء  arracaL  كه به روايات مسيحى اشارت دارد .\r\n( 2 ) . رك مقالهء  arracaL  .\r\n( 3 ) .  832 . P . III . V ; dibj : etneufaL M  همچنين تاريخ الاندلس فى عهد المرابطين و الموحدين تأليف محمد عبد اللّه عنان ، چاپ دوم ، ص 145 .\r\n","page_name":" 95 ","page_number":103},
  {"content":"\r\n\r\nاز شهر مهاجرت كنند . بيشتر مهاجران به بلنسيه يا شهرهاى شرقى اندلس مىرفتند .\r\nسقوط سرقسطه پس از سقوط طليطله ضربتى سخت بر پيكر اندلس اسلامى بود و خبر از سقوط ديگر شهرهاى ثغراعلى به دامن پادشاه آراگون مىداد . آراگون بيست و پنج سال پيش سرزمينى كوچك در شمال مملكت سرقسطه بود . از آن پس رو به رشد نهاد و مناطق شمال شرقى اندلس را كه سرقسطه به منزلهء دژ مدافع آن بود ، زير تهديد خويش گرفت . اكنون توجه آن به سوى منطقهء بلنسيه بود . خطر تجاوز مسيحيان هم از سوى شمال و هم از سوى غرب قوت مىگرفت . اما خطرناكتر از اينها ضربه‌اى بود كه به هيبت نظامى مرابطين وارد آمده بود و آن دولت روى در تراجع مىنهاد . هيبت مرابطين كه از فتح زلاقه ، سپس اقليش به اوج خود رسيده بود از اين پس اندك‌اندك روى به زوال نهاد و در سراسر شبه جزيره اركان آن به لرزه افتاد .\r\n\r\n6\r\nچون آلفونسوى محارب در سرقسطه استقرار يافت و امور آن به نظم آورد ، آهنگ فتح ديگر شهرها و دژهاى ثغراعلى نمود . تطيله را دو سال پيش از سقوط سرقسطه يعنى در سال 1117 م / 511 ه تصرف كرده بود . ازاين‌رو قواى خود را به سوى طرسونه كه در جانب غربى تطيله بود گسيل داشت و بر آن مستولى گرديد .\r\nچند دژ و شهر ديگر را كه در آن منطقه واقع بود بگرفت . از آن جمله بود الاگون و مالن و مگايون و ابيلا و غير آن . اين فتوحات در سال 1120 م / 513 ه پايان گرفت « 1 » .\r\nسپس آلفونسو رهسپار جبال سييرا مولينا - ميان آراگون و قشتاله - گرديد و به قلعهء ايوب كه يكى از استوارترين قلاع ثغراعلى بود لشكر برد و بر آن نيز غلبه يافت .\r\nاخبار اين محنتها كه بر سر مسلمانان ثغراعلى مىآمد و شهرهايى كه يكى پس از ديگرى سقوط مىكردند ، به امير المسلمين على بن يوسف رسيد . آهنگ آن ديار نمود و به\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 106 . نيز  832 . P . III V ; dibi : etneufaL . M \r\n","page_name":" 96 ","page_number":104},
  {"content":"\r\n\r\nبرادر خود امير ابو اسحاق ابراهيم بن يوسف والى اشبيليه نامه نوشت . امير ابو اسحاق در سال 511 ه پس از وفات والى اشبيليه محمد بن فاطمه امارت آن ديار يافت .\r\nامير المسلمين از برادر خواست لشكر خود بسيج كند و به جنگ پادشاه آراگون آلفونسوى محارب ( ابن رذمير ) رود و جلو تجاوز او را سد كند . در همان وقت به سرداران و رؤساى اندلس نيز نامه نوشت كه به يارى برادرش بشتابند و در تحت فرمان او باشند . ابو اسحاق ابراهيم لشكر گرد آورد . قواى قرطبه نيز به سردارى ابن زياده و قواى غرناطه به سردارى والى آن امير محمد بن تينغمر لمتونى و قواى مرسيه به سردارى ابو يعقوب ينتان بن على و جمعى ديگر از رؤسا و سرداران و شمار كثيرى از متطوعه در حركت آمدند و به ابو اسحاق پيوستند . ابو اسحاق با اين لشكر جرار رهسپار شمال شد . برطبق برخى روايات ، آلفونسو فتح قلعهء ايوب را به پايان آورده ، اكنون به تصرف دروقه كه از حيث استوارى و اهميت همتاى آن بود ، رفته بود . روايت ديگر حاكى است كه آلفونسو فتح قلعهء ايوب را به پايان نياورده بود كه سپاه مرابطين در رسيد . آلفونسو چون شنيد كه مرابطين به سوى قشتاله در حركت آمده‌اند . بنا به روايات اسلامى دوازده هزار سوار بسيج كرد .\r\nگويند شمار پيادگان و تيراندازان در عدد نمىگنجيد . ميان دو لشكر مسلمان و مسيحى در بيرون شهر كوچك كتنده يا قتنده در نزديك دورقه نبرد درگرفت . اين واقعه در بيست و چهارم ماه ربيع الاول و به قولى ربيع الثانى سال 514 هجرى برابر با ژوئيه يا ژوئن سال 1120 ميلادى اتفاق افتاد . در اين نبرد شكست در لشكر اسلام افتاد و بنابر قول ابن اثير خلق كثيرى كشته شدند . از جمله بنا به روايات اسلامى بيست هزار تن از متطوعه به خاك هلاك افتادند .\r\nروايات اسلامى از شهادت علما و فقها خبر مىدهند . از آن جمله علامه ابو على الصدفى و ابو عبد اللّه بن الفراء قاضى المريه را نام برده‌اند . امير ابو اسحاق ابراهيم بن يوسف با بقاياى لشكر شكست خورده‌اش به بلنسيه بازگرديد « 1 » . اين\r\n\r\n\r\n","description":"","footnote":"\r\n( 1 ) . در باب نبرد كتنده رجوع كنيد به : ابن الاثير ، ج 10 / ص 208 . ابن عذارى ، البيان المغرب ( اوراق خطى ياد شده ) المقرى : نفح الطيب ج 2 / 580 . ابن الابار در كتاب خود المعجم فى اصحاب الامام ابى على الصدفى ( المكتبة الاندلسيه ) ج 4 / ص 7 . و نيز :\r\n aredoC . F 932 . P . 111 . loV : dibi , etneufaL . M . 762 - 262 . P : dibi \r\n","page_name":" 97 ","page_number":105},
  {"content":"\r\n\r\nشكست نيز براى اسپانياى اسلامى شوربختى ديگر و بر پيكر هيبت نظامى مرابطين ضربهء ديگرى بود . لازم به ذكر است كه اين ابو اسحاق ابراهيم بن يوسف كه در اين نبرد سردار مرابطين بود همان كسى است كه فتح بن خاقان كتاب « قلائد العقيان » را به نام او كرده است و در مقدمه از او با عباراتى پرطنين نام مىبرد . « 1 »\r\nپس از اين جنگ آلفونسو بر دژ دروقه غلبه يافت و در نزديكى آن بر كنار سرچشمه‌هاى رود خلوكا دژ جديد و استوارى بنا كرد و آن را دژ مونرئال ناميد تا در برابر سپاهيان اسلام كه از مرسيه و بلنسيه مىآيند سدى باشد ، نيز مكانى بود براى سكونت جمعيت جديدى از شواليه‌ها كه براى حمايت از دين تأسيس شده بود .\r\n\r\n\r\n","description":"","footnote":"\r\n( 1 ) . قلائد العقيان ، المقدمه ، ص 3 و 4 .\r\n","page_name":" 98 ","page_number":106},
  {"content":"\r\n\r\n\r\nفصل چهارم كشاكش ميان آلفونسوى محارب و مرابطين\r\n\r\n1 - نبرد بزرگ آلفونسو با اندلس\r\nچند سالى از سقوط سرقسطه نگذشته بود كه اندلس مورد حمله واقع شد ، حمله‌اى كه در تاريخ جنگهاى مسيحيان از حيث وسعت و شدت نظيرى نداشت .\r\nمراد لشكركشى بزرگى است كه آلفونسوى محارب پادشاه آراگون بدان دست زد . اين لشكركشى به تحريض مسيحيان معاهد صورت پذيرفت .\r\nدر جلد دوم اين كتاب از مسيحيان معاهد و وضع زندگى ايشان در سايه حكومتهاى اسلامى از عصر امارت و خلافت تا عصر ملوك الطوايف در اندلس ، سخن گفتيم و گفتيم كه معاهدين در سايه حكومتهاى اسلامى در عين آزادى مىزيستند و آزادانه شعاير دينى و سنتهاى خويش اجرا مىكردند و قضاتى كه از ميان ايشان انتخاب مىشد در محاكم برطبق قوانين خودشان رأى مىدادند . معاهدين به زبان خود سخن مىگفتند و از سوى حكومت اسلامى تحت فشار نبودند . مسيحيان معاهد در شهرهاى بزرگ اسلامى اسپانيا در ميان مسلمانان در عين صلح و صفا مىزيستند ، حتى در دستگاه دولتى صاحب مناصب و نفوذ بودند . البته در تواريخ مسيحيان موضوع به گونهء ديگرى مطرح شده كه مسيحيان معاهد ، قربانى ستم و سركوب مسلمانان بوده‌اند و از نظر مادى و معنوى در زير يوغ حكومتهاى اسلامى تباه مىشده‌اند .\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nدر همان‌جا نيز اشارت كرديم كه مسيحيان معاهد كفران نعمت مىكردند و با حكومتهاى اسلامى يكدل نبودند و به پاداش آنهمه تسامح و گذشت ، همواره درصدد كيد و حيله بوده‌اند ، با دشمنان حكومت در نهان توطئه مىكرده‌اند و آنان را بر ضد مسلمانان تحريض مىنموده‌اند و تا فرصتى به دست مىآمده ضربهء خويش فرود مىآورده‌اند . و ما پيش از اين نمونه‌هاى تاريخى بسيار از غدر و توطئه و همدلى و همداستانى ايشان با دشمنان اندلس براى برافكندن سلطهء مسلمانان آورده‌ايم . « 1 »\r\nچون سرقسطه به دست مسيحيان افتاد و آلفونسوى محارب پىدرپى پيروزى مىيافت و مسلمانان ثغراعلى پىدرپى شكست مىخوردند و لشكرهاى مرابطين به هزيمت مىرفتند ، مسيحيان معاهد نيز سر برداشتند و دريافتند كه اكنون موقع آن رسيده كه به مراد دل خويش برسند و آن ضربهء كارى را كه پيوسته در انتظار موقعيتش بوده‌اند ، بر پيكر دردمند اندلس فرود آرند . ازاين‌رو با فرمانرواى ثغراعلى رابطه برقرار كردند و تا آنجا كه در توان داشتند از يارى و مددكارى دريغ نورزيدند .\r\nاز ميان طوايف معاهدين ، مسيحيان غرناطه فعالتر بودند . زيرا به شمار از ديگر طوايف بيش بودند و از حيث توانگرى و توانايى و نفوذ بر ديگران برترى داشتند . اينان را در روبه‌روى دروازهء البيره بر سر راه روستاى قولجر كليساى عظيمى بود كه از حيث زيبائى و وسعت بنا بىهمتا بود . چون امير المسلمين يوسف بن تاشفين بر غرناطه مستولى شد فقها از او خواستند كه آن كليسا را ويران كند .\r\nامير المسلمين به خواست ايشان تسليم شد و فرمان ويران ساختن كليسا را داد . در آخر ماه جمادى الآخر سال 492 ه مردم براى ويران كردن كليسا از شهر خارج شدند . در حال كليسا به تپه‌اى خاك بدل شد . « 2 »\r\nدوزى مىكوشد ويران ساختن كليساى غرناطه را نشانهء فشار و تطاول مرابطين نسبت به مسيحيان معاهد قلمداد كند و مىگويد اين حكم در حق همهء كليساها اجرا شد . ازاين‌رو دوزى مىپندارد كه مسيحيان معاهد براى رهايى خويش از يوغ ستم و سركوبى مسلمانان دست يارى به سوى آلفونسوى محارب دراز كردند . « 3 »\r\n\r\n\r\n","description":"","footnote":"\r\n( 1 ) . رجوع كنيد به جلد دوم همين كتاب ، فصل خاص معاهدين ص 419 تا 425 .\r\n( 2 ) . ابن الخطيب ، الاحاطه فى اخبار غرناطه ( قاهره 1956 ) ج 1 / ص 114 .\r\n( 3 ) .  943 843 . P . I . V . , sehcrehceR : yzoD \r\n","page_name":" 100 ","page_number":108},
  {"content":"\r\n\r\nخاورشناس اسپانيايى سيمونت نيز از پى دوزى مىرود و مىگويد مسيحيان مملكت غرناطه شديدا مورد سركوب و فشار مسلمانان بودند و در اثر خوى تعصب‌آميز مرابطين كليساهايشان ويران گرديد و شعائر و رسومشان مورد تطاول قرار گرفت .\r\nمسيحيان سالى چند به اين خواريها تن در دادند ، عاقبت مصمم شدند كه از آلفونسوى محارب يارى خواهند . در اين سالها صيت قوت و فتوحات آلفونسو سراسر شبه جزيره را فراگرفته بود . و در همه جا از پيروزيهاى آلفونسو بر ضد كفار ( يعنى مسلمانان ) سخن مىرفت « 1 » . ولى بعدها خواهيم ديد كه دادخواهى از پادشاه آراگون با آن سازوبرگ جنگى كه در نهان آماده كرده بودند ، توطئه بزرگى بود كه براى از بن بركندن دولت اسلامى اسپانيا تدارك ديده بودند .\r\nچون صيت پيروزيهاى آلفونسوى محارب در سراسر اندلس منتشر شد و معاهدين نيز ديدند كه فرصت فرارسيده ، به او نامه نوشتند و پىدرپى رسول فرستادند و به جنگ با اندلس و تصرف غرناطه ترغيبش كردند . غرناطه پايتخت حكومت مرابطين در اندلس بود . ازاين‌رو مسيحيان غرناطه براى خود نقش اصلى را قائل بودند .\r\nاينان عهدنامه‌اى كه نام دوازده هزار تن از جنگجويان دلاورشان در آن آمده بود نزد آلفونسو فرستادند و گفتند كه چون پاى اقدام در ميان نهد شمار كثير ديگرى آشكار خواهند شد . همچنين در همان هنگام شرحى در وصف غرناطه و نعمت و ثروتى كه در آن نهفته بود براى او فرستادند و محصولات و چشمه‌سارها و نهرهاى پرآبش را وصف كردند و از آبادانى شهر و وسعت آن چيزها نوشتند .\r\nاين نامه از يك‌سو و آن استغاثه و دادخواهى از ديگر سو ، در آلفونسوى محارب موثر افتاد و همت او برانگيخت و ديگ طمع او به جوش آورد . آلفونسو دريافته بود كه اكنون پس از شكست نيروى مرابطين در كتنده بهترين موقعيتى است براى حمله به اندلس و رسيدن به آرزوى دير سالهء خويش .\r\nآلفونسو در اول ماه شعبان 519 ه / سپتامبر سال 1125 م با چهار هزار « 2 » يا پنج هزار « 3 » سوار و انبوهى از پيادگان و تيراندازان كه شمارشان به پانزده هزار نفر\r\n\r\n\r\n","description":"","footnote":"\r\n( 1 ) .\r\n . 547 . P , anapsE ed sebarazoM sol ed airotsiH ; tenomiS . j . F . 1 \r\n( 2 ) . الحلل الموشيه ، ص 67 .\r\n( 3 ) . ابن عذارى ، البيان المغرب ( اوراق محطوط ياد شده ) ص 83 .\r\n","page_name":" 101 ","page_number":109},
  {"content":"\r\n\r\nمىرسيد از سرقسطه بيرون آمد . كنت گاستون كه در حملهء سرقسطه نيز شركت داشت و شمارى از رجال دين همراه با دو اسقف سرقسطه و وشقه نيز در ركاب او بودند .\r\nاينان همه به انجيل سوگند خورده بودند كه از ميدان جنگ نگريزند . بدين‌گونه اين جنگ رنگ يك جنگ صليبى داشت . از زمان محاصرهء سرقسطه همه جنگهاى مسيحيان را چنين رنگى بود . آلفونسو نخست به جانب شرقى راند و در اراضى لارده و افراغه ، دو شهر اسلامى ، دست به تاراج و كشتار زد . سپس به سوى جنوب گرديد و به اراضى بلنسيه داخل شد و مزارع را نابود كرد و روستاها را آتش زد . سپاه مرابطين به سردارى ابو محمد يدر بن ورقاء در اواخر ماه رمضان بسيج دفاع كرد .\r\nرويارويى سپاه مرابطين با او دشوار بود . زيرا آلفونسو جهت واقعى حركت خود را پنهان مىداشت و در تمام مدت با لشكر خويش در حركت بود . مسيحيان معاهد نيز گروه گروه خود را به او مىرسانيدند . اينان جمعيتى انبوه شدند . راهها را به او نشان مىدادند و نقاط ضعف شهرها و دژها را به او مىنمودند . چون از بلنسيه بيرون آمد به جزيرهء شقر رفت و روزى چند جنگيد ، سپس از آنجا رهسپار دانيه شد .\r\nدر آن حوالى دست به كشتار و تاراج زد و در شب عيد فطر همان سال به شهر حمله كرد . آلفونسو راه خود را در شرق اندلس ادامه داد ، مرحله به مرحله پيش مىرفت و بر شاطبه والش و اوريوله گذشت تا به مرسيه رسيد . آنگاه بيره و منصوره و برشانه را زير پى سپرد و روزى چند در برشانه درنگ كرد . سپس به بسطه شد .\r\nنخست قصد فتح آن نمود ، زيرا نيروى دفاعىاش بس ناتوان بود ، ولى او درنگ نمىكرد و رهسپار وادى آش شد در روستاى القصر در نزديكى آن فرود آمد و از آنجا جنگ در پيوست . اين جنگ در اوايل ماه ذو القعدهء همان سال آغاز شد و قريب يك ماه ادامه يافت ولى آلفونسو فايدتى حاصل نكرد .\r\nابو بكر بن الصيرفى كاتب دولت مرابطين و مورخ ايشان كتابى داشته به نام « الانوار الجليه فى اخبار الدولة المرابطيه » كه متأسفانه به دست ما نرسيده « 1 » ولى مورخان\r\n\r\n\r\n","description":"","footnote":"\r\n( 1 ) . ابو بكر يحيى بن محمد بن يوسف الانصارى معروف به ابن الصيرفى از مردم غرناطه بود . در ادب و بلاغت و لغت كم نظير بود و شعر نيكو مىگفت . در غرناطه كاتب ابو محمد تاشفين بود و او را در قصايد خود مدح كرده است . در تاريخ اندلس كتابى دارد به نام « الانوار الجليه فى\r\n","page_name":" 102 ","page_number":110},
  {"content":"\r\n\r\nبعد از او چون ابن عذارى و ابن الخطيب و صاحب الحلل الموشيه از آن نقل كرده‌اند . ما نيز وصف دقيق بقيهء قضا را از منقولات كتاب او مىآوريم .\r\nابن الصيرفى گويد : چون آلفونسوى محارب با سپاه خود به غرناطه نزديك شد ، مسيحيان معاهدى كه در غرناطه بودند و در نهان او را به يارى خويش خوانده بودند ، رازشان فاش شد و امير غرناطه قصد آن كرد كه ايشان را در بند كشد . معاهدين دريافتند و هركس از سويى گريخت و خود را به لشكرگاه آلفونسو رسانيد . امور اندلس در اين ايام زير نظر ابو طاهر تميم بن يوسف بن تاشفين بود و پايتخت آن غرناطه بود . ابو طاهر تميم سپاه خود گرد آورد و برادرش امير المسلمين على بن يوسف نيز لشكرى بزرگ به يارىاش گسيل داشت . امير المسلمين هميشه سپاهى آماده داشت كه چون از تجاوز ابن رذمير خبر مىيافت آن لشكر را به سرعت به اندلس مىفرستاد . اين بار نيز چنين كرد . قواى مرسيه و اشبيليه نيز به او پيوستند . لشكر عظيم و جرار مرابطين غرناطه را در ميان گرفت . همانند دايره‌اى و شهر در وسط چونان مركز دايره بود . آلفونسو از وادى آش حركت كرد و به روستاى دجمه در مغرب وادى آش رسيد . دجمه وسط راه وادى آش و غرناطه بود . مردم غرناطه پريشان حال شدند و مردم در روز عيد قربان نماز خوف به جاى آوردند زيرا همه سلاح پوشيده بودند . ابن عذارى وضع غرناطه را چنين وصف مىكند كه « چون طلايهء لشكر دشمن آشكار شد ، راه آمد و شد به شهر بسته گرديد و خريد و فروخت كاهش يافت . مردم در شهر گرد آمدند و در مساجد و مصطبه‌ها و ميدانگاهها جمع شدند .\r\nو جزع و زارى مىكردند . بازار شايعات گرم شد . مدافعان شهر بر باروها ايستاده بودند و جز دختران و زنان كس در خانه نماند . « 1 » ظهر روز بعد مسيحيان از سمت مشرق به شهر نزديك شدند . در اين هنگام شمار ايشان پنجاه هزار بود . ميان ايشان و مسلمانان نبرد آغاز شد . ابن الصيرفى گويد : « جنگ در دو فرسنگى ادامه يافت .\r\n\r\n\r\n","description":"","footnote":"\r\nاخبار الدولة المرابطيه » . كه حوادث را تا سال 530 دربردارد . او را كتاب ديگرى است به نام « قصص الانبياء و سياسة الرؤساء » . ابن الصيرفى در حدود سال 570 در غرناطه ديده از جهان فروبست . ( الاحاطه ، نسخهء خطى كتابخانهء اسكوريال شماره 1673 العزيرى . برگ 415 ) .\r\n( 1 ) . ابن عذارى ، البيان المغرب ( اوراق ياد شده ) ، ص 84 .\r\n","page_name":" 103 ","page_number":111},
  {"content":"\r\n\r\nهركه در بيرون شهر بود به شهر درآمد . هوا سرد بود و برف و گاه باران مىباريد .\r\nآلفونسو ده يا دوازده شب از جاى خود نجنبيد . زيرا از برف و باران پيش رفتن نمىتوانست . معاهدين نيز برايش آذوقه مىبردند و يارىاش مىكردند . وقتى كه آلفونسو كثرت لشكر و انبوه مدافعان شهر را ديد ، از تصرف شهر طمع ببريد و بازگرديد . اين واقعه در روز بيست و ششم ماه ذو الحجهء سال 520 ه / 21 ژانويهء سال 1127 م بود . آلفونسو از معاهدين و رئيس ايشان ابن القلاس كه به وعده‌هاى خود وفا نكرده بودند خشمناك شد و آنان را ملامت نمود . معاهدين نيز او را ملامت كردند كه در كار كندى و درنگ كرد تا لشكرهاى مرابطين برسيدند و اين كندى و درنگ جان آنان را به خطر افكنده و آنان را عرضه هلاكت به دست مسلمانان ساخته است . آلفونسو از غرناطه به قريه مرسانه و از آنجا رهسپار بيش شد « 1 » . سپس به قلعه يحصب « 2 » راند آنگاه به سوى غرب سرازير شد به قبره و لسانه « 3 » .\r\nسپاه اسلام نيز در پى او بود و گاه جنگهاى كوچكى درمىگرفت . سپاه اشبيليه در اين هنگام به سردارى والى شهر ابو بكر بن امير المسلمين در حركت آمده بود و براى طرد و تعقيب مسيحيان به لشكر غرناطه مىپيوست . آلفونسو روزى چند در قبره بماند و سپس از آنجا به بلاى « 4 » رفت و به لسانه سپس به جنوب پيچيد . مسلمانان در پى او بودند تا به قريه شيجه « 5 » رسيد نزديك غرناطه . در اينجا در دشت رينسول « 6 » ميان دو لشكر مصاف افتاد . نخست غلبه با مسلمانان بود . چون شب تاريك شد در لشكرگاه مسلمانان حادثه‌اى رخ داد كه سبب پريشانى گرديد : امير تميم فرمان داد خيمه‌هاى او را از گودى به بلندى برند . مردم پنداشتند كه مىخواهد ميدان جنگ را ترك گويد . جمع كثيرى روى به گريز نهادند . روز ديگر مسيحيان حمله كردند و لشكرگاه را گرفتند و شكست در لشكر اسلام افتاد ( مارس سال 1127 م ) .\r\n\r\n\r\n","description":"","footnote":"\r\n( 1 ) . مرسانه را به اسپانيايى  anecaraM  و بيش را  saeB  گويند . دو قريه‌اند از اعمال غرناطه اولى در شمال شرقى و دومى در شمال غربى آن است .\r\n( 2 ) . امروزه مردم اسپانيا آن را  laeR al alaclA  مىگويند .\r\n( 3 ) . امروزه مردم اسپانيا  arabaC  و  anecuL  مىگويند .\r\n( 4 ) . بلاى  yeloP  قديم است و امروز  raliugA  ناميده مىشود .\r\n( 5 ) . به اسپانيايى  ojepsE  .\r\n( 6 ) . رينسول يا ارنسول در جنوب غرناطه است . اسپانيايى :  losnirA  .\r\n","page_name":" 104 ","page_number":112},
  {"content":"\r\n\r\nآلفونسو سپس با سپاه خود به سوى جنوب شرقى راند و از كوههاى سييرانوادا ( جبل الثلج ) گذشت و به ساحل سرازير شد تا به درهء عميق شلوبانيه رسيد .\r\nگويند چون چشمش به آن درهء صعب افتاد گفت : عجب قبرى ، كاش كسى پيدا شود كه بر روى ما خاك ريزد . آنگاه راهى غرب شد تا شهر بلش مالقه . در آنجا چند كشتى ماهيگيرى ساخت تا برايش ماهى بگيرند و از ماهى آن دريا خورد . « گوئى نذرى كرده بود و اكنون به نذر خود وفا مىكرد يا مىخواست كارى كند كه تا ابد از آن سخن بگويند » . بار ديگر از كوههاى سييرانوادا گذشت و به غرناطه باز گرديد و در روستاى دلر در نزديكى آن لشكرگاه خويش برپاى نمود . سپس به قريه همدان واقع در جنوب غرناطه مقام گرفت . در آنجا ميان او و لشكر مسلمانان نبردى سخت واقع شد . پس از دو روز به المرج  ageV al  رفت و سواران مسلمان همچنان از پى او مىتاختند و او را در تنگنا مىافكندند . سپس در عين اطسه فرود آمد و از آنجا رهسپار وادى آش شد . بسيارى از سپاهيانش در خلال جنگهاى متعدد كه ميان او و مسلمانان درگرفته بود كشته و مجروح شده بودند . چون ديد كه از اين سفر جنگى فايده‌اى حاصل نمىشود ، عزم آن كرد كه به بلاد خود بازگردد . از اين‌رو به سوى مشرق روى كرد ، مرسيه و شاطبه و بلنسيه را پشت سر نهاد در خلال اين سفر نزديك به ده هزار تن مسيحيان معاهد به او پيوسته بودند . اينان از بيم انتقام مسلمانان از شهرهاى خود گريخته بودند . علاوه بر تلفاتى كه پىدرپى از لشكر مسلمانان مىديد بيمارى نيز در لشكرش افتاد . آلفونسو خسته و درمانده با باقى لشكر خويش به وطن بازگرديد . اين لشكركشى پانزده ماه مدت گرفت . آلفونسو با اين همه بر خود مىباليد كه مسلمانان را منهزم ساخته و آنان را در درون بلادشان سركوب ساخته و با اسيران و غنايم بسيار بازگشته است « 1 » .\r\n\r\n\r\n","description":"","footnote":"\r\n( 1 ) . براى شرح و تفصيل جنگهاى آلفونسوى محارب با اندلس ، رجوع كنيد به : الحلل الموشيه ، ص 66 - 70 . ابن الخطيب ، الاحاطه ( القاهره 1956 ) ج 1 / ص 116 ، 119 . در اين دو كتاب روايت ابن الصيرفى به تفصيل آمده است . ابن عذارى ، البيان المغرب ، همين روايت را با مطالب ديگرى دربردارد . ( اوراق ياد شده - هسپريس ص 84 و 85 ) . ابن الاثير ، ج 10 / ص 224 .\r\n","page_name":" 105 ","page_number":113},
  {"content":"\r\n\r\nاين بود شرح و تفصيل جنگهاى آلفونسوى محارب در اقطار شرقى و جنوبى اندلس . اين جنگها پس از جدال و آويزهاى متعدد ميان او و مسلمانان به پايان آمد ولى پادشاه آراگون از آن نتيجه‌اى حاصل نكرد . با اين همه يك حقيقت روشن شد و آن اينكه نظام دفاعى اندلس در اين روزها از متانت و استحكامى درخور برخوردار نبود .\r\nفرماندهى لشكر مرابطى از زمان شكست سرقسطه براى دفع تجاوز ممالك مسيحى كفايت نمىكرد . دليل روشن اينكه يكى از پادشاهان اسپانياى مسيحى توانست خاك اندلس را از ثغراعلى تا سواحل درياى مديترانه زير پى سپرد ، بدون اينكه نيرويى چه از مرابطين يا ديگران راه بر او ببندد و از حركتش باز دارد .\r\nحقيقتى ديگر هست كه بايد مورد توجه واقع شود ، و آن اينكه مسيحيان معاهد كه در سايهء حكومت اسلامى زندگى مىكردند و از حفظ و رعايت آن حكومت بهره‌مند بودند ، هرگز با مسلمانان عميقا احساس دوستى نكردند ، بلكه همواره به عنوان يك خطر داخلى باقى ماندند ، جز توطئه‌چينى و دوستى و همدلى با دشمن اندلس و تحريض و ترغيب او به حمله و هجوم كار ديگرى نداشتند . در جلد دوم اين كتاب بيان كرديم كه چگونه بويژه پس از سقوط طليطله شك و كينه‌توزى بر مجامع معاهدين حكمفرما شده بود ، و چگونه وزراء و فقهاى دورانديش ، حكام را از ايشان برحذر مىداشتند و مىخواستند كه ايشان از كارها رانده شوند و تحت فشار قرار گيرند . از جملهء اين اسناد رسالهء وزير كاتب عبد المجيد بن عبدون است در حسبت « 1 » . دعوت معاهدين از آلفونسوى محارب براى تسخير اندلس و يارى گستردهء ايشان در طول اين لشگركشى خيانتى نبود كه بدون كيفر بماند . ازاين‌رو پس از پايان يافتن جنگ و بازگشت آلفونسو نشانه‌ها آشكار گرديد و قاضى ابو الوليد بن رشد از آب گذشت و به مغرب رفت ، آنگاه در مراكش با امير المسلمين على بن يوسف ديدار كرد و احوال اندلس و آسيبى را كه از معاهدين ديده بود به شرح باز گفت و فتوا داد كه چون نقض عهد كرده‌اند از ذمهء اسلام خارج شده‌اند ، بنابراين واجب است كه از اوطان خود بيرون رانده شوند و اين كمترين عقوبتى است در\r\n\r\n\r\n","description":"","footnote":"\r\n( 1 ) . جلد دوم همين كتاب ، ص 419 تا 425 .\r\n","page_name":" 106 ","page_number":114},
  {"content":"\r\n\r\nحق ايشان . امير المسلمين به اتكاء اين فتوا فرمانى به همهء بلاد اندلس صادر كرد كه همه مسيحيان معاهد را به مغرب بفرستند . جماعات كثيرى از ايشان را به مغرب ، به شهرهاى مكناسه و سلا تبعيد كردند و بعضى به ديگر شهرهاى مغرب . در خلال عبور از دريا و در راه خلق كثيرى از ايشان به هلاكت رسيدند . مسيحيان در بلاد مغرب سرگردان و بىپناه بودند . امير المسلمين جمعى از ايشان را در صفوف نگهبانان خاص خود جاى داد . اينان بعدها از حيث اخلاص و كارايى از ديگر نگهبانان ممتاز شدند . البته اين تبعيد شامل همهء مسيحيان نشد بعضى از ايشان در غرناطه و قرطبه و ديگر شهرها به علل مختلف باقى ماندند . اينان بار ديگر رشد و نمو يافتند و شمارشان افزون گرديد . تبعيد معاهدين در ماه رمضان سال 521 ه / اواخر سال 1127 م واقع گرديد و مسيحيان سالهاى سال بود كه گرفتار چنين بلائى نشده بودند . « 1 »\r\nخاورشناس سيمونت از آلام و رنجهايى كه بر مسيحيان به هنگام تبعيد وارد آمده سخن مىگويد و مىگويد « عنايت الهى چنان خواست كه اين قساوت كيفر داده شود ؛ چند قرن بعد موريسكيان يا عربهاى مسيحى شده همين آلام و رنجها را به هنگام تبعيدشان از اسپانيا تحمل كردند » . البته اين يك مقايسهء ناموفق است زيرا اسپانيا عربهاى مسيحى شده را پس از تبعيد به چنان آزار و شكنجه‌هايى مبتلا ساخت كه نظير آن را حتى در كتبى كه راجع به شهداى مسيحيت نوشته شده كمتر توان يافت .\r\n\r\n2 - گرفتن ماليات و ساختن بارو\r\nدر سال 520 ه كه ميان آلفونسوى محارب و مسيحيان معاهد اندلسى با اسپانياى مسلمان جنگ درگرفت ، نهضت المهدى محمد بن تومرت در مغرب نيز\r\n\r\n\r\n","description":"","footnote":"\r\n( 1 ) . رجوع كنيد به الحلل الموشيه ، ص 66 و 70 . ابن الخطيب ، الاحاطه ج 1 / ص 119 و 120 .\r\nابن عذارى : البيان المغرب ( اوراق سابق الذكر ص 86 ) . اشباخ ، تاريخ الاندلس فى عهد المرابطين و الموحدين ( الطبعه الثانيه ) ص 147 - 150 .\r\n 157 - 647 . A ) 5981 dirdaM ( sebarazoM sol ed airotsiH , tenomiS . j . F \r\n","page_name":" 107 ","page_number":115},
  {"content":"\r\n\r\nاوج مىگرفت . اين سال چه در مغرب و چه در اندلس سال بناى استحكامات نظامى و دفاعى بود . در مغرب ، امير المسلمين على بن يوسف گرداگرد پايتخت خود ، مراكش بارو برآورد . در سال 462 ه كه مراكش پىافكنده شد تنها بر گرد مسجد و قصبه ( قلعه ) كه يوسف بن تاشفين بنا كرده بود بارو كشيده بودند . و باقى شهر را هيچ بارويى كه آن را از تعرض ناگهانى دشمن نگهدارد نبود . قاضى ابو الوليد بن رشد ، هنگامى كه نهضت محمد بن تومرت شدت يافت امير المسلمين را به بناى بارو بر گرد مراكش اشارت نمود . امير المسلمين على بن يوسف در باب محمد بن تومرت از فقهاى مغرب و اندلس فتوى خواست ، ابن رشد به وجوب ساختن بارو جهت حمايت شهر و ساكنان آن فتوى داد و امير المسلمين در ماه جمادى الاول سال 520 ه 1126 م بناى آن را آغاز كرد . اين روايت صاحب الحلل الموشيه و ابن عذارى است « 1 » . ابن القطان سفر ابن رشد را از اندلس به مراكش و بناى باروى مراكش بنا به توصيهء او را سال 522 مىداند .\r\nابن ابى زرع در روض القرطاس و ابن خلدون به تبع او در العبر سال 526 ه را ضبط كرده‌اند . « 2 » روايت اول ارجح است ، زيرا قاضى ابن رشد ، چنان كه برمىآيد در سال 520 ه / 1126 م وفات كرده است . امير المسلمين جماعات كثيرى از كارگران و بنايان گرد آورد و در مدت هشت ماه بناى بارو به پايان آمد . همچنين بناى مسجد جامع و منارهء آن نيز كامل گرديد . هزينهء بناى بارو به تنهايى هفتاد هزار دينار طلاى خالص شد . سپس اين بارو تكميل گرديد و برجهاى تازه براى آن ساختند و بر آن بيفزودند تا همهء شهر را دربرگرفت . در سال 530 ه امير المسلمين على بن يوسف به حكام اندلس نامه نوشت كه واجب است كه همه برگرد شهرها بارو بسازند . انجام اوامر او به تأخير افتاد تا امير تميم از امارت اندلس بر كنار شد و به مراكش آمد و در آنجا درگذشت و ابو عمر ينالهء لمتونى به غرناطه فرستاده شد و ابو حفص عمر\r\n\r\n\r\n","description":"","footnote":"\r\n( 1 ) . الحلل الموشيه ص 70 و 71 . ابن عذارى ، البيان المغرب ( اوراق سابق الذكر ص 86 ) ابن القطان ، نظم الجمان ( نسخه خطى برگ 33 ب ) .\r\n( 2 ) . ابن ابى زرع ، روض القرطاس ص 89 . ابن خلدون ، العبر ج 6 / ص 184 . در الاستبصار فى عجائب الامصار آمده است كه باروى مراكش در سال 514 ه ساخته شد و اين روايت ضعيفى است . ص 209 .\r\n","page_name":" 108 ","page_number":116},
  {"content":"\r\n\r\nفرزند امير المسلمين امارت قرطبه يافت . يناله مالياتى بر خانه‌هاى غرناطه بست و در جمع‌آورى آن بر مردم سخت گرفت و با آن مال باروى شهر را تعمير كرد و باروها در اندك مدتى سامان گرفتند . سپس سيلى عظيم آمد و بر باروى غرناطه آسيب رسانيد چنان كه قسمت مهمى از آن‌كه پيوسته به دروازهء رمله و دروازه البيره بود ويران گرديد و جمعى نيز هلاك شدند . مردم قرطبه برحسب عادت ديرين خود تعمير و تكميل باروى شهر خويش را برعهده گرفتند بىآنكه در آنجا به زور از كسى مالى بستانند ، يا از كسى مالياتى بگيرند . مردم اشبيليه هم مبلغى گرد آوردند و بىهيچ اجحافى باروى شهر خود برآوردند . در المريه مردى به نام ابن العجمى با حزم و مدارا مالى از مردم بستد و بىهيچ زور و فشارى باروى شهر را تكميل و تعمير كرد .\r\nينالهء لمتونى در ماه جمادى الاول سال 522 ه يعنى پس از يك سال و نه ماه ، از امارت غرناطه عزل شد . مردى ستمكار بود ، از اعمال جائرانهء او يكى آنكه فقها و علماى جيان را به غرناطه فراخواند و همه را بگرفت و به زندان فرستاد و خود براى جنگ رهسپار مشرق اندلس شد و آنان همچنان در سردابه‌اى محبوس بودند .\r\nچون اين خبر به امير المسلمين دادند او را عزل كرد و پسر خود ابو حفص عمر والى قرطبه را به غرناطه فرستاد . چون ابو حفص به غرناطه رسيد فقها و علماى زندانى را از بند برهانيد و اكرامشان كرد و به شهرهاى خود بازگردانيد . مردم از ظلم و جور يناله بياسودند . « 1 »\r\n\r\n3 - نبرد قلاعه\r\nچون آلفونسوى محارب پس از آن حملهء بىثمر به مملكت خويش بازگرديد .\r\nبار ديگر تاخت‌وتاز به اراضى ثغراعلى و نبرد برضد مرابطين را از سرگرفت .\r\nمسلمانان همچنان منطقهء شرقى سرقسطه ، يعنى ناحيهء ميان دو رودخانهء سنكا و سجرى\r\n\r\n\r\n","description":"","footnote":"\r\n( 1 ) . ابن عذارى : البيان المغرب ( اوراق ياد شده ص 86 و 87 . )\r\n","page_name":" 109 ","page_number":117},
  {"content":"\r\n\r\nاز شاخه‌هاى ابرو را اشغال كرده بودند . بزرگترين شهرهاى آن لارده و افراغه و مكناسه بود در ملتقاى ابرو و سجرى . همچنين منطقهء بعد از آن در طول رود ابرو تا مصب آن در ثغرطرطوشه . آلفونسو مىخواست مسلمانان را از آن منطقه كوچ دهد تا مملكتش از طريق طرطوشه به درياى مديترانه متصل شود . طركونه در شمال طرطوشه بود كه از چهل سال پيش به دست مسيحيان افتاده بود و به ياد داريم كه اين شهر در ايام حكومت بنى هود جزء بلاد سرقسطه بود . چون المقتدر بن هود ، در سال 474 ه / 1081 م درگذشت ، مملكتش ميان دو پسرش يوسف مؤتمن و برادرش منذر تقسيم شد . منذر بن هود جانب شرقى مملكت سرقسطه را كه دو شهر مرزى طركونه و طرطوشه در آنجا بود در اختيار گرفت . منذر بن هود در سال 483 ه / 1090 م بمرد و پسر خردسالش سليمان ملقب به سعد الدوله جاى او را گرفت . كنت رامون - برنگر دوم امير برشلونه و پشت سر او كشيشان قطلونيه درصدد آن بودند كه طركونه را از مسلمانان بستانند تا چنان كه پيش از آن بوده است مركز اصلى كليساى قطلونيه شود . در اين‌رو به پاپ اوربانوس دوم كه محرك نخستين جنگ صليبى مشرق بود نامه نوشتند . پاپ از تصميم آنان جانبدارى كرد و مبارك باد گفت و بر آن حركت نيز وجههء جنگهاى صليبى داد و براى كسانى كه در اين جنگ شركت كنند بسيار وعده‌هاى ثواب داد و به همهء امراء و بارونها و شواليه‌ها و رجال دين كه در بلاد مجاور بودند نامه نوشت و آنان را به شركت در اين جنگ دعوت كرد . بدينگونه حملهء صليبى عظيمى برضد طركونه آغاز شد . سپهسالار اين لشكر رامون برنگر بود . مرگ منذر بن هود در چنين موقعيتى جنگجويان مسيحى را در كارشان دليرتر ساخت . حمله به طركونه آغاز شد و شهر به سهولت از دست مسلمانان بيرون رفت ( 1110 م ) زيرا وسائل دفاعى شهر ضعيف بود و المستعين بن هود هم به يارى آن برنخاست و سپاه مرابطين كه به سوى شمال در حركت آمده بود هنوز به ثغراعلى نرسيده بود .\r\nبا سقوط طركونه به دست امير برشلونه و ضميمه شدن آن به مملكت قطلونيه ، از ثغور قديم مملكت سرقسطه جز طرطوشه باقى نمانده بود . آلفونسوى محارب چشم به طرطوشه دوخته بود ولى مجبور بود پيش از رسيدن لشكرش به آنجا با مرابطين بارها به زد و خورد پردازد . زيرا مرابطين بر دو منطقهء لارده و افراغه سيطره\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nيافته بودند . و از آن سوى افراغه تا مصب رود ابرو پيش رانده بودند . بدين سبب بود كه آلفونسو همين كه از سفر جنگى خود بازگرديد براى اجراى اين مقصود بسيج نيرو كرد . دو سال نگذشته بود كه با سپاهى از سرقسطه بيرون آمد و به جانب مشرق به طرف رود سنكا به سوى لارده و افراغه در حركت آمد . اين منطقه پس از سقوط سرقسطه آوردگاه مسلمانان و مسيحيان بود . مرابطين در اين منطقه پادگانهاى نيرومند داشتند و افزون بر اين مىتوانستند به سرعت قواى خود را از ناحيهء شرقى اندلس از بلنسيه در حركت آورند و هر زمان كه دشمن قصد تجاوز كند در برابر او بايستند .\r\nمعلوم مىشود كه آلفونسوى محارب نمىخواست در اين منطقه از ثغراعلى با مرابطين درگير كشاكش شود ، پيش از آنكه قواى ايشان را در منطقهء جنوبى ثغر تارومار ساخته باشد . زيرا پىدرپى از اين نيرو كه در جنوب بود به جنگجويان شمالى مدد مىرسيد .\r\nازاين‌رو آلفونسو رهسپار جنوب شد و هدف او اراضى بلنسيه بود . على بن يوسف به وسيلهء عمال خود در بلنسيه و شهرهاى آن حوالى خبر يافته بود كه آلفونسوى محارب آماده نبرد اراضى مسلمانان است . ترسيد كه مبادا بار ديگر چنان حادثه‌اى اتفاق افتد . اين بود كه فرمان داد سپاهى از سياهان تشكيل شود و هزينه آن را شهرهاى مختلف برحسب قدرتشان بر عهده گيرند . چون اين سپاه تشكيل شد آن را به مرسيه فرستاد - والى مرسيه يدر بن ورقاء بود - اين سپاه براى تقويت مرابطين به ناحيهء شرقى اندلس گسيل گرديد . در اينجا در چگونگى محلى كه ميان لشكر آراگون و مرابطين جنگ درگرفت ، اختلاف است . تنها يك روايت اسلامى در دست داريم كه موقعيت اين نبرد را بيان مىدارد و آن هم روايت ابن القطان است كه مىگويد كه نبرد در جائى به نام قليعه يا قلاعه واقع شد . و اين قليعه جايى است نزديك جزيرهء شقر در جنوب بلنسيه . ابن رذمير ( آلفونسوى آراگونى ) نيروهايش را در آنجا متمركز كرده بود . بنابراين در اين مكان ميان آراگونيها و مرابطين نبردى سخت درگرفت . ابن القطان تاريخ وقوع آن را سال 523 ه / 1129 م مىداند و مىگويد :\r\nسردار سپاه مسلمانان ابن مجور بود و مسلمانان در اين جنگ شكستى سخت خوردند و بيشتر كشته ، يا اسير شدند و دشمن امتعه و چارپايانشان را به غارت برد . شمار\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nتلفات دوازده هزار كشته و اسير بود .\r\nاما روايات مسيحى حاكى است كه قليعه يا القلاعه  aeloclA  شهركى است بس استوار بركنارهء چپ رود سنكا يكى از شعب رود ابرو در نزديكى افراغه .\r\nداراى دژ استوارى است . يعنى نبرد ميان مرابطين و مسيحيان در اراضى ثغراعلى اتفاق افتاده نه در اراضى بلنسيه . روايات مسيحى مىافزايند كه آلفونسوى محارب در اين جنگ بر شهر قلاعه مستولى شد . چون استحكامات آن را ترميم كرد به يكى از رجال بزرگى كه در خدمت او دليريها كرده بود آن را به اقطاع داد . « 1 »\r\nاز روايت مسيحى از سوى ديگر مستفاد مىشود كه آلفونسوى محارب در اوايل سال 1129 م بلنسيه را محاصره كرده و اين مؤيد روايت اسلامى است . زيرا نبرد ميان آراگونيها و مسلمانان در اراضى بلنسيه واقع شده است .\r\nدر كنار روايت ابن القطان كه از آن ياد كرديم دو سند از مرابطين در دست داريم كه با وجود آنها مطلب روشن مىشود و مشكل مىگشايد . از اين دو سند چنين برمىآيد كه :\r\nاولا - جنگ در القليعه يا القلاعه واقع شده و ما روايت اسلامى را كه مكان القلاعه را نزديك جزيرهء شقر معين مىكند ترجيح مىدهيم .\r\nثانيا - جنگ در نيمهء اول سال 523 ه / نيمهء اول سال 1129 م واقع شده است .\r\nثالثا - مرابطين در اين جنگ شكست خوردند و به هزيمت شدند و سردار سپاه ابو محمد بن ابى بكر بن سير اللمتونى بود . ابو محمد پسر خواهر على بن يوسف بود و معروف به ابن قنونه . قنونه نام خواهر امير بود . « 2 »\r\nسند نخستين نامه‌اى است كه امير المسلمين على بن يوسف از مراكش به امير ابو محمد بن ابى بكر نوشته ، مورخ به هفتم ماه شعبان سال 523 ه . اين نامه پاسخ نامه اوست به امير المسلمين كه در آن خبر از جنگ داده است . نامه به انشاى كاتب بزرگ اندلس در آن عصر و پيشواى نظم و نثر ابو مروان بن ابى الخصال است\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( نسخهء ياد شده برگ 34 ب ) .\r\n( 2 ) .  042 . P III . loV , dibi : etneufaL . M \r\n","page_name":" 112 ","page_number":120},
  {"content":"\r\n\r\nكه در دربار مراكش متصدى كتابت بود . در اين نامه امير المسلمين سردار سپاه خود ابو محمد بن ابى بكر را به سختى سرزنش مىكند و قصور او را در پيروزى بر دشمن نكوهش مىنمايد . « 1 »\r\nسند دوم عبارت از نامه‌اى است كه نيز امير المسلمين على بن يوسف به سرداران لشكر مرابطين كه در جنگ القلاعه به هزيمت رفته بودند نوشته است . به تاريخ يازدهم شعبان سال 523 ه ، در مراكش . اين نامه هم در پاسخ آنهاست در وصف آوردگاه .\r\nاما سند سوم نامه‌اى است كه امير المسلمين على بن يوسف به قاضى بلنسيه و فقها و وزراء و اعيان و عامه به هنگام فرود آمدن آلفونسوى محارب ( ابن رذمير ) در شهر نوشته است . آلفونسوى آراگونى پس از پيروزى در جنگ القلاعه با سپاه خود رهسپار شمال شد و به اراضى بلنسيه درآمد و تا نزديكيهاى بلنسيه پيش رفت و در برابر شهر چندى درنگ كرد . ابن القطان پس از آنكه از نبرد القلاعه خبر مىدهد ، مىگويد كه مسيحيان به شهر غليره  arelluC  حمله كردند . اين شهر بر ساحل دريا در جنوب بلنسيه و نزديك به آن بود و هرچه در آنجا بود به تاراج رفت « 2 » در اين هنگام قاضى بلنسيه خطيب ابو الحسن نامه‌اى به فريادخواهى نزد امير المسلمين فرستاد و اين همان نامه‌اى است كه پاسخ آن مورد توجه ماست .\r\nنامهء امير المسلمين از مراكش به تاريخ هفتم شعبان سال 523 ه در همان روزى كه نامه نخستين در ملامت امير محمد بن ابى بكر به سبب شكستش در القلاعه نوشته شده ، گسيل داشته است . در اين نامه امير المسلمين با عباراتى نرم از شكست لشكرش سخن مىگويد و مىگويد اين امر را سببى جز آن نبود كه پايدارى نكردند و به مواعظ او گوش فرا ندادند . سپس مردم بلنسيه را اطمينان مىدهد كه آنان را به حال خود رها نخواهد كرد و در دفاع از آنان از هيچ كوششى دريغ نخواهد نمود و به ديگر ولايات نوشته كه براى ايشان آذوقه فرستند و برفور به ياريشان بشتابند . آنگاه\r\n\r\n\r\n","description":"","footnote":"\r\n( 1 ) . نص نامه در نسخهء خطى اسكوريال شماره 488 الغزيرى ( برگ 71 ب و 72 الف ) موجود است دكتر حسين مونس در « مجلة كلية آلآداب بجامعة القاهره سنه 1949 بر آن شرح نوشته است »\r\n( 2 ) . ابن القطان ، نظم الجمان ( مخطوط سابق الذكر ، برگ 34 ب ) .\r\n","page_name":" 113 ","page_number":121},
  {"content":"\r\n\r\nنامهء خود را به دعاء در حق مردم بلنسيه پايان مىدهد كه « پروردگارا ياريشان كن و كارهاشان به صلاح آور و مرزهاشان استوار گردان و دلهايشان را با يكديگر مهربان گردان » « 1 » ظاهرا آلفونسوى محارب در اين لشكركشى به غارت و تخريب بسنده كرد و نخواست بلنسيه را تصرف كند . « 2 »\r\n\r\n4 - نبرد افراغه\r\nآلفونسوى محارب پس از جنگ بزرگ خود در اندلس سالى چند سرگرم كشمكشهايى با پادشاه جوان قشتاله آلفونسو ريمونديس ، پسر زن خود ، اوراكا بود .\r\nچون اين زدوخوردها در سال 1130 م با بسته شدن پيمان صلح به پايان رسيد بار ديگر روى به ميدان جنگ نهاد ولى اين بار به اندلس لشكر نياورد ، بلكه از كوههاى پيرنه گذشت و با بخشى از قواى خود رهسپار فرانسه گرديد و شهر بيونه را در شمال ناوار محاصره كرد . از روايات مسيحى سبب اين سفر جنگى معلوم نمىشود ولى ظاهرا براى يارى برخى از اتباع خود كه در همسايگى ناوار مىزيستند دست به اين لشكركشى زد . با پيروزى آلفونسو و استيلاى او در سال 1131 م جنگ به پايان آمد و او به آراگون بازگرديد تا بار ديگر بر ضد اندلس لشكر بيارايد .\r\nسپاه مرابطين ، در اين سالها كه آلفونسوى محارب سرگرم جنگ در قشتاله و جنوب فرانسه بود ، چندبار اراضى مسيحيان را كه در همسايگى آنان بود مورد حمله و كشتار و تاراج قرار داده بود . مرابطين بويژه از طرطوشه و لارده - بزرگترين شهرهاى ثغراعلى كه هنوز در دست مسلمانان بودند - اراضى مسيحيان را در مجاورت آراگون و امارت اشبيليه مورد حمله قرار مىدادند . ميان مسلمانان و مسيحيان در اين سالها چندبار جنگ افتاد . كنت رامون برنگر سوم امير برشلونه به يارى هم‌پيمانان آراگونى خود حملات مسلمانان را پاسخ مىگفت .\r\nچون آلفونسوى محارب جنگ با مسلمانان را از سر گرفت ، مهمترين هدف\r\n\r\n\r\n","description":"","footnote":"\r\n( 1 ) . سند منقول از نسخه ياد شده در اسكوريال برگ 72 ب - 73 الف .\r\n( 2 ) .  . 042 . P . III . loV , dibi : etneufaL . M \r\n","page_name":" 114 ","page_number":122},
  {"content":"\r\n\r\nاو تصرف باقى شهرهاى ثعراعلى و راندن مسلمانان از آنجا بود . اين شهرها عبارت بودند ، نخست : لارده و افراغه و مكناسه واقع در مثلث ميان دو رودخانهء سنكا و سجرى دو شعبه از شعب رود ابرو . دوم ، شهر مرزى طرطوشه در ساحل درياى مديترانه و بر مصب رود ابرو . طرطوشه بالاخص هدف پادشاه آراگون بود ، زيرا تسلط بر آن تسلط او را بر باقى شهرهاى مجراى رود ابرو ميسر مىساخت و كشتىرانى در آن رود عظيم را تضمين مىنمود و كشور او به دريا راه مىيافت . بدين لحاظ آلفونسو براى خود دو هدف بزرگ در نظر گرفت يكى استيلاى او بر شهرهاى اسلامى واقع در مثلث رودخانه‌هاى سنكا و سجرى ، ديگر تسلط بر طرطوشه .\r\nآلفونسو براى رسيدن به اهداف خود حمله بزرگ خود را آغاز كرد . در اين حمله بسيارى از اشراف و شواليه‌هاى فرانسه به روال حمله به سرقسطه شركت جستند . آلفونسوى محارب نخست بر شهر مكناسه ( مكننسه ) واقع در ملتقاى رود سجرى و ابرو تاخت آورد . اين شهر باروهاى استوار داشت ولى دفاع از آن در يك دشت كه از هر طرف باز بود ميسر نبود . ازاين‌رو در برابر حمله سخت پادشاه آراگون مقاومت نيارست و تسليم شد . اين واقعه در ژوئيه سال 1133 م / اواخر سال 527 ه اتفاق افتاد .\r\nآلفونسوى محارب پس از فتح مكناسه عازم تصرف افراغه و لارده گرديد .\r\nنخست بر افراغه تاخت . افراغه بر كنارهء راست رود سنكا بود در مسافتى نزديك به شمال مكناسه . استيلاء بر افراغه كار آسانى نبود . شهر بر بالاى تپه‌اى صعب العبور بود . راهى تنگ و سرازير داشت كه هجوم را دشوار و دفاع را آسان مىساخت .\r\nاز سوى ديگر مرابطين از ميزان سازوبرگ دشمن و شدت حملات او آگاه شده بودند و مىدانستند كه نبرد سهمناكى ميان آنان و مسيحيان در ثغراعلى در شرف وقوع است . ازاين‌رو از آن هنگام كه از عزم آلفونسو براى فتح باقى شهرهاى ثغراعلى و انبوه سپاه و ميزان سازوبرگ او خبر يافتند از باب احتياط و آمادگى با امير برشلونه رامون برنگر سوم عقد دوستى بستند تا از تهاجم او بر ضد خود ايمن باشند و موجب نشود كه مجبور شوند در دو جبههء برشلونه و آراگون بجنگند . بنابر آن شد كه هر سال جزيه‌اى برابر با دوازده هزار دينار بپردازند . اين فرمان على بن يوسف بود و سبب شد كه آلفونسو به خشم آيد و سوگند بخورد كه به زودى بلادى\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nرا كه از آن جزيه مىگرفت ، تصرف خواهد كرد و رشته منافع هر دو طرف را خواهد بريد . « 1 »\r\nهمين كه مكناسه سقوط كرد و به دست دشمن افتاد ، مرابطين در ثغر و در شرق اندلس خود را مهياى دفاع از افراغه و لارده نمودند . زبير بن عمرولمتونى از قرطبه با دو هزار سوار رهسپار ثغراعلى شد . مقادير زيادى آذوقه همراه او بود . امير ابو زكريا يحيى بن غانيه والى بلنسيه و مرسيه نيز با پانصد سوار به جنگ پيوست .\r\nاو خود يكى از بزرگترين و دليرترين سرداران مرابطى بود . همچنين عبد اللّه بن عياض والى لارده قواى خويش بسيج كرد . مردم افراغه هنگامى كه در تنگناى محاصرهء آلفونسو درافتادند و آذوقه‌شان روى به كاهش نهاد ، به يحيى بن غانيه ، به عنوان عميد سرداران مرابطين نامه نوشتند و از او آذوقه و مدد طلبيدند و در نامه هشدارش دادند كه اگر در اين باب اقدامى نشود شهر را تسليم آلفونسو خواهند نمود . ولى ابن غانيه نيازى به اين گونه هشدارها نداشت ، مسئله يارى به نجات افراغه از همان آغاز مهمترين هدف سرداران مرابطين بود . « 2 »\r\nدر اين هنگام آلفونسو با سپاه خود به افراغه رسيد و شهر را محاصره نمود .\r\nمدافعان و مردم شهر به سردارى والى آن سعد بن محمد بن مردنيش سخت پايدارى كردند . آلفونسو بارها مجبور شد كه دست از محاصره بردارد و بار ديگر به محاصره پردازد . دفاعى كه از سوى مردم و مدافعان شهر به عمل مىآمد آلفونسو را وا - مىداشت كه هرچه بيشتر محاصره را سخت‌تر كند و بر تصميم خويش بر گرفتن شهر بيفزايد . او نيز چون پدرش سانچوراميرز كه چهل سال پيش پاى باروهاى وشقه سوگند خورده بود كه يا شهر را مىگشايد يا كشته مىشود ، در پاى باروهاى افراغه سوگند خورد . بيست تن از بزرگان كشور نيز با او هم‌سوگند شدند .\r\nآلفونسو فرمان داد ، استخوانهاى پوسيدهء قديسين را براى افروختن شور حماسى سپاهيان به لشگرگاه آورند . اسقفها و راهبان همانند كنتها فرماندهى صفوف لشكر را بر عهده گرفتند . در تصوير اين وقايع در اينجا دو روايت است ، روايت اسلامى\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( نسخهء ياد شده )\r\n( 2 ) . ابن القطان ، همان‌جا .\r\n","page_name":" 116 ","page_number":124},
  {"content":"\r\n\r\nو روايت مسيحى . روايت اسلامى مىگويد كه چون لشكر مرابطين به افراغه رسيد ميان دو گروه جنگ درگرفت . درحالىكه روايت مسيحى با تفصيل بيشتر حاكى است كه چون قواى مرابطين به بيرون شهر افراغه رسيد و براى رهايى شهر مهيا گرديد ميان دو لشكر دوبار جنگ درگرفت و مرابطين در هردو جنگ منهزم شدند .\r\nدر اين‌حال مردم شهر نوميد شدند و براى تسليم شروطى را پيشنهاد كردند .\r\nآلفونسو همه را رد كرد و تصميم گرفت كه شهر را به زور شمشير بگشايد . مردم شهر چون نوميد شدند دل بر هلاك نهادند و جنگ را پاى داشتند . مرابطين نيز بار ديگر قواى خويش نظام دادند و براى نجات افراغه مهياى جنگ شدند . مرابطين در جايى كمين گرفتند و به وسيلهء قافله‌اى كه آذوقه حمل مىكرد سپاه آراگون را به سوى آن كمينگاه كشيدند . در آنجا بار ديگر جنگى سخت درگرفت .\r\nدر هرحال ميان مرابطين و مسيحيان در پاى باروهاى افراغه چنان نبردى در گرفت كه در تاريخ نبردهاى ثغراعلى همتايى نداشت . روايت اسلامى سپاه مرابطين را سه هزار سوار تخمين زده « 1 » . و اين با وجود چنان جنگى و ارزيابى نتايج آن بسى كمتر از شمار واقعى است . در روايت مسيحى ده هزار سوار آمده است . « 2 » اما سپاه مسيحى را روايت اسلامى دوازده هزار سوار نوشته « 3 » كه در هرحال به شمار ، بر سپاه مسلمانان تفوق داشته است . ميان دو گروه جنگى شديد و سهمناك درگرفت .\r\nمسلمانان به سردارى ابن غانيه دليريها نمودند و بر دشمن ضربات سنگين زدند .\r\nآراگونيها نيز دليريها نمودند و پادشاهشان خود فرماندهى را به عهده داشت . مردم افراغه بيرون آمدند و از پشت سر به مسيحيان حمله كردند و كار بر مسيحيان تنگ شد .\r\nو شمار كشتگانشان افزون گرديد . از جمله شمار بزرگى از سرداران و اكابر به قتل رسيدند و صفوف لشكرشان از هم بدريد و سخت به هزيمت شدند . پس از شكست زلاقه و اقليش هرگز اين گونه شكست نخورده بودند . مسلمانان بر اموال و سلاحهايشان\r\n\r\n\r\n","description":"","footnote":"\r\n( 1 ) . ابن الاثير ، الكامل ج 11 / ص 13 . او قواى مرابطين را چنين شمار مىكند : از قرطبه 1000 سوار از مرسيه و بلنسيه 500 سوار ، از لارده 200 سوار .\r\n( 2 ) .  342 . P . III . loV , dibi : etneufal . M  و نيز اشباخ ، تاريخ اندلس فى عهد المرابطين و الموحدين ( ترجمهء عربى ) ص 164 .\r\n( 3 ) . ابن الاثير ، الكامل ج 11 / ص 13 .\r\n","page_name":" 117 ","page_number":125},
  {"content":"\r\n\r\nمستولى گرديدند . اين پيروزى در روز 17 ژوئيه سال 1134 م / 23 رمضان سال 528 ه نصيب مسلمانان گرديد . « 1 »\r\nدر باب سرنوشت آلفونسوى محارب در روايات اختلافى آشكار است . بيشتر روايات مسيحى حاكى از اين است كه در خلال نبرد كشته شد . اين روايت را صاحب كتاب « الاخبار الطليطليه » وردريك طليطلى و ثوريتا و غير ايشان تأييد مىكنند . ولى آنچه ترديدبرانگيز است اين است كه پيكر آلفونسوى محارب هرگز در ميان كشتگان جنگ ديده نشد . « 2 »\r\nاز روايت ديگر برمىآيد كه آلفونسو چند روز پس از آن جنگ درگذشته است . مورخ قطلونى معاصر آلفونسو در وصف ميدان جنگ مىگويد : چون مسيحيان به سختى منهزم شدند آلفونسو تنها به همراهى دو تن از سواران خود بگريخت و به دير قديس خوان دولابنيا در سرقسطه ، پناه برد . در آنجا پس از هزيمت از ميدان نبرد به سرقسطه رفت چون ديد كه بسيارى از اصحابش كشته شده‌اند پس از بيست روز از شدت اندوه بمرد . « 3 » ابن القطان نيز مىگويد كه ابن رذمير ( آلفونسو ) با جمع اندكى از ياران خود بگريخت و با خاطرى پريشان به شهر سرقسطه رفت .\r\nاز آنجا رهسپار وشقه گرديد . چند ماه در عين اختلال حواس در آنجا بزيست سپس اجلش در رسيد و بمرد . « 4 » الحميرى ابن عبد المنعم صاحب روض المعطار گويد كه آلفونسو پس از آن هزيمت بگريخت و به قلعهء ويرانى بر سر كوهى بلند - با اندكى\r\n\r\n\r\n","description":"","footnote":"\r\n( 1 ) . در تاريخ اين جنگ روايات عربى را اختلاف است : ابن عذارى سال 528 ه ( اوراق مخطوط ياد شده - هسپريس ص 100 ) و ابن القطان سال 529 ه و در جايى 528 ه ( نظم الجمان مخطوط سابق الذكر ) و ابن الاثير سال 529 ه ( الكامل ج 11 / ص 13 ) و الحميرى ، ابن المنعم رمضان سال 525 ه ( روض المعطار ص 24 ) ضبط كرده‌اند . اما روايت مسيحى تاريخ دقيق‌ترى را دربردارد و آن ژوئيهء سال 1134 م برابر با رمضان 528 ه است .\r\n( 2 ) . در اين باب رجوع شود به  . 342 . P . loV ; dibi : etneufaL . M  و نيز\r\n sedivaromlA sol ed noicirapsiD y aicnedaceD : aredoc . F . 272 - 962 . P \r\n( 3 ) . ابن الاثير ، الكامل ج 11 / ص 13 .\r\n( 4 ) . ابن القطان ، نظم الجمان ( اوراق مخطوط سابق الذكر ) .\r\n","page_name":" 118 ","page_number":126},
  {"content":"\r\n\r\nاز اصحابش - پناه برد . چون مسلمانان در آنجا محاصره‌اش كردند شب هنگام بيرون آمد و برفت . « 1 »\r\nپيروزى مرابطين در افراغه انعكاسى عميق در ديگر نواحى اندلس و اسپانياى مسيحى داشت . بار ديگر مرابطين حيثيت نظامى از دست رفتهء خود را بازيافتند و آوازهء يحيى بن غانيه سردار مرابطين در همه‌جا پراكنده شد و بعد از اين خواهيم ديد كه يحيى بن غانيه در سمت فرماندهى سپاه مرابطين در شبه جزيرهء اسپانيا چه نقش مهمى بر عهده خواهد گرفت . ابو جعفر بن وضاح المرسى در وصف نبرد افراغه و دليريهاى ابن غانيه قصيده‌اى سروده به اين مطلع :\r\n شمرت برديك لما اسبل الوانى * و شب منك الاعادى نارغيان \r\nپيروزى مسلمانان در جنگ افراغه و كشته شدن آلفونسوى محارب سبب شد كه آن بخش از اراضى ثغراعلى و شرق اندلس كه در تصرف مسلمانان بود از خطر تجاوز مسيحيان در امان ماند . در اين جنگ شخصيت خطرناكى كه همواره بلند - پروازيها و تصميمات مرگ آورش سبب مىشد كه ميان مسلمانان و مسيحيان كشمكش و زد و خورد افتد و صلح و سلامت را در ميان مسلمانان و در سراسر شبه جزيره تهديد مىكرد از ميان برخاست . آلفونسوى محارب در واقع مانند فرناندوى اول و آلفونسوى ششم از پادشاهان بزرگ مسيحيان در قرون وسطى بود . فتح سرقسطه آغاز عصر جديدى در مملكت آراگون بود . همچنانكه فتح طليطليه به دست آلفونسوى ششم آغاز عصر جديدى براى مملكت قشتاله بود . مملكت آراگون در سايهء فرمانروايى او از عهد پدرش سانچو با مملكت ناوار متحد گرديد و كشورى به پهناورى مملكت قشتاله به وجود آمد - كه از حيث قدرت نظامى و آمادگى براى مبارزه با اندلس همتاى آن بود - آلفونسو توانست با فتح سرقسطه و تطيله و طرسونه و قلعهء ايوب و دورقه و ديگر شهرهاى اسلامى بر وسعت خاك خويش بيفزايد . ازدواج او با اوراكا ملكهء قشتاله فرصتى پديد آورده بود كه قيصر بزرگ اسپانيا شود ولى اختلافى كه بر سر فرمانروايى ميان اين زن و شوى به وجود آمد و نيز ابا و امتناعى كه اشراف قشتاله از تسليم به ارادهء آراگون داشتند ، سبب شد كه اين آرزو به تحقق نپيوندد و\r\n\r\n\r\n","description":"","footnote":"\r\n( 1 ) . الحميرى ، ابن عبد المنعم ، روض المعطار ص 25 .\r\n","page_name":" 119 ","page_number":127},
  {"content":"\r\n\r\nجنگ داخلى ميان قشتاله و آراگون درگير شود . در اين مدت مسلمانان سالى چند در آرامش به سر بردند و فرصتى به دست آوردند كه به اراضى مسيحيان لشكركشى كنند . در روايات اسلامى از آلفونسوى محارب به عنوان مردى مقتدر ياد شده .\r\nابن الاثير در وصف او گويد : « از ديگر پادشاهان فرنگان دليرتر بود و بيش از همه به جنگ با مسلمانان پاى مىفشرد . در ميدان جنگ از ديگران پايدارتر و سختكوش‌تر بود . » . « 1 » و ما به زودى به هنگامى كه از تاريخ اسپانياى مسيحى در عهد مرابطين سخن مىگوئيم از آراگون و قشتاله در عهد آلفونسوى محارب نيز سخن خواهيم گفت .\r\nشايستهء توجه است كه مرابطين با وجود پيروزى بزرگشان در نبرد افراغه و پراكنده شدن لشكر آراگون ، درصدد برنيامدند كه فورا براى بازپس گرفتن سرقسطه دست به اقدام زنند و حال آنكه سرقسطه نزديك آنان بود و شكست آراگون و هلاكت پادشاهش چنين لشكركشى را ايجاب مىكرد ولى مرابطين به همان پيروزى كه حاصل كرده بودند قناعت ورزيدند و به شهرهاى خويش بازگرديدند . آن‌سان كه پس از پيروزى زلاقه عمل كردند . در آن هنگام نيز پادشاه مرابطين امير المسلمين يوسف بن تاشفين از تعقيب لشكر قشتاله بازايستاد و اين فرصت را از دست داد كه براى بازپس گرفتن طليطله بكوشد . از عجايب آنكه مرابطين در همان وقت كه آتش جنگ افراغه شعله‌ور بود - سال 528 ه - دست به يك سلسله جنگهاى مخرب و عميق در اراضى قشتاله زده بودند و اين جنگها را امير تاشفين پسر امير المسلمين على بن يوسف رهبرى مىكرد . اگر نيروهاى بيشترى در ثغراعلى گرد آورده بودند ، پس از پيروزى افراغه به سردارى فرمانده قهرمان خود يحيى بن غانيه ، مىتوانستند ثغر عظيم اسلامى يعنى سرقسطه را باز پس گيرند . به نظر ما مرابطين بدان سبب كه از پيروزى زلاقه و افراغه حد اكثر استفاده را نكردند ، يعنى پس از پيروزى نخست ، براى بازپس گرفتن طليطله و پس از پيروزى دوم براى بازپس گرفتن سرقسطه كوششى به جاى نياوردند ، مرتكب دو خطاى بزرگ نظامى شدند و هر دو خطا را عواقب شومى در پى بود .\r\n\r\n\r\n","description":"","footnote":"\r\n( 1 ) . ابن الاثير ج 11 / ص 13 .\r\n","page_name":" 120 ","page_number":128},
  {"content":"\r\n\r\n\r\n5 - پايان دولت بنى هود در ثغراعلى\r\nچون مرابطين به دعوت مردم سرقسطه در اواخر سال 503 ه / 1110 م به سرقسطه درآمدند ، عبد الملك بن احمد المستعين بن هود ملقب به عماد الدوله ، آخرين ملوك آن ديار شهر را ترك گفته بود . عبد الملك مدت كمى فرمان رانده بود كه ميان او و مردم سرقسطه خلاف افتاد ، زيرا با مسيحيان پيمان دوستى بست و در زير علم ايشان جاى گرفت و ما در جلد دوم اين كتاب به آن اشارت كرديم . عبد الملك با زن و فرزند و اموال خويش به شهر استوار روطه رفت . روطه در كنارهء چپ نهر خالون يكى از شعبه‌هاى جنوبى رود ابرو بود ، در سى پنج كيلومترى سرقسطه . بنى هود ، اين شهر را بنا كرده بودند و در آنجا استحكامات و بناهاى محكم ساخته بودند تا مگر به هنگام ضرورت بدان پناه برند . در يكى از روايات آمده است كه آنكه دژ روطه را ساخت و در استحكام و استوارىاش سعى بسيار ورزيد احمد المستعين پدر عبد الملك بود . المستعين به طرف وادى سردابه‌اى ساخت كه بيش از چهارصد پله داشت و پيوسته در آن آب بود « 1 » . عبد الملك به روطه آمد و در آنجا خردك امارتى تشكيل داد . ظاهرا امارت روطه در آن زمان شامل قطعه زمينى بود گسترده به سوى شمال تا برجه ، در شمال غربى سرقسطه و در نزديكى تطيله . دليل اين امر بنا به روايت صاحب البيان المغرب اين است كه امير ابو بكر صاحب سرقسطه به جنگ بيرون آمد و به دژ روطه حمله نمود و در اطراف آن دست به كشتار و تاراج زد سپس به سوى برجه در حركت آمد . عماد الدوله بن المستعين بن هود در آنجا بود . او را محاصره كرد و بر او سخت گرفت ، تا مردمش با او مصالحه كردند و او به سرقسطه بازگرديد . « 2 » در هرحال معلوم مىشود كه ميان عماد الدولة و مرابطين دشمنى مستحكم بوده است . از اين‌رو ، عماد الدوله خود را تحت حمايت پادشاه نيرومند آراگون ، آلفونسوى محارب قرار داد تا از صدمت مرابطين كه بر سرقسطه فرمان مىراندند\r\n\r\n\r\n","description":"","footnote":"\r\n( 1 ) . ابن الكردبوس ، الااكتفاء ( نسخه خطى آكادمى ياد شده برگ 165 ب . )\r\n( 2 ) . ابن عذارى ، البيان المغرب ( اوراق ياد شده - هسپريس ص 78 ) .\r\n","page_name":" 121 ","page_number":129},
  {"content":"\r\n\r\nدر امان ماند . عبد الملك عماد الدوله در كشور كوچك خود بيست سال حكومت كرد .\r\nدر ماه شعبان سال 524 ه / 1130 م در دژ روطه بمرد . در اين روزها سرقسطه به دست مسيحيان افتاده بود و آلفونسوى محارب فرمانرواى بلامنازع اين نواحى بود . روايت ديگرى هست حاكى از اينكه عماد الدولة بن هود در تحت فرمان مرابطين همچنان در سرقسطه به حكومت خويش ادامه داد ، تا آنگاه كه سرقسطه به دست آلفونسو افتاد .\r\nآنگاه به روطه گريخت « 1 » . اين روايت ضعيف است زيرا روايت ديگرى آن را تأييد نمىكند . از سوى ديگر با آنچه پيش از اين گفتيم كه سرقسطه از زمانى كه ابن الحاج سردار مرابطين بدان داخل شد تا هنگامى كه به دست مسيحيان افتاد - سال 512 ه 1118 م - همچنان در تحت فرمان مرابطين بوده است ، مخالف است .\r\nچون عماد الدوله بمرد ، در امارت روطه و اعمال آن پسرش ابو جعفر احمد بن عبد الملك به جايش نشست و به سيف الدوله و المستنصر باللّه ملقب شد . او را المستعين باللّه نيز مىگفتند . ابو جعفر احمد همانند پدر با مسيحيان پيوندى مودت‌آميز داشت و در زير چتر حمايت آلفونسوى محارب پادشاه آراگون درآمده بود . ولى زمانى دراز نگذشت كه تحمل يوغ آراگون بر او گران آمد و چنان ديد كه به ناحيهء ديگرى از اسپانياى مسيحى روى آورد ، ناحيهء قشتاله . پادشاه قشتاله جوانى بود به نام آلفونسو ريمونديس كه در روايات عربى او را ادفنش بن رمند ، به نام پدرش ريموند بورگنى ياد مىكنند و او را سليطين - يعنى پادشاه كوچك - مىخوانند ، زيرا هنگامى كه به پادشاهى رسيد كودكى بيش نبود . پس از مرگ مادرش اوراكا در سال 1129 م پادشاه ليون و قشتاله شد ، در حالىكه هنوز سن او به بيست و يك سالگى نرسيده بود .\r\nآلفونسو ريمونديس ، پس از آنكه نبرد ميان او و خصم و رقيبش آلفونسوى محارب ، شوى سابق مادرش با پيروزى او سپرى گرديد ، سرور نيرومند قشتاله شد .\r\nآلفونسو ريمونديس براى سيف الدوله هم‌پيمان زورمندترى جلوه نمود .\r\nروايات لاتينى سيف الدوله را نيك مىشناسند و او را « سفادولا »  alodafaZ  مىخوانند . اين روايات مىگويند كه سيف الدوله انديشهء همپيمانى با پادشاه قشتاله و قرار گرفتن در زير پرچم او را با فرزندان و وزيران خويش در ميان نهاد . آنان\r\n\r\n\r\n","description":"","footnote":"\r\n( 1 ) . ابن الكردبوس ( مخطوط سابق الذكر ، برگ 165 ب ) .\r\n","page_name":" 122 ","page_number":130},
  {"content":"\r\n\r\nموافقت كردند . سيف الدوله به پادشاه قشتاله پيام داد كه راغب است كه با او ديدار كند ، هرگاه چند تن از سواران خود را بفرستد تا حمايتش كنند كه از مرابطين بيمناك است . پادشاه چند تن از اكابر سواران خود را فرستاد . او را به دربار طليطله بردند .\r\nپادشاه به گرمى ، استقبالش كرد و چون پادشاهان با او روبه‌رو شد و چند هديهء نفيس به او تقديم كرد . ابهت دربار قشتاله و آن رفتار بزرگوارانه در سيف الدوله موثر افتاد و اعلان كرد كه مىخواهد در زير پرچم حمايت او قرار گيرد و خود و فرزندانش را زير فرمان او برد . سپس در برابر چند دژ و شهر در منطقهء طليطله و استرامادوره روطه را به پادشاه واگذاشت . پادشاه بپذيرفت . سيف الدوله به قلمرو تازهء خويش رفت و خود را تحت فرمان او قرار داد . « 1 »\r\nبعضى روايات نصرانى قصهء سيف الدوله را به گونه‌اى ديگر بيان مىكنند .\r\nاز جمله آنكه چون سيف الدوله از حمايت پادشاه آراگون ملول شد و از شورش رعيت خويش كه با اين هم‌پيمانى با مسيحيان مخالف بودند بيمناك گرديد ، بر آن شد كه تحت حمايت پادشاه قشتاله قرار گيرد . بنابراين به سود او از روطهء يهود و ديگر دژهاى استوارى كه در مملكت كوچكش باقى مانده بود گذشت كرد . پادشاه قشتاله او را به گرمى بپذيرفت و در مقابل چند جاى از قشتاله و ليون را به او داد . « 2 »\r\nروايات عربى در اين باب مىگويند كه سيف الدوله المستنصر بن هود به سود پادشاه مسيحيان از روطه صرفنظر كرد ولى ابن الاثير تاريخ آن را در حوادث سال 529 ه / 1134 م آورده و مىگويد كه المستنصر بن هود در اين سال با سليطين ( يعنى آلفونسو ريمونديس ) پيمان دوستى بست . سليطين بارها به كشور كوچك و ناتوان او لشكر كشيد چون ياراى مقاومتش نبود ، رهايى خود و لشكرش را در آن ديد كه با او چندى پيمان صلح بندد . مدت اين صلح ده سال بود . شرط صلح آن بود كه المستنصر دژ روطه را به او واگذارد و چنين كرد . « عملى كه از المستنصر سرزد از\r\n\r\n\r\n","description":"","footnote":"\r\n( 1 ) . براى اين روايت رجوع كنيد به\r\n aicnelaV ( ebarA aicnelaV : srabI . P . A . 764 - 664 . p . I . T ) 1091 \r\nو نيز\r\n 62 - 42 , P , sedivaromlA sol ed . psiD y ceD : aredoC . F \r\n( 2 ) .  742 . P . III . loV ; eibi : etneufaL . M \r\n","page_name":" 123 ","page_number":131},
  {"content":"\r\n\r\nهيچ كس پيش از او سر نزده بود » . « 1 »\r\nابن الكردبوس از اين واقعه روايت ديگرى نقل مىكند كه تفاصيل خاص ديگرى دربردارد . خلاصه‌اش اين است كه امپراطور ملقب به سليطين نزد المستصر كس فرستاد و از او خواست كه از روطه بيرون رود و در عوض از قشتاله جايهايى كه بهتر و مفيدتر باشد به او دهد ، تا به بلاد غربى اندلس هم نزديكتر باشد . همچنين مىتواند به بلادى كه در همسايگى قشتاله هستند لشكر برد و آنها را براى خود تصرف كند و او يقين دارد كه اگر مردم آن نواحى را به سوى خود دعوت كند بىدرنگ به او خواهند گراييد . زيرا مرابطين ايشان را مىآزارند و مردم را به آنان رغبتى نيست و آرزوى زوال دولت ايشان دارند . افزون بر اينها از فرزندان پادشاهان جز او كسى باقى نمانده است . با اين دمدمه المستنصر به سود پادشاه قشتاله از روطه كه خود دژى بىهمتا بود بيرون رفت . پادشاه قشتاله در عوض چند قريهء غله‌خيز به او داد . سپس لشكرى عظيم همراه او كرد و او راهى بلاد غربى اندلس شد . به هرجا كه رسيد دست يافتن به آن را بس دشوار يافت و حتى يك روستا نيز دعوت او را نپذيرفت . زيرا مردم آن بلاد بيم داشتند به اطاعت او در آيند يا تحت حمايت او واقع شوند ، مبادا دشمن بر آنان غلبه يابد و بلادشان را در تصرف خويش گيرد .\r\nبدين‌گونه المستنصر كه در اين معامله سخت زيانمند شده بود بازگرديد . « 2 » از روايت ابن كردبوس برمىآيد كه پادشاه قشتاله مىخواسته است كه المستنصر را براى پديد آوردن امارتى هم‌مرز با قشتاله و در ناحيهء جنوب غربى آن به خدمت گيرد كه اين امارت از چند شهر و روستاى اسلامى كه مجاور حدود قشتاله است به وجود آمده باشد ، تا آن را پايگاهى كند براى تجاوز به اراضى اندلس و وسيله‌اى براى تفرقه افكندن در اين منطقه . اما آلفونسو ريمونديس در نقشه‌اى كه طرح كرده بود شكست خورد . المستنصر به جاى سكونت در آن اماكن و اراضى كه به او داده بودند ترجيح داد كه در قشتاله سكونت كند . ابن الابار مىگويد : پادشاه قشتاله در عوض روطه نيمى از طليطله را به او داد . « 3 » اين روايت درخور تأمل است . زيرا طليطله در اين هنگام\r\n\r\n\r\n","description":"","footnote":"\r\n( 1 ) . ابن الاثير الكامل ج / 11 ص 13 .\r\n( 2 ) . ابن الكردبوس ، الاكتفاء ( نسخهء خطى آكادمى تاريخ ، كه از آن ياد كرده‌ايم برگ 165 ب ) .\r\n( 3 ) . ابن الابار ، الحلة السيرا ، ص 225 .\r\n","page_name":" 124 ","page_number":132},
  {"content":"\r\n\r\nپايتخت مملكت قشتاله بوده است و روايت لاتينى پيشين كه مىگفت پادشاه قشتاله به المستنصر چند دژ و شهر در منطقه طليطله و استر و مادوره داد معقولتر مىنمايد .\r\nشايد اين اماكن محله‌اى يا چند خانه در خود طليطله بوده است . ابن الابار تاريخ تسليم روطه را به پادشاه قشتاله سال 534 ه / 1139 م ضبط كرده است .\r\nدر اينجا روايت ديگرى است از ابن الخطيب كه از حيث مضمون با روايات سابق فرق دارد . خلاصه آنكه : المستنصر بن هود به زير چتر حمايت ابن رذمير يعنى آلفونسوى محارب پادشاه آراگون رفت و در زير حمايت پادشاه قشتاله نبود .\r\nو آلفونسوى محارب در عوض روطه چند موضع از شهر تطيله را در ناحيهء شمالى ثغر به او داد و او زن و فرزند و اموال خود را به آنجا برد . « 1 »\r\nبدين‌گونه با واگذارى المستنصر روطه و اعمال آن را به مسيحيان ، دولت بنى هود منقرض شد . المستنصر در مقر جديد خود در كنف حمايت پادشاه قشتاله چند سالى ديگر بماند . تا فرصتى پيش آمد و در حوادث اندلس بار ديگر شركت جست و از نو راه خود را به سوى كرسى رياست بگشود و ما در موضع مناسب به آن خواهيم پرداخت .\r\n\r\n\r\n","description":"","footnote":"\r\n( 1 ) . ابن الخطيب ، اعمال الاعلام ص 176 .\r\n","page_name":" 125 ","page_number":133},
  {"content":"\r\n . \r\n","description":"","footnote":"","page_name":" 126 ","page_number":134},
  {"content":"\r\n\r\n\r\nفصل پنجم امير تاشفين بن على و جنگها و اعمال او در شبه جزيره اندلس\r\n\r\n1\r\nاز آنچه پيش از اين در اخبار واليان اندلس و اقاليم آن آورديم روشن شد كه دولت مرابطين در اندلس متكى به عصبيتهاى قبيلگى و عشيره‌اى بود . اين فرمانروايان بلاد همه از فرزندان و دامادان و خويشاوندان امير المسلمين بودند . اينان سردارى لشكرهاى مرابطين را نيز برعهده داشتند و فرزند امير المسلمين سمت فرماندهى كل داشت . اين قاعده از آغاز همچنان برجاى بود . مثلا امير سير بن ابى بكر لمتونى سردار سپاه مرابطين و متولى امور اندلس در عهد يوسف بن تاشفين بود .\r\nسپس ابو طاهر تميم پسر يوسف پس از مرگ پدر و به هنگام امارت برادرش على بن يوسف فرماندهى كل يافت و اداره امور اندلس را برعهده گرفت . مركز فرماندهى او شهر غرناطه بود . ابو طاهر تميم چند سال در منصب خود باقى ماند و لشكرهاى مرابطين را از واقعهء اقليش در سال 501 ه / 1108 م تا سقوط سرقسطه در سال 512 ه / 1118 م و نبرد كتنده در سال 514 ه / 1120 م زير فرمان داشت . در سال 516 ه / 1122 م امير تميم علاوه بر امارت غرناطه امارت اشبيليه را نيز بر عهده گرفت و در سال بعد ، از امارت اشبيليه برداشته شد و ابو بكر على بن يوسف به امارت اشبيليه منصوب گرديد . امير تميم از آن پس همچنان والى غرناطه بود و متولى همهء امور اندلس ، تا در سال 520 ه / 1126 م وفات كرد .\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nدرخور ذكر است كه قاضى ابو الوليد بن رشد ، هنگامى كه پس از جنگ آلفونسوى محارب و همدلى مسيحيان معاهد با او ، از اندلس به آن سوى آب رفت ، قصدش آن بود كه علاوه بر وادار كردن امير المسلمين على بن يوسف به تبعيد مسيحيان معاهد ، از او بخواهد كه برادر خود تميم را از امارت اندلس عزل كند و ديگرى را به جاى او فرستد . « 1 » ولى دست مرگ تميم را برگرفت . پس از مرگ تميم امير المسلمين على بن يوسف به امور اندلس توجه بيشترى كرد و پسر خود تاشفين بن على را به آنجا فرستاد . تاشفين با پنج هزار سوار مرابطى به اندلس آمد و پس از اندك زمانى غزوات خويش در اراضى قشتاله از سرگرفت .\r\nدر اينكه تاشفين از چه زمانى امور اندلس را برعهده گرفت روايات مختلف است . روايتى هست حاكى از اينكه پس از عزل عمش تميم در سال 520 ه پدر ، او را به اندلس فرستاد « 2 » و بنابه روايت ديگر سال 522 ه يا 523 ه بود . « 3 » و روايت سوم سال 526 ه را تعيين مىكند . « 4 »\r\nاما از اقوال صاحب البيان المغرب در باب غزوات تاشفين بن على كه روايات مسيحى هم آن را تأييد مىكند ، برمىآيد كه از سال 522 ه تاشفين در اندلس بوده است و او در همين سال با قشتاليان در نزديكى قلعهء رباح برخورد داشته است . « 5 » اين روايت را ابن القطان در بيان حوادث سال 522 تأييد مىكند ولى گويد كه على بن يوسف ، پسر خود امير ابو بكر را از ولايت اشبيليه عزل كرد و او را بند برنهاده به صحرا تبعيد كرد ، زيرا به بيعت با برادر خود تاشفين و رياست او در ادارهء امور اندلس رضا نمىداد . على بن يوسف امارت اشبيليه را پس از او به اجداى والى قرطبه داد . « 6 » ابن عذارى واقعه عزل امير ابو بكر را تأييد مىكند ولى از بند برنهادن و تبعيد او به صحرا سخن نمىگويد و مىگويد آن كس كه پس از امير ابو بكر\r\n\r\n\r\n","description":"","footnote":"\r\n( 1 ) . الحلل الموشيه ، ص 107 .\r\n( 2 ) . ابن ابى زرع ، روض القرطاس ، ص 106\r\n( 3 ) . ابن الخطيب ، الاحاطه ( القاهره 1956 ) ج 1 / ص 454 ، 457 .\r\n( 4 ) . ابن خلدون ، العبر ، ج 6 / ص 186 .\r\n( 5 ) . ابن عذارى ، البيان المغرب ، نسخهء ياد شده ، ص 90 .\r\n( 6 ) . ابن القطان . نظم الجمان ، نسخهء ياد شده .\r\n","page_name":" 128 ","page_number":136},
  {"content":"\r\n\r\nامارت اشبيليه يافت ، عمر بن سير بود و اين واقعه در ماه شعبان سال 522 ه اتفاق افتاد « 1 » . افزون بر اينها از ابن وراق روايت ديگرى مىآورد بدين مضمون كه ولايت تاشفين در اندلس در سال 523 ه بوده است و او در بيست و هفتم ذو الحجهء آن سال به غرناطه آمد . « 2 »\r\nدر هرحال غزوات تاشفين بن على در شبه جزيره پيش از اين تاريخ آغاز شده است . از روايت ابن ابى زرع در روض القرطاس برمىآيد كه تاشفين بن على از سال 520 ه به اندلس رفته است و در اوايل سال بعد با سپاه خود و لشكرهاى ولايات به آهنگ غزا به اراضى طليطله رفته است و در آن حوالى دست به كشتار و تاراج زده است و دو دژ از دژهايش را تصرف كرده . سپس به سوى مغرب رانده و در جايى به نام فحص الضباب با مسيحيان روياروى شده و آنان را شكست داده و سى دژ از دژهاى آن منطقه را گرفته است و فتحنامه به پدر نوشته . « 3 »\r\nامير تاشفين بن على در اراضى قشتاله بارها با قشتاليان جنگ كرد . با آنكه روايات عربى كه از جنگهاى امير تاشفين با لحنى حماسى حكايت مىكنند از آن حوادث ، تفصيلى چندان به دست نمىدهند . همچنين روايات مسيحى هم دقيق و واضح نيستند .\r\nمىتوانيم آغاز غزوات امير تاشفين با مسيحيان را از سال 522 ه / 1128 م بدانيم . در اين سال قشتاليان با سپاهى گران به سرزمين اندلس درآمدند و تا جبال كرس پيشروى كردند و به قلعهء رباح نزديك شدند . امير تاشفين به جنگ بيرون آمد و مهاجمان به بلاد خويش بازگرديدند .\r\nدر سال بعد ، يعنى سال 523 ه / 1129 م امير تاشفين لشكر اشبيليه را به سردارى عمر بن سير لمتونى به جنگ قشتاليان فرستاد . عمر بن سير بر اطراف قشتاله حمله كرد . براى دفع او قريب به سيصد سوار دشمن بسيج شد و با او در آويخت .\r\nپس از نبردى سخت مرابطين شكست خوردند و بسيارى از ايشان كشته و اسير\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، نسخهء ياد شده ، ص 110 .\r\n( 2 ) . ابن عذارى ، البيان المغرب ، نسخهء ياد شده ، ص 91 .\r\n( 3 ) . ابن ابى زرع ، روض القرطاس ، ص 107 .\r\n","page_name":" 129 ","page_number":137},
  {"content":"\r\n\r\nگرديد . اين شكست بيش از همه به سبب سهل‌انگارى و عدم احتياط عمر بن سير بود .\r\nشكايت نزد امير المسلمين على بن يوسف بردند . امير المسلمين او را ملزم ساخت كه فديهء آزادى اسيران را از مال خود بپردازد و نيز از امارت اشبيليه معزول گرديد و و امير ابو بكر يحيى بن على بن الحاج به جاى او گماشته شد .\r\nدر سال 524 ه / 1130 م نيروهاى قشتاله به سمت جنوب سرازير گرديد تا به نزديكى قرطبه رسيد . والى قرطبه عبد اللّه بن تينغمر از امير تاشفين بن على يارى طلبيد .\r\nتاشفين با سپاه خود به سوى قرطبه شتافت . قشتاليان به عقب بازگشتند و نخواستند با مرابطين درگير نبرد شوند . امير تاشفين لشكر خود به سوى جيان برد و اندكى در آنجا درنگ كرد و چشم به راه حوادث بود ، سپس به غرناطه رفت « 1 »\r\nدر اوايل اين سال محمد بن يوسف بن يدر والى بلنسيه بمرد . به جاى او ينتان بن على پسر كوچك على بن يوسف امارت بلنسيه يافت . ينتان لشكر تعبيه داد و براى غزا به سرزمين آراگون راند . مسيحيان به سردارى كونت گاستون ( در روايات عربى غشتون ) به آهنگ جنگ پيش آمد . مسيحيان منهزم شدند و كنت كشته شد و سرش را به غرناطه فرستادند و بر نيزه كردند و بگردانيدند . آنگاه آن را به نزد امير المسلمين به مراكش فرستادند . در مراكش نيز سر را بگردانيدند .\r\nدر ماه رمضان همان سال ، امير تاشفين با سپاه غرناطه و متطوعين آن شهر بيرون تاخت و به سپاه قرطبه پيوست و تا حصن السكه  acecA  از اعمال طليطيه برفت .\r\nپادشاه قشتاله در آنجا لشكر و سازوبرگ بسيار گرد آورده بود تا بر اراضى مسلمانان بتازد . تاشفين شهر را محاصره كرد و آن را به جنگ بستد و هركه را كه در آنجا بود بكشت و سردار سپاه مسيحيان تليو فرنانديث كه از مشاهير شواليه‌هاى قشتاله بود اسير گرديد . يك روايت مسيحى بر اين مىافزايد كه شمار كشتگان آن دژ به صد و هشتاد تن رسيد . تاشفين تا دژ بارجاس براند ، از مردان او پنجاه تن كشته شدند و همچنان پيش تاخت تا به سان سرواند و از ضواحى طليطله رسيد . سپس با قواى خود به سوى جنوب گرديد و به غرناطه آمد . مردم غرناطه از او استقبالى شايان كردند . « 2 »\r\n\r\n\r\n","description":"","footnote":"\r\n( 1 ) . اخبار اين دو جنگ را از البيان المغرب ، نسخهء ياد شده نقل كرديم . ص 91 .\r\n( 2 ) . ابن عذارى ، البيان المغرب ( اوراق مخطوط - هسپريس ص 91 ) . ابن القطان ، نظم الجمان ( مخطوط ياد شده برگ 68 ب ) .\r\n","page_name":" 130 ","page_number":138},
  {"content":"\r\n\r\nدر ماه صفر سال 525 ه / ژانويهء سال 1131 م مرابطين يك نيروى قشتالى را كه به قصد حمله به حدود مسلمانان آمده بود درهم شكستند .\r\nدر اين سال حكومت قرطبه به پسر خواهر على بن يوسف ، عبد اللّه بن ابى بكر معروف به ابن قنونه رسيده بود . در اين سال آتش در بازار كتان فروشان قرطبه افتاد و به بازار بزازان رسيد . بازار بزازان نيز آتش گرفت و مردم سخت خسارت ديدند .\r\nمردم ابن المناصف رئيس بازار را بدان سبب كه در رسانيدن كمك قصور كرده بود سنگباران كردند « 1 »\r\nدر ماه ربيع الاول سال 526 ه / ژانويهء 1132 م به امير تاشفين بن على خبر دادند كه لشكر قشتاله از طليطله بيرون آمده و به سوى قرطبه مىآيد . امير تاشفين به سرعت رهسپار قرطبه شد و با اندك لشكرى به مقابلهء دشمن رفت و بنهء خويش در دژ ارجونه نهاد . در اين اثناء قشتاليان به دژ شنت‌اشتيبن در نزديكى جيان رسيدند و بر آن مستولى شدند ، سپس به روستاى براشه رفتند . در آنجا دو لشكر برهم زدند .\r\nقشتاليان به هزيمت شدند و جمع كثيرى از ايشان كشته شد . سردار قشتاليان و جمعى از اكابر فرماندهان اسير شدند . مرابطين را بسيارى سلاح و چارپا و جامه به دست افتاد . امير تاشفين اسيران و غنايم را به قلعهء رباح در نزديكى ميدان جنگ برد .\r\nقلعه رباح را تعمير كرد و باروهايش استوار ساخت و اسيران را در آنجا نهاد تا براى آزاد ساختن اسيران خود آنان را فديه دهد . سپس خود پيروزمندانه به غرناطه بازگرديد . « 2 »\r\nابن القطان از حوادث اين سال تصوير ديگرى به دست مىدهد غير از اخبار جنگ و غزوات . از جمله آنكه در قرطبه قحطسالى سخت بود و بيمارى در ميان مردم افتاد و بسيارى بمردند . بهاى يك مد گندم به پانزده دينار رسيد ، و در همه جا هرج‌ومرج پديد آمد و اهل شر فراوان شدند . والى ، ابن قنونه براى طرد شورشگران و شريران به جد در ايستاد و خلق بسيارى از ايشان بكشت .\r\n\r\n\r\n","description":"","footnote":"\r\n( 1 ) . ابن القطان ، نظم الجمان ، نسخهء ياد شده ، برگ 68 ب .\r\n( 2 ) . ابن الخطيب ، الاحاطه ج 1 / ص 459 . ابن عذارى ، البيان المغرب ، نسخهء ياد شده ، ص 94 و 95 .\r\n","page_name":" 131 ","page_number":139},
  {"content":"\r\n\r\nدر اواخر اين سال ، يعنى سال 526 ه سپاهى از قشتاله به سردارى كنت - ردريكو گونثللث بيرون آمد و راهى ناحيهء اشبيليه شد و از جانب دژ قليعه بر آن حمله كرد و در آن حوالى دست به كشتار و تاراج زد و جمعى را اسير نمود . سپس ناگهان به سوى الشرف « 1 » در نزديكى شهر سرازير شد و از مردم آنجا جماعات بسيارى را بكشت . والى شهر عمر بن الحاج لمتونى كه به ناگهان دشمن را در نزديكى خود ديد لشكر خويش برگرفت به مقابله بيرون تاخت . بر كنار رود لشگرگاه برپا كرد . دسته‌اى از سپاهيانش را به كنارهء ديگر رود فرستاد ، آنان چند تن از قشتاليان را گرفته بياوردند . والى فرمان داد در برابر چشم برادرانشان كه در آن سوى رود بودند گردنشان را زدند . قشتاليان از خشم به جوش آمدند و به آب زدند و چون سيلى امان بيامدند و بر سر مرابطين تاختند . ميانشان نبردى سخت درگرفت كه عمر بن الحاج و بيشتر لشكرش كشته شدند . دروازه‌هاى شهر بسته شد و وحشت در دل مردم افتاد . اين واقعه در اواسط ماه رجب همان سال بود . « 2 »\r\nلشكر قشتاله به سوى اشبيليه روان شد تا به دو فرسنگى آن رسيد . در همه‌جا مىكشتند و اسير مىكردند و ويران مىساختند . چون امير تاشفين از تجاوز قشتاليان خبر يافت با قواى خود رهسپار اشبيليه شد . دشمن را طرد كرد . مسيحيان با غنايم و اسيران بسيار به بلاد خود بازگشتند .\r\nروايت اسلامى بر آنچه گفتيم مىافزايد كه امير تاشفين با لشكر خود به سوى غرب راند . ابن قنونه والى قرطبه نيز با او بود . اين لشكر به جمعى از لشكر مسيحيان كه بر نواحى يابره حمله كرده بود رسيدند . مرابطين ايشان را شكست دادند و بسيارى از رجال بزرگ ايشان را كشتند و غنايم و اسيران بسيار به دست آوردند . « 3 »\r\n\r\n\r\n","description":"","footnote":"\r\n( 1 ) . اقليم « الشرف » در جغرافياى اندلس دشتى است ممتد به سوى غرب از اشبيليه تا لبله و از جنوب تا ساحل اقيانوس و مشتمل است بر حصن القصر و لبله و جزيرهء شلطيش و جبل العيون .\r\nآن را بدين نام خوانده‌اند زيرا مشرف بر ناحيهء اشبيليه است . ادريسى : نزهة المشتاق بخش ويژهء مغرب و سرزمين سياهان و مصر و اندلس . چاپ دوزى ، ص 174 و 178 .\r\n( 2 ) . ابن عذارى ، البيان المغرب ( اوراق ياد شده - هسپريس ص 97 . ابن القطان ، نظم الجمان نسخهء خطى ياد شده ، برگ 71 ب ) . ابن الخطيب ، الاحاطه ج 1 / ص 460 .\r\n( 3 ) . ابن القطان ، نظم الجمان نسخهء ياد شده ، برگ 72 الف .\r\n","page_name":" 132 ","page_number":140},
  {"content":"\r\n\r\nهنوز اندك زمانى نگذشته بود كه معلوم شد قشتاليان را آهنگ يك حملهء وسيع است . در اوايل سال 528 ه / 1134 م آلفونسو ريمونديس ( آلفونسوى هفتم ) يا چنان كه در روايات عربى آمده ، الفنش بن رمند با هزاران سپاهى در حركت آمد .\r\nبسيارى از ابطال مشهور قشتاله نيز همراه او بودند و آهنگ ناحيهء بطليوس نمود و در حوالى آن دست به كشتار و تاراج زد و مزارع را ويران ساخت . امير تاشفين بن على از اشبيليه لشكر بيرون آورد و از راهنمايان و طلايه‌داران ، خط سير لشكر دشمن را دريافت . امير تاشفين براى مقابله با خصم در جايى در مشرق بطليوس در نزديك دشت زلاقه - آنجا كه پيروزى نياى بزرگش يوسف بن تاشفين بر آلفونسوى ششم را در سال 479 ه به يادگار داشت - لشكر بداشت . نخست طلايهء دشمن آشكار گرديد ، سپس سپاهى انبوه سراسر دشت را در خود فرو پوشيد . مرابطين روحيه‌اى حماسى يافتند و آماده پيكار شدند . تعبيهء لشكر اسلام چون تعبيهء روز زلاقه بود .\r\nامير تاشفين خود در قلب لشكر بود . پيشاپيش ايشان پرچمهاى سفيد مكتوب به آيات قرآنى در اهتزاز بود . لشكرهاى اندلس در دو سوى او صف بسته بودند با پرچمهاى سرخ كه بر آنها صورتهايى هول‌انگيز نقش بسته بود . در دو جناح دلير مردان اهل ثغور با پرچمهاى چند رنگه . در مقدمه پهلوانان زناته ايستاده بودند و جمع كثيرى از حشم همه دستار بر سر بسته با پرچمهاى رنگين . نبردى سخت درگرفت و كار بر قشتاليان سخت شد و به هزيمت شدند و خيل عظيمى از ايشان كشته شدند يا به اسارت افتادند و مسلمانان را غنايم بسيار به چنگ افتاد . اين نبرد در ماه جمادى الاول سال 528 ه / ماه مارس سال 1134 م واقع شد . امير تاشفين با قواى خود پيروزمند به قرطبه بازگرديد و از آنجا به غرناطه رفت و مردم او را استقبالى شايان كردند و شعرا در تهنيت اين فتح شعرها سرودند . « 1 »\r\nدر ماه ذو الحجهء همان سال ، سال 528 ه امير تاشفين پس از عيد قربان با لشكرهاى غرناطه و قرطبه و مجاهدين سواره و پياده به غزو بيرون آمد و رهسپار غرب شد . سپاه اشبيليه در فحص الريحانه به او پيوست . امير تاشفين برفت تا به\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق مخطوط ياد شده - هسپريس ص 97 ) ابن الخطيب ، الاحاطه ج 1 / ص 460 و 461 .\r\n","page_name":" 133 ","page_number":141},
  {"content":"\r\n\r\nموضعى موسوم به البكار رسيد ، راهى كه از رفتن آن چاره‌اى نبود . بدين معنى كه چون قشتاليان لشكر مرابطين را ديدند ، چنان كردند كه آنان به آن موضع كشيده شوند . قشتاليان از دليران سپاه خود دو هزار تن برگزيدند و چون شب تاريك شد به ناگاه بر سر مرابطين تاختند . مرابطين در مكانى چون تنگنا بودند . مسيحيان در چند جا صفوف مسلمانان بردريدند و خلل در لشكرشان افتاد . اسبان بگريختند و به ميان خيمه‌ها درآمدند . مسلمانان بانگ و خروش مىكردند و به هرسوى مىشتافتند . فوجى از سپاه مسيحيان به خيمهء امير تاشفين روى نهاد . برخى از خواص گفتند كه بگريزد . امير نگريخت . سواران اندلس و دليران مرابطى بر گردش حلقه زدند و ميان او و دشمن حايل شدند .\r\nميان دو طرف جنگ هولناك درگرفت . امير تاشفين استوار بر اسب خود سوار بود . شمشير در دست جوشن بر تن مىجنگيد ، آن‌سان كه در پايدارى و شهامت كس همتاى او نديده بود . از ميان سپاه بردگان يكى توانست يكى از سرداران قشتالى را با نيزه بزند . چون سپيده دميد مسيحيان نيز به هزيمت شدند . از هر دو سو ، از كشته‌ها پشته‌ها برجاى ماند . بامداد فردا امير تاشفين به دژ قشرش رفت كه از دژهاى مسلمانان بود و از آنجا به قرطبه بازگرديد . « 1 » در تهنيت اين پيروزى و سلامت او كاتبش ابو بكر يحيى بن الصيرفى قصيده‌اى در حدود شصت بيت سرود . در اين قصيده امير جوان را اندرز داده و راهنمايى كرده ، از انواع خدعه‌هاى دشمن ياد كرده بود .\r\nروايت قشتالى نيز به اين جنگ اشاره كرده است « 2 » ولى مانند روايت عربى محل وقوع آن را دقيقا معين نكرده است . از قول صاحب البيان المغرب كه مىگويد امير تاشفين فرداى معركه به دژ قشرش رفت ، معلوم مىشود كه جنگ در نزديكى آن بوده است . قشرش يا قاصرش  serecaC  جايى است در جنوب نهر تاجه و شمال شرقى بطليوس و مغرب ترجاله . اما تاريخ وقوع اين پيكار در روايت عربى چنان كه\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( نسخهء ياد شده ، برگ 75 ) . ابن عذارى ، البيان المغرب ( اوراق ياد شده - هسپريس ص 98 و 99 .\r\n( 2 ) .  . 842 . III . loV , dibi ; etneufaL . M \r\n","page_name":" 134 ","page_number":142},
  {"content":"\r\n\r\nگفتيم در اواخر ماه ذو الحجهء سال 528 ه / اوايل اكتبر سال 1134 م بوده است .\r\nآنچه درخور ملاحظه است اين است كه اين جنگ تنها سه ماه بعد از جنگ افراغه بوده است :\r\nجنگى كه آلفونسوى محارب در آن شكست خورد و جان خويش را از دست بداد . البته از اقوال مورخان مسيحى برمىآيد كه اين جنگ پيش از جنگ افراغه بوده است .\r\nآنچه درخور توجه است قول ابن القطان است كه مىگويد : « در اين دو سال اخير بارها ملخها به مزارع اندلس حمله كردند و محصولات را تلف كردند . ابن القطان مىگويد در تاريخ سال 529 ه ملخها هرچه محصول و علف بر روى زمين بود نابود كردند . مردم براى كشتن آنها بسيج شدند و 335 بار استر ملخهاى كشته را بيرون بردند ، درحالىكه شمار بيشترى را نديدند و در همانجا كه آنها را كشته بودند رها كردند و به خارج شهر حمل نكردند » . « 1 »\r\nديگر از حوادث اين سالها آنكه در سال 529 ه در قرطبه شورشى عظيم افتاد و مردم برضد يهوديان بشوريدند . زيرا مسلمانى در يكى از محله‌هاى آنان كشته شده بود . مسلمانان به خانه‌هاى يهوديان حمله كردند و تاراج نمودند و در خلال اين تاراج شمارى از آنان نيز به قتل رسيدند . در همين روزها در اشبيليه هم آشوبها برپا شد . مردم برضد قاضى شهر ابو بكر بن العربى قيام كرده بودند . اين قاضى مردم را شكنجه مىداد و به انواع مختلف و دردآور عقوبت مىكرد .\r\nهم در اين سال در مسجد جامع قرطبه نيز حادثه‌اى عجيب رخ داد . قاضى قرطبه احمد بن خلف تجيبى يا به قول ابن القطان ابو عبد اللّه بن الحاج را كشتند . قاضى در نماز جمعه در حال ركوع به ضرب خنجر مردى به قتل رسيد ، در مسجد آشوبى عظيم برپا گرديد . مرابطين امير خود تاشفين بن على را در ميان گرفتند و از مسجد بيرون بردند ، در حال قاتل را در صحن مسجد گرفتند . قاضى در شب همان روز بمرد . اين حادثه در روز بيست و پنجم ماه سال 529 ه اتفاق افتاد . « 2 »\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق ياد شده - هسپريس ص ، 10 ) .\r\n( 2 ) . ابن عذارى ، همان‌جا . . .\r\n","page_name":" 135 ","page_number":143},
  {"content":"\r\n\r\nروايت مسيحى از جنگى حكايت مىكند كه قشتاليان در سال 1133 م آغاز كردند و سيف الدوله المستنصر بن هود نيز با آنان بود . اين جنگ در اراضى اندلس به همان روال جنگهاى آلفونسوى محارب بود . آلفونسو ريمونديس پادشاه قشتاله سپاه خود را براى اين منظور به دو بخش كرد ، تا تهيهء آذوقه و حركت آن آسان‌تر باشد . خود در رأس يك بخش قرار گرفت و فرماندهى بخش ديگر را به سيف الدوله و دون ردريكو گونثالث دلارا زعيم ليون داد . دو سپاه از كوههاى سييرامورنا ( جبل الشارات ) گذشتند و در نزديكى قرطبه گرد آمدند . فصل ، فصل درو بود . پادشاه قشتاله فرمان داد مزارع گندم و تاكستانها و باغهاى زيتون و هر مزرعهء ديگرى را نابود كنند . مسلمانان بيمناك شدند و به دشتها و روستاها گريختند و بعضى به دژها و شكاف كوهها پنهان شدند . سپاه مسيحى تا حوالى اشبيليه پيش رفت و مزارع و روستاها را مىسوزانيد و قلعه‌هاى مهجور را مىگرفت و مساجد را ويران مىكرد و مصاحف را به آتش مىكشيد و فقها را دستگير مىنمود و شكنجه و عذاب مىداد .\r\nاين شرارتهاى هول‌انگيز كه از سوى برخى افواج سواران مسيحى اعمال مىشد ، سراسر سرزمينهاى ميان قرطبه و اشبيليه را دربرگرفت و قشتاليان را غنايم و اسيران و آذوقهء بسيار به دست افتاد . پادشاه قشتاله به شريش رفت و آنجا را ويران نمود و از آنجا رهسپار قادس گرديد . چون امراى اندلس چنان ديدند نزد سيف الدوله كس فرستادند و از او خواستند كه پادشاه مسيحيان را وادارد كه گردن آنان را از يوغ مرابطين آزاد كند . سيف الدوله نيز پس از تفاهم با پادشاه قشتاله آنان را به بازستاندن دژهاى مرابطين و قيام برضد ايشان تحريض كرد و گفت چون شما به اين كارها دست بزنيد ، من و پادشاه قشتاله به يارى شما خواهيم آمد . ولى پادشاه تصميم گرفت كه به موطن خويش بازگردد و دست به كارى كه از عواقب آن آگاه نيست ، نزند . ازاين‌رو به منطقهء طليطله بازگرديد . « 1 »\r\nروايات اسلامى اخبار اين غزوه را در عباراتى موجز آورده است . ابن القطان حدوث آن را در سال 526 ه / 1132 م ضبط كرده و مىگويد كه در اين سال سليطين\r\n\r\n\r\n","description":"","footnote":"\r\n( 1 ) .\r\n . 642 . P III loV ) II V ssnoflA acinorC . tiC ( ; dibi : etneufaL . M \r\n","page_name":" 136 ","page_number":144},
  {"content":"\r\n\r\n( آلفونسو ريمونديس ) و ابن هود به بلاد مسلمانان تجاوز كردند و تا اشبيليه را زير پى سپردند و مردانشان به اطراف پراكنده شدند و هرچه يافتند در تصرف خويش گرفتند . سپس به شريش راندند و به شهر داخل شدند و هركه را در آنجا بود كشتند و در خوارى و سركوبى مسلمانان مبالغه كردند و به بلاد خود بازگرديدند .\r\nابن عذارى به نقل از ابن حماده مىگويد كه دشمن به حومهء شريش و بحيره رسيد ولى هيچ يك از مسلمانان را در آنجا نيافت . ابن عذارى اين واقعه را در سال 527 ه / 1133 م مىداند . اين تاريخ با آنچه مورخان مسيحى آورده‌اند متفق است . « 1 »\r\nروايات عربى از سوى ديگر از سه جنگ ديگر ياد مىكنند كه امير تاشفين بدان دست يازيده است . با آنكه تاريخ و مكان هر جنگ ذكر شده ولى در باب آنها شرح و تفصيل داده نشده است . جنگ نخست در سال 530 ه / 1135 م بود . در اين جنگ امير تاشفين با قشتاليان در مكانى معروف به فحص عطيه روياروى شد و ايشان را منهزم ساخت و جمع كثيرى از ايشان بكشت . جنگ دوم در سال 531 ه / 1136 م بود . امير تاشفين در اين سال به كشور قشتاله لشكر برد و شهر كركى را در نزديكى قلعه رباح تصرف كرد ولى كس در آنجا نيافت .\r\nابن الخطيب بدين مناسبت ابياتى را كه كاتب بزرگ ابو عبد اللّه ابن ابى الخصال در مدح امير تاشفين سروده و در آن به جنگ كركى اشارت دارد نقل مىكند ، بدين مطلع :\r\n الله اعطاك فتحا غير مشترك * ورد عزمك عن فوت الى درك « 2 » \r\nجنگ سوم در سال 532 ه / 1137 براى تصرف شهر اشكونيه ، يا چنان كه صاحب نظم الجمان آورده اشكلونه\r\n anolacsE \r\nاتفاق افتاد ، اين شهر به قول الحميرى در روض المعطار از اعمال كورهء تدمير يعنى مرسيه بود . « 3 » البته قبول اين سخن ميسر نيست زيرا ولايت تدمير سراسر از اراضى اسلامى بود . اما روايات مسيحى\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( نسخه خطى ياد شده ، برك 72 الف ) . ابن عذارى البيان المغرب ( اوراق ياد شده - هسپريس ص 96 ) .\r\n( 2 ) . ابن الخطيب ، الاحاطه . ( نسخه خطى ياد شده در اسكوريال ، برگ 29 ) .\r\n( 3 ) . ابن عبد المنعم الحميرى ، الروض المعطار ( صفة جزيرة الاندلس ) ص 22 و 172 .\r\n","page_name":" 137 ","page_number":145},
  {"content":"\r\n\r\nتا حدودى اخبار اين نبرد و مكان وقوع آن را روشن مىسازد . از اين قرار كه امير تاشفين پيش از بازگشت خود به مغرب اراضى دو شهر و بذه و اركون را تصرف كرد . اين دو شهر از اعمال استان قونقه واقع در مرز بودند . سپس به قونقه داخل شد و آنجا را به اطاعت خويش درآورد . مردم آن اعلان خروج و شورش كرده بودند . اين واقعه در سال 1137 م اتفاق افتاد . « 1 »\r\nروايت اسلامى حاكى است كه تاشفين به اشكلونه ( اركون ؟ ) به جنگ در آمد و هركه را در آنجا يافت بكشت و زنان را اسير نمود و اموال شهر تاراج كرد . از آن جمله چند ناقوس بزرگ بود . امير تاشفين با اين غنائم وارد قرطبه شد . آن روز روزى ديدنى و فراموش ناشدنى بود . روايت مىافزايد كه امير تاشفين در همان سال به مغرب بازگرديد و به هنگام عبور از دريا شش هزار اسير به همراه داشت . « 2 »\r\nدر اواخر كمى پيش از آنكه تاشفين بن على اندلس را ترك كند ، و هنگامى كه به قصد مغرب از قرطبه بيرون آمد ، خبر يافت كه مسيحيان به منطقهء جيان تجاوز كرده‌اند . آماده پيكار با آنان شد . گفتند كه قشتاليان را لشكرى انبوه است . آنان به سوى وادى الكبير مىآمدند و به بياسه و ابده نزديك شده‌اند و در آن منطقه قتل و تاراج كرده ، اكنون آهنگ عبور از رود دارند . در اين روزها بارانى سخت باريدن گرفت و بيست روز ادامه داشت . رودخانه پر شد و عبور اسبان از آب ناممكن گرديد . قشتاليان كوشيدند بر آب پل ببندند يا با زورقهايى از آب بگذرند ولى بعضى از آنها درهم شكستند و جمعى در آب غرق شدند . فرمانده سپاه جيان به تعقيبشان پرداخت و جماعتى را بكشت . مسيحيان پس از آنكه دژ شبيوطه از اعمال ابده را مورد حمله قرار دادند و از تصرف آن عاجز شدند ، بازگشتند . اما تاشفين همچنان منتظر حركت به شمال بود . اين انتظار چند هفته مدت گرفت و باران همچنان مىباريد و سيلاب راهها و دشت را فراگرفته بود و عبور ناممكن بود . چون شنيد\r\n\r\n\r\n","description":"","footnote":"\r\n( 1 ) .  . 874 . p ebarA aicnelaV : srabi . p . A \r\n( 2 ) . ابن القطان نظم الجمان ( مخطوط ياد شده ، برك 79 ) . ابن ابى زرع ، روض القرطاس ، ص 107 .\r\n","page_name":" 138 ","page_number":146},
  {"content":"\r\n\r\nكه مسيحيان بازگشته‌اند او نيز راهى مغرب شد و از دريا گذشت و به مراكش رفت . اين واقعه در سال 532 ه واقع شد . « 1 »\r\n\r\n2\r\nدرخور ذكر است كه امير تاشفين بن على هنگامى كه از سوى پدر امور اندلس را پس از مرگ عمش ابو طاهر تميم برعهده گرفت ، مقر فرمانروايى خويش را غرناطه قرار داد . اين شهر را دولت مرابطى مركز ادارهء امور سراسر اندلس ساخته بود .\r\nحاكم سراسر اندلس والى غرناطه بود . از ياران امير تاشفين در آن ايام كاتب و شاعر و مورخ چيره دست ، ابو بكر يحيى بن محمد بن يوسف الانصارى ، مشهور به ابن الصيرفى صاحب كتاب « الانوار الجليه فى تاريخ الدولة المرابطيه » بود .\r\nابن الصيرفى كاتب امير تاشفين بود و در مدايح او قصايد بلند مىپرداخت « 2 » . سالى چند از امارت امير تاشفين نگذشته بود كه از سوى پدرش امير المسلمين در ماه رجب سال 526 ه فرمانى صادر شد كه او را به امارت قرطبه مىفرستاد « 3 » و مقرر شد كه در قرطبه سكونت كند و به هنگام خروج از غرناطه ابو محمد الزبير بن عمر را به جاى خود نهد تا در غياب او كارهاى غرناطه را بگرداند . اين زبير از رؤساى لمتونه و مورد توجه بود . ابن الخطيب در وصف او مىگويد كه در كرم و شجاعت و دورانديشى و اصالت يگانهء زمان خود بود .\r\nچنان برمىآيد كه على بن يوسف مىخواست به سبب برخى علل سياسى و نظامى مركز اندلس را از غرناطه به قرطبه منتقل كند .\r\nتاشفين كه والى قرطبه شده بود در ماه شعبان سال 526 ه به شهر وارد شد\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده ) .\r\n( 2 ) . ابن الخطيب الاحاطه ( مخطوط اسكوريال 1673 الغزيرى ، برگ 415 ) .\r\n( 3 ) . ابن خلدون پنداشته است كه اين فرمان ، فرمان امارت تاشفين بر اندلس است ، نه فرمان انتقال او از غرناطه به قرطبه . العبر ، ج 6 / ص 186 .\r\n","page_name":" 139 ","page_number":147},
  {"content":"\r\n\r\nو والى پيشين آن عبد اللّه بن قنون عزل گرديد و به اشبيليه رفت و در آنجا به عللى كه از روايات برنمىآيد با آنكه از خويشاوندان امير المسلمين بود به زندان افتاد . « 1 »\r\nپيش از اين از غزوات امير تاشفين در ايامى كه در شبه جزيره مىزيست به تفصيل سخن گفتيم . اما از كارهاى ادارى و شيوهء حكومتىاش سخنى نگفتيم ، زيرا چيزى درخور نيافته‌ايم . ابن الصيرفى مورخ دولت مرابطى سيرت او را در عباراتى موجز بيان مىكند . خلاصه آنكه امير تاشفين از آغاز كه به حكومت اندلس برگزيده شد به اصلاح دژها و سد ثغور و برگماشتن جاسوسان و ديده‌بانان بر دشمن و تنظيم سپاه و گردآورى اسب و سلاح و تربيت و تشكيل دسته‌هاى تيرانداز و گشايش در كار ارزاق سپاهيان و تهييج روح حماسى در ايشان همت گمارد .\r\nامير تاشفين چندبار به جنگ رفت كه در همه پيروز شد و چند دژ از دژهاى دشمن را بگشود . اما از شيوهء او در فرمانروائى در اندلس مىتوان گفت كه امير تاشفين دورانديش بود و در معاملت با رعيت جانب عدل را رعايت مىكرد ، همچنين با سپاهيان . ازاين‌رو دلهاى همگان را به سبب عدالت و رفق به خود متمايل ساخت و هرگز از جد به هزل نمىپرداخت و جز در طريق معالى گام بر نمىداشت . « 2 »\r\nاين اقوال را صاحب البيان المغرب تأييد مىكند . آنجا كه مىگويد تاشفين در ميان مردم اندلس سياستى نيكو پيش گرفت و آوازه‌اش در همه جا پراكنده شد و ذكر او در پايدارى و رعايت قوانين شريعت بر دهانها افتاد . « 3 »\r\nدر روايت نيز از خصوصيات شخصى امير تاشفين سخن رفته است كه او مردى دلير بود و خوش منظر . اما بخيل . همواره به راه شريعت مىرفت و بر صراط مستقيم بود . گويند كه در همه عمر شراب ننوشيد و به آواز رامشگران گوش نسپرد و براى لذت خويش شكارى نيفكند و از هرچه شاهان بدان لهو و تفرج مىكنند\r\n\r\n\r\n","description":"","footnote":"\r\n( 1 ) . ابن الخطيب از ابن الصيرفى ، الاحاطه ؛ ج 1 / ص 456 . نيز رجوع كنيد به الحلل الموشيه .\r\n( 2 ) . ابن عذارى ، البيان المغرب ( اوراق مخطوط ياد شده - هسپريس ص 90 ) . و الاحاطه ج 1 / ص 456 .\r\n( 3 ) . ابن عذارى ، البيان المغرب ( اوراق مخطوط ياد شده ) .\r\n","page_name":" 140 ","page_number":148},
  {"content":"\r\n\r\nبيزار بود . « 1 » ابن صيرفى نيز از ورع و تقوى و روزه و نماز او سخن مىگويد . « 2 »\r\n\r\n3\r\nامير تاشفين تا سال 532 ه / 1137 م و به قولى تا سال 531 ه « 3 » والى اندلس و سردار لشكر مرابطين در آن ديار بود و در جنب كارهاى ادارى به غزوات پىدر پى در اراضى مسيحيان - به‌گونه‌اى كه پيش از اين گفتيم - مشغول بود . سپس فرمانى از سوى پدرش امير المسلمين على بن يوسف نفاذ يافت كه به مغرب بازگردد .\r\nامير تاشفين از دريا گذشت و در اوايل جمادى الاول سال 532 ه به مغرب رفت و در اول رجب به مراكش داخل شد . همراه او شمار بسيارى از اسيران جنگ اشكونيه بودند . پدرش به استقبال او آمد و به ديدارش - به قول مورخان - بس شادمان گرديد . ابن عذارى در دنباله اين وقايع مىافزايد كه امير المسلمين على سال پيش - سال 530 ه - بيمار شده بود و بيمارىاش شدت يافت تا شايع شد كه مرده است و شهرهاى اندلس را قلق و اضطراب بگرفت . چون پيام امير المسلمين به پسر رسيد كه به مغرب بازگردد برفور اجابت كرد و رهسپار مراكش شد . « 4 » سال بعد يعنى سال 533 ه / 1138 م امير المسلمين على بن يوسف منشور ولايت عهدى پسر خود امير تاشفين را پس از مرگ پسر بزرگ و ولىعهدش سير صادر كرد و براى او بيعت گرفت و اين برطبق قاعده‌اى بود كه موسس دولت مرابطين يوسف بن تاشفين نهاده بود . يوسف بن تاشفين ولىعهد خود را در زمان حياتش از ميان فرزندان خود برگزيده و براى او بيعت گرفته بود .\r\nبرگزيده شدن تاشفين بن على به ولايت عهدى داستانى دراز دارد و آن اينكه\r\n\r\n\r\n","description":"","footnote":"\r\n( 1 ) . همانجا و ابن الخطيب ، الاحاطه ، ج 1 / ص 456 .\r\n( 2 ) . ابن الخطيب ، الاحاطه ، ج 1 / ص 457 .\r\n( 3 ) . ابن ابى زرع ، روض القرطاس ، ص 107 . ابن الخطيب ، الاحاطه ، ج 1 / ص 454 و 461 .\r\n( 4 ) . ابن عذارى ، البيان المغرب ( اوراق مخطوط ياد شده ص 103 ) .\r\n","page_name":" 141 ","page_number":149},
  {"content":"\r\n\r\nدر سال 552 ه امير المسلمين على بن يوسف پسر خود امير سير را به ولايت‌عهدى برگزيد . « 1 » در همين هنگام پسر ديگر خود امير تاشفين را امارت اندلس داد و غرناطه و المريه را به او داد . سپس قرطبه را نيز بر آن افزود . تاشفين در انجام وظايفى كه برعهده‌اش بود جدى بليغ به كار برد . مخصوصا در ميدان جهاد با مسيحيان جانفشانيها كرد و آوازه‌اش در شبه جزيره و مغرب درپيچيد . اين كارها بر برادرش سير كه ولىعهد بود گران مىآمد ، زيرا همه جا سخن از تاشفين بود و كارهاى امير - سير را در برابر اعمال او جلوه و جلائى نبود . ازاين‌رو امير سير از پدر خواست كه تاشفين را از اندلس فراخواند ، امير المسلمين نيز براى خشنودى خاطر او تاشفين را فراخواند . چون تاشفين به مراكش آمد پدر او را در زمرهء حاشيهء برادر جاى داد و گفت كه در فرمان او باشد و چون يكى از حاجبان بر درگاه او بايستد . على بن يوسف اين كارها را تحت نفوذ سوگلى حرم خود قمر كه مادر امير سير بود مىكرد و در همه حال به خشنودى او مىكوشيد و هم او بود كه او را به عزل پسر از اندلس واداشت .\r\nاما تقدير چنان خواست كه امير سير در يك حادثه افتضاح‌آميز ، در اوايل سال 533 ه تلف شود . روايات علت مرگ را در پرده بيان كرده‌اند . ابن عذارى مىگويد امير سير كه راحت طلب و تن پرور بود با اهل فكاهت و فساد مىزيست .\r\nيك شب به كينه‌توزى به سراى تاشفين درآمد تا او را بكشد تاشفين او را بزد و بكشت . اما روايت ديگرى است كه از آن افتضاح بهتر پرده برمىگيرد و اين روايت ابن القطان است كه على بن يوسف فريفتهء پسر خود امير سير بود تا آنجا او را در حالى كه اهليت شايستگى نداشت به ولايت‌عهدى برگزيد . امير سير به نوشخوارى و لذتجوئى سرگرم شد تا يك شب از ديوار خانهء برادر خود عمر بالا رفت تا مگر زن او به چنگ آرد . عمر او را ضربتى زد و به قتلش آورد . پدر و مادرش برايش زارى كردند . مرگ امير سير بدين‌گونه در آخر ماه صفر سال 533 ه اتفاق افتاد . « 2 » چون امير سير كشته شد قمر بار ديگر دست به كار شد تا شوى خود امير على بن يوسف\r\n\r\n\r\n","description":"","footnote":"\r\n( 1 ) . ابن القطان نظم الجمان ( مخطوط ياد شده برك 34 الف ) .\r\n( 2 ) . ابن عذارى ، البيان المغرب ( مخطوط ياد شده ، ص 104 ) ابن القطان ، نظم الجمان ( مخطوط ياد شده برگ 82 ب ) .\r\n","page_name":" 142 ","page_number":150},
  {"content":"\r\n\r\nرا وادارد كه پسر خردسال خود اسحاق را به ولايت‌عهدى بنشاند . قمر اين پسر را پس از مرگ مادرش به فرزندى پذيرفته و تربيت كرده بود . على بن يوسف عذر آورد كه اسحاق هنوز به سن بلوغ نرسيده است و او به زودى مردم را به مسجد جامع فراخواهد خواند تا رأى آنان را بداند . پس مردم و بزرگان مرابطين را به مسجد خواند و رأى ايشان بخواست . همه بانگ برآوردند كه تاشفين را مىخواهند .\r\nامير على بن يوسف نيز تاشفين را به ولايت‌عهدى برگزيد و مردم با او بيعت كردند .\r\nاين واقعه در هشتم ماه ربيع الآخر بود . پدر نام او بر سكه نقش كرد و اجازت داد كه در امور مربوط به سلطان نظر كند و به ديگر شهرها بنوشت تا با او بيعت كنند .\r\nاز هرسو بيعت‌ها برسيد . در ماه رجب سال 533 ه / 1138 « 1 » كار بيعت به پايان آمد .\r\nفراخواندن امير تاشفين از اندلس به مغرب و سپس بيعت گرفتن براى او بدين نحو ، تنها معلول آن عوامل نبود . علت اصلى آن تحولى بود كه در اوضاع مغرب پديد آمده بود چون ظهور محمد بن تومرت و دعوت دينى جديد و قيام دولت موحدين و كشاكش ايشان با مرابطين كه در جاى ديگر به تفصيل بيان خواهيم كرد .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب مخطوط ياد شده 104 . ابن الخطيب ، الاحاطه ، ج 1 / 454 و 455 .\r\n","page_name":" 143 ","page_number":151},
  {"content":"\r\n . \r\n","description":"","footnote":"","page_name":" 144 ","page_number":152},
  {"content":"\r\n\r\n\r\nفصل ششم شرق اندلس\r\n\r\n1\r\nشرق اندلس در عهد مرابطين ، پس از سقوط سرقسطه شامل دو ولايت بلنسيه و مرسيه بود . همهء اراضى و شهرهايى كه به سمت شمال گسترده بود ، از شاطبه تا ثغراعلى و از دريا به طرف غرب تاقونقه تابع بلنسيه بودند و همهء اراضى و شهرهاى واقع در دو جانب رود شقوره و به طرف جنوب تا ولايت المريه ، تابع مرسيه .\r\nپيش از اين از واليان بلنسيه و مرسيه از آغاز پيروزى مرابطين بر اندلس ، تا سقوط سرقسطه سخن گفتيم . والى مرسيه كمى پيش از سقوط سرقسطه امير ابو - اسحاق ابراهيم بن يوسف بن تاشفين برادر امير المسلمين على بن يوسف بود و والى بلنسيه برادر ديگرش امير ابو طاهر تميم . آن هنگام كه از سقوط سرقسطه سخن مىگفتيم از نقش امير تميم در حوادث ايام محاصره و نقش برادرش ابراهيم - كه در آن زمان والى اشبيليه بود - در نبرد شوم كتنده در سال 514 ه سخن گفتيم .\r\nپس از امير ابراهيم ، ابو محمد يدر بن ورقاء يا چنان كه صاحب البيان المغرب ناميده محمد بن يوسف بن يدر جانشين او شد . ظاهرا او در همان وقت ولايت بلنسيه را برعهده داشته است . چون يدر از حمله‌هاى پىدرپى مسيحيان به شرق اندلس به جان آمد از امير المسلمين على بن يوسف طلب كرد كه يحيى بن غانيه را به يارى او فرستد . امير المسلمين اجابت كرد و ابن غانيه را فرستاد . اين واقعه در\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nسال 515 ه / 121 م اتفاق افتاد . ابن عذارى در البيان المغرب گويد كه ابن غانيه به عنوان والى مرسيه به شرق اندلس رفت « 1 » ولى چنان برمىآيد كه فرماندهى سپاه مرابطين را يافت . و در سال 534 ه كه يدر درگذشت او جامه امارت بر تن راست كرد . « 2 »\r\nامير ابو زكريا يحيى بن على بن غانية الصحراوى در سالهاى بعد در اواخر عصر مرابطين در حوادث اندلس تأثير بسزايى داشت . خاندان او معروف به بنى غانيه بعدها در جزاير شرقى و افريقيه برضد موحدين وارد نبرد شدند . غانيه ، مادر ايشان زنى بود از قبيلهء لمتونه و از خويشاوندان يوسف بن تاشفين . شايد او را بدان سبب كه از بلاد غانه بود غانيه مىگفتند . غانه نخستين شهرى بود كه در آغاز نهضت مرابطين به دست ايشان فتح شد . و آن از بلاد صحراى بزرگ است . انتساب پسر به نام مادر از رسوم شايع در قبيلهء لمتونه بود ، بويژه به هنگامى كه مادر متصف به صفات برجسته‌اى مىبود .\r\nدر اين باب نمونه‌هاى ديگرى هم داريم ، چون امير محمد بن عايشه پسر يوسف بن تاشفين و سردار سپاه محمد بن فاطمه . پدر يحيى على نام داشت و از قبيلة مسوفه يكى از بطون صنهاجه بود . يحيى و برادرش محمد كه بعدها فرمانرواى جزاير شرقى شد در دربار مراكش پرورش يافتند ، در عهد يوسف و پسرش على . يحيى هنوز جوان بود كه به اندلس رفت و در كنف حمايت امير ابو عبد اللّه محمد بن الحاج لمتونى كه در اواخر عهد يوسف والى قرطبه بود ، قرار گرفت . امير ابو عبد اللّه محمد مادر او غانيه را بعد از مرگ شوهرش به زنى گرفت و يحيى را امارت استجه داد و اين نخستين بار بود كه منصبى مىيافت . چون على بن يوسف بعد از پدرش يوسف بن تاشفين به حكومت رسيد ، ابن الحاج را از امارت قرطبه عزل كرد ، زيرا ابن الحاج به كسانى كه برضد او طغيان كرده بودند يعنى يارىكنندگان پسر برادرش يحيى بن ابى بكر والى فاس پيوسته بود . ما از خروج او در اوايل حكومت على و شكست او سخن گفتيم . در اين هنگام يحيى بن غانيه از ابن الحاج و جماعت او\r\n\r\n\r\n","description":"","footnote":"\r\n( 1 ) . ابن عذارى ، البيان المغرب مخطوط ياد شده ، ص 81 .\r\n( 2 ) . ابن الخطيب الاحاطه ( مخطوط اسكوريال شماره 1673 الغزيرى ) برگ شمارهء 391 .\r\n","page_name":" 146 ","page_number":154},
  {"content":"\r\n\r\nجدا شد . چندى بعد امير على بن يوسف ، ابو عبد اللّه محمد بن الحاج را عفو كرد و بر همهء سرداران مرابطين كه به يحيى بن ابو بكر پيوسته بودند ببخشود و ابن الحاج را به جاى برادر خود ابو طاهر تميم بن يوسف كه امارت اندلس يافته بود ، در مغرب امارت داد . پس از چندى ابن الحاج امارت بلنسيه يافت و از آنجا به سرقسطه رفت و ما اخبار او را پيش از اين آورديم .\r\nدر سالهاى بعد در ميان واليان مختلف ، خبرى از يحيى بن غانيه نمىشنويم .\r\nظاهرا در اين سالها در زمرهء فرماندهان لشكر بوده است زيرا مردى دلير و لشكر - انگيز بود . بعدها در سال 515 ه / 1121 م والى مرسيه شد يا به عنوان معاون يدر والى مرسيه برگزيده شد . از اين پس نام او در حوادث شبه جزيره مىدرخشد . او بود كه بر سپاه مرابطين به كفايت و براعت خويش فرمان مىداد و بارها در اراضى مسيحيان در آراگون و قطلونيه مىجنگيد . چون قواى آلفونسوى محارب سرزمينهاى شرقى اندلس را در زير پى مىسپرد مقاومتهاى او زبانزد همگان بود . آلفونسو براى اجابت دعوت مسيحيان معاهد در سال 519 ه اين جنگها را آغاز كرد .\r\nنخست به اراضى بلنسيه تاخت و از آنجا به جزيرهء شقر رفت و روزى چند با مردم شقر نبرد كرد . سپس به دانيه راند و به سوى شاطبه و مرسيه لشكر كشيد . هرجا فرود مىآمد مسلمانان با او پيكار مىكردند . چون يدر والى مرسيه در سال 524 ه بمرد ، يحيى امارت شرق اندلس يافت « 1 » ولى بيشتر اشتغال او جنگ و فرماندهى بود و در بلنسيه و مرسيه برادر مادرىاش منصور بن محمد بن الحاج به جاى او بود .\r\nچون آلفونسوى محارب افراغه را محاصره كرد ، يحيى با قواى خود براى نجات افراغه شتافت . واليان ديگر اندلس نيز همراه او بودند . يحيى به پايمردى شجاعت و براعت خويش ابن لشكر را در جنگى كه در پاى باروى افراغه با مسيحيان در گرفت رهبرى نمود تا در ماه رمضان سال 528 ه ژوئيه سال 1134 م بر دشمن غلبه يافت و ما از آن ياد كرديم . « 2 »\r\n\r\n\r\n","description":"","footnote":"\r\n( 1 ) . ابن عذارى مىگويد : آنكه بعد از يدر امارت شرق اندلس يافت ينتان بن على لمتونى بود .\r\n( اوراق مخطوط ياد شده - هسپريس ، ص 91 ) .\r\n( 2 ) . ابن الخطيب ، الاحاطه ( مخطوط اسكوريال ، برگ 391 ) و نيز رجوع كنيد به\r\n . 451 - 251 . p ) 5091 azogaraZ ( anamlusuM aicruM : orimeR rapsaG \r\n","page_name":" 147 ","page_number":155},
  {"content":"\r\n\r\nيحيى بن غانيه پس از پايان يافتن جنگ افراغه چند سال ديگر در امارت شرق اندلس باقى ماند . در روايت اسلامى حكايت از جنگ ديگرى در اراضى مسيحيت نيز هست . در اين جنگ ابن غانيه شركت داشت . خلاصه آنكه قشتاليان با قواى عظيم خويش دژ ارنبه يا ارلبه « 1 » را كه در مشرق طليطله در حدود ولايت قونقه و قشتاله است محاصره كردند . ارنبه يكى از دژهاى استوار اسلامى در آن منطقه بود . مسيحيان بر پادگان مدافع دژ سخت گرفتند و راه قوت بر مردم بربستند . والى قرطبه امير عبد اللّه بن ابى بكر نهضت نمود و از امير تاشفين بن على يارى خواست .\r\nو در همان حال يحيى بن غانيه والى بلنسيه و مرسيه را نيز به يارى خواند . لشكر - هاى مرابطين از قرطبه و مرسيه و اشبيليه بيامدند و تحت فرمان يحيى ابن غانيه قرار گرفتند و براى نجات دژ شتافتند . قشتاليان با نيروى تازه‌اى به مقابله با مسلمانان آماده پيكار شدند . ابن عذارى تاريخ اين واقعه را سال 525 ه / 1130 م ضبط كرده است « 2 » . ولى در روايات مسيحى سال 1137 م آمده است . در روايت اسلامى چيزى كه دلالت كند كه چنين جنگى در چنان مكانى - ارنبه - ميان مسلمانان و مسيحيان واقع شده باشد وجود ندارد . همچنين روايت مسيحى حاكى از اين است كه اين نبرد ميان مسلمانان و مسيحيان در اراضى طليطله واقع شده . پادشاه قشتاله آلفونسوى هفتم ( آلفونسو ريمونديس ) تعهد كرده بود كه طليطله را با سپاهى نيرومند كه زير نظر زوجهء آلفونسو ملكه برنجيلا بود حمايت كند . چون سپاه مرابطين به بيرون شهر طليطله رسيد ، ملكه برنجيلا بر بام قصر برآمد . اين بام بلند مشرف بر رود تاجه بود و در ميان سرداران و كنيزان خويش خود را به مسلمانان نمود . ملكه زيباترين جامه‌هاى خود را در بر كرده بود . آنگاه رسول خود را نزد ابن غانيه فرستاد و پيام داد كه براى حمله به شهرى آمده‌اى كه زنى از آن دفاع مىكند ، درحالىكه امپراطور با لشكر خود در دژ ارنبه ( اورخا ) منتظر آنهاست . ابن غانيه و ديگر سرداران مسلمان از اين سخن بر خود لرزيدند و از ديدن آن منظر بر جاى خشك شدند و جز آنكه در برابر ملكه‌اى كه از فراز بام به ايشان مىنگريست به تعظيم و اكرام\r\n\r\n\r\n","description":"","footnote":"\r\n( 1 ) . به اسپانيايى  ajerO  يا  aileruA  .\r\n( 2 ) . البيان المغرب ( مخطوط ياد شده - هسپريس ص 94 )\r\n","page_name":" 148 ","page_number":156},
  {"content":"\r\n\r\nسر خم كنند چاره‌اى نداشتند . پس بىآنكه دست به كارى بزنند راه خود را ادامه دادند و رفتند . اما پادگان مدافع دژ ارنبه عاقبت در اكتبر سال 1137 م تسليم شد ولى ابن غانيه آنان را امان داد كه بيرون آيند و به دژ رباح روند « 1 » .\r\nبدين‌گونه آشكار شد كه در شرق اندلس در فاصلهء ميان سقوط سرقسطه و جنگ كتنده حوادثى ويژهء اين منطقه بجز جنگهايى محلى و زودگذر ، رخ نداد .\r\nنواحى شرقى اندلس منعكس‌كننده حوادث كلى در شبه جزيره بود و در آن به گونه‌اى شركت داشت آن‌سان كه ديگر ولايات اندلسى شركت داشتند . لشكرهاى اندلس چه در شرق و چه در غرب آن يك‌پارچه و هم‌آهنگ اقدام مىكردند .\r\nاما از اخبار غزوات ديگر در ديگر نواحى اندلس در روايات اسلامى به اختصار سخن رفته است . اين حوادث پس از رفتن تاشفين بن على از شبه جزيره بوده است .\r\nاز جمله آنكه زبير بن عمر والى قرطبه با سپاه خود براى جهاد عازم اراضى مسيحيان گرديد و دژ موره را در سال 533 ه فتح كرد و در همان سال قواى شنترين و يابره يك حملهء مسيحيان ( پرتغاليها ) را كه قصد تجاوز به سرزمينهاى اسلامى را داشتند دفع كرد و جمع كثيرى از ايشان بكشت و اسير كرد و اموال و بنه ايشان بستد . در اواخر اين سال ، آلفونسو ريمونديس پادشاه قشتاله به اندلس لشكر آورد و دژ اربليه را محاصره نمود . قواى اندلس از اطراف در حركت آمد تا دشمن مهاجم را دفع كند و دژ را برهاند . ولى اين لشكر در راه بماند ، سپس از همان راهى كه آمده بود بازگرديد و مردم دژ پس از آنكه در اثر محاصره از پاى درآمده بودند تسليم شدند . « 2 »\r\n\r\n2\r\nگفتيم كه امير المسلمين على بن يوسف در اواخر سال 509 ه / 1116 م در اوايل\r\n\r\n\r\n","description":"","footnote":"\r\n( 1 ) .\r\n isnofedA acinorC . tiC ( ebarA aicnelaV : sarbI . P . A . 184 . P ) sirotarepmI \r\n( 2 ) . ابن القطان ، نظم الجمان ( مخطوط ياد شده برگ 82 ب ) .\r\n","page_name":" 149 ","page_number":157},
  {"content":"\r\n\r\nفرمانروايىاش جزاير شرقى ( جزاير بليار ) را از حكومت پيزا و جنووا بازپس گرفت . چون جزاير شرقى به ناحيهء شرقى اندلس پيوسته است شايسته است كه شمهء از اخبار آن را در اين فاصله از زمان بياوريم .\r\nو نيز گفتيم كه امير المسلمين پس از استرداد آن جزاير وانور بن ابى بكر لمتونى را به امارت آنجا فرستاد « 1 » ولى از برخى از مكاتبات دولت مرابطين كه در دست ماست برمىآيد كه پيش از حكومت وانور مدت اندكى ابن ابى السداد والى دانيه بر آن جزاير فرمان مىراند . در نامه‌اى كه از سوى على بن يوسف در بيست و يكم ماه ربيع الاول سال 510 ه ، يعنى چند ماه پس از استرداد جزاير از مراكش ، صادر شده از مرگ سردار سپاه ابن ابى السداد والى ميورقه حكايت مىكند و قلمرو فرمانروايى او را به والى جديد مىسپارد و او را اندرز مىدهد كه با مردم جزيره روشى پسنديده در پيش گيرد و به عدالت و رفق و حق رفتار كند و بكوشد كه آن گروه از مردم را كه از جزيره بيرون رفته‌اند به موطن خويش بازگرداند و يكى را كه شايسته مىداند به ثغر دانيه فرستد تا در نيروى دريايى آنجا نظر كند و براى استمالت مردم كوشش خويش به كار بندد . بويژه پس از اعمالى كه از آن مرد سفيه ابى السداد سرزد و مردم را بترسانيد و برمانيد ، آنان را آرامش بخشد . « 2 »\r\nاز اين نامه برمىآيد كه ابن ابى السداد كه والى ثغر دانيه بود ، پس از بازپس گرفتن ميورقه در اواخر سال 509 ه امارت آن جزيره يافت و پس از اندك مدتى بمرد . ابن ابى السداد در همان اندك مدتى كه امارت آن جزاير داشت بر مردم ستم كرد . پس از مرگ او امير المسلمين على بن يوسف يكى را به جاى او فرستاد . با آنكه نام والى جديد در آن نامه نيامده است مىتوان به ظن قوى حكم كرد كه او كسى جز وانور بن ابى بكر نبوده است . وانور نخستين والى حقيقى است كه پس از بازپس گرفتن جزيره به آنجا رفته است . بنابراين غفلت از نام ابى السداد در روايت ابن خلدون و ديگران به سبب كوتاه بودن مدت فرمانروايى اوست و بس كه از چند\r\n\r\n\r\n","description":"","footnote":"\r\n( 1 ) . ابن خلدون ، العبر ، ج 4 / ص 165 .\r\n( 2 ) . اين نامه در مجموعه‌اى از نامه‌هاى مرابطين در مجلهء معهد الدراسات الاسلاميه بمدريد به كوشش دكتر محمود مكى شماره 6 سال 1961 ص 185 - 186 منتشر شده است .\r\n","page_name":" 150 ","page_number":158},
  {"content":"\r\n\r\nماه تجاوز نمىكرده است .\r\nوانور بن ابى بكر در حدود ده سال بر جزاير شرقى حكومت كرد . وانور نيز مردى ستمگر و سختگير بود . بر مردم جزاير ظلم بسيار كرد و خونها ريخت . يكى از علل خشم مردم بر او آن بود كه آنان را مجبور كرده بود كه ميورقه را ترك كنند و شهر ديگرى در درون جزيره و دور از دريا بنا كنند و به آنجا روند . عاقبت در جزيره آشوب برپا شد و مردم وانور را گرفتند و بند برنهادند . سپس نزد امير المسلمين كس فرستادند و ستم و تجاوز او را بشرح بگفتند . امير المسلمين به فرياد خواهى ايشان پاسخ گفت و براى آن جزاير والى تازه‌اى برگزيد . اين والى محمد بن على بن غانيهء مسوفى ، برادر كوچك يحيى بن غانيه بود . محمد بن على در اين هنگام براى نظر در پاره‌اى از امور به قرطبه رفته بود . در سال 520 ه / 1126 به جزاير شرقى رفت و آنچه را مردم با وانور كرده بودند تأييد كرد و او را دست بسته به مراكش فرستاد تا دربارهء او حكم شود . « 1 »\r\nتعيين محمد بن على بن غانيه به امارت جزاير شرقى سبب دخول آن ديار در عصر تازه‌اى از تاريخ خود شد و دولتى جديد و مستقل در آنجا به وجود آمد .\r\nاين دولت ، دولت بنى غانيه بود . محمد بن على بن غانيه آن جزاير در ضبط آورد و با نيرو و حزم فرمان راند و مدت حكومتش به دراز كشيد تا امير المسلمين على بن يوسف در سال 537 بمرد و احوال دولت مرابطين در مغرب پريشان شد و سراسر اندلس برضد مرابطين به پاخاست . برادرش يحيى بن على بن غانيه از سوى تاشفين بن على در سال 538 ه امارت قرطبه يافت و در اين سالها با مسيحيان و شورشگران داخلى وارد يك سلسله پيكارها شد و همچنان ببود تا در سال 543 ه درگذشت . در خلال اين احوال محمد بن غانيه در مستقر دور دست خويش پايه‌هاى قدرت و استقلال قلمرو خود را استوار مىساخت . ولى باوجوداين رشته پيوند خويش از\r\n\r\n\r\n","description":"","footnote":"\r\n( 1 ) . ابن خلدون ، العبر ، ص 165 . المراكشى ، المعجب ، ص 151 و 152 و نيز رجوع كنيد به :\r\n noicanimoD al ed . tsiH ojeuqsoB : setreuF y renapmaC . A uoneB seL : leB derflA . 731 . P ; seraelaB salsI sal ne atimalsI . 81 5 . P ) 3091 siraP ( ainahG \r\n","page_name":" 151 ","page_number":159},
  {"content":"\r\n\r\nدولت مرابطين و زعامت لمتونه نبريد . بلكه در خطبه‌هاى خود امير المسلمين و بنى عباس را دعا مىكرد . در ايام آشوب و اضطراب گروههايى از مرابطين كه از ميدان رانده شده بودند به جزاير شرقى پناه مىبردند ، او نيز ايشان را در پناه خويش مىگرفت .\r\nاز حوادث جزاير شرقى در اين مدت خبر چندانى نداريم ولى برمىآيد كه زمانى چند در آرامش و صلح زيسته باشد و از حوادث لشكركشيها بر كنار بوده است .\r\nمحمد بن غانيه چون احساس كرد كه پايه‌هاى قدرتش را استوار ساخته است و در فرمانروايى جزاير مستقل است ، فرزند بزرگتر خود عبد اللّه را به ولايت‌عهدى برگزيد . در اين باب اختلاف است . برخى مىگويند عبد اللّه بعد از پدر به حكومت رسيد و پس از مرگ او برادر كوچكش اسحاق به جايش نشست . برخى مىگويند كه اسحاق بر برادر خود عبد اللّه كه به ولايت‌عهدى رسيده بود حسد برد و در يك توطئهء قتل برادر و پدرش هر دو كشته شدند و او پس از مرگ ايشان بر جزاير شرقى فرمانروايى يافت . اين واقعه در سال 550 ه / 1155 م اتفاق افتاد . « 1 »\r\nذكر حوادث جزاير شرقى را در اينجا رها مىكنيم تا در فرصت ديگر و موضع مناسب آن را از سر گيريم .\r\n\r\n\r\n","description":"","footnote":"\r\n( 1 ) . المراكشى ، المعجب ، ص 152 . ابن خلدون ، العبر ، ج 6 / ص 190 نيز ؛ رجوع كنيد به :\r\n . 91 . P ainahG uoneB seL : leB . A \r\n","page_name":" 152 ","page_number":160},
  {"content":"\r\n\r\n\r\nباب دوم المهدى محمد بن تومرت و كشاكش ميان مرابطين و موحدين و قيام دولت موحدين در مغرب\r\n\r\n","description":"","footnote":"","page_name":" 153 ","page_number":161},
  {"content":"\r\n . \r\n","description":"","footnote":"","page_name":" 154 ","page_number":162},
  {"content":"\r\n\r\n\r\nفصل اول محمد بن تومرت پرورش و ظهور او\r\nاكنون به ناحيهء ديگرى از تاريخ دولت مرابطين مىپردازيم و از يك حادثهء مهم سخن مىگوييم . تقدير چنان خواست كه آن دولت نيرومند روى در سراشيب ادبار نهد و در اوج قدرت خود را در برابر يك جنبش كوچك دينى بنگرد . اين جنبش دينى به وسيلهء فقيهى كه در نخست مردى كم اهميت بود به وجود آمد و چون پاگرفت پس از مبارزه‌اى كوتاه به حيات آن دولت پايان داد . اين جنبش ، جنبش المهدى محمد بن تومرت بود .\r\nدر تاريخ اسلام به كمتر حركتى برخورد مىكنيم كه در آغاز اين همه كم اهميت به نظر آيد و منجر به نتيجه‌اى آن‌چنان عظيم شده باشد و حركت محمد بن تومرت سوسى ، چنين حركتى بود . محمد بن تومرت كه خود را به جامهء مهدويت آراسته بود يكى از دولتهاى بزرگ اسلامى را به وجود آورد كه هم از جهت گسترش قلمرو فرمان و هم از جهت قدرت و سلطه كم‌نظير بود . دولت او دولت بزرگ موحدين نام گرفت .\r\nحركت ابن تومرت در نوع خود دومين حركت در مغرب اسلامى به شمار است . حركت نخست ، حركت شيعيان فاطمى بود كه به پديد آمدن دولت عظيم فاطميان در مصر انجاميد و از افريقيه ( تونس ) آغاز شد . زعيم دينى و اولين خليفهء\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nآن عبيد اللّه نيز مدعى بود كه مهدى منتظر است . با آنكه دولت فاطمى بعدا به مصر منتقل گرديد ، ولى فعاليت و فتوحات و قدرت معنوى و سياسى آن ، مدت زمانى در مغرب بر دست واليان آن از قبايل بربر - كه در آغاز قيام و استقرار ، ذخيرهء سپاهى او در مغرب بودند - استمرار داشت .\r\nجنبش مهدى بن تومرت مستقلا يك حركت مغربى بود و برعكس نهضت فاطميان منبعث از دعوت شيعه در مشرق نبود ؛ هرچند بر نظريه و اعتقاد به مهدى منتظر استوار شده بود . فرق ديگرش آن بود كه عميقا رنگ بربرى و محلى داشت .\r\nاز عوامل پديد آمدن آن خصومتهاى مذهبى و كشمكشهاى محض محلى بود و از عوامل دينى كه از ديرباز در سرزمين مغرب وجود داشت ، نيرو گرفت .\r\nاز سوى ديگر نمايانگر يك پيكار قومى و داخلى بود كه از ديرباز ميان دو گروه از قبايل بربر كه هريك داراى شعار دينى خاصى بودند به وجود آمده بود .\r\nديديم كه مرابطين چگونه در آغاز براى جهاد در راه خدا و احياء سنت و محاربه با بدعتها و گمراهيها و انحراف از احكام اسلام قيام كردند و در آن زمان بر بسيارى از قبايل بربر سرورى يافتند . سپس ديديم كه رياست دولت مرابطى در قبيلهء لمتونه و هم‌پيمانان او چون كداله و مسوفه و غير آن از بطون صتهاجه استقرار يافت .\r\nمحمد بن تومرت در آغاز با شعار امر به معروف و نهى از منكر ظهور كرد و رياست سياسى او از موطنش سوس اقصى ، در قبيلهء هرغه و غير آن از بطون مصموده آغاز گرديد . بنابراين نبرد ميان مرابطين و موحدين در عين‌حال دو وجهه دارد ، وجههء دينى و وجههء قومى و ملى .\r\n\r\n1\r\nدر اواخر سال 514 ه / 1120 م در شهر مراكش نخستين نشانه‌هاى آغاز يك جنبش دينى به زعامت محمد بن تومرت برضد دولت مرابطى آشكار گرديد . در يكى از روزهاى جمعهء آن سال مردى خرد اندام در جامهء فقيران به مسجد جامع داخل شد و در نزديكى محراب در موضعى كه ويژهء امير المسلمين بود بنشست . چون برخى\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nاز خادمان و كارگزاران مسجد بر او اعتراض كردند ، اين آيه برخواند  « أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً »  ، و چون امير المسلمين على بن يوسف به مسجد درآمد و حاضران برپاى خاستند اين مرد از جاى خود نجنبيد و وقتى كه نماز پايان يافت برخاست و بر على سلام كرد و گفت « در كشور خود منكرات را منع كن زيرا تو مسئول رعيت خود هستى » و بگريست . امير المسلمين هيچ پاسخى نداد و چون به قصر خود باز گرديد از احوال آن مرد پرسيد ، گفتند : تازه به اين شهر آمده ، به ميان مردم مىرود و مىگويد كه دين بر باد شده است . على بن يوسف وزير خود ينتان بن عمر را گفت دربارهء او تحقيق كند ، اگر نيازمند است ، نياز او برآورد . آن مرد گفت : نه ، نيازى جز تغيير منكرات ندارم . « 1 »\r\nاين مرد خرد اندام محمد بن تومرت بود كه از سفر مشرق بازگشته و اكنون به مراكش آمده بود . شهرهاى شمالى مغرب را گشته بود و در همه‌جا سخن از امر به معروف و نهى از منكر گفته بود . اصل او از قبيلهء هرغه يكى از بطون بزرگ مصموده بود . از قومى كه آنان را ايسرغينن مىگفتند معنى اين واژه به زبان مصامده شريفان است . در روستايى ، در جنوب سوس اقصى به نام ايجلى ان وارغن متولد شده بود . « 2 »\r\nدر باب تاريخ تولدش اختلاف است ميان سال 471 و 491 ه . ابن الاثير مىگويد در سال 524 ه در سن پنجاه و يك يا پنجاه و پنج سالگى مرده است . بنابر اين سال تولد او 469 ه يا 473 ه مىشود . ابن خلكان مىگويد در دهم محرم سال 485 ه متولد شده . ابن الخطيب سال 486 و ابن سعيد سال 491 ه و غرناطى سال 471 ه را ضبط كرده است . « 3 » تاريخ غرناطى قديمترين مأخذى است كه از او ياد كرده است . در باب نسبش نيز روايات را باهم اختلاف بسيار است آنچه مورد اتفاق است اين است كه او ابو عبد اللّه محمد بن عبد اللّه نام دارد . پدرش اهل سوس مردى فقير\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق مخطوط كه ما يافته‌ايم ) .\r\n( 2 ) . المراكشى ، المعجب ص 99 . ابن خلدون ، العبر ج 6 / ص 224 و 225 .\r\n( 3 ) . رجوع كنيد به الزركشى ، تاريخ الدولتين الموحديه و الحفصيه ( تونس 1289 ) ص 1 .\r\nابن الاثير الكامل ج 10 / ص 205 . ابن خلكان . وفيات الاعيان ، ج 2 / ص 52 .\r\n","page_name":" 157 ","page_number":165},
  {"content":"\r\n\r\nبود . و مادرش از قومى است معروف به بنى يوسف از مردم مسكاله از اعمال سوس .\r\nبنى يوسف خويشاوندان مادرى او هستند . در جايى به نام نومكران ، كه مكانى خشك و بىآب بود متولد شد . مردم آن حوالى را جز آب باران آبى نبود . خاندانش در آنجا سكونت داشتند . « 1 » پدرش را تومرت و امغار مىگفتند و معنى آن در زبان مصامده نورى است كه در مساجد افروخته مىشود . ازاين‌رو در تاريخ از او به الذائع ياد مىكنند . محمد بن تومرت را به لقب دينىاش نيز مىشناسند ، المهدى . مورخ او البيذق در تفسير كلمهء تومرت كه به نام پدرش پيوسته است چنين مىگويد ، كه نام پدرش عبد اللّه بود ، از زمان خردى او را تومرت بن وجليد مىگفتند . سبب آن بود كه چون زاده شد مادرش خوشحال شد و به زبان مردم مغرب گفت : « آتومرت آينوايسك آييوى » يعنى پسرم ، چقدر به تو شادمانم ! و چون از حال پسر خرد سالش مىپرسيدند مىگفت : « يك تومرت » يعنى شادمان است ازاين‌رو به تومرت شناخته شد و عبد اللّه كه نام نخستين او بود فراموش گرديد . « 2 »\r\nمحقق و مسلم است بىهيچ شائبه‌اى كه ابن تومرت از نژاد بربر است و منسوب به هرغه و مصموده . باوجوداين نظر به انتحال صفت المهدى و الامام المعصوم نمىتوان روايت انتساب او را به اهل بيت ناديده گرفت . زيرا مهدى منتظر از آن خاندان است . ازاين‌رو است كه در كنار نسب بربرى خالص او نسب ديگرى مىيابيم كه به اهل بيت بازمىگردد . در نسب بربرى او گويند : محمد بن تومرت بن نيطاوس بن ساولا بن سفيون بن انكليدس بن خالد . يا محمد بن عبد اللّه بن وجليد بن يا مصال بن حمزة بن عيسى و اين نسب دوم است كه به وسيلهء برخى روات بدين‌گونه تا اهل بيت ادامه مىيابد : عيسى بن عبيد اللّه بن ادريس بن ادريس بن عبد اللّه بن الحسن بن الحسن بن فاطمه بنت رسول اللّه . « 3 » و برخى نسب او را تا اهل بيت چنين برمىشمارند :\r\nمحمد بن عبد اللّه بن عبد الرحمان بن هود بن خالد بن تمام بن عدنان بن صفوان بن سفيان بن\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده برگ 14 ب ) .\r\n( 2 ) . اخبار المهدى بن تومرت و ابتداء دولة الموحدين از ابو بكر صنهاجى معروف به البيذق .\r\nبه اهتمام لوى پروونسال ( پاريس 1928 ) ص 30 . همراه با ترجمه فرانسوى .\r\n( 3 ) . البيذق ، اخبار المهدى بن تومرت ، ص 21 .\r\n","page_name":" 158 ","page_number":166},
  {"content":"\r\n\r\nجابر بن يحيى بن عطا ابن رباح بن ياسر بن العباس بن محمد بن الحسن بن على بن ابيطالب .\r\nابن رشيق در شجرهء انساب خلفا و امراء و ابن القطان و ابن صاحب الصلاة مورخان دولت موحدى اين نسب را تأييد كرده‌اند . « 1 » و المراكشى گويد كه خود به خط المهدى ديده است كه نسبش را به حسن بن حسن بن على بن ابيطالب پيوسته است . « 2 »\r\nدر كنار اين مورخان ، مورخان ديگرى هم هستند كه اين نسبنامه را انكار مىكنند و معتقدند كه ابن تومرت در اين نسب مردى مدعى است . از اين جمله‌اند ابن مطروح القيسى كه مىگويد : ابن تومرت مردى از طايفهء هرغه از قبايل مصموده است و به محمد بن تومرت هرغى معروف بوده است . بعضى نيز گويند كه او از قبيله جنفيسه است . « 3 »\r\nما معتقديم كه نسبت عربى نبوى كه ابن تومرت براى خود ادعا كرده و بعضى از مورخان و كتاب وابسته به دولت موحدين آن را تأييد كرده‌اند نسبتى مستعار باشد ، كه ابن تومرت براى استوار كردن پايه‌هاى دعوى مهدويت خويش كه شعار امامت و رياست دينى و سياسى او بود ، به دروغ برساخته ، البته درخور نظر است كه بسيارى از قبايل و خاندانهاى بربرى كه راه خود به تخت فرمانروايى گشودند همواره مىكوشيدند تا براى خود نسب عربى ترتيب دهند ، همچنانكه بنى حمود نسب خود به اهل بيت مىرسانيدند . و قبيلهء صنهاجه - كه لمتونيان يعنى قبيلهء مرابطين وابسته به آن بود - مىپنداشت كه در اصل از عربهاى يمنى است . « 4 »\r\nدر باب پرورش ابن تومرت در ايام خردى آگاهى زيادى نداريم . آنچه بر مىآيد اين است كه او در خاندانى پرهيزگار و اهل عبادت به وجود آمد . قرآن مىخواند و دوستار علم بود . در جوانى او را اسافور مىگفتند كه معنى آن نور بسيار است زيرا در مساجدى كه بيتوته مىكرد قنديلهاى بسيار مىافروخت . « 5 »\r\n\r\n\r\n","description":"","footnote":"\r\n( 1 ) . الحلل الموشيه ، ص 75 . ابن خلدون ، العبر ج 6 / ص 225 و 226 . الزركشى ص 1 .\r\n( 2 ) . المراكشى ، المعجب ص 99 .\r\n( 3 ) . ابن ابى زرع ، روض القرطاس ص 110 .\r\n( 4 ) . همانجا ، ص 75 .\r\n( 5 ) . ابن خلدون ، العبر ، ج 6 / ص 226 .\r\n","page_name":" 159 ","page_number":167},
  {"content":"\r\n\r\nدر روايات ، زندگى او از سال 500 ه / 1106 م . به بعد دنبال شده است . بنابر قول ابن القطان به روايت از شيخ يحيى بن وسنا يكى از نخستين پنجاه نفر اصحاب مهدى ، ابن تومرت در سال 501 ه از موطن خود سوس براى تحصيل علم بيرون آمد و از دريا گذشته به اندلس رفت و چندى در قرطبه درس خواند ، سپس از شهر ساحلى المريه رهسپار مشرق شد « 1 » . در راه بر شهر مهديه گذشت در آنجا از امام المازرى علم آموخت ، آنگاه آهنگ اسكندريه نمود ، در آنجا به حلقه درس امام ابو بكر الطرطوشى درآمد . سپس به حج رفت و از آنجا به بغداد شد . در بغداد درس فقه و اصول را نزد ابو بكر الشاشى ( چاچى ) ملقب به فخر الاسلام فراگرفت . و از مبارك بن عبد الجبار و ديگران حديث آموخت . در بعضى از روايات آمده است كه با امام ابو حامد الغزالى ديدار كرد و در بغداد نزد او درس خواند . بعضى مىگويند كه غزالى را در شام در ايام زهد و عزلت او ديده است . « 2 » در اينجا اندكى درنگ مىكنيم .\r\nاين روايت را بسيارى از مورخان مشرق و مغرب نقل كرده‌اند ولى در اينكه اين ديدار در چه زمان و در چه مكان و در چه شرايط و موقعيتى رخ داده اختلاف است .\r\nابن تومرت براى تحصيل علم در سال 500 يا 501 از وطن خود بيرون آمده و زمانى در اندلس و زمانى در مهديه و اسكندريه زيسته . سپس حج گزارده و از آن پس به بغداد رفته است رأى مرجح اين است كه او پيش از سال 504 يا 505 به بغداد نرسيده است . و حال آنكه امام غزالى ميان سالهاى 484 و 488 ه / 1091 و 1095 م در نظاميهء بغداد درس مىداده است . و در سال 488 پايتخت عباسيان را ترك گفته و به آن سفر روحانى مشهور كه تا سال 499 به طول انجاميد ، رفته است . در اين سفر دمشق و بيت المقدس و اسكندريه و مكه و مدينه را زيارت كرده ، بنابراين بعيد مىنمايد كه ابن تومرت كه براى اولين بار در سال 500 ه از وطن خود خارج شده غزالى را در بغداد يا در يكى از شهرهايى كه در خلال سفر خود در آنها درنگ كرده است\r\n\r\n\r\n","description":"","footnote":"\r\n( 1 ) . ابن خلدون ، العبر ج 6 / ص 126 . الحلل الموشيه ، ص 75 . الزركشى ص 1 . المراكشى ، المعجب ص 99 .\r\n( 2 ) . الحلل الموشيه ، روايت از ابن القطان ص 75 . المراكشى ، المعجب ص 99 . ابن ابى زرع ، روض القرطاس ، ص 110 . ابن خلكان ، وفيات الاعيان ج 2 / ص 48 . الزركشى ص 1 .\r\n","page_name":" 160 ","page_number":168},
  {"content":"\r\n\r\nديده باشد ، نيز ممكن نيست كه اين ديدار به هنگام بازگشت غزالى به بغداد اتفاق افتاده باشد ، زيرا اين بار غزالى در بغداد چندان درنگى نكرد و براى تدريس در نيشابور به دعوت سلطان ملك شاه رهسپار نيشابور گرديد . و اندكى بعد به زادگاه خود طوس رفت و در آنجا به عبادت و تأليف پرداخت تا در ماه جمادى الثانيهء سال 505 ه / ماه دسامبر سال 1112 م وفات كرد .\r\nبدين‌گونه از جهت تاريخى ديدار ميان ابن تومرت و امام غزالى به‌طور آشكار امرى محال بوده است . اما دنبالهء روايت چنين است كه چون ابن تومرت امام غزالى را ديد او را از آتش زدن كتاب احياء علوم الدين در اندلس و مغرب به دست مرابطين خبر داد و غزالى به خشم آمد و دست به دعا برداشت و گفت : « بار خدايا دولتشان را پراكنده ساز همچنانكه كتاب مرا پاره پاره كردند و حكومتشان را سرنگون ساز همچنانكه آن را در آتش سوختند » آنگاه ابن تومرت گفت : از امام مىخواهم كه دعا كند كه برافكندن آن دولت به دست من باشد و غزالى در حق او دعا كرد « 1 »\r\nاين داستان نيز از اساس با تاريخ وفق نمىدهد . زيرا فرمان مرابطين براى سوزانيدن كتاب احياء علوم الدين در سال 503 ه صادر گرديد ، در اوايل دولت على بن يوسف . و آنچنانكه ابن القطان خبر مىدهد اين واقعه بعد از رفتن غزالى براى آخرين بار از بغداد به نيشابور و حدود يك سال پيش از وفات او بوده است . بنابراين ، ملاقات ميان ابن تومرت و غزالى ، كى و كجا واقع شده است ؟ چگونه مىتوان با اين اختلافات گفتگوى او را با غزالى در باب سوختن كتاب احياء العلوم تصديق كرد .\r\nاين افسانه نيز مجعول است آن‌سان كه انتساب ابن تومرت به اهل بيت مجعول است . بافندگان اين افسانه‌ها مىخواسته‌اند بر گرد شخص و سيرت او هاله‌اى از رموز و تقدس بيافرينند ، براى اين مقصود امام غزالى را كه در آن روزگار از حيث علم و دين و پارسايى در جهان اسلامى از جمله در مغرب نيك اشتهار داشت ، برگزيدند .\r\n\r\n\r\n","description":"","footnote":"\r\n( 1 ) . الحلل الموشيه ص 76 و 377 . ابن عذارى ، البيان المغرب ( مخطوط ياد شده - هسپريس ص 76 ) .\r\n","page_name":" 161 ","page_number":169},
  {"content":"\r\n\r\nعلاوه بر اين غزالى با سرسلسلهء دولت مرابطين يوسف بن تاشفين رابطهء نزديك داشت و يوسف تحت تأثير تعليمات شرعى او بود و غزالى دولت او را تأييد مىكرد . رنگ افسانه‌اى اين روايت آنگاه به خوبى آشكار مىشود كه چون غزالى ابن تومرت را ديد از صفات و شمايل او آگاه گرديد به مجلسيان خود گفت : « اين مرد بربرى صاحب دولتى خواهد شد . در مغرب اقصى به پاى خواهد خاست و كارش بالا خواهد گرفت و مملكتش گسترده خواهد شد . اينها همه از ناصيهء او هويداست » . يكى از اصحاب امام غزالى سخنان او را براى ابن تومرت حكايت كرد و خبر داد كه اين پيشگوئيها در نزد او و در كتابى نوشته شده . ابن تومرت كمر به خدمت امام بست و همچنان در نزد او تقرب يافت تا بر اخبارى كه در آن كتاب آمده بود دست يافت . چون يقين حاصل كرد عزم مغرب نمود تا آنچه را مقدر شده به انجام رساند . « 1 »\r\nافسانه ديدار ابن تومرت و غزالى بدين‌جا پايان نمىيابد ، بلكه كار به كتابى منسوب به غزالى به نام « سر العالمين و كشف ما فى الدارين » و به‌طور خلاصه « السرالمكنون » مىكشد كه در آغاز آن آمده است كه « نخستين كسى كه اين كتاب را استنساخ كرد و پنهان از مردم در مدرسهء نظاميه نزد من قرائت كرد - بار دوم كه از سفر بازگشتم - مردى بود از سرزمين مغرب به نام محمد بن تومرت از مردم سلميه كه من در چهرهء او نشان پادشاهى يافتم » « 2 » .\r\nبسيارى از مورخين و متفكرين را مىيابيم كه يا اين اسطوره را رد كرده‌اند ، يا پذيرفته‌اند . مثلا ابن الاثير آن را بصراحت رد مىكند و مىگويد كه « صحيح اين است كه ابن تومرت هرگز با او ( يعنى غزالى ) ديدار نكرده » . « 3 » ابن خلدون در آن\r\n\r\n\r\n","description":"","footnote":"\r\n( 1 ) . ابن ابى زرع روض القرطاس ، ص 110 و 111 .\r\n( 2 ) . در مقدمه گلدزيهر به زبان فرانسوى بر كتاب اعز ما يطلب آمده است . ص 19 . ولى من اين عبارت را در دو نسخه خطى دارالكتب المصريه از اين كتاب نيافتم . ( شماره‌هاى 180 و 204 مجموعه‌ها ) مترجم گويد : در نسخهء خطى كتاب سرالعالمين منسوب به غزالى ، متعلق به اينجانب عين عبارت آمده است .\r\n( 3 ) . ابن الاثير ، الكامل ، ج 10 / ص 101 .\r\n","page_name":" 162 ","page_number":170},
  {"content":"\r\n\r\nترديد مىكند ، همچنين ابن الخطيب « 1 » . اما محققان امروز آن را مردود مىدانند . از جمله خاورشناس آلمانى ميللر و گلدزيهر . گلدزيهر به تناقضات تاريخى اشاره مىكند و مىگويد : « شايسته است در بيان شرح حال ابن تومرت داستان ديدار او را با غزالى ناديده انگاريم زيرا مطلقا درخور قبول نيست . خواه از حيث ترتيب حوادث زمانى يا از حيث منطق خود حوادث . سبب پديد آمدن اين افسانه‌ها اين است كه مردم مىخواهند غير از صفات شخصيه سبب موجبى خارق العاده براى اعتلاء كسانى كه به قدرتى دست يافته و قدرتى را از ميان برده‌اند ، پيدا كنند » . « 2 »\r\nناگفته نماند كه اينها به معنى آن نيست كه ابن تومرت در تعاليم دينى خود از آراء و نظريات غزالى تأثير نپذيرفته است . مسلم است كه ابن تومرت در خلال تحصيلاتش در مشرق از نظريات علماى مشرق در علوم كلام و اصول و سنت آگاهى يافته است . ابن خلدون مىگويد كه تحت تأثير تعاليم اشاعره بود و از آنان علم آموخت و طريقهء ايشان را در جانبدارى و دفاع از عقايد سلف تحسين مىكرد و نيز در تأويل متشابه از قرآن و حديث پيرو آنان بود . « 3 » ما هنگامى كه سخن را به بيان عقايد دينى او بكشانيم در اين گونه مسائل نيز تحقيق خواهيم كرد . اما تأثير عقايد غزالى در آراء ابن تومرت و احكام و سنن دينى او نيك آشكار است . بويژه آنجا كه با سنن دينى موجود در مغرب به مبارزه برمىخيزد . اين مبارزه بيشتر بر اساس تعاليم كلامى غزالى استوار است . برخى از خاورشناسان بر اين عقيده‌اند كه ابن تومرت عميقا تحت تأثير غزالى نبود زيرا هرچند سخن از زهد و پرهيزگارى مىگويد در گفتار او گرايشى به معارف صوفيه كه اساس تعاليم غزالى است آشكار نيست و اين از موارد خلاف ميان او و غزالى است « 4 » .\r\n\r\n\r\n","description":"","footnote":"\r\n( 1 ) . ابن خلدون . العبر ، ج 6 / ص 226 . ابن الخطيب ، الاحاطه . ج 1 / ص 417 و 418\r\n( 2 ) .\r\n ) 5881 nilreB ( dnaldnebA dnu negroM ni malsI reD : relluM . A . 116 . P . II , B \r\n( 3 ) . ابن خلدون ، ج 6 / ص 226 .\r\n( 4 ) . مقدمهء گلدزيهر بر كتاب محمد بن تومرت كه از آن ياد كرديم . ص 20 .\r\n","page_name":" 163 ","page_number":171},
  {"content":"\r\n\r\n\r\n2\r\nچون محمد بن تومرت زمانى چند در مشرق به تحصيل علم گذرانيد ، آهنگ آن كرد كه به مغرب بازگردد . اكنون با اندوخته‌اى عظيم از علوم به ديار خود باز مىگشت .\r\nابن خلدون گويد « در علم دريايى دمان بود و در دين شهابى فروزان » . ابن تومرت در اواخر سال 511 ه / 1117 م به قصد مغرب از اسكندريه به كشتى نشست . بعضى گويند چون در اسكندريه به سبب نهى از منكر آشوبى برپا كرده بود از آن شهر تبعيدش كردند . ابن تومرت در همان كشتى هم كه او را به مغرب مىبرد امر به معروف و نهى از منكر مىكرد . چنان كه مسافران كشتى را به اقامهء نماز و خواندن قرآن وامىداشت و چنان بر مردم سخت گرفت كه گويند مسافران او را به دريا افكندند .\r\nابن تومرت نصف روز همچنان در كنار كشتى شنا كرد بىآنكه آسيبى ببيند . چون چنان ديدند كسى را از كشتى فرو كردند تا او را از آب بيرون كشيد اين امر سبب شد كه در نظر مردم بزرگ آيد و در اكرام او مبالغه كنند . هنگامى كه به مهديه رسيد در يكى از مساجد فرود آمد و با او جز ابريقى و عصايى نبود . مردم خبر آمدن او بشنيدند . طالبان علم بيامدند تا از او انواع علم آموزند . چون چيزى از آلات ملاهى يا شرابخوارى مىديد برفور آن را مىشكست و نابود مىكرد . اين امر سبب شد كه از مردم آزارها ببيند . خبر او به امير يحيى بن تميم بن المعز بن باديس پادشاه افريقيه رسيد . او را با جماعتى از فقها به نزد خود خواند و چون از نزديك او را ديد و مناظره‌اش را با ديگر فقها شنيد ، خوشش آمد و از او خواست در حقش دعا كند . « 1 » محمد بن تومرت از مهديه به بجايه رفت . در آنجا نيز به همان شيوهء خويش به امر به معروف و نهى از منكر پرداخت و به گونه‌اى خستگىناپذير دعوت خويش ادامه داد . روزى به سبب سختگيرىاش در نهى از منكر در شهر غوغا بر پا شد والى شهر\r\n\r\n\r\n","description":"","footnote":"\r\n( 1 ) . ابن الاثير ، الكامل ، ج 10 / ص 202 ابن خلكان ، وفيات الاعيان ، ج 2 / ص 49 .\r\n","page_name":" 164 ","page_number":172},
  {"content":"\r\n\r\nالعزيز بن المنصور بن حماد صنهاجى كه مردى سخت دل بود و سخت كش ، خود و خواصش بر او خشم گرفتند . العزيز قصد كشتن او كرد . ابن القطان برخى از اعمال او را در نهى از منكر در بجايه برشمرده است و گويد چون به بجايه درآمد ، پسران را ديد كه چون دختران مويها بلند كرده‌اند و خويشتن آراسته‌اند و جامه‌هاى ابريشمين بر تن كرده‌اند و اراذل را ديد كه شيفته و پايبند آن كارها هستند . ابن تومرت به برافكندن اين رسم منكر سخت بايستاد . سپس در مراسم عيد حاضر شد ، ديد زنان و مردان و پسران زينت كرده و با چشمان سرمه‌ساى و آراسته به زيورها در كنار هم ايستاده‌اند ابن تومرت آنان را زجر كرد و براند و شادمانى عيد در كامشان تلخ گردانيد . كار به هرج‌ومرج كشيد تا آنجا كه برخى زيور زنان را ربودند . العزيز به تحقيق ماجرى پرداخت . دانست كه اين آشوب را آن فقيه سوسى برپاى كرده است . العزيز فرمان داد طالبان علم براى مناظره با او گرد آيند . در خانهء يكى از ايشان مجلسى ترتيب دادند و به طعام خوردن و آشاميدن پرداختند و ابن تومرت را نيز به آن مجلس دعوت كردند . نيامد . كاتب ، عمر بن فلفول به سراغ او رفت و ملاطفت نمود و تضرع كرد تا به مناظره حاضر شد و به نزد ايشان آمد . آنان سوآلها كردند و او هر سوآل را پاسخ مىگفت ، آنگاه ابن تومرت سوآل كرد ولى آنان به هيچ يك از سوآلهاى او نتوانستند پاسخ دهند . ابن فلفول با ملاطفت و تضرع از او خواست كه از اين امر به معروف و نهى از منكر دست بردارد . ابن تومرت از عاقبت كار خويش بيمناك شد و از بجايه بيرون شد و در جايى نزديك به آن موسوم به ملاله جاى گرفت . در آنجا در ميان اعيان صنهاجه بود كه مأوايش دادند و اكرامش كردند . والى بجايه از ايشان خواست كه تسليمش كنند و آنان ابا كردند . ابن تومرت چندى در ميان ايشان زيست تدريس مىكرد و چون فراغت مىيافت ، روى تخته‌سنگى بر كنار راه و در نزديكى ملاله مىنشست . روزى مردى سالمند و جوانى خوش‌منظر بيامدند . اين جوان زيباروى كسى جز عبد المؤمن بن على بن علوى نبود : مردى كه مقدر شده بود كه از اصحاب بزرگ مهدى گردد و از بزرگترين سرداران و جانشين و وارث دولت او . اين جوان با عم خود از شهرى نزديك تلمسان آمده بود و اكنون براى طلب علم راهى مشرق بود و نيز آهنگ گزاردن حج داشت . ابن تومرت از احوال او پرسيد و چون دانست كه به چه كار مىرود ، او را گفت كه علم و شرف و نام بلند\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nكه به طلب آنها برخاسته اكنون در همين جاست . اگر در صحبت او درآيد به همهء آنها خواهد رسيد . سپس او را دعوت كرد در امر به معروف و نهى از منكر و احياء علم و نابود ساختن بدعتها با او يار شود .\r\nابن القطان از ديدار عبد المؤمن با ابن تومرت تصويرى ديگر دارد . خلاصه آنكه ابن تومرت چون از بجايه بيرون آمد و در ملاله جاى گرفت ، طالبان علم نزد او شتافتند . از كسانى كه نزد او آمد يكى فقيه عبد الواحد بن عمر التونسى بود .\r\nعبد الواحد به او دلبستگى يافت و چندى ملازم او شد . تونسى از فقهاى رباط تلمسان بود . چون بمرد شاگردانش هماهنگ شدند كه ابن تومرت را نزد خود خوانند تا در جاى تونسى به تدريس پردازد . پس عبد المؤمن را به نزد او فرستادند . عبد المؤمن از شاگردان تونسى بود . « 1 » عبد المؤمن شيفتهء شخصيت ابن تومرت گرديد و از كثرت علم او در شگفت شد و خدمت و مصاحبت او برگزيد . از اينجا اسطوره آغاز مىشود . گويند ابن تومرت به كتاب جفر از علوم اهل بيت دست يافته بود . در آن كتاب آمده بود كه مردى از ذريهء رسول خدا در مغرب اقصى ظهور مىكند و استقامت كار او به دست مردى است از اصحاب او . همچنين در آن كتاب نام عبد المؤمن به صورت حروف مقطع آمده بود . و زمان ظهور او را بعد از قرن پنجم ذكر كرده بود . ابن تومرت كه نشانه‌هاى آن ذريهء رسول خدا را در خود يافته بود اينك در پى يافتن مردى بود به نام عبد المؤمن . چون عبد المومن را ديد و نام او شنيد ، دريافت كه اين همان مردى است كه در پى اوست . « 2 »\r\nبرخى گويند كه ابن تومرت عبد المؤمن را در جايى به نام فنزاره از بلاد متيجه ديد . عبد المؤمن در آن هنگام در همان روستا به تعليم اطفال مشغول بود . عبد المؤمن چندى با ابن تومرت دوستى ورزيد سپس در خدمت او ماند و چندى در ملاله نزد او درس خواند . سپس هر دو از ملاله به وانشريش رفتند . در آنجا مردى از قبيلهء هرغه ، يعنى قبيلهء ابن تومرت به او پيوست . اين مرد ابو محمد البشير ناميده مىشد .\r\nابن تومرت و ياران او سپس به تلمسان رفتند . مردم خبر او بشنيدند وصيت شهرتش\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( نسخهء ياد شده ، برگ 3 ب ) .\r\n( 2 ) . ابن خلكان ، وفيات الاعيان ، ج 2 / ص 49 . المراكشى ، المعجب ، ص 100 .\r\n","page_name":" 166 ","page_number":174},
  {"content":"\r\n\r\nدر همه‌جا پيچيد . قاضى تلمسان ابن صاحب الصلاة او را فراخواند و از مسلك او و مخالفت آن با مذهب مردم آن ديار آگاه شد . از او خواست كه دست از دعوت خويش بردارد ولى ابن تومرت از او روى گردانيد و با اصحاب خود به فاس رفت و از فاس به مكناسه . در آنجا در نهى از منكر سخت پاى فشرد . مردم بر او بشوريدند و زدندش . به ناچار از مكناسه به مراكش رفت . « 1 »\r\nانديشهء امر به معروف و نهى از منكر كه ابن تومرت شعار خود ساخته بود انديشه‌اى است مختص اسلام ، كه از آيات قرآن  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  و آيهء :  « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ »  گرفته شده و نيز در حديث آمده است كه : « من رأى منكم منكرا فليغيره بيده ان استطاع فان لم يستطع فبلسانه و ان لم يستطع فبقلبه و ذلك اضعف الايمان » . و نيز اين حديث : « لا طاعة فى معصيته ، انما الطاعة بالطاعة و على احدكم السمع و الطاعة ما لم يومر بمعصية فان امر بمعصيه فلا سمع و لا طاعة » . اساس اين فكر اسلامى تضامن اجتماعى و مسئوليت عامه است از حمايت جامعه در برابر منكرات و رذائلى كه دين آنها را نهى كرده است . ابن حزم فيلسوف قرطبى در كتاب « الفصل » خويش اصول و فوايد امر به معروف و نهى از منكر را بيان كرده است .\r\nو در اين باب گويد كه طوايفى از اهل سنت و معتزله و خوارج و زيديه معتقدند كه كشيدن شمشير در امر به معروف و نهى از منكر در صورتى كه دفع منكر جز به آن ميسر نشود واجب است . هنگامى كه اهل حق در وضعى باشند كه دفع منكر بر ايشان امكان داشته باشد و از پيروزى نوميد نباشند اقدام به آن واجب مىشود . ولى اگر به سبب قلت شمار اميدى به پيروزى ندارند مىتوانند اين وظيفه را به گونه‌هاى ديگر انجام دهند . ابن حزم بر اين مىافزايد كه هرگاه ستمى واقع شود هرچند اندك باشد لازم است به امام گفته شود تا از آن منع كند . پس اگر منع كرد و به حق بازگرديد و حدود دينى را چون قصاص و حد زنا و قذف و شرب خمر را اجرا نمود راهى به خلع او نيست و او همچنان امام است و خلعش جايز نخواهد بود . ولى هرگاه به منع منكرات اقدام ننمود خلع او و اقامهء شخص ديگرى به جاى او كه حق را\r\n\r\n\r\n","description":"","footnote":"\r\n( 1 ) . الحلل الموشيه ، ص 77 و 78 . ابن خلدون ، العبر ، ج 6 / 227 .\r\n","page_name":" 167 ","page_number":175},
  {"content":"\r\n\r\nبرپاى دارد واجب است . زيرا خداى تعالى فرمايد :  « تَعاوَنُوا عَلَى الْبِرِّ وَ التَّقْوى وَ لا تَعاوَنُوا عَلَى الْإِثْمِ وَ الْعُدْوانِ »  « 1 » .\r\nاما محمد غزالى به مسئلهء امر به معروف و نهى از منكر اهميت خاص مىدهد و امر به معروف را « قطب اعظم دين » مىخواند . طبيعى است كه حاكم و رئيس دولت ( امام ) قبل از همه مسئول اجراى اين اصل اخلاقى است و بايد در حد توان خويش در قمع آنچه مخالف شريعت است بكوشد . خواه به دست يعنى به وسيلهء مأموران خودخواه به زبان يعنى به وعظ و تحريض مردم به التزام احكام شرع . منصب حسبت در دول مختلف اسلامى در قرون وسطى يكى از مظاهر عمل در محاربهء برخى از انواع منكر است . جز آنكه اين تلاش منحصر به اقدام دولت يا كارگزاران رسمى او نيست . بلكه هر مسلمانى موظف است هر منكرى را كه مىبيند ازاله كند . و به هر عمل خلاف شرع كه برخورد كرد آن را دگرگون سازد .\r\nابن تومرت در پايتخت دولت مرابطى استقرار يافت . ورود او در سال 514 ه / 1120 م صورت گرفت . در آنجا نيز همچنان شيوهء خويش در دفع منكرات و از ميان برداشتن آنها تا آنجا كه مىتوانست سعى مىورزيد . در مسجد جامع با امير المسلمين على بن يوسف برخورد كرد ميان آنها وقايعى اتفاق افتاد كه پيش از اين بدان اشاره كرديم . ابن تومرت در اين گونه حملات خويش جرئت و جسارتى عجيب داشت . در مراكش و ديگر شهرهاى مغرب در عصر حكومت مرابطين در حفظ احكام شرعى چندان سختگيرى نمىشد . مثلا شراب به‌طور علنى در بازارها فروخته مىشد و نوشيدن نبيذ امرى عادى بود . خوكها در محله‌هاى مسلمانان مىچريدند .\r\nو آواز غنا از همه جا به گوش مىرسيد . مظاهر تدين بىرنگ و ناتوان بود . علاوه بر اينها در امور ادارى و قضايى از پاكدامنى و پرهيز نشانى چندان نبود . غصب اموال و خوردن ميراث يتيمان و ديگر انواع فساد رواج داشت « 2 » .\r\nالمراكشى به عهد على بن تاشفين اشارت مىكند و مىگويد كه حال امير المسلمين\r\n\r\n\r\n","description":"","footnote":"\r\n( 1 ) . ابن حزم ؛ الفصل فى الملل و الاهواء و النحل ( قاهره 1321 ه ) ج 4 / ص 171 و 173 و 176 .\r\n( 2 ) . رجوع كنيد به مقدمهء گلدزيهر بر كتاب ابن تومرت به نام « اعز ما يطلب »\r\n","page_name":" 168 ","page_number":176},
  {"content":"\r\n\r\nپس از سال پانصد سخت مختل شد و در كشور او منكرات به حد وفور آشكار گرديد و اين بدان سبب بود كه زعماى مرابطين بر شهرها استيلا يافته بودند و دعوى خودكامگى مىكردند . . . زنان بر امور غلبه داشتند . چنان كه همهء زنان قبايل لمتونه و مسوفه مرتكب هر فسادى مىشدند از راهزنى گرفته يا شراب فروشى و امير المسلمين بر تغافل خود مىافزود و ضعف و ناتوانىاش بيشتر مىشد » . « 1 »\r\nروزى اتفاقى افتاد كه سبب توجه مردم به ابن تومرت و دعوت او گرديد و آن اينكه « الصوره » خواهر امير المسلمين در ميان موكب خود بيرون آمد . جمعى از كنيزان خوبروى همراه او بودند و همه به عادت مرابطين بدون حجاب . مرابطين زنانشان بىحجاب بودند ولى مردانشان چانه و دهان خود را مىپوشانيدند . چون ابن تومرت آنان را ديد بر زنان كه برهنه‌سر از خانه بيرون آمده بودند بانگ زد و فرمان داد كه صورت خود بپوشانند . آنگاه او و يارانش به صورت چارپايان ايشان زدند و اميرزاده از اسب بيفتاد و شهر پرآشوب شد . شكايت به امير المسلمين على بن يوسف بردند با فقها به گفتگو نشست . حادثهء مسجد تازه اتفاق افتاده بود . گفتند كه با مردم الفت يافته و به آنها مىگويد كه دين از دست رفته است . على بن يوسف وزير خود ينتان بن عمر را گفت در مذهب او تحقيق كند و بنگرد كه كيست و چه مىخواهد . اگر نيازمند است حاجت او برآورد . البته ابن تومرت تنها يك پاسخ داشت كه نيازى جز تغيير منكر ندارد . « 2 »\r\nامير المسلمين فرمان داد كه فقها با او مناظره كنند . فقهاى مرابطين از آن‌رو كه ابن تومرت اشعرى مذهب بود و در باب تأويل متشابه عقايدى خاص داشت و آنان را مورد حمله قرار مىداد و جمود ايشان را در برابر مذهب سلف انكار مىكرد و اين انكار تا سرحد تكفير رسيده بود او را خوش نمىداشتند . ازاين‌رو امير را وادار كردند كه او را فراخواند تا با ايشان مناظره كند . « 3 » ابن تومرت اين دعوت بپذيرفت و در مناظره با فقهاى مرابطين برترى خويش آشكار ساخت . شرح اين مناظره در\r\n\r\n\r\n","description":"","footnote":"\r\n( 1 ) . المراكشى ، المعجب ، ص 99 .\r\n( 2 ) . ابن عذارى ، البيان المغرب ( مخطوط ياد شده ) .\r\n( 3 ) . ابن خلدون ، العبر ، ج 6 / ص 227 .\r\n","page_name":" 169 ","page_number":177},
  {"content":"\r\n\r\nكتاب اعز ما يطلب كه براى خليفه عبد المؤمن بن على املاء كرده آمده است . خلاصهء آن چنين است كه المهدى يا چنان كه او مىگويد الامام المعصوم المهدى المعلوم خواست كه مناظره‌كنندگان يكى از ميان خود به نيابت برگزينند . آنان يكى را برگزيدند . ابن تومرت از آنها پرسيد كه آيا طرق علم منحصر است يا نه . آنكه از ميان فقها برگزيده شده بود گفت : بلى منحصر است در كتاب و سنت و آن معانى كه بر آن آگاهى حاصل شود . مهدى گفت : سؤال از طرق علم بود كه آيا منحصر است يا نه و تو جز يكى از آنها را بيان نكردى ، شرط جواب اين است كه مطابق با سوآل باشد . آنكه با او مناظره مىكرد معنى سخن او در نيافت و از جواب باز ماند . سپس از اصول حق و باطل پرسيد كه چيست ؟ آنكه مناظره مىكرد همان جواب نخستين داد . چون مهدى دريافت كه از درك سوآل و بنابراين از اداى جواب عاجز آمده‌اند سخن آغاز كرد و اصول حق و باطل را باز گفت و گفت :\r\nچهار است : علم و جهل و شك و ظن سپس به بيان ماهيت هريك از آنها پرداخت و سخن را به درازا كشانيد . در اين كتاب سپس به‌طور تفصيل دربارهء عقايد مهدى در جهل و شك و ظن سخن رفته است آنگاه سخن از اصل و حقيقت است و تقسيم آن به چند بخش و هر بخش به چند فصل « 1 »\r\nفقهاى مرابطين كه در آن مجلس بودند همه از علماى فروع بودند و به علم اصول معرفتى نداشتند . بايد دانست كه مراد از علم فروع علم به فرائض عبادات و معاملات و احكام آن و حدود و قصاص است به عبارت ديگر جنبهء عملى و دنيوى شريعت . مرابطين در زمينهء علوم فروع كوشش و تلاش مىكردند . المراكشى در ضمن سخن از نفوذ فقهاء در عصر على بن يوسف گويد كه كسانى مورد نواخت او بودند كه در علم فروع يعنى فروع مذهب مالك سرآمد باشند . پس در ادامهء كلام خويش گويد : « در اين زمان كتب مذهب مالك رواج بسيار يافت . زيرا همه به مقتضاى آنها عمل مىكردند و جز آن هر كتابى كه بود به دور افكنده شد . تا آنجا كه نظر كردن در كلام خدا و حديث رسول فراموش گرديد و هيچ يك از مشاهير\r\n\r\n\r\n","description":"","footnote":"\r\n( 1 ) . محمد بن تومرت ، اعز ما يطلب ( الجزاير 1903 ) ص 1 - 5 و 11 - 18 .\r\n","page_name":" 170 ","page_number":178},
  {"content":"\r\n\r\nاين زمان توجهى و اعتنائى به آن دو نداشتند » . « 1 » از خصوصيات اين مناظرهء دينى اين بود كه ابن تومرت چون سخن آغاز كرد از اصول پرسيد نه از فروع و حال آنكه آنان فقهاى مرابطين بودند و از اقطاب علم فروع . ابن تومرت بدين‌گونه مىخواست جهل ايشان را به مناهج حقيقى شريعت به اثبات برساند . زيرا آن علم بويژه به قرآن و حديث بازمىگردد نه به قول مستخرج از آنها . در ميان فقهاى مرابطين كسى كه به پايهء ابن تومرت در علوم دين برسد جز فقيه اندلسى مالك بن وهيب قاضى مراكش ، كس نبود و او از اكابر علما و ادبا بود و از علوم دين و فلسفه بهرهء كافى داشت ولى از علم خود بيش از آنكه در آن زمان رواج داشت اظهار نمىنمود . « 2 » او براى امير المسلمين خطر آن مرد و خطر دعوتش را بيان نمود . و گفت هدف اين مرد امر به معروف و نهى از منكر نيست بلكه هدفش گمراه ساختن مردم و افروختن آتش فتنه و در دست گرفتن قدرت است . قاضى به قتل او اشارت كرد . بعضى ديگر امير المسلمين را گفتند كه او را به زندان فرستد . و يكى اين ضرب المثل را براى او آورد « القه فى الكبول لئلا يسمعك الطبول » وزير او ينتان بن عمر با آنان مخالفت نمود و على بن يوسف را گفت كه اين وهنى است در حق ملك . آنگاه ابن تومرت و هدف او را بىارج و ناتوان قلمداد كرد . على بن يوسف وزير خود را گفت كه او را روزى چند در نزد خود نگاه دارد تا در اين كار بينديشد . هنوز چند روزى نگذشته بود كه خبر شورش قرطبه رسيد و على بن يوسف عازم حركت به اندلس شد . از وزير خواست كه ابن تومرت را بياورد . چون بيامد على گفت به من خبر داده‌اند كه تو در بجايه و ديگر جايها چه فتنه‌ها برپا كرده‌اى ، اكنون بگو كه واقعا هدفت از اين كارها چيست ؟\r\nابن تومرت گفت : تغيير منكر و رفع مالياتها و اينكه حتى يك تن از قبيلهء تو بر سر كار نباشد و اين دهان‌بند و نقاب ( لثام ) از خود دور كنيد كه اين كار زنان است و نماز با آن جايز نيست . امير المسلمين او را نزد خود براند و فرمود كه از مراكش\r\n\r\n\r\n","description":"","footnote":"\r\n( 1 ) . المراكشى ، المعجب ، ص 95 و 96 .\r\n( 2 ) . المعجب ، ص 102 . مراكشى مىگويد كه اين مالك بن وهيب كتابى تأليف كرده بود كه در عصر خود بىهمتا بود به نام « قراضة الذهب فى ذكر لئام العرب » مراكشى مىپندارد كه اين كتاب در خزانهء كتب بنى عبد المؤمن بوده باشد .\r\n","page_name":" 171 ","page_number":179},
  {"content":"\r\n\r\nبيرونش كنند . اين واقعه در اوايل سال 515 ه اتفاق افتاد . « 1 »\r\n\r\n3\r\nمحمد بن تومرت و يارانش از مراكش به اغمات رفتند . در بعضى از روايات آمده است كه او مدتى در خيمه‌اى كه در گورستان شهر برپا كرده بود مىزيست .\r\nمردم و دانشپژوهان به نزد او مىآمدند . او نيز برضد مرابطين تبليغ مىكرد و آنان را به اعتقاد به تجسيم و كفر متهم مىنمود . « 2 » سپس تا آنجا فرا رفت كه بطلان بيعت على بن يوسف را اعلام نمود و ياران خود را فرمان داد كه چنبر اطاعت ايشان از گردن بردارند . ولى چون شنيد كه مرابطين قصد دستگيرى و قتل او را دارند از آن مكان برفت . « 3 » هنگامى كه به اغمات رسيد همچنان به استمرار شيوهء خويش ، نهى از منكر مىنمود و بر مرابطين حمله مىكرد . براى نماز و دعاى خود مسجدى در بيرون شهر اغمات بنا كرد . فرمانرواى شهر دستور اخراج و تبعيد او صادر كرد . « 4 » در اين هنگام با اصحاب خود رهسپار بلاد سوس شد و به جبال مصامد پيوست .\r\nنخست به ميان قبايل مسفيوه رفت سپس به ميان قبايل هنتانه و آنگاه به ايكلين شد .\r\nدر خلال اين سفر بر بسيارى از قبايل بربر گذشت در هرجا اندكى درنگ مىكرد و مسجدى مىساخت . اصحاب و اتباع او از پىاش مىرفتند .\r\nابو بكر صنهاجى از ياران ابن تومرت برنامه حركت او را از اغمات تا مسير\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ( اوراق مخطوط ياد شده ) ، ابن ابى زرع ، روض القرطاس ، ص 112 . الحلل الموشيه ، ص 73 ، 74 . ابن الاثير ، الكامل ، ج 10 / ص 202 . المراكشى المعجب ، ص 102 و 103 . و رجوع كنيد به كتاب اخبار المهدى بن تومرت . ص 68 و 69 .\r\n( 2 ) . ابن القطان ، به نقل از ابن الراعى ( نظم الجمان مخطوط ياد شده برگ 10 ب ) .\r\n( 3 ) . اين روايت ابو بكر صنهاجى يكى از ياران ابن تومرت است در كتابش به نام اخبار المهدى بن تومرت .\r\n( 4 ) . ابن عذارى ، البيان المغرب ( اوراق ياد شده ) . ابن خلدون ، العبر ، ج 6 / ص 227 .\r\n","page_name":" 172 ","page_number":180},
  {"content":"\r\n\r\nدر خلال جبال مصامده و ديدار با اصحاب و يارانش با تفصيل بيشترى آورده است .\r\nابن تومرت و يارانش از آن پس به قريهء ايجليز يا كوه ايجليز از بلاد هرغه رفتند .\r\nآنجا مركز قوم و عشيره‌اش بود . در آنجا در جايى بلند كه جز با رنج بسيار بدان نتوانستند رسيد مكان گزيد . اندكى محافظ و نگهبان داشت . « 1 » مصامده از هر سو به جانب او روى نهادند و اصحاب و يارانش افزون شدند و او آنان را به توحيد و يكتاپرستى دعوت مىكرد و به قتال مرابطين كه آنان را مجسمين مىخواند بر مى - انگيخت . ابن تومرت با جدى تمام به تدريس پرداخت . بيش از همه براى ياران خود در باب مهدى منتظر و امام معصوم و اخبار و احاديثى كه در اين باب آمده بود صحبت مىداشت . برخى از داعيان خاص خود را به نزد رؤساى قبايل مىفرستاد و بشارت دعوت خود مىداد . و چون دريافت كه دعوت او به ثمر رسيده است و ميدان براى عمل مهياست عزم آن كرد كه امامت خويش آشكار كند . « 2 » در روز پانزدهم رمضان سال 515 ه دسامبر سال 1121 م در ميان اصحاب خود خطبه آغاز كرد و اعلان كرد كه او مهدى منتظر است « 3 » . خطبهء او كوتاه بود و ابن القطان آن را در نظم الجمان نقل كرده است از اين قرار :\r\n« سپاس خداوندى را كه هرچه خواهد مىكند و به هرچه خواهد حكم مىفرمايد . كسى نيست كه فرمان او رد كند يا حكم او را به تعويق اندازد . درود او برسيد ما محمد رسول خدا كه به امام مهدى بشارت داد . آنكه مىآيد و زمين را از عدل و داد پر مىكند پس از آنكه پر از جور و ظلم شده باشد . چون حق به وسيلهء باطل نسخ گردد و جور عدل را براند او را مبعوث مىدارد . مكان او در مغرب اقصى است كه زادگاه اوست و زمان او در آخر الزمان است . نام او نام رسول اللّه عليه الصلاة و السلام است و نسب او نسب نبى صلى اللّه تعالى و ملائكته الكرام المقربون عليه و سلم\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده برگ 33 الف ) .\r\n( 2 ) . المراكشى ، المعجب ، ص 103 .\r\n( 3 ) . ابن ابى زرع ، روض القرطاس ، ص 113 . ابن خلدون ، العبر ، ج 6 / ص 228 . الحلل الموشيه ص 78 . الزركشى ، ص 4 . ابن عذارى مىگويد اين واقعه در سال 518 ه اتفاق افتاد البيان المغرب ( اوراق مخطوط ياد شده - هسپرس ص 82 ) .\r\n","page_name":" 173 ","page_number":181},
  {"content":"\r\n\r\nاست . در عصرى كه جور امراء آشكار شود و زمين پر از فساد گردد . اين زمان ، آخر الزمان است نام همان نام است نسب همان نسب است و عمل همان عمل است » . « 1 » پس از اين خطبه در زير درخت خرنوب « 2 » سبز و خرمى ده تن از اصحاب و ملازمين او به نزد او دويدند و به عنوان مهدى منتظر و امام معصوم با او بيعت كردند . اين ده تن را عشرهء اول گويند و عبارت بودند از شاگرد او و نزديكترين مردم به او عبد المؤمن بن على كه پيش از همه بيعت كرد و ابو محمد عبد اللّه بن محسن الوانشريشى موسوم به البشير و عبد اللّه بن ملويات و ابو حفص عمر بن يحيى الهنتانى و ابو حفص عمر بن على ازناج ( اصناك ) و سليمان بن مخلوف و ابراهيم بن اسماعيل الخزرجى و ابو محمد عبد الواحد الحضرمى و ابو عمران موسى بن تمارى و ابو يحيى ابو بكر بن يكيت . اين ده تن را المهاجرين الاولين و الجماعه گويند . « 3 » پس از آن پنجاه تن ديگر بيعت كردند كه آنان را اهل خمسين ناميد و اينان طبقهء دوم اصحاب او بودند . سپس هفتاد تن بيعت كردند و اهل سبعين ناميده شدند . اينان طبقهء سوم اصحاب خوانده شدند .\r\nاين سه طبقه مخلصترين اصحاب مهدى بودند و نيرومندترين ايشان . ابن تومرت انصار و اصحاب خود را پس از اين سه طبقه تقسيم به اقسامى نمود مثلا طبقهء چهارم طالبان علم بودند و طبقهء پنجم همه حافظان قرآن بودند كه طلاب كم سال بودند .\r\nطبقهء ششم را اهل الدار ناميد اينان خويشاوندان و عشيره و خواص خادمان او بودند .\r\nابن القطان به نقل از ابن صاحب الصلاة نامهاى اين خادمان را كه همواره شب و روز ملازم درگاه بودند ذكر كرده است . طبقهء هفتم مردم هرغه شهر ابن تومرت و موطن\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده برگ شماره 23 الف . الحلل الموشيه ، ص 78 .\r\n( 2 ) . درختى است پرخار و ميوه‌اى شبيه خيار جنبر دارد . انواع آن بسيار است . از جمله درخت فلوس است . ر ك لغت نامه دهخدا . م .\r\n( 3 ) . الحلل الموشيه ، ص 79 . روض القرطاس ، ص 113 . ابن القطان دو اسم ديگر افزوده است :\r\nابو الربيع سليمان بن الحضرمى و ابو عبد اللّه محمد بن سليمان به جاى ابو محمد عبد الواحد الحضرمى و سليمان بن مخلوف ( نظم الجمان برگ 33 ب ) و ابو بكر صنهاجى نامهاى ديگرى آورده و خود را در زمرهء عشرهء اول ذكر كرده ( اخبار المهدى بن تومرت ، ص 73 ) همچنين ابن خلدون از كسان ديگر نام مىبرد . العبر ، ج 6 / ص 228 .\r\n","page_name":" 174 ","page_number":182},
  {"content":"\r\n\r\nقبيلهء او بودند . طبقهء هشتم اهل تينملل بودند و طبقهء نهم اهل جد ميوه و طبقهء دهم اهل جنفيسه و طبقهء يازدهم اهل هنتاته و طبقهء دوازدهم مركب از سپاهيان بود و طبقه سيزدهم غازيان و تيراندازان . ابن القطان مىگويد كه طبقهء دوازدهم از اهل قبايل تشكيل شده بود و طبقه سيزدهم سپاهيان بودند . بر اين طبقات يك طبقهء ديگر مىافزايد ، و مىگويد طبقهء چهاردهم طبقهء « الفرات » ناميده مىشد اينان نوجوانان و كودكان بودند . المهدى بعد از آن براى هر طبقه نظام خاصى معين كرد و ترتيب رتبه‌ها داد و براى هر طبقه وظيفه‌اى معين كرد و رتبه‌اى كه حق تجاوز از آن را نداشت ، خواه در حضر و خواه در سفر . آنگاه براى هركس كه از اوامر او سرپيچى كند مجازات اعدام مقرر كرد . و هركس كه دير حاضر شود بايد تنبيه شود و اگر تكرار شود بايد او را بكشند . هركس را كه خطايى مىكرد نخست به گونه‌اى تنبيه مىكردند و اگر پند نمىپذيرفت يك يا دو بار شلاقش مىزدند و اگر باز هم به رأى خود كارى مىكرد و امتثال اوامر نمىنمود جزايش مرگ بود . هركس نسبت به برادر يا پدر يا پسر خود يا به كسى كه اكرامش لازم است خدعه كند يا سخن خدعه‌آميز گويد بايد كشته شود . مهدى براى رواج آيين خويش سخت مىگرفت و زمام امور را با حزم و كفايت بر دست گرفت . اين نظام كه او پديد آورد بعدها اساس دولت موحدين گرديد . « 1 »\r\nچون كار بيعت به پايان آمد يارانش او را المهدى و الامام المعصوم لقب دادند .\r\nالمهدى و اصحاب او و اهل آن دعوت « الموحدين » نام گرفتند . ابن خلدون مىگويد ابن تومرت براى ايشان اين عنوان را برگزيد تا به لمتونه كنايه زند كه از تأويل متشابه عدول مىكردند و به تجسيم گرايش يافته بودند . « 2 » ابن تومرت براى اصحاب خويش در توحيد كتابى نوشت و آن را « المرشده » ناميد . موضوع اين كتاب معرفت خداى تعالى و علم به حقيقت قضا و قدر و ايمان به آنچه خدا بر بندگان خود مقرر داشته و امر به معروف و نهى از منكر بود . كتاب ابن تومرت از عشرها و حزبها و سوره‌ها تشكيل يافته بود . ياران را مىگفت كه هركس اين توحيد را فرا نگيرد موحد نيست ،\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( نسخهء خطى ياد شده برگ 10 الف و ب )\r\n( 2 ) . ابن خلدون ، العبر ، ج 6 / ص 229 .\r\n","page_name":" 175 ","page_number":183},
  {"content":"\r\n\r\nبلكه كافر است متابعت او جايز نيست و از ذبيحهء او نبايد خورد .\r\nابن ابى زرع در روض القرطاس گويد « كتاب توحيد او در نزد قبايل مصامده چون قرآن عزيز بود . زيرا مردمى نادان بودند و از امور دين و دنيا بىخبر » « 1 » ابن تومرت براى ايشان به زبان بربرى هم كتابهاى ديگرى نوشت ، در بيان عقايد خويش و آنان را القواعد ناميد و كتاب ديگرى به نام « الامانه » به زبان عربى نوشت .\r\nاو در زبان عربى و بربرى آگاهترين مردمان عصر خود بود . آنگاه كتابى به زبان عربى نوشت ، در باب عقيده و علم و امامت اين كتاب را شاگرد و خليفه او عبد المؤمن بن على از او روايت كرده و چون با عبارت « اعز ما يطلب » آغاز مىشود ، اين عبارت عنوان كتاب شده است . « 2 » ما در فصل خاص خود از كتاب « اعز ما يطلب » و از عقايد و آراء دينى و سياسى او سخن خواهيم گفت .\r\nابن تومرت به نشر دعوت خويش و رسوخ دادن آن در دل اصحاب پاى مىفشرد ، چون مردى فصيح و گشاده زبان بود و در وعظ كلامى رقيق داشت سخنش به دلها مىنشست . يارانش در كوهستانهاى مصامده مىگرديدند و مردم را به امامت و مهدويت او فرا مىخواندند . مردم از هرسو دسته دسته به سوى او مىآمدند و به امامت با او بيعت مىكردند و به ديدار او تبرك مىجستند . تا كم‌كم كارش بالا گرفت و آوازه‌اش در همه‌جا پراكنده شد . و يارانش افزون شدند و او خود در برابر مرابطين به صورت خطرى عظيم خود نمايى كرد .\r\nاكنون اين سوآل پيش مىآيد كه آيا محمد بن تومرت از همان آغاز قصد آن داشت كه عنوان مهدويت را بر خود بندد تا به نيروى او به قدرت رسد يا پس از آنكه در دعوت خويش موفق گرديد و شمار متابعانش فزونى گرفت ، چنين هوايى در سرش افتاد كه خود را مهدى بخواند . براى ما آشكار است كه ابن تومرت از همان ساعت نخستين در آتش چنان آرزويى مىسوخت . و امر به معروف و نهى از منكر كه پيشهء خود ساخته بود ، پرده‌اى بود كه بر روى نيات و اطماع خويش مىكشيد ، تا آنگاه كه زمان بهره‌گيرىاش فرا رسيد . آنچه از مراكشى نقل كرديم كه ابن تومرت\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( نسخهء ياد شده برگ 34 الف ) ابن ابى زرع ، روض القرطاس ص 114\r\n( 2 ) . ابن ابى زرع ، روض القرطاس ، ص 80 . ابن خلدون ، العبر ، ج 6 / ص 222 .\r\n","page_name":" 176 ","page_number":184},
  {"content":"\r\n\r\nدر خلال گفتگو با شاگردانش به خصوص بر روى نظريه مهدى منتظر و امام معصوم تأكيد فراوان مىكرد و رسولان و داعيان خود را براى نشر همين عقيده به ميان قبايل مىفرستاد ، مؤيد اين نظريه است . از جمله در ماه رمضان سال 511 ه نامه‌اى به فقيه و قاضى على بن ابى الحسن الجذامى مىنويسد - ابن القطان اين نامه را نقل كرده است - ابن تومرت پس از بسم اللّه چنين آغاز مىكند « مىگويم و من محمد بن عبد اللّه بن تومرت مهدى آخر الزمان هستم . » « 1 » همچنين داستان ديدار او با غزالى كه در شرح حالهاى مختلف او تكرار مىشده كه چون غزالى شنيد كه مرابطين كتابهاى او را سوزانده‌اند دعا كرد كه خدا دولتشان را پراكنده و ملكشان را زايل سازد و گفت اين كار به دست ابن تومرت انجام خواهد يافت ، اين معنى را تاييد مىكند . علاوه بر اين شايع كرده بودند كه او به كتب اسرارآميز جفر و ملاحم دست يافته و در آنها خوانده است كه مهدى داراى صفاتى چون صفات اوست ، همه مؤيد اين حقيقت‌اند كه ابن تومرت دعوت به مهدويت خويش را از پيش تدارك ديده بود . « 2 »\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده ، برگ 14 الف . )\r\n( 2 ) . المراكشى ، المعجب ، ص 103 . نيز رجوع كنيد به مقدمه گلدزيهر بر كتاب محمد بن تومرت كه پيش از اين ياد كرديم ، ص 99 .\r\n","page_name":" 177 ","page_number":185},
  {"content":"\r\n . \r\n","description":"","footnote":"","page_name":" 178 ","page_number":186},
  {"content":"\r\n\r\n\r\nفصل دوم كشاكش ميان مرابطين و موحدين مرحلهء نخست\r\n\r\n1\r\nمسلم بود كه محمد بن تومرت كه از اين پس المهدى خوانده مىشد ، چون بنيان كار خويش استوار ديد و به انبوه ياران خود نگريست ، براى نبرد با مرابطين مهيا گرديد . ابن تومرت پس از بيعت با ياران خود « موحدين » به آنان اعلان كرد كه بايد براى جنگ آماده باشند . ازاين‌رو به ترتيب لشكر پرداخت و براى هر ده تن نقيبى معين كرد . بعدها خواهيم ديد كه سپاه موحدين چگونه به روشى نو تنظيم يافت حتى در جنگها نيز نقشه‌هاى مبتكرانه‌اى طرح مىنمود كه خود از علل پيروزى او به شمار مىآمد .\r\nعلى بن يوسف امير المسلمين مجبور شد در اوايل سال 515 ه به سبب شورشى كه در قرطبه برپاى خاسته بود به اندلس رود ولى اقامت او در اندلس به دراز نكشيد و در آنجا به ديگر اعمال رزمى نپرداخت زيرا نهضت ابن تومرت در بلاد سوس سبب دل مشغولى او شده بود . درست چند ماه پيش بود كه ميان او و فقها مجلس مناظره تشكيل شده بود و امير المسلمين به اين بسنده كرد كه او را از پايتخت خود مراكش تبعيد كند و ابن تومرت به بلاد سوس رفت و در آنجا پرده از حقيقت نيات خويش برداشت .\r\n\r\n","description":"","footnote":"","page_name":" 179 ","page_number":187},
  {"content":"\r\n\r\nامير المسلمين بدون قصد به مراكش آمد كه جبران مافات كند و ابن تومرت را فراچنگ آرد . ولى كار بزرگتر و خطيرتر از آن بود كه پنداشته بود . چاره‌اى نداشت جز آنكه با مردى كه در اندك مدتى از صورت يك فقيه عادى كه به تغيير منكر دعوت مىكرد و به صورت يك رجل بزرگ سياسى درآمده بود و جامهء امامت و مهدويت بر تن راست كرده و خيل كثيرى از مردم در زير علم او گرد آمده بودند ، مهياى نبرد شود . پس والى سوس ابو بكر محمد لمتونى را و به قولى ابراهيم بن تيعشت را با سپاهى گران به آهنگ سوس اقصى روانه نمود . ابن تومرت در اين هنگام به كوه ايجليز از شعب كوههاى مصامده رفته بود و با ياران خويش در آنجا تحصن گرفته بود . اين كوه را يك راه باريك و صعب العبور بود كه تنها يك سوار مىتوانست از آن بگذرد و هيچ نيروى مهاجم را ياراى فرا رفتن بر آن نبود . چون مرابطين آمدند و در مشرق آن كوه در مكانى صعب استقرار يافتند ، ابن تومرت از پناهگاه خود بيرون آمد و ياران خود را گرد آورد و بر ايشان موعظه نمود . و گفت :\r\n« دشمنان خود را بنگريد . بدانيد اين اسبان و سلاحها كه همراه آورده‌اند همه هداياى خداوند است براى شما كه در غربت و فقر به سر مىبريد » . سپس لشكرى از ياران خود از مردم هرغه و هنتاته و تينملل تعبيه داد و علمى سفيد برپاى كرد و محمد البشير وانشريشى يكى از ياران دهگانهء نخستين را بر آنان سردارى داد و به جنگ مرابطين فرستاد . موحدين از كوه فرود آمدند . در اولين جدال مرابطين منهزم شدند و پاى به فرار نهادند . موحدين اموال و اسب و سلاح آنان برگرفتند و آنان را تا نزديكى شهر مراكش تعقيب كردند . اين پيروزى لشكر المهدى در ماه شعبان سال 516 ه / اوت سال 1123 م بود . « 1 »\r\nاين پيروزى سبب شد كه كار ابن تومرت بالا گيرد و نام او بر سر زبانها افتد و بر پيروان او افزوده شود و مخصوصا در تقويت روحيهء مرابطين اثرى شگرف داشت .\r\nعلى بن يوسف در حال لشكر ديگر مهيا ساخت ، از سپاه پيشين مجهزتر و\r\n\r\n\r\n","description":"","footnote":"\r\n( 1 ) . ابن القطان نظم الجمان ( مخطوط ياد شده ، برگ 37 الف ) . الحلل الموشيه ، ص 80 .\r\nروض القرطاس ، ص 114 . ابن خلدون . العبر ، ج 6 / ص 228 .\r\n","page_name":" 180 ","page_number":188},
  {"content":"\r\n\r\nعظيم‌تر و آن را تحت فرمان امير ابو ابراهيم اسحاق روانه ساخت . موحدين نيز بر عده و عدت خويش بسى افزوده بودند و با اسب و سلاحى كه از مرابطين به غنيمت گرفته بودند خويشتن را مجهز ساخته بودند . چون دو لشكر بار ديگر مصاف دادند ناگهان سپاه مرابطين را وحشت فراگرفت و بىهيچ نبردى پاى به فرار نهادند و باز هم جمع كثيرى كشته دادند . موحدين بر لشكرگاهشان مستولى شدند و هرچه بود به غارت بردند . اين هزيمت براى على بن يوسف بسى دردناك‌تر بود . على بن يوسف براى بار سوم لشكر بسيج كرد . اين لشكر به فرماندهى امير سير بن مزدلى لمتونى به آوردگاه رفت . او نيز از آن دو سردار پيشين در اين پيكار موفق‌تر نبود . امير سير نيز منهزم گرديد و از سپاهيان او بسيارى به قتل رسيدند و اين شوربختى تازه مرابطين بود .\r\nعلى بن يوسف از اين شكستهاى پىدرپى دريافت كه مسئله يك فتنهء محلى نيست و ابن تومرت يك شورشگر عادى نيست . بلكه حادثه بسى عظيم‌تر از اينها است و جنگ موحدين با مرابطين مسئلهء مرگ و زندگى است . ابن تومرت نيز دريافت كه با اين پيروان سرسختى كه دارد و اين پيروزيهاى رزمى كه به دست آورده براى مرابطين رقيب نيرومندى است و براى بر افكندن دولت ايشان جز چند قدمى باقى نمانده است .\r\nابن تومرت پس از اين پيروزى اخير نامه‌اى نزد مرابطين فرستاد و آنان را به اطاعت از خويش دعوت كرد و تهديد كرد كه اگر دعوت او را نپذيرند نابودشان خواهد كرد . صاحب الحلل الموشيه نامه را چنين نقل كرده : « به قومى كه شيطان آنان را خوار ساخته و خداى رحمان بر آنان غضب كرده ، آن گروه باغيه و دستهء بىمقدار طاغيهء لمتونى . اما بعد شما را به ترس از خداى عظيم و لزوم اطاعت او فرمان مىدهم .\r\nبدانيد كه دنيا فانى است و بهشت براى كسى است كه پرهيزگارى مىكند و عذاب براى كسى است كه عصيان مىورزد . ما را بر شما بنابر آنچه سنت واجب كرده است حقوقى است . اگر آن را ادا كرديد در عافيت خواهيد بود و گرنه از خداوند يارى مىجوئيم كه با شما قتال كنيم و آثارتان را محو نمائيم و شهرهايتان را زير پى بسپريم و هر آبادانى را ويران سازيم و هر نوى را كهنه گردانيم . . . « 1 »\r\n\r\n\r\n","description":"","footnote":"\r\n( 1 ) . الحلل الموشيه ، ص 71 .\r\n","page_name":" 181 ","page_number":189},
  {"content":"\r\n\r\nمرحلهء اول كشاكشهاى ميان موحدين و مرابطين در سال 516 ه / 1122 م و شايد هم در سال 517 ه اتفاق افتاد . ابو بكر صنهاجى ملقب به البيذق كه در زمرهء حشم و خواص ابن تومرت است ، در روايتى در باب غزوات او مىگويد كه غزوات المهدى يا الامام المعصوم برضد مرابطين به نه غزوهء پىدرپى كشيد . تنها يكى از آنها يعنى غزوه هفتم بر ضد قبيلهء هسكوره بود . مهم‌ترين اين غزوات دو غزوه بود .\r\nيكى ميان مرابطين و موحدين در شهر « تادرارت » كه جنگى سخت بود و موحدين منهزم شدند و بيشترشان نابود گرديدند . جنگ دوم در آنسا واقع شد و در اين جنگ هم شكست در لشكر موحدين افتاد و باز جمع كثيرى از ايشان به قتل رسيد . اما غزوهء هسكوره ميان موحدين و اين قبيله كه سر از اطاعت برتافته بودند ، درگرفت .\r\nابن تومرت خود در اين جنگ شركت داشت و مجروح گرديد . يارانش به يارىاش شتافتند و از معركه بيرونش بردند . « 1 » در واقع ابن تومرت در نبرد با مرابطين - در آغاز كار - شكست نمىخورد ولى در همان زمانها به جنگ با قبايلى كه سر از حكم او برتافته بودند چون هسكوره و رجراجه و هزرجه و غجرامه و بسيارى از بطون مصامده پرداخت . بعضى از اين قبايل چون هسكوره و هزرجه از حليفان لمتونه ( مرابطين ) بودند . ابن تومرت در قتال اينان پاى مىفشرد تا آنان را يك‌يك به اطاعت خويش آورد . آنگاه ديگر قبايلى كه سر از فرمان تافته بودند ، از مصامده و غير ايشان سر به فرمان آوردند . آنگاه ابن تومرت به كوههاى درن لشكر برد . بلاد و مواطن آنجا را از تامبوت تا ماغوصه تا جنفيسه تصرف كرد . سپس به تادرارت جايى كه موحدين براى نخستين بار در آنجا شكست خورده بودند درآمد . موحدين به شهر حمله كردند و مردم شهر را به بدترين وجه قتل عام كردند . ابن تومرت از سال 516 تا 518 ه / 1122 تا 1124 م قريب به سه سال در جنگهاى داخلى سپرى ساخت .\r\nبدينگونه توانست سلطهء خود را بر سراسر منطقهء سوس بگستراند .\r\nدر سال 518 ه ، ابن تومرت از كوهستان ايجليز پس از سه سال اقامت بيرون آمد و در ميان يارانش به تينملل رفت . تينملل جايى است بر تپه‌اى بلند در دامنهء كوه\r\n\r\n\r\n","description":"","footnote":"\r\n( 1 ) . ابو بكر صنهاجى البيذق ، اخبار المهدى ابن تومرت ، ص 74 و 78 . ابن القطان ، نظم الجمان ( مخطوط ياد شده ، برگ 46 الف ) .\r\n","page_name":" 182 ","page_number":190},
  {"content":"\r\n\r\nدرن ، از شعب جبال اطلس در حدود صد كيلومتر در جنوب غربى مراكش و از اعمال هرغه . ابن تومرت زمينها و خانه‌هاى تينملل را ميان اصحاب خود تقسيم كرد و در آنجا بر سر كوه دژى بنا كرد از بالا مشرف بر آن . همچنين مسجدى و خانه‌اى ساخت و بر گرد آن ، آنجا كه دره بود بارو برآورد . ابن تومرت اين مكان را بيشتر از آن رو برگزيد كه از لحاظ استحكام موقع از ديگر جايها مناسب‌تر بود و بالا رفتن از آن از جانب غربى دشوار بود ، راهى باريك داشت كه تنها يك سوار مىتوانست از آن بگذرد . و از جانب شرقى راه از دل كوه مىگذشت و حركت در آن دشوار بود كه سوار نه از زير پاى خويش ايمن بود نه از فراز سرش . المهدى در تينملل مسكن گزيد و آنجا را مقر رياست و مركز جهاد خود قرار داد و بدين‌گونه تا فاصلهء اندكى از پايتخت مرابطين پيش‌آمد .\r\nاليسع بن ابى اليسع از آمدن المهدى به تينملل روايتى نقل كرده كه اهل تينملل كه از قبيلهء هزميره بودند به او پيام دادند كه سر به اطاعت نهاده و بيعت كرده‌اند .\r\nاگر نزد آنها بيايد آنجا را براى گسترش دعوت خويش جايى درخور خواهد يافت . المهدى به تينملل رفت . مردم اكرامش كردند اكرامى عظيم و در برابر فرمانش خاضع شدند و دست بيعت دادند . ابن تومرت را از كثرت ايشان و استحكام شهرشان خوش آمد . هر روز به مسجد خود مىرفت و بر سر سنگى روبه‌روى محراب مىنشست و وعظ مىكرد . ديد كه افراد قبيلهء هزميره هر روز با سلاح حاضر مىشوند روزى پرسيد از چيست كه شما با سلاح به مجلس وعظ مىآييد و برادرانتان موحدين بدون سلاح ؟ ايشان از روز ديگر سلاح با خود نياوردند . مهدى از كثرت و نيرومندىشان بيمناك شد و انديشيد كه آن خطر چاره كند . روزى كه مردم بلد بدون سلاح براى شنيدن وعظ آمده بودند موحدين سلاح بر تن راست كرده بودند . ناگاه آنان را فرو گرفتند و بسيارى را كشتند . در آن روز برطبق روايت اليسع قريب پانزده هزار نفر از آنها به قتل رسيد . زنانشان را اسير كردند و اموالشان را تاراج نمودند و زمينهايشان ( 1 ) . در سفرى كه به مغرب رفته بودم تينملل را ديدم جايى بر دامنهء كوه اطلس بود . امروز روستايى است با جمعيتى اندك . خرابه‌هاى مسجد مهدى در آنجاست . در نزديكى مسجد جايى است پوشيده از درخت . گفتند آنجا قبر مهدى است .\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nرا ميان خود تقسيم كردند . سپس المهدى بر گرد تينملل بارو كشيد و بر سر كوه دژى ساخت كه پشت كوه نيز از آنجا پيدا بود و قواى خود را به اماكن مجاور اراضى تينملل يا هزميره گسيل مىداشت ، مردم را مىكشتند و اسير مىكردند و غنايم مىگرفتند .\r\nاين حوادث بنابر آنچه ابن القطان آورده همه در سال 518 ه / 1124 م واقع شده است . ابن تومرت پس از اين پيروزى ، براى مرحله بعد آماده شد . يعنى نبرد با مرابطين كه آنان را « المجسمين » مىگفت . سبب اين نامگذارى را ابو بكر صنهاجى به هنگام شرح وقايع نهمين جنگ ابن تومرت چنين نقل مىكند كه در اين جنگ يارانش از او پرسيدند چيست كه آنان ما را « خوارج » مىخوانند . گفت آنان زشت‌گويى را آغاز كرده‌اند . شما نيز آنان را لقبى ناخوش دهيد ، زيرا خداى تعالى در كتاب خود گفته است :  « فَمَنِ اعْتَدى عَلَيْكُمْ فَاعْتَدُوا عَلَيْهِ »  هركس به شما تجاوز ورزيد بر او تجاوز روا داريد . آنان را « مجسمين » بگوئيد . از آن پس موحدين دشمنان خود را مجسمين مىخواندند . ابن تومرت نيز در كتابهاى خود از آنان بدين نام ياد مىكند . « 1 »\r\nابن تومرت هنگامى كه مهياى نبرد با مرابطين مىشد چنان ديد كه بار ديگر تعلق و وفادارى ياران خويش را بيازمايد . فرمان داد كه مردم را در كوه ندا دهند و فرا خوانند . آنگاه ابو محمد البشير را گفت تا وفاداران و دلبستگان را از ديگران جدا كند . او نيز قومى را از سوى راست او آورد و گفت كه اصحاب اليمين و اهل بهشت‌اند و باقى را از جانب چپ آورد و گفت كه اينان اصحاب الشمال و اهل دوزخ‌اند . و مىپنداشت كه اينان هنوز در دلشان ترديدى باقى مانده و در مهدويت ابن تومرت شك مىكنند . ابن القطان مىگويد كه ابو محمد البشير اصحاب شمال را جدا مىكرد . اينان مىدانستند جز مرگ راهى در پيش ندارند و هيچ كس را ياراى فرار نبود . چون شمارشان افزون مىشد كشتن آغاز مىكرد و اين كشتن به دست خويشاوندان بود ، پدر مأمور كشتن پسر مىشد و پسر پدر را مىكشت و برادر برادر\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 77 . و نيز رجوع كنيد به كتاب ابن تومرت به نام اعز ما يطلب ، ص 258 .\r\n","page_name":" 184 ","page_number":192},
  {"content":"\r\n\r\nرا . ابن القطان بيان نكرده كه مقياس دلبستگى و سركشى چه بود . قصد اصلى آن بود كه منافقان و مردم سست ايمان را در صفوف موحدين باقى نگذارد . « 1 » محمد البشير چنان كه گفتم از ياران دهگانهء ابن تومرت بود . ابن القطان به نقل از اليسع در اخبار سال 519 ه در باب محمد البشير قصه‌اى نقل مىكند كه به چه سبب ابن تومرت او را مأمور شناختن و جدا ساختن منافقان از ديگر ياران نمود . گويد بشير از همان آغاز ابله‌گونه بود . غالبا خاموش بود و در عزلت به سر مىبرد . گاه نيز خوابش در مىربود . روزى ابن تومرت نزد مردم آمد و پرسيد بشير را مىشناسيد ؟ پرسيدند :\r\nبشير كيست ؟ گفت : همان مرد وانشريشى . شما مىدانيد كه نه خواندن مىداند و نه نوشتن و مىدانيد كه يك آيه از قرآن نزد كس فرا نگرفته است ولى خداوند او را مبشر شما گردانيده است و او بر اسرار شما آگاه است . بشير خود يكى از آيات خداوندى است . ابن تومرت در اين مدت در نهان بشير را قرآن آموخته بود و او از بركرده بود . از او خواست كه براى مردم قرآن بخواند و او به مدت چهار روز قرآن را از آغاز تا انجام براى مردم تلاوت كرد . در مقابل ايشان بر اسبى سوار شد و مهارت خويش در سوارى نشان داد . المهدى گفت كه اين بشير بر اسرار درون شما آگاه است .\r\nدر ميان موحدين گروهى از منافقين رخنه كرده‌اند . بشير بايد بنگرد و آنان را بيابد تا به سزاى اعمال خود برسند . « 2 »\r\nدر دو سال بعد ، ميان مرابطين و موحدين چندبار جنگ افتاد . على بن يوسف سپاهى فرستاده بود تا تينملل سنگر استوار ابن تومرت را مسخر كند ولى شكست خورده منهزم شده بود . « 3 » نقشه ابن تومرت اين بود كه در همان پناهگاه كوهستانى خود جنبهء دفاعى گيرد و از كوه فرود نيايد تا دشمنان مهاجم خود را وا دارد كه اگر آهنگ قتال او دارند از كوه فرا روند در چنين موقعيتى بود كه مرابطين متحمل رنج\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده ، برگ 50 الف ) اين روايت را ابن عذارى نيز در البيان المغرب آورده است ( اوراق مخطوط ياد شده - هسپرس ص 82 ) . ابن خلدون العبر ، ج 6 / ص 228 .\r\n( 2 ) . ابن القطان ، نظم الجمان ( مخطوط ياد شده ، برگ 49 الف و ب ) .\r\n( 3 ) . اخبار المهدى بن تومرت ، ص 75 .\r\n","page_name":" 185 ","page_number":193},
  {"content":"\r\n\r\nفراوان مىشدند و غالبا پس از هر حمله‌اى شكست مىخوردند .\r\nدر سال 520 ه محمد بن تومرت كار ديگرگون كرد و تصميم گرفت جنگ با لمتونه را در سطح وسيعى آغاز كند . پس لشكر انبوه موحدين به سردارى ابو - محمد البشير در حركت آمد و در اراضى كيك در شمال تينملل و غرب اغمات آماده حمله شد .\r\nعلى بن يوسف سپاهى گران با سازوبرگ فراوان به سردارى ابو طاهر تميم برادر خود روانهء كارزار نمود . دو سپاه در نزديكى كوه كيك برهم زدند و شكست در مرابطين افتاد . موحدين به تعقيب ايشان در ايستادند تا كوه وريكه در جنوب اغمات .\r\nدر آنجا لشكرى ديگر از مرابطين به سردارى ابو بكر بن على بن يوسف يا به قولى به سردارى يطى لمتونى برسيد . جمع كثيرى از مردم اغمات و ديگر شهرها در اين سپاه بودند . اين بار نيز مرابطين شكست خوردند و سپاه محمد بن تومرت از پى ايشان تا باروهاى مراكش پيش تاخت . سردار سپاه موحدين ابو محمد البشير از آنجا با لشكر خود به همان كوه كه مستقر ايشان بود بازگرديد . على بن يوسف فرمان داد همهء راههايى را كه موحدين را از كوه به دشت مىرساند بربندند تا گرفتار حملهء ناگهانى آنها نشوند . « 1 » در اين سه سال كه ابن تومرت در كوهستان ايجليز مىگذرانيد ، حراست راههاى كوهستانى را فلاكى اندلسى كه مردى حادثه‌جو و راهزن از مردم اشبيليه بود برعهده گرفته بود . اين مرد از اعمال خود توبه كرده و به امير اشبيليه پيوسته بود و در خدمت او به كارهاى مهم قيام كرده بود و ما به ذكر او بازخواهيم گشت .\r\nجنگى كه از آن سخن خواهيم گفت بزرگترين جنگهايى بود كه ميان مرابطين و موحدين درگرفت . در اين جنگ آهنگ ابن تومرت گرفتن مراكش و خاتمه دادن به دولت مرابطين در درون خانه‌هايشان بود . ابن تومرت در اين اوان به اوج قدرت رسيده بود و در ميان قبايل مصامده نفوذى بسيار داشت . دامنهء نفوذ او به دوردست‌ترين آن كوهستانها گسترده شده بود . شمار كثيرى از مردم كه همه تشنهء\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده ) ابن عذارى ، البيان المغرب ( اوراق مخطوط ياد شده - هسپرس ص 87 ) ابن خلدون ، العبر ، ج 6 / 228 .\r\n","page_name":" 186 ","page_number":194},
  {"content":"\r\n\r\nپيكار بودند گردش را گرفته بودند و پيروزيهاى پىدرپى او بر مرابطين روح حماسه در آنها برانگيخته بود . و اينك در التهاب آخرين پيروزى بودند . ابن تومرت نامه‌اى به خط خود نوشت و صادر كرد تا در ميان قبايل بخصوص جزوله و لمطه و هنكيسه و درعه و صنهاجهء قبله و هسكورهء قبله و قبايل مجاور ايشان خوانده شود .\r\nدر آن نامه آنان را دعوت كرده بود كه نزد او آيند . ابن تومرت در گفتار و نوشته‌هاى خود مرابطين را به نامهاى گوناگون مىخواند چون ملثمين و مجسمين و حشم و نام تازه‌اى كه اين روزها به آنها داده بود : الزراجنه . آنان را به زرجان تشبيه كرده بود . زرجان پرنده‌اى است سفيد با شكم سياه . يعنى اينان نيز جامه‌هاى سفيد مىپوشند ولى دلهايشان سياه است . « 1 » دسته دسته مردم از هر سو مىآمدند تا سپاهى عظيم كه قوام آن چهل هزار جنگجوى بود به وجود آورد . ازين شمار تنها چهار صد تن سوار بودند باقى همه پياده . ابن تومرت بزرگترين سرداران خويش ابو محمد بشير و عبد المؤمن بن على را فرماندهى داد . نيز فرمان داد كه در نماز بر عبد المؤمن اقتدا كنند . ابن تومرت خود بيمار بود و در اين جنگ با اين لشكر جرار همراه نشد . موحدين از دامنه‌هاى كوه به دشتها آمدند و آهنگ مراكش كردند .\r\nدر اينجا در روايات گونه‌اى آشفتگى است يكى در تاريخ حركت موحدين به پايتخت مرابطين و يكى در ترتيب وقايع . اما از حيث تاريخ ، اليسع حركت لشكر موحدين را سال 521 ه / 1127 م ضبط كرده است ولى ابن القطان سال 524 ه يعنى سال وفات ابن تومرت را . ديگر مورخان هم‌چنين مىگويند .\r\nابن القطان از بعضى درگيريهايى كه پيش از حملهء بزرگ در پاى باروهاى مراكش رخ داد ياد مىكند و مىگويد نبردى ميان مرابطين و موحدين به سردارى ابو بكر بن يندوج در كيك واقع شد كه منجر به هزيمت مرابطين گرديد . موحدين بر اسلحه و متاعشان دست يافتند . از پس آن نبردى ديگر بود . اين بار موحدين با لشكرى كشن به سردارى ابو بكر بن على بن يوسف آمدند : يطى بن اسماعيل نيز در اين لشكر بود و سردار لشكر موحدين محمد البشير بود . اين نبرد در جروبه درگرفت و مرابطين منهزم شدند و لشكرگاهشان به تاراج رفت و سلاحها و اسبانشان به دست\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده ) .\r\n","page_name":" 187 ","page_number":195},
  {"content":"\r\n\r\nموحدين افتاد . سپس نوبت به سومين نبرد رسيد . اين نبرد در روبه‌روى شهر اغمات بود . مرابطين قواى پراكندهء خود را گرد آوردند و مهياى پيكار موحدين شدند . جمع كثيرى از مردم اغمات به آنها پيوسته بودند . سرداران لشكر موحدين در اين جنگ عبد المؤمن بن على و ابو حفص عمر بن اصناج و ابو عمران موسى بن تمارى بودند .\r\nجنگ بسيار هولناك بود . مرابطين شكست خوردند و از ايشان و مردم اغمات خلق عظيمى كشته شدند و موحدين بر لشكرگاه و اموال و اسلحهء ايشان دست يافتند . « 1 » سپس موحدين راهى مراكش شدند و بر در باب الشريعه لشكر بداشتند . على بن يوسف در اين اثناء نيروى خويش تازه گردانيد و آماده رويارويى با دشمن شد .\r\nسپاه مرابطين در حدود صد هزار جنگجو بود ، از سوار و پياده . فرمانده سپاه زبير بن على بن يوسف بود . رزمگاه بر در شهر مراكش بود . عبد المؤمن به دستور ابن تومرت نامه‌اى به على بن يوسف نوشت و او را فراخواند كه به آنچه مهدى مىگويد عمل كند ، چون قمع بدعتها و احياء سنت و نيز به بيعت او بشتابد . على بن يوسف پاسخى درشت داد و او را از عواقب اين اعمال برحذر داشت و گفت از خدا بترسد و خون مردم نريزد و فتنه برنينگيزد . « 2 » عبد المؤمن به تحذير و تهديد او گوش ننهاد و ميان دو لشكر نبردى سخت درگرفت . مرابطين به هزيمت شدند و بسيارى طعمهء تيغ و تير گشتند . بقاياى لشكر به شهر گريختند و بر دروازه ازدحام كردند تا به شهر داخل شوند . جمعى نيز در اين ازدحام كشته شدند . على بن يوسف از باب المخزن به شهر درآمد . درهاى شهر بسته شد و موحدين شهر را محاصره نمودند .\r\nموحدين شهر مراكش را چهل روز در محاصره داشتند . هنوز لشكرى عظيم از مرابطين درون شهر بودند كه از آن جمله چهل هزار سوار بود و جمعى بىشمار پياده . مرابطين هرچند گاه از شهر بيرون مىتاختند و جنگى مىكردند و بازمىگشتند .\r\nبرخى از اين جنگها بسيار سهمناك بود و از دو طرف بسيارى كشته شدند . يكى از سخت‌ترين اين جنگها ، جنگى بود كه در برابر باب دكاله درگرفت و مرابطين منهزم شدند . در ازدحام گريز به شهر تلفات بسيار دادند . جمعى كه نتوانستند به شهر درآيند\r\n\r\n\r\n","description":"","footnote":"\r\n( 1 ) . ابن القطان ، نظم الجمان ، ( مخطوط ياد شده ) .\r\n( 2 ) . المراكشى ، المعجب ، ص 106 ، 107 .\r\n","page_name":" 188 ","page_number":196},
  {"content":"\r\n\r\nگريختند تا به وادى ام الربيع رسيدند . پس از چندى كه اينان به شهر بازگشتند على بن يوسف - تا عبرت ديگران شوند - فرمان داد ريشهايشان را بتراشند . « 1 »\r\nعلى بن يوسف از همهء امرا و سرداران و واليان لمتونه يارى خواست و از هر جانب مدد رسيد به ويژه لشكرى كه والى سجلماسه و انودين بن سير آورد سپاهى مجهز بود با سازوبرگ تمام و شمار بسيار . موحدين از آغاز محاصره خيمه‌هاى خود را در بيرون شهر در برابر باب الدباغين و باب ايلان روبه‌روى بستان بزرگى برپا كرده بودند - بستان را به زبان محلى بحيره گويند - « 2 » ازاين‌رو اين جنگ را جنگ بحيره نيز گويند . چون نبرد آغاز شد مرابطين را از حيث نيرو بر موحدين برترى بود . از سوى ديگر موحدين به سبب جنگهاى پىدرپى در هنگام محاصره خسته و ملول شده بودند . نخست ميان سپاه سجلماسه و نگهبانان مسيحى امير از يك‌سو و موحدين از سوى ديگر جنگ درگرفت ، در اين حملهء نخستين موحدين منهزم شدند . اين پيروزى را در تقويت روحيهء مرابطين اثرى عظيم بود و دريافتند كه موحدين ديگر آن سلحشوران شكست ناپذير نيستند . سپس ميان دو لشكر جنگى يكپارچه آغاز شد ، مرابطين علاوه بر فزونى عده و عدت در آتش انتقام شعله‌ور بودند . ازاين‌رو با قوت تمام پيكار مىكردند . اين پيكار به هزيمت موحدين انجاميد ، هزيمتى شنيع . شمار كشتگانشان را ابن القطان چهل هزار نفر نوشته و مىگويد جز چهارصد سوار و پياده كس برجاى نماند . « 3 » حتى بعضى گويند لشكر موحدين تا آخرين نفر نابود گرديد و جز معدودى از ايشان زنده نماند . « 4 » از جمله ابو محمد البشير بزرگترين سردار موحدين در ميدان جنگ سرنگون شد . بسيارى از رؤسا و فرماندهان نيز كشته شدند كه جز بشير چهار نفر از اصحاب دهگانه نخستين بودند .\r\nچون سليمان بن مخلوف الحضرمى و ابو عمران موسى بن تمارى الكدميوى و ابو\r\n\r\n\r\n","description":"","footnote":"\r\n( 1 ) . ابن عذارى ، از ابن القطان ، البيان المغرب ( اوراق مخطوط ياد شده - هسپريس ، ص 88 ) .\r\n( 2 ) . ابن الاثير ، ج 10 / ص 205 .\r\n( 3 ) . الحلل الموشيه ، ص 85 . نيز قول عبد الملك بن صاحب الصلاة مورخ موحدين را در صفحهء 86 آورده است .\r\n( 4 ) . كتاب اخبار المهدى ابن تومرت ، ص 28 .\r\n","page_name":" 189 ","page_number":197},
  {"content":"\r\n\r\nيحيى بن يكيت و ابو عبد اللّه محمد بن سليمان . از عجايب آنكه پيكر بشير را در ميان كشتگان نيافتند ازاين‌رو متعصبين مصامده گفتند به آسمان رفته است . « 1 » ولى حقيقت اين است كه چون فرو افتاد عبد المؤمن در حال به خاكش سپرد . بقاياى اندك موحدين زمانى توانستند خود را از معركه برهانند كه شب فرا رسيد و بارانى سخت باريدن گرفت . سردار سپاه موحدين ، عبد المؤمن كه مجروح شده بود و زانويش آسيب ديده بود با بقيهء لشكر شكست خورده در زير پردهء تاريكى رهسپار اغمات شد .\r\nمرابطين تا هيلانه تعقيبش كردند . در آنجا ميانشان بار ديگر نبرد افتاد . موحدين كه پراكنده‌شدگان را گرد آورده بودند دل بر هلاك نهادند و سخت پايدارى كردند ولى باز هم شكست خوردند و به قول ابن القطان نزديك به دوازده هزار نفر ديگر كشته دادند . مرابطين پس از اين پيروزى به مراكش بازگشتند . بقاياى لشكر به تينملل رسيد . ابن القطان تاريخ اين هزيمت موحدين را روز شنبهء دوم جمادى الاول سال 534 ه / يازدهم آوريل سال 1130 م ضبط كرده است .\r\nالمهدى محمد بن تومرت در اين روزها بيمار بود . چون خبر شكست لشكر خود شنيد پرسيد كه : آيا عبد المؤمن زنده است ؟ چون گفتند كه زنده است ، گفت : « سپاس خدا را كه نهضت شما باقى مىماند » . ابو بكر صنهاجى مىگويد كه او بود كه خبر زنده ماندن عبد المؤمن را به ابن تومرت رسانيد و عين گفتار او را براى ما نقل كرده است . « 2 »\r\nمرابطين پس از آن شكستهاى پىدرپى ، اينك بر موحدين پيروز شدند .\r\nابن صاحب الصلاة مىگويد : هزيمتهاى مرابطين پيش از نبرد بحيره به چهل رسيده بود . ابن تومرت خود در چهار جنگ كه با پيروزى توأم بود حاضر بود . وقتى كه مورخ موحدين مىنويسد كه در نبرد بحيره « همه موحدين كشته شدند و جز گروه بسيار اندكى رهايى نيافتند » ، حكايت از عظمت فاجعه دارد . ولى به زودى خواهيم دانست كه اين پيروزى نتوانست مرابطين را از سرنوشت محتومشان برهاند . آن اميد و اطمينانى كه به شاگرد خود عبد المؤمن بسته بود حكايت از پيشگويى درست و\r\n\r\n\r\n","description":"","footnote":"\r\n( 1 ) . همانجا ص 79 .\r\n( 2 ) . همانجا ص 79 .\r\n","page_name":" 190 ","page_number":198},
  {"content":"\r\n\r\nفراست دقيق او داشت . « 1 »\r\nپيش از اين به اختلاف مورخان در باب واقعهء بحيره اشارت كرديم . اليسع تاريخ آن را سال 521 ه و ابن القطان 524 و ابن خلدون 522 ه ضبط كرده‌اند .\r\nابن خلدون مىگويد اين جنگ چهار ماه پيش از مرگ ابن تومرت واقع شد . و مى - گويد كه او در سال 522 ه درگذشت . « 2 » البته همه مورخين مرگ ابن تومرت را اندكى بعد از جنگ بحيره مىدانند ولى بعضى نيز درگذشت او را در سال 524 ه نوشته‌اند بنابراين به اين روايت نمىتوان اعتماد كرد .\r\nغير از روايت ابن القطان كه سال درگذشت مهدى را سال 524 ه نقل كرده از منابع موحدين نيز روايتى در دست داريم كه قول ابن القطان را تأييد مىكند و آن روايت ابو بكر صنهاجى يكى از ياران ابن تومرت است كه خود در معركه حاضر بوده است . ابو بكر صنهاجى سال 524 ه آورده است . « 3 » ابن اثير در الكامل « 4 » و ابن ابى زرع در روض القرطاس « 5 » و زركشى در تاريخ الدولتين « 6 » از او متابعت كرده‌اند .\r\nاما در مرگ ابن تومرت همه متفق‌اند كه او در هنگام جنگ بحيره بيمار بوده و چون شكست در لشكرش افتاد بيمارىاش شدت يافت و بيش از چند روز زنده نماند .\r\nدليل روشن‌تر آنكه موحدين سال 524 ه را كه سال مرگ ابن تومرت است عام - البحيره گويند . « 7 »\r\n\r\n\r\n","description":"","footnote":"\r\n( 1 ) . براى حوادث جنگ بحيره رجوع كنيد به : ابن القطان ، نظم الجمان ( مخطوط ياد شده برگ 40 الف و ما بعد آن . ابن الاثير الكامل ، ج 10 / ص 205 . الحلل الموشيه ، ص 84 - 86 . ابن خلدون ، العبر ، ج 6 / ص 228 و 229 . اخبار المهدى بن تومرت ، ص 78 ، 79 .\r\nالمراكشى ، المعجب ، ص 107 .\r\n( 2 ) . ابن خلدون ، العبر ، ج 6 / ص 229 .\r\n( 3 ) . كتاب اخبار المهدى بن تومرت ، ص 28 .\r\n( 4 ) . ابن الاثير ، الكامل ، ج 10 / ص 204 .\r\n( 5 ) . ابن ابى زرع ، روض القرطاس ، ص 116 .\r\n( 6 ) . زركشى ، تاريخ الدولتين ، ص 4 .\r\n( 7 ) . ابن القطان ، نظم الجمان ( مخطوط ياد شده برگ 42 الف ) ابن خلكان ، وفيات الاعيان ، ج 2 / ص 52 .\r\n","page_name":" 191 ","page_number":199},
  {"content":"\r\n\r\nابو بكر صنهاجى خود به عيان ديده است كه ابن تومرت در روزهاى آخر موحدين را فراخواند . همه به نزد او گرد آمدند . ابن تومرت تا چاشتگاه براى مردم وعظ كرد . سپس به درون خانه رفت و ساعتى از ديده‌ها نهان شده سپس سر برهنه بيرون آمد و گفت : « من از نزد شما به جايى دور خواهم رفت » . مردم صدا به گريه بلند كردند و با او وداع كردند . ابن تومرت به درون خانه رفت و ديگر كسى او را نديد .\r\nابن تومرت در ماه رمضان سال 524 ه / اوت سال 1130 م درگذشت .\r\nابو بكر صنهاجى مىگويد در روز چهارشنبه يا پنجشنبه بيست و پنجم رمضان سال 524 ديده از جهان فروبست . « 1 » اين روايت را عبد الملك بن صاحب الصلاة مورخ دولت موحدى با اختلاف اندكى تأييد مىكند كه او در روز چهارشنبهء بيست و سوم رمضان سال 524 وفات كرده است . « 2 » ابن القطان و به متابعت او صاحب الحلل الموشيه روز دوشنبهء چهاردهم رمضان سال 524 را سال وفات او شمرده‌اند . « 3 »\r\nابن تومرت بنابر قول ابن القطان به هنگام مرگ حدود پنجاه سال داشت . « 4 » و به قول ابن اثير پنجاه و يك سال يا پنجاه و پنج سال . « 5 » زيرا تاريخ تولد او به اختلاف در سالهاى 474 ه و 473 ه و 469 ه ذكر شده و ما به اين اختلاف اشاره كرديم .\r\nابن تومرت از بزرگترين و دانشمندترين و هوشيارترين داعيان دينى بود .\r\nروحى قوى داشت كه ديگران را سخت تحت تأثير خويش قرار مىداد . در كنار اين هوشيارى و علم ، منطقى قوى داشت كه در مناظره حريف را مجاب مىكرد .\r\nهمچنين خطيبى سخنور بود و در عين فصاحت هم به عربى و هم به زبان بربرى سخن مىگفت و مستمعان خويش را شيفتهء خويش مىنمود . از علوم قرآنى و سنت و از\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 83 . ابن القطان ، نظم الجمان ، ( مخطوط ياد شده برگ 42 الف ) .\r\n( 2 ) . ابن ابى زرع ، روض القرطاس ، ص 117 .\r\n( 3 ) . ابن القطان ، نظم الجمان ، ( نسخهء ياد شده ص 42 الف ) . الحلل الموشيه ، ص 86 .\r\n( 4 ) . ابن القطان ، نظم الجمان ، ( نسخهء ياد شده برگ 33 الف ) ابن عذارى در البيان المغرب آن را نقل كرده است . ( اوراق ياد شده - هسپريس ص 94 ) .\r\n( 5 ) . ابن الاثير ، الكامل ، ج 10 / ص 205 .\r\n","page_name":" 192 ","page_number":200},
  {"content":"\r\n\r\nاصول دين و اصول فقه نيك آگاه بود . پرهيزگار و زهد پيشه بود . جز جامه‌هاى پشمين نمىپوشيد . گاه نيز جامه‌اى وصله‌خورده بر تن داشت به متاع دنيا گرايش نداشت تا آنجا كه گويند غذاى او هر روز قرص نانى و اندكى روغن ، يا روغن زيتون بود كه وجه آن را خواهرش كه نخ مىرشت و مزد مىگرفت تأمين مىكرد . حتى در آن روزها كه دنيا به او روى آورده بود شيوهء زندگىاش دگرگون نشد . . .\r\nابن تومرت مردم را به عبادت خداى تعالى مىخواند و مىگفت كه خدا در شبانه‌روز پنج نماز برايشان واجب كرده است . و واجب است كه از توانگران زكات بستانند و به فقيران دهند . ابن تومرت مردم را به خواندن و از بركردن قرآن فرمان مىداد . و نيز ملزم بودند كه بعد از نماز صبح و نماز مغرب نوشته‌هايى را كه براى آنها تأليف كرده بود بخوانند . مؤذنان چون صبح طلوع مىكرد بانگ برمىداشتند « اصبح و للّه الحمد » تا مردم بدانند كه بايد فرمان برند و در نماز جماعت حاضر گردند .\r\nابن تومرت در كنار اين صفات كه برشمرديم ويژگيهاى ديگرى نيز داشت .\r\nمردى بود با تعصبى شديد و اراده‌اى قوى و خونريز . آن‌سان كه در ريختن خون هيچ پرهيز و احتياطى نمىشناخت . براى پيش بردن رأى و نظر خويش و رسيدن به هدفى كه در نظر مىگرفت از ريختن خون خلق كثيرى از مردم باك نداشت . در برابر مخالفان ذره‌اى رحم و شفقت نمىشناخت و زنان و فرزندان و اموالشان را مباح كرده بود . « 1 » و چون مىپنداشت كه فلان خصم به كتاب و سنت و مبادى توحيد اعتقادى چون اعتقاد او ندارد رعايت و يارى احكام شرع را ، اين خونريزى به حد اعلا مىرسيد . چون شنيده بود كه مهدى زن اختيار نمىكند ، در زندگى خويش زن اختيار نكرد . « 2 »\r\nابن تومرت انديشهء نبرد با مرابطين را خرده خرده در اعماق ذهن مريدان خويش جاى داد . در آغاز تنها به زبان ، امر به معروف و نهى از منكر مىكرد و بر\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 117 .\r\n( 2 ) . ابن القطان ، نظم الجمان ، ( مخطوط ياد شده برگ 14 ب و 33 الف ) . ابن خلدون آن را نقل كرده است ، العبر ، ج 6 / ص 299 .\r\n","page_name":" 193 ","page_number":201},
  {"content":"\r\n\r\nمقتضاى اين از خونريزى پرهيز داشت ولى هنگامى كه دعوى مهدويت كرد به خونريزى دعوت كرد و مىگفت : آنان كه در اين نبردها كشته شوند ، شهيدان راه خدايند . « 1 »\r\nچنان كه از برخى روايات برمىآيد ، ابن تومرت از اعمال خدعه و كيد و مكر براى رسيدن به مقاصد خود دريغ نمىداشت و ديديم كه براى فريب مردم و بهره‌گيرى از جهل و سادگى ايشان از چه راههايى وارد گرديد و دعوت خويش پراكنده ساخت و بناى كار خود استحكام بخشيد . « 2 »\r\nدر اين ميان تعجب از كار علامهء فيلسوف ابن خلدون است كه همواره در نوشته‌هاى خود از او دفاع مىكند و دعوت او را درست مىشمارد و امامتش را تصديق مىكند از جمله مىگويد :\r\n« ديگر از اين گونه گفتارهاى باطل و مذاهب سست بنياد ، مذمت كردن جمعى از فقيهان سست رأى مغرب از امام مهدى ، سلطان و بنيانگذار دولت موحدان است . كه وى را در قيام به توحيد خالص ، در برابر مشبهيان و مجسميان و باطل كردن دعاوى كجروان و گمراهانى كه پيش از او بوده‌اند ، به شعوذه و تبليس نسبت مىدهند و كليه ادعاهاى وى را درين مورد تكذيب مىكنند ، حتى نسبتش را كه موحدان مىپنداشتند بايد به سبب آن از وى پيروى كنند دروغ مىشمردند و محرك فقيهان در اين تكذيبها حسد بردن به پايگاه بلند اوست . چه آنان به گمان خويش ، خود را در علم و فتوى و دين همپايهء او مىديدند و سپس بر ايشان امتياز يافت از اين‌رو كه مردم از رأى وى متابعت مىكردند و گفتارش را مىپذيرفتند و جمعيتهاى انبوه بر وى گرد مىآمدند و مرجع قوم به شمار مىرفت . بدين سبب اين وضع سخت بر آنان گران آمد و كينهء شديد او را در دل گرفتند و بر وى خشمگين شدند و به نكوهش و مذمت از شيوه‌ها و عقايد و آراء وى پرداختند و ادعاهاى او را تكذيب كردند . و هم آنان از پادشاهان لمتونه ( مرابطان ) كه دشمنان امام مهدى بودند احترام و بخشش بسيار مىديدند و در درگاه آن ملوك احترام و بخششى مىديدند كه از ديگران چنان مكانتى نمىيافتند .\r\n\r\n\r\n","description":"","footnote":"\r\n( 1 ) . مقدمهء اعز ما يطلب ، ص 100 .\r\n( 2 ) . ابن ابى زرع ، روض القرطاس ، ص 114 و 117 .\r\n","page_name":" 194 ","page_number":202},
  {"content":"\r\n\r\nزيرا پادشاهان مزبور متصف به سادگى بودند و خود را به ديانت مىبستند و به همين سبب دانشمندان در دولت ايشان منزلتى داشتند و هريك در شهر خود براى مشورت در امور گماشته مىشدند و در ميان قوم خود فراخور معلومات خويش پايگاهى داشتند ، ازاين‌رو از آن پادشاهان پيروى مىكردند و با دشمنان ايشان به ستيزه و جدال برمىخاستند . چون مهدى تعاليمى بر خلاف آن ملوك آورده بود و آنان را تقبيح مىكرد و در برابر ايشان مقاومت نشان مىداد ، فقيهان به منظور پيروى از ملوك لمتونه و تعصب ورزيدن به دولت آنان با مهدى از در كينه‌توزى و انكار درآمدند ولى پايگاه مهدى با پايگاه آنان تفاوت داشت . او را حالاتى بود كه با معتقدات ايشان وفق نمىداد و چگونه مىتوان او را با ديگران مقايسه كرد ؟ او كسى بود كه با انكار و انتقاد شديد ، بدرفتارى بزرگان و سران دولت را مورد بازخواست قرار داد و با اجتهاد و تبحر خويش با فقيهان آنان به مخالفت برخاست و در ميان قوم خويش نداى حق در داد و آنان را دعوت كرد كه با او در مجاهده همراهى كنند و در نتيجه دولت را ريشه كن كرد و به كلى واژگون ساخت . دولتى كه تا چه اندازه نيرومندتر و تا چه پايه با شكوهتر بود و از لحاظ همراهان و سپاهيان به درجات بر پيروان او برترى داشت و در اين نبرد عظيم از هواخواهان و ياران مهدى نفوسى بىشمار به هلاكت رسيدند و هيچكس جز آفريدگار آنان نمىتواند عدد آنها را بشمارد .\r\nپيروانى كه تا سرحد مرگ با او پيمان بسته بودند و با جان‌سپارى و فداكارى وى را از هلاكت نجات دادند و با فدا ساختن جان و ريختن خون خود در راه پيشرفت آن دعوت و تعصب ورزيدن بدان طريقه به خداى تقرب جستند . تا اينكه طريقهء مهدى بر همهء مذاهب اعتلا يافت و عقايد و افكار او در مغرب و اندلس ( اسپانيا ) انتشار يافت . وى در عين‌حال از روش پرهيزگارى و محروميت از لذايذ و اجتناب از تنعمات دنيوى پيروى مىكرد و شكيبايى بر شدايد و ناملايمات و ناچيز انگاشتن كامرانيهاى اين جهان را از دست نمىداد تا خداى او را به جهان ديگر منتقل ساخت و او از لذايذ دنيا بهره‌مند نشد و از متاع و ثروت اينجهان چيزى نداشت . حتى فرزند خود را با آنكه بسيارى از نفوس شيفتهء فرزندند در زندگى نديد و از همه آرزوها چشم پوشيد . بنابراين اى كاش مىدانستم اگر اين همه پرهيزگارى و پارسايى در راه خدا نبوده است چه قصدى از آن داشته است ؟ او از لذتها و كامرانيهاى اين\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nجهان در سراسر زندگى خود حظى برنگرفت و با اين همه اگر وى آهنگ ناشايستى مىداشت همانا كار او به مرحلهء كمال نمىرسيد و دعوتش توسعه نمىيافت . آيين خداست كه در ميان بندگانش پيش از اين گذشته است » . « 1 »\r\nابن خلدون آنجا كه از خطاهاى مورخين و اوهام و دعويهاى مغرضانهء ايشان سخن مىگويد ، بدينگونه از مهدى دفاع مىكند و اكنون مىبينم او خود در اين دفاع از محمد بن تومرت و صدق ادعاى او راه خطا پيموده است . ما پيش از اين در زندگى او كه سخن مىگفتيم مواردى يافتيم كه اولا در صدق انتساب او به اهل بيت ما را به شك مىانداخت . ديگر بر خود بستن مهدويت است كه اين نيز از جهت دينى و هم از جهت تاريخى درخور ترديد است . ما معتقديم كه متفكرى بزرگ و مورخى فيلسوف چون ابن خلدون محال است كه چنين ادعايى را تصديق كند . بلكه آنچه او را به دفاع از ابن تومرت وا داشته انگيزه‌هاى شخصى است . نخست آنكه بنى خلدون - خاندان مورخ - از هنگامى كه در اوايل قرن هفتم هجرى از اندلس بيرون آمدند ، در تونس اقامت گزيدند و در ظل رعايت بنى حفص پادشاهان دولت حفصيهء موحديه كه آن را امير ابو يحيى زكريا بن عبد الواحد بن ابى حفص عمر - الموحدى تأسيس كرده بود قرار گرفتند . اجداد مورخ همه در سايهء اين دولت به مناصب مهم رسيدند و صاحب نفوذ و وثوق شدند . ابن خلدون خود بخشى از زندگى خود را در سايه عنايت ايشان سپرى ساخت . و نخستين نسخه مقدمه و تاريخ العبر را به سلطان ابو العباس الحفصى در سال 784 ه تقديم كرد . بنابراين معقول نيست كه مورخ در مقدمهء خويش در امامت و مهدويت ابن تومرت طعن زند زيرا اين دعوى اساس قيام دولت موحدين بود . ديگر آنكه منطق سليم حكم نمىكند كه پيروزى دعوت ابن تومرت دليل صدق اين دعوت باشد . زيرا پيروزى سياسى و نظامى يك دعوىدار يا متغلب ذاتا دليل صدق پيشوايى يا دعوت دينى او نيست .\r\nسوم آنكه انكار صدق دعوت ابن تومرت منحصر به فقيهان مرابطين نيست كه ابن - خلدون سبب آن را حقد و حسدى كه در انسان انگيخته شده بود مىداند بلكه بسيارى\r\n\r\n\r\n","description":"","footnote":"\r\n( 1 ) . ابن خلدون ، مقدمه ( چاپ بولاق ) ص 22 . ترجمه اين فقره را از ترجمه مقدمهء ابن خلدون به قلم استاد فقيد پروين گنابادى برگرفتيم ، ج 1 ص 47 . مترجم .\r\n","page_name":" 196 ","page_number":204},
  {"content":"\r\n\r\nاز مورخين اين دعوى را انكار كرده‌اند .\r\nابن خلدون به دفاع از صحت دعوى ابن تومرت بسنده نمىكند بلكه به دفاع از نسب او كه به اهل بيت مىرسد نيز مىپردازد . در اينجا استدلال او از حيث منطق بسى ضعيف‌تر است . آنجا كه مىگويد دليلى به انكار اين نسبت نداريم زيرا مردم خود به نسب خويش آگاهترند و چون از ضعف منطق خويش آگاه است ، مىافزايد كه ظهور مهدى متوقف بر نسب نبود كار او قائم به عصبيت قبيلگى او بود در هرغه و مصوده . نسب فاطمى او امرى پنهانى بود كه خود و عشيره‌اش از آن خبر داشتند و براى هم نقل مىكردند . « 1 »\r\nموضع ابن خلدون در دفاع از دعوت محمد بن تومرت و نسب او موضعگيرى او را در بحث از نسب خلفاى فاطمى يعنى عبيديان به ياد مىآورد . در آنجا نيز مىكوشد تا آن را تأييد و اثبات كند و سخن مخالفان و طاعنان را « اخبار واهى » مىداند .\r\nدر هر دو مورد ابن خلدون نمىخواهد بپذيرد كه بنيانگذار چنان دولت عظيمى مدعى در نسب بوده است درحالىكه احفاد او قريب به دويست و هفتاد سال فرمان رانده‌اند . ابن خلدون بجاى آنكه در برابر آن طاعنان در نسب ، دلايلى درخور و منطقى بياورد به چنين دلايل ضعيفى متوسل مىشود .\r\nيكى از نويسندگان نيمه اول قرن هشتم هجرى حسن بن عبد اللّه العباس كه از مردم مشرق زمين است ، در كتاب خود « آثار الاول و ترتيب الدول » آنگاه كه از زهاد و كسانى كه به دروغ نام زاهد بر خود مىبندند مى سخن گويد ،\r\n« پادشاه را شايسته است كه در حال اين طايفه نظر كند و راستگويانشان را از دروغگويانشان تميز دهد و زاهد واقعى و زاهدنما را فرق نهد . اينان بر چند صنف‌اند كسانى هستند كه دعوى زهد مىكنند ولى در دل غرضى ديگر دارند ، در بعضى حب رياست و فرمانروايى غلبه دارد ، بايد كه ملك از اين گروه بپرهيزد . اينان نخست به طعن بر احوال ملك مىپردازند كه چگونه ضوابط شريعت را مهمل گذاشته تا مردم به گردشان جمع شوند پس زبان به وعظ گشايند و تغيير منكر را عنوان نمايند\r\n\r\n\r\n","description":"","footnote":"\r\n( 1 ) . ابن خلدون ، المقدمه . ص 23 .\r\n","page_name":" 197 ","page_number":205},
  {"content":"\r\n\r\nو از يارى حق سخن گويند . اگر پادشاه امر ايشان كوچك شمارد بسا كه از آن خطرى عظيم زايد » .\r\nآنگاه نويسنده به ابن تومرت مثل مىزند ، كه مردى مدعى و زاهدنما و فريبكار بود و در دل هوس رياست داشت . نخست از امر به معروف و نهى از منكر آغاز كرد . طايفه‌اى اندك بر گرد او بودند . چون مشهور شد باز هم پادشاه به او نپرداخت و هرگز تصور نكرد كه روزى از كار او خطرى زايد كه ملك او را تهديد كند تا آنجا كه يارانش افزون شدند و كارش نيك بالا گرفت تا به لشكركشى و تصرف شهرها پرداخت . « 1 »\r\nابن تومرت موفق شد نوعى حكومت دين سالارى ( تئوگرافى ) تأسيس كند ، جماعت يا اصحاب عشرهء نخستين اعضاء و وزراى آن دولت بودند . امور مهم را با آنان در ميان مىنهاد . در اين هنگام كه سرگرم شور با ايشان بود جز او و آن ده تن كس ديگر نبود . چون گفتگو و مشاوره در امورى بود كه اهميتى كمتر داشت گروه « خمسين » نيز حاضر مىشدند و در شور و بحث شركت مىكردند . و چون بحث در امور عادى بود گروه « سبعين » نيز حضور مىيافتند . از سوى ديگر اليسع هفت تن را نام مىبرد كه اين هفت تن همواره طرف مشورت المهدى بودند . ابو سليمان از هرغه و ابو الحسن و ابو وزغيغ بن يا موهل بن ياوجان و ابو دايور بن يغورميور كن از مردم تينملل و قطران بن ماغليفه و ابو محمد سكانه و ابو عمران موسى بن احمدين از مردم هنتاته . « 2 »\r\nابن تومرت براى لشكر خود علمى سفيد برگزيد كه در يك سوى نوشته شده بود : « الواحد اللّه . محمد رسول اللّه . المهدى خليفة اللّه » . و در طرف ديگر : « و ما من إله الا اللّه و ما توفيقى الا باللّه . و افوض امرى الى اللّه » . « 3 »\r\n\r\n\r\n","description":"","footnote":"\r\n( 1 ) . حسن بن عبد اللّه العباسى ، آثار الاول و ترتيب الدول ، نشر يافته بر حاشيهء تاريخ الخلفاى - سيوطى ( قاهره 1305 ه ) ص 61 و 62 .\r\n( 2 ) . اين روايت را ابن القطان از اليسع نقل كرده ، نظم الجمان ، ( مخطوط ياد شده برگ 10 ب و 33 ب ) .\r\n( 3 ) . ابن القطان ، نظم الجمان ، ( همان نسخه ) برگ 10 ب و 33 ب .\r\n","page_name":" 198 ","page_number":206},
  {"content":"\r\n\r\nاما شمايل او : ابن تومرت چنان كه در روايات وصف او آمده ، مردى بود ميانه بالا ، خوش اندام ، دندانهايى جدا از هم ، با سرى بزرگ ، رنگ پوستش قهوه‌اى بود . چشمانش فرو رفته با نگاهى تيز - بينى عقابى و عارضانى كم گوشت . خالى سياه بر كف دست راستش بود . « 1 »\r\nچون المهدى بن تومرت چشم از جهان فروبست ياران نزديكش مدتى ديگران را از مرگ او آگاه نكردند . در اينجا روايات مختلف است . ابن القطان و به پيروى او ابن ابى زرع در روض القرطاس مىگويند كه اين كتمان سه سال يعنى تا سال 527 ه به درازا كشيد . « 2 » اين روايت مبالغه‌آميز مىنمايد . در هرحال مرگ او را مخفى نگه داشتند تا دربارهء جانشين او تصميم گرفتند . نخستين خليفه دولت موحدين عبد المؤمن - ابن على بود . شاگرد مهدى و محبوبترين يارانش . اولين كار خليفهء جديد به خاك سپردن استاد و پيشواى خود بود . ابن القطان كه موثقترين مورخان موحدى است گويد :\r\nالمهدى در تينملل به خاك سپرده شد ولى از موضع قبر او نشان نمىدهد . ابن خلدون مىگويد كه عبد المؤمن المهدى را در مسجدى كه چسبيده به خانهء او بود دفن كرد و اين مكان در تينملل بود . « 3 » و من - نگارندهء اين كتاب - آنجا را ديده‌ام در جايى كه آن را مسجد المهدى گويند . تينملل امروز جاى كوچكى است به نام « مدشر » بر دامنهء كوهى كه به دره‌اى سرازير مىشود . كوههاى بلند اطلس از پشت سر مشرف بر آن هستند .\r\nاز اين ارتفاعات يكى قلهء مشهور « طبوتقال » است با بيش از چهار هزار متر ارتفاع .\r\nاندك مردمى در آنجا سكونت دارند كه شايد از صد تن نگذرند . با اين همه هنوز آنجا را بلد المهدى بن تومرت گويند . مسجد نيز بر دامنه كوه است . امروز ويران است و در آنجا مراسمى برگزار نمىشود . ولى ديوارها و طاقها هنوز برپاست . محرابى ظريف دارد و من آن‌سان كه در اين روايت تاريخى آمده ضريح مهدى را در آنجا نيافتم .\r\nاما قريب به ششصد متر دور تر از مسجد بقعهء كوچكى است در زير سايهء درختان بر فراز تپه‌اى . اين بقعه برحسب روايات متواتر ، از جمله قول قبيلهء جنداقه كه نسل در\r\n\r\n\r\n","description":"","footnote":"\r\n( 1 ) . ابن القطان ، نظم الجمان ، ( مخطوط ياد شده ، برگ 14 ب . ابن خلكان وفيات الاعيان ، ج 2 / ص 52 ، روض القرطاس ، ص 117 .\r\n( 2 ) . همان جا .\r\n( 3 ) . ابن خلدون ، العبر ، ج 6 / ص 229 .\r\n","page_name":" 199 ","page_number":207},
  {"content":"\r\n\r\nنسل در آنجا مىزيسته‌اند قبر ابن تومرت را دربردارد . ولى چيزى كه بر وجود قبر دلالت كند در آنجا نيست ، جز چند سنگ كبود كه سرشان از خاك بيرون است و مى - گويند نشانهء قبر است . در باب مكان قبر ابن تومرت در اين كوهستان روايت متواتر است . از جمله ابن خلكان مىگويد : « المهدى در كوه دفن شد و قبرش در آنجا مشهور است و مردم به زيارتش مىروند . « 1 » » در هرحال آنچه مورد اتفاق همهء مورخان است ، اين است كه المهدى در تينملل خاستگاه دعوت و مهد دولتش به خاك سپرده شده حال در درون مسجد باشد يا در آن بقعهء نزديك به مسجد .\r\n\r\n\r\n","description":"","footnote":"\r\n( 1 ) . ابن خلكان ، وفيات الاعيان ، ج 2 / ص 52 .\r\n","page_name":" 200 ","page_number":208},
  {"content":"\r\n\r\n\r\nفصل سوم عقيده المهدى ابن تومرت و تعاليم دينى و سياسى او\r\nاكنون اندك زمانى كشاكش ميان موحدين و مرابطين را رها مىكنيم تا به بيان عقايد و آراء ابن تومرت و مبادى دينى و سياسى او بپردازيم .\r\nخوشبختانه يكى از ميراثهاى فكرى و دينى ابن تومرت به دست ما رسيده كه مىتواند بر مبادى آرائى كه اساس دعوت دينى اوست پرتوى تابناك بيفكند و از اصل عقايد جديد او پرده بردارد و باورهاى موحدين را به شرح بازگويد .\r\nميراث فكرى و دينى ابن تومرت در دو كتاب گرد آمده است كه اولى حاوى نظريات اوست در اصول و در امامت و در توحيد و علم . اين كتاب مهمتر از ديگرى است و به « اعز ما يطلب » شهرت دارد ، زيرا با همين عبارت آغاز مىشود . كتاب ديگر او كتابى است به نام الموطأ يا موطأ الامام المهدى . ابن تومرت اين كتاب را در عبادات و معاملات و حدود يا به عبارت ديگر در علم الفروع تأليف كرده و در واقع شبيه الموطأ مالك بن انس است .\r\nكتاب نخستين در نسخه اصلى آن بدينگونه وصف شده « كتابى كه در آن همه تعاليم الامام المعصوم ، المهدى المعلوم ، رضى اللّه عنه آمده است . آن را بر سيدنا الامام الخليفه امير المؤمنين ابو محمد عبد المؤمن بن على ادام اللّه تأييد هم و اعز نصرهم و مكن سعودهم املاء كرده است . » از اين عبارت چنين برمىآيد كه اين كتاب\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nبدون واسطه از او به دست ما نرسيده و آن كس كه تعاليم و آراء المهدى را براى ما نقل كرده و تدوين نموده ، شاگرد او عبد المؤمن بن على اولين خلفاى موحدين است .\r\nكتاب را چند فصل و چند باب است . مشتمل است بر سخن در جهل و شك و ظن و اصل و فرع و تواتر و نماز و اينكه شريعت به عقل اثبات نمىشود و سخن در عموم و خصوص و علم و عقيده و وجود بارى سبحانه و تنزيهات و تشبيهات .\r\nسپس سخن از امامت و علامات مهدى و از طوايف مبطلين از ملثمين و مجسمين و علامات ايشان . و بحث از طايفه‌اى كه به خاطر حق مىجنگد و فرمان خداوند برپاى مىدارد و سخن از علامات و خواص ايشان و از توحيد و ثبوت آن و آنچه متعلق به آن است از ايمان به خدا و رسول او و تحريم خمر و آنچه در اين باب وارد شده .\r\nكتاب با فصلى از جهاد كه منسوب به خليفه ابو يعقوب يوسف فرزند خليفه عبد المؤمن است پايان مىيابد .\r\n\r\n1\r\nمحمد بن تومرت كتاب خود را با اين عبارات پر طنين آغاز مىكند : « اعز ما يطلب و افضل ما يكتسب و انفس ما يدخر و احسن ما يعمل ، العلم الذى جعله اللّه سبب الهدايه الى كل خير ، هو اعز المطالب و افضل المكاسب و انفس الذخائر و احسن الاعمال » .\r\nاولين چيزى كه در اسلوب اين كتاب جلب نظر مىكند جزالت و فصاحت آن است . ابن تومرت با آنكه مردى بربرى است غالبا آراء خود را در اسلوبى قوى و بيانى متين به زبان عربى ارائه مىدهد . در عين حال به دسته دسته كردن و تقسيم مطالب سخت مولع است و هر موضوع را به ابواب و فصول تقسيم مىكند . همان آغاز كتاب كه از فضيلت و طرق علم سخن مىگويد نمونه‌اى است از شيوهء كار او در باقى كتاب . آنجا كه مىگويد :\r\n« آنچه دانش‌پژوه در گشودن مشكلات و كشف موارد اشتباه بدان استعانت مىجويد ، اخلاص نيت است و اغتنام فوايد و حرص بر زيادت و رغبت به هدايت و\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nتوفيق از سوى خداوند . علم نورى است در دل كه به يارى آن حقايق و خصايص تميز داده مىشود و جهل ظلمتى است در دل كه سبب مشتبه شدن حقايق و خصايص مىگردد .\r\nعلم را منحصرا سه طريق است : حس و عقل و سمع . حس بر سه قسم است : متصل و منفصل و آنچه آدمى در خود مىيابد . عقل نيز بر سه قسم است : واجب ، جايز و محال .\r\nسمع نيز بر سه قسم است : كتاب و سنت و اجماع . اكنون سخن در طريق سمع است بدان‌گونه كه الامام المعصوم المهدى المعلوم ( رض ) در اين باب آورده است .\r\nآغاز اين سخن در رباط هرغه در شهر سوس به سال 515 ه بود . گفت كه تحصيل فقه در سنت به پنج وجه است : يكى كيفيت اخذ و نقل از رسول خدا ( ص ) . دوم شناخت سند . سوم آنچه به متن حديث متعلق است . چهارم شناخت صحيح از سقيم . پنجم معرفت استنباط و تأويل » . آنگاه از كيفيت اخذ از رسول خدا و از نقل و از تواتر و آحاد بحث مىكند و آن را به اقسام و فروع بسيار تقسيم مىنمايد . « 1 »\r\nدر خلال سخن از مناظره‌اش با فقهاى مرابطين در اغمات حكايت دارد و سؤالى كه مطرح نمود و آنان از پاسخ درماندند و نتوانستند اصول حق و باطل را بيان دارند . به عقيدهء او اين اصول منحصر در چهار تاست : علم و جهل و شك و ظن . آنگاه نظريهء خويش را در اين باب به تفصيل بيان مىدارد و مىگويد جهل و شك و ظن از اصول ضلالت است و براى اثبات قول خويش از آيات قرآنى دليل مىآورد .\r\nسپس بحث را به تواتر و اخبار متواتر و اصول و فروع آن مىكشاند و آن را به اقسام و فروع متعدد تقسيم مىكند . و نقش اصل و فرع را در اثبات ، بس طولانى و با ذكر اقسام و فروع متعدد باز مىنمايد . ابن تومرت مىگويد كه تواتر علم است ، سپس در ذكر اقسام و خصايص تواتر و نقشى كه به عنوان مصدرى از مصادر علم برعهده دارد و طريقهء تميز ميان آنچه به اخبار متواتر اثبات شده و آنچه به خبر واحد ، داد سخن مىدهد . ابن تومرت معتقد است « برترين تواترها آن است كه از مدينه بيرون آمده باشد ، زيرا اسلام و شرايع و پيامبر و صحابه همه در مدينه بوده‌اند . از اين‌رو عمل مردم مدينه بر ديگر مسلمانان كه در جايهاى ديگراند حجت است » . « 2 »\r\n\r\n\r\n","description":"","footnote":"\r\n( 1 ) . المهدى محمد بن تومرت ، اعز ما يطلب ، ( الجزاير سنه 1903 ) ص 2 و 3 .\r\n( 2 ) . اعز ما يطلب ، ص 49 .\r\n","page_name":" 203 ","page_number":211},
  {"content":"\r\n\r\nابن تومرت آراء خود را از به آنچه از رسول خدا و صحابه نقل شده ، از اقوال و اعمال ايشان ، مستحكم مىسازد .\r\nابن تومرت سپس از نماز ، سخن مىگويد و سخن را به درازا مىكشاند و در ضمن آن بسيارى از آيات قرآنى و احاديث نبوى را نقل مىكند تا براى اقوالش شواهدى صادق باشند . « 1 » اهميت تعاليم و نظريات ابن تومرت در چند مسئلهء خاص است كه قوام مذهب او به شمار مىروند .\r\nاولين مسئله از اين مسائل رأى ابن تومرت است در اصول شريعت . او پيش از هرچيز معتقد است كه « شريعت از طريق عقل ثابت نمىشود ، به چند جهت . يكى آنكه در عقل جز امكان و تجويز هيچ نيست و اين دو شك هستند و شك ضد يقين است . و برگرفتن شئى از ضدش محال است » . « ديگر آنكه خداى سبحانه و تعالى مالك اشياء است و در ملك خود به هرگونه كه خواهد حكم مىكند و بر مخلوق خود به هرچه خواهد فرمان مىراند و حال آنكه عقول را ياراى تحكم نيست و در آنچه مولا حكم مىكند حق دخالت ندارد » . اين استدلال ابن تومرت برضد كسانى است كه مىگويند : « در شريعت حكمتى نيست و بر سنن عقل جارى نيست بدين‌گونه به دين طعن مىزنند و از حكمت خداوند آگاهى ندارند » . همچنين ابن تومرت در همان حال به كسانى كه مىخواهند همه چيز را به يارى عقل خويش استنباط كنند مىتازد .\r\nابن تومرت اصول شريعت را منحصر در ده اصل مىداند : « امر خدا و نهى او و خبر او به معنى امر و خبر او به معنى نهى و امر رسول و نهى او و خبر او به معنى امر و خبر او به معنى نهى و فعل او و اقرار او » . و فروع منحصر در پنج فرع است : « واجب و مندوب و محظور و مكروه و مباح » . ابن تومرت از اجماع و قياس به‌طور اخص ذكرى به ميان نمىآورد و آنها را از اصول شريعت نمىشمارد ولى مىگويد آن دو در آنچه پيش از اين گفتيم داخل‌اند . سپس به اسلوب خاص خويش وارد موضوع قياس مىشود و آن را به اقسام و فروعى بىپايان تقسيم مىكند . درخور ذكر است كه او « قياس وجود » را « قياس مجسمه » مىگويد و مرادش از اين لفظ مرابطين هستند\r\n\r\n\r\n","description":"","footnote":"\r\n( 1 ) . همانجا ، ص 63 - 163 .\r\n","page_name":" 204 ","page_number":212},
  {"content":"\r\n\r\nو قياس وجود را از انواع فاسد قياس مىشمارد . « 1 »\r\nابن تومرت در جاى ديگر باز متعرض مسئله قياس مىشود و مىگويد : « ميان قياس عقلى و شرعى فرقى نيست . . . زيرا قياس عقلى مساوات است در آنچه واجب و جايز و محال است و قياس شرعى مساوات است در وجوب يا تحليل و يا تحريم و اين سه از قياس شرعى معتبر هستند ، كه در جميع شرع اطراد دارند و چون از اين سه يا يكى از آنها خارج شود قياس صحيح نيست و بعضى از آن بر بعضى ديگر قياس نمىشود زيرا متناقض است . و قياس در متناقضات صحيح نيست بر خلاف قول كسانى كه معرفتى به قياس ندارند ، اينان متناقضات را به هم قياس مىكنند مانند قياس محرمات بر مباحات كه سبب رخنه و پارگى در دين مىشوند . « 2 »\r\nابن تومرت اجتهاد را به عنوان اصلى از اصول شريعت مورد حمله قرار مىدهد و در نفى آن اثبات دليل مىكند و مىگويد اجتهاد قلب حقايق است و قلب حقايق محال است . و مىگويد كه اين قاعده بسى اشتباه‌انگيز است و سبب لغزش بسيارى از مردم شده است زيرا بدان جاهل بوده‌اند و در پيرامون آن تحقيق نكرده‌اند . اينان مىگويند هر مجتهدى مصيب است و از اين قاعده براى انهدام شريعت نردبانى ساختند ، كه اسناد احكام است به غير مستند آنها و عكس حقايق است از موضوع آن .\r\nاينان حلال را حرام و حرام را حلال ساختند و سخنانى متناقض شرع آوردند . قول هر قائلى را پذيرفتند اگرچه با شرع تناقض داشته باشد و گفتند كه هر حق در اجتهاد است هرچند با شريعت متعارض باشد » . « 3 »\r\nمعنى اين سخن به عبارت ديگر اين است كه ابن تومرت در تفسير شريعت به مذهب ظاهرى گرايش دارد . زيرا معتقد است كه در اخذ احكام تنها بايد به قرآن و سنت متكى شد نه به چيزى غير از آن دو . فيلسوف ابن حزم قرطبى در تطبيق عقايد با ظاهر قرآن و حديث از اين نيز فراتر رفته و مىگويد كه همان لفظ مكتوب در قرآن و حديث قاطع است . عجب اين است كه ظاهريه نتوانستند مكتب فقهى خود را تأسيس\r\n\r\n\r\n","description":"","footnote":"\r\n( 1 ) . همانجا ص 165 .\r\n( 2 ) . همانجا ص 173 و 174 .\r\n( 3 ) . همانجا ، ص 173 ، 174 .\r\n","page_name":" 205 ","page_number":213},
  {"content":"\r\n\r\nكنند مگر شصت سال بعد از ابن تومرت ، يعنى در عصر خليفه المنصور يعقوب در اين وقت اعتراف شد كه ظاهريه نيز يك مكتب رسمى فقهى است ولى يك مكتب موفق نبود و در حل بسيارى مسائل درمىماند . « 1 »\r\nابن تومرت ارزش اجتهاد را به عنوان يكى از مصادر شريعت انكار مىكند و با كوشش مجتهدين در تجديد شريعت و استنباط احكام در عرصهء اجتهاد از امور منطقى به معارضه برخاسته است . زيرا ابن تومرت كسوت الامام المعصوم بر خود راست كرده تا در آراء او بحث و تحقيق نشود و كسى رأى او را مردود نداند .\r\nابن تومرت با آوردن اين رأى ، با آراء ديگر فرق اسلامى كه به ارزش آراء مجتهدين در امامت و غير آن تسليم شده‌اند مخالفت مىورزد و بر اتباع خود وجوب اعتقاد به امام معصوم و امام معلوم را تحميل مىكند . در اينجا رأى او با آراء شيعه نزديك مىشود زيرا بنابر آنچه شهرستانى در باب عقيدهء ايشان آورده آنان معتقدند كه « امامت قضيهء مصلحتى نيست كه مناط آن اختيار عامه باشد و آنان بتوانند امام را به امامت منصوب نمايند . امامت قضيه‌اى است اصولى و ركنى از اركان دين است و بر رسول غفلت از آن يا اهمال در باب آن جايز نيست . و نيز نمىتواند آن را به عامه تفويض كند . شيعه مىگويد كه امام بايد از سوى پيامبر منصوب شود و بايد از كبائر گناهان و صغاير آن معصوم باشد » . « 2 » همچنين گلدزيهر مىگويد كه ابن تومرت با موضعى كه در امر اجتهاد اتخاذ كرده با امام محمد غزالى هم كه به اصل اجتهاد اهميت بسيار مىدهد اختلاف پيدا مىكند . از سوى ديگر غزالى در چند جاى از كتب خود با نظريه امام معصوم مخالفت مىورزد . از جمله در المنقذ من الضلال به آن اشارت كرده است . « 3 »\r\nاختلاف ميان ابن تومرت و غزالى به اينجا ختم نمىشود . واقع اين است كه\r\n\r\n\r\n","description":"","footnote":"\r\n( 1 ) . اشتروتمان ، دايرة المعارف اسلامى ، مقاله الظاهريه و ابن حزم .\r\n( 2 ) . شهرستانى . الملل و النحل ، در حواشى كتاب الفصل و النحل ابن حزم ( قاهره ) ج 1 / ص 195 .\r\n( 3 ) . غزالى ، المنقذ من الضلال ( قاهره سال 1309 ص 19 ) و نيز مقدمه گلدزيهر به زبان فرانسه بر كتاب ابن تومرت به عنوان :\r\n , el snad malsi'I ed eigoloehT al te tremuot nbi demahoM . 04 22 , 12 , P . elceiS eme IX ua berhgaM \r\n","page_name":" 206 ","page_number":214},
  {"content":"\r\n\r\nتأثير پذيرفتن ابن تومرت از غزالى خواه چنان پنداشته شود كه در مشرق نزد او درس خوانده يا كتب او را مطالعه كرده باشد ، چيزى نيست كه با حقيقت وفق دهد .\r\nگلدزيهر نيز مىگويد « وقتى كتب غزالى را مطالعه مىكنيم درمىيابيم كه ابن تومرت نه در تعاليم خود تحت تأثير غزالى بوده و نه در اعمالش . علاوه بر اين تعصبى كه ابن تومرت در مسائل عقيدتى از خود نشان مىدهد دليل بر اين است كه از غزالى متأثير نيست . زيرا طريقت آن استاد كه با رفق و مدارا توأم است ، بسى از اعمال اين انقلابى مصمودى فاصله دارد . اگر غزالى مدتى در جهان مىماند و زندگى ابن تومرت را مطالعه مىكرد آنگاه ابن تومرت از او مىخواست درباره‌اش فتوايى صادر كند قطعا فتوايى در نقض اعمال شاگرد خيالى خود صادر مىنمود » . « 1 »\r\nآنگاه ابن تومرت از « عموم و خصوص و مطلق و مقيد و مجمل و مفسر و ناسخ و منسوخ و حقيقت و مجاز و كنايه و تعريض و تصريح و اسماء لغوى كه عرف بر آنها غلبه يافته و آنها را تخصيص داده و اسماء منقول از لغت به عرف شرع » بحث مىكند و همهء اين مسائل را در پرتو دين مىگشايد و براى اثبات آراء خود از آيات قرآن دليل مىآورد . سپس بازمىگردد و بار ديگر از علم و فضيلت آن و تقسيم‌هاى آن ، در فصلى خاص سخن مىگويد . و به شيوهء خود همچنان با اسلوب دسته دسته كردن و تقسيم كردن پيش مىرود .\r\n\r\n2\r\nاز اين پس ابن تومرت ما را به عرصهء عقايد خويش مىبرد و از توحيد سخن مىگويد و از دلايل وجود بارى سبحانه و تنزيه او از تشبيه . از آنجا كه توحيد در اصل ركنى است اساسى از اركان اسلام ، در اينجا نيز اساس مذهب ابن تومرت است چه از نظر دينى و چه از نظر سياسى . بلكه به وسيلهء او از جنبهء دينى به صورت يك انديشه سياسى درآمد و اساس دولت موحدى و ستون استوار قدرت اوليهء او\r\n\r\n\r\n","description":"","footnote":"\r\n( 1 ) . گلدزيهر - مقدمه ياد شده بر كتاب اعز ما يطلب ، ص 83 .\r\n","page_name":" 207 ","page_number":215},
  {"content":"\r\n\r\nگرديد . توحيد از آن پس تنها اعتراف به وحدانيت خداى تعالى نبود بلكه معنى ديگرى نيز پيدا كرد ، خضوع در برابر حكومت موحدين . شاهد اين مدعا سخن ابن صاحب الصلاة است در تاريخ خود كه چون در سال 564 ه زعيم اندلسى ابن همشك تسليم حكومت موحدين شد از آن به « توحيد ابن همشك » تعبير مىكند و از رغبتى كه او به تسليم نشان مىدهد تحت عنوان « التوحيد و التوبه » ياد مىكند . « 1 »\r\nعباراتى كه ابن تومرت در توحيد و تسبيح براى اتباع خود وضع كرده است همان مضامينى است كه طى ساليان دراز ذات بارى تعالى را به آنها حمد و سپاس مىگفته‌اند . « 2 »\r\nمهمترين مطلبى كه در كتاب ابن تومرت آمده ، سخن او از امامت و امام معصوم و مهدى و علامات اوست . و نيز سخن از قيام طايفه‌اى كه در آخر الزمان براى مقاتله در راه حق قيام مىكنند . مىتوان اين فصل را جوهر و لب كتاب و مذهب و لب دعوت سياسى او به حساب آورد . زيرا امامت كه به خود بسته بود شعار سياسى و پايهء زعامت و قدرت او بود و نظريه مهدى منتظر جامه‌اى روحانى بود كه خود را به آن آراسته بود تا مؤيد مشروعيت امامت و قدسيت او باشد . و ما مىدانيم كه امامت شعار دعوت دينى و سياسى شيعه است و در طول تاريخ اختصاص به اهل بيت رسول خدا داشته ، نه ديگران ولى ابن تومرت به نظريهء امامت تمسك مىجويد درحالىكه از دعوت تشيع بسى به دور است . البته براى آنكه به امامت خود جنبهء شرعى دهد بسى آزمند است كه خود را به اهل بيت منتسب سازد .\r\nابن تومرت در باب امامت مىگويد : « اين بابى است در علم و آن وجوب اعتقاد همگان است به امامت . امامت ركنى از اركان دين است و ستونى است از ستونهاى شريعت . اقامهء حق در دنيا ممكن نيست ، مگر به وجوب اعتقاد به امامت در هر زمانى از زمانها تا روز قيامت .\r\nهيچ زمانى نيست مگر آنكه در آن زمان امامى بوده است كه حق را در روى زمين برپاى مىداشته است .\r\n\r\n\r\n","description":"","footnote":"\r\n( 1 ) . كتاب المن بالامامه على المستضعفين ( مخطوط آكسفورد ، برگ 126 ب ) .\r\n( 2 ) . ابن تومرت ، اعز ما يطلب ، ص 204 ، 244 .\r\n","page_name":" 208 ","page_number":216},
  {"content":"\r\n\r\nاز زمان آدم تا نوح و پس از او تا ابراهيم . . . امام بايد معصوم باشد از باطل ، تا بتواند باطل را منهدم سازد ، زيرا باطل ، باطل را منهدم نسازد . و معصوم باشد از ضلالت ، زيرا ضلالت ، ضلالت را منهدم نكند . . . و معصوم باشد از ستم زيرا ستمگر دفع ستم نكند بلكه اثبات ستم كند . و معصوم باشد از بدعت ، زيرا بدعتگذار دروغ را نتواند زدود ، بلكه آن را پاى بر جا كند . و معصوم باشد از عمل به جهل ، زيرا جاهل جهل را از بين نخواهد برد . و معصوم باشد از باطل ، زيرا اهل باطل اساس باطل را منهدم نتواند كرد . كه نجاست به نجاست و تاريكى به تاريكى و فساد به فساد دفع نشود . پس باطل به باطل نيز دفع نشود . باطل به ضد آن‌كه حق است دفع گردد و شىء جز به ضد خود دفع نشود و تاريكى به نور دفع شود و ضلالت جز به هدايت دفع نشود و جور جز به عدل دفع نشود و معصيت جز به طاعت دفع نشود و اختلاف جز به اتفاق دفع نشود . و اتفاق ميسر نيست مگر به استناد امور به اولوالامر و اولو الامر يا امام ، از باطل و ظلم معصوم است « 1 » . آنگاه ابن تومرت بازمىگردد و به اهميت امامت به مثابه ركن اساسى از اركان دين و وجوب اعتقاد به آن و خضوع در برابر آن ، مىپردازد و مىگويد :\r\n« امامت اصل و عمود دين است در همهء زمانها . و آن اعتقاد سلف صالح و اهم سالفه است تا ابراهيم و پيش از او . اعتقاد به امامت دين است و عمل به آن دين است . و التزام آن دين است . معنى امامت اتباع و اقتداء و سمع و طاعت و تسليم و امتثال امر است و اجتناب از آنچه نهى شده و اخذ به سنت امام ، در قليل و كثير » .\r\nابن تومرت خود را امام و مهدى معرفى كرده است زيرا براى تأثير در نفوس و تأكيد زعامت دينى و سياسى خود و كشانيدن مردم به زير پرچم خويش هيچ راهى از اين بهتر نيافته است . در جايى مردم را چنين مخاطب مىسازد : « اين سخنان را انكار نكند مگر كسى كه كافر باشد يا منكر يا منافق يا كور باطن يا بدعتگذار يا مارق يا فاجر يا فاسق يا رذل يا فرومايه و يا كسى كه به خدا و روز قيامت اعتقاد نداشته باشد . » « 2 »\r\n\r\n\r\n","description":"","footnote":"\r\n( 1 ) . همانجا ، ص 245 و 246 .\r\n( 2 ) . همانجا ، ص 253 و 254 .\r\n","page_name":" 209 ","page_number":217},
  {"content":"\r\n\r\n\r\n3\r\nعقيده به مهدى منتظر در اسلام سابقه‌اى دراز دارد و بعضى آن را تا زمان پيامبر ( ص ) فرامىبرند . احاديثى وجود دارد كه به وجود مهدى صراحت دارد . اين احاديث از جماعتى از اكابر صحابه روايت شده . اعتقاد به ظهور مهدى بخصوص از عقايد شيعه است و از جمله احاديثى كه به آن تمسك مىجويند ، يكى اين حديث است كه « در آخر الزمان مردى از اهل بيت ظهور مىكند و اين دين را يارى نمايد و عدالت آشكار سازد . مسلمانان از او پيروى كنند و مجد دولت اسلامى تازه گرداند .\r\nاين شخص همان مهدى است » يا آنكه « مهدى در آخر الزمان ظهور مىكند و دنيا را كه پر از ظلم و جور شده پر از عدل و داد مىنمايد » . قيام دولت فاطميان شيعه در افريقيه و سپس در اوايل قرن چهارم هجرى بر پايهء اين اعتقاد به وجود آمد . محمد بن تومرت نيز با آنكه از تشيع به دور بود كوشيد كه خود را به كسوت مهدى بيارايد .\r\nازاين‌رو مىبينيم پس از بيان اهميت امامت به عنوان ركن اصلى اسلام با قوت و هيجان و حماسهء بسيار موضوع مهدويت را مطرح مىنمايد .\r\nابن تومرت سخن خود را به بيان احوال دورهء بعد از رسول اكرم و خلفاى چهارگانه آغاز مىكند و به شرح تفرقه و فتنه‌هايى كه پس از پايان آن دوره بر جهان اسلامى سايه افكند ، مىكشاند و از آن چنين تعبير مىكند : « اين دوره ، دوره‌اى است كه علما مىروند و جهال ظاهر مىشوند ، صالحان مىروند و طالحان باقى مىمانند ، امينان مىروند و خائنان جاى ايشان مىگيرند ، پيشوايان رخ در نقاب خاك مىكشند و بدعتگذاران ظهور مىكنند ، راستگويان مىميرند و دروغگويان آشكار مىگردند ، اهل حقايق مىروند و اهل تبديل و تغيير و تلبيس و تدليس دست به كارها مىزنند تا امور ديگرگون و حقايق منقلب و احكام تعطيل و علوم فاسد و اعمال مهمل مىشود و سنن مىميرد . و حق رخت برمىبندد و عدل از ميان مىرود و جهان از جهل و باطل تيره و تار مىگردد و از كفر و فسق و عصيان سياه مىشود و با بروز بدعتها و اهواء رنگ ديگر مىگيرد و سراسر ، جور و ظلم و هرج‌ومرج و فتنه مىشود » . در اين زمان غربت و عصر معكوس شدن امور و قلب حقايق و تبديل احكام مهدى ظهور كرد\r\n\r\n","description":"","footnote":"","page_name":" 210 ","page_number":218},
  {"content":"\r\n\r\n« خداوند تعالى او را برگزيد و معانى هدايت در او به وديعت نهاد و او را وعده داد كه بار ديگر امور معكوس شده به قاعدهء اول باز گرداند و آن بنا به نيروى او ويران سازد تا به اذن خداوند بر پايهء حق استوارش سازد . تا كارها براساس هدايت منتظم شود و بر منهاج تقوى و پرهيزگارى استقامت يابد و باطل از بن برافتد و با انهدام آن فروعش نيز منهدم گردد و درخت تناور حق بر روى ريشه‌هاى خود برپاى ايستد و با ثبات آن شاخه‌هايش نيز ثابت بمانند . علم از معادن علم بيرون آيد و پرتو او همهء جهان را روشن سازد . و جهان به وسيله او پر از عدل گردد و حال آنكه پيش از او پر از جور شده بود . . . اينهاست آنچه خدا به مهدى وعده داده و وعدهء حق خلاف نپذيرد » . « 1 »\r\nآنگاه براى پيروان خود كه بايد دعوت او را به جاى دعوت مهدى موعود بدون چون و چرا بپذيرند ، چنين توصيه مىكند :\r\n« پس علم به مهدى واجب است و شنيدن فرمان و فرمانبردارى او واجب است .\r\nاتباع و اقتداء به افعال او واجب است ، ايمان به او و تصديق او بر همگان واجب است ، تسليم به او واجب است ، راضى بودن به حكم او واجب است ، انقياد در برابر هرچه مقرر مىدارد واجب است ، رجوع به علم او واجب است ، رهسپار راه او شدن واجب است . چنگ زدن به فرمان او محتوم است . رفع امور به‌طور كلى به او لازم است » .\r\nابن تومرت سپس چنين مىافزايد : « سنت مهدى سنت خدا و رسول اوست .\r\nامر او امر خدا و رسول اوست . اطاعت او اطاعت خدا و رسول اوست . انقياد در برابر او انقياد در برابر خدا و رسول اوست . موافقت با او موافقت با خدا و رسول اوست . تعظيم حرمات او تعظيم حرمات خدا و رسول اوست . او از همه به خدا آگاه‌تر است و از همه به خدا نزديكتر است . به وجود او آسمانها و زمين برپاى است . تاريكيها به دو روشن شود و اباطيل به دو افشاء گردد و معارف به دو آشكار شود . رسيدن به سعادت در موافقت با اوست و دست يافتن به بركات در اطاعت او » . « 2 »\r\n\r\n\r\n","description":"","footnote":"\r\n( 1 ) . همانجا ، ص 249 - 251 .\r\n( 2 ) . همانجا ، ص 252 .\r\n","page_name":" 211 ","page_number":219},
  {"content":"\r\n\r\nابن تومرت اكنون كه خود را مهدى قلمداد مىكند براى كسانى كه علم مخالفت بر ضد او بردارند نيز كيفرها معين كرده است ، آنجا كه مىگويد : « امر مهدى محتوم است ، هركه با آن مخالفت ورزد مقتول شود . و براى رهايى او از مرگ هيچ دافع و بازدارنده‌اى نيست . . . تا آنگاه كه آسمانها و زمين به اذن خداوند و احد قهار برپايند » . « 1 »\r\nابن تومرت فصل كوچكى در بيان « قواعدى كه علوم دين و دنيا بر آن مبتنى است » ، مىآورد از جمله مىگويد « قيام به امر خدا واجب است . و واجب است كه فساد به كلى از ميان برود . و لجاج در آن حرام است و هركس فريضيه‌اى را منع كند مثل كسى است كه تمام فرايض را منع نمايد و هركس در ذره‌اى باطل لجاج ورزد مثل كسى است كه در تمام باطل لجاج مىورزيده . جايز نيست كه هوا را بر حق برگزينند و دنيا را بر آخرت و جايز نيست كه باطل را به حق بپوشانند . جز اين نيست كه علم از ميان رفته است و جهل همگانى گشته و حق از ميان رفته است و باطل همگانى گشته و هدايت از ميان رفته است و ضلالت همگانى گشته و عدل از ميان رفته است و جور همگانى گشته ، رؤساى نادان بر دنيا مستولى شده‌اند و پادشاهان كر و كور بر دنيا مستولى شده‌اند و دروغگويان بر دنيا مستولى شده‌اند » .\r\nابن تومرت در پايان اين فصل بار ديگر به سخن از مهدى بازمىگردد و آنچه را كه پيش از اين گفته بود به گونه‌اى خلاصه مىكند بدين نحو :\r\n« باطل را جز مهدى از ميان نبرد و حق جز به وجود مهدى برپاى نماند . مهدى در عرب و عجم و بدوى و شهرنشين معلوم است . و علم به او در هر مكان و در هر دوران ثابت است . . . ايمان به مهدى واجب است و هركه در او شك كند كافر است . او در دعوت به حق معصوم است و جايز نيست كه بر او خطا گرفته شود . با او جدال نبايد كرد و برضد او چيزى نبايد گفت . به دفع او نبايد برخاست . با او معاندت نبايد كرد ، از مخالفت و نزاع با او پرهيز واجب است ، او يگانهء زمان خويش است و در آنچه مىگويد صادق است . اوست كه به حيات جباران و دجالان پايان مىدهد .\r\nدنيا را از مشرق و مغرب فتح مىكند و جهان را پر از عدل مىنمايد ، درحالىكه\r\n\r\n\r\n","description":"","footnote":"\r\n( 1 ) . همانجا ، ص 251 و 254 .\r\n","page_name":" 212 ","page_number":220},
  {"content":"\r\n\r\nپر از جور شده بود . فرمانروايى او تا آنگاه كه قيامت فرا رسد بر دوام است » . « 1 »\r\n\r\n4\r\nابن تومرت در همان حال كه سخن از مهدى منتظر مىگويد و از اين انديشه و عقيده براى استحكام مبادى دينى و سياسى دعوتش سود مىجويد . از حمله برضد مرابطين كه آهنگ برافكندن دولت ايشان را دارد غافل نيست . ازاين‌رو در كتاب خود فصلى را براى فرو كوبيدن آنها قرار مىدهد . منتهى اين حمله خود را به نوعى قداست مىآرايد و با مبادى دينى استحكام مىبخشد و از آنان به صورت مبطلين و ملثمين و مجسمين ياد مىكند . ابن تومرت علامات آخر الزمان را بر آنان منطبق مىسازد ، آنجا كه مىگويد :\r\n« همهء علاماتشان آشكار است . بعضى پيش از آنكه از كادم آيند آشكار بود و بعضى پس از به دست آوردن دولت ظاهر گرديد . برخى از آن علامات در افعال و احوالشان آشكار است . آن علامات كه پيش از آمدنشان در آنها ظاهر بود پنج چيز است : يكى آنكه برهنه پاى بودند . دوم آنكه عريان بودند . سه ديگر آنكه چادرنشين بودند . چهارم گوسفندان و ديگر بهايم را مىچرانيدند . پنجم آنكه به احكام و اوامر خدا جاهل بودند . اما آن علامات كه پس از گرفتن بلاد در ايشان ظهور داشت هفت چيز است : يكى آنكه در دوره آخر الزمان بودند . دوم آنكه پادشاه شدند ، سه ديگر آنكه به برآوردن بناها دست گشودند ، چهارم آنكه از كنيزان صاحب فرزند شدند و كنيزان بسيار خريدند . پنجم آنكه گوشهايشان كر است . ششم آنكه زبان - هايشان لال است . يعنى به سخن حق گوش فرا نمىدهند و سخن حق بر زبان نمىآورند و مردم را به نيكى و حق فرمان نمىدهند . اينها همه به جهل و عدول از حق باز مىگردد . هفتم آنكه اهل امانت در قيام به امر خدا نيستند . و اما آن علامات كه در احوال و افعالشان ظاهر است هشت چيز است : اول آنكه در دست خود تازيانه‌اى\r\n\r\n\r\n","description":"","footnote":"\r\n( 1 ) . همانجا ، ص 257 .\r\n","page_name":" 213 ","page_number":221},
  {"content":"\r\n\r\nدارند چون دم گاو . دوم آنكه با آن تازيانه مردم مىزنند و شكنجه مىكنند . سوم آنكه سرزنانشان چون كوهان شتر است ، يعنى موهاى خود را روى سرشان جمع مىكنند . چهارم آنكه ، پوشيده‌اند ولى عريانند . پنجم آنكه از حق و عدالت روى گردانند . ششم آنكه به ديگران مايل‌اند . هفتم آنكه در خشم صبح مىكنند و هشتم آنكه در لعنت روز به پايان مىآورند . اينهاست علامات ايشان . همه علاماتشان بيست چيز است كه پيش از به وجود آمدن ايشان رسول خدا از همهء آنها خبر داده است .\r\nاكنون بر وفق آنچه رسول خدا خبر داده ، آشكار شده است » . « 1 »\r\nابن تومرت براى اثبات صحت اين روايات به ايراد احاديثى از عمر بن الخطاب و ابو هريره مىپردازد . در آن احاديث آمده است كه آن علامات ، علامات قيامت است و احاديثى ديگر مىآورد كه رسول خدا صاحبان اين علامات را لعنت كرد و آنان را به خشم و غضب خداوند و آتش عذاب خود وعده داده است . « 2 »\r\nابن تومرت از اين پس به ذكر مثالب و عيوب مرابطين و تحريم اطاعت از ايشان و تحريض مردم به جهاد با ايشان مىپردازد و آن را در چند باب و تحت اين عناوين ترتيب مىدهد :\r\n1 - در منكرات و مالياتهايى كه وضع كردند و فرو غلطيدن ايشان در حرام .\r\nحرام مىخورند و حرام مىآشامند و در حرام روز را به شب و شب را به روز مى - آورند . و عقيدهء ايشان به تجسيم و كفرشان بزرگتر از اينهاست . 2 - در تحريم يارى كردن ايشان بر ظلمشان و راست شمردن دروغى كه مىگويند . 3 - در شناخت پيروانشان كه ايشان را در ظلمى كه مىكنند يارى مىنمايند و دروغشان را تصديق مىكنند و بيان افعال ايشان . 4 - در وجوب مخالفت با ايشان و تحريم اقتداء به ايشان و تشبه به ايشان و افزودن به سياهى لشكرشان و دوست داشتنشان . 5 - در وجوب دشمنى با ايشان به سبب سخن باطلى كه مىگويند و ستمى كه مرتكب مىشوند . 6 - در تحريم اطاعت و پيروى از افعالشان . 7 - در وجوب جهاد با ايشان به سبب كفرشان و اعتقادشان به تجسيم و انكار حق و حلال شمردن خون و اموال و اعراض مسلمانان\r\n\r\n\r\n","description":"","footnote":"\r\n( 1 ) . همانجا ، ص 258 و 259 .\r\n( 2 ) . همانجا ، ص 261 و 261 .\r\n","page_name":" 214 ","page_number":222},
  {"content":"\r\n\r\n8 - در وجوب جهاد با كسى كه سنت را تباه سازد و فرايض را منع كند . 9 - در وجوب جهاد با ايشان به سبب ارتكاب منكرات و فجور و لجاج در پذيرفتن امر به معروف . 10 - در وجوب جهاد با ايشان به سبب عناد ايشان و فساد كردنشان در زمين . « 1 »\r\nابن تومرت در خلال اين مباحث ، احاديث و آيات قرآنى مىآورد و به نوعى خاص آنان را كه مجسمين كافر مىخواند ، در مسئله لثام ( دهان‌بند ، نقاب ) مورد حمله قرار مىدهد . و در اين باب به زنان تشبيهشان مىكند . زيرا مردانشان صورت خود را به لثام و نقاب مىپوشند و زنانشان خود را به مردان شبيه مىكنند و برهنه‌سر ظاهر مىشوند و لثام و نقاب نمىپوشند . ابن تومرت هم لثام مردان و هم سر برهنگى زنان را حرام مىداند و كسى را كه مرتكب آن شود لعنت مىكند . و اين بر وفق حديثى است كه از ابن عباس روايت شده و نص حديث اين است كه « رسول خدا ( ص ) لعنت كرد زنانى را كه خود را بمردان شبيه مىسازند و مردانى را كه خود را به زنان شبيه مىسازند . همه مشمول اين لعنت‌اند . » « 2 »\r\nالبته اين بىانصافى است كه مرابطين را به سبب بستن لثام مشمول چنين حديثى سازيم و بگوييم كه مستوجب لعنت‌اند . زيرا اين لثام چيزى است سنتى و سالهاى سال پيش از اين در اين قبيله رواج داشته و ارتباطى به دين ندارد . حتى در باب سابقه آن اقوال و روايات مختلف آمده است . مثلا بعضى مىگويند كه در لمتونه - قبيلهء مرابطين - در عروسيهايشان نوعى خاص از حجاب معمول بود . بعضى مىگويند :\r\nاتفاق افتاد كه در يكى از جنگهايشان زنانشان درحالىكه روى خود را پوشيده بودند همراه آنان مىجنگيدند و دشمن آنان را در شمار مردان مىپنداشت . بعضى مىگويند مردان صورت خود را مىپوشيدند تا اگر مرتكب قتل شدند شناخته نشوند و از دادن خونبها بگريزند . ولى آنچه پذيرفتنى است اين است كه براى حفظ خود از طوفانهاى شن در صحرا و نيز براى نگهداشتن صورت خود از آسيب گرما و سرما در آن سرزمين بستن لثام امرى ضرورى است و اين عادت هنوز در ميان بعضى قبايل موريتانى و\r\n\r\n\r\n","description":"","footnote":"\r\n( 1 ) . همانجا ؛ ص 261 - 266 .\r\n( 2 ) . همانجا ، ص 264 .\r\n","page_name":" 215 ","page_number":223},
  {"content":"\r\n\r\nسودان و غير آن رواج دارد . بعضى نيز گفته‌اند كه اين رسمى اشرافى بود ، و مردان اشراف صورت خود نمىگشادند . اما بىحجاب بودن زن بدان سبب بود كه معلوم شود در قدر و منزلت از مردان فروترند . « 1 »\r\nاما حملهء ابن تومرت بر مرابطين بدين سبب كه ايشان باعث رواج منكرات شدند درخور دفاع نيست . بيش از اين گفتيم كه مراكش پايتخت مرابطين و ديگر شهرهاى بزرگ مغرب ، در ايام مرابطين از مظاهر بىبند و بارى و فساد بود . از جمله رواج باده‌گسارى همراه با ساز و ضرب و به‌طور آشكار در بازارها و نيز اعمال ديگرى كه با دين منافات داشت .\r\nالمراكشى نيز بدان اشارت دارد كه « على بن يوسف ، مردى صالح بود ولى ناتوان . در اواخر ايام او منكرات بسيار رواج پيدا كرد . زنان بر مردان مسلط شدند و زمام كارها را به دست گرفتند . هر شرير و بدكارى خود را به يكى از زنان مىبست و در پناه او هرچه مىخواست مىكرد » . « 2 » اما درخور ذكر است كه امثال اين منكرات ، طولى نكشيد كه در دولت موحدين پس از مردن ابن تومرت از نو پديدار گرديد . از جمله آنكه نخستين خلفاى موحدين عبد المؤمن ، از گرفتن بيعت براى ولايت‌عهدى پسر بزرگ خود محمد ابا كرد زيرا محمد دائم الخمر بود و نيز عيبهاى ديگرى كه به او نسبت مىدادند .\r\nپيش از اين به سخنان ابن تومرت در توحيد و دلايل او بر وجود بارى سبحانه اشارت كرديم . توجه به اين نكته لازم است كه ابن تومرت عبارت « توحيد » و معنى آن را در آنچه به ذات و صفات خدا تعلق مىيابد ، از معتزله گرفته است .\r\nشهرستانى مىگويد : « معتزله اتفاق دارند بر آنكه آفريدگار را در آن سراى به چشم سر نتوان ديد و نفى تشبيه كرده‌اند از حق تعالى از هرچيزى كه در تصور گنجد از هر جهت كه تواند بود ، هم از روى جهت‌ها ، هم از روى مكان و هم از روى زمان ، هم از طريق صورت و هم از حيث جسم بودن و تحيز و انتقال و تغيير يافتن و اثر پذيرفتن و ساير جهت‌ها كه عقل عقلا آن را تعقل تواند كرد و سبب تشبيه تواند\r\n\r\n\r\n","description":"","footnote":"\r\n( 1 ) . السلاوى ، الاستقصاء لاخبار دول المغرب الاقصى ، ج 1 / ص 98 و 99 .\r\n( 2 ) . المراكشى ، المعجب ، ص 131 .\r\n","page_name":" 216 ","page_number":224},
  {"content":"\r\n\r\nبود و بعضى آيات قرآنى كه از آنها شبهه‌اى از اين معانى در دل مىافتد آن را تأويل كرده‌اند و به اين طريق منزه داشتن بارى تعالى را توحيد گويند » . « 1 »\r\nابن تومرت در سايه اين تفسير از معنى توحيد بر روى مرابطين شمشير كشيد زيرا مىگفت اعتقاد مرابطين را با توحيد حقيقى مباينت است . ابن تومرت مرابطين را مسئول نشر عقيدهء « تجسيم » و « تشبيه » در ميان رعايايشان مىدانست ، و فرمان قتال با ايشان مىداد كه موجب انتشار عقيده‌اى شده‌اند كه سمت الحاد دارد . اگر مرابطين بدين‌گونه در زمرهء مشركانند پس جهاد فى سبيل اللّه برضد ايشان واجب است . « 2 »\r\nابن تومرت بحث دربارهء توحيد را ادامه مىدهد و بنابر عادت خويش آن را به ابواب و فصول تقسيم مىكند . از اين قرار كه توحيد اساس است و دين برپايه آن بنا شده . سپس به معنى توحيد و تفسير لفظ آن و از فضيلت آن و شروط شهادت به آن و اينكه توحيد اساس كفر و گناهكارى را ويران مىكند و از وجوب علم به توحيد و مقدم داشتن آن بر هر عبادتى و اينكه توحيد دين اولين و آخرين از پيامبران مرسل بوده است و اينكه پيامبران را دين واحد است و بحث در شناخت طريق اثبات علم به توحيد . سپس در باب ايمان و فضيلت آن و ايمان به رسول و از معنى ايمان و علم و پيروى از كتاب و سنت سخن مىگويد و براى اثبات مسائلى كه مطرح مىكند به حد وفور از آيات و احاديث دليل مىآورد .\r\n\r\n5\r\nابن تومرت بعد از اين يك سلسله مطالب ديگر عنوان مىكند كه در اصل به دعوت سياسى و دينى او تعلق ندارد ولى باوجوداين برخى وقايع و اقوال را كه\r\n\r\n\r\n","description":"","footnote":"\r\n( 1 ) . الشهرستانى ، الملل و النحل ، ترجمهء عبارت از توضيح الملل ، ترجمهء كتاب الملل و النحل ، به اهتمام جلالى نايينى ، ج / ص 68 . نقل شده . - م .\r\n( 2 ) . مقدمهء اعز ما يطلب .\r\n","page_name":" 217 ","page_number":225},
  {"content":"\r\n\r\nبه آن دعوت پيوسته است دربردارد . او در فصلى خاص از نماز و فضيلت آن سخن مىگويد . در اينجا به بحث از طهارت مىپردازد . آنگاه در راه و روش مردم بحث مىكند كه چسان تازيانه‌هايى چون دم گاو به دست مىگيرند و زنان در عين پوشيدگى برهنه‌اند و سرشان چون كوهان شتر است و اين امور را از نشانه‌هاى ملثمين و مجسمين ( يعنى مرابطين ) به حساب مىآورد . سپس از تبديل و تغييرى كه بعد از رسول خدا حاصل شد گفتگو مىكند و در اين فصل به ذكر مهدى مىپردازد و از احاديثى كه دربارهء او روايت شده و دلالت دارد كه مهدى از اهل بيت است و نام او همانند نام پيامبر است و او زمين را پر از عدل و داد مىكند پس از آنكه پر از ظلم و جور شده باشد و مهدى از عترت رسول اللّه و از فرزندان فاطمه ( ع ) است . « 1 » و نيز از خروج دجال و هزيمت دجال مىگويد . « 2 » آنگاه دو باب ديگر مىافزايد كه البته اين دو باب را عنوانى نيست همه دربارهء احاديثى است راجع به بهشت و دوزخ . « 3 »\r\nآنگاه ابن تومرت از غلو سخن مىگويد و مردم را از آن بر حذر مىدارد و آن را خيانت مىشمارد و در اين باب احاديثى از پيامبر نقل مىكند . ابن تومرت كتاب خود را طى فصل طويلى در تحريم خمر به پايان مىبرد . در آغاز دعوتش ديديم كه چگونه با خمر به مبارزه برخاست . هرجا خمى ديد بريخت و هرجا ساغرى يافت بشكست . ابن تومرت مىگويد كه خمر برطبق كتاب و سنت و اجماع صحابه حرام است . و گفتهء خويش با آيات و احاديث ثابت مىكند و انواع خمر در دورهء اسلامى برمىشمارد و بر همه مهر حرمت مىزند . خواه از انگور به دست آمده باشد يا خرما يا عسل يا جو بنابر رأى او همه حرامند چه اندك آن و چه بسيار آن .\r\nواجب است ريختن و شكستن ظرفهاى آن . ابن تومرت در اينجا نيز آيات و احاديث بسيار نقل مىكند . « 4 »\r\nدر آخر كتاب پس از باب حرمت خمر كتابى است ، تحت عنوان : « كتاب - الجهاد » .\r\n\r\n\r\n","description":"","footnote":"\r\n( 1 ) . همانجا ، ص 305 و 306 .\r\n( 2 ) . همانجا ، ص 309 .\r\n( 3 ) . همانجا ، ص 313 و 346 .\r\n( 4 ) . همانجا ، ص 312 و 376 .\r\n","page_name":" 218 ","page_number":226},
  {"content":"\r\n\r\nاين بخش تأليف ابن تومرت نيست . نوشته‌اى است از خليفه ابو يعقوب يوسف فرزند خليفه عبد المؤمن بن على جانشين ابن تومرت . « كتاب الجهاد » در آخر ماه شعبان سال 579 به پايان آمده است . « 1 »\r\nدر كتاب جهاد احاديث بسيارى در فضيلت جهاد و ترغيب و تحريض به آن و بيان محاسن آن و فضيلت شهادت در راه خدا آمده است و در پى آن از جهاد به مال در راه خدا سخن رفته و همه با ذكر احاديثى اثبات شده‌اند . احاديث فراوانى كه در اين بخش آمده است خود دليل ديگرى است كه كتاب الجهاد را خليفه ابو يعقوب يوسف تأليف كرده است ، زيرا اين خليفه در علم حديث و علوم شرعى سرآمد همگان بود و بخصوص بيش از ديگران به علوم محمد بن تومرت آشنايى داشت . « 2 »\r\n\r\n6\r\nكتاب « اعز ما يطلب » را مىتوان وصيت عقيدتى و سياسى ابن تومرت به حساب آورد و از نظر مطالبى كه در آن آمده اساس عقيدت و سياست دولت موحدى شمرد . اما ابن تومرت كتاب ديگرى به زبان عربى دارد به نام « الموطأ » كه به « موطأ الامام المهدى » شهرت دارد . الموطأ كتاب ضخيمى است به شيوه موطأ مالك در عبادات و معاملات و حدود .\r\nمىدانيم كه مذهب مالك بن انس ( 95 - 179 ه ) از اواخر قرن دوم هجرى در مغرب و اندلس مذهب همگان بود . ابن تومرت با آنكه در مشرق نزد چند تن از علماى بزرگ و اقطاب آن عصر درس خوانده بود ولى همچنان برطبق مذهب علماى مغرب از پيروان مذهب مالكى بود . ازاين‌رو كتاب خود را در عبادات و معاملات و حدود ، يا به عبارت ديگر علم فروع ، الموطأ ناميد تا بگويد كه او همچنان بر مذهب امام مالك است و الموطأ او چيزى جز مختصر كتاب امام مالك نيست .\r\n\r\n\r\n","description":"","footnote":"\r\n( 1 ) . ابن صاحب الصلاة ، المن بالامامه ، مخطوط ياد شده برگ 46 الف .\r\n( 2 ) . رجوع كنيد به كتاب الجهاد ( از كتاب ابن تومرت ) ص 377 - 400 .\r\n","page_name":" 219 ","page_number":227},
  {"content":"\r\n\r\nدر مقدمهء الموطأ ابن تومرت كه در سال 1323 ه / 1905 م در الجزاير چاپ شده آمده است « ما الموطأ ابن تومرت را با الموطأ امام مالك به روايت يحيى بن يحيى مطابقه كرديم آن را مختصر الموطأ مالك يافتيم . ابن تومرت اسناد احاديث را حذف كرده و برخى تقديم و تأخيرها در آن به كار داشته و مطالبى نيز بر آن افزوده است . . . » موطأ ابن تومرت شامل دو بخش است . بخش اول شامل كتب زير است :\r\nالطهارة ، الصلاة ، الجنائز ، الصيام ، الاعتكاف ، الزكاة ، الحج ، الجهاد ، الايمان و النذور .\r\nبخش دوم شامل كتب زير است : الضحايا ، الذبائح ، الصيد ، الاشربه ، الحدود ، النكاح ، الطلاق ، الرضاع ، البيوع ، الشفعه ، الرهن ، الاجاره ، المساقات ، الفرائض ، العتق ، المكاتب ، التدبير ، العقول ، القسامه ، التعدى ، الغصب ، الاقضيه و الجامع .\r\nواضح است كه كتاب الموطأ ابن تومرت از ناحيهء تاريخى مورد توجه ما نيست ، جز آنكه از نگريستن در آن به فعاليت علمى و قدرت فقهى و اجتهاد او در آگاه كردن قوم خود به احكام دين ، پى مىبريم . شكى نيست كه كتابهاى او در ميان قومش به زبان بربرى نشر مىيافت ، تا از نفوذ بيشترى برخوردار شوند . از مزاياى علمى ابن تومرت توانايى او بود در دو زبان عربى و بربرى . وعظ و خطابهء او به زبان بربرى بود . از اين‌رو تا اعماق قلبشان نفوذ مىكرد . كتابهاى ابن تومرت بعد از قرآن و سنت در ميان اقوام موحدين - از هر قبيله - از احترام زيادى برخوردار بود . زيرا چون به زبان بربرى نوشته شده بود هركس مىتوانست آن را به دست آورد و بخواند و بداند .\r\n\r\n","description":"","footnote":"","page_name":" 220 ","page_number":228},
  {"content":"\r\n\r\n\r\nفصل چهارم كشاكش ميان مرابطين و موحدين مرحلهء دوم\r\nقرار گرفتن عبد المؤمن بن على به جاى محمد بن تومرت ، در رأس موحدين واقعه‌اى درخور اهميت بود و در تاريخ دولت موحدين آغاز عهدى نوين ، عهد استقرار و نمو .\r\nدر باب جانشينى عبد المؤمن و كيفيت آن روايات مختلف است . بعضى مى - گويند بيعت عبد المؤمن پس از وفات ابن تومرت يا چند روز بعد از آن انجام پذيرفت و او را ابن تومرت كمى پيش از وفات خود به جانشينى برگزيده بود . اين روايت ابن القطان است ، آنجا كه مىگويد چون المهدى چشم از جهان فرو بست اصحاب و اهل بيتش از جمله خادمان و خواهرش ، مرگ او را مخفى داشتند و در حال به الامام امير المؤمنين ( يعنى عبد المؤمن ) به‌طور نهانى دست بيعت دادند . در جاى ديگرى مىگويد كه پس از وفات المهدى در سال 524 جمعى از خواص با عبد المؤمن بيعت كردند . قول ديگر اين است كه چون ابن تومرت درگذشت ، اصحابش چندى مرگ او را مخفى داشتند ، تا در باب اينكه چه كسى را به جانشينى او برگزينند به سگالش پردازند .\r\nابن صاحب الصلاة مورخ دولت موحدى و همچنين ابن القطان مىگويند كه اين مدت تا سال 527 ه كشيده شد . پس از آن با او بيعت عام به عمل آمد . و در اين هنگام پرده از روى مرگ محمد بن تومرت برداشتند .\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nابن صاحب الصلاة سخن از حيله‌اى مىگويد كه عبد المؤمن انديشيد تا موحدين را براى بيعت با خود مهيا سازد . اين حيله در داستان پرنده و شير خلاصه مىشود .\r\nعبد المؤمن در خلال اين مدت پرنده و شيرى را در نهان تربيت و دست آموز كرده بود . پرنده به خلافت او دعوت مىكرد و شير در برابر او آرام و خاموش مىنشست .\r\nعبد المؤمن مشايخ موحدين را به مجلس خود فراخواند و در امر جانشينى ابن تومرت به مشورت پرداخت . درحالىكه پرنده به زبان آمده بود و مىگفت : « خليفه عبد المؤمن امير المؤمنين ، صاحب عزت و تمكين باد » و شير نيز در كنار او خوابيده بود و مطيع يك اشارت او . حاضران از آنچه مىشنيدند و مىديدند در شگفت شدند و به بيعت با او تن در دادند . « 1 »\r\nالبته اين روايت مبالغه‌آميز و افسانه‌گونه است ، زيرا ما روايات متعددى در دست داريم كه مؤيد اين قول است كه بيعت با عبد المؤمن پس از وفات ابن تومرت و به اشارت او انجام گرفت . از جمله روايت ابو بكر صنهاجى معروف به البيذق است و او چنان كه گفتيم از اصحاب ابن تومرت بود و اين بيعت پس از وفات او كه در روز چهارشنبه يا پنجشنبهء بيست و پنجم ماه رمضان سال 524 ه اتفاق افتاد ، در روز شنبهء بعد انجام گرفت . « 2 » در جاى ديگر آمده است كه بعد از وفات ابن تومرت عبد المؤمن خبر مرگ او را به مردم اعلان نمود . در اين هنگام چهار تن از اصحاب او دو تن از عشرهء نخستين ، عمر بن عبد اللّه الصنهاجى معروف به عمر اصناك ، ديگرى ابو ابراهيم اسماعيل و دو تن از اهل خمسين ، عبد الرحمان بن زكو و محمد بن محمد پيش آمدند و با او آنسان كه مهدى با او بيعت كرده بود ، بيعت كردند . سپس مردم ديگر متابعت نمودند تا شب دررسيد . بيعت سه روز پىدرپى ادامه يافت . « 3 »\r\nصاحب الحلل الموشيه خلاصه اين روايت را نقل كرده و مىگويد « چون مهدى وفات كرد ، اصحاب او كه چهار تن بودند به رأى زدن پرداختند كه امام بعد از او كيست ؟\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده برگ 45 الف و 66 الف ) . براى روايت ابن صاحب الصلاة رجوع كنيد به روض القرطاس ، ص 119 و 120 .\r\n( 2 ) . كتاب اخبار المهدى ابن تومرت ، ص 83 .\r\n( 3 ) . همانجا ، ص 585 و المراكشى ، المعجب ، ص 108 . مراكشى با عمر اصناك از دو تن ديگر نام مىبرد : عمر بن مرزاك و عبد اللّه بن سليمان .\r\n","page_name":" 222 ","page_number":230},
  {"content":"\r\n\r\nهمه بر عبد المؤمن اتفاق كردند ، زيرا ديده بودند كه ابن تومرت چسان او را بزرگ مىشمارد . چون اين چهار تن در محضر ديگر ياران بيعت كردند ، همهء موحدين به او روى نهادند و بر خلاف او متفق شدند . » « 1 »\r\nابن ابى زرع صاحب روض القرطاس نيز مىگويد كه روز پنجشنبهء چهاردهم ماه رمضان سال 524 ه با عبد المؤمن بيعت شد . اين بيعت ، بيعت خاصه ناميده شد ، زيرا فقط ده تن از اصحاب دست بيعت به او دادند . اما بيعت عامه بنابر قول او در بيستم ربيع الاول سال 526 ه يعنى دو سال بعد از وفات مهدى در مسجد جامع تينملل انجام يافت . « 2 »\r\nعلاوه بر اين روايت مراكشى است كه او هم از مورخان موحدى است . روايت مراكشى مفصل و روشن است . خلاصه آنكه : ابن تومرت چند روز پيش از مرگ خود اصحاب عشره و خمسين را گرد آورد . اينان از قبايل مختلف مصامده بودند و جز آن وجه مشتركى نداشتند . چون حاضر شدند برخاست به جايى تكيه داد و خطبه خواند و از سلف صالح و ثبات ايشان در دين و عزيمت ايشان در امور سخن گفت و از حوادثى كه پس از ايشان اتفاق افتاد و فتنه‌هايى كه ظهور كرد ياد نمود و گفت در آن دوره عالمان تجاهل و مداهنه مىكردند ، علم خود را به دربار شاهان مىبردند تا به وسيلهء آن بر حطام دنيوى دست يابند . اما خداوند تعالى شما را به تأييدات خويش مخصوص گردانيد و حقيقت توحيد را به شما بازنمود و پس از گمراهى به راه هدايت آورد . آنگاه ايشان را از تفرقه و اختلاف كلمه برحذر داشت و گفت كه در برابر دشمنان خود چون يد واحد باشند . سپس گفت كه عبد المؤمن را به عنوان خليفهء خويش برگزيده است و در ستايش او گفت كه : « ما او را در جميع احوالش در شب و روز و در دخول و خروج بيازموديم ظاهر و باطن او را زير نظر گرفتيم ، در همه حال ديديم در دين خود ثابت است و در كارها بصير » . چون اين سخنان بگفت مردم برخاستند و با عبد المؤمن بيعت كردند . ابن تومرت ايشان را دعا كرد و دست بر چهره‌هايشان كشيد و سينه‌هايشان را مسح كرد . ابن تومرت اندكى\r\n\r\n\r\n","description":"","footnote":"\r\n( 1 ) . الحلل الموشيه ، ص 107 .\r\n( 2 ) . ابن ابى زرع ، روض القرطاس ، ص 121\r\n","page_name":" 223 ","page_number":231},
  {"content":"\r\n\r\nپس از آن بمرد و كار مصامده بر عبد المؤمن قرار گرفت . « 1 »\r\nبنابراين بعيد نمىنمايد كه اين ياران كه با عبد المؤمن كمى پيش از وفات ابن تومرت بيعت كردند مرگ او را پنهان داشتند تا مبادا موجب اختلافهايى شود .\r\nزيرا پس از مرگ او هر قبيله‌اى و هر زعيمى مىخواست از ميراث او سهمى ببرد .\r\nدر واقع از همان آغاز دعوت ، عبد المؤمن بر ديگر اصحاب برترى داشت و از همه به مهدى نزديكتر بود و از خواص بسيار نزديك او به شمار مىآمد و محبوب و مورد اعتماد او بود . گويند هرگاه ابن تومرت او را مىديد دو بيت كه خود درباره‌اش سروده بود برمىخواند :\r\n تكاملت فيك اوصاف خصصت بها * فكلنا بك مسرور و مغتبط\r\nالسن ضاحكة و الكف مانحة * و الصدر متسع و الوجه منبسط « 2 » \r\nافزون بر اينها عبد المؤمن در نژاد و قبيله از مصامده دور بود و در ميان ايشان صاحب قبيله و طايفه‌اى نبود و اين خود يكى از علل انتخاب او به خلافت بود ، زيرا برگزيدن او سبب رقابت و همچشمى نمىشد . « 3 »\r\nدر نام و نسب او ابو بكر صنهاجى گويد : عبد المؤمن بن على بن علوى بن يعلى بن على بن حسن بن نصر بن امير بن نصر بن مقاتل بن كومى بن عون اللّه بن ورجايغ بن ينفر بن مراو بن مطماط بن صطفور بن نقور بن رجيك بن يحيى بن هزرح بن قيس بن عيلان . ابو بكر صنهاجى پس از برشمردن اين نامها مىافزايد كه اين نسب‌نامه تا مقاتل بن عون اللّه درست است و از آنجا تا قيس بن عيلان همه دستخوش اختلاف و تصحيف و تقديم و تأخير است . « 4 »\r\nعبد المؤمن به قبيله كوميه انتساب دارد و كوميه بطنى از بطون زناته است .\r\nپدرش و مادرش هر دو از اين قبيله‌اند . بنابراين عبد المؤمن يك بربرى اصيل است و\r\n\r\n\r\n","description":"","footnote":"\r\n( 1 ) . المراكشى ، المعجب ، ص 108 و 109 .\r\n( 2 ) . المراكشى ، المعجب ، ص 110 . ابن خلكان مىگويد كه اين دو بيت به ابى الشيص الخزاعى منسوب است . وفيات الاعيان ، ج 2 / ص 391 .\r\n( 3 ) . ابن ابى زرع ، روض القرطاس ، ص 119 . ابن خلدون ، وفيات الاعيان ، ج 6 / ص 229 .\r\n( 4 ) . كتاب اخبار المهدى بن تومرت ، ص 21 و 22 .\r\n","page_name":" 224 ","page_number":232},
  {"content":"\r\n\r\nنسب او نيز بدان گواهى دهد . اما از آنجا كه خليفهء مهدى و امير المؤمنين است بايد او نيز مانند خود مهدى براى خود نسبى اولا عربى و ثانيا متصل به اهل بيت ترتيب دهد . ازاين‌رو در روايت نسب او را به منصور بن قيس بن عيلان بن مضر رسانيده بودند . حال چگونه نسب عربى به بربرى تحول مىيابد . بدين‌گونه كه يكى از اجداد عرب او به ساحل تلمسان فرود آمد ، او از فتنه‌هاى اندلس گريخته بود و در جوار بعضى احياء مطماطه كه از برادران زناته‌اند جاى گرفت . و به جوار و حلف به آنان پيوست . بعضى گويند نسب او بىهيچ واسطه به اهل بيت مىرسد . بدين‌گونه كه جدهء او كنونه دخت ادريس بن ادريس بن عبد اللّه بن القاسم بن محمد بن الحسن بن على بن ابيطالب ( ع ) بود . نسب مادر او تعلو بنت عطيه هم به همين كنونه مىرسد .\r\nپس بنابراين نسب‌نامه ، عبد المؤمن از سلاله‌هاى اهل بيت است هم از سوى پدر و هم از سوى مادر . « 1 » چنان كه المراكشى روايت كرده ، عبد المؤمن خود بربرى بودنش را انكار مىكرد و مىگفت كه « من از كوميه نيستم ، من از قيس بن عيلان بن مضر بن نزار بن معد بن عدنان هستم . اما در ميان قبيلهء كوميه به دنيا آمده و پرورش يافته‌ام .\r\nآنان خويشاوندان مادرى من هستند . » المراكشى مىگويد برخى از فرزندان عبد المؤمن و نوادگان او را ديده كه مىگفته‌اند ما به قيس بن عيلان بن مضر نسب مىرسانيم . « 2 »\r\nهمچنانكه بر گرد ابن تومرت و دعوت او هاله‌اى از اساطير حلقه زده بود تا مردم باور كنند كه دست تقدير او را برگزيده تا به اصطلاح مهدى آخر الزمان شود و قدسيت او را تأكيد نمايد و رسالتش را صادق وانمايد ، همينگونه بر گرد شخصيت عبد المؤمن و خلافت او هاله‌اى چنين از اساطير به وجود آمده بود . و حاكى از آن بود كه از روز ازل قلم تقدير بر آن جارى شده بود كه عبد المؤمن خليفهء مهدى باشد .\r\nابن القطان پاره‌اى از مطالبى را كه ابو القاسم المؤمن در كتاب خود ، « فضائل المهدى » آورده است ، نقل مىكند . اين كتاب مجموعه‌اى است از اقوال و امارات براى اثبات صدق رسالت ابن تومرت . از جمله مىگويد كه در كتاب ابو عبد اللّه الباقر بن على\r\n\r\n\r\n","description":"","footnote":"\r\n( 1 ) . المراكشى ، المعجب ، ص 109 - ابن ابى زرع ، روض القرطاس ، ص 119 .\r\n( 2 ) . المراكشى ، المعجب ، ص 109 .\r\n","page_name":" 225 ","page_number":233},
  {"content":"\r\n\r\nزين العابدين بن الحسين [ ع 
  ] عباراتى آمده است كه مردم را به ايمان آوردن به مهدى و طايفهء او تحريض مىكند و هم در آنجا عبد المؤمن بن على القيسى را جانشين او شناخته و مىگويد اين همان كسى است كه او را وعده پيروزى و فتح داده‌اند .\r\nابو القاسم المؤمن مىگويد كه در كتاب يحيى بن زيد و در كتاب القاسم الاكبر نيز بسيارى از فضايل امام مهدى آمده است و به علامات و مواضع و رجال و خليفه بعد از او به صراحت سخن رفته است . همهء اين مطالب را ادريس بن ادريس صاحب كتاب « النصر » آورده است و در تأييد او احاديث بسيار نقل كرده است .\r\nابن القطان سپس سخن ابن عبدربه صاحب العقد الفريد را در ارجوزه‌اى كه بعد از ذكر المهدى « 1 » و وفات او سروده آنجا كه گويد :\r\n و يرجع الامر الى عدنان * لماجد قد خص من عيلان\r\nرب الفتوح صاحب الملاحم * و قامع الاعراب و الاعاجم \r\nو قول عبد الملك بن حبيب را :\r\n صاحب المهدى يأتى بعده * خيرة الاعراب طرا و العجم\r\nاقبل الملك به من نعته * اشيب اللحيه ليس بالهرم \r\nنقل مىكند : ابو القاسم المؤمن گويد كه در قدس در يكى از ديرهاى مسيحيان نام مهدى بر مرمر سفيدى منقوش است . همچنين اسم عبد المؤمن خليفهء او . ابو القاسم مىگويد كه من اين سخن با مهدى ابن تومرت بگفتم گفت به كس مگوى تا زمان ظهورش فرا رسد . « 2 »\r\nبدين‌گونه نويسندگان دولت موحدى و مورخان آن سعى در خلق قصه‌ها و افسانه‌هايى بر گرد مهدويت ابن تومرت و خلافت عبد المؤمن داشتند تا دعوت موحدى و سپس خلافت موحدى پاى بر جا شود و به قداست آراسته آيد .\r\nعبد المؤمن در اواخر سال 487 ه / آغاز سال 1095 م در جايى به نام تاجرا نزديكى بندر هنين در شمال تلمسان متولد شد . بعضى گويند در سال 490 ه يا سال\r\n\r\n\r\n","description":"","footnote":"\r\n( 1 ) . در اينجا مقصود مفهوم عام مهدى است نه ابن تومرت . زيرا ابن عبدر به قريب به دو قرن پيش از ابن تومرت مىزيسته است .\r\n( 2 ) . ابن القطان ، نظم الجمان ، ( مخطوط ياد شده برگ 53 ب و 54 الف ) .\r\n","page_name":" 226 ","page_number":234},
  {"content":"\r\n\r\n500 ه پاى به عرصهء وجود نهاده است . « 1 » نادرست بودن روايت اخير از اينجا معلوم مىشود كه عبد المؤمن ، محمد بن تومرت را پس از بازگشتش از مشرق به مغرب در سال 512 ملاقات كرده و در آن زمان مردى جوان بوده نه پسرى تازه سال .\r\nپدرش كوزه‌گر بود و با وجود حرفهء كوزه‌گرى مردى عاقل و در ميان قوم خود محترم بود . « 2 »\r\nالبيذق مىگويد : پدر عبد المؤمن در زمان خود و در ميان قوم سمت قضاوت داشت . « 3 » عبد المؤمن به درس خواندن بس مشتاق بود و براى تلاوت قرآن ملازم مساجد بود . چون به بيست سالگى رسيد عزم آن كرد كه براى تحصيل علم به مشرق رود ولى او و عمش در ملاله در نزديكى بجايه با محمد بن تومرت ديدار كردند .\r\nدر اين هنگام ابن تومرت سخت برضد منكرات مجاهدت مىكرد . ابن تومرت را نجابت و هوشيارى او خوش آمد و دريافت كه به زودى از بزرگترين ياران او خواهد شد . عاقبت او را قانع كرد كه در نزدش بماند و از او دانش بياموزد و او را در « اماتهء منكر و احياء علم و اخماد بدع » يارى كند . اين وقايع در اوايل سال 512 ه اتفاق افتاد . عبد المؤمن از اين زمان در كنار او جاى گرفت و در زمرهء اخص خواص او درآمد . عبد المؤمن او را در تمام مراحل دعوتش يارى مىكرد و هرجا كه مىرفت در كنار او بود و در تمام نبردهايش با مرابطين شركت داشت . تا آنگاه كه به تينملل رفت و اعلام نمود كه مهدى منتظر است . عبد المؤمن نخستين كسى بود كه برخاست و با او بيعت نمود .\r\nپيش از اين ديديم كه عبد المؤمن در كنار محمد البشير از بزرگترين سرداران موحدين بود و ديديم كه پس از شكست در نبرد بحيره ( اوايل سال 524 ه ) و كشته شدن محمد البشير چگونه توانست بقاياى لشكر موحدين را گرد آورد و آنان را از نابودى مسلم برهاند و با وجود آنكه مرابطين به تعقيب هزيمت‌شدگان بودند آن\r\n\r\n\r\n","description":"","footnote":"\r\n( 1 ) . روايت نخست از مراكشى است ( المعجب ، ص 109 ) و روايت دوم و سوم را ابن خلكان در وفيات الاعيان آورده ، ج 2 / ص 391 .\r\n( 2 ) . ابن خلكان ، وفيات الاعيان ، ج 2 / ص 319 و روض القرطاس ، ص 119 .\r\n( 3 ) . البيذق ، اخبار المهدى بن تومرت ، ص 27 .\r\n","page_name":" 227 ","page_number":235},
  {"content":"\r\n\r\nلشكر به تينملل بازگردانيد . و ديديم كه ابن تومرت در بستر بيمارى بود ، چون شنيد كه لشكرش شكست خورده از حال عبد المؤمن پرسيد و چون گفتندش كه زنده است به ياران خود گفت : « سپاس خدا را كه دعوت شما و فرمانروائيتان برقرار و باقى است » .\r\n\r\n1\r\nابن تومرت در برگزيدن شاگرد و صحابى خود به عنوان خليفهء بعد از خود اشتباه نكرده بود . عنايت الهى چنان خواست كه عبد المؤمن مؤسس حقيقى دولت موحدين گردد و موحدين را به پيروزيهاى درخشان برساند تا بزرگترين امپراتورى را در مغرب و اندلس تشكيل دهند .\r\nعبد المؤمن يك سال و نيم از آغاز خلافت خود را صرف امور موحدين و دلجويى ايشان نمود ، و جماعات پراكنده را گرد آورد تا در موقع مناسب به صحنهء كروفر جهاد بكشاند . چون از حيث سپاه مهياى پيكار شد بار ديگر علم مخالفت بر ضد دشمنان دولت موحدين - يعنى مرابطين - برافراشت تا شهرهايشان را بستاند و آنان را به اطاعت وادارد . پس از بحث و مشاورهء بسيار اولين بار آهنگ لشكركشى به تادله در وادى درعه كردند . « 1 » در ماه ربيع الاول و به قولى در ماه شوال سال 526 / ژانويهء سال 1132 م با لشكرى گران از تينملل بيرون آمد . اساس اين لشكر سى هزار جنگجو بود . نخست به قلعهء تازاجورت تاخت . يك پادگان مرابطى به سردارى يدر بن ولجوط از آن دفاع مىكرد . عبد المؤمن قلعه را بستد و مردمش را اسير كرد . « 2 » در روايت ديگر آمده است كه مدافع تازاجورت سردار مرابطى يحيى بن مريم بود و عبد المؤمن او را كشت و با او بيست هزار جنگجوى ديگر از مجسمين را به قتل آورد و زن او ميمونه دخت ينتان بن عمر را اسير كرده و با خود به كوهستان برد .\r\n\r\n\r\n","description":"","footnote":"\r\n( 1 ) . تادله كه به اين مناسبت صاحب الحلل الموشيه ياد كرده ( ص 107 ) و نيز در روض القرطاس ( ص 121 ) و العبر ( ج 6 / ص 229 ) در اين واقعه نام آن آمده شهر تادلا در شمال مراكش نيست . مكانى است بس منيع در مشرق وادى درعه .\r\n( 2 ) . كتاب اخبار المهدى بن تومرت ، ص 85 .\r\n","page_name":" 228 ","page_number":236},
  {"content":"\r\n\r\nبعدها او را با اسيران موحدين در تلمسان معاوضه نمود . « 1 » عبد المؤمن سپس به درعه آمد و بر آن مستولى شد و همه نواحى آن بگرفت و ديگر مواطن آن منطقه بستد و به تينملل بازگرديد .\r\nموحدين در اين سال دژ تاسغيموت را كه دژى استوار و بر فراز كوه بود بستدند . جماعتى از قبيلهء هزرجه دفاع از آن را به عهده داشتند . موحدين با آنان در نهان پيام فرستادند و وعده‌ها دادند و آنان نيز دژ را به موحدين سپردند . موحدين توانستند شب هنگام به دژ فرا روند و والى آن را كه ابو بكر بن وارصول ناميده مىشد با ديگر مرابطين كه با او بودند بكشند . موحدين در بزرگ دژ را كندند و با خود بردند و بعدها در باروى تينملل نصب كردند .\r\nموحدين در همين سال دژ جلاوه را نيز بگرفتند . اين دژ به دست شيخ ابو - حفص عمر و جماعتى از وجوه موحدين فتح شد . موحدين به جنگ داخل دژ شدند و همهء ساكنانش را كشتند . مردم جلاوه همانها بودند كه ابن تومرت را در يكى از جنگهايش مجروح كرده بودند . خليفه خود به گشودن دژ هزرجه پرداخت و آن را به آتش كشيد و بيشتر مردمش را كشت . سپس به شهر جشجال داخل شد و آنجا را نيز آتش زد و به سرزمين غجدامه رفت و شهر اجلاحال را در تصرف آورد .\r\nدر اين سال برخى از بطون هزرجه و هسكوره به اطاعت موحدين درآمدند ولى مرتد شدند و خروج كردند و عصيان ورزيدند . « 2 »\r\nچون عبد المؤمن به تينملل بازگرديد در خلال غيبت او حادثه‌اى مهم رخ داده بود كه اگر در نطفه خفه نشده بود ممكن بود در صفوف موحدين شكاف اندازد . قضيه از اين قرار بود كه عبد اللّه بن يعلى زناتى مشهور به ابن ملويه يكى از اصحاب عشرهء مهدى و از كسانى بود كه با بيعت عبد المؤمن مخالفت مىورزيد . دورى عبد المؤمن و لشكر را مغتنم شمرد و به مراكش رفت و با امير المسلمين على بن يوسف تفاهم كردند كه او لشكر به تينملل برد و حكومت موحدين را براندازد . على بن يوسف نيرويى از مرابطين را به او سپرد . عبد اللّه بن يعلى تا مازاجوست كه محل اجتماع\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده برگ 70 الف ) .\r\n( 2 ) . ابن القطان ، نظم الجمان ( مخطوط ياد شده ، برگ 71 الف ) .\r\n","page_name":" 229 ","page_number":237},
  {"content":"\r\n\r\nقبيلهء كنفيسه در نزديكى تينملل بود پيش تاخت . بدين اميد كه كنفيسه به او پيوندد و با اين لشكر پايتخت دولت موحدين را ويران سازد . عبد اللّه بن وسيدرن يكى از زعماى كنفيسه در تينملل بود . مردم را جمع كرد و اعلان نمود كه قبيلهء او به عهدى كه با مهدى بسته‌اند وفادارند و ابن ملويه را به سبب اين خيانت كه كرده بود خائن خواند . در حال يكى از اهل خمسين به نام ابو سعيد يخلف بن حسن آتيكى با غلامش به موطن ابن ملويه در دامنهء كوه رفتند و او را كشتند و پيكر او را به تينملل آوردند و بر دار نمودند . بدين‌گونه توطئه در نطفه خفه شد . چون عبد المؤمن بازگشت از اخلاص قبيلهء كنفيسه ستايش كرد و غنايم را تقسيم نمود . سپس بار ديگر رهسپار وادى شد و بر اراضى صنهاجه كه نزديك او بود چون اصناجان مستولى گرديد و على بن ناصر را كه يكى از بزرگان موحدين و از اهل خمسين بود بر آنجا امارت داد . « 1 »\r\nابن قطان در اخبار سال 526 ه به حادثه‌اى ديگر اشارت مىكند و آن پيوستن فلاكى اندلسى ، يكى از سران مرابطين است به موحدين . فلاكى - چنان كه گفتيم - از مردم اشبيليه بود . در آغاز كار مردى شقى و راهزن بود ولى دلير و پردل . سپس توبه كرد و به راه راست آمد . والى اشبيليه خطاهاى او را عفو كرد و سركردگى تيراندازان و پيادگان به او داد . خبر به على بن يوسف رسيد ، او را به مراكش فرا خواند . و بر فوجى از سپاه مرابطين فرماندهى داد و او را به نگهبانى گذرگاههاى كوهستان درن برگماشت تا موحدين از اين گذرگاهها نتوانند به دشت بيايند .\r\nسپس او را براى جنگ با موحدين به سوس فرستاد . والى سوس در اين ايام وانو ابن سير بود . فلاكى در جنگ با موحدين به جد در ايستاد . تا آنگاه كه او را با على بن يوسف خلاف افتاد . فلاكى با دسته‌هايى از سپاه خود به موحدين پيوست و بر دژهاى لمتونه حمله كرد و با مرابطين چنان كرد كه پيش از آن با موحدين كرده بود . همچنين به اطراف سوس و اغمات حمله مىكرد و چند سال در خدمت موحدين بماند . سپس بنابر قول ابن القطان مرتد شد . « 2 » ولى نمىگويد كه سرنوشت او\r\n\r\n\r\n","description":"","footnote":"\r\n( 1 ) . كتاب اخبار المهدى ابن تومرت ، ص 85 . ابن القطان مىگويد كه ابن ملويه در سال 518 كشته شد . نظم الجمان ( مخطوط ياد شده ) ، برگ 39 ب و 75 الف )\r\n( 2 ) . ابن القطان ، نظم الجمان ، ( مخطوط ياد شده ، برگ 39 ب و 75 الف ) .\r\n","page_name":" 230 ","page_number":238},
  {"content":"\r\n\r\nبعد از اين ارتداد به كجا كشيد . از سوى ديگر برخى روايات پيوستن فلاكى را به موحدين در تاريخ 535 ه نوشته‌اند ، يعنى نه سال بعد از تاريخى كه ابن القطان آورده است . « 1 »\r\nدر سال بعد ، يعنى سال 527 ه بيعت عبد المؤمن - همان بيعت خاص - علنى شد و بيعت عام به عمل آمد . و اين در صورتى است كه دوران كتمان مرگ ابن تومرت را سه سال به حساب آوريم . اين روايت چنان كه گفتيم روايت ابن صاحب الصلاة و ابن القطان است . ابن القطان مىگويد در اين سال خبر مرگ المهدى منتشر شد و بيعت با خليفه امير المؤمنين اعلان گرديد آنگاه مىگويد پس از بيعت لقب « امير - المؤمنين » يافت . ظاهرا پيش از اين او را امير المؤمنين خطاب نمىكرده‌اند . « 2 »\r\nدر چند سال بعد يعنى از 528 ه تا 532 ه اعمال عبد المؤمن و حركات او اندكى با تناقض و غموض همراه است . ابن القطان برخى حوادث اين سالها را بيان مىكند . مثلا در اخبار سال 528 ه مىگويد كه موحدين را با مرابطين جدال و آويز بود . سردار اين پيكارها ابراهيم بن يوسف ، معروف به ابن تاعياشت بود . در اين نبرد مرابطين شكست خوردند و سردارشان كشته شد . سپس از ابن الراعى خبر فتح موحدين شهر تارودانت را روايت مىكند و مىگويد كه چون موحدين بر سراسر بلاد سوس استيلا يافتند ، مرابطين به تيونوين رانده شدند . در اين‌حال آن عجمى لنگ ( يعنى ربرتير كه از آن ياد خواهيم كرد ) از اجرفرجان بيامد و راه ايغيران را بىخبر از موحدين تصرف كرد و با كسانى كه به همراه داشت رهسپار سوس شد . موحدين از پى او آمدند تا به بلاد سوس رسيدند . ربرتير چهارصد سوار به همراه داشت . چون به تيونوين رسيد و آن گروه از مردم سوس كه به اطراف گريخته بودند از آمدن او خبر يافتند ، از اطراف بيامدند و به او پيوستند .\r\nشرح اين نبرد را از يكى از نامه‌هاى خليفه عبد المؤمن اقتباس مىكنيم . اين نامه را ابن الراعى نقل كرده است . عبد المؤمن در نامهء خود چنين مىگويد : « لشكر\r\n\r\n\r\n","description":"","footnote":"\r\n( 1 ) . اين روايت صاحب الحلل الموشيه است ( ص 83 )\r\n( 2 ) . ابن القطان ، نظم الجمان ( مخطوط پيشين برگ 74 ب و 75 الف ) نيز رجوع كنيد به روض القرطاس ، به نقل از ابن صاحب الصلاة ، ص 122 .\r\n","page_name":" 231 ","page_number":239},
  {"content":"\r\n\r\nمبارك را از پياده و سواره به حركت درآورديم . آنان به ناحيهء تارودانت رفتند . در آن شب افواجى به نواحى پايين دست سوس فرستاديم . جمعى را كشتند و گاو و گوسفند و برده به غنيمت گرفتند و زن و فرزندشان را اسير آوردند . افواج ديگرى ، در شب بعد به باقى آن نواحى گسيل داشتيم ، يعنى ناحيهء پايين دست سوس . آنان نيز جمع بسيارى - بيش از آنچه قبلا كشته بودند - از مردم كشتند و با غنايم بسيار بازگرديدند . غنايم اينان بيش از غنايمى بود كه دوستانشان شب قبل آورده بودند .\r\nاما لشكر آهنگ تارودانت كرد و به شهر داخل شد . هركس از مرابطين كه در آنجا بود بگريخت . موحدين هركه را يافتند كشتند و در شهر استقرار يافتند و آتش در خانه‌هاى نيين زدند . شعله‌هاى آتش به هوا رفت . در تمام اين احوال مرابطين از تيونوين شعله‌هاى آتش را كه خانه‌هايشان را مىسوزانيد مىديدند .\r\nچون بربرها و ديگران از ناتوانى آن مرد عجمى آگاه شدند دلهايشان بشكست و روى به گريز نهادند » .\r\nدر سال بعد ، سال 529 ه عبد المؤمن به جنگ بنى ييغز رفت . زيرا ايشان ابو - محمد عبد العزيز الغيغائى از اصحاب امام مهدى را كشته بودند . چون خليفه به اوطانشان رسيد ، براى دفاع اشتران خود را هيزم بار كردند و در آن هيزم‌ها آتش زدند و آنان را به لشكرگاه موحدين رمانيدند . در لشكرگاه و خيمه‌هاى موحدين هرج‌ومرج پديد آمد . بنى ييغز در پى اشتران خود بودند . ميان دو سپاه نبردى سخت درگرفت . دو مرد از بنى ييغز به قصد كشتن عبد المؤمن به خيمهء او درآمدند ولى عبد المؤمن در خيمه نبود و براى حفظ جان خويش از خيمه بيرون رفته بود . آن دو مرد را گرفتند و كشتند . عبد المؤمن چهل روز در اين پيكار ماند سپس به تينملل باز گرديد . ابن القطان از قول ابن صاحب الصلاه بر اين مىافزايد كه عبد المؤمن بعضى ياران خود را به نزد بنى ييغز فرستاده بود تا آنان را اندرز دهد باشد كه دست از مخالفت بردارند عاقبت كارش به نتيجه رسيد و بنى ييغز سر به فرمان نهادند « 1 »\r\nاليسع خبر از جنگ ديگر مىدهد كه در سال 530 ه ميان موحدين و مرابطين\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده ) .\r\n","page_name":" 232 ","page_number":240},
  {"content":"\r\n\r\nدرگرفت . مىگويد كه عبد المؤمن با قواى خود به اجرفرجان و مصكروطن رفت .\r\nسير بن على بن يوسف به جنگ او بيرون آمد . سير در اين هنگام وليعهد پدر بود .\r\nعبد المؤمن چندى به كوهستان پناه برد و دشمن را سرگرم مىنمود . دو سپاه در مصكروطن مصاف دادند . مرابطين شكسته شدند و موحدين بر مقادير عظيمى از اموال و سلاحهاى ايشان دست يافتند . « 1 »\r\nاز سوى ديگر البيذق ابو بكر صنهاجى مورخ معاصر موحدين كه در پيرامون جنگهاى عبد المؤمن قلمفرسايى كرده پس از سخنى از غزوه صنهاجه مىگويد كه خليفه عبد المؤمن با ربرتير و تاشفين بن على مصاف داد ، در همان آغاز خداوند فتح را نصيب او نمود و اين نخستين برخوردى است ميان عبد المؤمن با سپاه مرابطين به سردارى تاشفين بن على . ما پيش از اين دربارهء تاشفين بن على سخن گفتيم و گفتيم كه تاشفين تا سال 531 ه يا 532 ه والى اندلس و سردار سپاه مرابطى بود . او در اواخر سال 532 ه به فرمان پدر به مغرب بازگرديد . اين به هنگامى بود كه حملات موحدين اوج گرفته بود و مرابطين پىدرپى شكست مىخوردند . در اين صورت بايد اين نخستين مصاف موحدين و مرابطين به سردارى تاشفين بن على باشد كه در 533 ه اتفاق افتاده است . واقع اين است كه ابن القطان براى ما خبر جنگ سال 533 ه را ميان مرابطين به سردارى امير تاشفين بن على وربرتير از يك سو و موحدين در ديگر سو نقل مىكند و مىگويد خليفه عبد المؤمن در اين سال از تينملل به حركت آمد و در بلد بنى ملول ، از قبيلهء منانه در اراضى حاحه فرود آمد . تاشفين نيز با سپاه خود تا حكوط از مواطن حاحه آمد . على بن يوسف اعيان قبيلهء منانه را كشته بود .\r\nازاين‌رو منانه به اطاعت موحدين درآمده بود . ولى چند بار از موحدين روى برتافت . عبد المؤمن يك ماه و سه روز در ميان بنى ملول درنگ كرد و بر آن احياء حمله مىآورد و قتل عامشان مىكرد . سپس بر هرچه از زيور و جامه و آذوقه داشتند دست يافت و از آنجا به احياء بنى واجدزان لشكر برد ، سپس به مواطن بنى سوار از قبيلهء منانه ، آنگاه رهسپار اجرفرجان شد . تاشفين بن على با سپاه خود از پى و بود .\r\nدر اين‌حال نبردى ميان دو فريق درگرفت . در اين نبرد مرابطين منهزم شدند و شمار\r\n\r\n\r\n","description":"","footnote":"\r\n( 1 ) . همانجا ( مخطوط ياد شده برگ 78 ب ) .\r\n","page_name":" 233 ","page_number":241},
  {"content":"\r\n\r\nبسيارى از ايشان كشته شد . سپس بار ديگر پيكارى درگرفت و بار ديگر تاشفين منهزم شد و به سوى ميزتابوت عقب نشست . موحدين بر اموال و اسلحه و جامه‌ها و چهار پايان و غلامان او مستولى شدند و به تاراج بردند . سپاه جزوله براى يارى رسانيدن به مرابطين از مراكش در حركت آمد . بدين طمع كه غنايم را از موحدين بازستاند .\r\nعبد المؤمن در شكافهاى كوه چند جاى كمين نهاد و غنايم را پيش فرستاد تا دشمن به آن سو كشيده شود . افراد جزوله به غنايم حمله آوردند و چند تن از نگهبانان را كشتند . در اين حال موحدين از كمينگاهها بيرون تاختند و بر آنها زدند و تا آخرين نفر كشتند و سلاحها و چارپايانشان را بردند . سپاه جزوله چند هزار سواره و پياده بود عبد المؤمن پيروزمند به بلاجنفيسه بازگرديد .\r\nدر روايت ديگر آمده است كه عبد المؤمن قصد آن كرد كه در جايى از كوه كه گذرگاه تنگ مىشود ديوار بلندى برآورد تا مرابطين در همان كوهستان به دام افتند و به هلاكت رسند . تاشفين دريافت و قواى خود را به مراكش بازگردانيد .\r\nجزوله در نزديكى احياء جراجه از تاشفين جدا شدند . در اين هنگام جمعى از موحدين به سردارى شيخ ابو حفص اصناج بر آنها حمله كردند و تلفات بسيار وارد آوردند و سه هزار چارپايانشان را گرفتند و به تينملل بردند و بر موحدين تقسيم كردند .\r\nقبيلهء جزوله بعد از آن به توحيد گراييد يعنى به اطاعت موحدين درآمد . « 1 »\r\nابن عذارى در حدوث واقعه در سال 533 ه با ابن القطان موافق است ولى آن را به گونهء ديگرى نقل مىكند و مىگويد كه مرابطين به سردارى امير تاشفين بن على بسيج نبرد كردند . گروههاى زيادى از قبايل جزوله نيز همراه لشكر او بودند . مصاف ميان مرابطين و عبد المؤمن در موضعى از مواطن بنى ملول واقع شد . جنگ در دشتها و تنگه‌هاى كوهستانها يك ماه و سه روز ادامه يافت و با هزيمت تاشفين پايان گرفت .\r\nعبد المؤمن او را تا موضعى به نام ايمران تابورت تعقيب كرد . ابن عذارى مىافزايد كه افراد قبيله جزوله خواستند كه به بلاد خويش بازگردند . تاشفين اجازت داد و اندرزشان داد كه از طريق كوهستان نروند . چون پاى به راه كوهستانى نهادند موحدين بر سرشان تاختند و بسيارى از ايشان را كشتند و زنان و اسبان و سلاحهايشان را به تينملل\r\n\r\n\r\n","description":"","footnote":"\r\n( 1 ) . ابن القطان ، نظم الجمان ، ( مخطوط ياد شده ، برگ 81 ب تا 82 ب ) .\r\n","page_name":" 234 ","page_number":242},
  {"content":"\r\n\r\nبردند . مشايخ جزوله پس از چندى به مسئلهء موحدين رغبت نشان دادند و به اطاعت ايشان درآمدند . عبد المؤمن ايشان را امان داد . « 1 »\r\nدر سال 534 ه تاشفين بن على با لشكرى عظيم از لمتونه و حشم و زناته براى قتال با موحدين بيرون آمد . فرقه‌هايى از مسيحيان نيز به سردارى ربرتير به عنوان مزدور در لشكر او بودند . ميان او و موحدين قريب به دو ماه جنگ بود و آخرين جنگ ميان دو طرف ، در ماه شوال همان سال واقع گرديد . در اين جنگ جمعى از دو لشكر به قتل رسيدند . در پى آن تاشفين به مراكش بازگشت و موحدين به تينملل . « 2 »\r\nاز گفته‌هاى البيذق برمىآيد كه در اين وقت نبردهاى ديگرى نيز ميان مرابطين و موحدين در سرزمين حاحه در غرب تينملل و شمال سوس ادنى در موضعى كه البيذق آن را تيزغور مىخواند روى داده است . موحدين در آغاز پيروز شدند و غنايمى نيز به دست آوردند ، ولى مرابطين توانستند آنها را در همين موضع به مدت شصت روز محاصره كنند تا هرچه را به غنيمت گرفته بودند ، از دست دادند . سپس جنگى درگرفت كه موحدين نخست به هزيمت رفتند ولى بار ديگر غلبه يافتند و مرابطين را را به هزيمت فرستادند . پس از اين شكست تاشفين قواى خود را به مراكش برد . دوست او سردار رومى ربرتير هم كه مجروح شده بود همراه او بود . عبد المؤمن نيز با قواى خود به تينملل بازگرديد . « 3 »\r\nشايسته است پيش از آنكه از جنگهايى كه ميان دو فريق درگرفت و ربرتير در آنها شركت داشت ، سخن گوئيم ، اين سردار مسيحى را بهتر بشناسيم .\r\nابرتير يا ربرتير « 4 » به گونه‌اى كه در روايات عربى آمده در زبان فرنگان\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، ( مخطوط ياد شده - هسپريس ص 103 ) و نيز بخش سوم از همان كتاب كه در تطوان منتشر شده ص 11 .\r\n( 2 ) . ابن عذارى ( اوراق مخطوط ياد شده . هسپريس ص 104 و 105 )\r\n( 3 ) . اخبار المهدى بن تومرت ، ص 86 . ابن عذارى ، البيان المغرب ( اوراق مخطوط ياد شده ، هسپريس ص 105 ) .\r\n( 4 ) . ابن الابار او را الربرتير ضبط كرده و مىگويد از بزرگان سرداران بنى تاشفين بود . و پايدارى - هاى او در جنگ مشهور بود ، الحلة السيراء ، ص 197 و 198 .\r\n","page_name":" 235 ","page_number":243},
  {"content":"\r\n\r\n retreveR lE \r\nيا  oreboR  است . او در اصل ويكونتى است از اشراف برشلونه . ميان او و امير برشلونه برنگر رامون نزاعى درگرفت ، امير برشلونه اموال و القاب او را بستد . ربرتير از دريا گذشت و به مغرب آمد و به خدمت على بن يوسف پيوست .\r\nمىدانيم كه على بن يوسف در ميان نگهبانان خويش ، گروهى بزرگ از مسيحيان مزدور داشت . اينان در جنگها در كنار حشم يا نگهبانان ويژه شركت مىكردند و در رزم دليريها مىنمودند . در روايات عربى اين فرقه از جنگجويان مسيحى را سپاه رومى مىخوانند و از اعمال ايشان در موارد بسيار ياد شده است . چون ربرتير يا كنت روبرتو به دربار مراكش آمد ، على بن يوسف منشور فرماندهى نگهبانان مسيحى را به او داد . زيرا از دليرى و مهارت او در نبردها آگاهى داشت . ابن صاحب الصلاة در وصف ربرتير گويد كه او بزرگترين طاغيان اندلس بود از حيث شجاعت و اقدام . « 1 » در بسيارى از جنگهاى بزرگى كه ميان مرابطين و موحدين درمىگرفت شركت داشت .\r\nچون ربرتير كشته شد دو پسر از او برجاى ماند كه يكى اسلام آورد و على الربرتير نام گرفت و در حوادث ميورقه و جزاير شرقى - چنان كه در جاى خود بدان خواهيم پرداخت - شركت داشت .\r\nاز آنچه البيذق و نيز ابن عذارى گفته‌اند معلوم مىشود كه ربرتير همان كسى است كه سپاه مرابطى را در جنگهايى كه ميان مرابطين و موحدين در اراضى كدميوه و سوس در اين سال و سال بعد درگرفت فرماندهى مىكرد . تفصيل مطلب اينكه ربرتير با قواى خود با قواى موحدين به سردارى عبد المؤمن مصاف داد . يكى از اين مصافها در موضعى بود به نام امسيميصى كه در سرزمين كدميوه واقع شده ، در شمال تينملل . ميان دو گروه جنگ سختى درنگرفت و هريك به شهر خود رفت . سپس ربرتير بازگشت و در رأس قوايى از لمتونه بيرون آمد . عبد المؤمن نيز به رويارويى با او بيرون آمد و در مكانى به نام آجظرور ميان دو سپاه زد و خورد درگرفت و مرابطون شكست خوردند و جمع كثيرى از ايشان كشته شدند . ربرتير كه مجروح شده بود با بقاياى لشكرش به مراكش بازگرديد و موحدين به تينملل . البيذق و ابن -\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ، ص 16 .\r\n","page_name":" 236 ","page_number":244},
  {"content":"\r\n\r\nعذارى هر دو تاريخ اين جنگ را سال 535 ه نوشته‌اند . « 1 »\r\nعبد المؤمن پس از اين نبرد با قواى خود رهسپار سوس گرديد و بر دژ تنلين حمله كرد . حاكم مرابطى آن ، يرجين بن ويدرن از آن دفاع مىكرد . موحدين دژ را محاصره كردند ولى در اين هنگام لشكر مرابطين به سردارى ربرتير پيش‌تاخت .\r\nموحدين دژ را رها كردند و به سوس رفتند . در ضمن براير منادميمون و تاسلولت سپس بر تارودنت شهر بزرگ سوس‌ادنى مستولى شدند . آنگاه دژ تيونوين را نيز تسخير كردند . در تمام اين نبردها لمتونيان به هزيمت رفتند . موحدين در خلال اين نبردها غنايم بسيار به دست آوردند و زنان بسيارى را اسير كردند و با غنايم و اسيران خويش به تينملل بازگرديدند . از حوادثى كه در ضمن اين جنگها اتفاق افتاد و صاحب الحلل الموشيه آن را حكايت كرده است ، اين است كه فلاكى اندلسى با اتباع خويش به موحدين پيوست . « 2 » پيش از اين گفتيم كه پيوستن فلاكى به موحدين چند سال پيش از اين تاريخ اتفاق افتاده بود . در همين هنگام ربرتير بر مكان تيغيغايين كه از موحدين بودند ، حمله آورد و زنانشان را اسير كرد . در شمار اسيران زوجهء يعزى - بن مخلوف بود . همهء زنان را با خود به مراكش بردند . چون عبد المؤمن با اسيران خود به تينملل بازگرديد تماجونت دخت وزير ينتان بن عمر كه در ميان اسيران بود او را مخاطب ساخت و فرايادش آورد كه در آن هنگام كه المهدى در مراكش بود و فقهاء على بن يوسف را به حبس و زجر او تحريض مىكردند پدرش وزير ينتان نزد سلطان روى شفاعت بر زمين نهاد تا او را با زنانى كه همراه داشت از بند برهانيد .\r\nچون عبد المؤمن سخن او بشنيد زنان را آزاد ساخت و همه را معزز و مكرم به مراكش فرستاد . على بن يوسف نيز به نوبهء خود زنان تيغيغايين را آزاد نمود و مقدم بر ايشان زوجهء يعزى بن مخلوف بود . آنان را نيز معزز و مكرم به تينملل فرستاد . اين عمل از هر دو جانب عين جوانمردى بود . « 3 »\r\n\r\n\r\n","description":"","footnote":"\r\n( 1 ) . كتاب . اخبار المهدى بن تومرت ، ص 87 . ابن عذارى ، البيان المغرب ، ( مخطوط ياد شده هسپريس ص 105 ) .\r\n( 2 ) . الحلل الموشيه ، ص 83 .\r\n( 3 ) . كتاب اخبار المهدى بن تومرت ، ص 87 و 88 .\r\n","page_name":" 237 ","page_number":245},
  {"content":"\r\n\r\n\r\n2\r\nنبرد ميان مرابطين و موحدين از زمان درگذشت المهدى ابن تومرت قريب به ده سال طول كشيد . اين جنگها همه در حوالى كوههاى اطلس بود در جنوب مراكش ، در وادى درعه و بلاد سوس و در بلاد حاحه از نواحى تينملل . در بيشتر اين نبردها پيروزى با موحدين بود . البته كشاكش در اين منطقهء محدود از امپراتورى مرابطين ، نتايج چندانى به بار نمىآورد . ازاين‌رو بر موحدين لازم بود كه صحنهء كشاكش را به قلب امپراتورى مرابطين ببرند تا فرصتى دست دهد و براى هميشه به حيات آن خاتمه دهند .\r\nاين چيزى بود كه عبد المؤمن عزم تحقق آن داشت . ازاين‌رو فرمان داد موحدين در هر جاى كه هستند و از هر قبيله‌اى كه باشند همه در يك‌جا گرد آيند . در سال 535 ه / 1140 م داماد خود ابو عمران موسى بن سليمان را به جاى خود نهاد و با سپاهى عظيم بيرون تاخت . در لشكر او شمار كثيرى سواران و پيادگان بودند .\r\nعبد المؤمن در كوهستان به سوى شمال شرقى در حركت آمد . البيذق كه خود در اين حملهء بزرگ شركت داشته است خط سير لشكر او را به دقت دنبال كرده است .\r\nمىگويد عبد المؤمن نخست به جايى موسوم به وانزال روى نهاد و از آنجا به وفاد رفت و از وفاد به اشبار و آن محله‌اى است واقع در جنوب شرقى مراكش . در اين اثناء سپاه مرابطين به سردارى تاشفين بن على از مراكش بيرون آمد . موحدين از اشبار بيرون آمدند و به جايى نزديك در شمال شرقى موسوم به تاسوت رفتند .\r\nمرابطين به اشبار آمدند . موحدين از تاساوت به دمنات واقع در مشرق مراكش رفتند . دمنات در هفتاد كيلومترى مراكش است . مرابطين در همان وقت رهسپار يمللو در شمال شرقى دمنات شدند . در اين مدت نبردى كه درخور اهميت باشد واقع نشد ولى قبايل و عشايرى كه بر سر راه موحدين بودند دسته دسته به اطاعت آنان در مى - آمدند . موحدين راه خود را به شمال شرقى ادامه دادند تا به واويزغت رسيدند . سپس به داى واقع در جنوب تادلا درآمدند . در خلال اين سير نبردى محلى در جايى به نام تيزى درگرفت و چنان كه البيذق مىگويد به شكست « فئهء باغيه » يعنى مرابطين انجاميد .\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nچون موحدين به داى رسيدند ، حاكم مرابطى آن على بن ساقطرا بگريخت و موحدين برداى بىهيچ مقاومتى مستولى شدند . همهء صنهاجيانى كه در آنجا بودند با موحدين بيعت كردند و از عبد المؤمن خواستند اسيران صنهاجى را كه در نزد اوست آزاد كند .\r\nعبد المؤمن نيز اجابت كرد .\r\nموحدين از آن پس تا تازاجات پيش راندند . يحيى بن ساقطرا حاكم تازاجات از آن دفاع مىكرد . به شهر حمله كردند و آن را تصرف نمودند و هرچه در آنجا بود از اسبان و ديگر چارپايان به تاراج بردند . آنگاه به سوى دژ واوما راندند .\r\nيحيى بن سير مدافع دژ بود . بر او نيز غلبه يافتند . سپس همچنان مىرفتند تا آزور كه در قلب منطقهء فازاز واقع است در حدود صد كيلومتر در شمال شرقى تادلا . به دژ درآمدند و در آنجا فرود آمدند . عبد المؤمن دسته‌هايى از سپاه خود را براى تصرف و به انقياد كشيدن بلاد مجاور فرستاد . آنگاه به آزرو بازگرديد و تنى چند از مشايخ موحدين را به تينملل فرستاد تا خبر حمله‌هاى او را به شهر برسانند و از اوضاع شهر مطمئن گردند . مردم فازاز همه به اطاعت موحدين درآمدند . « 1 »\r\nعبد المؤمن و موحدين از آزرو رهسپار شمال شدند و به طرف فاس كه قريب 60 كيلومتر با آنها فاصله داشت راندند . تاشفين بن على در اين اثناء با قواى مرابطين همراه با ربرتير به فاس رسيده بود . صاحب البيان المغرب مسير دو لشكر را بدين‌گونه برمىشمارد : موحدين در كوهستانهاى منيع حركت مىكردند كه ارزاق به حد وفور بود . و تاشفين در دشت بود و در آنجا از بربرها كسى را نمىيافت كه با او همدست شود و به او يارى برساند . و اين بدان سبب بود كه بخت از او روى گردانيده بود .\r\nعبد المؤمن بيامد و در جبال كرانده در روبه‌روى فاس قرار گرفت . تاشفين نيز در دژى در نزديكى او . « 2 »\r\nبدين‌گونه دو سپاه مرابطين و موحدين در نزديكى فاس پايتخت قديم مغرب لشكرگاه برپاى كردند . بنا به قول البيذق و ابن عذارى اين وقايع در اواخر سال 535 ه / 1141 م بود . زمستان بود و سرما سخت و باران به شدت مىباريد . ظاهرا\r\n\r\n\r\n","description":"","footnote":"\r\n( 1 ) . كتاب اخبار المهدى ابن تومرت ، ص 89 و 90 .\r\n( 2 ) . بخش سوم از البيان المغرب ( نسخه ياد شده ) ص 12 . الحلل الموشيه ، 96 و 97\r\n","page_name":" 239 ","page_number":247},
  {"content":"\r\n\r\nمرابطين سرماى زمستان را به چيزى نگرفته بودند . ازاين‌رو در رنج سرما بودند .\r\nچندى بىهيچ هيزم و ذغالى سركردند ؛ عاقبت ستونهاى خيمهء خويش يا چوبهاى بناهايشان را كندند و سوختند . جمع كثيرى از سرما جان دادند . در اين اثناء قوايى از مرابطين از فاس و مكناسه بيرون آمدند ، اينان آذوقه به همراه داشتند . آهنگ رسيدن به محلهء مرابطين داشتند . ولى در بين راه ميانشان خلاف افتاد و جنگ درگرفت .\r\nجمعى از ايشان گريختند . از جمله يكى از سرداران به نام يحيى بن على با همهء افراد خود به موحدين پيوست و تسليم شد . موحدين راه بر افواجى ديگر از سپاه مرابطين در راه مكناسه بگرفتند . اينان آذوقه به همراه داشتند . سردارشان ابن ولجوط بود .\r\nبسيارى از آنها كشته شدند و هرچه داشتند به تصرف موحدين درآمد .\r\nموحدين سپس به بخشهاى وسطاى جبال اطلس روى نهادند و بر شهرهاى مرابطين در غريس واقع در جنوب آزرو و تودجا واقع در شمال سجلماسه حمله كردند و بر وادى ملويه واقع در شمال آزرو مستولى شدند . سرداران مرابطين كه در اين حوالى بودند به اطاعت ايشان درآمدند . چون والى سجلماسه ابو بكر بن صاره مرابطى ، از نزديك شدن قواى موحدين به سجلماسه خبر يافت . از شهر بيرون آمد و به نزد عبد المؤمن رفت و اظهار فرمانبردارى كرد . عبد المؤمن از او بپذيرفت و از هجوم به سجلماسه صرف‌نظر كرد و والى به شهر بازگرديد . « 1 »\r\nدر اواخر سال 535 ه و اوايل سال 536 ه / تابستان سال 1141 م عبد المؤمن و لشكر او را مىبينيم كه در نواحى شمال همچنان سرگرم نبرد هستند . اين جنگها چند سال مدت گرفت و بارها ميان دو فرقه زد و خورد واقع شد . اين زد و خوردها از محرم همان سال آغاز شد . در آن سال سپاه موحدين به سردارى عبد الرحمان بن رجو يكى از اهل خمسين بيرون تاخت و بر صفرو حمله كرد و آن را بگرفت و غنايم به دست آورد ، سپس به باقى سپاه موحدين در فلاج واقع در شمال شرقى صفرو ، پيوست . تاشفين در اين زمان از نواحى فاس بيرون آمده و در كوهستان عرض واقع در مشرق آن لشكر بداشت و ربرتير سردار سپاه مسيحيان را به فلاج فرستاد .\r\nسپاه موحدين به سردارى يحيى آغوال به رويارويى او بيامد . ميان دو فريق نبردى\r\n\r\n\r\n","description":"","footnote":"\r\n( 1 ) . كتاب اخبار المهدى ابن تومرت ، ص 90 .\r\n","page_name":" 240 ","page_number":248},
  {"content":"\r\n\r\nسخت درگرفت . موحدين شكست خوردند و سردارشان كشته شد . ربرتير سر او را را به فاس فرستاد .\r\nدر پى آن موحدين به غياثه واقع در مشرق فاس و جنوب رباط تازا رفتند .\r\nآنجا از اراضى زناته بود . موحدين بر فراز كوهستان عفرا لشكرگاه برپاى نمودند .\r\nمرابطين در همان هنگام در دشت به جايى موسوم النواظر در نزديكى كوهستان عفرا از ناحيهء تازا فرود آمدند . در اين هنگام زمستانى سخت فرا رسيد همراه با بادها و توفانها . چند هفته باران به شدت باريدن گرفت . و دشت در آب فرو شد و سيل واديها و روستاها را بگرفت . هر دو سپاه متحمل رنج بسيار شدند . اما وضع مرابطين كه در دشت بودند سخت‌تر بود . زيرا خيمه‌ها فرو مىافتاد و به سبب سستى زمين ميخها در زمين استوار نمىشد و خانه‌ها در آب غرق مىشد . بسيارى از مرابطين از گرسنگى و سرما مردند . آذوقه كم شد و در دو لشكر براى برافروختن آتش هيزم نبود . بنابر قول البيذق بهاى جو در لشكرگاه موحدين هر رطل به سه دينار رسيد و بهاى هيزم در لشكرگاه مرابطين به رطلى يك دينار . و اين شوربختى روى به پايان ننهاد مگر آنگاه كه نشانه‌هاى بهار آشكار گرديد . اين حادثه بنابر قول البيذق در سال 536 ه / اوايل سال 1142 م بود . « 1 »\r\nاين بود آنچه البيذق در باب جنگ غياثه نوشته بود . اولا تاريخ آن را سال 536 ه گذاشته ثانيا نمىگويد كه در آنجا ميان موحدين و مرابطين جنگى هم درگرفته است يا نه . اما ابن القطان روايت ديگرى نقل مىكند كه با روايت البيذق اختلاف آشكار دارد . اولا تاريخ آن را 532 ه مىگذارد ، سپس مىگويد كه هنگامى كه موحدين به كوه غياثه فرود آمدند ، سير بن على بن يوسف با نيرويى از مرابطين بيرون آمد و در جرانده نزديك وادى ابى جلوا فرود آمد . در آنجا سپاهيان مغرب هم به سردارى عبد اللّه بن يحيى بن تيفلوت به او رسيدند . سپاهيان زناته نيز كه بيش از پنج هزار سوار بودند به سردارى يحيى بن فانو بيامدند . در اثناى اين حال زيرى بن ماخوخ از مشايخ زناته جدا شد و مذهب توحيد يعنى مذهب موحدين برگزيد و به\r\n\r\n\r\n","description":"","footnote":"\r\n( 1 ) . كتاب اخبار المهدى ابن تومرت ، ص 91 . ابن الاثير ، الكامل ، ج 10 ص 305 همچنين ابن عذارى ، البيان المغرب ، ( اوراق مخطوط ياد شده ) .\r\n","page_name":" 241 ","page_number":249},
  {"content":"\r\n\r\nعبد المؤمن پيوست . آنگاه از او لشكرى خواست كه آن را به جنگ مرابطين كشاند .\r\nخليفه خواهش او برآورد و سپاهى تحت فرمان يكى از مشايخ موحدين به دو سپرد .\r\nاين سپاه بر مرابطين حمله آورد و جمع كثيرى از رجال ايشان را كشت و سلاح و متاعشان را به غارت برد . سپس سردار لشكر زناته ، يحيى بن فانو بمرد . پسرش محمد در فرماندهى جانشين او شد . زيرى نزد مشايخ زناته پيام فرستاد و آنان به شكستن پيمان ترغيب كرد و گفت كارى كنند كه سپاه مرابطين به هزيمت رود . آنگاه خليفه عبد المؤمن سپاهى از برگزيدگان موحدى همراه زيرى روانه ساخت . اينان به مواطن زناته روى نهادند و ميان دو فريق نبرد درگرفت . در اين نبرد زناته منهزم شدند و موحدين ظفر يافتند .\r\nسير بن على دانست كه عبد المؤمن آهنگ سرزمين غماره دارد . در راه او دو هزار سپاهى تعبيه كرد . اينان پىدرپى عوض مىشدند . مىخواست مانع سير لشكر او شود . اين وضع دو ماه به طول انجاميد . « 1 »\r\nاين چيزى است كه ابن القطان دربارهء جنگ غياثه نوشته است ، چه بسا يك حملهء ديگر سپاه موحدين در سخن او خلط شده باشد ولى ما در هرحال به روايت البيذق اعتماد مىكنيم كه خود معاصر ايشان بوده و وقايع را به چشم خود ديده است .\r\nالبيذق مىگويد چون بادهاى زمستانى از وزيدن بياسود و بهار در رسيد ، موحدين لشكر به حركت آوردند . البيذق كه خود شاهد ماجرا بوده است وقايع را چنين شرح مىدهد : نخستين موضعى كه موحدين آهنگ آن كردند سرزمين لكاى بود ، واقع در شمال شرقى فاس ، در وسط مسافتى ميان لكاى و درياى مديترانه .\r\nموحدين در آنجا بر قلعهء ولجه از قلاع آن مستولى شدند . لشكرهاى مرابطين به سردارى تاشفين بن على و ربرتير در پى موحدين بيامدند و مىخواستند آنان را در اراضى بنى سليمان محاصره كنند ولى موحدين به اراضى بنى غماره از بطون صنهاجه رفتند . در آنجا بنى غماره به ايشان پيوستند و به اطاعتشان گردن نهادند . از آنجا گذشته به لجايه رفتند . در اين هنگام تاشفين و ربرتير به اراضى بنى تاودا تاختند و در آنجا\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده برگ 79 ب و 80 الف ) .\r\n","page_name":" 242 ","page_number":250},
  {"content":"\r\n\r\nفرود آمدند .\r\nميان ايشان و موحدين رود ورغه و درهء ورغه فاصله بود . ربرتير با نيروى برگزيدهء مرابطين و سپاه مسيحيان بيرون آمد و در جايى به نام تازغدرا نبردى هولناك درگرفت . از دو طرف شمار بسيارى به قتل رسيد . سپس ربرتير به ميان قبايل بنى تاودا بازگرديد و موحدين به تاغزوت رفتند و از آنجا به موطن بنى مزكلده ، سپس به ايلانه ، سپس به ايجن در نزديكى قصر الكبير . تاشفين بن على و ربرتير از پى موحدين روان شدند تا به موضعى در نزديكى لشكرگاه موحدين به نام نهليط فرود آمدند . در ايجن عمر ازناج ( اصناك ) يكى از جماعت عشره بيمار شد . چون مرگ خود روياروى ديد برخاست و موحدين را موعظه كرد . موعظه‌اى طولانى . و آنان را به اطاعت خليفه عبد المؤمن تحريض كرد و در شب همان روز بمرد .\r\nموحدين از آن پس تا مقريت پيش رفتند و از آنجا تا وادى لو در سرزمين بنى سعيد . ربرتير در پى آنان بود تا به تيطاوين ( تطوان ) رسيدند . موحدين به سمت شمال بازگشتند تا قلعهء باديس بر ساحل درياى مديترانه . اهالى آن نواحى همه به اطاعت ايشان درآمدند ، سپس به ثغرالمزمه « 1 » در مشرق باديس رفتند و روزى چند در آنجا فرود آمدند و گرفتار بادهاى صعب شدند ، آن‌سان كه جارپايانشان به هلاكت رسيد . عبد المؤمن آنجا را تاغزوت ناميد . آنگاه از آنجا به كوهستان تمسامان رخت كشيد . « 2 »\r\nدر اينجا البيذق داستان عجيبى نقل مىكند ، خلاصه آنكه : ابراهيم بن على برادر خليفه عبد المؤمن بن على نزد او آمد . خليفه او را به اكرام تمام درآورد و اسب و بنده و خيمه داد و در موضع محمد بن ابى بكر بن يكيت جاى داد كه پدرش ابو بكر بن يكيت از اصحاب عشرهء مهدى بود . محمد بن ابى بكر را خوش نيامد و بر جست و ابراهيم را كشت . خليفه از كشته شدن برادر سخت خشمگين شد و خواست كه ابراهيم را به انتقام خون برادر بكشد ، ابو حفص عمر اينتى و ابن واجاج اعتراض\r\n\r\n\r\n","description":"","footnote":"\r\n( 1 ) . المزمه همان است كه در جغرافياى جديد تحريف شده و به صورت الحسيمه  samecuhlA  درآمده .\r\n( 2 ) . اخبار المهدى بن تومرت ، ص 92 و 93 . ابن عذارى ، البيان المغرب ، اوراق ياد شده .\r\n","page_name":" 243 ","page_number":251},
  {"content":"\r\n\r\nكردند و گفتندش آيا به ياد ندارى كه مهدى گفته است كه هركه در دنياست بندهء اهل جماعت و فرزندان آنهاست ؟ خليفه خاموش شد و از فرمانى كه داده بود عدول كرد . ولى فرمان داد كه لشكرگاه موحدين به چند دسته تقسيم كنند و هر دسته را مكانى يا بندى خاص خود باشد . « 1 » هويثى در اينجا نگرشى بر حق دارد كه مىگويد :\r\n« از اين واقعه دليلى قاطع‌تر بر تعصب كوركورانه‌اى كه موحدين نخستين در آتش آن مىسوختند و از مزايا و امتيازات نظام دينى خويش دفاع مىكردند ، وجود ندارد » . « 2 »\r\nدر خلال اين احوال عبد الرحمان بن زجو با نيروئى از موحدين بيرون آمد به ثغر مليله راند و آنجا را بگرفت و غنايم فراوان فراچنگ آورد كه در آن ميان صد دختر دوشيزه بود و عبد المؤمن آنان را ميان اعيان موحدين قسمت كرد و با آنان زناشويى كردند . از آن ميان دو اميرزاده باقى ماند يكى فاطمه دخت يوسف از قبيلهء زناته و يكى دخت ماكسن بن المعز صاحب مليله . شيخ اسماعيل ، ابو ابراهيم يكى از عشره فاطمه را به زنى گرفت و خليفه خود دخت ماكسن را . موحدين سپس به ندرومه و بلاد كوميه رفتند . كوميه قبيلهء عبد المؤمن بود . همه به اطاعت موحدين درآمدند .\r\nموحدين بعد از آن به تاجرا واقع بر ساحل دريا در مشرق مليله وارد شدند و در آنجا فرود آمدند . « 3 »\r\nسپاه موحدين عظيم شده بود . شمارى بزرگ از قبايل و بطون شمالى به اطاعت موحدين درآمده بودند . سه لشكر از موحدين از تاجرا بيرون آمد . نخستين به سردارى عبد الرحمان بن زجو كه به شمال شرقى رفت و بر شهر مرزى و هران حمله نمود و بر آن غلبه يافت و غنايم به دست آورد . دومى به سردارى ابو ابراهيم رهسپار سرزمين بنى وانوان گرديد و با غنايم فراوان بازگرديد . سپاه سوم به سردارى يوسف بن وانودين به كوهستان مديونه از نواحى تلمسان راند . سپاهيان مرابطين\r\n\r\n\r\n","description":"","footnote":"\r\n( 1 ) . كتاب اخبار المهدى ابن تومرت ، ص 93 و 94 .\r\n( 2 ) . رجوع كنيد به :\r\n - oirepmI led acitiIoP airotsiH : adnariM iciuH . A . 621 . p . I . V ) 6591 nauteT ( edahomlA \r\n( 3 ) . ابن عذارى ، البيان المغرب ، ( اوراق مخطوط ياد شده - هسپريس ص 106 ) .\r\n","page_name":" 244 ","page_number":252},
  {"content":"\r\n\r\nبه فرماندهى ابو بكر بن الجوهر و محمد بن يحيى بن فانو به دفاع بيرون آمدند و در وادى زيتون ميان دو لشكر نبردى سخت درگرفت . مرابطين منهزم شدند و هر دو سردارشان كشته شدند . در اين هنگام عده‌اى از زعماى قبايل مجاور بيامدند و اعلان اطاعت نمودند .\r\nخليفه عبد المؤمن از تاجرا به تيفسرت از بلاد مديونه رفت . سپاهى از موحدين به سردارى شيخ ابو حفص عمر اينتى و يصلاصن بن المعز رهسپار عيون از اراضى قبيلهء صاء در غرب وجده شدند و بر قبايل آن ناحيه - كه چهار قبيله بودند - غلبه يافتند و اموال ايشان به غنيمت گرفتند .\r\nسپاه مرابطين به سردارى تاشفين و ربرتير به هنگام رسيدن زمستان به مراكز خويش در فاس بازگرديدند و موحدين در مركز خود در حوالى تلمسان باقى ماندند .\r\n\r\n3\r\nدر خلال اين احوال در مراكش حوادث خطيرى گذشت . امير المسلمين على بن يوسف بن تاشفين در هفتم ماه رجب سال 537 ه / ژانويهء سال 1143 م درگذشت . حوادث سالهاى اخير چون قيام محمد بن تومرت و پيروزيهاى پىدرپى موحدين و شكستهاى سپاه مرابطى سبب ضعف قواى او شده بود . آلام روحىاش روزبه‌روز افزون مىشد تا عاقبت از شدت غم و رنج درگذشت . على بن يوسف در روزهاى آخر عمر پايان دولت مرابطين را به عيان مىديد . خبر وفات او را سه ماه يعنى تا هفتم ماه شوال پنهان نگه داشتند . پس از آن ولايت‌عهدى پسرش ابو محمد تاشفين بن على اعلان شد . پدرش او را در زمان حيات خويش به وليعهدى برگزيده بود و در سال 533 ه / 1138 م با او بيعت كرده بودند و ما پيش از اين در جاى خود به آن اشارت كرديم . « 1 »\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، ( اوراق مخطوط - هسپريس ص 107 ) ، الحلل الموشيه ص 90 . الزركشى ، در تاريخ الدولتين ، ص 5 . ابن الخطيب مىگويد كه على بن يوسف\r\n","page_name":" 245 ","page_number":253},
  {"content":"\r\n\r\nعلى بن يوسف بهترين امراى دولت مرابطين بعد از پدرش يوسف بن تاشفين بود . مدت حكومت او سى و هفت سال بود . پس از پدرش يوسف در محرم سال 500 ه به فرمانروايى نشست . در اين سالها دولت مرابطين پايه‌هاى قدرت خويش در مغرب و اندلس مستحكم كرده بود . در اوايل حكومت او دولت مرابطين به اوج قدرت خود رسيده بود . اما به زودى جنبش محمد بن تومرت سر بر كرد و اوضاع را دگرگون ساخت و آن كاخ رفيع روى به ويرانى نهاد تا به سرنوشت محتوم خويش رسيد .\r\nاز كارهاى على بن يوسف اينكه او نخستين كسى بود كه مسيحيان را در لشكر مرابطين استخدام كرد . و اين كار را از هنگامى شروع كرد كه مسيحيان معاهد را در سال 521 ه / 1127 م از اندلس تبعيد كردند . على بن يوسف جماعتى از اين تبعيديان را در زمرهء نگهبانان خاص خويش درآورد و چون در كار خويش اخلاص نشان دادند بر شمار ايشان درافزود و بسيارى از دليران و شواليه‌هايشان را از اندلس فراخواند . اينان خود قسمتى از سپاه مزدور مرابطين بودند . در اواخر دورهء فرمانروايى على بن تاشفين ، سردارى اين صنف از سپاه را سوار دلير قسطلانى ربرتير بر عهده داشت . اينان در جنگهاى ميان مرابطين و موحدين دليريها مىنمودند . صاحب البيان - المغرب گويد كه على بن يوسف به سپاهيان مسيحى ارج مىنهاد و آنان را مورد توجه خاص خود قرار داده بود . حتى گاه آنان را بر مسلمانان برترى مىداد . چون در اواخر عمر اوضاع دولتش برآشفت كار سپاه نيز مختل گرديد و چون ياراى پرداخت مواجب ايشان نداشت بيشترين اسبان خود را به كرا داده بودند . « 1 »\r\nابن عذارى مىگويد كه چون امير المسلمين على بن يوسف ديد كه فرزندش تاشفين پىدرپى شكست مىخورد ، او را ناخوش داشت و تصميم گرفت كه فرمان ولايت‌عهدى خويش از او بستاند و به جاى او پسر ديگر خود اسحاق را ولايت‌عهدى دهد . ازاين‌رو به عمر عامل خود در اشبيليه نوشت كه بيايد و سرپرستى اسحاق را\r\n\r\n\r\n","description":"","footnote":"\r\nدر ماه ربيع ( 9 ) سال 537 ه وفات كرد و تا پنجم شوال مرگ او را آشكار نكردند .\r\n( الاحاطه ، مخطوط اسكوريال ، برگ 292 ) .\r\n( 1 ) . ابن عذارى ، البيان المغرب ، ( اوراق مخطوط ياد شده ) .\r\n","page_name":" 246 ","page_number":254},
  {"content":"\r\n\r\nبرعهده گيرد . اين واقعه در سال 536 ه اتفاق افتاد . ولى على بن يوسف را اجل مهلت نداد تا اين كار به پايان رساند ، زيرا چند ماه بعد درگذشت . « 1 »\r\nاز حوادثى كه در اواخر عهد او به وقوع پيوست سيل عظيمى بود كه در سال 532 ه در طنجه افتاد و خانه‌هاى مردم را ويران ساخت و جمع كثيرى از مردم و چارپايان مردند . « 2 » آنگاه در سال 533 ه حريق در بازار شهر فاس افتاد و به سبب آن بخش عظيمى از سراهاى بازرگانى ويران شد و اموال بسيار تلف گرديد و مردم فقير شدند . « 3 »\r\nديگر آنكه در سال 535 ه جمع كثيرى مردم از نواحى مختلف مغرب به اندلس مهاجرت كردند . اين چيزى است كه ابن عذارى از ابن حماده نقل مىكند . ظاهرا اين امر به سبب پيروزيهاى پىدرپى موحدين بود بر مرابطين و وحشت وابستگان و اولياء مرابطين از فروپاشى اساس دولت مرابطين در مغرب . « 4 »\r\nدر زمان على بن يوسف شهر مراكش وسعت گرفت و آبادان شد على بن يوسف ، در آنجا مسجد جامع و كاخ عظيمى بنا كرد و وضع آب شهر را نظام داد .\r\nو باروهايش را تعمير كرد . در زمان او مراكش به صورت پايتختى عظيم درآمد . « 5 »\r\nروايات از اخلاق و سجايا و صفات على بن تاشفين سخن مىگويند و گويند كه پادشاهى بزرگ و بلند همت بود و عالىقدر و با معرفتى گسترده و سياستى عظيم . « 6 »\r\nافزون بر اينها مردى پرهيزگار بود و متعبد . علما را دوست مىداشت و مجالستشان را مغتنم مىشمرد . « 7 » ولى مانند پدرش نبود كه چندان به رأى فقهاى مالكى وقعى ننهاد بلكه على بن يوسف در برابر رأى ايشان خاضع بود و حرف آنان را بالاى هر حرف ديگر مىدانست . و ديديم كه چگونه به خواست اين فقهاى مالكى كتابهاى\r\n\r\n\r\n","description":"","footnote":"\r\n( 1 ) . همانجا ، ص 105\r\n( 2 ) . ابن عذارى ، البيان المغرب ، ( اوراق مخطوط - هسپريس ، ص 103 ) .\r\n( 3 ) . ابن القطان ، نظم الجمان ، ( مخطوط ياد شده ) .\r\n( 4 ) . ابن عذارى ، البيان المغرب ، ( اوراق مخطوط ياد شده - هسپريس ص 105 ) .\r\n( 5 ) . الزركشى ، تاريخ الدولتين ، ص 5 .\r\n( 6 ) . ابن الخطيب ، الاحاطه ، ( مخطوط ياد شده ، اسكوريال برگ 292 ) .\r\n( 7 ) . المراكشى ، المعجب ، ص 99 . الحلل الموشيه ، ص 61 .\r\n","page_name":" 247 ","page_number":255},
  {"content":"\r\n\r\nغزالى را طرد كرد يا به آتش كشيد زيرا غزالى نيز علم اصول دين را ارج مىنهاد .\r\nطرد و سوختن كتب غزالى از بزرگترين خطاهاى او بود و از نشانه‌هاى تسليم او در برابر خواستهاى تعصب‌آميز فقهاى مالكى .\r\nدربار مرابطى در عهد على بن يوسف چه در مغرب و چه در مشرق به وجود چند تن از اكابر دبيران آراسته بود . پيشواى همهء ايشان ابو بكر بن القصيره متوفى به سال 508 ه بود . ابو بكر دبير يوسف بن تاشفين و پسرش على بن يوسف بود .\r\nديگر از دبيران او ابو القاسم بن الجد معروف به الاحدب بود و نيز ابو بكر بن عبد - العزيز البطليوسى معروف به ابن القبطرنه و برادرانش ابو الحسن و ابو محمد . همچنين از دبيران اين دستگاه بودند ، ابو عبد اللّه بن ابى الخصال و برادرانش ابو محمد عبد المجيد بن عبدون وزير سابق بنى الافطس « 1 » و ابو جعفر احمد بن محمد بن عطيته القضاعى كه بعد از يوسف بن تاشفين به خدمت پسرش على بن يوسف درآمد . سپس چنان كه خواهيم گفت به عبد المؤمن پيوست . « 2 »\r\nبرگزيده‌ترين و گرامىترين اينان در نزد على بن يوسف ابو عبد اللّه بن ابى - الخصال متوفى به سال 540 ه بود . ابو عبد اللّه از اعاظم علما و كتاب و بلغاى زمان بود .\r\nاجتماع اين گروه از اعلام بلاغت در دربار مرابطى نشانه‌اى است از كاخهاى امراى طوايف در اندلس كه همواره جمعى از اقطاب دبيران و اديبان در ميان وزراى ايشان جاى داشتند و مورد حمايت بودند .\r\nعلى بن يوسف در اواخر دوران خود اسحاق بن ينتان بن عمر بن ينتان را به وزارت برگزيد . اسحاق به هجده سالگى نرسيده بود ولى هوشيار و با اراده بود .\r\nعلى از او در شگفت شد . نخست امور مظالم و شكايات را به او سپرد . اسحاق در اين منصب براعت و كياست خود آشكار كرد . مردم از وجود او منتفع شدند و او را دوست مىداشتند . چنان كه در اين روايت وصف شده « همانند كاهنى بود كه اخبار\r\n\r\n\r\n","description":"","footnote":"\r\n( 1 ) . المراكشى ، المعجب ، ص 96 . ابن الخطيب ، الاحاطه ، ( 1956 ) ج 1 / ص 529 .\r\n( 2 ) . ابن الخطيب ، الاحاطه ( 1956 ) ج 1 ص 270\r\n","page_name":" 248 ","page_number":256},
  {"content":"\r\n\r\nشگفت‌انگيز مىآورد » . « 1 »\r\nاما على بن يوسف ، در روايات بدين‌گونه توصيف شده كه رنگى سفيد متمايل به قرمزى داشت . خوش بالا و زيباروى بود با ابروانى از هم جدا و بينى ميان برآمده و چشمانى سياه و مويى بىشكن . « 2 »\r\nعلى بن يوسف را يازده پسر بود ولى پس از مرگش جز ولىعهدش تاشفين كسى از آنها زنده نماند . پسر بزرگش سير مدتى پيش از مرگ پدر مرده بود .\r\nهمچنين ديگر فرزندانش پيش از مرگ او مردند . يكى از آنها ابو بكر والى اندلس بود .\r\nدر روايتى آمده است كه او به امر پدرش به صحرا تبعيد شد ، در هنگامى كه بر سر تعيين برادرش به حكومت اندلس به اعتراض برخاست . بعضى گويند او را رنجى حاصل شد كه از رفتن بماند . او را بر دوش مردان تا جزيره بردند . در آنجا زندانى شد و در زندان بمرد . پدر در فقدان او بسيار زارى كرد .\r\n\r\n4\r\nدولت مرابطين در اين چند سال اخير حكومت على بن يوسف ، روزگارش پريشان و اساسش لرزان بود و بيشتر شهرها و اراضىاش را از دست داد و هرج و مرج و آشوب سراسر آن را دربرگرفته بود . در اثر جنگهاى مداوم وضع اقتصادى نابسامان شده و آذوقه و غلات كمياب و درآمد مردم اندك شده بود و مردم سخت در مشقت افتاده بودند . چون على بن يوسف چشم از جهان فرو بست اوضاع از آنچه بود بدتر شد . زيرا در ميان مرابطين اختلاف كلمه افتاد . خصومت ميان دو قبيلهء لمتونه و مسوفه بالا گرفت . اين دو قبيله به منزله دو ستون استوار دولت مرابطين بودند . جمعى از زعماى مسوفه بر حكومت مراكش خروج كردند و صلاح خود\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، ( اوراق مخطوط ياد شده - هسپريس ص 107 ) ، الحلل - الموشيه ص ، 61 .\r\n( 2 ) . ابن ابى زرع ، روض القرطاس ، ص 102 .\r\n","page_name":" 249 ","page_number":257},
  {"content":"\r\n\r\nدر آن ديدند كه تحت حمايت موحدين درآيند . از اين گروه بود يحيى بن تاكفت و براز بن محمد و يحيى بن اسحاق معروف به انجمار حاكم پيشين تلمسان . اينان خود را به مواطن موحدين رسانيدند و اظهار اطاعت كردند . اين ضربه‌اى سخت بر تاشفين بن على بود . در جبههء مرابطين پريشانى شدت يافت و لمتونيان بر مسوفه به خشم آمدند آن‌سان كه دست به كشتارشان زدند .\r\nاز قبايلى كه در اين فترت از تاشفين جدا شدند يكى بنى و مانو از بطون زناته بود . مشايخشان نزد عبد المؤمن رفتند و اظهار اطاعت كردند . عبد المؤمن آنان را با پاره‌اى از قواى خود به بلادشان فرستاد تا همهء آن بلاد به فرمانبردارى موحدين گردن نهادند . چون تاشفين از نقض بيعت بنى و مانو خبر يافت ، لشكرى به سردارى ربرتير بر سرشان فرستاد و موحدين به يارى ايشان شتافتند . بنى و مانو به سر تپه‌ها رفتند و در آنجا پناه گرفتند . مرابطون از تپه‌ها فرا رفتند تا مگر آنان را گوشمال دهند ولى در نبرد منهزم شده بازگرديدند . در پى آن لشكر موحدين به سردارى ابن وانودين و ابن زجو و ابن يومور به بلاد بنى يلومى و بنى عبد الواد كه از انصار مرابطين بودند ، رهسپار شدند و در آن منطقه كشتار و تاراج به راه انداختند و غنايم بسيار به دست آوردند . ولى به هنگام بازگشت گروهى از مرابطين از قبيلهء زناته راه بر آنان بگرفت و بر مركز غنايم مستولى شدند و همه نگهبانان آن را كشتند . اين نگهبانان همه از بنى و مانو بودند و شمارشان به ششصد مرد مىرسيد . موحدين به كوهى در آن حدود تحصن گرفتند . مرابطين لشكر خود را به منداس بلد بنى يلومى از بطون زناته بردند . بنى يلومى و چند بطن ديگر به ايشان پيوستند .\r\nچون عبد المؤمن به آنچه اتفاق افتاده بود آگاه شد قواى خود را از حوالى تلمسان به سرزمين بنى يلومى برد . امير تاشفين در همان وقت به تلمسان رفته و در آنجا لشكرگاه برپاى كرده بود . تاشفين لشكرى را كه گرد كرده بود به مواطن موحدين در منداس فرستاد . همچنين ربرتير نيز به آن پيوست و بدين‌گونه مرابطين توانستند لشكرى عظيم بسيج كنند . چون عبد المؤمن از تفوق دشمن خويش آگاه شد براى نبرد نقشهء تازه و مبتكرانه‌اى ترتيب داد . اين نقشه همان مربع موحدى است كه بعدها شهرت يافت و اساس نقشه‌هاى دفاعى ايشان را در دشت باز تشكيل مىداد . ابن اليسع خلاصهء اين نقشه را به نقل از يكى از موحدين بدين‌گونه بيان\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nمىكند :\r\nمربعى در دشت ترتيب مىدادند كه در جهات چهارگانهء آن صفى از مردان بود كه نيزه‌هاى بلند در دست داشتند و سپرهايى براى دفاع . پشت سر آنان در صف دوم زوبين افكنان جوشن‌پوش در پشت سر ايشان در صف سوم كسانى بودند كه كيسه‌هاى پر از سنگ داشتند . پشت‌سر آنها در صف چهارم تيراندازان بودند و در وسط اين مربع نيروى سواره جاى داشت . « * »\r\nابن اليسع گويد : سواران مرابطين چون بر سپاه موحدين مىزدند جز نيزه‌هاى بلند و زوبينها و سنگها و تيرها نمىيافتند . چون واپس مىنشستند ، آنگاه سواران پيش مىتاختند . « 1 »\r\nجنگ ميان مرابطين و موحدين بدين‌گونه در منداس روى داد و اين تعبيهء دفاعى مرابطين را با وجود برترى ايشان در ساز جنگى و شمار سپاهيان ناتوان ساخت . موحدين كشتار بسيار كردند و بر آنان تلفات سنگين وارد آوردند . جنگ در نهايت شدت سه روز ادامه داشت ، در روز چهارم پيروزى نصيب موحدين گرديد و بر لشكرگاه مرابطين و هم‌پيمانانشان بنى يلومى و غير ايشان غلبه يافتند و غنايم بسيار به چنگ آوردند . به روايتى سى هزار گوسفند و دوازده هزار گاو بخشى از اين غنايم بود . ولى هنگامى كه با اين غنايم به طرف ضخرتين در حوالى تلمسان مىرفتند ، روبرتير با سپاه خود راه بر آنان بگرفت و حمله‌اى سخت كرد و بسيارى از غنايم را بازپس ستد و از كوميه قبيلهء عبد المؤمن چهارصد مرد را بر خاك هلاك افكند و با آن غنايم كه باز ستده بود به تلمسان رفت و به امير تاشفين پيوست . « 2 »\r\nدر خلال اين كشاكشى كه مرابطين درگير آن شده بودند ، ناوگان عظيم نورمانها به آبهاى سبته درآمدند . صد و پنجاه كشتى جنگى بود . نورمانها بر سبته حمله كردند و قصد تصرف آن داشتند . كشتيهاى مرابطين نيز به سردارى امير البحر ابن ميمون به دفاع پرداخت . در دريا نبردى هولناك درگرفت كه از دو سو چند كشتى غرق گرديد\r\n\r\n\r\n","description":"","footnote":"\r\n( * ) . تصور اين مربعها براى مترجم ميسر نگرديد .\r\n( 1 ) . الحلل الموشيه ، ص 98 .\r\n( 2 ) . ابن عذارى ، البيان المغرب ، بخش سوم ، ( تطوان 1963 ) ص 15 .\r\n","page_name":" 251 ","page_number":259},
  {"content":"\r\n\r\nو از دو طرف خلق بسيار كشته شدند . اين واقعه در سال 538 ه اتفاق افتاد . « 1 »\r\nاين حادثه گواه آن است كه ناوگان مرابطين با وجود حوادثى كه در مغرب مىگذشت همچنان بيدار و هوشيار سواحل و ثغور مغرب را حراست مىكرده است .\r\nپس از اين حادثه ، حادثه‌اى ديگر رخ داد كه در روحيهء مرابطين تأثير ناگوارى داشت ، و آن كشته شدن ربرتير سردار رومى بود . در باب كشته شدن ربرتير روايات مختلف است : خلاصه آنكه عبد المؤمن لشكر جزوله را به جنگ ربرتير فرستاد .\r\nاينان در موضعى به نام كيرس بودند . ربرتير با سپاه خود بيامد . جزوله كه در پناه خندقى بودند توانستند ربرتير را بازگردانند . چون ربرتير منهزم شد نامه‌اى به عبد المؤمن نوشت و او را اندرز داد كه فريب قبيلهء جزوله را نخورد ، زيرا اينان بر برادران خويش غدر كرده‌اند و بىهيچ ترديد بر تو نيز غدر خواهند كرد . عبد المؤمن به سخن او گوش داد و از جزوله اسب و سلاح بستد . سپس همه را جز كودكان خردسال بكشت و هرچه داشتند به چنگ آورد . چون ربرتير اين خبر بشنيد مصمم شد كه بر موحدين حمله كند و غنايم از آنان بستاند . تاشفين با تصميم او مخالفت نكرد ولى خود با او نرفت . ربرتير و موحدين در موضعى به نام « تاكوط آن تيفسرت » مصاف دادند . در اين نبرد ربرتير و همهء سپاهيانش كشته شدند . به روايت البيذق شش تن باقى ماندند ، سه تن از مسيحيان و سه تن از مرابطين كه البيذق نام آنان را ذكر كرده است . اين واقعه در سال 539 ه / 1144 م اتفاق افتاد . « 2 »\r\nابن عذارى كشته شدن ربرتير را مختصر بيان مىكند . از اين قرار كه در سال 539 ه سردار رومى با سپاه خود و نيز سپاه لمتونه و حشم به جنگ موحدين رفت و از آنان شكست خورد و خود به هلاكت رسيد .\r\nابن خلدون مىگويد كه تاشفين بن على روبرتير را با لشكرى گران بر سر بنى سندوم و زناته فرستاد . اينان در دشتهاى خود بودند . روبرتير با غنايم بسيار باز گرديد . موحدين راه بر سپاه او گرفتند . ميان دو گروه نبرد درگرفت و روبرتير و سپاهش كشته شدند . « 3 »\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، اوراق ياد شده ، هسپريس ، ص 108 .\r\n( 2 ) . كتاب اخبار المهدى ابن تومرت ، ص 96 .\r\n( 3 ) . ابن خلدون ، العبر ، ج 6 / ص 231 .\r\n","page_name":" 252 ","page_number":260},
  {"content":"\r\n\r\nچون سپاه مسيحيان سردارشان كشته شد و ديدند ديگر نمىتوانند امپراطورى مرابطين را كه سست بنيان و از هم‌گسيخته شده بود بر سر پاى نگه دارند ، بسيارى از ايشان از مغرب به اسپانيا بازگشتند . اينان به طليطله رفتند و در حمايت قيصر آلفونسو ريمونديس - آلفونسوى هفتم - پادشاه قشتاله جاى گرفتند . آلفونسو به گرمىشان بپذيرفت و در سراى خويش فرود آورد و از اينكه در تمام اين حوادث دين و آيين خويش نگه داشته‌اند تمجيدشان كرد و سپاس گفت . « 1 »\r\nكشته شدن ربرتير و پراكنده شدن لشكر او ضربت تازه‌اى بر پيكر سپاه موحدين بود . تاشفين در اين اثناء به اطراف نامه نوشت و از هر ناحيه گروهى به يارىاش شتافتند . سپاهى از سجلماسه آمد و سپاهى از بجايه به سردارى ابن كباب صنهاجى از بنى حماد صاحبان افريقيه . از اندلس نيز لشكرى ديگر به سردارى امير ابراهيم بن تاشفين . ابراهيم پس از مرگ جدش على بن تاشفين آمده بود . در كرانده پدر را ديدار كرد . پدرش او را به قرطبه فرستاد تا درس خود به پايان برد . سپس او را فراخواند . او نيز در اواخر سال 538 ه با سپاه خود به تلمسان رسيد . پدرش در حال به ولىعهدى خويش منصوبش نمود . سپاه او در بيرون شهر تلمسان گرد آمدند با نظام و هيئتى كامل . مردم از كثرت سپاه و حسن نظم و كمال هيئت ايشان در شگفت شدند .\r\nالبته اين آخرين لشكرى بود كه مرابطين مىآراستند .\r\n\r\n5\r\nچون ربرتير كشته شد و لشكرش پراكنده گرديد ، موحدين از تيفسرت بيرون آمدند و رهسپار شمال غربى تلمسان شدند و در صخرتين در نزديكى آن استقرار يافتند . تاشفين بن على نيز در همان نزديكى در سطفسيف بود . هر روز ميان دو سپاه جدال و آويز بود و اين حال دو ماه مدت گرفت . چون لشكرها از اقطار مملكت رسيدند ، نخست لشكر بجايه بيرون آمد و با موحدين در آويخت . اين جنگ\r\n\r\n\r\n","description":"","footnote":"\r\n( 1 ) .  . 167 067 . P . sebarazoM sol ed . tsiH . tenomiS \r\n","page_name":" 253 ","page_number":261},
  {"content":"\r\n\r\nدر بيرون صخرتين بود . لشكر بجايه شكست خورد و جمع كثيرى از ايشان به قتل رسيد . سردار سپاه در نهان به عبد المؤمن پيام فرستاد و وعده داد كه به آيين او گردن خواهد نهاد و گفت كه اگر كار مغرب يكسره كند ، چون به مشرق آيد درهاى آن به روى خود گشاده خواهد يافت .\r\nتاشفين كه اوضاع را دگرگون يافت مقرر ساخت كه از تلمسان بيرون آيد و به وهران واقع بر ساحل دريا و در شمال شرقى تلمسان برود . پسر و ولىعهد خود ابراهيم را با جماعتى از مشايخ لمتونه با دبير خود احمد بن عطيه به مراكش فرستاد .\r\nتاشفين در وهران بر ساحل دريا دژى استوار ساخته بود كه در موقع نياز بدان پناه برد . و نيز به امير البحر خود محمد بن ميمون فرمان داده بود كه با ناوگان خويش در وهران به او پيوندد . ابن ميمون از المريه با چند كشتى بيامد و در نزديكى لشكرگاه مرابطين پهلو گرفت و چشم به راه حوادث نشست . اين واقعه در ماه شعبان سال 539 ه ژانويه سال 1145 م اتفاق افتاد .\r\nمرابطين پيش از آنكه از مكان خود در سطفسيف بيرون آيند و به وهران روند ، بر سر راه لشكر موحدين كه به سردارى ابن زجو مىآمد كمين گرفتند و به آن لشكر آسيبى سخت رسانيدند و ابن زجو را كشتند . و اين انگيزهء تازه‌اى بود براى برافروختن آتش خشم موحدين . ازاين‌رو همين كه مرابطين راه شمال در پيش گرفتند ، عبد المؤمن با قواى خود از پى ايشان در حركت آمد . نخست ابو حفص عمر بن يحيى الهنتانى ( عمر اينتى ) را بر مقدمه بفرستاد و سپاهيان بنى و مانو از قبيله زناته نيز با او بودند .\r\nشيخ ابو حفص بلاد بنى يلومى و بنى عبد الواد و بنى ورسيفين و بنى توجين را كه همه از انصار لمتونه بودند ، زير پى سپرد و كشتار كرد . و آنان را به اطاعت خويش درآورد . زعمايشان خود به نزد عبد المؤمن شدند و فرمانبردارى خويش اعلام داشتند . عبد المؤمن آنان را بپذيرفت و در لشكر خويش جاى داد . « 1 » موحدين بر وهران مشرف شدند و بر سر كوهى در نزديكى آن لشكرگاه بر پا كردند .\r\nهمه چيز حاكى از وقوع يك نبرد خونين بود . مرابطين در بيم و هراس ، مراقب حركات لشكر موحدين بودند . ناگهان چند تن از سرداران مرابطين از\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، ( نسخهء تامجرت ) ص 16 . ابن خلدون ، العبر ، ج 6 / 231 .\r\n","page_name":" 254 ","page_number":262},
  {"content":"\r\n\r\nلشكرگاه بيرون آمدند و تاشفين را به حال خود رها كردند و رفتند . موحدين دريافتند كه فرصت فرا رسيده است . يك روز بامداد از فراز كوهستان چنان بانگ و خروش كردند كه لشكرگاه مرابطين به لرزه درآمد . تاشفين سپاهيان خود را فرمان داد كه در جاى خود بمانند زيرا ممكن است موحدين در جايى كمين گرفته باشند . هنگام ظهر موحدين همه يكباره بر سرچشمه‌اى كه مردم وهران از آن آب برمىگرفتند بيامدند و اسبان خود را آب دادند . شيخ ابو حفص به حركت درآمد و بر مواطن مرابطين حمله كرد . تا به نزديكى خيمهء تاشفين رسيد . خيمهء او در برابر دژ در كنار دريا بود . آشوب در لشكرگاه مرابطين افتاد . تاشفين و خواصش از جمله ابن مزدلى و بشير الرومى و صندل غلام تاشفين روى به دژ نهادند . از آن سو موحدين و مرابطين يكديگر را مىكشتند . موحدين هيزم گرد آوردند و در اطراف دژ آتش زدند . شب تازه تاريك شده بود كه شعله‌هاى آتش فرا رفت . تاشفين ، بر اسب خود « ريحانه » سوار شد تا جان خويش برهاند . به سوى دريا شتافت . باشد كه خود را به كشتى رساند و به اندلس گريزد . آن سه نيز همراه او اسب مىتاختند ، صندل در آتش غلطيد و بسوخت ، ابن مزدلى توانست از باروهاى شهر بگذرد ولى عقلش را از دست داد و پس از سه روز بمرد . تاشفين و بشير بر سر كوه رفتند . بشير نجات يافت ولى اسب تاشفين در تاريكى به سر درآمد و سوارش را بر زمين زد . تاشفين كشته شد . موحدين بامدادان پيكر او را يافتند . بر دارش كردند . سپس سرش را بريدند و به تينملل نزد عبد المؤمن فرستادند ، سر را بر شاخهء درختى در برابر مسجد المهدى بياويختند . كشته شدن تاشفين در شب بيست و هفتم رمضان سال 539 ه / بيست و دوم فوريه سال 1145 م اتفاق افتاد . تاشفين بن على پنج سال بود كه همچنان با موحدين مىجنگيد و در يك جاى قرار نداشت و آرامش نيافته بود و با زن و فرزند خويش نغنوده بود . « 1 »\r\nپس از كشته شدن تاشفين بن على شيخ ابو حفص به وهران درآمد و قتل‌عام مرابطين را آغاز كرد آن‌سان كه بيشتر آنها به قتل رسيدند . جماعتى به دژ پناه بردند .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ص 16 و 17 . اخبار المهدى بن تومرت ، ص 98 .\r\nالحلل الموشيه ، ص 100 ، ابن خلدون ، العبر ، ج / ص 231 . ابن الخطيب ، الاحاطه ، ( القاهره 1956 ) ج 1 / ص 462 .\r\n","page_name":" 255 ","page_number":263},
  {"content":"\r\n\r\nموحدين آنان را محاصره كردند و آب را به رويشان بستند تا پس از سه روز تسليم شدند .\r\nموحدين اين همه را ، از خرد و كلان طعمهء تيغ ساختند .\r\nاين واقعه در روز عيد فطر سال 539 ه بود . كشتار وهران يكى از فجيع‌ترين اعمال خونين موحدين بود .\r\nچون خبر كشته شدن تاشفين بن على همراه با بقاياى لشكر شكست خورده لمتونه به تلمسان رسيد ، از قبيله لمتونه كسانى كه در شهر بودند يا در نزديكى در تاجررت بودند شتابان بيرون آمدند و برخى به جانب فاس رفتند ، برخى به ديگر شهرهايى كه هنوز در تحت فرمان مرابطين بود . پيشاپيش كسانى كه از شهر بيرون مىآمدند يكى امير يحيى بن ابى بكر بن على معروف به الصحراوى بود . يحيى پسر برادر تاشفين بود . او با سپاهى در همان نزديكى به يارى عم خود تاشفين آمده بود . چون اين فاجعه رخ داد با سپاه خود رهسپار فاس گرديد و در آنجا موضع گرفت و براى دفاع از شهر مهيا شد . در تلمسان جز عامه كه از اهل شهر بودند كس باقى نماند . جماعتى از اعيان شهر - قريب به شصت تن از رجال - نزد عبد المؤمن رفتند كه از او امان بخواهند .\r\nيصلاتن ( يصلاصن ) زناتى با افواجى از سپاه موحدين مىآمد ، در وادى تافنا القريب به ايشان رسيد و همه را كشت . خبر قتل آن گروه به گوش مردم شهر رسيد وحشت بر ايشان غالب شد و شهر دچار آشوب گرديد .\r\nعبد المؤمن و موحدين در بامداد عيد فطر وارد تاجررت شد و مردم را از دم تيغ گذرانيد و خانه‌هايشان را ميان خود تقسيم كردند و از آنجا به تلمسان رفتند . بر تلمسان وحشت سايه افكنده بود . چون موحدين به نزديك شهر رسيدند اعيان و طالبان علم از شهر خارج شدند تا با عبد المؤمن ديدار كنند و از او طلب عفو نمايند .\r\nدر اين‌حال يصلاتن و سپاهيانش برسيد و جامه از تنشان بيرون كرد و جمعى را با رأى و نظر خليفه و شيخ ابراهيم يكى از اصحاب عشره بكشت . سپس عبد المؤمن به شهر داخل شد . موحدين بسيارى از مردم را طعمهء تيغ نمودند . « 1 »\r\nاين روايت را صاحب الحلل الموشيه تأييد مىكند و مىگويد عبد المؤمن به شهر تلمسان درآمد و مردم را كشت و زن و فرزندشان را اسير كرد . هريك از موحدين\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ص 18 . الحلل الموشيه ، ص 101\r\n","page_name":" 256 ","page_number":264},
  {"content":"\r\n\r\nبه خانه‌اى كه در كنار او بود رفتند و اموال بىحساب فراچنگ آوردند . شمار كشتگان بنا به قول ابن السيع به صد هزار تن يا بيشتر رسيد .\r\nدر روايت ديگر آمده است كه عبد المؤمن مردم تاجررت را بدان سبب كه بيشترشان از حشم لمتونه بودند قتل عام كرد ولى مردم تلمسان را عفو نمود و در روايت ديگر آمده است كه عبد المؤمن فورا وارد تلمسان نشد ، زيرا مدافعان شهر مقاومت مىكردند و او مجبور شد شهر را محاصره كند . مدتى محاصره به درازا كشيد و اخبار فتوحات و بيعت مردم به او مىرسيد . عبد المؤمن عاقبت ابراهيم بن جامع را به محاصرهء شهر برگماشت و خود به فاس رفت . « 1 » معلوم مىشود كه روايت نخستين بر روايات ديگر ترجيح دارد . زيرا بعيد به نظر مىآيد كه در چنان موقعيتى تلمسان در مقابل چنان سپاه پيروز جنگى چون سپاه عبد المؤمن مقاومت ورزيده باشد . اما روايت ابن صاحب الصلاة به گونه‌اى است كه رفع اين تناقض مىكند . از اين قرار : كه چون عبد المؤمن تلمسان را تصرف كرد و آنان را قتل‌عام كرد ، قصبه ( قلعهء شهر ) مقاومت مىكرد . عبد المؤمن قلعه را محاصره كرد و چون به فاس رفت سپاهى را به محاصرهء قلعه برگماشت . « 2 »\r\nازاين‌رو عبد المؤمن برطبق روايت اول هفت ماه در تلمسان ماند تا بياسايد و فتوحات در آن منطقه را زير نظر داشته باشد .\r\nپيش از اين گفتيم كه عبد المؤمن از مردم تاجرا ( تاجررت ) بود و در آنجا به دنيا آمده بود و مادرش به قبيلهء كوميه انتساب داشت . موطنش در همين منطقه در جنوب تاجرا بود . بنابراين امرى طبيعى است كه در اين بلاد كه زادگاه او بوده و تا عهد جوانى در آنجا زيسته اندكى درنگ كرده باشد . چون كارها به پايان آورد ، سليمان بن محمد بن وانودين هنتاتى را امارت تلمسان داد و در ماه ربيع الثانى سال 540 ه / اكتبر سال 1154 م خود از آنجا رهسپار فاس شد .\r\n\r\n\r\n","description":"","footnote":"\r\n( 1 ) . ابن خلدون ، العبر ، ج 6 / ص 231 .\r\n( 2 ) . اين روايت را ابن عذارى در البيان المغرب ، آورده است ، بخش سوم ص 19 .\r\n","page_name":" 257 ","page_number":265},
  {"content":"\r\n . \r\n","description":"","footnote":"","page_name":" 258 ","page_number":266},
  {"content":"\r\n\r\n\r\nفصل پنجم پايان دولت مرابطين در مغرب\r\n\r\n1\r\nپس از آنكه سلطهء مرابطين در مغرب اوسط و ناحيهء شمالى برافتاد و موحدين پيروزمند دامنهء استيلاى خود را بر شهرهاى جنوبى جز مراكش و ساير شهرهاى مرزى شمالى جز ناحيهء شمال غربى گسترش دادند ، ديگر شكى باقى نمانده بود كه دولت مرابطين به سرعت روى به سرنوشت محتوم خود يعنى فروپاشيدن نهاده است .\r\nقواى دولت مرابطى به تحليل رفته و ذخايرش به پايان رسيده بود و در خلال بيست سال جنگ از زمان قيام محمد بن تومرت ، تا به امروز همراه با هزيمت‌هاى پىدرپى نظام لشكرش از هم‌گسيخته و سپاهيان روى به كاهش نهاده و روحيه‌ها دستخوش ضعف و انحطاط شده بود . به ويژه چون امير تاشفين در ميدان جنگ كشته شد و آن لشكر عظيم و انبوه پراكنده گرديد مرابطين اميد هرگونه پيروزى را از دست دادند .\r\nواقع اين است كه پس از آن ضربت اخير از دولت مرابطى جز شبحى لاغر و ناتوان چيزى باقى نمانده بود . در مراكش براى آن دولت محتضر ، حادثهء ناگوار ديگرى رخ داد و آن هنگامى بود كه پس از كشته شدن تاشفين بن على ، با پسرش امير ابو اسحاق ابراهيم بن تاشفين بيعت شد . ابو اسحاق كه در اواخر سال 538 ه در\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nتلمسان نزد پدر آمد . پدر او را ولىعهد خود ساخت و يك ماه پيش از مرگش به مراكش فرستاد . اين بيعت كه در حساسترين وضعى كه دولت مرابطى با آن روبه‌رو بود به پايان رسيد و خالى از مخالفتهايى نبود . اسحاق بن على عم امير ابو اسحاق بن تاشفين برضد او خروج كرد و خود ادعاى خلافت نمود . در درون شهر مراكش ميان طرفداران اسحاق و ابراهيم نبرد درگرفت ، درحالىكه موحدين در همان اوقات به فاس نزديك مىشدند و از هر سو گروه گروه مردم به عبد المؤمن مىپيوستند .\r\nالبيذق مورخ دولت موحدين مسير عبد المؤمن را بدين‌گونه بيان مىكند كه عبد المؤمن وجدات ( وجده ) را گرفت و مردمش به كيش او درآمدند - البته ابن - عذارى مىگويد كه وجده دو سال پيش از اين يعنى در سال 358 فتح شده بود - « 1 » عبد المؤمن پس از وجده به اجرسيف راند ، اجرسيف در ميانهء راه تلمسان به فاس است . مردم اجرسيف مقاومت كردند ولى عاقبت شكست خوردند و عبد المؤمن شهر را تصرف كرد و از آنجا راهى فاس گرديد و در مقرمده در جنوب شرقى شهر و نزديك به آن فرود آمد . يحيى بن ابى بكر الصحراوى همچنانكه گفتيم با سپاه خود از تلمسان به فاس آمده بود و خطوط دفاعى آن را استحكام بخشيده بود . عبد المؤمن از اين امر آگاه بود . ازاين‌رو با وجود چنان لشكر عظيمى كه به قولى هشتاد قبيله به او پيوسته و در ساقهء لشكر جاى داشتند زمام احتياط از دست نداد و مىخواست با دادن حد اقل تلفات شهر را تسخير كند . هزار تن از پيادگان برگزيد ، نيمى از صنهاجه و نيمى از هسكوره و به سردارى ابو بكر بن الجبر به آن سوى نهر سبو فرستاد .\r\nاينان بر كوه زالاغ كه از سمت شمال مشرف به شهر است فرا رفتند و شب هنگام بر سر كوه آتش افروختند . چون مردم فاس آتش موحدين را در نزديكى شهر مشاهده كردند ، پريشان خاطر شدند و به هم برآمدند . صحراوى عزم قتال كرد و بامداد روز ديگر ميان سپاه صحراوى و موحدين نبرد درگرفت . سپاه مدافع فاس در حدود هزار و پانصد نفر بود از لمتونه و مردم شهر . عصر آن روز صحراوى با سپاه خود به شهر بازگرديد .\r\nشب دوم باز موحدين آتش افروختند ولى صحراوى اين بار به جنگ بيرون\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، اوراق مخطوط ياد شدهء هسپريس ، ص 108 .\r\n","page_name":" 260 ","page_number":268},
  {"content":"\r\n\r\nنيامد . صبح روز بعد عبد المؤمن قواى خود را به وادى نهر سبو برد و در جايى به نام عقبة البقر فرود آمد . صحراوى و مردم فاس از فراز بارو آن لشكر عظيم و جرار را كه همه دشت و كوهسار و دره را پوشيده بود ديدند و بسى ترسيدند . روز بعد عبد المؤمن با بخشى از لشكر خود حركت كرد و در جايى به نام منزل الحاج موضع گرفت . صحراوى با سواران خود ، به كوهستان عرض واقع در شمال غربى شهر رفت . ميان او و موحدين دره‌اى بود موسوم به سد رواغ . اما در اين روز جنگى واقع نشد . موحدين به دشت پهناور بازگشتند ولى عبد المؤمن خود همچنان مهياى نبرد در منزل الحاج بماند . سه هزار و پانصد تن از مردان رزم در خدمت او بودند .\r\nصحراوى بار ديگر با سواران خود به شهر بازگرديد .\r\nروز بعد عبد المؤمن سپاه خود را از دشت به كوهستان عرض ، مشرف بر شهر برد . موحدين درختان را بريدند و بر گرد خود از چوب سدى برآوردند و پشت آن سد ديوارى ساختند تا خود و چارپايانشان در پناه آن بياسايند . عبد المؤمن بخشى از لشكر خود را به مكناسه - در شصت كيلومترى غرب فاس - فرستاد . در مكناسه نزديك به سه هزار تن از قواى لمتونه ، از حشم و روميان بودند و اين غير از مردان قبايل نزديك بود كه به آنان پيوسته بودند . اين لشكر به سردارى يدر بن ولجوط لمتونى از شهر خارج شد و توانست موحدين را باز پس راند و جمع كثيرى از آنان را بكشد . عبد المؤمن تصميم گرفت كه خود به مكناسه رود . ابو بكر بن الجبر و ابو ابراهيم و ابو حفص عمر بن يحيى هنتاتى را به محاصرهء فاس نهاد و خود شب هنگام با بخشى از لشكرش به مكناسه روى آورد و شهر را در محاصره گرفت و منتظر حوادث نشست .\r\nمحاصرهء فاس هفت ماه يا به روايت البيذق نه ماه مدت گرفت . 1 در تمام اين مدت مردم فاس ثابت و استوار در آن سوى باروها ايستاده بودند . هرچندگاه بيرون مىتاختند و جنگى كرده باز مىگشتند . در اين روزهاى آخر موحدين حيلهء عجيبى انديشيدند . از اين قرار آب رودخانه‌اى را كه به شهر مىرفت بستند و آب در صحرا افتاد آن‌سان كه صحرا چون دريايى مواج شد . بخشى از باروى شهر كه در معرض\r\n\r\n","description":"","footnote":"","page_name":" 261 ","page_number":269},
  {"content":"\r\n\r\nتلاطم آب بود فرو ريخت و دروازهء السلسله فرو افتاد . « 1 » صحراوى و ياران به ترميم خرابيها پرداختند و ميان دو سپاه چند بار جنگ افتاد .\r\nاما در درون شهر حادثه‌اى رخ داد كه كار دشمن را آسان ساخت آن‌سان كه ديگر به محاصره‌اش نياز نبود . اين حادثه نزاعى بود كه ميان يحيى الصحراوى و ابو محمد عبد اللّه بن خيار الجيانى كه بر شهر سمت اشراف داشت واقع گرديد .\r\nصحراوى از جيانى مالى طلب داشت و در مطالبه حرمت نگه نداشت . اين امر جيانى را واداشت كه در نهان به سردار سپاه موحدين ابو بكر بن الجبر پيام دهد كه كليدهاى شهر نزد اوست و دروازه‌ها را خواهد گشود . قضا را موقعيتى پيش آمد كه جيانى را در انجام آنچه در دل داشت يارى كرد : يحيى الصحراوى با زنى از قوم خود عروسى كرده بود . جيانى براى او هدايايى گران از طعام و شراب فرستاد .\r\nصحراوى در شب عروسى خود به بزم نشسته سرگرم ناى و نوش بود . « 2 » صبح روز بعد جيانى به وعده‌اى كه به دشمن داده بود وفا كرد و دروازه الفتوح را بگشود و موحدين به درون شهر ريختند . جيانى خود به ايشان پيوست . چون صحراوى از وقوع فاجعه خبر يافت با چند تن از اصحابش رو به فرار نهاد . از دره گذشت و بىآنكه به كسى يا چيزى پردازد همچنان اسب مىتاخت تا به طنجه رسيد . ورود موحدين به فاس بنابر روايت ابن صاحب الصلاة صبح روز دوازدهم ماه ذوالقعدهء سال 540 ه / 26 آوريل سال 1146 م بود . « 3 »\r\nاز آنچه البيذق و ابن عذارى روايت كرده‌اند برمىآيد كه به هنگام ورود موحدين به شهر فاس ، عبد المؤمن سرگرم محاصرهء مكناسه بوده است . « 4 » و اين چيزى است كه ابن صاحب الصلاة و ابن خلدون بدان تصريح كرده‌اند . « 5 » ولى صاحب الحلل الموشيه مىگويد كه جيانى به نزد عبد المؤمن رفت و او را از باب الفتوح به\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 102 .\r\n( 2 ) . ابن الابار ، الحلة السيراء بخشى كه خاورشناس ميللر منتشر كرده ، ص 315 - 318 .\r\n( 3 ) . ابن عذارى ، البيان المغرب ، بخش سوم ص 20 .\r\n( 4 ) . اخبار المهدى بن تومرت ، ص 101 . ابن عذارى ؛ البيان المغرب ، بخش سوم ص 19 .\r\n( 5 ) . ابن عذارى ، البيان المغرب ، از ابن صاحب الصلاة ، بخش سوم ص 20 . ابن خلدون ، العبر ، ج 6 / 232 .\r\n","page_name":" 262 ","page_number":270},
  {"content":"\r\n\r\nشهر درآورد . « 1 » البته روايت نخست مرجح است . چون عبد المؤمن كه در مكناسه بود از سقوط فاس خبر يافت شتابان بيامد و به شهر داخل شد . آنگاه ابو اسحاق بن جامع را بر شهر امارت داد و جيانى نيز سمت اشراف يافت . « 2 » عبد المؤمن فرمان قتل مشايخ مرابطين را داد جز عمر بن ينتان وزير پيشين على بن يوسف . زيرا او از محمد بن تومرت حمايت كرده بود و نگذاشته بود كه على بن يوسف به او آزارى برساند و چنان كه گفتيم ابن تومرت ياران خود را از كشتن عمر بن ينتان و خاندانش نهى كرده بود . ازاين‌رو عبد المؤمن به حبس كردن او اكتفا كرد . « 3 »\r\nعبد المؤمن فرمان داد باروهاى شهر را ويران سازند و گفت كه موحدين را به بارو نياز نيست كه باروهاى ايشان شمشيرهايشان است . فاس تا مدتى بدون بارو ماند تا آنگاه كه نوادهء عبد المؤمن خليفه المنصور يعقوب و پسرش الناصر در سال 600 ه / 1203 م آن را از نو برآوردند . « 4 »\r\nعبد المؤمن بيش از چهار روز در فاس نماند . چون اوضاع را به سامان آورد با سپاه موحدين رهسپار مكناسه شد . در مكناسه يكى از سرداران سپاه خود ، ابو - زكريا بن يومور را به ادامهء محاصره گماشت و خود رهسپار سلا شد . موحدين بر مردم مكناسه در ايام محاصره سخت گرفتند . بر گرد آن ديوار كشيدند و در جلو آن خندقى حفر كردند و براى حمله به شهر و جنگ با مدافعان آن گذرگاههايى نهادند .\r\nديرى نپاييد كه شهر تسليم شد . عبد المؤمن ابن يومور را والى شهر ساخت .\r\nاز روايت البيذق معلوم مىشود كه عبد المؤمن در سقوط مكناسه حضور داشت . سپس از آنجا به تادلا رفت در آنجا سپاه خود را عرض داد و قبايل هسكوره و صنهاجه به آن پيوستند سپس رهسپار ام الربيع شد و از سوى شرق به ازمور لشكر برد ، در ازمور قبايل صنهاجه برايش آذوقه و سازوبرگ آوردند . عبد المؤمن مشايخ دكاله را كه در جنوب مواطن صنهاجه بودند فراخواند . آنان بيامدند و اعلان خضوع\r\n\r\n\r\n","description":"","footnote":"\r\n( 1 ) . الحلل الموشيه ، ص 101 .\r\n( 2 ) . ابن عذارى ، البيان المغرب ، بخش سوم ص 20 ، ابن خلدون ، العبر ، ج 6 / ص 232 .\r\n( 3 ) . اخبار المهدى بن تومرت ، ص 102 .\r\n( 4 ) . ابن ابى زرع ، روض القرطاس ، ص 133\r\n","page_name":" 263 ","page_number":271},
  {"content":"\r\n\r\nكردند . از آن پس رهسپار مراكش شد . « 1 »\r\nدر بعضى روايات آمده است كه عبد المؤمن چون از مكناسه بيرون آمد ، نخست به سلا رفت . سلا را پس از مقاومتى اندك در روز هفتم ماه ذو الحجهء سال 540 ه فتح كرد همچنين بر دژ الرباط كه امير تاشفين بنا كرده بود غلبه يافت .\r\nعبد الواحد الشرقى را امارت سلا داد و پس از چهار روز كه در آنجا درنگ كرد ، رهسپار مراكش شد . « 2 »\r\nبدان هنگام كه عبد المؤمن در پاى باروهاى فاس بود - به سال 540 ه - فرمانده مرابطى ناوگان اندلس ، على بن عيسى بن ميمون ، نزد او آمد و اطاعت خويش اعلام داشت و به اندلس بازگرديد و در آنجا در مسجد جامع قادس به نام موحدين خطبه خواند . قادس مركز فرماندهى ناوگان آن منطقه بود . در خلال حركت عبد المؤمن به سلا ، اهل سبته پيام فرستادند و بيعت خود اعلام نمودند . عبد المؤمن بپذيرفت و يوسف بن مخلوف تينمللى از مشايخ هنتاته را به امارت آن شهر فرستاد . « 3 »\r\nعبد المؤمن در همان هنگام ، پيش از رفتنش به مراكش به سردارى ابو حفص عمر بن يحيى هنتاتى سپاهى بر سر قبايل بر غواطه فرستاد . اينان در سواحل شمالى ازمور و جنوب آن سكنى گزيده بودند . ابو حفص مواطن ايشان فرو كوبيد و غنايم بسيار به دست آورد و بازگرديد و خود را در راه مراكش به عبد المؤمن رسانيد .\r\nعبد المؤمن آن غنايم ميان موحدين تقسيم كرد و راه خويش به پايتخت مرابطى را ادامه داد .\r\nچون سپاه موحدين به خارج شهر مراكش رسيد جمع كثيرى از طلايه‌داران لمتونه بيرون آمدند . چون كثرت لشكريان او را ديدند بيمناك شده به سوى شهر گريختند موحدين از پى برسيدند و جمع كثيرى از ايشان را كشتند . عبد المؤمن خبر يافت نيرويى از قبيلهء لمطه به يارى مدافعين مراكش مىآيند . موحدين آنان را\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 102 .\r\n( 2 ) . الحلل الموشيه ، ص 102 . ابن عذارى ، البيان المغرب ، بخش سوم ، ص 20 . ابن خلدون ، العبر ، ج 6 / ص 232 .\r\n( 3 ) . همانجا .\r\n","page_name":" 264 ","page_number":272},
  {"content":"\r\n\r\nپراكنده ساختند بسيارى از ايشان را كشتند و هزارها رأس ستوران و ديگر غنايم به دست آوردند . « 1 »\r\n\r\n2\r\nفرود آمدن موحدين به مراكش در آغاز ماه محرم سال 541 ه / 13 ژوئن سال 1146 م بود . عبد المؤمن در حال دستور داد كه قواى او در كوهستان ايجليز در غرب مراكش فرود آيند . بالاى كوه خيمه‌اى سرخ رنگ بر پا كرد . موحدين بر گرد آن شهرى بنا كردند كه در وسط آن مسجد و صومعه‌اى بلند خودنمايى مىكرد .\r\nاين شهر مشرف بر مراكش بود . قبايل مختلف هريك در قسمتى كه براى آنها معين شده بود ، فرود آمدند . « 2 » بناى اين شهر دليل بر آن بود موحدين قصد آن دارند كه مدتها محاصره را ادامه دهند .\r\nموحدين گرداگرد پايتخت مرابطى را گرفتند . بقاياى سپاه عظيم مرابطين در مراكش بودند ، ازاين‌رو شمار مدافعان از گروهها و قبايل مختلف فراوان بود .\r\nشمارى نيز از مزدوران يعنى بقاياى نگهبانان قديم دربارى بودند . اما اين شمار عظيم مدافعان را فرماندهى دورانديش و دانا نبود ، از سوى ديگر روحيه‌اى ضعيف داشتند .\r\nدر اين اوان كودكى كه هنوز به شانزده سالگى نرسيده بود ، يعنى ابو اسحاق ابراهيم بن تاشفين بن على بر تخت فرمانروايى نشسته بود . اين نبرد اخير را جمعى از مشايخ لمتونه مانند سير بن الحاج و اسحاق بن ينتان و محمد بن حراء و محمد بن يانجالا و غير ايشان رهبرى مىكردند . غالبا به اين نتيجه رسيده بودند كه دولت مرابطين را ديگر بر سر پاى نتوان داشت ازاين‌رو هركس مىكوشيد و مىخواست از جان خود دفاع كند .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ، ص 21 و 22 . ابن خلدون ، العبر ، ج 6 / ص 232 .\r\n( 2 ) . الحلل الموشيه ، ص 102 .\r\n","page_name":" 265 ","page_number":273},
  {"content":"\r\n\r\nهنوز موحدين بر گرد شهر كاملا استقرار نيافته بودند كه مرابطين به قصد قتال بيرون تاختند . اساس لشكر مرابطين پنج هزار و پانصد سوار بود و شمار كثيرى پيادگان . فرماندهى اين سپاه را اسحاق بن ينتان و محمد بن يانجالا بر عهده داشتند . مرابطين بر مراكز موحدين حمله را آغاز كردند . البيذق مىگويد كه اين جنگ چهار روز ادامه يافت . روز پنجم عبد المؤمن جمعى را در نهانجايهايى به كمين نهاد . مرابطين برطبق عادت به قتال بيرون آمدند و با شمار اندكى از سپاهيان موحدين روبه‌رو شدند . مرابطين از تفوق خود بر آنان مغرور شده بودند .\r\nناگاه آنان كه در كمين بودند بيرون تاختند و بر مرابطين زدند . مرابطين در حال منهزم گشتند و به سوى باروهاى شهر روى نهادند . تا خود را به باب دكاله يا باب الشريعه رسانيدند جمع كثيرى از ايشان بر خاك هلاك افتادند . موحدين بيش از سه هزار اسب به غنيمت گرفتند . بقيه نيز خود را به درون شهر كشيدند . « 1 »\r\nدر خلال اين مدت رؤساى قبايل پىدرپى به موحدين مىپيوستند و اظهار اطاعت مىكردند . از جمله اينان زعماى شورشگر اندلس بودند ، چون ابو الغمر بن عزون كه در شريش شورش كرده بود و ابن حمدين كه در قرطبه علم مخالفت برافراشته بود . جمعى ديگر از زعماى اندلس كه كوكب بخت مرابطين را در حال افول مىديدند ، رسولان خويش نزد عبد المؤمن فرستادند « 2 » . پس از اين شكست ديگر ميان دو فريق نبردى درخور ذكر رخ نداد . جز آنچه البيذق حكايت مىكند كه ابن ينتان گاهگاهى جنگ درمىپيوست . ولى در همان اوان موحدين زعيم بنى ينتان را كه به موحدين گراييده بود نزد اسحاق بن ينتان فرستادند . اسحاق نيز به وسيلهء او اظهار اطاعت كرد و با ياران خويش از شهر بيرون آمد و به موحدين پيوست . « 3 »\r\nمحاصرهء مراكش بيش از نه ماه به طول انجاميد . موحدين محاصره را هر\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 102 و 103 . ابن عذارى ، البيان المغرب ( از ابن صاحب الصلاة ) بخش سوم ص 22 . الحلل الموشيه ، ص 103 .\r\n( 2 ) . ابن عذارى ، البيان المغرب ، بخش سوم ص 22 .\r\n( 3 ) . اخبار المهدى بن تومرت ، ص 103 .\r\n","page_name":" 266 ","page_number":274},
  {"content":"\r\n\r\nچه تنگتر كردند و همه روابط شهر را با خارج بريدند . آن‌سان كه به دشوارى كسى مىتوانست داخل شود يا خارج گردد . در همه اين احوال شهر همچنان مقاومت مىورزيد . ظاهرا موحدين در اين مدت دست به حملهء شديدى نزده باشند و تنها به زد و خوردهايى اندك اكتفا كرده باشند . ولى در تمام اين حمله‌هاى كوچك نتوانسته بودند حتى در بارو رخنه‌اى پديد آورند . تا آنكه ذخاير مردم به پايان رسيد و خوردنى ناياب شد و چارپايان مردند و نزديك به صد و بيست هزار نفر از گرسنگى تلف شدند و سپاهيان از حركت بازماندند . سرنوشت محتوم بر دروازه بود . عبد المؤمن دريافت كه محاصره شدگان را جز رمقى باقى نمانده است و بايد ضربهء آخر را وارد آورد .\r\nاكنون نه ماه و هجده روز از محاصره مىگذشت . در باب چگونگى تصرف شهر روايات مختلف است . البيذق كه خود از شاهدان عينى است مىگويد كه خليفه عبد المؤمن فرمان داد براى فرارفتن بر باروها نردبام به كار برند و باروها را ميان قبايل تقسيم كرد . و موحدين در پى آنان به شهر درآمدند . صاحب الحلل الموشيه از ابن - السيع كه نزديك به همان ايام مىزيسته روايت ديگر نقل مىكند كه سپاهيان رومى و مسيحى مزدور كه در شهر بودند خود را به عبد المؤمن رسانيدند و از او امان خواستند . عبد المؤمن امانشان داد و با آنان چنان نهاد كه او را از باب اغمات وارد شهر كنند . اين دروازه در جنوب شرقى مراكش بود . در اين هنگام عبد المؤمن فرمان داد كه نردبام بسازند . در روز شنبهء هجدهم شوال سال 541 ه / بيست و چهارم مارس 1147 م موحدين نردبامها را به طرف باروها بردند . هر دروازه را ميان قبايل تقسيم كردند . مردم مراكش آخرين تلاش خود را براى دفاع از شهر به كار مىبردند و طبعا كوشش نوميدانه‌اى بود . موحدين به شهر روى نهادند و از هر سو به شهر درآمدند . قبيلهء هنتاته و مردم دكاله از شمال غربى داخل شدند و صنهاجه و عبيد - المخزن از باب الدباغين در مشرق شهر و هسكوره و قبايل ديگر از باب ينتان . هنوز روز به نيمه نرسيده بود كه موحدين بر شهر مستولى گشتند . امير ابراهيم بن تاشفين و جماعتى از خواص و اعيان به قصبهء داخلى ( قلعهء شهر ) به نام قصر الحجر پناه بردند كه قلعه‌اى منيع بود . جنگ تا بعدازظهر ادامه يافت . بسيارى از مدافعين و مردم شهر به خاك هلاك افتادند . موحدين به قصبه حمله كردند و امير ابراهيم و همهء امراء و بزرگان مرابطين را با زن و فرزندشان گرفتند به خيمه‌گاه عبد المؤمن بر سر تپه\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nايجليز بردند تا سرنوشتشان معلوم شود . « 1 »\r\nابن خلدون مىگويد : چون گرسنگى مردم شهر را از پاى درآورد ، براى جنگ از شهر بيرون آمدند و به هزيمت شدند . موحدين از پى ايشان به شهر در آمدند . معنى اين عبارت اين است كه سقوط مراكش پس از نبردى بوده كه خارج باروها ميان مرابطين و موحدين درگرفته است . « 2 »\r\nدر هرحال معلوم مىشود كه مراكش پس از آنكه تا حد توان از خود دفاع كرد ، به دست موحدين افتاد . در اين پيكار بنابر روايت ابن اليسع بيش از هفتاد هزار مرد از مراكشيان كشته شدند « 3 » از حوادث شگفت قصهء فانو دخت عمر بن ينتان است . دخترى خوبروى بود و دلير . همراه مرابطين در برابر قلعه چونان سوارى رزم ديده مىجنگيد . البيذق مىگويد : دليرى او همه را دچار شگفتى كرده بود ولى كس او را نمىشناخت چون كشته شد دانستند دخترى است كه جامهء رزم مردان بر تن كرده است . « 4 »\r\nموحدين بدين كشتار بسنده نكردند و براى كشتار بزرگترى تدارك مىديدند .\r\nمقرر شد همه مردان را از كودكانى كه به سن بلوغ رسيده‌اند تا پيران بكشند . سه روز ديگر اين كشتار به طول انجاميد . تنها كسانى از دم شمشير نجات يافتند كه در سردابها يا نهانگاههاى ديگر پنهان شده بودند . لمتونيان بيش از ديگر مردم تحت تعقيب بودند . آنان را هر جا يافتند كشتند . پس از اين قتل‌عام عبد المؤمن فرمان عفو صادر كرد . ابن الخطيب مىگويد « از آن همه مردم هفتاد و چند تن آشكار شدند آنان را هم با زن و فرزندشان چون مشركان به بردگى فروختند » « 5 » .\r\nابن عذارى نيز چنين مىگويد . آنگاه بر ذخاير تاشفين و همه امراى لمتونه\r\n\r\n\r\n","description":"","footnote":"\r\n( 1 ) . كتاب اخبار المهدى ابن تومرت ، ص 103 . ابن عذارى ، البيان المغرب ، بخش سوم ص 23 . الحلل الموشيه ، ص 103 و 104 .\r\n( 2 ) . ابن خلدون ، العبر ، ج 6 / ص 232 .\r\n( 3 ) . الحلل الموشيه ، ص 104 .\r\n( 4 ) . اخبار المهدى بن تومرت ، ص 103 .\r\n( 5 ) . ابن الخطيب ، الاحاطه فى اخبار غرناطه ( 1956 ) ج 1 ص 192 .\r\n","page_name":" 268 ","page_number":276},
  {"content":"\r\n\r\nدست يافتند . اموالى بود كه در حساب نمىگنجيد و به بيان نمىآمد .\r\nسرگذشت امير خردسال و آخرين ملوك دولت مرابطى و مشايخ و رجال آن دولت نيز وحشتناك بود . چنان كه گفتيم آنان را به مكانى كه خيمه‌هاى عبد المؤمن بر پا شده بود بردند . ابراهيم را با ديگران در قلعه اسير كرده بودند . او را در يكى از غرفه‌ها در زير توده‌اى از زغال يافته بودند « 1 » . گويند چون عبد المؤمن او را ديد بر او ترحم كرد و از سر خونش درگذشت . البيذق كه خود به عيان ديده مىگويد :\r\nامير جوان در برابر عبد المؤمن تضرع آغاز كرد و گفت يا امير المؤمنين من هيچكاره بوده‌ام . طلحه غلام او گفت : « خاموش باش ، آيا هرگز ديده‌اى پادشاهى در برابر پادشاه ديگر كه همانند اوست تضرع كند ؟ » و گويند كه سير بن الحاج يكى از مشايخ مرابطين چون تضرع و زارى شاه جوان را ديد به چهرهء او تف انداخت و گفت كه چون مردان شكيبا باش در هرحال عبد المؤمن بر او ببخشود و ابو الحسن بن - واجاج از اصحاب خمسين را كه جمعى از امرا و مشايخ لمتونه ، كه دستگير شده و به دست او كشته شده بودند گفت « اين كودكان را رها كن ، با آنها چه خواهى كرد » . ابو الحسن فرياد زد « عبد المؤمن بر ما پشت كرده مىخواهد براى نابودى ما بچه‌هاى درندگان را بپرورد » . خليفه خشمگين شد و از آنجا برفت . موحدين نيز با او رفتند جز ابو الحسن و شيخ ابو حفص . ابو الحسن امير ابراهيم را برد و بكشت آنگاه طلحه غلام او را كشان كشان آوردند تا بكشند . چون به ابو الحسن نزديك شد خنجرى را كه پنهان كرده بود بكشيد و بر او ضربتى زد و او را بكشت . موحدين نيز در حال او را كشتند . البيذق مىافزايد كه ابو الحسن قريب به هزار مرد از ابناء دكاله را در بند كشيده بود كه بكشد . چون كشته شد آنان نيز مورد عفو قرار گرفتند . « 2 »\r\nبدين‌گونه ابو اسحاق ابراهيم بن تاشفين در شانزده سالگى پس از دو سال كه اسما حكومت كرده بود بىآنكه در حوادثى كه اتفاق افتاد ، دستى داشته باشد طعمهء تيغ هلاك گرديد . با مرگ او سلسلهء ملوك لمتونه به پايان آمد و دولت فرزندان\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ص 23 .\r\n( 2 ) . اخبار المهدى ابن تومرت ، ص 104 . ابن عذارى ، البيان المغرب ، بخش سوم ص 24 .\r\n","page_name":" 269 ","page_number":277},
  {"content":"\r\n\r\nيوسف بن تاشفين از هم فروپاشيد . مدت حكومت ايشان از زمان بناى مراكش در سال 462 ه ، هشتاد سال بود . كه پنجاه سال آن پرچم دولت عظيم مرابطى در مغرب و اندلس در اهتزاز بود .\r\nالبيذق سپس از سرگذشت ابو بكر بن تيزميت خادم على بن يوسف سخن مىگويد كه چگونه خليفه عبد المؤمن فرمان قتل او را داد . اين ابو بكر هنگامى كه محمد بن تومرت ، المهدى در مراكش بود ، او را گرفت و به زندان فرستاد . ابو بكر موحدين را فريب داد و گفت كه در خانهء خود كاسه‌اى پر از طلا دارد و مىخواهد آن را به موحدين دهد . خليفه دوازده تن از موحدين را با او فرستاد تا آن كاسهء پر از طلا از او بگيرند . در حالىكه آنها زمين را مىكندند تا مگر آن كاسه را بيابند ، ابو بكر در را به روى آنها بست و همه را هلاك كرد . آنگاه او را دستگير كرده نزد خليفه بردند خليفه فرمان قتلش را داد و كشتندش « 1 » .\r\nعبد المؤمن پس از گشودن مراكش به شهر درآمد ولى بىدرنگ به همان جايگاه خويش رفت و فرمان داد دروازه‌ها را ببندند و مدت سه روز نه هيچ كس به شهر داخل شود نه از آن بيرون آيد . موحدين در اوج احساسات دينى خود مراكش را شهر مجسمين و شهر صاحبان لثام كه مهدىشان آن را لعنت كرده بود ، مىدانستند . شهرى كه مهدى به شرك مردمش فتوى داده و آنها را تكفير كرده بود .\r\nبنابراين شهرى نجس بود و درخور آن نبود كه موحدين مطهر در آن فرود آيند ، از اين گذشته مشايخ موحدين مىگفتند كه ابن تومرت ياران خويش را از سكونت در مراكش منع كرده است ، زيرا قبله مساجدش انحراف دارد و اين انحراف قبله به خاطر غير مسلمانان است چون يهود و غير ايشان . فقهاى موحدين شهر را شوم شمردند و سكونت در آن را جايز ندانستند پس به ويران ساختن مساجد كوچك و مساجد جامع پرداختند . نخست بخشى از جامع على بن يوسف را ويران كردند و مساجد جامع ديگر را از بن برافكندند . امناى خليفه به جمع‌آورى اسيران و اموال و زيورها و سلاحها و امتعه و ديگر چيزها روى آوردند . همه را به مخازنى كه ترتيب داده بودند ، بردند . روز چهارم پس از تطهير شهر زنان را فروختند .\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 105 .\r\n","page_name":" 270 ","page_number":278},
  {"content":"\r\n\r\nعبد المؤمن به شهر درآمد و خانه‌ها و هر خوردنى را كه مانده بود ميان موحدين تقسيم كرد . موحدين چند هفته در شهر درنگ كردند « 1 » .\r\nالمراكشى مىگويد : چون عبد المؤمن به مراكش داخل شد در جستجوى گور امير المسلمين يوسف بن تاشفين برآمد و براى يافتن آن همه جا را تفحص كرد .\r\nگويى خداوند تعالى آن گور را از چشم ايشان پنهان ساخته بود . و اين از الطاف خداوندى است نسبت به مصلحان . « 2 »\r\nادريسى كه از نواحى مغرب و شهرهاى بزرگ آن در حوالى سال 530 ه اواخر عهد مرابطين ديدار كرده است ، مراكش را پس از افتادنش به دست موحدين چنين وصف مىكند كه مراكش پايتخت حكومت لمتونه و مدار ملك ايشان بود .\r\nامرا و سرداران سپاه و خادمان دولت را در آنجا كاخهاى زيبا و پرشكوه بود .\r\nكوچه‌هايش پهن و ميدانگاههايش گشاده بود و بناهايش بلند . بازارهاى گوناگون و پر از كالا داشت . در آنجا مسجد جامعى بود از بناهاى امير مراكش يوسف بن تاشفين ، در اين هنگام كه قبايل مصامده بر شهر مستولى شده بودند و ملك به دست ايشان افتاده بود آن مسجد را نيز بسته بودند و كس در آنجا نماز نمىخواند .\r\nموحدين براى خود مسجدى ساخته بودند و پس از آنكه اموال غارت كرده بودند و خونها بر زمين ريخته بودند و زن و فرزند مردم به اسارت برده بودند ، و همهء اين اعمال را به مذهب خويش حلال مىشمردند ، براى خود مسجدى ساخته و در آن نماز مىخواندند . آب مردم شهر مراكش از چاهها بود ، زيرا آب چاههاى آن شيرين است . و عمق چاهها زياد نيست . على بن يوسف از چشمه‌اى كه چند ميل از شهر دور بود آب به شهر كشيده بود ولى نتوانست كار را به پايان رساند . چون مصامده بر شهر غلبه يافتند ، آن كار به پايان رسانيدند و آن آب به شهر درآوردند .\r\nو در نزديكى دار الحجر سقايه‌هايى ساختند كه مردم از آنجا آب برمىداشتند . در\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 105 و 106 . ابن عذارى ، البيان المغرب ، بخش سوم ص 25 .\r\n( 2 ) . المعجب ، ص 113 اگر اين روايت درست باشد معلوم مىشود مرابطين موضع قبر را مخفى كرده باشند تا موحدين گور او را نشكافند . يك بار كه به مراكش رفتم در زاويه‌اى كوچك چند كودك تلاوت قرآن مىكردند . گفتند آنجا قبر يوسف بن تاشفين است ولى من دليلى بر صحت اين قول در آنجا نيافتم .\r\n","page_name":" 271 ","page_number":279},
  {"content":"\r\n\r\nسه ميلى مراكش شهرى است به نام تانسيفت . شهر بزرگى نيست ولى همواره آب در آن جارى است « 1 » .\r\nدر پانزدهم ماه شوال 541 ه يعنى سه روز پيش از سقوط مراكش قلعه تلمسان هم فتح شد و يحيى بن اسحاق مسوفى معروف به انجمار ، امير پيشين تلمسان نزد عبد المؤمن آمد . « 2 » يحيى بن اسحاق به اطاعت عبد المؤمن درآمده بود . ازاين‌رو عبد المؤمن او را اكرام فراوان كرد و خانه و زن او زينب دخت على بن يوسف و ساير اصحاب خويشان او را از تعرض مصون داشت « 3 » .\r\nدر خلال اين احوال هيئتى از اندلس به نزد عبد المؤمن آمدند . رياست آن با قاضى ابو بكر بن العربى المعافرى بود . چندى پيش پسرش عبد اللّه در حوادث اشبيليه كشته شده بود . ديگر اعضاى هيئت عبارت بودند از الخطيب ابو عمر بن الحجاج و ابو بكر بن الجدالكاتب و ابو الحسن الزهرى و ابو الحسن صاحب الصلاة و غير ايشان از زعماى اشبيليه و وجوه آن . عبد المؤمن استقبالشان كرد . قاضى ابو بكر و بعضى از همتايانش در برابر او خطبه‌اى بليغ ادا كردند . و بيعت مردم اشبيليه را كه به خط خود در طومارى نوشته بودند تقديم او كردند . عبد المؤمن ايشان را بستود و اطاعت ايشان بپذيرفت و آنان را جوايز و صلات داد . اين واقعه در اوايل سال 542 ه بود . چون هيئت به اندلس بازگرديد قاضى ابو بكر بن العربى در راه بمرد . در ماه جمادى الاخر همان سال . او را در فاس به خاك سپردند . آمدن اين هيئت از اشبيليه بزرگترين شهرهاى اندلس خود دليلى واضح بود كه اندلس به سرعت به جانب موحدين گرايش مىيافت . اين امر سبب آن شد كه موحدين در آتيه اشبيليه را به عنوان پايتخت دولت اسلامى در اندلس ، انتخاب كنند .\r\n\r\n\r\n","description":"","footnote":"\r\n( 1 ) . ادريسى ، وصف المغرب و ارض السودان و مصر و اندلس ( برگرفته از نزهة المشتاق ) چاپ دوزى . ص 68 ، 69 .\r\n( 2 ) . ابن عذارى ، البيان المغرب ، بخش دوم ص 25 .\r\n( 3 ) . الحلل الموشيه ، ص 111 و 112 . الزركشى ، تاريخ الدولتين ، ص 6 .\r\n","page_name":" 272 ","page_number":280},
  {"content":"\r\n\r\n\r\nفصل ششم دولت موحدين در طريق استحكام\r\n\r\n1\r\nجنگ بزرگ پايان يافت و عبد المؤمن بن على به مقصود خويش رسيد .\r\nاز سال 535 ه / 1140 م كه سپاه جرار موحدى از تينملل بيرون آمد تا آنگاه كه بر مراكش غلبه يافت هفت سال مىگذشت . در اين هفت سال در انحاء مغرب ؛ در جنوب و شمال و شرق و باز در شمال خونها بر زمين ريخت و لشكر مرابطين پى در پى شكست خورد و لشكر موحدين بر يك‌يك شهرهاى مهم قلمروشان استيلا يافت تا بالاخره مراكش را به تصرف درآورد و به حيات دولت مرابطى در مغرب خاتمه داد .\r\nاما فتح مراكش نقطه پايان نبود زيرا موحدين براى آنكه دولتى بر مبنايى استوار تأسيس كنند و در برابر دعوت خود ، در جايى با مقاومتى برخورد نكنند و سلطه سياسى خويش را لا اقل در مغرب كه مركز دعوتشان بود بگسترند ، راه درازى در بيش داشتند .\r\nلازم بود كه فتوحات خود را به آن سوى دريا ، به اندلس نيز گسترش دهند .\r\nزيرا دولت مرابطين اگرچه در مغرب سقوط كرده بود ، در اندلس همچنان بر سر پاى بود . سران سپاه و جمعى از سپاهيان كه از مغرب گريخته بودند . اينك در اندلس\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nمىزيستند .\r\nدر همان هنگام كه موحدين مىپنداشتند كه با فتح مراكش به ذروهء قدرت و اوج سلطهء خود رسيده‌اند ، نخستين شورش بزرگ برضد وحدت دينى و سلطهء سياسى ايشان آشكار گرديد . اين شورش در بلاد جزوله در مغرب بلاد سوس بود .\r\nدر آنجا كسى به نام محمد بن عبد اللّه بن هود موسوم به الهادى قيام كرد . اصل او از سلا بود پيشهء گازرى داشت . چون دعوت موحدين انتشار يافت و آنان بر سلا مستولى شدند او دعوى هدايت مردم كرد و خود را الهادى لقب داد . به سال 541 ه به سوى جنوب به اراضى جزوله در حركت آمد و در رباط ماسه فرود آمد . و بدان سبب كه در رباط ماسه فرود آمده بود ، او را الماسى نيز مىگفتند . « 1 » بسيارى از مردم از قبايل مختلف به دو پيوستند و دعوتش به سرعتى مدهش در همه جا منتشر شد و به زودى بر بلاد تامسنا و بلاد مصامده غلبه يافت و چند قبيله كه به آيين موحدين گرويده بودند ، چون حاحه و رجراجه و هزميوه و هسكوره بر دكاله اكنون به دو پيوستند و بيعت موحدين خلع كردند آن‌سان كه ديگر در اين نواحى جايى در اطاعت عبد المؤمن نماند ، نه در مغرب اوسط و نه در جنوب . مگر فاس و مراكش .\r\nگسترش اين دعوت بدين سرعت دليل بر اين است كه دعوت موحدين چنان كه بايد در دلها جاى نگرفته بود و مردم اگر هم اظهار ايمان كرده بودند از بيم هلاكت بوده است و اكنون كه برق شمشير ايشان از جلو ديدگانشان دور شده بود به همان سرعت كه ايمان آورده بودند مرتد شدند و به داعى ديگرى پيوستند .\r\nعبد المؤمن و مشايخ موحدين احساس كردند كه به زودى رشتهء كار از دستشان به در خواهد شد . مگر آنكه شورش ماسى را سركوب كنند . عبد المؤمن سپاهى به سردارى ابن يكيت و يحيى مستوفى معروف به انجمار بر سرشان فرستاد . ماسى با آنان مصاف داد و منهزمشان ساخت و بسيارى از ايشان را بكشت . در اين حال عبد المؤمن لشكرى گران كه از ميان سپاهيانش گزين كرده بود به قتال او گسيل داشت .\r\nطايفه‌اى از روميان ( يعنى مسيحيان ) مزدور نيز با او بودند ، و جمعى از تيراندازان\r\n\r\n\r\n","description":"","footnote":"\r\n( 1 ) . الحلل الموشيه ، ص 110 .\r\n","page_name":" 274 ","page_number":282},
  {"content":"\r\n\r\nچيره‌دست و جنگجويان رزم‌ديده . فرمانده اين سپاه شيخ ابو حفص عمر هنتاتى بود و چند تن از مشايخ موحدين . در ميان تيراندازان جوانى بود ادب آموخته به نام ابو جعفر احمد بن عطيهء قضاعى ، از مردم مراكش ولى اصلش از اندلس بود و نياكانش از طرطوشه بودند و دانيه . « 1 » ابو جعفر احمد بن عطيه در زمرهء دبيران على بن يوسف درآمد . سپس به دبيرى پسرش تاشفين رسيد . و در اين اواخر دبيرى نوادهء او ابراهيم را برعهده داشت . با وجود جوانى از بهترين كاتبان دولت لمتونيان بود . چون مراكش سقوط كرد خود را پنهان ساخت و در ميان انبوه مردم داخل شد و به سپاه موحدين پيوست و كس او را نمىشناخت . لشكر موحدين شش هزار سوار بود و شش هزار پياده ولى سپاه ماسى مركب از شصت هزار نفر بود كه فقط هفتصد سوار داشت .\r\nموحدين به سوى تامسنا در وادى ماسه به حركت آمدند و در روز شانزدهم ماه ذوالحجهء سال 542 ه / هفتم ماه مه سال 1148 م با سپاه ماسى روبه‌رو شدند .\r\nميان دو لشكر نبردى سخت درگرفت . سپاه ماسى با شجاعتى هرچه تمامتر مىجنگيد ولى عاقبت به هزيمت شد و ماسى به دست شيخ ابو حفص كشته گرديد و لشكرش پراكنده گشت . موحدين پيكر او را بر روى استرى نهادند و به مراكش بردند و بر دروازهء باب الشريعه بر دار نمودند . و اين پيروزى درخشانى بود كه نشان شورش ماسى را به كلى برافكند . « 2 »\r\nچون جنگ پايان گرفت و موحدين پيروز شدند ، شيخ ابو حفص دبيرى گرانمايه خواست تا فتحنامه به خليفه نويسد . او را به جوانى در دستهء تيراندازان رهبرى كردند كه نيكو شعر مىگفت و در ترسل استاد بود . او را به حضور خواند .\r\nاين جوان همان ابو جعفر احمد بن عطيه بود . چون نامه به پايان آورد و شيخ ابو حفص بشنيد از آن همه بلاغت و جزالت كه در نوشتهء او بود در شگفت شد و در حق او نيكى كرد و با خود گفت بهترين تحفه‌اى است كه تقديم عبد المؤمن خواهد كرد .\r\n\r\n\r\n","description":"","footnote":"\r\n( 1 ) . ابن الخطيب ، الاحاطه ( 1956 ) ج 1 ص / 271 .\r\n( 2 ) . اخبار المهدى ابن تومرت ، ص 106 ابن عذارى ، البيان المغرب ، بخش سوم . ص 26 .\r\nالحلل الموشيه 110 . ابن ابى زرع . روض القرطاس ، ص 134 .\r\n","page_name":" 275 ","page_number":283},
  {"content":"\r\n\r\nچون نامه در محضر خليفه قرائت شد او نيز تعجب كرد و چون ابن عطيه را نزد عبد المؤمن آوردند اكرامش كرد و ديوان كتابت به او تفويض نمود . ابن عطيه همچنان مدارج ترقى را مىپيمود ، تا به وزارت رسيد . ولى سرنوشت ناگوارى در انتظار او بود كه بعدها به آن خواهيم پرداخت .\r\nپس از هزيمت ماسى و كشته شدن و انحلال نهضتش شيخ ابو حفص براى سركوبى قبايلى كه عصيان كرده بودند لشكر خويش به حركت آورد . نخست بر سر قبيلهء هسكوره رفت خون ايشان بريخت و رشتهء جمعشان بگسست و مردم را اسير كرد و اموالشان به غنيمت گرفت . آنگاه به سرزمين نفيس رفت و سپس به سرزمين هيلانه و با آنان نيز چنان كرد كه با هسكوره كرده بود . سپس لشكر به سجلماسه برد ولى مردم را امان داد و به مراكش بازگرديد و قدرى بياسود و لشكر به سرزمين برغواطه كشيد . ساكنان برغواطه همچنان بر دعوت ماسى بودند . ميان دو لشكر مصاف افتاد و اين جنگها مدتى ادامه داشت . موحدين در نهايت به هزيمت رفتند و برغواطه و قبايل مجاور بار ديگر به شورش خود ادامه دادند .\r\nيحيى بن ابى بكر بن على الصحراوى چون فاس به دست موحدين افتاد از آنجا بگريخت و به سبته رفت . شايد آنجا را براى مقاومت در برابر موحدين پايگاه سازد . بقاياى مرابطين گرد او را گرفتند .\r\nدر اينجا روايات را با يكديگر اختلاف است . البيذق مىگويد كه صحراوى چون در سبته فرود آمد ، على بن عيسى بن ميمون سردار ناوگان اندلسى در منطقهء قادس او را محاصره كرد . اين على بن عيسى بن ميمون - چنان كه گفتيم به موحدين پيوسته بود . صحراوى با او اظهار دوستى كرد و چنان نمود كه مىخواهد به دست او با موحدين بيعت كند . روز ديگر على بن عيسى بن ميمون از كشتى خود به خشكى آمد . صحراوى حمله آورد و او را با نيزه بزد و بكشت و پيكر او را بر برج شهر سبته بياويخت . صحراوى پس از كشتن ابن ميمون از سبته به طنجه رفت . « 1 »\r\nاما روايت ديگرى هست با تفصيل بيشتر و آن روايت ابن ابى زرع در روض القرطاس است و نيز روايت ابن خلدون است در العبر . در اين روايت سخن\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 107 .\r\n","page_name":" 276 ","page_number":284},
  {"content":"\r\n\r\nاز عياض بن موسى اليحصبى قاضى سبته است و نقش مؤثر او در حوادث سبته قاضى عياض يكى از بزرگترين فقها و علماى زمان خود بود . در جوانى به مسند قضاى سبته نشست و به پاكى و علم مشتهر گرديد . در سال 531 ه به قضاى غرناطه منصوب شد ولى بار ديگر او را به سبته بازگردانيدند . چون موحدين آشكار شدند قاضى به اطاعت ايشان گردن نهاد و در سال 540 ه در سلا به ديدار عبد المؤمن نائل آمد . و عبد المؤمن او را صله‌اى كرامند داد . قاضى به سبته بازگرديد و همچنان بر مسند خويش استوار بماند « 1 » . ولى به عللى نامعلوم ناگهان عقيده‌اش نسبت به موحدين دگرگون شد و بىدرنگ مردم شهر را به عصيان تحريض كرد ، آنان نيز والى موحدى خود يوسف بن مخلوف تينمللى را و هركه از موحدين با او بود كشتند . سپس قاضى عياض از دريا گذشت و به اندلس وارد شد و يحيى بن غانيهء مسوفى والى مرابطى اندلس را ديد و از او خواست از جانب خود به سبته والى گسيل دارد . يحيى بن غانيه نيز يحيى بن ابى بكر صحراوى كه بنابر همين روايت به اندلس رفته و به ابن غانيه پيوسته بود ، با او به سبته فرستاد . صحراوى به سبته آمد و زمام كارها به دست گرفت ، سپس قبيلهء برغواطه به او نامه نوشتند و از او براى قتال با عبد المؤمن يارى طلبيدند . صحراوى از سبته به ميان ايشان رفت قبايل برغواطه با او بيعت كردند و همه در زير پرچم او گرد آمدند . « 2 » اما البيذق پس از آنكه از كشته شدن ابن ميمون به دست صحراوى خبر مىدهد ، مىگويد كه صحراوى رهسپار جنوب شد ، خلاصه آنكه چون صحراوى از سبته بيرون آمد به طنجه رفت . در آنجا با والى طنجه يحيى بن تايشاى مرابطى ديدار كرد . يجيى بن تايشا در پس باروهاى بلند و استوار طنجه غنوده بود و همه گونه وسايل دفاع مهيا داشت . صحراوى از طنجه به سلا رفت . خياط پدر ماسى شورشگر در سلا بود . خياط با كسانى برضد موحدين عصيان كرده بود ولى از لمتونه نبود . ميان صحراوى و او تفاهم حاصل نگرديد ازاين‌رو پس از اندك زمانى برجست و او را بكشت . البيذق تاريخ همهء اين حوادث را در اوايل سال 543 ه / 1148 م ضبط مىكند . « 3 »\r\n\r\n\r\n","description":"","footnote":"\r\n( 1 ) . ابن الخطيب ، الاحاطه ، مخطوط اسكوريال برگ 350 .\r\n( 2 ) . روض القرطاس ، ص 124 . ابن خلدون ، ج 6 / ص 223\r\n( 3 ) . المراكشى ، المعجب ص ، 111 .\r\n","page_name":" 277 ","page_number":285},
  {"content":"\r\n\r\nيحيى بن ابى بكر صحراوى سپاهى مردى عظيم و سوارى دلير بود و مى - خواست خود را به ميدانى افكند كه آتش شورش برضد موحدين را برانگيزد .\r\nمنطقهء ساحلى از سلا تا اراضى برغواطه و دكاله در جنوب ، پس از هزيمت موحدين در برابر برغواطه ، منطقه مقاومت برضد ايشان شده بود و جز برانداختن آنان قصدى نداشت . صحراوى با اندك افراد خود در اين ميدان آشكار گرديد . برغواطه و دكاله در زير پرچم او گرد آمدند . قبايل رجراجه و حاجه نيز به دو پيوستند و از اينجا و آنجا لشكرى گران و سهمناك تعبيه داد .\r\nچون عبد المؤمن از اين لشكر عظيم و آهنگ او خبر يافت ، سپاهى به سردارى يصلاصن يكى از خواص خويش به جنگ آنان گسيل داشت . يصلاصن نخست به تادلا رفت ، آنگاه براى گوشمال مردم سلا كه پيمان گسسته بودند به سلا لشكر برد .\r\nسلا را بگرفت و قلعهء آن را به زور شمشير بگشود . مردم سلا خضوع و زارى كردند و از آنچه كرده بودند توبه نمودند . موسى بن زيرى هنتاتى را بر آنان امارت داد ، سپس به سرزمين بنى ورياغل ميان سلا و مكناسه لشكر كشيد . يصلاصن آن را به فرمان خويش درآورد و غنايم را به مكناسه فرستاد . تا ميان موحدين تقسيم شود .\r\nاكنون اين سؤال پيش مىآيد كه چرا يصلاصن از عقوبت شهر عصيانگر سبته چشم پوشيد ، جواب اين است كه برحسب روايت البيذق قاضى عياض بيعت مردم سبته را نزد سردار موحدى فرستاد و بدين‌گونه شهر را نجات داد . « 1 » در روايت ديگر آمده است كه چون موحدين به سبته رسيدند و آنجا را محاصره نمودند ، قاضى عياض به نزد ايشان رفت و از آنچه رفته بود پوزشها خواست . آنان نيز مردم سبته را عفو كردند ولى شهر را به تصرف درآوردند . سپس قاضى عياض در سال 543 ه به مراكش رفت تا نظر لطف خليفه را جلب نمايد . خليفه نيز گناهانش را عفو كرد و فرمان داد كه ملازم مجلس او باشد . قاضى پس از اندك زمانى بيمار شد و در شب نهم جمادى الاخر سال 544 ه / 1149 م بمرد . او را در مراكش به خاك سپردند . « 2 »\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 108 .\r\n( 2 ) . كتاب التعريف بعياض ( مخطوط كتابخانهء الكتانيه در رباط ، شماره 553 ) برگ 7 - 14\r\n","page_name":" 278 ","page_number":286},
  {"content":"\r\n\r\nصاحب روض القرطاس مىگويد : « هنگامى كه مردم سبته ديدند سركشى و عصيان چه بر سر ديگران آورد ، بر فور بيعت خويش اعلان داشتند . مشايخ شهر بيعت مردم شهر را نزد عبد المؤمن بردند و از او طلب عفو كردند . عبد المؤمن آن بيعت بپذيرفت و ايشان را عفو كرد . بر قاضى عياض نيز ببخشود ولى فرمان داد كه از سبته بيرون رود و در مراكش اقامت گزيند . قاضى تسليم فرمان شد و به مراكش رفت ولى پس از اندك زمانى در ماه جمادى الاخر سال 544 ه بمرد . عبد المؤمن فرمان داد باروهاى شهر سبته را ويران كنند و ويران كردند » « 1 » . عبد اللّه بن سليمان را با جمعى از حفاظ به امارت شهر برگماشت . شهر سبته از آن پس آرامش يافت .\r\nعبد المؤمن مصمم شد كه كار سركوبى عصيانگران منطقهء برغواطه و دكاله را برعهده گيرد . اين منطقه از آن پس كه صحراوى در آنجا پيدا شده بود به صورت يكى از كانونهاى مقاومت مرابطين درآمده بود . عبد المؤمن به اطراف نامه فرستاد تا لشكر گرد آورد .\r\nنخست يوسف بن وانودين با سپاهيان ناحيهء شرقى آمد ولى در راه فاس بمرد و تاشفين بن ماخوخ و چند تن از زعماى ديگر جاى او را گرفتند . سپاهيان نواحى غرب نيز به سردارى عبد اللّه بن خيار الجيانى برسيد ، جيانى را مىشناسيم در فاس سمت اشراف داشت و در تسليم شهر به موحدين نقش مهمى داشت . سپس جماعات غماره را عبد اللّه بن سليمان و جماعات صنهاجه را عبد اللّه بن داود آوردند . همه اينان در زير پرچم عبد المؤمن گرد آمدند . عبد المؤمن با اين سپاه از مراكش بيرون آمد و رهسپار شمال شد به طرف اراضى دكاله . لشكر دكاله و برغواطه و يحيى الصحراوى در نزديكى ساحل اقيانوس در جنوب ازمور گرد آمده بودند . در بعضى از روايات آمده است كه شمار اين سپاه بيست هزار سوار و دويست هزار پياده بود . البته اين عدد مبالغه‌آميز است . ابن خلدون از شصت هزار پياده و هفتصد سوار ياد كرده « 2 » . در اين سپاه جاى دسته‌هاى تيراندازان كه از امتيازات لشكر موحدين بود خالى بود . ظاهرا چنان كه از روايت مذكور برمىآيد ، عبد المؤمن اين بار دست\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 124 .\r\n( 2 ) . ابن خلدون ، ج 6 ، ص 332 .\r\n","page_name":" 279 ","page_number":287},
  {"content":"\r\n\r\nبه كارى زد كه نيروى خصم حساب آن را نكرده بود از اين قرار كه ناگهان با يك هجوم سخت دشمن را غافلگير كرد آن‌سان كه صفوف درهم ريخت و لشكر پريشان شد و مكانهاى استوارى را كه برگزيده بودند رها كردند و به سوى دريا روى نهادند .\r\nجمع كثيرى از ايشان در دريا غرق شد . عاقبت منهزم شدند « 1 » . زعماى لشكر دكاله با يحيى الصحراوى و سوس گريختند . يصلاصن از پى ايشان تا اراضى رجراجه پيش تاخت و كشتار كرد تا به آيين موحدين گردن نهادند . يحيى به صحرا گريخت . در روايتى آمده است كه نزد عبد المؤمن پيام فرستاد و امان خواست . عبد المؤمن امانش داد . يحيى با او بيعت كرد و به اطاعت درآمد « 2 » . عبد المؤمن اموال برغواطه و دكاله را بربود و زنان و فرزندانشان را سير كرد و چون برده بفروخت . برغواطه نيز به موحدين گرويد . موحدين اموالى را كه اينان از ابو حفص به هنگام هزيمتش به غنيمت گرفته بودند باز پس گرفتند . همچنين پسر و كنيز او را كه اسير شده بودند به او بازگردانيدند . موحدين در آن منطقه پراكنده شدند و چند شورش محلى ديگر را خاموش كردند . اين حوادث آنچنانكه البيذق مىگويد در سال 543 ه / 1148 م « 3 » اتفاق افتاد . عبد المؤمن پس از شش ماه كه در اين نبرد سپرى ساخته بود پيروزمند به مراكش بازگرديد .\r\n\r\n2\r\nهرجا برضد موحدين شورشى بود به خاموشى گراييد و بيشتر قبايل و شهر - هاى شورشگر به نيروى شمشير ، آرى تنها به نيروى شمشير ، به اطاعت و خضوع بازگشتند . ولى كينه و خشمى كه از اين شورشها در وجود موحدين پديد آمده بود خبر از حوادث خونين مىداد . پيش از اين مراحل كشاكش ميان موحدين و مرابطين\r\n\r\n\r\n","description":"","footnote":"\r\n( 1 ) . الحلل الموشيه ، ص 111 .\r\n( 2 ) . ابن ابى زرع ، روض القرطاس ، ص 124 .\r\n( 3 ) . اخبار المهدى ابن تومرت ، ص 109 . ابن خلدون سال 542 ه ، العبر ج 6 / ص 233 .\r\n","page_name":" 280 ","page_number":288},
  {"content":"\r\n\r\nرا ديديم و ديديم كه چگونه اين كشاكش در بسيارى از مواضع رنگ خون گرفت و چگونه موحدين دشمنان شكست خوردهء خود را طعمهء تيغ مىنمودند و اين خونريزى شعار المهدى محمد بن تومرت بود در محاربه با خصمان خويش .\r\nظاهرا اين گريش به خونريزى در سالهاى بعد هم در ميان موحدين حتى پس از استحكام بنيان دولتشان همچنان رايج بود . مثلا المراكشى مورخ دولت موحدين در كتاب خود ، از ميل شديد مصامده كه ركن اساسى سپاه موحدين بودند به خونريزى حكايت مىكند كه در اوايل قرن هفتم كه او خود در بلاد سوس مهد مصامده بوده از آنان اعمال شگفت‌انگيز ديده است « 1 » .\r\nخليفه عبد المؤمن پس از بازگشت به مراكش براى موحدين مجلسى ترتيب داد و آنان را موعظه نمود ، سپس طومارهايى نوشت و به دست مشايخ موحدين داد - البيذق اين طومارها را « اعتراف » مىنامد - و فرمان داد كه براى تنفيذ آن فرمانها نيروى شمشير خود به كار برند .\r\nدر هر طومار نام صدها تن از شورشيان و آنان كه هنوز در دلشان ترديدى مانده بود يا به قول البيذق « اهل التخليط و المعاندين » نوشته شده بود . اينان واجب القتل بودند و بايد قبايل و عشاير از وجود آنان پاك گردد . البيذق نام قبايل و شمارى را كه بايد كشته شوند چنين آورده است :\r\nاز قبيلهء هزميره پانصد تن بايد اعدام شوند و از رجراجه هشتصد تن و از حاحه هشتصد تن و از سوس از ساكنان ايجلى ششصد تن و از اينجيست ششصد تن و از جزوله دويست تن در تاعجيزت و سيصد تن در هشتوكه و از هسكوره هشتصد تن آنگاه بقيه بطون هسكوره مورد هجوم واقع شد . و دو هزار و پانصد تن ديگر كشته شدند . از مردم تادلا پانصد تن در محله نظير . سپس به اهل تيفسيرت حمله آوردند و همه را كشتند و غنايم و زنانشان را بردند . از صنهاجه و جراوه هزار نفر در جايى به نام العمرى و از زناته شش هزار تن در فازاز و از صابوره و بنى ماكود دوازده هزار تن و از غماره در تطاوين هشتصد تن و در مكناسه دويست تن و در فاس هشتاد تن و از وريكه و هزرجه دويست و پنجاه تن و از لجاعه صد و پنجاه تن و از درعه\r\n\r\n\r\n","description":"","footnote":"\r\n( 1 ) . المراكشى ، المعجب ، ص 106 .\r\n","page_name":" 281 ","page_number":289},
  {"content":"\r\n\r\nششصد تن ولى مردم سجلماسه به دعاى عابدى مستجاب الدعوه از اعدام نجات يافتند « 1 » .\r\nالبيذق پس از بيان ماجرا چنين مىنويسد : « سپاس خدا را كه به يارى او اعتراف پايان يافت . . . و خداوند بلاد را رام موحدين نمود و آنان را يارى نمود تا در طريق حق خويش پيروز گردند و دين را بر پاى دارند و دچار تفرقه نگردند .\r\nآرى جهان را رام ايشان ساخت و نشان تخليط و معاندت برافكند . اين بود سبب اعتراف » ، اين حوادث در سال 544 ه / 1149 م اتفاق افتاد « 2 » .\r\nچون به اين حادثهء خون آلود نظر مىافكنيم ، قبل از هرچيز عامل آن را - بنابر قول البيذق - عبد المؤمن به حساب مىآوريم كه براى استحكام مبانى دولت موحدين ، چنين سياستى در پيش گرفته بود . ولى چون به سراسر اين حوادث با نظر دقيقترى بنگريم اذعان خواهيم كرد كه انتساب همهء آن اعمال به عبد المؤمن خالى از مسامحه‌اى نيست . بلى ، عبد المؤمن به اعتبار آنكه خليفه و فرمانرواى موحدين است ، در تاريخ مسئول اين اعمال سفاكانه است ولى اين نكته را نيز بايد در نظر داشت كه عبد المؤمن علىرغم رفعت مقام و پايگاهش چنان نبود كه در آنچه مىكند يا مىگويد آزادى داشته باشد . عبد المؤمن در بسيارى مواقع مجبور بود در برابر خواست و ارادهء مشايخ موحدين تسليم شود . مثلا ديديم كه هنگامى كه برادرش ابراهيم به دست يكى از بزرگان موحدين كشته شد ، در اثر دخالت اصحاب مهدى نتوانست قاتل را قصاص كند و نيز ديديم كه چون به مراكش وارد شد و ابراهيم بن تاشفين را گرفته نزد او آوردند و او بر جوانىاش ترحم كرد خواست عقوش كند و از مرگ برهاند ، چگونه برخى از مشايخ بر او اعتراض كردند و عاقبت بر خلاف ميل او ابراهيم بن تاشفين را كشتند . اينها و امثال اينها حاكى از اين است كه عبد المؤمن در همهء اعمال و تصرفاتش آزادى مطلق نداشته است . ازاين‌رو اين تصور پديد مىآيد كه در كشتار اعتراف هم شايد فشار اصحاب و مشايخ از عوامل اصلى بوده است .\r\n\r\n\r\n","description":"","footnote":"\r\n( 1 ) . اخبار المهدى تومرت ، ص 109 - 112 .\r\n( 2 ) . همانجا ، 112 .\r\n","page_name":" 282 ","page_number":290},
  {"content":"\r\n\r\n\r\n3\r\nپس از آنكه سركوبى شورش بزرگ در اراضى برغواطه و دكاله به پايان آمد و قبايل از عناصر مخالف پالوده گرديد ، عبد المؤمن را هواى سركوب مخالفان ديگر در بلاد ديگر و بالاخره فتح افريقيه در سر افتاد . كمى پس از جنگ برغواطه در تامسنا شورشگر تازه‌اى به نام ابن تمركيد سربرداشت و برغواطه و قبايل ديگر به دو گرويدند . ابن تمركيد چند بار با موحدين درآويخت عاقبت منهزم شد و به قتل رسيد . جمعى از يارانش نيز كشته شدند . در سال 544 ه سرش را بريدند و به مراكش بردند .\r\nعبد المؤمن در سال 545 ه ابو حفص عمر هنتاتى را به جاى خود در مراكش نهاد و با سپاهى رهسپار سلا شد . فرمان داد قلعه‌اى و قصرى روى دماغه‌اى كه در دريا در برابر سلا پيش رفته بود بنا كنند و نيز آب انبارى بسازند و آن را از آب چشمهء غيوله كه در همان نزديكى بود پر كنند تا براى موحدين ذخيره‌اى باشد . چون كار به پايان آمد و آب جارى شد درختها نشاندند و باغها احداث كردند . خليفه مردم را اجازت داد كه خانه بسازند و در آنجا سكونت كنند و اين منشأ شهر رباط الفتح بود كه از آن پس پايگاه لشكرهايى شد كه به غزا مىرفتند . خليفه خود پنج ماه در سلا درنگ كرد . در خلال اين مدت هيئتهايى از فقها و قضاة و زعماء و سرداران سپاه از اندلس به نزد او آمدند . شمار اين هيئتها به پانصد رسيد . و زيخر ابو ابراهيم و وزير ابو حفص و كاتب و وزير ابو جعفر بن عطيه و مشايخ موحدين از آنان استقبال مىكردند و به اكرام تمام درآوردند سپس به ديدار خليفه عبد المؤمن نائل آمدند . در آغاز ماه محرم سال 546 ه در نزد او بار يافتند . نخست هيئت قرطبه پيش رفت . قاضى قرطبه ابو القاسم بن الحاج شرحى دراز از تهديد مسيحيان و فشار آنان بر شهر قرطبه بيان داشت . كاتب ابو بكر بن الجد در پى او خطبه‌اى بليغ برخواند . سپس هيئتهاى ديگر يك‌يك پيش آمدند و تهنيت گفتند .\r\nخليفه همه را به لطف خويش بنواخت . و صلات و عطايا داد . سپس فرمان داد\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nكه به بلاد خويش بازگردند « 1 » .\r\nبدون ترديد آمدن اين هيئتهاى اندلسى به مغرب در روحيهء عبد المؤمن براى لشكركشى به اندلس اثرى مهم در برداشت .\r\nعبد المؤمن در اوايل سال 546 ه از سلا به معموره رفت و آهنگ آن داشت كه بجايه و افريقيه را فتح كند . اين تصميم را علتهايى چند بود . از جمله پريشانى امور در افريقيه بود و اختلاف امراى آن و دست‌اندازى عربها بر اراضى آن . تا آنجا كه عربها شهر قيروان را محاصره كردند ، و از همه مهمتر تجاوز فرنگان صقليه بر ثغور افريقيه و فتح شهر مهديه در سال 543 ه به دست آنان بود . همچنين تسلط ايشان بر سواحل افريقيه از طرابلس تا آبهاى تونس .\r\nهمهء اينها عبد المؤمن را برانگيخت كه براى فتح افريقيه بسيج لشكر كند « 2 » .\r\nاما عبد المؤمن بىدرنگ به افريقيه حركت ننمود بلكه نخست به سبته رفت و چنان نمود كه كه مىخواهد از آب بگذرد و براى جهاد به اندلس رود . در آنجا وجوه مردم اندلس و فقها و سرداران آن بلاد را به نزد خود فراخواند . آنان بيامدند و مشكلات خود بيان كردند . عبد المؤمن به آنان سفارشها كرد و بازگردانيدشان .\r\nآنگاه از سبته بيرون آمد و چنان نمود كه به مراكش مىرود ولى از بيراهه حركت كرد و در همان وقت فرمان داد كه كس در مغرب اوسط از سلا به مكناسه و از به فاس و از فاس به تلمسان و از تلمسان به فاس از جاده نرود . سپس رهسپار مشرق شد ، در نهايت اختفا و شتابان به بجايه راند . در راه بر جزاير بنى مزغنه ( آنجا كه بعدها الجزاير نام گرفت ) مستولى شد . عامل آنجا القائم بن يحيى به بجايه گريخت و پدر خود يحيى بن العزيز بالله صنهاجى از سلالهء بنى حماد را از آمدن سپاه موحدين آگاه كرد . حسن بن على صنهاجى پسر عم صاحب بجايه و فرمانرواى مهديه در الجزاير بود . فرنگان صقلى ( سيسيلى ) در اوايل سال 544 ه / 1148 م بر آنجا مستولى شده بودند و او از مهديه بيرون آمده به پسر عم خود پناه برده بود .\r\nصاحب الجزاير با او درشت و ناهنجار رفتار كرد . ازاين‌رو چون موحدين به الجزاير\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس . ص 122 .\r\n( 2 ) . ابن خلدون ، العبر ، ج 6 / ص 235 .\r\n","page_name":" 284 ","page_number":292},
  {"content":"\r\n\r\nدرآمدند حسن بن على صنهاجى نزد عبد المؤمن شتافت و با او بيعت كرد و در سايهء رعايت او قرار مىگرفت .\r\nدر اينجا لازم است سخنى چند از بجايه بگوييم . زيرا از اينجا به بعد با نام بجايه فراوان برخورد خواهيم كرد . احداث اين شهر در نتيجهء شقاق ميان بنى زيرى امراى افريقيه بود . از اين قرار كه ميان تميم بن المعز بن باديس امير افريقيه و پسر عمش ناصر بن علناس خلاف افتاد . ناصر از او جدا شد و با اصحاب خود بيرون آمد . برخى او را به موضع بجايه راه نمودند . در آنجا چند خانوار بربر زندگى مىكردند . گفتندش كه مكانى است مستحكم و چون بر ساحل درياست بندرى مهم براى پهلو گرفتن كشتيها خواهد شد و بازرگانى در آنجا رونق خواهد گرفت .\r\nناصر بن علناس فرمان داد در آنجا شهرى پىافكنند . شهر در پناه كوهى مرتفع بود .\r\nاين واقعه در سال 457 ه / 1065 م اتفاق افتاد . « 1 » بعضى گويند بناى بجايه در نتيجهء ورود عربها در افريقيه و غارت و كشتار ايشان در آن نواحى بود . چون عربها قيروان و بسيارى از شهرهاى افريقيه را ويران كردند ، صاحب قيروان از ايشان بگريخت .\r\nپسر عمش المنصور بن حماد به يارى او بيرون آمد . عربها او را نيز به سختى منهزم ساختند . او به پايگاه خود در قلعه گريخت ولى اعراب همچنان در پى دستگيرى او بودند . ازاين‌رو در پى جايى بود كه براى خود مأمنى سازد كه از شر عربها در امان ماند . يكى از ياران او را به موضع بجايه راه نمود و گفت بندرى است قديم .\r\nمنصور بن حماد در آنجا شهرى پى افكند و مركز فرمانروايى خود به آنجا برد . « 2 » از آن زمان بجايه راه ترقى پيمود تا آنجا كه يكى از شكوفاترين شهرهاى مرزى افريقيه شد .\r\nبنى حماد صاحبان بجايه و القلعه بودند و بيشتر ثغور مغرب اوسط چون بونه و قسنطينه و الجزاير به آنان تعلق داشت . بنى حماد شاخه‌اى از بنى ريرى بن مناد ملوك صنهاجى افريقيه بودند كه از آن زمان كه عبيديان فاطمى در اواخر قرن چهارم\r\n\r\n\r\n","description":"","footnote":"\r\n( 1 ) . ياقوت ، معجم البلدان تحت كلمهء بجايه .\r\n( 2 ) . الاستبصار فى عجايب الامصار . . به اهتمام دكتر سعد زغلول ( اسكندريه 1958 ) ص 128 و 129 .\r\n","page_name":" 285 ","page_number":293},
  {"content":"\r\n\r\nهجرى به مصر رفتند در آنجا بسط سيادت دادند . در آغاز در سايهء حمايت خلافت فاطمى مىزيستند . سپس اعلان استقلال نمودند و در افريقيه دولتى بزرگ تشكيل دادند . در اواخر قرن پنجم حماد بن يوسف بن زيرى بر برادرش باديس بن المنصور بن يوسف خروج كرد و مناطق غربى يعنى زاب و مغرب اوسط را جدا ساخت و حال آنكه پيش از اين از سوى برادر حكم مىراند . در آنجا امارتى جديد تأسيس كرد كه به مملكت بنى حماد معروف شد . چون حماد در سال 419 ه بمرد ، پسرانش يكى پس از ديگرى به حكومت رسيدند . مركز ايشان در آغاز القلعه بود و آن مكانى است در نهايت استحكام و استوارى كه پايه‌گذار دولتشان حماد ، آن را در مكانى منيع ساخته بود . القلعه در جنوب بجايه و نزديك شهرك اشير بود . بنابر قول ادريسى يكى از بزرگترين و پرجمعيت‌ترين شهرهاى اين منطقه بود . در آنجا اموال بسيار گردآمده بود و كاخها و سرايهاى شكوهمند ساخته بودند و از حيث فراوانى ميوه و ديگر نعم بىهمتا بود . القلعه بر سر كوهى بلند بود و باروى آن همهء كوه را دربرگرفته بود . اين كوه را تاق‌بست مىگفتند . « 1 » ولى ياقوت در وصف آن گويد :\r\n« القلعه را منظر و زيبائى نبود . حماد از آن جهت آن را بنا كرد كه پناهگاهى منيع و دست نايافتنى بود » . « 2 » بنى حماد پس از آنكه بجايه را ناصر بن علناس بن حماد در سال 457 ه بنا كرد به آنجا نقل كردند و آنجا را پايتخت خود ساختند . مملكت بنى حماد به هنگامى كه موحدين لشكر به بجايه بردند پريشان و در معرض انفكاك و تجزيه بود . پادشاه آنها يحيى بن العزيز باللّه اميرى ناتوان و عاشق لهو و صيد بود . وزيرش القائد ابو محمد ميمون بن على بن حمدون فرمانرواى حقيقى بود . چون موحدين به بجايه رسيدند ، آن را محاصره كردند . ابن حمدون در نهان به عبد المؤمن پيوست و دروازه‌هاى شهر را به روى ايشان گشود و موحدين به شهر درآمدند « 3 » . در اسناد موحدين سندى است مؤيد اين روايت . از نامه‌اى كه عبد المؤمن پس از فتح بجايه به مردم قسنطينه نوشته و آنان را به « توحيد » دعوت مىكند برمىآيد كه القائد -\r\n\r\n\r\n","description":"","footnote":"\r\n( 1 ) . الادريسى ، وصف المغرب و ارض سودان و مصر و اندلس ، ص 86 .\r\n( 2 ) . رجوع كنيد به معجم البلدان تحت كلمه قلعة حماد .\r\n( 3 ) . ابن ابى زرع ، روض القرطاس ، ص 126 .\r\n","page_name":" 286 ","page_number":294},
  {"content":"\r\n\r\nابن حمدون در نهان با موحدين سر و سرى داشته و پس از فتح بجايه به ايشان پيوسته است و خدمت كرده است . هم او و هم برادرش فقيه ابو عبد اللّه محمد بن على بن حمدون « 1 » . اما روايت ديگر در دست است حاكى از اينكه ابن حمدون با سپاه بجايه به جنگ بيرون آمد . شمار سپاهيان او بيش از بيست هزار نفر بود و در خارج شهر با موحدين مصاف داد و منهزم شد . و موحدين به شهر درآمدند « 2 » . قواى موحدين در همان اوان به سردارى عبد اللّه پسر خليفه عبد المؤمن رهسپار القلعه ( مشهور به قلعهء بنى حماد ) شد و آن منيع‌ترين قلاع مغرب بود و مأمن بزرگ بنى حماد و مهد نخستين دولتشان . موحدين بر قلعه مستولى شدند و هزارها تن از صنهاجيان را كشتند . چون موحدين وارد بجايه شدند . فرمانرواى بجايه يحيى بن العزيز باللّه به بونه گريخت و برادرانش حارث و عبد اللّه به صقليه فرار كردند تا در سايهء حمايت فرنگان بيارامند . يحيى از بونه قسنطينه رفت و با زن و فرزند و خويشاوندان در در آنجا پناه گرفت . موحدين قسنطينه را نيز محاصره كردند . چون در تنگنا افتاد ، برادر خود و شيوخ صنهاجه و قسنطينه را نزد عبد المؤمن فرستاد و فرمانبردارى خويش اعلام نمود و امان خواست . عبد المؤمن اجابت كرد . چون عبد المؤمن از بجايه در حركت آمد يحيى نيز با او همراه شد و به مراكش رفت در كنف حمايت خليفه قرار گرفت . اينان تا زمان انقراض خاندانشان در مراكش مىزيستند .\r\nاستيلاى موحدين بر بجايه در ماه ذو القعدهء سال 547 ه / ژانويهء 1153 م بود « 3 » .\r\nبجايه بنا به توصيف ادريسى كه قريب به بيست سال پيش از آن ديدار كرده بود ، شهر بزرگ مغرب اوسط بوده است و بندر آباد آن بلاد براى آمدن و رفتن كشتيها . از دريا و خشكى كالاها بدانجا وارد مىشد و مردمش بازرگانانى توانگر بودند . در آنجا صنايع و صنعتگرانى بود كه در بيشتر بلاد ديگر نبود . مردم بجايه\r\n\r\n\r\n","description":"","footnote":"\r\n( 1 ) . رجوع كنيد به رسائل موحدين ، به اهتمام لوى پروونسال الرسالة السابعه ، ص 20\r\n( 2 ) . ابن الاثير ، الكامل ، ج 11 / ص 59 .\r\n( 3 ) . اخبارالمهدى بن تومرت ص 113 و 114 . الحلل الموشيه ص 112 و 113 . ابن ابى زرع ، روض القرطاس ، ص 128 و 129 . المراكشى . المعجب ص 113 و 114 . نيز رجوع كنيد به الرسالة الثامنه از رسائل موحديه ص 24 و 25 و نيز المونس فى اخبار افريقيه و تونس ص 111 .\r\n","page_name":" 287 ","page_number":295},
  {"content":"\r\n\r\nبا بازرگانان مغرب اقصى و بازرگانان صحرا و مشرق دادوستد داشتند . قوافل پى در پى به بجايه مىآمدند با اموال بسيار ، و بارهاى خويش در آنجا مىگشودند .\r\nرودها و مزارع پرحاصل داشت و گندم و جو به وفور يافته مىشد . همچنين بسيارى از ميوه‌ها . در آنجا كارخانه‌اى بود براى ساختن كشتيهاى جنگى و سفاين بازرگانى و زورقها . چوب فراوانى كه از كوهها و دره‌هاى اطراف مىآوردند باعث رونق اين صنعت شده بود . همچنين قير و قطران مرغوب ، در آن ديار فراوان بود و نيز معدن آهن داشت . بجايه مركز مواصلات بلاد افريقيه بود ، علاوه بر اينها هم از دريا و هم از خشكى داراى استحكامات طبيعى بود . « 1 »\r\nجماعاتى از عربها از بطون اثبج و زغبه و رياح و غير ايشان در منطقهء وسيعى در جنوب بجايه مىزيستند . اينان در زير چتر حمايت بنى حماد بودند . چون موحدين بر مملكت بنى حماد مستولى شدند ، اين اعراب احساس كردند كه مواطنشان مورد تهديد است و هم ارزاقشان . ازاين‌رو گرد آمدند تا در برابر موحدين مقاومت ورزند . چند بار به عقبداران لشكر حمله كردند و آنان را از جاى خويش بجنبانيدند .\r\nعبد المؤمن عزم آن كرد كه مناطق از وجود ايشان پاك گرداند . پس با قواى خود رهسپار سطيف شد و دوبار به ايشان حمله كرد . نخست به سردارى شوى دخترش عبد اللّه بن وانودين و بار دوم به سردارى يصلاصن بن المعز . ولى ميان دو سردار خلاف افتاد . يصلاصن بر همتاى خود عبد اللّه بن وانودين داماد خليفه اهانت كرد و او را تنها در برابر عربها رها كرد . عربها اين فرصت مغتنم شمردند و بر سپاه عبد اللّه بن وانودين زدند و لشكرش را منهزم ساختند و خودش را كشتند . عبد المؤمن سخت به خشم آمد و همهء سپاه موحدين را براى جنگ با عربها بسيج نمود . چون عربها وضع را چنان ديدند ، ميانشان اختلاف افتاد و برخى از زعمايشان به « توحيد » گراييدند . عبد المؤمن براى قتال با بقيهء آنان به حركت آمد ميان دو فريق نبردى سخت درگرفت كه يك روز و يكشب ادامه يافت . عاقبت عربها شكست خوردند و جمعشان پريشان شد و جمع كثيرى از ايشان به قتل رسيد . يكى از مقتولين ، نام‌آور - ترين زعماى ايشان هلال بن عامر بود . موحدين بر اموال و چارپايانشان مستولى شدند .\r\n\r\n\r\n","description":"","footnote":"\r\n( 1 ) . الادريسى ، وصف المغرب و ارض السودان و مصر و اندلس ص 90 و 91 .\r\n","page_name":" 288 ","page_number":296},
  {"content":"\r\n\r\nآنگاه سه يا چهار روز از پى ايشان در انحاء مختلف تاختند و بيشتر فراريان را به قتل آوردند . اين نبرد در ماه ربيع الاول سال 548 ه ژوئن 1153 م اتفاق افتاد . « 1 »\r\nدر همان هنگام كه عبد المؤمن در بجايه بود ، جماعت كثيرى از صنهاجه به فرماندهى زعيمى موسوم به ابو قصبه از بنى زالدوى گرد آمدند . همچنين جمع كثيرى از كتامه و لواته و ديگران به آنان پيوستند . اين جمع به قتال موحدين عازم رزمگاه گرديد .\r\nعبد المؤمن سپاهى به سردارى ابو سعيد يخلف كه از اصحاب خمسين بود به جنگ ايشان گسيل داشت . دو سپاه در حوالى كوهستان شرقى بجايه مصاف دادند صنهاجه و هم‌پيمانانش منهزم شدند و بسيارى از آنان به قتل رسيدند و اموال و زنانشان به تاراج رفت « 2 » . البيذق مىگويد كه عبد المؤمن خود در جنگ صنهاجه شركت جست . اندكى از لشكريانش به همراه او بودند ولى او مىخواست كه اين كار به دست شخص او انجام پذيرد . عبد المؤمن به گيرودار جنگ داخل شد ، درحالىكه از زمان جنگ بحيره در سال 524 ه شمشير خود به كار نبرده بود « 3 » .\r\nعبد المؤمن چون كارهاى بجايه را انتظام داد ، پسر خود ابو محمد عبد اللّه را به امارت آن بگماشت و خود با لشكر پيروزمندش نخست به تلمسان رفت و سپس به فاس و مكناسه و سلا . غنايم و اسيران را بر اين بلاد تقسيم كرد . آنگاه از سلا به مراكش رفت . جمعى از زعماى عرب - يا چنان كه البيذق گويد سلاطين ايشان كه در اين پيكار سر به فرمانبردارى نهاده بودند در ركاب او بودند . چون به مراكش رسيدند ، اموالشان و زنانشان و فرزندانشان را به ايشان بازپس داد و به بلاد بازگردانيد .\r\n\r\n\r\n","description":"","footnote":"\r\n( 1 ) . اخبار المهدى بن تومرت ص 114 و 115 . رسائل موحديه ، الرسالة التاسعه ص 32 - 35\r\n( 2 ) . ابن الاثير ، الكامل ج 11 / ص 60 .\r\n( 3 ) . اخبار المهدى بن تومرت ص 115 .\r\n","page_name":" 289 ","page_number":297},
  {"content":"\r\n\r\n\r\n4\r\nعبد المؤمن به مراكش بازگرديد تا توطئه‌اى را كه در غياب او رخ داده بود و نزديك بود تخت حكومتش را سرنگون سازد ، در نطفه خفه كند .\r\nدو عامل اصلى اين توطئه برادران محمد بن تومرت بودند : ابو موسى عيسى و ابو محمد عبد العزيز . اين دو از آن وقت كه عبد المؤمن به جاى المهدى قرار - گرفت و ميراث او را از آن خود ساخت همواره منتظر فرصتى بودند تا او را از ميان بردارند . ازاين‌رو پيوسته ناآراميهايى پديد مىآوردند و بسيارى از هرغه ، قبيلهء ابن تومرت آن دو را يارى مىدادند . عبد المؤمن با آنكه مىدانست كه آن دو برادر كينهء او را به دل دارند و از جادهء وفاق منحرف شده ، با بد انديشان مى - آميزند ، چشم‌پوشى مىكرد و صلات و نفقات ايشان را بدان‌سبب كه برادران المهدى بودند به حد وفور مجرى مىداشت و به اين بسنده مىكرد كه گاهى نصيحتى كند .\r\nچون عبد المؤمن براى فتح افريقيه لشكر بدان صوب كشيد ، دو برادر احساس كردند كه فرصت فرارسيده است . در آن هنگام در فاس بودند و جمعى از كسانى كه در دل با عبد المؤمن مخالفت مىورزيدند گردشان را گرفته بودند . آن دو با ياران خود از فاس به مراكش رفتند . در آنجا موفق شدند جماعات ديگرى را نيز تحريك كنند و آتش فتنه در شهر برافروزند . در نتيجه آن آشوب ، والى مراكش عمر بن تفراجين سپيده دم كه به مسجد جامع مىرفت ، به قتل رسيد . عبد المؤمن در اواخر سال 545 ه در سلا بود كه از حادثهء مراكش خبر يافت . وزير ، ابن عطيه را برفور به مراكش فرستاد تا بنگرد كه چه بايد كرد . ابن عطيه پس از دو روز به مراكش وارد شد و توانست در حال آتش فتنه را فرونشاند و دو زعيم آن ، عيسى و عبد العزيز را دستگير سازد . البيذق مىگويد : خليفه به قتل مخالفان از قبيلهء هرغه و اهل تينملل فرمان داد ولى برادران المهدى را زنده گذاشت و به فاس فرستاد تا در آنجا تحت نظر جيانى والى فاس زندانى شوند « 1 » . ولى صاحب البيان المغرب\r\n\r\n\r\n","description":"","footnote":"\r\n( 1 ) . اخبار المهدى بن تومرت ، ص 116 .\r\n","page_name":" 290 ","page_number":298},
  {"content":"\r\n\r\nمىگويد آن دو را كشتند و در ميان ديگر شورشيان بردار كردند .\r\nعيسى را در نزديكى باب الدباغين كشتند و عبد العزيز را در باب اغمات « 1 » .\r\nاين روايت را نامه‌اى كه عبد المؤمن پس از سركوبى مخالفان و قتل ايشان و بر دار كردنشان به وسيلهء مردم در خارج شهر ، نوشته تأييد مىكند « 2 » .\r\nتا عبد المؤمن به مراكش رسيد دست به يك تصفيهء عمومى زد . بسيارى از شورشگران و كسانى را كه در دل شائبه‌اى داشتند ( اهل تخليط ) بگرفت و به زندان تاريك افكند . سپس خليفه فرمانى صادر كرد كه موحدين مخلص در هر قبيله كه باشند بايد خود مخالفانى را كه در قبيلهء آنهاست بكشند . موحدين نيز اين فرمان به اجرا درآوردند و هر جماعت كسانى را كه در آنان شائبهء خلاف بود ، كشتند . خليفه در اثناء اين كشتار تازه ، در برجى بر فراز قصرش - قصر الحجر - نشسته بود تا شاهد اجراى فرمان خويش باشد .\r\nاز حوادث مهمى كه در اين روزهاى خونين اتفاق افتاد ، كشته شدن سردار سپاه ، يصلاصن بن المعز الهرغى بود . يصلاصن يا يصليتن - چنان كه در رواياتى نيز به اين نام آمده - از اهل بيت يعنى خويشاوندان نزديك محمد بن تومرت بود « 3 » .\r\nديديم كه چسان با همتاى خود عبد اللّه بن وانودين داماد خليفه اختلاف پيدا كرد و او را تنها در برابر سپاه عرب رها كرد و همين سبب هزيمت و كشته شدن داماد خليفه شد . عبد المؤمن همواره در پى عقوبت كردن يصلاصن بود . از سوى ديگر معلوم شد كه يصلاصن را با دشمنان عبد المؤمن دوستى است و يكى از عوامل جنبش برادران المهدى بوده است . چون عبد المؤمن به مراكش آمد ، يصلاصن در سبته بود . خليفه نزد والى سبته عبد اللّه بن سليمان كس فرستاد كه براى دستگيرى و گسيل داشتن يصلاصن چاره‌اى بينديشد . عبد اللّه بن سليمان روزى يصلاصن را دعوت كرد كه با او در كشتى بنشيند تا در آبهاى سبته تفرج كنند . چون در دريا پيش رفتند ناگاه بر او حمله كرد و با زنجيرهاى آهنين او را بربست و عبد المؤمن را از آنچه\r\n\r\n\r\n","description":"","footnote":"\r\n( 1 ) . ابن عذارى ، البيان المغرب بخش سوم ص 38 .\r\n( 2 ) . الرسالهء الحادى عشر از رسائل موحديه ص 32 ، 45 ، 46 .\r\n( 3 ) . ابن عذارى ، البيان المغرب بخش سوم ص 28 و 29 .\r\n","page_name":" 291 ","page_number":299},
  {"content":"\r\n\r\nرفته بود خبر داد « 1 » . عبد المؤمن فرمان داد نخست گناهش را بر او ثابت كنند ، سپس بكشندش و پيكرش بياويزند . عبد اللّه نيز چنان كرد . در روايت روض القرطاس آمده است كه يصلاصن را بند برنهادند و به مراكش فرستادند . در مركش به فرمان خليفه او را اعدام كردند و پيكرش بر دار نمودند « 2 » .\r\nدر همان هنگام در سوس شورشى برپا گرديد و قبيلهء جزوله سر از طاعت برتافت . اينان نزد يحيى بن ابى بكر الصحراوى پيام فرستادند و او را فراخواندند .\r\nاو نيز با يكى از زعما كه از دشمنان موحدين بود و الحاج بن مركونه نام داشت بيامد . قبيلهء لمطه هم عصيان كرد ، زعيم اين عصيان محمد بن آمرجال بود . همچنين قبيلهء ايت ييغز نيز سر به شورش برداشت . اينان به تازاجورت رفتند و آنجا را تصرف كردند و حاكم موحدى آن وامازير بن حواء هنتاتى را كشتند . اين حوادث بر عبد المؤمن گران آمد و شيخ ابو حفص را براى فرونشاندن آتش اين عصيانها روانهء پيكار ساخت . شيخ ابو حفص نخست به سوس رفت و بر بنى ييغز حمله كرد .\r\nايشان گريختند و به نزد صحراوى رفتند . ابو حفص سپس به سيروان شد در آنجا بنى واوزجيت را تار و مار نمود و آنان را دو قسمت كرد . قسمتى را به مردم تينملل افزود و قسمتى را به هنتاته . آنگاه به مراكش بازگرديد . زيرا خليفه قواى تازه‌اى گرد آورده بود . اين قوا به سردارى ابو حفص و چهار تن ديگر از اكابر سرداران موحدين : و سنار و عبد اللّه بن ابى بكر بن ونكى و عبد اللّه بن فاطمه و عمر بن ميمون از مراكش بيرون آمدند و هريك با سپاهى به يكى از مناطق آشوب زده رهسپار گرديد . قبايل لمطه و هشتو كه وتاسريرت و آهوكار و ديگر قبايل شورشگر مورد هجوم واقع شدند . بعضى به آيين ايشان گردن نهادند . جنگجويان با غنايم و اسيران بازگشتند .\r\nسهم خليفه از اين غنايم هشتصد اشتر ماده بود « 3 » . اين حوادث به‌طور مرجح در اوايل سال 549 ه / 1154 م اتفاق افتاد .\r\n\r\n\r\n","description":"","footnote":"\r\n( 1 ) . اخبار المهدى بن تومرت ص 29 .\r\n( 2 ) . ابن ابى زرع ، روض القرطاس ص 126 .\r\n( 3 ) . اخبار المهدى ابن تومرت ص 17 .\r\n","page_name":" 292 ","page_number":300},
  {"content":"\r\n\r\nچون سركوبى قبايل عصيانگر و مرتد بدين‌نحو پايان يافت عبد المؤمن از مراكش به تينملل رفت . در آنجا قبر المهدى را زيارت كرد و به ميان مردمش اموال بسيار تقسيم نمود و فرمان داد مسجد بسازند و شهر را گسترش داد « 1 » .\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ص 126 .\r\n","page_name":" 293 ","page_number":301},
  {"content":"\r\n . \r\n","description":"","footnote":"","page_name":" 294 ","page_number":302},
  {"content":"\r\n\r\n\r\nفصل هفتم فتح مهديه و رفتن فرنگان از افريقيه\r\nچون موحدين بجايه پايگاه استوار افريقيه « 1 » را در اواخر سال 547 ه از سوى مغرب تصرف كردند و عبد المؤمن همه عصيانها و توطئه‌هايى را كه برضد او به وجود آمده بود در سال 549 ه پايان داد ، به تينملل بازگرديد و قبر المهدى ابن تومرت را زيارت كرد ، موقعيت را براى آغاز فتوحات تازه‌اى در افريقيه مناسب يافت . اوضاع افريقيه در اين سالهاى اخير دستخوش يك سلسله تحولات شده بود .\r\nتجاوز فرنگان و نورمانىها صاحبان صقليه بر مرزهاى تونس و سواحل مجاور افزايش يافته بود . اينان از سال 529 ه / 1135 م بر جزيرهء جربه واقع در مدخل خليج قابس پس از مقاومت شديد مردم آن استيلا يافته بودند . سپس در سال 537 ه / 1142 آهنگ طرابلس كردند و با ناوگان نيرومند خويش طرابلس را مورد حمله قرار دادند ولى از مسلمانان شكست خوردند و با دادن تلفات بسيار بازگشتند .\r\nطرابلس در آن هنگام تابع مملكت افريقيه ( تونس ) بود ولى از پادشاه آن امير حسن بن على بن يحيى صنهاجى فرمان نمىبرد . چندى بعد رجار ( روژه ) پادشاه صقليه\r\n\r\n\r\n","description":"","footnote":"\r\n( 1 ) . افريقيه در اينجا به معنى منطقهء تونس است .\r\n","page_name":" 295 ","page_number":303},
  {"content":"\r\n\r\nبار ديگر لشكرى گران به طرابلس كشيد . ناوگان فرنگان اين بار يعنى در سال 541 ه / 1146 م توانستند بر طرابلس مستولى شوند ، و مردى از بنى مطروح را بر آن امارت دهند . در سال بعد يعنى سال 542 ه يوسف صاحب قابس اطاعت خويش از فرنگان اعلان داشت . امير حسن بن على سپاهى به جنگ او فرستاد . اين سپاه بيامد و قابس را محاصره كرد . مردم شهر بر يوسف بشوريدند و او را گرفتند و شكنجه دادند و كشتند ، برادران و فرزندانش به صقليه گريختند و از رجار دوم پادشاه آن ديار يارى خواستند . ميان حسن بن على و رجار معاهدهء صلحى به مدت دو سال بسته شد ولى رجار مىدانست كه در اين ايام در افريقيه و مغرب چه مى - گذرد . و قحط و غلا چه به روز مردم آورده است . بنابراين فرصت مغتنم شمرد و به افريقيه حمله كرد و بخشى از آن را به تصرف آورد . سپس ناوگانى بزرگ مركب از دويست و پنجاه كشتى پر از سپاهيان جنگجو و اسلحه و ارزاق ، به سردارى امير البحر جرجى ( گئورگيوس ) انطاكى به آبهاى افريقيه فرستاد . جرجى انطاكى پيش از آنكه به خدمت پادشاه صقليه پيوندد ، فرمانده ناوگان اسلامى افريقيه بود ، از اين‌رو اسرار اين سواحل مىدانست . اين ناوگان در راه خود ، بر جزيرهء قوصره ( پنتلاريا ) واقع ميان صقليه و ساحل تونس غلبه يافت . سپس راه جنوب غربى در پيش گرفت و آهنگ مهديه نمود . مهديه شهر بزرگ مملكت بنى زيرى از حكام صنهاجه بود . اين واقعه در روز دوم ماه صفر سال 543 ه / ژوئن سال 1148 م اتفاق افتاد . جرجى انطاكى مىخواست هنگام سحر شهر را غافلگير كند ولى باد مخالف وزيدن گرفت و تا نيمروز به سواحل مهديه نرسيد . و مردم شهر ناوگان دشمن را ديدند . امير حسن صنهاجى از آمدن فرنگان بترسيد . جرجى نزد او كس فرستاد و به نرمى سخن گفت و گفت به پيمان صلحى كه ميان او و رجار بسته شده احترام مىنهد ولى خونبهاى فرمانرواى مقتول قابس را مىطلبد كه به پسر او باز دهد . و مىخواهد افواجى از سپاه حسن به دو پيوندند . حسن فقهاى شهر و اعيان را گرد آورد و با آنان مشورت كرد و وضع خطيرى را كه پيش آمده بود برايشان شرح داد و گفت از آن بيم دارد كه فرنگان شهر را محاصره كنند و ارزاق بريده شود سپس به شهر حمله كنند و مردم را بكشند . آنگاه نصيحت كرد كه هيچ چيز بهتر از اين نيست كه تا فرصت از دست نرفته است ، مردم شهر را ترك كنند و خود بىدرنگ با زن و فرزند\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nخويش همراه با فقهاء و اعيان از شهر بيرون آمد و هرچه توانست از اموال و ذخاير با خود ببرد . بيشتر مردم نيز با زن و فرزندان و آنچه حمل آن آسان مىنمود با او از شهر خارج شدند . هنوز وقت عصر نرسيده بود كه بيشتر اهل مهديه شهر را ترك كرده بودند . فرنگان و در رأس ايشان جرجى انطاكى به شهر درآمدند ، بى هيچ مانعى . جرجى به قصر داخل شد ، قصر همچنان پر از امتعه و نفايس ذخاير بود و نيز شمارى از كنيزان زيباروى حسن . فرنگان هرچه در آنجا بود گرد آوردند و دو ساعت شهر را تاراج كردند . آنگاه نداى امان دادند آنان كه پنهان شده بودند بيرون آمدند . جرجى عربها را فراخواند و به آنان نيكى كرد و ميانشان اموالى جزيل تقسيم نمود و طايفه‌اى از سپاه مهديه را با امان‌نامه در پى فراريان فرستاد . جرجى چارپايانى فرستاد تا آنان سوار شده بازگردند . بيشترشان بازگشتند . حسن با زن و فرزند خويش آهنگ يكى از امراى عرب به نام محرز نمود ، كه پدرش در حق او نيكى كرده بود .\r\nحسن بن على بن يحيى دوازده پسر داشت همه با ديگر خواص همراه او بودند . محرز او را گرامى داشت . حسن چند ماه در آنجا ماند . سپس نزد پسر عم خود يحيى بن العزيز بالله صاحب بجايه رسولى فرستاد و اجازت خواست كه نزد او رود و در سايه امن او بياسايد و از آنجا به نزد خليفه عبد المؤمن رود . يحيى اجازت داد ولى تا برسيد او را به جزاير بنى مزغنه يا بنى مزغنان ( الجزاير فعلى ) فرستاد و در آنجا او و فرزندانش را در بند كشيد و بر او سخت گرفت . بدينگونه با استيلاى فرنگان بر مهديه و عزل حسن دولت بنى زيرى بن مناد صنهاجى پايان گرفت .\r\nاز آن هنگام كه المعزلدين الله از افريقيه به مصر رفت - در سال 361 ه - وزيرى بن مناد بر آن ديار فرمانروايى يافت تا سال 543 ه كه مهديه به دست فرنگان افتاد صد و هشتاد سال به درازا كشيده بود . چند روز پس از استيلاى فرنگان بر مهديه امير البحر جرجى از دريا حمله‌اى به سوسه نمود . والى آنجا على بن حسن بود .\r\nاو نيز شهر را ترك گفت . مردم شهر نيز از شهر خارج شدند . فرنگان بدون هيچ مقاومتى در دوازدهم ماه صفر به شهر درآمدند . جرجى سپس به صفاقس تاخت مردم شهر همواره باهم‌پيمانان عرب خود به دفاع كوشيدند . اين واقعه در روز بيست و سوم ماه صفر بود .\r\n\r\n","description":"","footnote":"","page_name":" 297 ","page_number":305},
  {"content":"\r\n\r\nجرجى نداى امان در داد . مردم به سوسه و صفاقس بازگرديدند و براى رهايى زن و فرزند خويش فديه دادند . فرنگان با ايشان نيكى كردند . در اين هنگام نامه‌اى از روجار رسيد كه ديگر مردم افريقيه را امان ندهند . بدين‌گونه فرنگان نرمانى بر ساحل افريقيه از طرابلس تا تونس مستولى شدند . « 1 »\r\nچون خليفه عبد المؤمن با سپاه خود ، در اوايل سال 546 ه از سلا به قصد فتح بجايه در حركت آمد و در راه خود جزاير بنى مزغنا را تصرف نمود ، حسن بن على صنهاجى كه در آنجا در بند بود نزد او آمد و با او بيعت كرد بدين اميد كه در سايهء امن او بيارامد . عبد المؤمن مقدمش را گرامى داشت و يكى از دختران او را به زنى گرفت و او را با خود به مراكش برد . با آنكه فرنگان و نورمانها بدين‌نحو ثغور و سواحل افريقيه را به تصرف درآورده بودند ولى عبد المؤمن براى بيرون راندن ايشان موقع را مناسب نمىدانست . زيرا سركوب كردن دشمنان داخلى و استوار ساختن مبانى دولت جديد را بر جدال و آويز با فرنگان و نورمانها ترجيح مىداد . ازاين‌رو پس از فتح بجايه و پايان دادن شورشهاى عربهاى هم‌پيمان با بنى حماد ، به سلا بازگشت و از آنجا به مراكش رفت تا با حوادث داخلى ديگر روياروى شود .\r\nفرنگان صقلى به اين حد كه پيشروى كرده بودند بسنده ننمودند و هنوز سالى چند از فتح مهديه و ثغور شرقى افريقيه نگذشته بود كه ناوگان ايشان به سردارى فليپ مهدوى در حركت آمد و آهنگ بونه نمود . بونه در مشرق بجايه است - در وسط راه بجايه به تونس - فليپ شهر بونه را محاصره كرد و براى تصرف آن از عربها يارى طلبيد . اين واقعه در ماه رجب سال 548 ه / اكتبر سال 1153 م اتفاق افتاد . با آنكه فليپ مردم بونه را به اسارت گرفت و اموالشان را مصادره كرد ، از جماعت فقها و علما چشم پوشيد و آنان را به حال خود رها كرد تا با زن و فرزند و اموالشان از شهر بيرون روند . اين امر سبب شد كه دشمنانش او را متهم كنند كه مسيحى منافق است و او و يارانش در باطن مسلمانند . بدين اتهام رجار شاه صقليه او را گرفت و به مرگ محكوم نمود ولى پس از اندكى در فوريهء سال 1154 م\r\n\r\n\r\n","description":"","footnote":"\r\n( 1 ) . ابن الاثير ، الكامل ، ج 11 / ص 47 - 49 .\r\n","page_name":" 298 ","page_number":306},
  {"content":"\r\n\r\nرجار مرد و پسرش گيوم كه در روايات اسلامى به غليالم مشهور است به جاى پدر نشست . گيوم از قدرت و حزم پدر بىنصيب بود . به زودى اوضاع مملكتش مختل شد و برخى نواحى بر او شوريدند و اين امر در تطور حوادث افريقيه تأثيرى بسزا داشت .\r\nشهرهاى اسلامى كه به دست فرنگان و نرمانها افتاده بود چون از پريشانى اوضاع صقليه آگاه شدند خلاف آشكار ساختند و سر از چنبر اطاعت فرنگان بيرون آوردند . نخست مردم جربه شوريدند و پس از آن مردم شهر صفاقس . والى صفاقس عمر بن ابى الحسن الفريانى بود كه از سوى رجار برگزيده شده بود . پدرش شيخ ابو الحسن در صقليه به گروگان بود تا پسر از خدمت دريغ نورزد . ابو الحسن پسر را پيام داد كه غم جان او نخورد و در اولين فرصتى كه به دست مىآيد برضد فرنگان قيام كند . عمر نيز چون فرصتى به دست آورد اعلان خلاف نمود و مردم شهر را به قتل فرنگان و همه مسيحيانى كه در شهر بودند ، فراخواند و مردم همه را تا آخرين نفر كشتند . اين واقعه در اوايل سال 551 ه / اوايل سال 1156 م اتفاق افتاد . در همان هنگام در طرابلس به رهبرى شيخ طرابلس ابو يحيى بن مطروح شورشى برپا شد . ابو يحيى شيخى دلير و دورانديش بود . پادگان مسيحى را در اوايل سال 553 ه به اسارت گرفت . همچنين شورش ضد فرنگان در قابس نيز اوج گرفت . قواى موحدين از بجايه به بونه رفت و آنجا را از فرنگان بستد . از ثغور افريقيه جز سوسه و مهديه جايى در دست فرنگان باقى نماند . عمر بن ابى الحسن والى صفاقس ، اهالى شهر زويله در نزديكى مهديه را تحريض كرد كه مسيحيان را بكشند . آنان چنان كردند . عربها نيز به يارى ايشان برخاستند و ارزاق و ديگر وسايل از مهديه منقطع شد . چون گيوم از ماجرا آگاه شد خواست ابو الحسن را به صفاقس بفرستد تا فرزند خويش نصيحت كند ولى نه تهديد گيوم و نه اندرز پدر هيچكدام سودمند نيفتاد . گيوم فرمان داد تا ابو الحسن را بر دار كنند . او را در حالى كه قرآن مىخواند بر دار كردند . « 1 » اهل زويله و صفاقس و عربهايى كه با آنان بودند گرد آمدند و مهديه را محاصره نمودند . گيوم چند كشتى پر از مردان جنگجو\r\n\r\n\r\n","description":"","footnote":"\r\n( 1 ) . التجانى ، الرحله ( تونس 1958 ) ص 75 و 242 .\r\n","page_name":" 299 ","page_number":307},
  {"content":"\r\n\r\nو آذوقه به مهديه فرستاد . فرنگان اعراب را به مال و بخشش استمالت كردند . عربها خود را به يكسو كشيدند و جنگ با فرنگان منحصر به مردم صفاقس و زويله شد .\r\nمردم صفاقس توانستند از راه دريا عقب بنشينند و تمام بار اين نبرد بر دوش مردم زويله افتاد . آنان نيز به شهر خود بازگرديدند و در پاى باروهاى آن به نبرد خويش ادامه دادند تا بيشترشان كشته شدند و جز اندكى رهايى نيافتند . فرنگان به زويله درآمدند و از زنان و كودكان هركه را در آنجا يافتند كشتند و اموال را تاراج كردند .\r\nفرنگان در مهديه استقرار يافتند و براى مبارزه‌اى ديگر خود را مهيا ساختند . « 1 »\r\nهيئتى از زويله نزد عبد المؤمن به مراكش رفت . از ديگر ثغور شكست خورده نيز هيئتهايى بيامدند . اينان از او براى پاسخ به تجاوزات فرنگان به سرزمين اسلام يارى خواستند . عبد المؤمن آنان را گرامى داشت و وعده‌هاى يارى داد . حسن بن على صنهاجى امير پيشين مهديه ، از آن هنگام كه در كنف حمايت عبد المؤمن قرار گرفته بود او را به نجات افريقيه و آزاد ساختن آن از يوغ فرنگان تحريض مىكرد . عبد المؤمن خود پيشرويهاى فرنگان را در اين بخش از شمال افريقيه با دقت بسيار زير نظر داشت ولى مىترسيد مبادا اين پيشروى به نقاط ديگر شمال غربى نيز ادامه يابد . ازاين‌رو تا از تنظيم امور داخلى فراغت يافت ، فرمان مهيا شدن براى جهاد داد . گفت تا ارزاق گرد آورند و در طول راه چاههاى آب حفر كنند . كاتب خود عبد الملك بن عياش را با نامه‌اى به ميان قبايل موحدين فرستاد و آنان را به جهاد و گردآورى و ذخيره ارزاق دعوت كرد . همچنين به ساكنان شهرهاى ساحلى نيز نامه نوشت و فرمان داد كشتى و زورق بسازند . عبد المؤمن پس از آنكه وزير و دبير خويش ابو جعفر بن عطيه را در ماه صفر سال 553 ه به خوارى افكند و به قتل رسانيد به جاى او عبد السلام بن محمد الكومى را به وزارت برگزيد و دبيرى خويش نيز به عبد الملك بن عياش القرطبى داد . در آغاز شوال سال 553 ه / نوامبر سال 1158 م از مراكش بيرون آمد و به رباط الفتح در برابر سلا رفت . شيخ ابو حفص عمر بن يحيى هنتاتى را به جاى خود در مراكش نهاد . پسرش ابو الحسن على نيز با او بود . امارت فاس\r\n\r\n\r\n","description":"","footnote":"\r\n( 1 ) . ابن الاثير ، الكامل ج 11 / ص 76 و 77\r\n","page_name":" 300 ","page_number":308},
  {"content":"\r\n\r\nرا به ابو يعقوب يوسف بن سليمان داد . دسته دسته سپاهيان از اطراف آمدن گرفتند .\r\nتا لشكر به حد كمال رسيد . عبد المؤمن در دهم ماه صفر سال 554 ه / فوريهء سال 1159 م به حركت درآمد . حسن بن على صنهاجى امير پيشين افريقيه نيز همراه او بود . « 1 » برطبق روايات شمار افراد سپاه بزرگ موحدين صد هزار تن جنگجو بود و همين عدد اتباع و پيادگان . « 2 » در روايت ديگر هفتاد و پنج هزار سوار و پانصد هزار پياده بود . و علاوه بر طوايف موحدين قبايل مختلف زناته و نيز جماعات كثيرى از قبايل عرب به سپاه او پيوسته بودند . اين نيروى عظيم به چهار لشكر تقسيم شده بود و هر لشكر را روزى معين بود . هر روز از سحرگاه تا نيمروز راه مىپيمودند آنگاه تا روز ديگر مىآسودند . « 3 » اين لشكر جرار بلنديهاى مغرب را پيمود و رهسپار افريقيه شد و از جنوب بلاد زاب گذشت و پىدرپى دژهاى استوارى را كه بر سر راه بود تصرف مىكرد و هركس امان مىخواست امانش مىداد . سپس به سوى شمال گرديد و در بيست و چهارم ماه جمادى الثانى به نواحى شهر تونس رسيد .\r\nيعنى اين راه دراز را كه قريب هزار و سيصد ميل است در مدت چهار ماه و نيم طى كرد . درحالىكه يك سوار سخت كوش آن را در هفتاد روز مىپيمود . ناوگان موحدى كه مركب از هفتاد كشتى جنگى بود به سردارى ابو عبد اللّه بن ميمون در وقت به ساحل درياى مديترانه در حركت آمد . چون به تونس رسيدند عبد المؤمن پيام فرستاد و طلب اطاعت كرد . مردم شهر نپذيرفتند . رئيس ايشان حاكم شهر احمد بن خراسان بود . موحدين به شهر حمله آغاز كردند . وزش باد كشتيها را از دخول به شهر از ناحيهء دريا مانع شد . چون شب فرا رسيد ، هفده تن از اعيان شهر بيامدند و براى ساكنان شهر امان خواستند . عبد المؤمن ايشان را بدان‌سان كه مىخواستند امان داد . حاصل آنكه مردم تنها خود و اهل بيتشان در امانند و موحدين اموال ايشان را هرچه هست با ايشان نصف مىكنند ، حاكم بلد نيز بايد خود و زن و فرزندش از شهر خارج گردد . چون توافق حاصل شد موحدين به شهر درآمدند ، املاك و اموال را صورت برداشتند و چند تن از امينان را براى جدا كردن نصف آنها اختيار\r\n\r\n\r\n","description":"","footnote":"\r\n( 1 ) . ابن عذارى ، البيان المغرب . بخش سوم ص 38 . ابن الاثير ، الكامل ج 11 / ص 91 .\r\n( 2 ) . ابن الاثير ، الكامل ج 11 / ص 91 .\r\n( 3 ) . الحلل الموشيه ، ص 115 .\r\n","page_name":" 301 ","page_number":309},
  {"content":"\r\n\r\nنمودند . عبد المؤمن سه روز در تونس ماند . بر مسيحيان و يهوديان اسلام را عرضه كرد و فرمان قتل همهء كسانى را كه اسلام را نمىپذيرفتند صادر كرد . سپس با قواى خود از تونس به سوى جنوب در حركت آمد كه به مهديه رود . ناوگان نيز از دريا پيش آمدند و به او پيوستند عبد المؤمن در هجدهم ماه رجب سال 554 ه / پنجم اوت سال 1159 م به مهديه رسيد .\r\nفرنگان در مهديه آماده دفاع بودند . پادگان مهديه مركب از سه هزار جنگجو بود علاوه بر آن ، شهر از طوايف اشراف و شواليه‌هاى فرنگان موج مىزد « 1 » . فرنگان حومهء شمالى شهر را به حال خود رها كرده بودند . عبد المؤمن به آنجا درآمد و سواران موحدين و پيادگان حومهء شمالى را اشغال كردند . جماعات كثيرى از عربها و صنهاجيان نيز به آنان پيوستند . موحدين مىجنگيدند ولى در مدت سه روز هجوم مستمر نتوانستند به چيزى دست يابند ، زيرا شهر از جهت طبيعى موقعيتى منيع داشت . دريا سه طرف آن را گرفته بود و از يك طرف به خشكى راه داشت نيز باروهاى استوارش آن را از هر تجاوزى حراست مىكرد . فرنگان هربار از شهر بيرون مىتاختند و دستبردى به لشكر موحدين مىزدند و به سرعت بازمىگشتند عبد المؤمن دريافت كه راه حمله بسته است . بنابراين بايد به محاصره پردازد . فرمان داد غلات و ارزاق گرد آورند . آن‌قدر گرد آوردند كه چون برهم انباشتند چند كوهى شد . محاصرهء مهديه شش ماه به طول انجاميد . در اثناء اين احوال شهر صفاقس و شهر طرابلس و جبال نفوسه و قصور افريقيه همه به اطاعت عبد المؤمن در آمدند .\r\nعمر بن الحسين والى صفاقس با جماعتى از مشايخ نزد او آمدند . عبد المؤمن براى ايشان نگهبانى از موحدين برگماشت و امور مخازن را به عمر بن الحسين واگذاشت . همچنين هيئتى از عيان طرابلس به رياست والى شهر ابو يحيى بن مطروح بيامدند و با او بيعت كردند . عبد المؤمن ابو يحيى را به امارت شهر ابقا كرد و او مدتى در آن كار ببود .\r\nسپاه موحدين به سردارى السيد عبد اللّه بن عبد المؤمن و بعضى گويند\r\n\r\n\r\n","description":"","footnote":"\r\n( 1 ) . ابن الاثير ، الكامل ، ج 11 / ص 99 . الحلل الموشيه ص 17 .\r\n","page_name":" 302 ","page_number":310},
  {"content":"\r\n\r\nبه سردارى وزير محمد بن عبد السلام الكومى به شهر قابس وارد شد و با وجود آنكه قاضى و اعيان شهر بيرون آمده بودند تا امان خواهند به جنگ وارد شد و اموال هرچه بود تاراج كرد . از طوايف عرب هركه در آن حوالى بود تار و مار شد . والى شهر مدافع بن رشيد بن مدافع با اهل بيت و اصحاب بگريخت . پس از چندى بازگشت و به عبد المؤمن پناه برد . عبد المؤمن عفوش كرد و او را در قابس جاى داد تا بمرد . مدافع بن رشيد مردى عالم و حافظ قرآن و شاعر بود « 1 » .\r\nهيئتى از اعيان قفصه بيامد . رياست ايشان با والى شهر يحيى بن تميم بن المعز بود . اينان آمده بودند تا به عبد المؤمن اظهار اطاعت كنند . عبد المؤمن آنان را پذيرا آمد .\r\nشاعرشان ، فقيه ابو عبد اللّه محمد بن ابى العباس التيفاشى ، عبد المومن را در قصيده‌اى مدح كرد . بدين مطلع :\r\n ما هز عطفيه بين البيض و الاسل * مثل الخليفة عبد المومن بن على \r\nگويند چون عبد المؤمن اين بيت را شنيد به شاعر اشاره كرد كه به همين يك بيت بسنده كند و هزار دينار به او صله داد « 2 » .\r\nهنوز چند هفته‌اى از آغاز محاصره نگذشته بود كه ناوگانى عظيم مركب از صد و پنجاه كشتى ، از سوى فرنگان برسيد . همه انباشته از ارزاق و مردان جنگى .\r\nاين كشتيها از جزيرهء يابسه ، يكى از جزاير شرقى - پس از كشتار و تاراج و اسارت اهالى آن - بازگشته بود . چون به نزديكى صقليه رسيد پادشاه صقليه گيوم آن را به مدد پادگان مهديه فرستاد . چون به خليج نزديك شدند ناوگان مغربى به سردارى ابو عبد اللّه بن ميمون به مقابله بيرون تاخت و ميان دو لشكر جنگ دريايى عظيمى برپا گرديد كه منجر به هزيمت فرنگان و استيلاى مسلمانان بر چند كشتى آنها شد . گويند در خلال اين نبرد عبد المؤمن گريان چهره بر خاك نهاده بود و از خداوند پيروزى مسلمانان را به دعا مىخواست « 3 » . محاصره چند ماه ديگر ادامه يافت تا آخر ماه ذوالحجه سال 549 كه آذوقه به پايان رسيد و محاصره شدگان\r\n\r\n\r\n","description":"","footnote":"\r\n( 1 ) . التجانى ، رحله ، ص 76 ، 101 ، 243 .\r\n( 2 ) . ابن الاثير ، الكامل ج 11 ص 92 .\r\n( 3 ) . همانجا .\r\n","page_name":" 303 ","page_number":311},
  {"content":"\r\n\r\nسخت در رنج افتادند . چون فرنگان كثرت سپاه و عظمت ناوگان عبد المؤمن را مشاهده كردند دانستند كه از سرنوشت محتوم راه نجاتى براىشان نيست ده تن از سواران بيرون آمدند و نزد عبد المؤمن رفتند و از او براى فرنگان و اموالشان امان خواستند بدان شرط كه ايشان را آزاد بگذارد تا از شهر بيرون آيند و به ديار خود روند . عبد المؤمن خواست ايشان را اجابت كرد و برايشان كشتيهايى معين كرد كه با آن از دريا بگذرند . اين تصميمى حكيمانه بود زيرا گيوم و پادشاه صقليه تهديد كرده بود كه همهء مسلمانانى را كه در متصرفات او هستند خواهد كشت و اموالشان خواهد ستد و زن و فرزندشان به اسارت خواهد برد ، اگر عبد المؤمن مسيحيان مهديه را بكشد . با اين همه باز هم بسيارى از كشتيهايى كه مسيحيان را به صقليه مىبرد دستخوش طوفان و امواج شد و جمعى در دريا غرق شدند .\r\nعبد المؤمن در بامداد روز عاشوراى محرم سال 555 ه / بيست و يكم ژانويه سال 1160 وارد مهديه شد . عبد المؤمن آن سال را سنة الاخماس ناميد . عبد المؤمن بيست روز در مهديه ماند و به ترتيب امور آن پرداخت . باروها را تعمير كرد و ذخاير و اقوات به آنجا كشيد . سپس ابو عبد اللّه محمد بن فرج الكومى را به امارت آن برگماشت و فرمانرواى سابق آن حسن بن على صنهاجى را نزد او نهاد و اقطاعات نيكو داد . بدينگونه عبد المؤمن توانست به تجاوز فرنگان صقليه بر ثغور افريقيه پايان دهد و آن نواحى از زير يوغ مسيحيان بيرون آورد و صولت اسلام بدان بازگرداند . از سال 543 ه / 1148 كه مهديه به دست فرنگان افتاد دوازده سال مىگذشت « 1 » .\r\nدر آغاز ماه صفر سال 555 ه عبد المؤمن از مهديه به مغرب بازگرديد . اما قبل از آنكه اراضى افريقيه را ترك كند ميان او و عربها در چند موضع نبردهايى واقع شد .\r\nاين عربها بيشترشان از بطون هلال و سليم از قبايل مضر بودند كه از اوايل\r\n\r\n\r\n","description":"","footnote":"\r\n( 1 ) . ابن الاثير ، الكامل ج 11 / ص 92 الحلل الموشيه ، ص 117 و 118 . ابن عذارى ، البيان المغرب بخش سوم ص 29 . ابن ابى زرع ، روض القرطاس ، ص 139 . الاستقصاء ، ج 1 / ص 155 و 156 .\r\n","page_name":" 304 ","page_number":312},
  {"content":"\r\n\r\nقرن پنجم هجرى به افريقيه آمده بودند . احياء بنى سليم در حجاز در نزديكى مدينه بود و احياء بنى هلال در جبل غزوان ، نزديك طائف . قبايل جشم و اثبج و زغبه و رياح و ربيعه وعدى از ايشان بودند . اينان گاه به اطراف عراق و شام به راهزنى مىآمدند و راهها را ناامن مىكردند . بنى سليم گاه در ايام حج در مكه يا در ايام زيارت مدينه بر قوافل حجاج مىزدند . ازاين‌رو همواره براى حمايت حجاج از شر ايشان دسته‌هايى از سپاهيان گسيل مىشدند ولى سودمند نمىافتاد . چون قرامطه در بحرين در اوايل قرن چهارم سر برداشتند بنى سليم و بنى هلال بسيارى از بطون ربيعة بن عامر به آنان پيوستند و چون قرامطه بر شام مستولى شدند و مصر را مورد تهديد قرار دادند و خليفهء فاطمى العزيز بالله آنان را پراكنده ساخت پيروان ايشان را از اعراب بنى هلال و بنى سليم در مصر باقى گذاشت و آنان را به صعيد و در صحراى شرقى فرستاد . آنان در آنجا ماندند ولى همچنان به آشوب و فساد خويش ادامه مىدادند .\r\nاكنون داستان رفتن ايشان به افريقيه مىآوريم : المعز لدين اللّه فاطمى چون در سال 361 ه از افريقيه به مصر رفت ، يوسف بن زيرى بن مناد صنهاجى را به جاى خود نهاد تا به نام خلافت فاطمى و تحت سيادت آن حكومت كند . سپس اوضاع دگرگون شد و آل زيرى به استحكام مبانى استقلال خود پرداختند . تا آنجا كه روابط ميان ايشان و خلافت فاطمى تيره گرديد و آل زيرى از بيعت فاطميان بيرون آمدند و المعز بن باديس صنهاجى در سال 437 ه در زير علم خلافت عباسى قرار گرفت .\r\nاين امر بر خلافت فاطمى گران آمد . و خليفهء المستنصر بالله فاطمى به خشم آمد .\r\nدربار فاطمى درصدد آن بود كه به آل زيرى كه سر از فرمان خلافت برتافته و بر حقوق شرعى آن تجاوز ورزيده‌اند به نوعى گوشمال دهد .\r\nعربهاى بنى سليم و بنى هلال كه در صعيد بودند شمارشان افزون شده بود و شر و فسادشان افزونتر . پس وزير ابو محمد حسن بن على اليازورى ، خليفه المستنصر بالله را به استمالت شيوخ ايشان اشارت كرد و گفت اعمال و امور افريقيه را به آنان سپارد تا به كار دعوت فاطمى پردازند و در برابر تجاوز آل زيرى از دولت دفاع كنند . و كار از دو صورت بيرون نيست اگر اين انديشه موفق شد و عربها رشتهء دوستى خود با خلافت نگسستند خود سبب تقويت خلافت فاطمى شده‌اند . علاوه\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nبر اين به آشوب و كشتارشان در نواحى مصر پايان داده شده است . اگر كار برعكس شد ، آنان را به حال خود رها مىكنيم . المستنصر اين راى بپسنديد و وزير خود را در سال 441 ه نزد عربها فرستاد . وزير به ميان احياء ايشان رفت و شيوخ را مالى بسيار بخشيد و به ميان عامه نيز اشتر و دينار تقسيم كرد و اجازه داد كه از نيل بگذرند و گفت ملك مغرب و ملك معز بن باديس را به شما عطا كرديم .\r\nعربها را طمع بجنبيد و بدين اميد كه در افريقيه به هرچه خواهند ، خواهند رسيد ، نخست جمع كثيرى از بطون سليم و هلال از نيل گذشتند و به برقه رفتند ، در برقه فرود آمدند و از آنجا به بلاد اطراف حمله كردند و هرچه يافتند تاراج كردند . آنگاه به ديگر برادران خود كه در مشرق نيل بودند پيام دادند و آنان را نيز فراخواندند . پس از آنكه هر نفر را دو دينار عطا كردند ، جمع كثير ديگرى از نيل گذشته رهسپار افريقيه شدند . اراضى مفتوحه ميان ايشان تقسيم شد ، ناحيهء شرقى نصيب بنى سليم شد و نواحى غربى نصيب بنى هلال . طوايف سليم و حليفانشان در واحه و ناصره و عمره در سرزمين برقه جاى گرفتند و قبايل دياب و زغبه و همه بطون هلال به افريقيه رفتند . چون انبوه ملخها به هرجا و هرچه مىرسيدند نابود مىكردند تا در سال 443 ه وارد افريقيه شدند .\r\nاز شيوخ ايشان نخستين كسى كه به افريقيه رسيد امير قبيلهء رياح ، موسى بن يحيى الصنبرى بود . معز بن باديس هنگامى كه سرازير شدن عربها را به اراضى خود ديد به فكر استمالت و هم‌پيمانى با ايشان افتاد . موسى را نزد خود خواند و به دامادى خويش سرافراز نمود و او را به فراخواندن عربها ترغيب كرد . بدين اميد كه سبب تقويت او گردند و در لشكركشيهاى خود از آنان يارى جويد . ولى عربها در آن بلاد به شدت دست به تاراج و كشتار و فساد گشودند . و شعار خلافت فاطمى آشكار كردند و بر احياء صنهاجه تجاوز ورزيدند . معز بن باديس خشمگين شد و برادر موسى را در بند كشيد و با سپاه خود از شهر قيروان بيرون آمد و از پسر عم خود حماد بن بلكين صاحب القلعه مدد خواست . او نيز مدد فرستاد . زناته و بربر گرد او را گرفتند و با اين سپاه جرار در برابر عربها استوار بايستاد . گويند شمار سپاهيان او سى هزار نفر بود . بر مقدمهء لشكر او قبايل رياح و زغبه و عدى بودند . چون دو سپاه مصاف دادند ، عربهايى كه به او دست بيعت داده بودند رهايش كردند و رفتند .\r\n\r\n","description":"","footnote":"","page_name":" 306 ","page_number":314},
  {"content":"\r\n\r\nزناته نيز خيانت ورزيد . معز بن باديس شكست خورد و به قيروان بازگرديد . عربها لشكرگاه او را تاراج كردند . گويند سه هزار نفر از سپاهيان او كشته شدند . عربها قيروان را محاصره نمودند و محاصره بسى مدت گرفت . عربها آن حوالى را ويران كردند و هرچه بود به تاراج بردند . قبايل زغبه و رياح به گرد شهر حلقه زدند . اعيان و وابستگان به خاندان زيرى گريختند . بسيارى از مردم نيز به تونس مهاجرت كردند . عربها در همين اوان قسنطينه و همه اعمال آن را تصرف كردند و بلاد افريقيه را ميان خود تقسيم نمودند . اين وقايع در سال 446 اتفاق افتاد . طرابلس و حومه آن نصيب قبايل زغبه شد و باجه و متعلقات آن به مرداس از قبايل رياح رسيد . پس بار ديگر تقسيم كردند اين بار از تونس به جانب غربى را ، به بنى هلال دادند . بطون هلال عبارت بودند از رياح و زغبه و جشم و قره و اثبج و سفيان .\r\nعائد بن ابى الغيث از شيوخ هلال بر تونس غلبه يافت و آنجا را تاراج كرد و ابو مسعود سوسه را به صلح گرفت . معز بن باديس ديد كه مملكتش از دست مىرود كوشيد به عربها تقرب جويد . سه دختر خود را به سه تن از امراى ايشان داد . اين سه فارس بن ابى الغيث و برادرش عائد و فضل بن ابى على المرادى بودند . ولى آن آرزو كه داشت تحقق نيافت ، به قيروان رفت و عربها در پى او بودند . چون از ايشان بيمناك بود راه خود به سوى ساحل كج كرد . عربها به قيروان داخل شدند و شهر را ويران و تاراج نمودند و زن و فرزند مردم به اسارت گرفتند و اموال معز بن باديس و متعلقان او را مصادره كردند . مردم قيروان به اطراف گريختند .\r\nعربها سپس به مهديه تاختند و بر در شهر فرود آمدند و بر مردم سخت گرفتند و فساد و كشتار و تاراج به راه انداختند . زناته پس از صنهاجه ، مقاومت در برابر عربها را به عهده گرفت . عربها بر شهر غلبه يافتند و همهء ضواحى و اعمال آن منطقه را به تصرف خويش درآوردند . اوضاع افريقيه پريشان شد و راهها ناامن گرديد . عربها وحشتها آفريدند و بر قبايل صنهاجه و مغراوه و ديگر قبايل غلبه يافتند و نواحى طرابلس و قابس و زاب و بيشتر اعمال افريقيه را به حيطهء اقتدار خود درآوردند . « 1 »\r\n\r\n\r\n","description":"","footnote":"\r\n( 1 ) . ابن خلدون ، العبر ج 6 / ص 13 به بعد .\r\n","page_name":" 307 ","page_number":315},
  {"content":"\r\n\r\nآنگاه ميان عربها و صنهاجه و باقى قبايل بربر صلح افتاد و در ضواحى و باديه‌ها پراكنده شدند و شمارشان در آن نواحى افزون گرديد و با گذشت زمان قدرت بسيار يافتند آن‌سان كه به عنوان عاملى قوى در امور افريقيه و بلاد زاب و مغرب اوسط به حساب آمدند ولى همواره يكى از عناصر آشوب و فتنه بودند . گاهى به اين دسته و لشكرگاه مىپيوستند و گاه به آن ديگر . در هر جنگى كه در نزديكى ديارشان برپا مىشد شركت مىجستند بىآنكه هدفى سياسى يا دينى داشته باشند ، تنها هدفشان تاراج و غنايم بود ، حال از هرطرف و به هر وسيله كه باشد . ديديم كه ميان ايشان و موحدين پس از فتح بجايه به دست موحدين چه زد و خوردها پديد آمد .\r\nعربها بيشتر از وابستگان بنى حماد بودند و در كنف حمايت ايشان مىزيستند .\r\nاين بود داستان ورود عربها به افريقيه و ويران كردن ايشان آن بلاد را . همهء مورخين و نويسندگان معاصر آن ايام و متأخر از آن ايام به اين روحيه تجاوزكارانه و مخرب عربها و خصال ذمميه آنان اشارت كرده‌اند . و همواره از آنان به عنوان عنصرى خطرناك ياد كرده‌اند و عناصر ديگر را كه در آن سرزمين زمام امور را در دست داشته‌اند به نابود كردن ايشان و رهانيدن مردم از شر تجاوز ايشان ترغيب كرده‌اند . « 1 » به زودى خواهيم ديد كه عربها در حوادث افريقيه در ايام بنى غانيه چه نقش مهمى داشته‌اند .\r\nچون عبد المؤمن فتح مهديه را به پايان آورد و فرنگان را از افريقيه راند با تمام نيرو متوجه اندلس گرديد . عبد المؤمن معتقد بود كه براى سروسامان دادن به اوضاع اندلس بايد از طوايف مزدور عرب يارى طلبد و آنان را به ميدان جهاد فرستد .\r\nطايفه‌اى از عربهاى بنى سليم پس از آنكه موحدين قابس را فتح كردند به آن تجاوز ورزيدند . عبد المؤمن كس فرستاد و ايشان را بسى سرزنش نمود و نيز شعرى را كه قاضى ابن عمران سروده بود براى ايشان فرستاد ولى عربها همچنان به راه خود مىرفتند و از تجاوز و آشوبگرى دست برنمىداشتند . عاقبت قابس را گرفتند . عبد المؤمن\r\n\r\n\r\n","description":"","footnote":"\r\n( 1 ) . رجوع كنيد به ابن خلدون ، العبر ج 6 / ص 14 و 15 و 16 . الادريسى ، وصف المغرب و ارض سودان و مصر و اندلس ص 93 ، 105 ، 109 ، 122 . و الاستبصار فى عجايب الامصار ص 128 و 161 .\r\n","page_name":" 308 ","page_number":316},
  {"content":"\r\n\r\nدر آن زمان در مهديه بود . لشكر برد و ايشان را پراكنده ساخت و قابس را از ايشان بازستد . « 1 »\r\nعبد المؤمن پيش از آنكه به مغرب بازگردد ، انديشيد كه عربها را در صفوف لشكر خويش منتظم گرداند . پس زعماى عرب از بنى رياح و غير ايشان را گرد آورد و آنان را برانگيخت كه بايد اسلام را در اندلس يارى نمود و از آنان خواست كه براى اين منظور ده هزار سوار جنگجوى دلير بسيج كنند تا به سپاه موحدين پيوندند و به آهنگ جهاد فى سبيل اللّه به اندلس روند . عربها به موافقت و اطاعت تظاهر كردند و حتى سوگند خوردند و با او تا جبل زغوان همراه شدند . در ميان زعماى ايشان زعيمى بود به نام يوسف بن مالك . شب هنگام نزد عبد المؤمن رفت و خبر داد كه عربها را قصد آن نيست كه به اندلس آيند و معتقدند كه بدين شيوه مىخواهى آنان را از بلادشان آواره سازى . قضا را صدق اين ادعا شب ديگر كه عربها در تاريكى به ميان عشاير خود گريختند ، ثابت گرديد . جز يوسف بن مالك كس باقى نماند .\r\nعبد المؤمن او را يوسف الصادق ناميد . عبد المؤمن با قواى خود برفت تا به نزديكى قسنطينه رسيد . در آنجا در دره‌اى سبز و خرم به نام - وادى النساء - دور از آبادى فرود آمد و بيست روز درنگ كرد . لشكر در نهايت آسودگى بود . عربها به احياء خود كه قبلا اشغال كرده بودند بازگشتند . چون عبد المؤمن دريافت كه بار ديگر در احياء خود گرد آمده‌اند سپاهى مركب از سى هزار جنگجو به سردارى دو پسر خود ابو - محمد و ابو عبد اللّه بر سرشان گسيل داشت . موحدين آرام و بىهيچ بانگ و خروشى به راه خود ادامه دادند و به جانب صحرا پيچيدند و از پشت احياء عرب سر درآوردند و راه ايشان را به صحرا سد كردند . عربها در جنوب قيروان نزديك كوه قرن تحت فرمان بعضى از مشاهير و مقدمان خود چون ابو محفوظ محرز بن زياد و مسعود بن زمام و جبارة بن كامل بن سرحان و غير ايشان گرد آمده بودند . چون موحدين حمله آغاز كردند به هم برآمدند و نظامشان درهم ريخت . مسعود و جباره و عشايرى كه به همراه ايشان بودند گريختند ولى محرز بن زياد و يارانش ماندند و با موحدين جنگ در پيوستند . اين نبرد در اواسط ماه ربيع الاخر سال 555 بود . محرز كشته شد و جماعات\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ص 39 .\r\n","page_name":" 309 ","page_number":317},
  {"content":"\r\n\r\nعرب پراكنده گرديد و متاع و زن و فرزندشان به دست موحدين افتاد . عبد المؤمن گفت از آنها نيكو نگهدارى كنند تا آنگاه كه هيئتهايى از قبايل رياح و اثبج به طلب حرم خود آمدند . عبد المؤمن آنان را به صاحبانشان بازگردانيد و صلات و انعامات بخشيد . و استمالت كرد و كار بدان پايان يافت كه براى شركت در جهاد اندلس نيرويى از عربها با او همراه شوند . « 1 » بعدا خواهيم ديد كه اين عربها در حوادث مغرب و اندلس چه تأثيرى داشتند و دولت موحدين چگونه همواره آنان را مورد نواخت خود قرار مىداد و از آنان يارى مىجست . بويژه در عهد خليفه ابو يعقوب يوسف پسر عبد المؤمن و خليفهء او اين تأثير آشكار است .\r\nدر ماه ذو القعدهء سال 555 ه / نوامبر سال 1160 م خليفه عبد المؤمن از دريا گذشت و وارد اندلس گرديد . عبور او از دريا حادثهء مهمى بود از مشهورترين حوادث زمان و نتايج مهمى در برداشت .\r\nاما پيش از آنكه از عبور خليفهء موحدى به شبه جزيره سخن گوئيم ضرورى است كه حوادث اندلس را پيش از ورود موحدين به آن ديار بررسى كنيم .\r\n\r\n\r\n","description":"","footnote":"\r\n( 1 ) . ابن الاثير ج 11 / ص 92 و 93 .\r\n","page_name":" 310 ","page_number":318},
  {"content":"\r\n\r\n\r\nباب سوم شورش نيروهاى ميهنى در اندلس و غلبهء موحدين بر شبه جزيره\r\n\r\n","description":"","footnote":"","page_name":" 311 ","page_number":319},
  {"content":"\r\n . \r\n","description":"","footnote":"","page_name":" 312 ","page_number":320},
  {"content":"\r\n\r\n\r\nفصل اول شورش در اندلس و فروپاشى دولت مرابطين\r\nامرى طبيعى بود كه حوادث مغرب ، در آن سوى دريا ، در شبه جزيرهء اسپانيا آنجا كه دولت مرابطين سرگرم بسط نفوذ خويش به سراسر اندلس بود ، انعكاسى بسزا داشته باشد . اين انعكاس از آغاز به صورت شورش عمومى برضد مرابطين خودنمايى كرد و سراسر اندلس را از باختر تا خاور آن درنورديد . البته بايد قبل از هرچيز در نظر داشت كه اين انقلاب عظيم برضد سلطهء مرابطين ، تنها در نتيجهء حوادث مغرب و ظهور موحدين و اختلال در قدرت دولت مرابطى و عجز مرابطين از حمايت اندلس در برابر حملات ويرانگر مسيحيان نبود ، هرچند اين حوادث خود در افروخته شدن آتش اين نبرد مؤثر افتاده بود ، ولى عوامل انقلاب اندلسيان برضد حكومت مرابطى ريشه در سالهاى دور تر داشت ، و چنان كه آورديم به همان آغاز ورود مرابطين به اندلس بازمىگردد . از آن زمان انديشهء قوميت در اذهان جمع كثيرى از فرزندان ملت اندلس جوشيدن گرفت . اين گروه هرچند پس از پيروزى در نبرد زلاقه مرابطين را به ديدهء اعجاب و تحسين مىنگريستند ولى به عيان ديدند كه اينان كه براى نجات سرزمين اندلس از تسلط اجانب آمده بودند خود در زير پردهء جهاد با كفار دامنهء نفوذ و سلطهء خود را گسترش دادند و امت اندلس را در\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nزير يوغ حكومت خويش درآوردند . در آغاز ، در اوايل عهد على بن يوسف و پيروزىهاى مرابطين در چند پيكار چون پيكار اقليش ( 501 ه ) و غزوات پيروزمند ديگرى چون پيكار افراغه ( 528 ه ) نفوذ معنوى مرابطين بر اين انديشه قوميت غلبه مىيافت . ولى ملت اندلس حقايق ملموس را از ياد نبرده بود و فراموش نكرده بود كه با آمدن مرابطين استقلال و آزادىهاى خود را از دست داده است . بويژه از آن هنگام كه اندك‌اندك جاى پاى محكم كردند ، بر فشار خود نيز درافزودند . شورش قرطبه در سال 515 ه / 1121 م برضد حكومت مرابطى نخستين تعبير عينى از اين شعور ملى بود و ديديم كه امير المسلمين على بن يوسف چگونه در آن روز ، خطر را احساس كرد و از آن چشم‌پوشى ننمود . كودرا مىگويد از علل خشم مردم اندلس نسبت به مرابطين يكى هم مبالغهء دولت مرابطين در توجه به مسيحيان بود از جمله على بن يوسف و پسرش تاشفين بن على به مسيحيان گرايش بسيار يافتند و انبوهى از ايشان را در لشكر خود جاى دادند حتى مراتب برتر فرماندهى را به ايشان سپردند . « 1 » البته اين عامل به نظر ما ، در برابر عامل قومى و ملى در درجهء دوم قرار دارد . زيرا اندلسيان خود در ايام دولت طوايف ، براى جنگ با يكديگر از مسيحيان مدد مىگرفتند و بعدا نيز خواهيم ديد كه چگونه در نبرد برضد مرابطين و پس از آن موحدين خود به اين شيوه گراييدند .\r\nدر هرحال بذر شورش برضد مرابطين مدتى در نهان نمو مىكرد ، تا آنگاه كه دولت مرابطين در زير ضربات موحدين قرار گرفت ، در اين زمان بود كه اندلس فرصت مناسب را براى برافكندن بناى دولت مرابطين و رهايى از زير يوغ ايشان فراچنگ آورد . مسلم است كه مردم اندلس براى تحقق اين هدف بايد كه خود را زير پرچم موحدين جاى دهند زيرا نياز به نيرويى دارند كه بتواند در برابر تجاوزات دول مسيحى پايدارى ورزد ، اگر مرابطين از ميانه برافتند بايد موحدين جاى ايشان بگيرند .\r\nشورشهاى اندلس برضد مرابطين نخست در جانب غربى ولايت غربى اندلس ظاهر گرديد كه دورترين مناطق از حكومت مركزى است و در نظر اول مشهود است\r\n\r\n\r\n","description":"","footnote":"\r\n( 1 ) .\r\n . 92 82 . p , sedivaromlA sol ed naicirapsiD y aicnedaceD : aredoC \r\n","page_name":" 314 ","page_number":322},
  {"content":"\r\n\r\nكه اين شورشها زمانى آغاز شد كه فروپاشى دولت مرابطين در مغرب امرى محقق بود . و اين به هنگامى بود كه موحدين سپاه مرابطى را كه به سردارى امير تاشفين بن على مىجنگيد به طرف شمال رانده بود و به نبرد وهران و كشته شدن تاشفين و پراكندگى لشكرش انجاميد . اين واقعه در ماه رمضان سال 539 ه / 1145 م واقع شد .\r\n\r\n1\r\nدر همين اوان اولين زعماى شورشگر اندلس در منطقهء شلب ، در جنوب پرتغال ظهور كردند و اولين عصيان برضد مرابطين شكل گرفت . اين زعيم شورشگر ابو القاسم احمد بن الحسين بن قسى بود و شورش شورش مريدان او . ابن قسى از مولدين بود و اصل مسيحى داشت . در حوالى شلب به دنيا آمد و رشد كرد . در آغاز در شلب منصب اشراف داشت . « 1 » سپس به طريقت صوفيه گام نهاد و در آن مسلك مدارج ترقى و كمال را پيمود تا در زمرهء مشايخ جاى گرفت . در تصوف كتابى چند تأليف كرد و از آن جمله بود كتاب « خلع النعلين » . سپس زهد پيشه ساخت يا تظاهر به زهد كرد و اموال خود را فروخت و بهاى آن صدقه داد و در بلاد به سير و سفر پرداخت . در المريه با قطب صوفيه ابو العباس احمد بن محمد صنهاجى اندلسى معروف به ابن العريف ديدار كرد و نزد او درس خواند سپس به وطن بازگرديد و در روستاى جله در حوالى شلب استقرار يافت و در آنجا رباطى بنا كرد كه محل اجتماع اصحاب او بود . ابن قسى به مطالعهء كتب غزالى مىپرداخت و كم‌كم شمار ياران و مريدان وى روى به فزونى نهاد . آنان را نيز به خواندن كتب صوفيه و باطنيه و رسائل اخوان الصفا و غير آن وادار كرد . مريدان چنان در انجام مراسم و شعاير طريقت غرقه شده بودند كه ذكرشان بر زبانها افتاد و صيتشان سراسر آن منطقه بخصوص شلب و ميرتله و لبله و همه غرب اندلس را فراگرفت . ياران ابن قسى به طايفهء\r\n\r\n\r\n","description":"","footnote":"\r\n( 1 ) . ابن الابار مىگويد به امور خزانه‌دارى يا ماليات اشتغال داشت ( الحلة السيراء ص 199 )\r\n","page_name":" 315 ","page_number":323},
  {"content":"\r\n\r\n« المريدين » موسوم شدند « 1 » . ابن قسى در واقع تصوف را كه برگزيده بود براى آن بود كه در پردهء آن نقشه‌هاى خويش را عملى سازد و مردم را به شورش و عصيان بكشاند . ديرى نپاييد كه ابن قسى دعوى ولايت و هدايت كرد . لقب « المهدى » گرفت .\r\nابن قسى دعوى خرق عادت نمود و مىگفت در يك شب به مكه رفته و حج كرده و بازگشته است ، چون نامش بر زبانها افتاد از اطراف و اكناف مردمى از اهل بيوتات و خاندانهاى سپاهى به دو پيوستند . از اصحاب او جماعتى بودند كه بعدها در ميدان حوادث ظاهر گرديدند ، چون ابو محمد سيد راى بن وزير و ابن عفان كه هر دو از زعماى يابره بودند و محمد بن المنذر از اهالى شلب و محمد بن عمر و عبد اللّه بن ابى حبيب و غير ايشان از زعماى ولايت غربى . چون آگاه شد كه مقامات دولتى به كارش پى برده‌اند و آهنگ تعقيب او دارند و چند تن از اصحاب او را نيز دستگير كرده‌اند و به اشبيليه برده‌اند ، به سوى ميرتله شتافت و در آنجا در روستاى جوزه نزد قومى موسوم به بنى السنه مخفى شد . از اصحاب مقرب او مردى تيزهوش بود به نام محمد بن يحيى شلطيشى و معروف به ابن القابله . بدان سبب كه ابن قسى او را از ميان ياران برگزيده و به خود اختصاص داده بود المصطفى لقب گرفته بود . اين مرد به همهء امور و نقشه‌هاى او آگاه بود و ابن قسى نيز به رأى و نظر او ارج مىنهاد . محمد بن يحيى به او گفت كه از جايگاه سرى خويش در صحبت مريدان به قلعهء ميرتله رود و برطبق نقشه‌اى كه طرح كرده بود آنجا را تصرف كند . اين واقعه در اوايل سال 539 ه بود .\r\nوضع مرابطين بويژه در اين اقليم دور افتاده ، اقليم غربى ، پريشان و دستخوش ضعف و سستى بود . زيرا دولتشان در مغرب دچار اختلال و انحلال شده بود . يعنى از سوى دولت مركزى هيچگونه مددى به هنگام نياز نمىرسيد . از ديگر سو ميان ايشان و مردم اندلس هم جدايى افتاده بود و چون نيازمندى سپاهيان بالا گرفت بر شدت فشار و تعدى خويش افزودند . مردم نيز در برابر اين فشارها و تعديات مقاومت ورزيدند و بر سپاهيان دست گشودند . شورشيان از وضع نابسامانى كه مرابطين بدان دچار شده بودند دريافتند كه به زودى پيروزى نصيب آنان خواهد شد . هنگامى كه\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ص 199 . ابن الخطيب ، اعمال الاعلام ص 249 .\r\n","page_name":" 316 ","page_number":324},
  {"content":"\r\n\r\nابن قسى و ابن القابله نقشهء حمله به ميرتله را مىكشيدند ، از چنين اوضاعى نيك آگاه بودند . ابن القابله هفتاد مرد از ميان مريدان متعصب برگزيد و رهسپار ميرتله شد و در دل شب به قلعه حمله كرد و بر آن مستولى گرديد . اين حمله در شب پنجشنبهء دوازدهم ماه صفر سال 539 اتفاق افتاد . ابن القابله قلعه را در ضبط آورد و دعوت ابن قسى را در آنجا اعلان داشت . مرابطين تلاشى كردند باشد كه قلعه را از « مريدين » بازستانند ولى نتوانستند ، پس آن را رها كردند و به تخريب آن منطقه پرداختند .\r\nدر آغاز ماه ربيع الاول ابن قسى با جمع كثيرى از مريدين به ميرتله رسيد . شعارشان لا إله الا اللّه و اللّه اكبر بود . ابن قسى به قلعه فرا رفت و در قصر استقرار يافت .\r\nبه نزد اعيان و زعماى ولايت غربى قاصدان روان كرد و آنان را به نزد خود فراخواند تا به دو پيوندند و برضد مرابطين برپاى خيزند . بسيارى از مردم آن نواحى دعوتش را پذيرفتند . مردم يابره به زعامت عميد خود سيد راى بن وزير به خلاف مرابطين برخاستند .\r\nمردم شلب نيز به زعامت محمد بن عمر بن المنذر در پى ايشان رفتند . اين ابن منذر به يكى از خاندانهاى قديم مولدين در شلب انتساب داشت و از علما و خردمندان ايشان بود . در اشبيليه درس خوانده و در فقه و ادب براعت يافته و به رياست شوراى شهر خود رسيده بود . سپس مانند ابن قسى زهد پيشه نمود و در رباطى بر ساحل دريا به نام رباط ريحانه استقرار يافت و به دعوت ابن قسى گردن نهاد و رشته‌هاى دوستى ميان ايشان مستحكم گرديد . و چون به پيروى از ابن قسى ، در شلب قيام كرد ، به دژ برجيق در مشرق شلب رفت و آن را از مرابطين بستد و همه مدافعان دژ را به قتل آورد . آن دسته از مرابطين كه در باجه بودند از مردم شهر امان خواستند و شهر را ترك كرده به اشبيليه رفتند . پس از بيرون آمدن مرابطين از شهر ، ابن المنذر با دسته‌اى از سپاهيان يابره كه ابن ورير به يارىاش فرستاده بود به سردارى برادرش احمد و دايى خود عبد اللّه بن الصميل برفت و بر شهر مستولى گرديد . آنگاه ابن المنذر و ابن وزير نزد ابن قسى رفتند و بر او به امارت سلام كردند و با او بيعت كردند كه فرمانبردار او باشند . اين بيعت در ماه ربيع الاول سال 539 ه انجام گرفت . ابن قسى ، ابن وزير را امارت باجه و نواحى آن داد و ابن المنذر را نيز به امارت شلب و نواحى آن برگماشت .\r\nظاهرا ابن قسى در اين مرحله از قيام خود ، سعى داشته كه به موحدين پيوندد\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nزيرا پيروزى موحدين در نبرد وهران و كشته شدن تاشفين بن على در سال 539 ه ، در وقايع اندلس تأثيرى عميق داشت و عناصر شورشى را در كار خويش ثبات قدم افزونترى بخشيد . ابن قسى در اين هنگام سفيرى نزد عبد المؤمن پادشاه موحدين فرستاد .\r\nعبد المؤمن سرگرم محاصرهء تلمسان بود . نامهء ابن قسى كه خود را در آن « المهدى » خوانده بود در اواخر سال 539 به دست عبد المؤمن رسيد . عبد المؤمن را اين ادعا ناخوش آمد و به او پاسخ نداد . « 1 » در خلال اين احوال در ولايت غرب حوادث مهمى اتفاق افتاد . ابن المنذر هنگامى كه از جانب ابن قسى امارت شلب يافت قواى خود و قواى اكشونبه و اصحاب خود مريدين را گرد آورد و به ميرتله آمد و با ابن قسى تجديد بيعت نمود و عهد كرد كه در اشاعهء دعوت او به جان بكوشد . ابن قسى فرمان امارت او بر آن بلاد تجديد كرد و او را العزيز باللّه ناميد . در اين هنگام ابن المنذر با سپاه خود بيرون آمد و از نهر وادىيانه گذشت و به ولبه در كنارهء شرقى رود رفت و آنجا را فتح كرد آنگاه به لبله در شمال شرقى آن لشكر كشيد و به يارى يوسف بن - احمد البطروجى يكى از اقطاب شورشيان اين ناحيه كه خود از مريدين بود بر شهر مستولى گرديد و آن دسته از مرابطين را كه در دژ بودند بيرون راند . در اين هنگام ابن المنذر شمار سپاهيان خود را دو برابر يافت و مغرور شد و عزم تسخير اشبيليه نمود . ابن المنذر لشكر از لبله بيرون آورد و راهى حصن القصر و طلياطه از بلاد غربى اشبيليه گرديد و بر آن مستولى شد ، سپس تا حصن الزاهر و دخله پيش راند .\r\nولى چون به طريانه در حومه غربى اشبيليه رسيد با سپاه مرابطين برخورد كرد .\r\nامير مرابطى اندلس ، ابو زكريا يحيى بن غانيه پس از آگاهى از حركات شورشيان در غرب اندلس و آمدن آنان از لبله به سوى اشبيليه ، با قواى خود از قرطبه بيرون آمده بود و به اشبيليه مىرفت . يحيى بن غانيه وقتى به اشبيليه رسيد كه ابن المنذر در آن نواحى دست به كشتار و تاراج گشوده بود . ابن غانيه بخشى از سپاه خود را به قتال او فرستاد .\r\nاينان از نهر وادى الكبير گذشتند و در طريانه با « مريدين » روياروى شدند و پس از نبردى ، بسيارى از ايشان را كشتند . ابن المنذر با بقاياى ياران خود به لبله گريخت و از آنجا به شلب رفت و يوسف البطروجى را به دفاع از لبله برگماشت . ابن غانيه لشكر\r\n\r\n\r\n","description":"","footnote":"\r\n( 1 ) . ابن خلدون ، العبر ج 6 / ص 231 . ابن الخطيب ، اعمال الاعلام ص 251 .\r\n","page_name":" 318 ","page_number":326},
  {"content":"\r\n\r\nبه لبله آورد . زمستان بود و سرما در حد شدت خود . سه ماه آنجا را محاصره كرد و چون شنيد كه در قرطبه به رهبرى قاضى ابن حمدين شورشى برپا شده است ، لبله را رها كرد و به اشبيليه بازگرديد .\r\nابن قسى كه از حوادث قرطبه خبر يافت موقع را براى دخول در حوادث تازه مناسب يافت و ابن المنذر را فرمان بسيج لشكر داد كه با ابن القابله كاتب و يار برگزيده‌اش به قرطبه رود و بكوشد تا به شهر داخل گردد . همچنين به ياران خويش كه در قرطبه بودند دستور داد كه دعوت او بپراكنند و عامه را به قبول آن ترغيب نمايند . ابن المنذر و ابن القابله با لشكر شلب و لبله رهسپار قرطبه شدند ولى هنگامى كه به نزديكى شهر رسيدند ديدند كه اوضاع دگرگون شده و مردم قرطبه سيف الدولة بن هود را به رياست شهر برگزيده‌اند و ابن حمدين را طرد كرده‌اند . اين دو ، نوميد به غرب بازگرديدند و تصميم ابن قسى صورت عمل نيافت .\r\nرابطهء دوستانهء ابن قسى و هم‌پيمان ديرينش سيدراى بن وزير صاحب باجه تيره شد . هنگامى كه ابن المنذر در ميرتله نبود ، سيدراى به ميرتله رفت ، ابن قسى او را در بند كشيد ولى آزادش كرد و او را نزد زن و فرزندش بازگردانيد . اكنون كه ابن المنذر نوميد بازگشته بود ، ابن قسى مىخواست بار ديگر با سيدراى روابط مودت خويش از سرگيرد . ولى سيدراى از او بيمناك بود و دعوت او اجابت ننمود . ابن قسى ، ابن المنذر را به جنگ او فرستاد . سيدراى او را شكست داد و اسيرش كرد .\r\nسپس به شلب آمد و آن را بستد . « 1 » آنگاه ميرتله را نيز بگرفت و خلع ابن قسى را اعلان نمود و به نام ابن حمدين صاحب قرطبه دعوت كرد . اين واقعه در ماه شعبان سال 540 ه اتفاق افتاد . « 2 » ابن قسى گريخت و از دريا گذشت و به مغرب آمد و با خليفه عبد المؤمن ديدار كرد و از دعوى ولايت و هدايت توبه كرد . عبد المؤمن توبهء او بپذيرفت و اكرامش كرد . اما در اينكه ابن قسى در چه زمانى و در كجا خليفه را ديدار كرد اختلاف است . ابن الابار و به پيروى او ابن الخطيب مىگويند ابن قسى با عبد المؤمن در سلا ، در ماه ربيع الاخر سال 540 ه ديدار كرد و در محرم سال 541 ه\r\n\r\n\r\n","description":"","footnote":"\r\n( 1 ) . ابن الخطيب ، الاعمال الاعلام ، ص 251 .\r\n( 2 ) . الحلة السيراء ، ص 239 .\r\n","page_name":" 319 ","page_number":327},
  {"content":"\r\n\r\nبازگرديد . « 1 » ابن الابار در جاى ديگر غلبهء سيدراى بر ابن قسى و استيلاى او بر ميرتله را در شعبان سال 540 ه مىداند . بنابراين بايد عبور ابن قسى از دريا بعد از خلع او و از دست دادن امارتش باشد . ابن خلدون مىگويد ابن قسى در سال 540 به مغرب رفت . سپس در جاى ديگر مىگويد كه او بعد از فتح مراكش به مغرب آمد و حال آنكه فتح مراكش چنان كه گفتيم در ماه شوال سال 541 ه بوده است . « 2 » ابن خلدون بر اين مىافزايد كه ابن قسى پس از عبور از دريا به سبته وارد شد . والى سبته ابن مخلوف او را نزد عبد المؤمن فرستاد . روايت نخستين ابن خلدون بيشتر با حوادث تاريخى هماهنگ است . در هرحال آمدن ابن قسى نتايج عملى بسيار داشت . او توانست خليفهء موحدى را وادارد تا در حوادث اندلس دخالت كند و به سردارى براز بن محمد المسوفى لشكرى به جنگ مرابطين و شورشيان آن سوى دريا روانه دارد . و اين حمله را حملات ديگر در پى بود و ما بدان اشارت خواهيم كرد .\r\n\r\n2\r\nغرناطه در آغاز مقر حكومت مرابطين در اندلس بود . سپس امير المسلمين على بن يوسف در سال 526 ه حكومت را به قرطبه آورد . و اين به زمانى بود كه پسر خود امير تاشفين را به امارت اندلس فرستاد و فرمان داد كه در قرطبه باشد . آنگاه در سال 532 ه امير تاشفين به مغرب فراخوانده شد و مقام ولايت‌عهدى يافت . چون على بن يوسف در سال 537 بمرد و پسرش تاشفين بن على به جاى او نشست ، امير يحيى بن غانيه معروف به الصحراوى را به امارت قرطبه فرستاد . و اشراف بر امور اندلس را به او واگذاشت و نيز فرماندهى همه سپاهيان مرابطى اندلس را به او داد . اين وقايع در سال 538 ه / 1143 م اتفاق افتاد .\r\nپيش از اين از اصل و نسب و منشأ ابن غانيه و اعمال او در شرق اندلس سخن گفتيم . هنگامى كه دولت لمتونه در مغرب روى در تراجع نهاد و در زير ضربات\r\n\r\n\r\n","description":"","footnote":"\r\n( 1 ) . ابن الابار الحلة السيراء ص 200 . ابن الخطيب ، اعمال الاعلام ص 251 .\r\n( 2 ) . ابن خلدون ، العبر ج 4 / ص 166 و ج 6 / ص 234 .\r\n","page_name":" 320 ","page_number":328},
  {"content":"\r\n\r\nعبد المؤمن پايه‌هاى آن سست شد و فرو ريخت ، اين زوال در اكناف اندلس نيز انعكاس يافت و ابن غانيه در اينجا و آنجا مواجه با يك سلسله آشوبها گرديد .\r\nچون حوادث غرب بالا گرفت و « مريدين » اتباع ابن قسى بر اشبيليه غلبه يافتند ابن غانيه براى دفع ايشان لشكر در حركت آورد و ابو عمر لمتونى را به جاى خود در قرطبه نهاد و « مريدين » را در طريانه منهزم نمود سپس تا لبله تعقيبشان كرد و در لبله جنگ درپيوست . در اين هنگام خبر شورش در قرطبه به او رسيد . ابن غانيه به اشبيليه بازگرديد و در آنجا چندى درنگ كرد و كارها به سامان آورد و براى مواجهه با حوادث خويشتن مهيا ساخت .\r\nهنوز چند ماهى از شورشهاى غرب و سقوط شهرهاى آن به دست شورشيان نگذشته بود كه در قرطبه نيز چنان شورشهايى برپا شد . زعيم شورش قرطبه ، قاضى شهر ابن حمدين بود . او ابو جعفر حمدين بن محمد بن على بن حمدين نام داشت .\r\nخاندان او از قديمترين خاندانهاى عربى بود . جدشان با طلايه‌داران سپاه بلج بن بشر به اندلس وارد شد و در باغه سكنى گزيد . در آنجا بود كه اين خاندان رشد و نمو پيدا كرد و شكوفا شد . ابن حمدين در ماه شعبان سال 529 ه پس از قتل قاضى قرطبه ابو عبد اللّه بن الحاج بر مسند قضاى آن شهر جاى گرفت . ابو عبد اللّه بن الحاج در ماه صفر همان سال به هنگام نماز در مسجد جامع كشته شد .\r\nابن حمدين در سال 532 ه از قضاى قرطبه عزل شد و ابو القاسم بن رشد به جاى او نشست و دو سال در آن مقام ببود . سپس امير على بن يوسف بىآنكه كس ديگر را به جاى او قرار دهد از كار معافش داشت . از آن پس در شهر شورشى برضد مرابطين برپا شد . ابن حمدين به ميان شورشيان رفت و آنان را تسكين داد و در شهر آرامش برقرار ساخت . از آن روز مردم به وفور حكمت و شهامت او پى بردند ولى قرطبه مدت يك سال بدون قاضى بود . على بن يوسف مردم را اجازت داد كه براى خود قاضيى برگزينند . آنان ابن حمدين را برگزيدند و او در سال 536 ه بار ديگر منصب قضا يافت و تا اواخر سال 539 ه در آن مقام ببود .\r\nاز يك‌سو حوادث مغرب و از يك‌سو حوادث غرب اندلس بذر عصيان را بار ديگر در دل مردم قرطبه بارور ساخت . و ما با مطالعه تاريخ اندلس دريافته‌ايم كه اين مردم مردمى بوده‌اند كه به اندك چيزى برمىانگيخته‌اند و به هيجان مىآمده‌اند .\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nازاين‌رو همين‌كه امير يحيى بن غانيه براى حمايت اشبيليه از تعرض « مريدين » بدان سو در حركت آمد و از قرطبه دور شد ، در قرطبه آتش انقلاب شعله كشيد و مردم بر والى خود الرئيس عمر لمتونى بشوريدند و خلع او اعلان كردند و دعوت مرابطين را برافكندند و به رياست قاضى ابو جعفر بن حمدين ندا در دادند و همگان در مسجد جامع با ابن حمدين به امارت بيعت كردند . اين واقعه در پنجم ماه رمضان سال 539 - ه بود . ابن حمدين به قصر خلافت رفت و امير المسلمين و ناصر الدين لقب يافت .\r\nابن الابار مىگويد كه او را امير المسلمين المنصور باللّه لقب دادند و در بعضى روايات آمده كه او را امير المؤمنين خواندند . بر منبر قرطبه و بيشتر منابر شهرهاى اندلس به نام او خطبه خواندند . ابن غانيه در اين هنگام به لبله رفته بود تا براى راندن آن گروه از « مريدين » ، كه در آنجا تحصن گزيده بودند چاره‌اى انديشد . چون از وقايع قرطبه خبر يافت به اشبيليه بازگرديد ولى تا وارد اشبيليه شد شورش مردم نيز آغاز گرديد و با او جنگ در پيوستند . در اثناء قتال ابن غانيه مجروح گرديد و با قواى خود به دژ مرجانه عقب نشست . « 1 »\r\nدر اثناء حوادث قرطبه جماعتى از مردم آن به ابو جعفر احمد بن عبد الملك بن هود ، ملقب به سيف الدوله المستنصر باللّه پيوستند . ما پيش از اين در باب سيرت اين امير سخن گفتيم و گفتيم كه چگونه در سال 534 ه / 1139 م از روطه آخرين شهر بزرگ بنى هود در ثغراعلى بيرون آمد و آن را به پادشاه قشتاله الفونسو ريمونديس در برابر زمينهايى كه در منطقهء طليطله به او داد ، واگذار نمود . سيف الدوله كه در روايات مسيحى از او به نام سفادولا  alodafaz  ياد مىكنند چند سال در اراضى تازه‌اى كه به او داده بودند در كنف حمايت پادشاه قشتاله درنگ كرد ، تا آن‌گاه كه در قرطبه و ديگر شهرهاى شرقى اندلس شورش افتاد . برخى از مردم قرطبه اين امير را كه آخرين امراى بنى هود ، ملوك پيشين سرقسطه بود ، شايسته‌ترين كس براى زعامت قرطبه مىدانستند .\r\nاز اين‌رو او را فراخواندند كه زمام امارت قرطبه به دست گيرد . سيف الدوله اين دعوت اجابت كرد و به قرطبه آمد و به يارى گروهى از مردم قرطبه به شهر داخل شد . ابن\r\n\r\n\r\n","description":"","footnote":"\r\n( 1 ) . ابن الابار ، التكمله ج 1 / ص 38 و 39 . ابن الخطيب اعمال الاعلام ص 53 و الاحاطه ( 1956 ) ج 1 / ص 306 . و در مخطوطات ياد شدهء اسكوريال برگ 392 .\r\n","page_name":" 322 ","page_number":330},
  {"content":"\r\n\r\nحمدين بگريخت و به دژ منيع فرنجولش واقع در شمال غربى قرطبه بر سر كوه شارات ( سييرا مورنا ) پناه برد . ولى كار سيف الدوله پا نگرفت زيرا مردم قرطبه بار ديگر شورش كردند و به قصر حمله آوردند و ابن شماخ وزير سيف الدوله را و جمعى از اصحاب او را گرفتند . سيف الدوله از ميان بگريخت و جان برهانيد . همهء مدتى كه در قرطبه گذرانيد دوازده روز بود . آنگاه آهنگ جيان نمود . در آنجا قاضى ابن جزى عصيان كرده بود . سيف الدوله بر او غلبه يافت و ملك از او بستد . سپس براى او حوادث ديگر پيش آمد كه اكنون ذكر آنها را به تأخير مىاندازيم تا حوادث قرطبه را به پايان بريم . « 1 »\r\nچون سيف الدوله از قرطبه خارج شد ، ابن حمدين از دژ فرنجولش بيامد و رياست از سر گرفت . در چند ماهى كه حكومتش بر سر كار بود ترتيب دواوين و سپاه داد و نزد رؤساى شورشيان كه در جايهاى ديگر بودند كس فرستاد و خواست كه به رياست او اعتراف كنند . بعضى اعتراف كردند از آن جمله بودند ابو الغمر بن عزون « 2 » صاحب شريش و ابو جعفر بن ابى جعفر صاحب مرسيه .\r\nدورهء دوم رياست ابن حمدين يازده ماه به درازا كشيد . جمعى از مخالفان حكومت او به يحيى بن غانيه نامه نوشتند و او را فراخواندند كه بيايد و ملك از دست رفته خود فراچنگ آورد . ابن غانيه در جمادى الاخر سال 540 ه / 1154 م از اشبيليه به قرطبه آمد . ابن حمدين براى پيكار با او لشكر از قرطبه بيرون آورد . دو لشكر در حوالى استجه در جنوب غربى قرطبه مصاف دادند . ابن حمدين منهزم شد و به بطليوس گريخت و در حمايت فرمانرواى آن عبد اللّه بن صميل از زعماى « مريدين » درآمد . ابن غانيه در دوازدهم شعبان همان سال وارد قرطبه شد . ابن حمدين از بطليوس به دژ اندوجر واقع در مشرق قرطبه رفت . و در آنجا تحصن جست و سلطهء خويش بر بلاد مجاور بسط داد . ابن غانيه براى قتال با او ، در حركت آمد و يك ماه اندوجر را محاصره نمود . در اينجا ابن حمدين به همان شيوه مذموم كه امراى طوايف به هنگام پيكار با\r\n\r\n\r\n","description":"","footnote":"\r\n( 1 ) . الحلة السيراء ، ص 225\r\n( 2 ) . ابن عذارى ، البيان المغرب ص 22 و ابن خلدون در العبر ج 6 / ص 234 و ابن صاحب الصلاة در ( مخطوط المن بالامامه برگ 175 الف ) ابن عزون آورده‌اند . ولى ابن الابار در الحلة السيراء ص 222 ابن غرون .\r\n","page_name":" 323 ","page_number":331},
  {"content":"\r\n\r\nيكديگر بدان دست مىزدند متوسل شد . يعنى يارى خواستن از دربار قشتاله ، از قيصر آلفونسو ريمونديس . ابن الخطيب مىگويد كه ابن حمدين قيصر را به طمع تصرف قرطبه افكند . قيصر نيز دعوت او بپذيرفت و به روايت عربى براى يارى او خود در جنبش آمد . ولى روايت مسيحى مىگويد كه قيصر دوك فرناندو خوانس را با گروهى از سپاهش به يارى او فرستاد . « 1 » چون قيصر به اندوجر رسيد و ابن غانيه را ياراى دفع او نبود سپاه خود برگرفت و به قرطبه بازگرديد . مسيحيان در پى او بيامدند ، ابن حمدين و يارانش نيز همراه او بودند . در روز دهم ذو الحجهء سال 540 ه / ماه مه سال 1145 م مسيحيان و ابن حمدين بر در شهر قرطبه فرود آمدند . ابن غانيه در شهر تحصن جست و با دليرى و پايدارى به دفاع پرداخت . قشتاليان در ناحيهء شرقى غرناطه دست به غارت و كشتار گشودند . مسجد جامع را تاراج كردند و ناقوسهايى را كه به جاى سرچلچراغها به كار برده بودند بستدند و قرآنها را پاره‌پاره كردند كه يكى از آنها به روايتى مصحف عثمان بوده است و مناره‌اى را كه مىگويند از نقرهء خالص بود از صومعه بركندند و بازارها را آتش زدند . ابن غانيه همچنان پايدارى مىورزيد و با دليرى تمام مسيحيان را از قصبه ( قلعه ) دور مىكرد . « 2 »\r\nدر اين هنگام خبر آوردند كه موحدين از دريا گذشته به اسپانيا آمده‌اند و مردم اشبيليه از اطاعت مرابطين بيرون آمده‌اند . اين اخبار قيصر را به انديشه واداشت ، ديد كه بهتر آن است كه با ابن غانيه عقد صلح بندد و او را در قرطبه رها كند تا ميان موحدين و او سدى باشد . پس ميان ابن غانيه و قيصر پيمان صلح بسته شد و ابن غانيه از قصبه بيرون آمد . قيصر مردم را در نزد خود احضار كرد و گفت كه « من در حق شما نيكى كردم آن‌سان كه هرگز با كس نكرده بودم . شما رعيت من باشيد و من يحيى بن غانيه را بر شما امارت مىدهم . بشنويد و اطاعت كنيد . »\r\nابن الخطيب كه اين تفاصيل را نقل مىكند مىگويد كه قيصر چون مردم قرطبه را گردآورد ، گفت : از اين بيم نداشته باشيد كه تحت فرمان من باشيد زيرا نامه‌اى را كه پيامبر شما به جد من نوشته در نزد من است . ابن ام العماد و ابو الحسن گويند كه جعبه‌اى از طلا حاضر آورد و آن را گشود و نامه‌اى را كه رسول اللّه ( ص ) به قيصر\r\n\r\n\r\n","description":"","footnote":"\r\n( 1 ) .\r\n . 16 . p ) . psiD y . ceD ( senadeloT selanA tic : aredoC . F \r\n( 2 ) . ابن الخطيب ، الاحاطه ( نسخهء خطى اسكوريال ) برگ 392 .\r\n","page_name":" 324 ","page_number":332},
  {"content":"\r\n\r\nپادشاه روم نوشته بود و مدعى بود كه جد اوست بيرون آورد . نامه به خط على بن ابى طالب [ ع 
  ] بود . ابو الحسن گويد : نامه را از اول تا آخرش خواندم . آنچنان بود كه در حديث بخارى آمده بود . « 1 »\r\nبدين‌گونه ابن غانيه در قرطبه ماند . پايگاه خود در قصبه ( قلعه ) مستحكم ساخت و با مردم شهر روشى درشت در پيش گرفت زيرا مىپنداشت در حق او غدر كرده‌اند .\r\nادارهء شهر را به غلام خود فلوج واگذاشت . فلوج نژاد از فرنگان داشت . مردى دورانديش و سهمگين بود . مردم شهر را به خوارى افكند و اموال بسيارى را به زور بستد .\r\nاز پيمان صلح ابن غانيه با قشتاليان يك سال گذشت و در خلال اين يك سال اوضاع به سرعت دگرگون شد . ابن حمدين با مسيحيان از قرطبه بيرون آمد و به دژ فرنجولش رفت و اندكى در آنجا درنگ كرد ، سپس از دريا گذشته روى به مغرب نهاد و چون ديگر زعماى مغرب به ديدار عبد المؤمن شتافت . اوايل سال 541 ه بود و عبد المؤمن - چنان كه گفتيم - مراكش را در محاصره داشت . خليفه به گرمى استقبالش كرد . سپس به اندلس بازگرديد و در مالقه در كنف حمايت دوست خود ابن حسون كه در آن نواحى شورش كرده بود قرار گرفت . بار ديگر كوشيد كه ملك از دست رفتهء خويش قرطبه را فراچنگ آرد ولى نتوانست و به مالقه بازگرديد و در آنجا استقرار يافت . در ماه رجب سال 546 ه / 1151 م درگذشت . او را در مسجد جامع مالقه به خاك سپردند . هنگامى كه موحدين پس از بيست ماه بر مالقه مستولى شدند ، پيكر او از گور بيرون آوردند و بر دار كردند . برطبق اين روايت تغيير نكرده بود . « 2 »\r\n\r\n3\r\nاز انعكاسات شورش ابن حمدين در قرطبه يكى آن بود كه در غرناطه هم\r\n\r\n\r\n","description":"","footnote":"\r\n( 1 ) . همانجا .\r\n( 2 ) . ابن الخطيب ، اعمال الاعلام ص 254 . ضبى مىگويد در سال 543 وفات كرده . ( بغية الملتمس ص 261 ) ابن الابار سال وفات او را 548 ضبط كرده ( التكمله ص 119 )\r\n","page_name":" 325 ","page_number":333},
  {"content":"\r\n\r\nشورشى همانند آن پديد آمد . زعيم غرناطه قاضى ابو الحسن على بن عمر بن اضحى نيز علم طغيان برافراشت . اين ابو الحسن از مردم المريه بود . در سال 492 در آنجا زاده شده بود . پس از قاضى زاهد شهر ، ابن الفرا منصب قضا يافت . هنگامى كه ابن حمدين در قرطبه شورش كرد ، ابن اضحى در غرناطه بود . ابن حمدين نزد او كس فرستاد و او را به متابعت از خود فراخواند . ابن اضحى دعوت بپذيرفت . جمع كثيرى از مردم شهر نيز يارىاش دادند و ملثمين ( مرابطين ) را از غرناطه بيرون راندند .\r\nمرابطين به قصبه پناه بردند و ميان دو فريق نبرد درگرفت . امير مرابطى غرناطه ، على بن ابى بكر بود معروف به ابن فنو و فنو نام مادر او بود ، خواهر على بن يوسف .\r\nچون ابن اضحى از برترى مرابطين آگاه شد از هم‌پيمان خود ، ابن حمدين صاحب قرطبه و ابن جزى قاضى جيان يارى خواست . ابن حمدين پاره‌اى از قواى خود را به سردارى على بن القاسم معروف به ابن ام العماد ، پسر برادر خود به نزد او فرستاد .\r\nدر خلال اين احوال ، جمعى از مردم غرناطه چنان ديدند كه براى خود رئيسى برگزينند و بر خود امارت دهند كه بتواند بر لمتونيان ( مرابطين ) غلبه يابد . بعضى از سيف الدولة بن هود ياد كردند كه از خاندانى قديم و پرآوازه بود ، علاوه بر اين بر جيان و بر چند شهر ديگر غلبه يافته بود . ابن اضحى و يارانش اين پيشنهاد را تأييد كردند .\r\nمردم شهر با ميل خود نزد ابن هود كس فرستادند و او با سپاهى به غرناطه آمد . در تركيب اين سپاه جماعتى از اوباش مسيحيان و سپاهيان مطرود ، بودند . چون ابن ام - العماد ديد كه اوضاع بدين نحو دگرگون شد بار ديگر با قواى خود به قرطبه بازگرديد .\r\nابن هود و ابن اضحى براى راندن مرابطين از غرناطه ، پيمان بستند . چون مرابطين تركيب و روحيهء لشكر ابن هود را بررسى كردند آن را بس ناچيز شمردند و براى مصاف با آن به خارج غرناطه رفتند و ميانشان نبرد درگرفت ، نبردى سخت . ابن هود منهزم شد و بسيارى از يارانش كشته شدند . اين واقعه در روز نوزدهم ذوالحجهء سال 539 ، اتفاق افتاد .\r\nابن هود نتوانست به غرناطه داخل شود مگر پس از رنج فراوان . با آن گروه از يارانش كه برايش مانده بود از فراز بارو و از روى تپه‌ها به شهر درآمد و پس از درگيرى ديگرى با قواى مرابطين و از دست دادن چند تن ديگر از لشكرش\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nخود را به باب مورور رسانيد « 1 » . به روايت ابن الابار ، ابن هود و ابن اضحى يك ماه در قصبه ماندند و با مرابطين جنگيدند . در اثناى نبرد عماد الدوله پسر ابن هود به اسارت افتاد و در قصبه بمرد . مرابطين پيكر او را براى پدرش فرستادند . سپس قاضى ابن اضحى درگذشت و پسرش محمد به جاى او قرار گرفت او نيز چون پدر براى دفع مرابطين با ابن هود همدستى داشت . در همين هنگام لشكرى شامل دو هزار سوار به سردارى قاضى شورشى مرسيه ابن ابى جعفر از مرسيه بيامد . لمتونيان ( مرابطين ) پس از پيكارى تار و مارشان ساختند و قاضى را كشتند و بسيارى از سپاهيانش بر خاك هلاك افتادند . مرابطين در غرناطه قتل و تاراج به راه انداختند . مردم از منازل خود گريختند و سپس به قصبه بازگرديدند . چون ابن هود ديد كه كار بدينگونه بالا گرفته است و او را ياراى پايدارى در برابر مرابطين نيست ، از غرناطه بيرون آمد و به شهر خود جيان گريخت . ابن هود پسر عم خود را در جيان به جاى خود نهاده بود . ابن الابار را روايت ديگرى است . خلاصه آنكه : چون ابن اضحى شورش خويش آغاز كرد نخست ابن حمدين را دعوت كرد و اين در ماه رمضان سال 539 ه بود . مرابطين در قصبه تحصن گرفتند تا آنگاه كه از جيان يا برخى از سرداران مرزنشين براى ابن اضحى مدد رسيد و جمع كثيرى از مردم غرناطه به او پيوستند . در اين هنگام ملثمين از قصبه بر آنان تاختند و آنان را به سختى منهزم ساختند و سپس به قصبه بازگرديدند .\r\nجنگ ميان دو فريق مدتى در درون غرناطه و خارج آن ادامه داشت . تا آنگاه كه ابن ابى جعفر صاحب مرسيه با لشكرى بيامد . شمار سپاهيانش را از سوار و پياده دوازده هزار نفر گفته‌اند . ملثمين بار ديگر بيرون آمدند و ايشان را منهزم ساختند و ابن ابى جعفر را كشتند و باز به قصبه بازگرديدند . در اين هنگام ابن هود با سپاه خود از دروازهء مورور به شهر درآمد . ابن اضحى به استقبال او رفت . ابن هود آب خواست .\r\nقدحى آب زهرآگين آوردند . مردم بانگ زدند و او را از خوردن آب برحذر داشتند . قاضى ابن اضحى شرمنده شد و جام بگرفت و بنوشيد تا از خود دفع اتهام كند و در آن شب بمرد . ابن هود به قلعهء الحمراء نقل كرد . ميان مرابطين و مردم غرناطه جنگ همچنان بر دوام بود ، تا روزى مرابطين بر پسر ابن هود دست يافتند\r\n\r\n\r\n","description":"","footnote":"\r\n( 1 ) . المراكشى ، كتاب الذيل و التكمله ( نسخهء عكسى مخزن رباط ، از روى نسخهء پاريس ) .\r\n","page_name":" 327 ","page_number":335},
  {"content":"\r\n\r\nو او را كشتند . ابن هود از آن پس يك ماه ديگر در غرناطه ماند و از همه‌سو مشكلات بر او هجوم آورده بود . مردم غرناطه عاقبت به خلافش برخاستند . ابن هود شب هنگام به مرسيه گريخت يا به جيان . پس از او ابو بكر محمد بن ابى الحسن بن اضحى زمام امور غرناطه به دست گرفت ولى او نيز جز چند روز نپاييد و همه با دشمنان در پيكار بود . پس به منكب گريخت و جان خويش برهانيد . اين واقعه در سال 540 ه اتفاق افتاد . مردم غرناطه با حاكم مرابطى ميمون بن يدر بن ورقاء به تفاهم رسيدند . ميمون بن يدر پس از مرگ امير پيشين على بن فنو جانشين او شده بود . بدين‌گونه مرابطين بر سيطرهء خويش بر غرناطه ادامه دادند . « 1 »\r\nقاضى ابو الحسن بن اضحى فقيهى بارع بود و اديب و شاعرى فحل و ابن الابار در كتاب خود قطعاتى از شعر او آورده است . « 2 »\r\n\r\n4\r\nدر همان هنگام كه در قرطبه و غرناطه اين حوادث اتفاق مىافتاد ، در مالقه هم حوادثى اتفاق افتاد . قاضى مالقه هم به خيال شورش برضد مرابطين افتاد . چون به اين حوادث همسان و همانند نظر افكنيم در وهلهء نخست مىبينيم كه سران و رهبران اين شورشها نه از سرداران سپاهى ، بلكه بيشترين از قضاه و ارباب قلم بوده‌اند . در قرطبه و جيان و غرناطه و مالقه و مرسيه و بلنسيه و غير آن حال بر همين منوال است .\r\nرهبران شورشها قضاة ، فقها ، ادبا و شعرايند يا به عبارت ديگر از متفكران آن عصرند نه از جنگاوران . در تعليل اين پديده مىتوان گفت كه فقها و قضاة در سايه دولت مرابطين از جاه و نفوذى وسيع برخوردار بودند آن‌سان كه عناصر رهبرى محلى منحصرا ميان آنان متمركز شده بود و اين موقعيتى و مزيتى بود كه پيش از اين به امراء و سرداران سپاهى اختصاص داشت كه چون مرابطين دولت امراى طوايف\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ص 209 .\r\n( 2 ) . همانجا ص 209 و 210 و 211 .\r\n","page_name":" 328 ","page_number":336},
  {"content":"\r\n\r\nرا پايان دادند به نفوذ آنان نيز پايان داده شد . تا آنگاه كه ستارهء اقبال مرابطين روى به افول نهاد ، در اركان سلطه و نفوذ اين طبقه از فرمانروايان نيز رخنه افتاد و كم‌كم نشانه‌هاى زوال نمودار شد . اينان مىخواستند با افروختن شورشهاى محلى و به دست گرفتن زعامت در شهرهاى خود اولا رياست پيشين خود را حفظ كنند ، ثانيا سلطهء قومى و ملى خويش را پس از شكستن يوغ دولت غالب بازپس گيرند . و به زودى خواهيم ديد كه چون اين شورشهاى محلى فروكش كند - حال به سبب پايان دادن به آنها يا به سبب قرار گرفتن شورشگران در زير پرچم دولت جديد يعنى موحدين - عناصر انقلاب ملى اندلسى بار ديگر از ميان مردان لشكرى و سياسى ظهور خواهد كرد . يعنى به دست كسانى كه با آمدن موحدين به جاى مرابطين نتوانستند به هدف خويش كه همان آزادى ملى بود دست يابند . و اين چيزى بود كه اندلس همواره در پى تحقق آن بود ، باشد كه از زير يوغ جنگجويان بربر كه روزگارى از آن سوى دريا به نام جهاد فى سبيل اللّه آمدند ، سپس به عنوان سروران حكومتگر در آنجا استقرار يافتند ، نجات يابد .\r\nدر همان هنگام كه ابن حمدين در قرطبه و ابن اضحى در غرناطه قيام كرده بودند قاضى مالقه ابو الحكم بن حسون نيز علم طغيان برافراشت . او حسين بن حسين بن عبد اللّه بن حسين الكلبى بن حسون بود و ابو الحكم كنيه داشت . به يكى از خاندانهاى اصيل مالقه انتساب داشت و مردى عالم و صاحب جاه بود . در سال 538 ه به قضاى مالقه رسيد . قاضى پيشين ابو محمد الوحيدى به سبب از دست دادن بينايىاش از كار استعفا خواسته بود . چون در غرناطه و قرطبه و ديگر شهرها شورش برپا شد و قضاة ماجرا به يكديگر مىنوشتند ، قاضى مالقه هم زمام امور شهر بر دست گرفت و مرابطين را در قصبه محاصره نمود . قاضى شش ماه جنگ در پيوست تا مرابطين را از قصبه بيرون راند و قصبه را در تصرف آورد و در آنجا استقرار يافت و به القاب امارت ملقب گرديد . برادر خود ابو الحسن را سردارى سپاه خويش داد و حكومت قرطمه و متعلقات آن را به او داد .\r\nمرابطين در انتقيره و غير آن بر هجوم و محاصره خويش ادامه مىدادند ابن حسون عاقبت مجبور شد از مزدوران مسيحى مدد جويد و براى پرداخت مزد ايشان بر مردم شهر فشار آورد و باج و خراجهاى گوناگون تحميل كند . مردم شهر\r\n\r\n","description":"","footnote":"","page_name":" 329 ","page_number":337},
  {"content":"\r\n\r\nبه خشم آمدند و يكى از خواص او را كه رئيس نگهبانان درگاه بود و لوشى ناميده مىشد برانگيختند تا كار او بسازد . اين توطئه به ثمر رسيد و توطئه‌گران به يارى لوشى توانستند از دروازه‌ها به درون روند و قصبه را تسخير كنند . ابن حسون به درون قصر تحصن جست و تا آنجا كه مىتوانست از خود دفاع نمود . چون برادرش كشته شد ، به مرگ يقين كرد و به درون خانهء خود رفت تا زنان و دخترانش را بكشد كه به دست دشمن اسير نگردند . آنان از چنگال او بگريختند و در اطاقها و پستوها پنهان شدند . در اين هنگام تصميم به سوختن كتب و ذخاير خود گرفت . سپس زهر نوشيد ولى زهر دير كارگر افتاد ، خود را به روى نيزه‌اى افكند نيزه سر از پشتش به درآورد . در خون خود مىغلطيد كه دشمنان به قصر درآمدند و او را بدان حال يافتند . پس از دو روز يعنى در روز يازدهم ربيع الاول سال 547 ه / ژوئن سال 1152 م بمرد . پيكر او را بر دار كردند و سرش را بريده به مراكش فرستادند .\r\nيك سال بعد ( سال 548 ه ) كه موحدين بر مالقه مستولى شدند ، زن و فرزندش را گرفتند و دخترانش را به كنيزى فروختند . اكابر دولت جديد بعضى از آنها را خريدند . و اين پايان حزن‌انگيزى بود كه شورشگران نواحى با آن مواجه گرديدند . « 1 »\r\n\r\n5\r\nدر همان ايام كه ابن حمدين در قرطبه و ابن اضحى در غرناطه شورش كرده بودند احمد بن محمد بن ملحان طائى نيز در وادى آش نزديك غرناطه قيام كرده بود . ابن ملحان نيز به خود دعوت كرد و بر قصبه غلبه يافت و خود را المتأيد باللّه لقب داد و به هر وسيله كه بود در استحكام مركز خويش تلاش ورزيد . اموال و ذخاير بسيار گرد آورد و مزارع وسيع در اختيار گرفت و فرمان داد شخم زنند و تخم بكارند تا به صورت يكى از توانگرترين مردم زمان خويش درآمد . كم‌كم بعضى از بلاد نزديك به خود ، از جمله بسطه را تصرف كرد و به قلمرو خود افزود و در\r\n\r\n\r\n","description":"","footnote":"\r\n( 1 ) . ابن الخطيب ، اعمال الاعلام ص 255 .\r\n","page_name":" 330 ","page_number":338},
  {"content":"\r\n\r\nدربار كوچك خود چند تن از مشاهير علم و ادب را چون ابو بكر بن طفيل فيلسوف و طبيب و ابو الحكم هرودس را گرد آورد ولى سالى چند بر اين منوال ببود . چون محمد بن سعد بن مردنيش در مشرق اندلس قيام كرد و به شهرهاى ميانين و جنوبى نيز تجاوز ورزيد تا هم بر وسعت املاك خود بيفزايد و هم با موحدين پيكار كند ، رهسپار وادىاش شد . گروهى از مسيحيان نيز در لشكر او بودند . چون ابن ملحان ديد كه در برابر مردنيش ياراى مقاومتش نيست به فرمانبردارى موحدين گردن نهاد . موحدين در آن هنگام بر غرناطه مستولى شده بودند . ابن ملحان با اين همه نتوانست وادىاش را حفظ كند و از آن خارج گرديد . در سال 546 ه / 1151 م ابن مردنيش بر بسطه و وادىاش و ديگر جايها مستولى گرديد . ابن ملحان از دريا گذشت و به مغرب رفت . در مراكش به اجراى برخى كارهاى مهندسى چون ساختن درياچه و روان كردن آب آن ، گماشته شد . پس از چندى به عللى كه بر ما پوشيده است مغضوب شد و اموالش را مصادره كردند و او در عين شوربختى بمرد « 1 » .\r\n\r\n6\r\nقاضى جيان يوسف بن عبد الرحمان بن جزى نيز عصيان كرد و دعوى استقلال نمود . قاضى جيان نيز به ديگر قاضيان چون قاضى قرطبه و قاضى غرناطه و قاضى مالقه و قاضى مرسيه و غير آن اقتدا كرده بود . از دوران حكومت او در جيان آگاهى زيادى نداريم ولى معلوم مىشود كه رياست او چندان دوام نيافت زيرا سيف الدولة بن هود توانست در اواخر سال 539 ه / اوايل سال 1145 م كمى پيش از رفتنش به قرطبه بر جيان غلبه يابد و شهر را از او بستاند . « 2 »\r\n\r\n\r\n","description":"","footnote":"\r\n( 1 ) . ابن الخطيب اعمال الاعلام ص 264 و الاحاطه ج 2 / ص 89 .\r\n( 2 ) . ابن الخطيب اعمال الاعلام ص 259 .\r\n","page_name":" 331 ","page_number":339},
  {"content":"\r\n\r\n\r\n7\r\nشورشها ، اراضى مثلث اندلس جنوبى را دربرگرفت . در رنده و شريش و قادس حكومتهاى مستقل تشكيل شد و بر فرمانروايى مرابطين نقطهء پايان نهاده شد .\r\nدر رنده مردى از اهل قلم به نام اخيل بن ادريس رندى قيام كرد و حكومتى مستقل تأسيس كرد . اخيل رندى چنان كه از نامش بر مىآيد اصلا از مردم رنده بود . دبيرى ادب آموخته و شاعرى توانا بود . در آغاز در دستگاه مرابطين سمت دبيرى داشت .\r\nچون ابن حمدين قيام كرد او را در زمرهء خواص خويش درآورد و دبيرى خويش داد ، زيرا در آن هنگام كه ابن حمدين قضاى قرطبه را برعهده داشت اخيل رندى مورد اعتماد و وثوق او بود . آنگاه كه مرابطين قرطبه را به دست ابن غانيه بازپس گرفتند و حكومت ابن حمدين سقوط كرد ، اخيل به شهر خود رنده رفت . ديد اوضاع شهر پريشان است و هيچ ضابطه‌اى در كار نيست ، ازاين‌رو دعوى استقلال كرد و شهر را در ضبط خويش آورد . بعضى از دشمنانش در فروافكندن او سعى كردند و به ابو الغمر بن السائب بن عزون فرمانرواى شريش پيام دادند كه به رنده رود و بر آن غلبه يابد . ابو الغمر نيز اجابت كرد و رهسپار رنده شد و توانست با فريب دادن اخيل بدون جنگ بر قصبه مستولى شود و اموال اخيل و اموال اصحابش را بگيرد . اخيل جان خود برهانيد و به مالقه گريخت . سپس از دريا گذشته به مغرب رفت و در مراكش به ابن عطيهء وزير پيوست . ابن عطيه گرامىاش داشت و مساعدت كرد كه بعدها اموالش را بازستاند . چون موحدين بر اندلس مستولى شدند او قضاى قرطبه يافت ، سپس قضاى اشبيليه . در سال 516 ه / 1166 م در اشبيليه وفات كرد .\r\nاخيل رندى اديبى بارع و شاعرى توانا بود . « 1 »\r\nابن عزون پيشاپيش شورشيانى بود كه خلع طاعت مرابطين كردند . در شهر خود شريش قيام كرد و حكومتى مستقل تشكيل داد . در همان هنگام احمد بن قسى\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 222 .\r\n","page_name":" 332 ","page_number":340},
  {"content":"\r\n\r\nنيز در غرب اندلس شورش كرده بود . كار ابن عزون به سرعت بالا گرفت و دامنهء دولتش تا اركش و سپس تا رنده بسط يافت . در آغاز تحت فرمان ابن حمدين صاحب قرطبه بود . چون اوضاع دگرگون شد و حكومت ابن حمدين سقوط كرد و مجبور شد از قرطبه بيرون رود ابن عزون خلع بيعت كرد و دعوى استقلال نمود .\r\nدر اوايل سال 541 ه ابن عزون از دريا گذشت و به مغرب شد و به ديدار خليفه عبد المؤمن نايل آمد . عبد المؤمن در آن هنگام در پاى باروهاى مراكش بود . ابن عزون با او بيعت كرد . ديگر از كسانى كه در اين هنگام نزد عبد المؤمن آمدند ابن حمدين زعيم سابق قرطبه بود « 1 » . آنگاه كه موحدين به اندلس رفتند . ابن عزون و سپاه شريش نخستين گروههايى بودند كه با ايشان ديدار كردند و به آنها پيوستند .\r\nصاحب روض القرطاس روايت ديگر مىآورد . خلاصه آنكه ابو الغمر ( يا چنان كه او به تحريف آورده ابو القمر ) از بنى غانيه بود و سردار سپاه مرابطين در شريش .\r\nچون موحدين بار اول در سال 539 ه وارد اندلس شدند و شهر شريش را به صلح گرفتند ، ابو الغمر با لشكرى كه در اختيار داشت به آنان پيوست . شمار اين سپاه سيصد سوار بود - و بيعت عبد المؤمن اعلان نمود . بنابراين شريش اولين شهر اندلس است كه به اطاعت موحدين درآمد . بدين سبب موحدين مردم شريش را « السابقون الاولون » خواندند . و املاكشان از باج و خراج معاف شد و چون هيئتهاى مردم اندلس به سلام خليفه موحدى مىآمدند ، هيئت شريش نخستين گروهى بود كه در نزد خليفه بار مىيافت . فتح شريش بنابراين روايت در ماه ذو الحجهء سال 539 ه / 1145 م به پايان رسيد « 2 » . ولى ما روايت پيشين را ترجيح مىدهيم .\r\nدر آن روايت آمده است كه ابن عزون از شورشيان اندلس بود . سپس از اعمال و حركات او در منطقهء فرنتره و رفتنش به نزد عبد المومن سخن مىگويد ، به گونه‌اى كه با حدوث ديگر وقايعى كه در اين منطقه در اين برهه از زمان اتفاق افتاده موافق است . ابن الابار و ابن عذارى و ابن خلدون نيز آن را تأييد مىكنند . بدين علل گفتيم\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ص 22 .\r\n( 2 ) . ابن ابى زرع ، روض القرطاس ، ص 132 .\r\n","page_name":" 333 ","page_number":341},
  {"content":"\r\n\r\nكه بر روايت ديگر ترجيح دارد « 1 » .\r\nاين مبحث را با ذكر دو تن ديگر از زعماى شورشيان اندلس كه برضد مرابطين قيام كردند پايان مىدهيم . يكى از اين دو على بن عيسى بن ميمون والى ثغر قادس و سردار ناوگان مرابطى در اين منطقه بود . او در رأس زعمايى بود كه سر از اطاعت مرابطين برتافتند .\r\nدر سال 540 ه از دريا گذشت و به مغرب آمد و به ديدار عبد المؤمن رفت .\r\nعبد المؤمن در اين روزها فاس را محاصره كرده بود . على بن عيسى بن ميمون اطاعت خويش عرضه داشت و به قادس بازگرديد و در آنجا به نام موحدين خطبه خواند . او همان كسى است كه ابن قسى را يارى كرد كه از دريا بگذرد و به مغرب رود و با عبد المؤمن ديدار نمايد و او را سوگند دهد كه به اندلس لشكر برد . ولى از كسانى است كه بعدها بر موحدين عصيان كردند و سر از فرمان زعماى غرب برتافتند . و اين به هنگامى بود كه ابن قسى از اطاعت موحدين بيرون آمده بود و زعماى لبله و بطليوس و طبيره و ديگران نيز از او پيروى كرده بودند . تا سپاهيان موحدين پس از اندك مدتى به سردارى يوسف بن سليمان به اندلس آمدند و اين رهبران شورشى در سراسر بلاد غربى سر به فرمان نهادند . ديگرى محمد بن على حجام بود كه در بطليوس شورش كرد . ابن الخطيب نام او را در زمرهء شورشيان برضد مرابطين ضبط كرده است ولى چندان تفصيلى دربارهء او نداده است « 2 » . ابن خلدون او را در زمرهء كسانى كه از اطاعت موحدين بيرون رفتند جاى داده است .\r\nسپس مىگويد كه چون يوسف بن سليمان با سپاه موحدين به اندلس رفت تا شورشيان غرب اندلس را بر جاى خود نشاند ابن الحجام كه ابن خلدون او را به ابن الحاج تحريف كرده بار ديگر سر به اطاعت آورد و نزد عبد المؤمن هديه‌اى گرانبها فرستاد كه نيك مؤثر افتاد « 3 » .\r\n\r\n\r\n","description":"","footnote":"\r\n( 1 ) . رجوع كنيد به : الحلة السيراء ، ص 222 ، البيان المغرب ، بخش سوم ص 22 . العبر ج 6 / ص 234 .\r\n( 2 ) . ابن الخطيب ، اعمال الاعلام ، ص 248 .\r\n( 3 ) . ابن خلدون ج 6 / ص 234 و 235\r\n","page_name":" 334 ","page_number":342},
  {"content":"\r\n\r\nو ما پيش از اين گفتيم كه بطليوس از مناطقى بود كه ابن وزير در آنجا بسط نفوذ داد و دايى خود عبد اللّه بن صميم را به امارت آنجا برگماشت . « 1 » ولى از روايات برنمىآيد كه در چه زمانى و چگونه بطليوس به دست محمد بن حجام افتاده است .\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ص 204 .\r\n","page_name":" 335 ","page_number":343},
  {"content":"\r\n . \r\n","description":"","footnote":"","page_name":" 336 ","page_number":344},
  {"content":"\r\n\r\n\r\nفصل دوم كشاكش ميان مرابطين و موحدين مرحلهء نخست\r\n\r\n1\r\nمسلم بود كه محمد بن تومرت كه از اين پس المهدى خوانده مىشد ، چون بنيان كار خويش استوار ديد و به انبوه ياران خود نگريست ، براى نبرد با مرابطين مهيا گرديد . ابن تومرت پس از بيعت با ياران خود « موحدين » به آنان اعلان كرد كه بايد براى جنگ آماده باشند . ازاين‌رو به ترتيب لشكر پرداخت و براى هر ده تن نقيبى معين كرد . بعدها خواهيم ديد كه سپاه موحدين چگونه به روشى نو تنظيم يافت حتى در جنگها نيز نقشه‌هاى مبتكرانه‌اى طرح مىنمود كه خود از علل پيروزى او به شمار مىآمد .\r\nعلى بن يوسف امير المسلمين مجبور شد در اوايل سال 515 ه به سبب شورشى كه در قرطبه بر پاى خاسته بود به اندلس رود ولى اقامت او در اندلس به دراز نكشيد و در آنجا به ديگر اعمال رزمى نپرداخت زيرا نهضت ابن تومرت در بلاد سوس سبب دل مشغولى او شده بود . درست چند ماه پيش بود كه ميان او و فقها مجلس مناظره تشكيل شده بود و امير المسلمين به اين بسنده كرد كه او را از پايتخت خود مراكش تبعيد كند و ابن تومرت به بلاد سوس رفت و در آنجا پرده از حقيقت نيات خويش برداشت .\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nاندكى بعد از آن زعيم شورش غرب اندلس يا زعيم شورش « مريدين » احمد بن قسى به ديدار او آمد . و اين بعد از خلع او و فقدان امارتش در شلب و ميرتله بود .\r\nسيدراى بن وزير صاحب باجه او را خلع كرده بود و ما پيش از اين در اين باب سخن گفتيم . همچنين در اوايل سال 542 پس از فتح مراكش هيئت بزرگى به رياست قاضى ابو بكر بن العربى و عده‌اى از بزرگان اشبيليه از اشبيليه بيامد . اينان بيعت مردم اشبيليه را آورده بودند . در اواخر سال 545 و اوايل سال 546 كه عبد المؤمن در سلا بود و براى فتح افريقيه بسيج نيرو مىكرد ، هيئتهايى از شهرهاى مختلف اندلس برسيد كه جمعى از رجال مبرز اندلس ، از فقها و قضاة و زعماء و سرداران سپاه نيز در ميان آنها بودند . شمار اينان به پانصد مىرسيد . خطيبانشان اوضاع پريشان اندلس و احتمال خطر مسيحيان را به شرح باز نمودند و از تطاول آنها به قرطبه شكايت كردند و از او خواستند كه پاى در ركاب جهاد آورد و لشكر به اندلس برد . « 1 »\r\nآمدن اين هيئتها سبب شد كه عبد المؤمن به نيت خويش جامهء عمل پوشد و رسما در امور اندلس دخالت ورزد . اما در تاريخ و كيفيت اين مداخله اختلاف است . ابن ابى زرع صاحب روض القرطاس و كسانى كه از او روايت كرده‌اند ، گويند كه اين مداخله از اواخر سال 539 ه / 1144 م پس از آنكه عبد المؤمن تلمسان را فتح كرد ، آغاز شد . در اين تاريخ عبد المؤمن ده هزار سوار از موحدين را به سردارى ابو عمران موسى بن سعيد به اندلس فرستاد . اين سپاه در ساحل جزيرة الخضراء فرود آمد و نخستين شهرى كه فتح كرد ، شريش بود ، كه به صلح فتح شد . فرمانرواى شريش ، ابو الغمر بن عزون كه از بنى غانيه و از مرابطين بود ، با پادگانى مركب از سيصد سوار بيرون آمد و با عبد المؤمن بيعت كرد و به اطاعت او درآمد . از اين‌رو موحدين مردم شريش را « السابقون الاولون » ناميدند . عبد المؤمن املاك ايشان را از پرداخت باج و خراج معاف داشت و چون هيئتهايى از اندلس به سلام خلفاى\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ص 22 . ابن خلدون ، العبر ، ج 6 / ص 234 . الحلل الموشيه ، ص 111 . ابن ابى زرع روض القرطاس ، ص 125 . ابن الابار الحلة السيراء ص 200 .\r\n","page_name":" 338 ","page_number":346},
  {"content":"\r\n\r\nموحدين مىرفت ، هيئت شريش را بر همه مقدم مىداشتند و مناديان بانگ برمىآوردند كه سابقون كجايند ؟ و پس از ايشان ديگر هيئتها به درون مىرفتند . صاحب روض القرطاس به نقل از ابن فرحون دخول موحدين را به شريش در ماه ذو الحجهء سال 539 ه ضبط كرده و موحدين اندكى پيش از اين به طريف و جزيرة الخضراء وارد شده بودند . مرابطين از شريش به اشبيليه گريختند « 1 » .\r\nاما روايت ابن الابار و ابن خلدون معارض اين روايت است . حاكى از اينكه دخالت موحدين در امور اندلس به سال 540 ه بازمىگردد . نخستين سپاه موحدين كه روانهء اندلس گرديد در اوايل سال 541 ه قدم به خاك اندلس نهاد . تفصيل ماجرا از اين قرار است كه در سال 540 ه كه عبد المؤمن در كنار باروهاى فاس لشكرگاه برپا كرده بود ، على بن عيسى بن ميمون فرمانده ناوگان مرابطين ، در آبهاى قادس نزد او آمد و اظهار اطاعت كرد و سپس به اندلس بازگرديد و در جامع قادس به نام موحدين خطبه خواند . « 2 » ما مىتوانيم آغاز دخالت موحدين را در امور اندلس به اوايل سال 541 ه بازگردانيم . اما دخالت نظامى در امور اندلس بنا به قول ابن الابار به اوايل 541 ه بازمىگردد . از اين قرار كه ابن قسى زعيم شورش غرب اندلس ، در ماه ربيع الثانى سال 540 ه نزد عبد المؤمن آمد تا او را به يارى شورشيان غرب اندلس تحريض كند و اندلس را از مرابطين بستاند . عبد المؤمن در محرم سال 541 ه سپاهى به اندلس گسيل داشت . ابن قسى نيز با اين سپاه بود . اين سپاه طريف و جزيرة الخضراء را فتح كرد . سپس به شلب رفت تا آنجا را از ابن وزير كه بر آن غلبه يافته بود بستاند و بار ديگر آن را به صاحبش ابن قسى بسپارد . « 3 » البته پيش از اين بيان كرديم كه آمدن ابن قسى به مغرب بايد اندكى بعد از اين تاريخى باشد كه ابن الابار ذكر كرده است يعنى بعد از آن‌كه ابن قسى در شعبان 540 ه ميرتله را از دست داده باشد . « 4 » در اين‌جا عبد المؤمن اولين سپاه موحدين را به سردارى براز بن -\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 122 و 123 .\r\n( 2 ) . ابن خلدون ، العبر ، ج 6 / ص 233 .\r\n( 3 ) . ابن الابار ، الحلة السيراء ، ص 200 .\r\n( 4 ) . ابن خلدون ، العبر ، ج 4 / ص 166 و ج 6 / ص 234 .\r\n","page_name":" 339 ","page_number":347},
  {"content":"\r\n\r\nمحمد مسوفى به اندلس فرستاد . براز بن محمد ، پيش از اين از سرداران سپاه امير تاشفين بن على بود كه پس از كشته شدن او به موحدين پيوست . عبد المؤمن سپس لشكر ديگرى همراه با موسى بن سعيد به يارى او گسيل داشت ، سپس لشكر سومى به سردارى عمر بن صالح صنهاجى . كار اصلى موحدين در شبه جزيره قتال با لمتونيان مرابط و شورشگران - هر دو - بود . گذشتن اين لشكر موحدى از دريا در محرم سال 541 ه بود . موحدين اول بر طريف و جزيرة الخضراء مستولى شدند . سپس به شريش لشكر راندند . فرمانرواى شريش ابو الغمر بن عزون و پسرش به ايشان پيوستند . لشكر موحدين آنگاه به لبله رفت . فرمانرواى لبله يوسف بن احمد بطروجى نيز گردن به اطاعت نهاد . موحدين سپس آهنگ ميرتله مركز پيشين ابن قسى كردند . ميرتله در اين هنگام تحت فرمان رقيب او سيدراى بن وزير بود . موحدين بر شهر غلبه يافتند ، آنگاه شلب را گرفتند و آن را به ابن قسى دادند و خود به باجه و از آنجا به بطليوس لشكر راندند .\r\nاين دو شهر در قلمرو سيدراى بن وزير بود . بطليوس پيش از آنكه به دست ابن وزير افتد در تصرف دايى او عبد اللّه بن صميل بود . ابن وزير اطاعت خويش اعلان كرد و زندانى خود ، عمر بن المنذر را كه از « مريدين » بود آزاد ساخت . ابن وزير چون بر عمر بن المنذر غلبه يافت او را به زندان كرد و هم در زندان چشمانش را ميل كشيد .\r\nعمر بن المنذر به شلب رفت تا در كنار همتا و هم‌پيمان ديرينش ابن قسى بيارامد « 1 » .\r\nموحدين در اين حملهء نخست شهرهاى غربى اندلس را در تصرف آوردند .\r\nهمهء اين شهرها در تصرف « مريدين » بود . سراسر اين فتوحات به ده ماه نرسيد .\r\nهمه اينها مقدمه بود براى يك هدف خطير ، استيلا بر اشبيليه .\r\nموحدين با همه قواى خود رهسپار اشبيليه شدند . سران « مريدين » احمد بن قسى و سيدراى بن وزير و يوسف بطروجى نيز با قواى خود به آنان پيوستند . در راه كه مىرفتند بر طلياطه و حصن القصر مستولى شدند . اين دو قلعه در غرب اشبيليه بودند . هر دو سر به اطاعت نهادند . موحدين اشبيليه را محاصره كردند . از جانب دريا نيز ناوگان اندلسى به فرماندهى على بن عيسى بن ميمون صاحب قادس شهر را محاصره نمود . اين محاصره ديرى نپاييد . زيرا از اشبيليه تنها يك پادگان ضعيف مرابطى\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 204 . ابن خلدون ، العبر ، ج 6 / ص 234 .\r\n","page_name":" 340 ","page_number":348},
  {"content":"\r\n\r\nدفاع مىكرد آن هم از لحاظ داخلى پشتيبانى نداشت . بدين سبب به زودى شهر گشوده شد و مرابطين به قرمونه گريختند . موحدين هركس از ايشان را كه يافتند كشتند .\r\nدر اين گيرودار عبد اللّه بن العربى فرزند قاضى ابو بكر بن العربى عميد فقها و زعماى شهر كشته شد . اشبيليه در روز دوازدهم شعبان سال 541 ه / 1147 م « 1 » فتح شد .\r\nفتحنامه به عبد المؤمن نوشتند و عبد المؤمن در همان اوان به مراكش داخل مىشد .\r\nاندكى پس از فتح مراكش هيئت اشبيليه به رياست قاضى ابن العربى برسيد و بيعت مردم آن سامان بياورد - چنان كه گفتيم - اين واقعه در اوايل سال 542 ه اتفاق افتاد .\r\nدر ميان شيوخ سپاه موحدين در اشبيليه عبد العزيز و عيسى برادران المهدى بن تومرت نيز بودند . چون هنگام فتح اشبيليه اميرى كه زمام امور آن بر دست گيرد نبود آن دو عهده‌دار حكومت شدند ولى با مردم روشى ناپسند در پيش گرفتند و ستم از حد گذرانيدند و خونها ريختند و اموال تاراج كردند . تا آنجا كه مردم به جان آمدند و آماده شورش شدند . از كسانى كه برضد ايشان به پا خاست يوسف بطروجى صاحب لبله بود . آن دو برادر عزم قتل او كردند . يوسف از اشبيليه بيرون آمد و به شهر خود رفت و موحدين را از آنجا اخراج نمود و بيعت خويش نقض كرد و با بقاياى مرابطين پيمان يارى بست . مردم طلياطه و حصن القصر نيز چنين كردند . ابن قسى صاحب شلب و ابن ميمون صاحب قادس و محمد بن الحجام صاحب بطليوس نيز از اطاعت موحدين خارج شدند و تنها ابن عزون صاحب شريش و پسرش در فرمان ايشان باقى ماندند . مىبينيم كه خارج شدن اين زعما از اطاعت موحدين مصادف است با شورش ماسى در مغرب برضد موحدين ( سال 542 ه ) و اين شورش آنچنان مهيب بود كه احتمال از ميان رفتن سلطه و دولت ايشان مىرفت .\r\nيحيى بن غانيه در اين كشاكشها و شورشها فرصت غنيمت شمرد و سپاهى از مرابطين را به جزيرة الخضراء كه مدخل شبه جزيره بود فرستاد . آوازهء اين لشكركشى به سبته رسيد و مردم به رهبرى قاضى عياض سبتى سر از فرمان موحدين برتافتند و\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 239 . ابن خلدون ، العبر ج 6 / ص 234 . ابن الاثير ، ج 11 / ص 43 و 44 . ابن ابى زرع فتح اشبيليه را به دست موحدين در سال 540 ه مىداند ( ص 123 ) و اين روايت ضعيفى است .\r\n","page_name":" 341 ","page_number":349},
  {"content":"\r\n\r\nوالى سبته يوسف بن مخلوف تينمللى را و هركه را كه از موحدين يافتند كشتند .\r\nيحيى بن ابى بكر الصحراوى زمام امور سبته به دست گرفت . در خلال اين احوال اوضاع اشبيليه دگرگون شد و عبد العزيز و عيسى برادران المهدى با ديگر موحدين شهر را ترك كردند و به دژ ببشتر از معاقل ابن عزون رفتند و از آنجا راهى مراكش شدند و ما از سرگذشت آنان در ضمن كسانى كه بر عبد المؤمن خروج كردند سخن گفتيم « 1 » .\r\nچون عبد المؤمن از آنچه در اشبيليه و غرب اندلس اتفاق افتاده بود خبر يافت ، سپاهى از موحدين به شبه جزيره فرستاد ، به سردارى يوسف بن سليمان . براز بن محمد مسوفى را نيز بر امور خراج اندلس گماشت . يوسف بن سليمان با سپاه خود نخست به لبله رفت و در آنجا بر عصيان بطروجى پايان داد و او را مطيع فرمان خود ساخت . آنگاه طلياطه و حصن القصر را به فرمان آورد . سپس تا اقصاى بلاد غربى پيش تاخت و شهر طبيره را مورد هجوم قرار داد . صاحب طبيره ابن مهيب قبول فرمان كرد . على بن موسى بن ميمون صاحب شنتمريهء غربى و قادس نيز به اطاعت بازگرديد و محمد بن على بن الحجام صاحب بطليوس نيز پاى به جاى پاى او نهاد و براى خليفه عبد المؤمن هداياى فخيم فرستاد و مورد قبول واقع گرديد .\r\nچون در سال 545 هيئتهاى اندلس به ديدار خليفه عبد المؤمن كه در سلا بود فرا - خوانده شدند ، زعماى غرب و پيشاپيش ايشان سيدراى بن وزير صاحب باجه و يابره به ديدار او شتافتند . تنها ابن قسى صاحب شلب و ميرتله از ديدار تن زد « 2 » .\r\nابن قسى چون ديد كه موحدين در سراسر نواحى غرب پيشروى مىكنند و سران شورشى غرب در تحت لواى ايشان جاى مىگيرند ، بر جان خود بترسيد ، زيرا بار اول كه اطاعت خويش اعلام داشته بود از روى اخلاص و اعتقاد نبود . حتى به آيين ايشان ايمان نياورده بود ، بلكه همه كوشش او استعانت به آنان و ايمنى از سطوتشان بود . چون ديد كه از مقاومت عاجز است و همه دوستان و همتايانش به ايشان گرويده‌اند ، به مسيحيان روى آورد و نزد آلفونسو هنريكيز پادشاه پرتغال كس فرستاد و او را به هم‌پيمانى و دوستى فراخواند . اين آلفونسو هنريكيز ، همان\r\n\r\n\r\n","description":"","footnote":"\r\n( 1 ) . ابن خلدون ، العبر ، ج 6 / ص 234 .\r\n( 2 ) . ابن خلدون ، العبر ، ج 6 / ص 235 .\r\n","page_name":" 342 ","page_number":350},
  {"content":"\r\n\r\nاست كه در روايات اسلامى از آن به ابن الرنق يا ابن الرنك ياد شده است « 1 » . آلفونسو دعوت او را پذيرفت و يكى از اسبان خود را با سپرى و نيزه‌اى براى او هديه فرستاد و وعدهء يارىاش داد . چون مردم شلب ديدند كه ابن قسى به مسيحيان روى آورد بر او خشمگين شدند و رهايى از حكم او را چاره‌اى انديشيدند . رهبر اين اقدام ابن المنذر اعمى دوست و هم‌پيمان پيشين ابن قسى بود . موحدين او را از زندان بطليوس آزاد كرده بودند و او به شلب بازگرديد و در آنجا اقامت گزيد .\r\nتوطئه‌كنندگان حسين فرزند ابن قسى را به گردش و تفرجى كه برايش ترتيب داده بودند سرگرم كردند و به گونه‌اى به قصر او موسوم به قصر الشراجب درآمدند و گروهى به مكان امن او حمله كردند و كشتندش و سرش را بر همان نيزه‌اى كه آلفونسو برايش فرستاده بود نصب كردند و ابن المنذر را به رياست برگزيدند و پيوستگى خويش به دعوت موحدين اعلان نمودند . اين واقعه در ماه جمادى الاول سال 546 ه / 1151 م بود . بدينگونه رياست ابن قسى و گروه « مريدين » ، نخستين كسان كه برضد مرابطين در ناحيهء غربى قيام كرده بودند به پايان رسيد .\r\nابن قسى مردى عالم بود ، بخصوص در كلام و تصوف . شعر نيز نيكو مىگفت .\r\nابن الابار مقاديرى از شعر او را نقل كرده است از جمله اين ابيات در دعوت به قيام خويش :\r\n و ما تدفع الابطال بالوعظ عن حمى * و الا الحرب تطفأ بالرقا و التمائم\r\nو لكن ببيض مرهفات و ذبل * مواردها ماء الطلى و الغلاصم\r\nو لا صلح حتى نطعن الخيل بالقنا * و نضرب بالبيض الرقاق الصوارم\r\nو نحن اناس قد حمتنا سيوفنا * عن الظلم لما جرتم بالمظالم « 2 » \r\nابن المنذر - چنان كه پيش از اين در اخبار او آورديم - مردى ستيزه‌جو بود كه كس از عواقب اعمال او ايمنى نداشت . موحدين - با آنكه به ايشان گرويده بود - همواره از او بيمناك بودند . سيدراى بن وزير نيز از سوى ديگر ، پس از مرگ\r\n\r\n\r\n","description":"","footnote":"\r\n( 1 ) . ابن الابار او را ابن الريق خوانده : الحلة السيراء ، ص 200 و ابن الخطيب صاحب قلمريه اعمال الاعلام ، ص 251 .\r\n( 2 ) . ابن الابار ، الحلة السيراء ، ص 200 و 201 و 204 و اعمال الاعلام ، ص 251 و 252 .\r\n","page_name":" 343 ","page_number":351},
  {"content":"\r\n\r\nابن قسى طمع در شلب و ضميمه كردن آن به قلمرو خود بسته بود . از اين‌روى پس از اندك زمانى به شلب لشكر آورد و بر آن غلبه يافت . آن‌سان كه ابن صاحب الصلاة ، در كتاب خود ثورة المريدين آورده است - البته اين كتاب به دست ما نرسيده - موحدين به اين تغيير رياست در شلب توجهى نكردند . ولى از بيم اينكه - مبادا بار ديگر ابن منذر اعمى سر به شورش بردارد او را به اشبيليه منتقل كردند تا در آنجا تحت نظر ايشان باشد . پس از چندى ابن منذر از اشبيليه بيرون آمده رهسپار مغرب شد و به سلا رفت و در آنجا بماند تا در سال 558 ه در سلا بمرد .\r\nابن منذر نيز چون رفيق خود ابن قسى عالم و اديب و شاعر بود . ابن الابار نيز مقاديرى از شعر او را روايت كرده ، از جمله ابياتى است در خطاب به وزير ابو بكر بن المنخل كه او نيز در اين ايام از شعراى غرب اندلس بود :\r\n لئن غض منك الدهر يومأ بازمة * و حسبك ان تلفى و انت صبور\r\nفليس اسا يبقى و ان جل مثل ما * على كل حال لا يدوم سرور\r\nايو جد فى الدنيا من الناس صاحب * اذا اعرضت ابقى لذاك عسير\r\nطلبت عزيزا لا ينال فان يكن * فان ابا بكر بذاك جدير\r\nرضيت به حظا من الناس كلهم * فما بعده حر اليه نشير « 1 » \r\n\r\n2\r\nاكنون كه از حوادث نواحى غربى اندلس سخن گفتيم و موحدين سلطهء خود را بر آن نواحى از اشبيليه تا شلب يعنى تا اقصاى ولايت غربى گسترش دادند ببينيم در مناطق وسطاى اين شبه جزيره چه گذشته است .\r\nقرطبه را درحالىكه امير يحيى بن غانيهء مرابطى به يارى قيصر آلفونسوى هفتم پادشاه قشتاله بر آن مستولى شده بود ، و فرمانرواى پيشين آن قاضى ابن حمدين از آنجا بيرون آمد رها كرديم . گفتيم كه بيرون رفتن ابن حمدين بعد از آن بود كه\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 204 و 206 .\r\n","page_name":" 344 ","page_number":352},
  {"content":"\r\n\r\nمسيحيان دست از يارىاش برداشتند ، زيرا ديدند كه موحدين در ولايات غربى پيش مىتازند و بر اشبيليه غلبه يافته‌اند ، ازاين‌رو به ناچار با ابن غانيه پيمان دوستى بستند و از سلطهء او بر قرطبه حمايت كردند . اين وقايع در اوايل سال 541 ه اتفاق افتاد .\r\nآلفونسوى هفتم به حق مىدانست كه يحيى بن غانيه تنها نمادى است كه از مرابطين در شبه جزيره باقى مانده است و در واقع رمز مقاومت است در برابر موحدين از حمله به نواحى وسطاى اندلس . ابن غانيه با تلخكامى مىدانست كه در واقع تابع پادشاه قشتاله شده است و سرنوشتش در قرطبه و در اندلس رهين مشيت اوست . يحيى بن غانيه چند ماه ديگر با مسيحيان و پادشاه قشتاله مدارا كرد . پادشاه قشتاله غالبا در برابر خواستهاى او موانعى پديد مىآورد و از تصرفات او در امور ناخشنودى مىنمود . سرانجام او را به اندوجر فراخواند . حاكم اندوجر مردى بود موسوم به العربى كه خود را به زير لواى مسيحيان كشيده بود . ابن غانيه به اندوجر رفت ، در آنجا از او خواستند كه از دو شهر بياسه و ابده چشم بپوشد تا ثابت شود كه در پيمان دوستى خويش پايدار است . ابن غانيه به ناچار آن دو شهر مهم را به پادشاه قشتاله واگذاشت . بار ديگر پادشاه قشتاله از او خواست كه جيان را نيز تخليه كند يا جزيه مقرر را دو برابر سازد . ظاهرا ابن غانيه به پادشاه قشتاله وعده داد كه مطلب او را برآورد و مدتى مهلت خواست . در اين ايام مهلت ، در نهان نزد براز بن محمد مسوفى والى اشبيليه از سوى موحدين كس فرستاد . چنان كه گفتيم ابن براز بن محمد از سرداران پيشين لشكر مرابطين بود . هر دو در نهان در استجه ديدار كردند و بر آن نهادند كه يحيى بن غانيه قرطبه و قرمونه را به موحدين تسليم كند .\r\nابن الخطيب مىگويد نامهء عبد المؤمن به ابن غانيه رسيد كه در آن آمده بود كه « هر چه خواسته است پذيرفته شده » ولى ابن الخطيب نمىگويد كه ابن غانيه از عبد المؤمن در برابر آنچه مىدهد ، چه چيزى خواسته است . ظاهرا از او خواسته بود كه موحدين از جيان حمايت كنند . ازاين‌رو چون پادشاه قشتاله سفراى خود را فرستاد و به شتاب خواستار تسليم جيان گرديد ، ابن غانيه رسولان را بگرفت و در قلعه بنى سعيد ( قلعهء يحصب ) در بند كشيد . عاقبت مسيحيان مجبور شدند از جيان صرف‌نظر\r\n\r\n","description":"","footnote":"","page_name":" 345 ","page_number":353},
  {"content":"\r\n\r\nكنند « 1 » . در پى اين اقدام ابن غانيه از قرطبه رهسپار غرناطه شد و اين شهر آخرين شهرى از شبه جزيره بود كه در تصرف مرابطين باقى مانده بود . اين واقعه در ماه جمادى الثانى سال 543 ه بود . والى شهر ميمون بن يدر لمتونى با جماعتى از سرداران مرابطين در آنجا مقاومت مىكردند . بنابر روايت صاحب روض القرطاس ابن غانيه مىكوشيد كه يدر لمتونى را وادارد تا غرناطه را به موحدين تسليم كند ، آنچنان كه او خود قرطبه و قرمونه را تسليم كرده بود و بنابر روايت ابن خلدون با موحدين چنان باشد كه او هست . ابن الخطيب با وضوح ديگرى مطلب را بيان مىكند كه ابن غانيه مىخواست اعيان قبايل لمتونه و مسوفه را در غرناطه گرد آورد تا در باب واگذارى حكومت مرابطين به موحدين راى زند . از اين بر مىآيد كه ابن غانيه به كلى به اطاعت موحدين گردن نهاده و در زير پرچم آنان قرار گرفته بود . « 2 » ولى آنچه اين روايت را نقض مىكند سخن ابن الخطيب است كه در جاى ديگر مىگويد كه ابن غانيه چون به غرناطه آمد پس از دو ماه بيمار شد و بمرد و به هنگام مرگ مرابطين را وصيت مىكرد كه غرناطه را سنگر دعوت مرابطين قرار دهند و مىگفت « اندلس همانند سپرى است و غرناطه حلقهء دستگيرهء آن ، اى مرابطين اگر دستگيره را نيكو نگهداريد سپر از دست شما نمىافتد » . اين عبارت هرگونه شبهه را در باب انحراف ابن غانيه از دعوت مرابطين رفع مىكند « 3 » .\r\nوفات يحيى بن غانيه در بيست و چهارم شعبان سال 543 ه / هفتم ژانويهء سال 1149 م بود . پيكر او را در قصبهء غرناطه در مسجد متصل به قصر باديس بن حبوس و در كنار مدفن او به خاك سپردند . قبر او زيارتگاه معروفى است كه تا زمان ابن الخطيب بدان تبرك مىيافته‌اند « 4 » .\r\n\r\n\r\n","description":"","footnote":"\r\n( 1 ) . ابن خلدون ، العبر ، ج 6 / ص 235 . ابن الخطيب ، الاحاطه ، ( مخطوط ياد شدهء اسكوريال ) برگ 272 و 392 .\r\n( 2 ) . ابن ابى زرع ، روض القرطاس ، ص 125 . ابن خلدون ، العبر ، ج 6 / ص 235 . ابن الخطيب ، الاحاطه ، ( مخطوط ياد شدهء اسكوريال ) برگ 392 .\r\n( 3 ) . ابن الخطيب ، الاحاطه ، ( 1956 ) ج 1 / ص 103 و 104 .\r\n( 4 ) . ابن الخطيب ، الاحاطه ، ( نسخه خطى ياد شدهء اسكوريال ) برگ 392 .\r\n","page_name":" 346 ","page_number":354},
  {"content":"\r\n\r\nپس از مرگ ابن غانيه غلام او فلوج از غرناطه بيرون آمد و به حصن بنى بشير رفت . سرورش او را امارت اين دژ داده بود . اموال و ذخايرش را كه مقادير هنگفتى بود در آنجا به وديعه نهاد و براى حفاظت دژ از جماعتى از مسيحيان يارى طلبيد . سپس به خيالش رسيد كه به برادرزادهء مولاى خود اسحاق بن غانيه پيوندد و مردى از مردم سرقسطه به نام ابن مالك را به جاى خود در دژ نهاد . اما اسحاق او را بگرفت و بند برنهاد و شكنجه كرد تا بمرد . چون موحدين از ماجرا خبر يافتند گروهى از سپاهيانشان از لوشه كه نزديك دژ بود بيامدند و بر آن مستولى شدند و هرچه اموال و ذخاير و جامه و زيور بود بربودند . گويند اموالى هنگفت بود « 1 » .\r\nيحيى بن على بن غانيه ، اميرى هوشيار بود و سپاهى مردى دلير و آگاه از فنون نبرد ، در عين حال سياستمدارى زيرك و فرمانروايى با كفايت و قدرت . پيش از اين دربارهء او و مراحل زندگىاش و مناصبى كه داشت و نيز سهم بسزايى كه در نبرد با مسيحيان برعهده داشت سخن گفتيم . ابن غانيه بويژه در نبرد افراغه در سال 528 كه مرابطون پيروزى درخشان خويش را بر الفونسوى محارب حاصل كردند ، دلاوريها نمود . ابن الخطيب در بيان خصال او گويد : « سلحشورى دلير و دورانديش و زيرك بود ، و رزم آزموده » . برادر كوچكش محمد بن على بن غانيه از سال 520 ، از ايام على بن يوسف فرمانرواى جزاير شرقى بود . زمانى دراز در آن منصب ببود تا اوضاع دولت مرابطى دگرگون شد و پايه‌هايش فرو ريخت . از آن پس در آن جزاير خود به استقلال خود فرمان راند . پس از او جانشينانش در آنجا صاحب دولتى شدند كه مدتها بر سر پاى بود و همچنان بر پاى دارندهء دعوت مرابطين و يكى از پايگاههاى مبارزه برضد دولت موحدين بود .\r\nپادشاه قشتاله در اين اثناء چشم به راه حوادث بود و منتظر فرصت . چون ابن غانيه به نفع موحدين از قرطبه خارج شد و به غرناطه رفت ، قشتاليان به پايتخت قديم خلافت كه گويا در آن ايام بدون دفاع بود داخل شدند . قرطبه اگر هم مدافعانى داشته آنچنان ناتوان بوده كه ياراى پايدارى در برابر مسيحيان نداشته‌اند . قشتاليان براى دومين بار در خلال دو سال به قرطبه درآمدند . اين بار در ماه جمادى الثانى يا\r\n\r\n\r\n","description":"","footnote":"\r\n( 1 ) . ابن الخطيب ، الاحاطه ، ( نسخه خطى اسكوريال ) برگ 360 .\r\n","page_name":" 347 ","page_number":355},
  {"content":"\r\n\r\nرجب سال 543 ه / نوامبر يا دسامبر سال 1148 م بود . ولى گويا اين اشغال به درازا نكشيد . زيرا موحدين تا موافقت ابن غانيه را كسب كردند ، براز مسوفى والى اشبيليه سپاهى از موحدين را به سردارى ابو الغمر بن عزون صاحب شريش و نيروى مددكننده‌اى به سردارى يوسف بطروجى صاحب لبله ، به قرطبه فرستاد . مسيحيان با آنكه در دژ اندوجر چشم به راه فرصتى بودند كه به شهر درآيند از حركت اين لشكرها هيچ آگاه نشدند . براز مسوفى به خليفه عبد المؤمن نامه نوشت و لشكر خواست . او نيز برفور سپاهى به فرماندهى ابو زكريا يحيى بن يومور به اندلس گسيل داشت . سپاهيان موحدى رهسپار قرطبه شدند . چون پادشاه قشتاله از آن سپاه گران آگاه شد ، نخواست در شرايطى كه از پايتخت خويش بسى دور افتاده در جنگى كه سرنوشتش معلوم نيست درگير شود . چند روز پس از اشغال شهر از آنجا بيرون آمد . موحدين به قرطبه درآمدند . اين واقعه در ماه رجب يا شعبان سال 543 ه اتفاق افتاد . پس از چند ماه شهر جيان را نيز كه مورد تهديد قشتاليان بود و عزم تسخير آن را داشتند تصرف كردند « 1 » . سپس بر بياسه و ابده غلبه يافتند و آن دو شهر از مسيحيان بستدند . بدين‌گونه دامنهء دولت موحدين تا اواسط اندلس كشيده شد و جز غرناطه جايى در دست مرابطين نماند . مرابطين توانستند غرناطه را چند سال در دست خود نگهدارند .\r\n\r\n3\r\nدرست در همين اوان در شرق اندلس حوادث مهمى اتفاق مىافتاد . نخست قيام محمد بن سعد بن مردنيش بود در بلنسيه و مرسيه و بسطه در سال 542 ه و هم - پيمان شدن او با مسيحيان و دوم افتادن بقيهء شهرهاى بزرگ اسلامى در ثغراعلى ، چون لارده و طرطوشه و افراغه و مكناسه به دست مسيحيان . از همان آغاز معلوم بود كه ابن مردنيش كه نمايندهء انديشه ملى اندلسى است روزى با موحدين به سختى\r\n\r\n\r\n","description":"","footnote":"\r\n( 1 ) . ابن خلدون ، العبر ، ج 6 / ص 235 . ابن ابى زرع ، روض القرطاس ، ص 125 .\r\n","page_name":" 348 ","page_number":356},
  {"content":"\r\n\r\nدرگير كشاكش خواهد شد و اكنون اين كشاكش شروع شده است . ابن مردنيش پس از مستحكم كردن جاى پاى خويش و گردآورى قواى خود به بسطه و وادى آش لشكر برد و آن دو شهر را از فرمانروايشان ابن ملحان طائى در سال 546 ه / 1153 م بستد و ما از آن ياد كرديم . بدين‌گونه دامنهء متصرفاتش تا نزديكى جيان كه در آن هنگام پايتخت موحدان بود گسترش يافت . ولى در همين سال در بلنسيه ، در غياب او شورشى داخلى رخ داد كه به قيام مردى به نام ابو مروان عبد الملك بن شلبان انجاميد . ابن مردنيش بازگرديد و مدتى بلنسيه را محاصره نمود . از ميان مورخان تنها ابن الابار به اين قيام اشارت كرده است « 1 » . اما روايت ديگر هست كه قضيه را از زاويهء ديگر مىنگرد و آن نامهءاى است كه خليفه عبد المؤمن از مراكش به « شيخ ابو عبد اللّه محمد بن سعد » به تاريخ شانزدهم جمادى الاخر سال 548 ه نوشته است .\r\nاز عبارت اين نامه برمىآيد كه اين انقلاب در بلنسيه برضد محمد بن سعد بوده و شعار « توحيد » يعنى شعار موحدين سر مىداده است . و ابن مردنيش هنگامى كه بلنسيه را از شورشيان باز پس گرفت در معاقبت شورشيان به جد درايستاد . بويژه آن گروه را كه به دعوت موحدين گرايش يافته بودند به سختى مجازات كرد . از اين نامه برمىآيد كه مردم لورقه خود خواستار سلطهء موحدين بودند و ابن مردنيش با آنان چنان كرد كه با مردم بلنسيه كرده بود . خليفه عبد المؤمن در نامهء خود ابن مردنيش را فرامىخواند كه اوامر المهدى را به كار بندد و در دعوت موحدين داخل شود و او را متوجه مىسازد كه هيچ يك از زعماى اندلس نمىتوانند از خشم و سخط او ( يعنى عبد المؤمن ) رهايى يابند مگر آنكه دعوت موحدين را بپذيرند و هركه جز اين كند سرنوشت شومى در پيش خواهد داشت . همچنين عبد المؤمن او را به سبب عملى كه با مردم بلنسيه كرد سرزنش نمود و گفت آنان « كلمهء توحيد را آشكار كرده بودند » همچنين از معاملهء او با مردم لورقه كه اخلاص خويش عيان ساخته بودند ، به خشم آمده بود « 2 » .\r\n\r\n\r\n","description":"","footnote":"\r\n( 1 ) . التكمله ( القاهره ) ج 2 / شمارهء 1313 و 1394 .\r\n( 2 ) . رجوع كنيد به رسائل موحدين كه پيش از اين به آنها اشاره كرديم : الرسالة العاشره ، ص 36 و 37 . اين نامه در صبح الاعشى هم آمده است . ج 6 / ص 443 .\r\n","page_name":" 349 ","page_number":357},
  {"content":"\r\n\r\nظاهرا اين اولين برخورد ميان محمد بن سعد بن مردنيش و موحدين بود .\r\nموحدين معتقد بودند كه زعماى ناحيهء شرقى اندلس هم همانند سران شورشى در ناحيهء غربى هستند كه خود از آب مىگذرند و نزد او به مغرب مىآيند و از او يارى مىطلبند ولى ابن مردنيش اين آرزو را برنياورد بلكه از آغاز تا انجام دشمنترين دشمنان موحدين باقى ماند و با عزمى استوارتر از ديگران در برابر آنان مقاومت ورزيد .\r\nدر اواخر سال 547 ه / اواخر سال 1152 م قواى موحدين از انتقيره و فرنتره به سوى مالقه به حركت درآمد و بر آن مستولى شد . اين پيروزى موحدين پس از كشته شدن فرمانرواى آن نواحى قاضى ابو الحكم بن حسون بود و بدين‌گونه بر سراسر ايالت ريه غلبه يافتند .\r\nسال 549 ه / 1155 م سالى بود براى موحدين و دولت موحدى پر از حوادث مهم و مىتوانيم مهمترين حوادث را ولايت‌عهدى محمد پسر بزرگ عبد المؤمن به شمار آوريم . مىدانيم كه دولت موحدين براساس دعوت دينى برپا شده بود . و عبد المؤمن هنگامى كه جانشين و ميراث بر المهدى بن تومرت شد ، سمت وراثت يا ولايت‌عهدى نداشت و ظاهرا و حد اقل نتيجهء انتخاب قبايل و طوايف مختلف موحدين بود . حتى عبد المؤمن از قبيلهء ابن تومرت نبود و تنها بدين سبب به جاى او برگزيده شد كه مطمئن‌ترين و مخلص‌ترين شاگردان او و بركشيدهء او و نزديكترين كسان به او بود . اما پس از مرگ المهدى در اوضاع دگرگونيهاى عميق پديد آمد و عبد المؤمن در مقام رهبرى دولت عظيم موحدى نقش بزرگى ايفاء كرد . بسيارى از دشمنان را سركوب نمود و پايه‌هاى قدرت فائقهء دولت را استحكام بخشيد . به همين سبب ديگر رهبران موحدى به صورت اتباع او درآمدند و همه يكدل و يك‌زبان تأييدش كردند .\r\nگفتيم كه عبد المؤمن پس از فتح بجايه به سركشيهاى عربهاى افريقيه پايان داد و در سرزمين سوس قبايل شورشى را فرو كوفت . آنگاه از مراكش به تينملل رفت و قبر المهدى را زيارت نمود و فرمان داد تا مسجدى بسازند و شهر را گسترش داد . از آنجا به سلا رفت در آنجا نيز دست به اصلاحاتى زد اين اقدامات در سال 549 بود . هم در اين ايام فرزند خود ابو عبد اللّه محمد را به ولايت‌عهدى خويش\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nبرگزيد . البيذق كه مورخ معاصر عبد المؤمن و شاهد همهء ماجراهاى آن دولت بوده موضوع را تنها در چند كلمه بيان داشته و هيچ تفصيلى نداده است . « 1 » ولى از نامه‌هاى عبد المؤمن كه به دست ما رسيده به خوبى معلوم مىشود كه اين تعيين از طريق مشورت حاصل شده است . عبد المؤمن در نامه‌هايى كه در اين باب به اهالى سبته و طنجه و كسانى از طلبه و مشايخ موحدين كه در آن بلاد مىزيسته‌اند نوشته ، چنين مىگويد كه اولياء اين دعوت ، از قبايل و عشاير مختلف شرقى از عرب و صنهاجه بارها از او خواسته بوده‌اند كه محمد را به ولايت‌عهدى برگزيند . حتى رسولان ايشان به سلا آمدند و خواست خويش به صراحت به عرض رسانيدند و آنان خود محمد را پيشنهاد كردند و خواستند كه فرمانروايى بلاد ايشان را به او دهد . و او يعنى عبد المؤمن خود چنين قصدى نداشته است . عاقبت پس از استخاره از ذات بارى تعالى شيوخ و طلبه و عمال موحدين را در سلا به نزد خود فراخواند تا در اين امر با آنان مشورت كند . در آنجا شيخ اجل ابو حفص عمر بن يحيى تأكيد كرد كه آنان خود در اين انتخاب پيش قدم بوده‌اند و بقاى دولت را در ولايت‌عهدى پسرش ابو عبد اللّه محمد مىدانند و بس . عبد المؤمن مىافزايد كه او خود نه قبلا چنين نيتى داشته و نه بعدا چنين هوسى . ولى هنگامى كه اتفاق كلمهء موحدين را مشاهده كرده از پيروى آنان چاره‌اى نمىشناخته و به خواهش ايشان گردن نهاده است .\r\nآنگاه شيخ اجل ابو حفص بيعت كرد و مشايخ و طلبه بعد از او دست بيعت دادند و از قبايل موحدين آنان كه حاضر بودند هر قبيله پس از قبيلهء ديگر پيش رفت و بيعت كرد « 2 » . خبر ولايت‌عهدى محمد بن عبد المؤمن را به ديگر شهرها نوشتند .\r\nتأكيدهاى عبد المؤمن در اينكه او را در اين انتخاب قصد و نيتى نبوده و هر چه صورت گرفته به خواهش مشايخ و طلبه موحدين بوده براى دفع اين شبهه است كه او را متهم نكنند كه خلافت را در خاندان خود موروثى كرده است و يك خاندان شاهى به وجود آورده . مسلم است ، عبد المؤمن كه در پديد آمدن دولت موحدى و قلع و قمع مرابطين سهم بسزايى داشته و همه در اثر كوشش و تلاش بىوقفهء\r\n\r\n\r\n","description":"","footnote":"\r\n( 1 ) . كتاب اخبار المهدى بن تومرت ، ص 118 .\r\n( 2 ) . الرسائل الموحديه ، الرسالة الثالث عشر ، ص 56 ، 60 .\r\n","page_name":" 351 ","page_number":359},
  {"content":"\r\n\r\nو نبوغ نظامى و سياسى او بوده بايد حاصل رنجهاى خود را از دستبرد ديگران مصون نگهدارد و براى فرزندان و اعقاب خود به ميراث بگذارد « 1 » .\r\nروايت ديگرى هست حاكى از اينكه ولايت‌عهدى محمد بن عبد المؤمن بدانگونه كه پدر در نامهء خود آورده نتيجه شورا و تسليم او به خواست شيوخ قبايل نبوده است ، بلكه برعكس مقدمات كار را به نحوى ترتيب داده بود كه به چنين نتيجه‌اى رسد . از اين قرار كه عبد المؤمن چون احساس كرد كه جاى پاى محكم كرده و چند پسر نيز بر گرد اوست مصمم شد كه ملك در خاندان خويش موروثى كند .\r\nپس امراى عرب را چون امراى بنى هلال و زغبه و عدى و غير ايشان فراخواند و صله داد و نيكيها نمود . آنگاه يكى را واداشت تا از او بخواهد يكى از پسران را به ولايت‌عهدى برگزيند تا پس از او مردم بىسروسامان نشوند . عبد المؤمن در ابتدا اجابت نكرد و چنين وانمود كه اين منصب خاص ابو حفص عمر بن يحيى است كه در ميان موحدين مقامى ارجمند دارد و در واقع شخص دوم بعد از اوست . حتى هنگامى كه عبد المؤمن به خلافت نشست بر آن اتفاق كردند كه عمر بن يحيى جانشين او خواهد بود . ازاين‌رو زمانى كه پسرش را به ولايت‌عهدى پيشنهاد كردند ، گفت :\r\nاين مقام حق او نيست ، حق ابو حفص عمر بن يحيى است . چون ابو حفص از ماجرا آگاه شد از عواقب آن بترسيد ، برخاست و در برابر عبد المؤمن بايستاد و خود را از ولايت‌عهدى خلع كرد . پس از آن با محمد بن عبد المؤمن بيعت شد و خبر آن به همهء شهرها فرستاده شد كه نام او را بعد از نام پدرش در خطبه بياورند « 2 » .\r\nعبد المؤمن به اين گام مهم بسنده نكرد ، بلكه در همان سال 549 ه پسران خود را به امارت بلاد منصوب نمود . پسر و ولىعهد خود السيد ابو عبد اللّه محمد را امارت بجايه و اعمال آن داد و يخلف بن الحسين را به وزارت او برگزيد . پسر ديگر خود السيد ابو الحسين را به امارت فاس و اعمال آن فرستاد و يوسف بن سليمان را وزارت او داد . پسر ديگر خود ابو حفص را به حكومت تلمسان برگزيد و ابو - محمد وانودين را سمت وزارت ارزانى داشت و فقيه ابو الحسن عبد الملك بن عياش\r\n\r\n\r\n","description":"","footnote":"\r\n( 1 ) . رسائل الموحديه ، الرساله الرابعه عشره ، ص 62 .\r\n( 2 ) . ابن الاثير ، الكامل ، ج 11 / ص 79 .\r\n","page_name":" 352 ","page_number":360},
  {"content":"\r\n\r\nرا به دبيرى او برگماشت . سبته و مالقه و جزيره الخضراء را به پسر ديگر خود ابو سعيد سپرد و محمد بن سليمان و سعيد بن ميمون صنهاجى را همراه او ساخت . همچنين دبيرى او به فقيه ابو الحكم بن هرودس و فيلسوف ابو بكر بن طفيل داد . البيذق تاريخ اين توليت را سال 548 ه ثبت كرده و بر آن مىافزايد كه خليفه پسر خود يوسف را امارت اشبيليه داد ولى خواهيم ديد كه اين توليت بعد از سال 548 انجام يافته است . عبد المؤمن دو پسر ديگر خود ابو الربيع را امارت تادلا داد و ابو زيد را امارت سوس . البيذق از اين پس در پيرامون فرزندان خليفه به بسط مقال مىپردازد از جمله آنكه مادر عمر و يوسف صفيه دخت ابو عمران بود و در اين سال يعنى سال 548 ه فرزند ديگر خليفه در قصر عبد الكريم زاده شد و يعقوب نام گرفت .\r\nمادر او كنيزى بود كه ابن وزير به خليفه اهداء كرده بود . عمر الرشيد بر روى آب دريا به دنيا آمد و مادرش زنى از مردم قادس بود و ابو زيد وقتى به حكومت منصوب شد كودكى خردسال بود و مادرش از قبيلهء لمطه بود . ديگر از فرزندان عبد المؤمن .\r\nالسيد اسماعيل بود و مادرش دخت ماكسن بن المعز بود . پسر ديگرش على نام داشت و مادرش فاطمه ناميده مىشد و از مردم فاس بود و محمد و موسى مادرشان از بلاد سوس . « 1 »\r\nعبد المؤمن پس از آنكه براى پسرش محمد به ولايت‌عهدى بيعت گرفت و پسران ديگر خود را هريك به حكومت شهرى فرستاد ، در امور اندلس نگريستن گرفت و براى حمايت و ضبط امور آن كسانى را به آنجا گسيل داشت . در اين هنگام در ولايت غربى بعضى حوادث نگران‌كننده رخ مىداد . از جمله آنكه على الوهيبى يكى از شورشيان مغرب با اصحاب خود يك شب به شهر لبله حمله كرد و بسيارى از مردم شهر را كشت . مردم به قصبهء ( قلعهء ) موحدين پناه بردند . وهيبى قصبه را محاصره كرد و هركه را در آنجا بود به قتل آورد . چون يحيى بن يومور والى موحدى قرطبه و اشبيليه از ماجرا خبر يافت برفور با سپاهى از موحدين رهسپار\r\n\r\n\r\n","description":"","footnote":"\r\n( 1 ) . رجوع كنيد به اخبار المهدى بن تومرت ، ص 116 و 117 . ابن الاثير ، الكامل ، ج 11 ص 79 . ابن خلدون ، العبر ، ج 6 / ص 236 . ابن ابى زرع ، روض القرطاس ، ص 136 و 137 .\r\n","page_name":" 353 ","page_number":361},
  {"content":"\r\n\r\nلبله شد . وهيبى روى به گريز نهاد . روز بعد مردم لبله از شهر بيرون آمدند و اظهار اطاعت كردند و پوزش خواستند ولى ابن يومور پوزش ايشان نپذيرفت و همه را گناهكار شمرد ، آنگاه تيغ در آنان نهاد و بر هيچ كس ترحم ننمود . از اعيان فقهاى ايشان ابو الحكم بن بطال محدث و ابو عامر بن الجد نيز طعمهء تيغ شدند . در روايت آمده كه از اهل لبله در آن روز هشت هزار نفر و از اطراف و حوالى چهار هزار نفر به قتل رسيدند . زنان و كودكان را نيز بفروختند . ابو الغمر بن عزون در اين قتل‌عام همراه ابن يومور بود و او بود كه او را به ارتكاب اين جنايت تحريض كرد . كشتار مردم لبله در چهاردهم ماه شعبان سال 549 ه واقع شد . چون خبر به عبد المؤمن رسيد كه ابن يومور خون مردم را به راى و استبداد خويش ريخته است ، ابو محمد عبد اللّه بن ابى حفص را به اشبيليه فرستاد او درحالىكه حكم زندانى كردن ابن يومور را با خود داشت بيامد . ابن يومور را به يارى براز بن محمد در بند كشيد و روز عيد فطر بربسته در زنجير همراه عبد اللّه بن سليمان به مراكش فرستادند . ابن يومور چندى در خانهء عبد اللّه بن سليمان زندانى بود . تا آنگاه كه عبد المؤمن به زيارت قبر ابن تومرت رفت . ابن يومور نيز در ركاب او بود . خليفه عفوش كرد و امانش داد و كار او را با حساب آخرت واگذاشت . سپس در صحبت پسر خود السيد ابو حفص و در زمرهء مشايخ موحدين كه همراه او بودند ، به تلمسان فرستاد . « 1 »\r\nدر اواخر اين سال ابن وزير صاحب باجه و يابره به مراكش آمد و از اعمال پادشاه پرتغال آلفونسو هنريكيز - يا بنا به قول مورخين عرب ابن الرنك يا ابن الرنق - شكايت كرد كه عادت بر اين دارد كه هرچند گاه به اراضى ايشان حمله كند و دست به كشتار و تاراج زند و مردم را به اطراف پراكنده سازد . خليفه او را وعدهء يارى داد كه دشمن را دفع خواهد كرد . آنگاه فرمان داد به مردم يابره و باجه نامه نويسند و ايشان را دلگرم سازند . اين نامه‌ها در بيست و سوم محرم سال 550 نوشته شد . « 2 »\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، بخش سوم ص 29 و 30 . ابن ابى زرع ، روض القرطاس ، ص 127 . ابن خلدون ، العبر ، ج 6 / ص 236 .\r\n( 2 ) . اخبار المهدى بن تومرت ، ص 120 .\r\n","page_name":" 354 ","page_number":362},
  {"content":"\r\n\r\n* * * در اين سال عبد المؤمن قبر ابن تومرت را زيارت كرد و از تينملل به سلا رفت و بنا به نقل البيذق دو سال در آنجا ماند و به مراكش بازگرديد . فرمان داد كه در خارج شهر بستانى عظيم غرس كنند و آن را « شنطلوليه » ناميد . اين بستان را ( يا چنان كه در آن زمان مىگفتند « بحيره » را ) احمد بن ملحان فرمانرواى پيشين وادى آش احداث كرد و آب از كوه اغمات به آنجا كشيد و نيز خود چشمه‌هايى پديد آورد . ابن ملحان پس از استيلاى ابن مردنيش بر قلمرو او در سال 546 ه به مراكش آمد و چون در علوم هندسه نيك بصيرت داشت از سوى عبد المؤمن به احداث اين بستان مأمور گرديد . « 1 » ابن ملحان درختان ميوه و انواع گلها و رياحين و اشجار نادر در آن بستان غرس كرد . هنوز زمان درازى نگذشته بود كه چون قطعه‌اى از بهشت خودنمايى كرد . ابن اليسع گويد كه مساحت آن سه ميل در سه ميل بود و دو يا سه سال پس از احداث مبلع زيتون و ميوه‌هايى كه از آن به دست مىآمد سى هزار دينار مؤمنى مىشد . و اين به هنگامى بود كه بهاى ميوه‌ها پايين آمده بود . « 2 »\r\nالمراكشى ، صاحب المعجب گويد كه وزير ابو جعفر بن عطيه روزى بر عبد المؤمن داخل شد . عبد المؤمن در خيمه‌اى مشرف به بستان نشسته بود . ابو جعفر از ديدن آن بستان حيرت كرد و مسحور جمال و شادابى آن گرديد . عبد المؤمن چون او را بدان حالت ديد گفتش كه چند روز ديگر منظرى زيباتر از اين خواهد ديد . پس از چند روز خليفه لشكر خود را عرض داد . افواج سپاه تمام سلاح با نظمى خاص از برابرش مىگذشتند . وزير او ابو جعفر بن عطيه در كنارش بود روى به او كرد و گفت : « اى ابو جعفر منظر زيبا اين است نه آن درختان و ميوه‌هاى تو » . « 3 »\r\nعبد المومن باقى اين سال ( سال 552 ) را به گردش در نواحى جبال اطلس و بلاد سوس سپرى ساخت . جمعى از مشايخ موحدين و طلبه و حفاظ ايشان همراه او بودند . عبد المومن مىخواست در اين گردش به قبايلى كه تحت پرچم موحدين\r\n\r\n\r\n","description":"","footnote":"\r\n( 1 ) . ابن الخطيب ، اعمال الاعلام ، ص 264 .\r\n( 2 ) . الحلل الموشيه ، ص 110 .\r\n( 3 ) . المراكشى ، المعجب ، ص 112 .\r\n","page_name":" 355 ","page_number":363},
  {"content":"\r\n\r\nگرد آمده بودند سركشى كند . در خلال سركشى با قبايل جد ميوه و مصموده و جنفيسه و رجراجه و حاحه ، هريك در محل خودشان ديدار كرد . و فرمان داد و اعظان براى ايشان مجالس وعظ ترتيب دهند و مقاصد عقيدتى موحدين را برايشان تشريح كنند تا در عقايد خود استوار گردند . آنگاه مالى در ميان ايشان پخش كرد . سپس هيئتى از قبيلهء جزوله آمدند و امان خواستند و بر ولاء و ايمان خويش تأكيد ورزيدند . صدق گفتارشان به اثبات رسيد و آنان را از بازگشت به خلاف سخت برحذر داشتند و گفتند كه اين بار اگر راه خلاف پيش گيرند جز هلاكت سرنوشتى نخواهند داشت . خليفه عبد المومن سپس به تارودنت رفت . قبايل سوس در آنجا گرد آمده بودند . آنان نيز بر ولاء و ايمان خويش تأكيد ورزيدند و در ظل رعايت او قرار گرفتند . چون به آنسا رسيد - در جوار بلاد سوس - قبايل تينملل و هنتاته بر گرد او اجتماع كردند ، آنان نيز چون ديگر برادرانشان از خوان كرم و انعام او برخوردار شدند . در اين احوال پائيز روى به رفتن داشت و زمستان فرا مىرسيد .\r\nعبد المومن به تينملل رفت تا با زيارت قبر المهدى به گردش خويش پايان دهد . پس آهنگ زيارت نمود . از اطراف و اكناف قبايل مىآمدند ، آنچنان‌كه دره و دشت و كوه را فراگرفتند . همه به آيين او گردن نهادند و مشمول عنايات او شدند . مقصود او كه مىخواست بنيان عقيدت ابن تومرت يا آيين « توحيد » را در سرزمين زادگاهش استوارى بخشد و زنگ هرگونه شائبه‌اى را از دلها بزدايد به حاصل آمد . در اواخر ماه رمضان سال 552 ه به مراكش بازگرديد . خبر اين سفر در ماه شوال همان سال در رساله‌اى به انشاى كاتب او ابو عقيل بن عطيه برادر وزير ابو جعفر با اسلوبى بليغ صادر شد « 1 » .\r\nدر همين سال 552 ه پس از زيارت تينملل گفت كه مصحف عثمان را از قرطبه به مراكش آورند . اين مصحف يكى از چهار مصحف مشهورى است كه خليفه عثمان بن عفان به چهار شهر مكه و بصره و كوفه و شام فرستاده بود و از ذخاير بنى اميه در اندلس بود و آن را در مسجد بزرگ قرطبه به وديعت نهاده بودند .\r\nادريسى در ضمن سخن از مسجد قرطبه اين مصحف را توصيف مىكند كه « در شمال\r\n\r\n\r\n","description":"","footnote":"\r\n( 1 ) . رسائل الموحديه ، الرسالة السابعه عشر ص 81 - 92 .\r\n","page_name":" 356 ","page_number":364},
  {"content":"\r\n\r\nمحراب خانه‌اى است كه در آن شمعدانهاى زرين و سيمين و وسايل افروختن شمع در شبهاى ماه مبارك رمضان را مىگذارند . در اين مخزن نيز مصحفى است كه به سبب سنگينىاش دو مرد آن را جابه‌جا مىكنند . و آن اوراقى است از مصحف عثمان بن عفان . همان مصحفى كه به دست خود نوشته و نقطه‌هايى از خون او بر آن ديده مىشود . آن را هر بامداد روز جمعه بيرون مىآورند دو مرد از خادمان مسجد مصحف را حمل مىكنند و ديگرى با شمع افروخته در پيشاپيش آنهاست .\r\nجلدى بديع دارد منقوش به زيباترين نقشها و دقيقترين و شگفت انگيزترين آنها .\r\nدر موضع مصلى تختى است خاص آن مصحف . امام نيم حزب از آن مىخواند ، سپس آن را به مكانش در همان مخزن بازمىگردانند » . « 1 » چون موحدين بر قرطبه مستولى شدند يكى از بزرگترين آرزوهاى عبد المؤمن آن بود كه اين مصحف را به مراكش نقل كند . گويند كه مردم قرطبه خود آن را به خليفهء موحدى اهداء كردند . در روز يازدهم شوال سال 552 ه مصحف را از مسجد جامع قرطبه بيرون آوردند . السيد ابو سعيد و السيد ابو يعقوب پسران عبد المؤمن مأمور حمل آن بودند .\r\nچون به مراكش رسيد خليفه به آيينى سخت شكوهمند به استقبال آن شتافت و پوششى عظيم ، مرصع به انواع گوهرهاى گرانبها براى آن ترتيب داد . و جعبه‌اى از زر و مرصع به ياقوت سرخ و نيز تختى فاخر كه مصحف را بر آن نهند . عبد المؤمن از آن پس در جنگها ، تبركا آن را پيشاپيش سپاه خود قرار مىداد . از جمله در جنگ مهديه به سال 554 ه اين مصحف در جلو لشكر او بود . « 2 » اين مصحف نفيس قريب به يك قرن يعنى تا اواخر دولت موحدين در نزد ايشان بود .\r\nعبد المؤمن ، هم در اين سال فرمان داد كه مسجد جامعى در مراكش بنا كنند .\r\nدر اوايل ماه ربيع الاخر سال 553 آغاز به كار كرد . گفت تا دالانى از قصر تا مسجد بكشند . منبرى فخيم كار صنعتگران اندلس در آنجا نهاد . اين منبر را از چوب عود و صندل ساخته بودند و آن را در صفحات زر و سيم گرفته بودند . همچنين مقصوره‌اى\r\n\r\n\r\n","description":"","footnote":"\r\n( 1 ) . الادريسى ، وصف المغرب و ارض السودان و مصر و اندلس ، ص 210 و 211 .\r\n( 2 ) . براى توصيف دقيقى از اين مصحف و حمل آن رجوع كنيد به ، المقرى ، نفح الطيب ، ج 1 / ص 284 - 288 . و نيز الحلل الموشيه ، ص 115 و 116 و المعجب ، ص 142 .\r\n","page_name":" 357 ","page_number":365},
  {"content":"\r\n\r\nشش ضلعى از چوب ساختند و صنعتى در آن به كار برده بودند كه درهايش همه باهم باز مىشد و نيز در منبر هنگامى باز مىشد كه خطيب بخواهد پاى به آن نهد .\r\nاين منبر و مقصوره شگفتىانگيز را مرد هنرمندى از اهالى مالقه ساخته بود ، به نام حاج يعيس مالقى و او همان كسى است كه بعدها نقشهء شهر جبل طارق را كشيده و در زمان يعقوب المنصور نوادهء عبد المؤمن منارهء مسجد جامع اشبيليه را ساخته است . بناى مسجد در مدت چهار ماه يعنى در اواسط شعبان همان سال به پايان آمد .\r\nعبد المؤمن در بنا و تزيين آن اموال بسيار بذل نمود . « 1 »\r\n\r\n4\r\nچون ابن يومور پس از كشتار لبله از امارت قرطبه و اشبيليه بدان نحو كه بيان كرديم معزول شد ، خليفه امارت قرطبه را به ابو يزيد عبد الرحمان بن يكيت يايخيت داد و امارت اشبيليه را به ابو محمد عبد اللّه بن ابى حفص بن على تينمللى .\r\nاين دو در اوايل سال 550 ه / 1115 م به اندلس رسيدند و هريك به مقر امارتش رفت . ابن يكيت تازه در قرطبه استقرار يافته بود كه با جمعى از قواى موحدى به جهاد بيرون آمد و به دژهاى مسيحيان كه در نزديكى او بودند حمله كرد . اندكى پيش قشتاليان به سردارى پادشاهشان آلفونسوى هفتم بر دژ اندوجر مستولى شده بودند . ابن يكيت دژ بطروج « 2 » و دژهاى اطراف آن را مورد هجوم خويش قرار داد . بطروج را گرفت و فرمانده قشتالى آن را اسير كرد و به مراكش فرستاد . سپس بازگشت و حملهء ديگرى را بسيج كرد و بر دژهاى مسيحيان حملات خويش آغاز نمود . اين بار دو دژ استوار ديگر : دژ منتور و دژ مدور « 3 » را تصرف كرد . اين دو دژ در جنوب قرطبه بودند . ابن يكيت چند دژ ديگر را به تصرف آورد .\r\n\r\n\r\n","description":"","footnote":"\r\n( 1 ) . الحلل الموشيه ، ص 109 .\r\n( 2 ) . به اسپانيايى  ehcordep  .\r\n( 3 ) . به اسپانيايى  orotnoM  و  ravodomlA  .\r\n","page_name":" 358 ","page_number":366},
  {"content":"\r\n\r\nهمتاى او عبد اللّه بن ابى حفص والى اشبيليه نيز به يارى براز صاحب مخزن به گردآورى سپاه پرداخت . به ابن الحجام فرمانرواى بطليوس نيز نوشت كه سپاه مرزى را بسيج كند . عبد اللّه با لشكر خود از اشبيليه بيرون آمد . هر روز بر شمار سپاهيانش افزوده مىشد و متطوعين و مجاهدين نيز به او مىپيوستند . چون به بطليوس رسيد ، سپاهيان بطليوس هم به دو پيوستند . عاقبت تصميم گرفت كه از پادشاه پرتغال آلفونسو هنريكيز ( ابن الرنك ) انتقام بكشد و كشور او را مورد حمله قرار دهد . سپاهيان موحدين و هم‌پيمانانشان رهسپار شمال غربى شدند و از نهر تاجه گذشتند و به دژ اطرونكس « 1 » هجوم آوردند . عبد اللّه بن ابى حفص پيروز شد و افراد پادگان را كشت و در آن منطقه دست به قتل و تاراج زد . جنگجويانش با غنايم و اموال و اسيران بسيار بازگشتند . مسيحيان نيز در اين منطقه لشكر گرد آوردند و به قتال مسلمانان پرداختند . در اين نبرد بار ديگر مسلمانان پيروز شدند و لشكرگاه مسيحيان را تاراج كردند . موحدين و سردارشان پيروزمند به اشبيليه بازگرديدند . چون خبر اين فتوحات به مراكش رسيد خليفه نزد عبد الرحمان بن يكيت و عبد اللّه بن ابى حفص كس فرستاد و آنان را به آستان مراكش فراخواند . آن دو بيامدند و در عين خضوع پيروزيهاى خود برشمردند و گفتند كه اوضاع پريشان آن سامان به سامان آورده‌اند و مردم آن طرف بر گرد علم او جمع شده‌اند و دعاگوى دولت‌اند و خواهان پيروزى او « 2 » .\r\nاين پيروزيها كه موحدين به دست آوردند ، در سير حوادث غرناطه اثرى بسزا داشت . غرناطه پس از وفات يحيى بن غانيه در ماه شعبان سال 543 ه ، همچنان در تصرف مرابطين باقى ماند . امير آن ميمون بن يدر لمتونى توانست در اين هفت سال آن را بر روى پاى خود استوار نگهدارد . ولى پس از پيروزيهايى كه براى موحدين حاصل شد و آنان بر شهرهاى غربى وسطاى اندلس غلبه يافتند ، مرابطين زوال خويش به عيان ديدند . والى غرناطه ميمون بن يدر ، نزد عبد المؤمن رسولى فرستاد و اطاعت خويش اعلام داشت و عفو و امان خواست . عبد المؤمن درخواست\r\n\r\n\r\n","description":"","footnote":"\r\n( 1 ) . به اسپانيايى  osocnarT  .\r\n( 2 ) . ابن عذارى ، البيان المغرب ، بخش سوم ص 31 و 32 .\r\n","page_name":" 359 ","page_number":367},
  {"content":"\r\n\r\nاو اجابت كرد و عبد اللّه بن سليمان فرمانده ناوگان سبته و پسر خود السيد ابو سعيد والى سبته و جزيرة الخضراء را به غرناطه فرستاد . آن دو به غرناطه درآمدند . ميمون بن يدر و پادگانى كه در اختيار داشت به استقبال بيرون آمدند و خوش‌آمد گفتند و شهر را به موحدين تسليم نمودند . ميمون بن يدر و اصحابش با عبد اللّه بن سليمان به مغرب رفتند و در مراكش مورد نواخت عبد المؤمن قرار گرفتند و به جوايز و صلات كرامند سرفراز شدند . عبد المؤمن پسر خود السيد ابو سعيد را ولايت غرناطه داد و سبته و جزيرة الخضراء را نيز به آن درافزود . ابو سعيد با سپاهى كه در اختيار داشت در غرناطه جاى گرفت . استيلاى موحدين بر غرناطه در سال 551 ه / 1156 م بود . « 1 »\r\nاستيلاى موحدين بر غرناطه ، استيلاى ايشان بر المريه را در پى داشت .\r\nمسيحيان پريشانى و آشفتگى را كه پس از فروپاشى سلطهء مرابطين ، بر اندلس حكمفرما شده بود مغتنم شمردند و از دريا و خشكى يك حملهء عظيم صليبى را تدارك ديدند .\r\nممالك اسپانياى مسيحى چون قشتاله و ناوار ( نبره ) و آراگون و قطلونيه در آن شركت جستند . از جنووا و پيزا و نيز از آن سوى پيرنه هم مدد رسيد . اين لشكر به قصد فتح المريه در حركت آمد و از دريا و خشكى المريه را محاصره نمود و پس از سه ماه در اكتبر سال 1147 م / 542 ه آنجا را در تصرف آورد .\r\nموحدين از آن هنگام كه به شبه جزيره آمده و در قرطبه استقرار يافته بودند منتظر روزى بودند كه المريه آن ثغر بزرگ اسلامى را باز پس گيرند . بويژه آنكه وجود مسيحيان در المريه ، ارتباطات دريايىشان را در ناحيهء شرقى درياى زقاق تهديد مىكرد . آن سوى اين دريا مغرب اوسط بود و سوى ديگرش نواحى جنوبى اندلس . موحدين چون در غرناطه مستقر شدند احساس كردند كه آن فرصت در رسيده است تا آنچه آرزوى ديرين عبد المومن بود برآورده شود . السيد ابو سعيد والى غرناطه لشكر بسيج كرد و براى آگاهى از وضع المريه ، بدان سوى روان نمود . اين سپاه به باروهاى المريه نزديك شد و موحدين جمعى از مسيحيان را كشتند ، سپس به دژ برجه واقع در شمال غربى المريه واپس كشيدند . ابو سعيد از\r\n\r\n\r\n","description":"","footnote":"\r\n( 1 ) . روض القرطاس ، ص 127 و البيان المغرب ، بخش سوم ، ص 33 .\r\n","page_name":" 360 ","page_number":368},
  {"content":"\r\n\r\nمردم المريه خبر گرفت و دريافت كه مسيحيان شمارشان اندك است و در قصبه هستند و آنان را ياراى دفاع از شهر نيست . پس از اين آگاهيها ابو سعيد با لشكرى عظيم به المريه رفت . سپاه اندلس نيز به سردارى احمد بن ملحان صاحب وادى آش همراه او بود . از دريا نيز ناوگان موحدين سبته به فرماندهى امير البحر عبد اللّه بن سليمان به سوى المريه در حركت آمد . موحدين از دريا و خشكى شهر را محاصره نمودند و منجنيقها نصب كردند . ابو سعيد بر فراز كوهى كه موحدين اشغال كرده بودند ديوارى كشيد كه تا دريا ادامه داشت و در برابر آن خندقى ژرف حفر كرد . اين اقدام براى آن بود كه نگذارد از هيچ جا به شهر مدد رسد . مسيحيان كه در قصبه بودند از همان آغاز وضع را پرخطر يافتند و از پادشاه خود يارى طلبيدند . آلفونسوى هفتم - يا چنان كه در روايات اسلامى آمده سليطين - با دوازده هزار سوار به يارى محاصره‌شدگان آمد . هم‌پيمان او محمد بن سعد بن مردنيش امير ناحيه شرقى اندلس با شش هزار سوار از مسلمانان با او يار شد . آمدن اميرى مسلمان تا در كنار مسيحيان با همكيشان و هموطنان خود بجنگد تا نگذارد ثغر مسلمانان از قيد فرنگان آزاد شود يكى از دردناكترين حوادث تاريخ است . در اثناى محاصره ميان احمد بن ملحان و عبد اللّه بن سليمان نزاعى درگرفت كه در پى آن ابن ملحان با قواى خود به لشكرگاه ابن مردنيش پيوست تا او را در خزى و خسرانش يارى دهد . محاصره چند ماه مدت گرفت . آلفونسو و هم‌پيمانش ابن مردنيش چند بار قصد آن كردند كه صفوف محاصره‌كنندگان را بشكافند و به يارى محاصره‌شدگان بروند و هربار سعيشان باطل گرديد . يك روايت مسيحى حاكى است كه ميان دو لشكر نبردى سخت درگرفت و در اثر اين نبرد صفوف لشكر موحدين از هم بگسست و آنان بدون نظم و انظباطى به اطراف پراكنده گرديدند . « 1 » ولى بطلان آن از آنجا معلوم مىشود كه چون قشتاليان نتوانستند حلقه محاصره را بردرند پادگان مسيحى المريه پس از چندى مجبور شد تسليم شود . ابو سعيد نزد پدر خود خليفه عبد المؤمن كس فرستاده و يارى طلبيده بود . خليفه وزير خود ابو جعفر بن عطية « القضاعى » را با پسر ديگر خود ابو يعقوب يوسف كه امارت اشبيليه يافته بود به اندلس فرستاد و فرمان داد پس از\r\n\r\n\r\n","description":"","footnote":"\r\n( 1 ) .\r\n . 003 . P . III . T ) 9881 . dE ( anapsE ed lareneG airotsiH : etneuF aL \r\n.\r\n","page_name":" 361 ","page_number":369},
  {"content":"\r\n\r\nاستقرار پسرش در اشبيليه ابو جعفر بن عطيه به المريه به يارى ابو سعيد رود . ابن - عطيه به المريه رسيد . مسيحيان در قلعهء شهر سخت در تنگنا افتاده بودند . عاقبت امان خواستند . موحدين در اواخر سال 1157 م / ذوالقعده يا ذوالحجهء سال 552 ه به المريه درآمدند . مدت محاصره هفت ماه به درازا كشيد . ثغر اسلامى پس از ده سال كه در تصرف مسيحيان بود بار ديگر به دست مسلمانان افتاد . ابو سعيد مىخواست لشكر خود را برفور به غرناطه بازگرداند ، مبادا غرناطه مورد تجاوز قشتاليان قرار گيرد . ولى واقع آن بود كه پادشاه قشتاله و هم‌پيمانش ابن مردنيش مجبور شدند ، نوميد از پيروزى بازگردند و المريه را همچنان در محاصرهء موحدين به حال خود رها كنند . آلفونسو در راه كه به مستقر خود طليطله بازمىگشت بيمار شد و پيش از رسيدن به شهر مورتله ( مورادال ) بمرد . مرگ او در روز بيست و يكم اوت سال 1157 م اتفاق افتاد . ابن مردنيش هم با سپاه خود به بلاد خود رفت . « 1 »\r\nدر همان هنگام در ولايت مغرب حوادث تازه‌اى رخ داد . على وهيبى هنگامى كه موحدين لبله را اشغال كردند از آنجا گريخت و به شهر مرزى طبيرة در ساحل اقيانوس نزديك مصب رود يانه رفت و در آنجا مكانى استوار و مستحكم يافت .\r\nخليفه عبد المؤمن فرزند خود السيد ابو يعقوب يوسف را به امارت اشبيليه برگزيده بود و اين انتخاب به خواهش شيوخ اشبيليه كه به مراكش آمده بودند صورت گرفته بود . چون ابو يعقوب يوسف خردسال بود ، وزير خود ابن عطيه را با او همراه كرده بود . چون ابن عطيه از فتح المريه به اشبيليه بازگرديد بار ديگر و اين بار با ابو يعقوب يوسف و سپاه موحدى از اشبيليه بيرون آمد و آهنگ جنگ وهيبى در طبيره نمود . موحدين دو ماه از دريا و خشكى شهر را محاصره كردند ، عاقبت پس از گفتگوهايى ميان ابن عطيه و وهيبى ، بر آن نهادند كه وهيبى نام خليفه در خطبه بياورد و از جانب او طبيره را در اختيار خويش گيرد . موحدين در اين لشكركشى بر بلاد ابو محمد سيدراى بن وزير ، يعنى شلب و ميرتله و باجه و حوالى آن نيز غلبه يافتند . ابن وزير به ميل و رغبت خويش بلاد خويش تسليم كرد و خود\r\n\r\n\r\n","description":"","footnote":"\r\n( 1 ) . ابن الاثير الكامل ، ج 11 / ص 84 . ابن عذارى ، البيان المغرب ، بخش سوم ص 33 .\r\nابن الخطيب ، الاحاطه ، ( 1956 ) ج 1 / ص 272 . و ابن خلدون ، العبر ، ج 6 / ص 237 .\r\n","page_name":" 362 ","page_number":370},
  {"content":"\r\n\r\nاز دريا گذشت و به مغرب رفت . « 1 » ما سبب اين گذشت را نمىدانيم . ولى ابن عذارى مىگويد كه چون سيد ابو يعقوب با سپاه خود به پاى باروهاى طبيره رسيد ، مشايخ بلاد ابن وزير نزد او آمدند و شاعرشان ابو بكر بن المنخل قصيده‌اى دراز در مدح او برخواند . ظاهرا اين مشايخ از ابو يعقوب خواسته بودند كه ابن وزير را از آنجا بردارد و براى ايشان حاكمى از موحدين تعيين كند . ازاين‌رو براى حكومت بر شلب و بلاد غربى حاكمى موحدى به نام يعقوب بن جبون هزرجى را با چند تن از حافظان موحدين برگزيد . ابن عذارى تاريخ اين حوادث را نيمهء اول سال 552 ه نوشته است . از اين سخن برمىآيد كه وزير ، ابن عطيه پس از حوادث ناحيه غربى به المريه رفته باشد ولى نمىتوان پذيرفت كه اين وقايع پس از آمدن او از المريه به اشبيليه صورت پذيرفته باشد زيرا المريه در اواخر سال 552 ه به دست موحدين افتاد . « 2 »\r\n\r\n5\r\nاز اين وقايع اندك زمانى نگذشته بود كه در مراكش حادثه‌اى حزن‌انگيز اتفاق افتاد و آن به خوارى افتادن ابو جعفر بن عطيهء وزير و برادرش ابو عقيل بن عطيهء كاتب بود .\r\nدر باب برآمدن و ظهور ابو جعفر بن عطيه گفتيم كه در خلال جنگى كه ميان موحدين و ماسى درگرفت و ماسى شكست خورد ، ابو جعفر بن عطيه به امر شيخ ابو حفص هنتاتى نامه‌اى به خليفه نوشت و در آن وصف آن جنگ كرد . خليفه را از انشاء او خوش آمد و به خدمتش فراخواند . ستارهء او هر روز اوج مىگرفت تا به وزارت خليفه رسيد و در شمار اخص خواص او درآمد . ابو جعفر در واقع قدرتمندترين وزراى دولت عبد المؤمن بود و از همه با كفايت‌تر و نيك‌سيرت‌تر .\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 239 .\r\n( 2 ) . ابن عذارى ، البيان المغرب ، بخش سوم ص 34 .\r\n","page_name":" 363 ","page_number":371},
  {"content":"\r\n\r\nمردى فروتن بود و دسترسى به او آسان و در برآوردن حاجت نيازمندان سخت كوشا . ازاين‌رو مردم دوستش مىداشتند . و جوانمردى او را مىستودند .\r\nابن عطيه تا در مغرب بود از مقام و نفوذى كه داشت نيك برخوردار بود تا آن هنگام كه خليفه او را به اندلس فرستاد كه در كنار فرزندش ابو يعقوب باشد و قضيهء المريه را به سامان رساند . دور شدن او از مراكش سبب شد كه دشمنان براى سعايت ميدان را خالى بينند و كارش را بسازند .\r\nدر آن ايام كه او در اشبيليه بود ، عبد المؤمن عبد السلام بن محمد الكومى را از نزديكان و از فرزندان كوميه قبيلهء او بود به وزارت برگزيد . « 1 » با آمدن عبد السلام بن محمد ، دشمنان ابن عطيه حمله و تعقيب او را شدت بخشيدند و از اطراف تيرهاى تهمت به سوى او روان كردند . از اتهامات او يكى آن بود كه با لمتونيان ( مرابطين ) مدارا مىكند و آنان را بر مىكشد و به مشاغل دولتى مىآورد . افزون بر اينها زنش از لمتونه است و پدرش يحيى الحمار از امراى ايشان است و مادرش زينب دخت على بن يوسف است . « 2 » همهء اين سخنان ترديدبرانگيز بود بويژه بر مشايخ متعصب موحدين گران مىآمد . از كسانى كه در هلاكت او سعى فراوان مىكرد ، مردى از پروردگان او بود كه اينك نعمت او كفران كرده خصم جان او شده بود .\r\nاين مرد قاضى مروان بن عبد العزيز امير پيشين بلنسيه بود . ابن عطيه او را كه سالها در ميورقه زندانى بود از زندان خلاصى بخشيده بود ، بدين‌گونه كه از نفوذ خود بر والى ميورقه اسحاق بن محمد بن غانيه استفاده كرده بود . قاضى مروان بن عبد العزيز از دريا گذشت و به بجايه رفت و از آنجا راهى مراكش گرديد . ابن عطيه او را گرامى داشت و در مجلس داخل ساخت ولى ديرى نپاييد كه مروان بن عبد العزيز خبث طينت خود آشكار كرد و در قصيده‌اى كه برضد ابن عطيه سرود عبد المؤمن را از او برحذر داشت و گفت كه او را با مرابطين رابطه بوده است و بالاخره روزى انتقام خواهد گرفت و از اين قصيده است ابيات زير :\r\n قل للامام اطال اللّه مدته * قولا تبين لذى لب حقائقه \r\n\r\n\r\n","description":"","footnote":"\r\n( 1 ) . البيذق در اخبار المهدى بن تومرت ، نوع اين قرابت را به شرح باز گفته است . ص 24 .\r\n( 2 ) . ابن الخطيب ، الاحاطه ، ( 1956 ) ج 1 / ص 273 .\r\n","page_name":" 364 ","page_number":372},
  {"content":"\r\n\r\n ان الزراجين قوم قد و ترتهم * و طالب الثأر لم تؤمن بوائقه\r\nو للوزير الى آرائهم ميل * لذاك ما كثرت فيهم علائقه\r\nفبا در الحزم فى اطفاء نارهم * فربما عاق عن امر عوائقه\r\nهم العدو و من والاهم كهم * فاحذر عدوك و احذر من يصادقه\r\nاللّه يعلم انى ناصح لكم * و الحق ابلج لا تخفى طرائقه . « 1 » \r\nظاهرا اين ابيات در عبد المؤمن مؤثر افتاد و خود نيز مهياى اين اقدام بود .\r\nچون ابو جعفر بن عطيه از اين دسايس آگاه شد به شتاب بازگرديد تا از خود دفع اتهام كند ، ولى تا به مراكش رسيد فرمان شد كه در بندش كشند . چند روز ديگر در نهايت تحقير برهنه‌سر و شكسته‌دل او را به مسجد جامع بردند و مردم را احضار كردند تا هركس هرچه از اعمال او مىداند بگويد . مشايخ موحدين و طلبه و هيئتهايى كه از اندلس آمده بودند همه در آن مجلس حضور داشتند . ابن عمر از سوى خليفه از آنها خواست كه هرچه از وزير معزول مىدانند بگويند . عبد السلام الكومى وزير جديد جمعى از ياران خود را به مجلس آورده بود تا بدان‌گونه كه تعليمشان كرده بود پاسخ دهند . تنها كسى كه زبان به دفاع او گشود ابن وزير صاحب پيشين شلب و باجه بود كه برخاست و گفت كه هرچه به ابن عطيه داده دو برابر آن به او بازگردانيده است . و هرگاه خليفه برده‌اى سياه را واسطهء ميان خود و رعايا گرداند ، بر رعاياست كه او را تعظيم كنند يا هدايايى تقديمش نمايند . چون مجلس پايان گرفت ابن عطيه را به زندان تاريك بازگردانيدند . برادرش ابو عقيل را نيز به زندان بردند . دو برادر چند ماه در حبس سپرى ساختند .\r\nابن عطيه براى رهايى خويش قصائد دلگداز گفت ولى در عبد المؤمن مؤثر نيفتاد . گويند سبب قساوت قلب عبد المؤمن نسبت به او اين بود كه رازى را كه با او در ميان نهاده بود فاش كرده بود . ماهيت اين راز را المراكشى چنين توضيح مىدهد كه يحيى بن ابى بكر صحراوى ، يا ابن الصحراوى سوار دلير مرابطين - كه اخبار او را آورديم - از عبد المؤمن امان خواست . عبد المؤمن او را امان داد و اكرامش كرد و او را بر بقاياى لمتونه امارت داد . زوجهء ابن عطيه زينب دختر ابو بكر\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 216 . ابن الخطيب ، الاحاطه ، ج 1 / ص 274 .\r\n","page_name":" 365 ","page_number":373},
  {"content":"\r\n\r\nو خواهر اين يحيى بن ابى بكر بود . قضا را از يحيى بن ابى بكر اعمال و اقوالى سر زده بود كه عبد المؤمن چون خبر يافت خشمگين شد و مقرر كرد كه او را در بند كشند و در مجلسى اين سخن بر زبان آورد . ابن عطيه زوجهء خود را گفت كه برادرش يحيى را از نزديك شدن به عبد المؤمن بر حذر دارد و چون او را به مجلس خواند خود را به بيمارى زند و تا فرصتى يافت به ميورقه بگريزد . زينب نيز هرچه از شوى خود شنيده بود با برادر بگفت . يحيى اظهار بيمارى نمود . يكى از دوستان به عيادتش آمد و او هرچه از وزير شنيده بود با او در ميان نهاد . آن دوست نيز هرچه از يحيى شنيده بود به يكى از پسران عبد المؤمن باز گفت . عبد المؤمن از قضيه آگاه شد و اين بزرگترين سبب به خوارى افتادن و حبس و زجر ابن عطيه بود . « 1 »\r\nعبد المؤمن در اوايل سال 553 ه به تينملل به زيارت قبر المهدى رفت ابو - جعفر و برادرش ابو عقيل را نيز در غل و زنجير با خود ببرد . ابن الخطيب مىگويد در اين سفر ابو جعفر در توسل به قبر ابن تومرت امامشان قطعات زيباى نظم و نثر نوشت ولى هيچ يك مؤثر نيفتاد . عبد المؤمن از تينملل به مراكش بازگرديد . آن دو برادر همچنان بند برنهاده با او بودند . چون به موضعى به نام تغمرت در نزديكى الملاحه رسيد فرمان اعدام و مصادرهء اموال هر دو را صادر نمود . در حال اعدام شدند . اين واقعه در بيست و نهم ماه صفر سال 553 ه / اول آوريل سال 1158 م بود .\r\nابو جعفر بن عطيه به هنگام اعدام جوانى بيست و شش ساله بود . زيرا تولدش بنابر قول ابن الخطيب سال 527 ه بوده است . هرچند جاى ترديد است . « 2 » ابن عذارى آورده است كه عبد المؤمن از كشتن وزير جوان خويش پشيمان شد و براى او اشك ريخت .\r\n\r\n\r\n","description":"","footnote":"\r\n( 1 ) . المراكشى ، المعجب ، ص 111 .\r\n( 2 ) . رجوع كنيد به : ابن الخطيب ، الاحاطه ، ( 1952 ) ج 1 / ص 273 - 276 ، ابن عذارى ، البيان المغرب ، بخش سوم ص 35 . الاستقصاء ، ج 1 / ص 152 - 154 .\r\n","page_name":" 366 ","page_number":374},
  {"content":"\r\n\r\n\r\nفصل سوم شورش در شرق اندلس و ظهور محمد بن سعد بن مردنيش\r\nشورشهايى كه برضد مرابطين در نواحى وسطاى اندلس و در غرب آن به وقوع مىپيوست چيزى جز بخشى از يك شورش همگانى نبود ، شورشى كه اندلس را از اين سر تا آن سر آن دربرگرفته بود . اين طوفان در شرق اندلس نيز وزيدن گرفت ، از بلنسيه تا المريه . شورش نواحى شرقى اندلس از شورشهاى ناحيهء غربى عميق‌تر و ريشه‌دارتر بود . از سالهاى دور انديشهء قوميت و مليت كه جز اندلس وجههء ديگرى نداشت برضد مرابطين و سپس برضد موحدين پا گرفته بود .\r\nالبته عوامل جغرافيايى و نظامى نيز تحقق آن را بيشتر ميسر مىساخت و قدرت مقاومت را در مردم مضاعف مىگردانيد . شهرهاى بزرگ شرقى از دست‌يابى موحدين به دور بود ، زيرا از يك سو به دريا پيوسته بودند و اين خود موهبتى بود كه قدرت دفاعىشان را افزون مىساخت و ديگر آنكه نزديك به ممالك مسيحى بودند و همواره باب مواصلت ميان آنها مفتوح بود و هرگاه حادثه‌اى صعب در شرف وقوع بود از آنان يارى مىخواستند . اين وسيلهء اخير علىرغم ظاهر مذموم آن ، در شرايط آن عصر براى مقاومت در برابر اشغالگران اعم از مرابطين يا موحدين يك وسيلهء مشروع به شمار مىآمد . اما عاملى كه از ديگر عوامل مهمتر بود ، اين بود كه خيزش\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nمردم ناحيهء شرقى از سالهاى پيش در يك شخصيت نيرومند متمركز شده بود و اين شخصيت كه جز رهايى اندلس از تطاول بيگانگان عرب و بربر انديشه‌اى در سر نمىپرورانيد محمد بن سعد بن مردنيش بزرگترين سران شورشگر اندلس برضد موحدين بود .\r\n\r\n1\r\nبلنسيه در نواحى شرقى اندلس همان مكانت و موقعيتى را داشت كه قرطبه در ناحيهء وسطا داشت . بلنسيه پايتخت دولت مرابطين و مركز دفاعى ايشان در اين منطقهء اسپانيا بود . مرابطين بلنسيه را ، از آن‌رو كه نزديك مرز ممالك مسيحى بود از لحاظ دفاعى سخت استوار ساخته بودند و همواره يكى از خاصگان خود را به امارت آن مىفرستادند . از امرايى كه به بلنسيه فرستاده شدند يكى امير مزدلى بن تيولتكان بود و او بود كه بلنسيه را از دست جنگجويان مسيحى به درآورد و ديگر ابو طاهر تميم بن يوسف و محمد بن يوسف بن يدر و ابو زكريا يحيى بن غانيه بودند .\r\nهنگامى كه در غرب اندلس و در قرطبه شورش بر پا شد والى ناحيهء شرقى ، ابو محمد عبد اللّه بن محمد بن على برادر يحيى بن غانيه بود و قاضى آن در آن ايام ابو عبد الملك مروان بن عبد اللّه بن مروان بن عبد العزيز بود . امير تاشفين بن على در ماه ذو الحجهء سال 538 ه او را منصب قضا داده بود .\r\nچون در قرطبه شورش افتاد ، بعد از شورش در غرب كه ابن حمدين مرابطين را خلع كرد ، باد فتنه در شهرهاى شرقى نيز وزيدن گرفت و در بلنسيه و ديگر شهرها مردم به هيجان آمدند . والى شهر عبد اللّه بن محمد و قاضى آن ابو عبد الملك مروان بن عبد العزيز ، با آنكه با يكديگر اختلافهايى هم داشتند ، دست اتفاق به هم دادند تا مگر نظام مرابطين و شهر را از تعرض شورشيان در امان نگهدارند .\r\nدر اواسط ماه رمضان سال 539 ه مردم در مسجد جامع گرد آمدند و مروان برايشان سخن گفت و از جهاد لمتونيان ( مرابطين ) با مسيحيان و پيروزيهايى كه در اندلس به دست آورده بودند و بلنسيه را از دست قشتاليان آزاد كرده بودند ياد\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nنمود . پس آنان را برانگيخت كه دعوت ايشان مستحكم نگهدارند و رشته وفادارى نگسلند . والى نيز از اين دست سخنانى گفت و از دوران عمش يحيى بن غانيه ياد كرد و رشتهء مودت و محبتى را كه در ميان ايشان و او استوار شده بود فرايادشان آورد . ولى آن تفاهمى ظاهرى كه ميان دو زعيم شهر به وجود آمده بود ديرى نپاييد و به زودى ، عبد اللّه بن محمد بن غانيه والى بلنسيه از نيات دوست و هم‌پيمان خود قاضى مروان بن عبد العزيز بيمناك شد و اموال و زن و فرزند خود را در نهان به شاطبه فرستاد و خود نيز روز بعد ، با اصحاب خويش به آنان پيوست و با وجود آنكه ميان او و لشكر بلنسيه درگيرى رخ داد توانست از ميانه بگريزد و خويشتن به شاطبه اندازد . چون در شاطبه استقرار يافت ، افواجى از لمتونيان را براى قتل و تاراج به حوالى بلنسيه فرستاد و سبب اتلاف اموال و انفس شد . سپاهيان و عربها و اعيان شهر نزد مروان بن عبد العزيز آمدند و از او خواستند كه فرمانروايى شهر را برعهده گيرد و او ابا كرد و گفت هركس از مشايخ خود را كه مىخواهند انتخاب كنند . يكى از زعماى لمتونه را كه در شهر باقى مانده بود اختيار كردند .\r\nاين زعيم جديد تصميم گرفت مروان بن عبد العزيز را در بند كشد ولى نتوانست و خود از عواقب اين عمل وحشت كرد و با باقى مشايخ لمتونه به شاطبه گريخت .\r\nمردم گرد آمدند و قاضى مروان بن عبد العزيز را به حكومت برگزيدند . قاضى از ايشان روى پوشيد . ابو محمد عبد اللّه بن عياض فرمانده ثغر و عبد اللّه بن مردنيش به تنهايى با او ديدار كردند و به پذيرفتن مسئوليت فرمانروايى قانعش ساختند ، او نيز عاقبت قبول كرد و در روز سوم شوال همان سال با او بيعت شد . ابو محمد عبد اللّه بن عياض امارت ثغر و متعلقات آن يافت . مرابطين در خلال اين احوال همچنان به اطراف شهر تجاوز مىكردند . ابن عبد العزيز سپاهيان ثغر را گرد آورد و به شاطبه لشكر كشيد ، مرابطين از قصبهء ( قلعه ) شهر به شهر درآمدند و كشتار و تاراج كردند و زنان را به اسارت گرفتند . سپاه بلنسيه و مرابطين به يكديگر رسيدند و پس از نبردى مرابطين منهزم شدند و باز به قصبه پناه بردند . لشكر مرسيه به سردارى قاضى شهر ابن ابى جعفر محمد بن عبد اللّه به يارى مروان بن عبد العزيز آمد و هردو شاطبه را محاصره كردند و هريك در دل هواى آن داشت كه خود بر شهر غلبه يابد . در اين حال ابن عياض با لشكر ثغر برسيد ، عبد اللّه بن محمد بن غانيه والى پيشين\r\n\r\n","description":"","footnote":"","page_name":" 369 ","page_number":377},
  {"content":"\r\n\r\nديد كه با اين سپاهى كه آمده است برنمىآيد ، با چند تن از خواص خود از شاطبه گريخت و توانست خود را به المريه برساند . در آنجا با محمد بن ميمون سردار ناوگان آن منطقه كه همچنان در اطاعت مرابطين باقى مانده بود ديدار كرد و ابن ميمون او را به ميورقه گسيل داشت . پدرش محمد بن غانيه فرمانرواى جزاير شرقى بود و او در كنار پدر قرار گرفت « 1 » . در باب بنى غانيه و دولت ايشان در جزاير شرقى در ايام موحدين در موضع خود سخن خواهيم گفت .\r\nمروان بن عبد العزيز شاطبه را به صلح بگشود و استحكام بخشيد و براى آن اميرى برگزيد و لقنت و بلاد مجاور آن را در قلمرو او آورد . سپس به بلنسيه بازگرديد . در آنجا با او تجديد بيعت كردند . اين واقعه در ماه صفر سال 540 اتفاق افتاد . ابن ابى جعفر به مرسيه بازگرديد سپس از آنجا بيرون آمد تا به يارى ابن اضحى به غرناطه رود . و چنان كه پيش از اين گفتيم در نبردى كه ميان او و مرابطين درگرفت كشته شد .\r\nمروان بن عبد العزيز نيز به زودى گرفتار سركشى سپاهيان گرديد و از جمع آورى باج و خراج عاجز شد و در اصلاح امور عامه درماند . سپاهيان ابن عياض را پيام دادند كه شتابان بيايد تا زمام امور به دست او دهند . ابن عياض از آن وقت كه بر مرسيه غلبه يافته بود در آنجا بود . ابن عياض مرسيه را از دست والى پيشين آن ابو عبد الرحمان بن طاهر به درآورده بود .\r\nبارى ، اين وقايع در ماه جمادى الاول سال 540 ه / 1145 م بود . در اثناء اين احوال ، لشكريان ، قصر امارت را محاصره كردند . مروان بن عبد العزيز كه خطر را حس كرد در نهان از قصر بيرون آمد و شب هنگام از باروى بلنسيه فروشد و رفت تا به المريه رسيد . در آنجا ابن ميمون امير البحر او را بگرفت و نزد دشمن سابقش عبد اللّه بن غانيه فرستاد . قاضى مروان بن عبد العزيز همچنان در المريه بود ، چون عبد اللّه به ميورقه رفت او را نيز بند برنهاد و با خود ببرد .\r\nوقتى كه مروان بن عبد العزيز نهان شد ، سپاهيان ، عبد اللّه بن محمد بن سعد بن مردنيش داماد ابن عياض را به نيابت از او آوردند و در قصر امارت بلنسيه جاى\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 212 ، 214 . ابن الخطيب ، اعمال الاعلام ، ص 256 .\r\n","page_name":" 370 ","page_number":378},
  {"content":"\r\n\r\nدادند . در آخر ماه جمادى الاول ابن عياض بيامد . خبر بيعت مردم بلنسيه در راه كه مىآمد به او رسيده بود . ابن عياض چندى در شهر درنگ كرد و اوضاع را نظام داد و مرزها مستحكم ساخت و به مرسيه بازگرديد و داماد خود عبد اللّه بن سعد بن مردنيش را از سوى خود در بلنسيه نهاد . اين عبد اللّه ، عم محمد بن سعد بن مردنيش زعيم آيندهء ناحيهء شرقى است . او را صاحب البسيط مىگويند ، زيرا در نبرد بسيط با ابن هود كشته شد « 1 » و باز از آن ياد خواهيم كرد .\r\nاما مروان بن عبد العزيز ده سال در ميورقه در نزد بنى غانيه در زندان ماند و به انواع شكنجه و اهانت گرفتار بود . تا عاقبت به شفاعت وزير ابو جعفر بن عطيه از زندان آزاد شد . والى ميورقه در آن هنگام اسحاق بن محمد بن غانيه بود . بعد از كشته شدن پدرش محمد و برادرش عبد اللّه به اين مقام رسيده بود . اسحاق بن محمد با موحدين طرح دوستى افكنده بود . مروان بن عبد العزيز را از زندان آزاد كرد و او را به بجايه فرستاد . اين واقعه در سال 548 ه اتفاق افتاد . ابن عبد العزيز از بجايه به مراكش رفت و ابن عطيه او را به مجلس علمى خليفه درآورد . ولى مروان بن عبد العزيز حق نعمت ابن عطيه نشناخت و آن ابيات را كه در مطلع آن گفته است :\r\n قل للامام اطال اللّه مدته * قولا تبين لذى لب حقائقه \r\nبر ساخت و خليفه را به كشتن او تحريض كرد . اين ابيات چنان كه گفتيم يكى از اسباب مهم منكوب شدن و قتل ابن عطيه بود .\r\nمروان بن عبد العزيز گمنام و از يادها رفته در مراكش مىزيست تا در سال 578 ه / 1182 م در سن هفتاد و دو سالگى بمرد . « 2 »\r\n\r\n2\r\nشايسته است پيش از آنكه سرنوشت شورش بلنسيه و تحولات آن را بررسى\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 215 .\r\n( 2 ) . ابن الابار ، الحلة السيراء ، ص 215 و 216 . و نيز در التكمله ( القاهره ) شماره 1751 .\r\n","page_name":" 371 ","page_number":379},
  {"content":"\r\n\r\nكنيم به بيان حوادث مرسيه و باقى اعمال ناحيهء شرقى اندلس بپردازيم .\r\nمرسيه پس از بلنسيه دومين شهر بزرگ ناحيهء شرقى بود . در نيمهء جنوبى شرق اندلس بود و به عنوان يك مركز دفاعى همان موقعيتى را داشت كه بلنسيه در نيمهء شمالى شرق اندلس . ازاين‌رو در تمام شورشها و بروز حوادث و تحولات مىبينيم كه ميان اين دو شهر ارتباطى استوار برقرار است . در ايام ملوك الطوايف و سپس در ايامى كه طوفان شورشهاى داخلى برضد مرابطين بالا گرفت اين رابطه همچنان برقرار بود .\r\nديديم كه چگونه در بلنسيه همان زمانى شورش برپا شد كه در قرطبه برپا شد و قاضى ابن حمدين دعوت خويش آشكار كرد . درست در همين زمان در مرسيه هم شورش افتاد و مردم شهر يكى از زعماى خود را كه ابو محمد بن الحاج لورقى خوانده مىشد به رياست شهر خود برگزيدند و لورقى به سود ابن حمدين دعوت آغاز كرد . ولى جز چند هفته‌اى در ماه‌هاى رمضان و شوال 539 ه بر مسند رياست درنگ نكرد و چون با مشكلاتى روياروى شد كه توان حل آنها را نداشت ، خود را به يك‌سو كشيد . سيف الدولة بن هود در اين اوان از مقر خود در نزديكى طليطله بيرون آمده بود و چشم به حوادث اينجا و آنجا دوخته بود . چون از اوضاع مرسيه آگاه شد ، يكى از سرداران سپاه خود به نام عبد اللّه بن فتوح الثغرى را به آنجا فرستاد .\r\nعبد اللّه بن فتوح ، ابن الحاج را از شهر بيرون راند و به نام ابن هود خطبه خواند ولى ديرى نپاييد كه او نيز به نوبهء خود از مرسيه رانده شد و فقيه قاضى ابو جعفر محمد بن عبد اللّه بن ابى جعفر الخشنى به شهر درآمد . آمدن قاضى ابو جعفر در اول شوال همان سال بود . قاضى ابو جعفر تا اوايل سال 540 ه / 1145 م در منصب خود بماند و چون از فرمانروايى ملول شد ، گفت كه « نه اين كار درخور من است و نه من در خور آن ولى مىخواهم مردم را از تجاوز به يكديگر نگهدارم تا كسى كه شايستهء چنين مقامى باشد ، بيايد » .\r\nهنگامى كه قاضى مروان بن عبد العزيز امير بلنسيه به شاطبه رفت تا لمتونيانى را كه در آنجا تحصن يافته بودند تار و مار سازد فقيه قاضى ابو جعفر با پاره‌اى از قواى خود به يارى او رفت و بار ديگر از مرسيه با لشكر خود به يارى قاضى ابن اضحى زعيم شورش غرناطه رفت كه با مرابطين مىجنگيد . گويند شمار سپاهيان\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nاو در اين پيكار دوازده هزار سوار و پياده بود . مرابطين با لشكرى كشن به جنگ او شتافتند . در بيرون شهر غرناطه نبرد درگرفت و قاضى ابو جعفر منهزم شد و به قتل رسيد . و ما در اخبار غرناطه از آن ياد كرديم .\r\nابن صاحب الصلاة روايت ديگرى دارد كه خلاصه‌اش اين است كه عبد اللّه الثغرى سردارى در شهر كونكه بود . چون شنيد كه ابن حمدين در قرطبه قيام كرده به نزد او رفت و به خدمتش پيوست . در خلال اين احوال از مرسيه خبر رسيد كه ابن الحاج قيام كرده ولى از رياست ملول شده است . ابن حمدين عبد اللّه الثغرى را به امارت مرسيه فرستاد و قاضى ابن ابى جعفر را نيز به عنوان قاضى با او همراه ساخت و اين واقعه در اواسط ماه شوال سال 539 بود . قاضى ابن ابى جعفر شيفتهء آن بود كه خودى بنمايد و به رياست سخت دلبسته بود . مردم را به قتال مرابطين بسيج كرد و به اوريوله برد .\r\nنخست مردم اوريوله را امان داد و چون فرود آمدند غدر كرد و همه را بكشت .\r\nاين امر سبب اشتهار او شد . آنگاه مردم مرسيه را در نهان واداشت كه او را بر خود امير سازند و ابو العباس بن خلال را منصب قضا دهند و عبد اللّه الثغرى را فرماندهى سواران . مردم با او موافقت كردند و چون با او بيعت كردند از فرمانبردارى ابن - حمدين سر برتافت و دعوى استقلال كرد و خود را الناصر لدين اللّه خواند . آنگاه عبد اللّه الثغرى و دو داماد او پسران مسلوقه را در بند كشيد و سردارى خيل سواران را به زعنون يكى از وجوه لشكر داد و براى يارى ابن عبد العزيز در قتال با مرابطين رهسپار شاطبه شد . در غياب او مردم مرسيه بشوريدند و عبد اللّه الثغرى و دو دامادش را از زندان آزاد كردند . قاضى ابن ابى جعفر شتابان به مرسيه بازگرديد و آتش فتنه فرو نشاند . عبد اللّه الثغرى به كونكه گريخت و ابن ابى جعفر به شاطبه بازگشت تا آن جنگ ادامه دهد . آنگاه پس از شكست مرابطين و فرار اميرشان عبد اللّه بن - غانيه ، به مرسيه بازگرديد . اين واقعه در ماه صفر سال 540 ه اتفاق افتاد . ابن ابى - جعفر بار ديگر با سپاه خود به غرناطه رفت تا ابن اضحى را يارى دهد . و چنان كه گفتيم در نبردى كه ميان او مرابطين درگرفت به قتل رسيد . « 1 »\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 218 .\r\n","page_name":" 373 ","page_number":381},
  {"content":"\r\n\r\nچون بقاياى سپاه مرسيه پس از قتل امير خود به شهر بازگشتند مردم شهر در اواخر ربيع الاول سال 540 ه ابو عبد الرحمان بن طاهر را به رياست برگزيدند .\r\nابو عبد الرحمان به قصر امارت رفت و نخست در خطبه نام ابن هود را آورد و سپس نام خود را . اين ابو عبد الرحمان ، محمد بن عبد الرحمان بن احمد بن عبد الرحمان بن طاهر القيسى سليل بنى طاهر امراى مرسيه در ايام ملوك الطوايف بود . پيش از اين در اخبار مملكت مرسيه از اصالت و قدمت خاندانشان سخن گفته‌ايم و گفتيم كه در وجاهت و نجابت و علم تا چه پايه بودند . جد او عبد الرحمان بن طاهر يكى از امراى مرسيه ، در شمار بزرگترين دانشمندان و دبيران عصر ملوك الطوايف است .\r\nابن بسام صاحب كتاب الذخيره از او به بزرگى ياد كرده است . ابو عبد الرحمان نوادهء او نيز در علم و ادب و ترسل همتاى جد خود بود .\r\nابو عبد الرحمان چون به امارت نشست برادر خود ابو بكر را بر سواران سپاه فرماندهى داد . چون اوضاع مرسيه پريشان شده بود ، ابن حمدين به سردارى پسر عمش معروف به الفلفلى و به همراهى ابو محمد ابن الحاج و چند تن ديگر از اعيان مرسيه كه به قرطبه پناه برده بودند سپاهى به آنجا گسيل داشت . اين نيرو نيز چون نيروى پيشين بازگردانده شد . بدين‌گونه ، ابو عبد الرحمان بن طاهر در جوى تيره و تار و پيچيده در دسايس حكومت خويش آغاز كرد .\r\nاندك مدتى از حكومتش گذشته بود كه اهل مرسيه ابو محمد عبد الرحمان بن عياض سردار سپاه مرز را كه در بلنسيه بود فراخواندند كه بيايد و رياست برعهده گيرد . او نيز شتابان به مرسيه آمد . در راه والى اوريوله ، زعنون ، كه از او ياد كرديم به ديدارش آمد و اوريوله را تسليم او كرد . ابو محمد عبد الرحمان بن عياض به مرسيه راند . چند تن از وجوه مرسيه نيز در خدمت او بودند . اينان از مرسيه آمده بودند كه در ركاب او بازگردند . در همهء اين احوال ابو عبد الرحمان بن طاهر در قصر خود دل‌آسوده غنوده بود و نمىدانست كه در اطراف او چه مىگذرد .\r\nابن عياض به شهر درآمد و مردم به ديدارش رفتند . ابن طاهر همچنان به سكوت و حسن ظن خويش ادامه مىداد . ابن عياض به قصر داخل شد . هيچ كس مانع او نشد و هنوز ابن طاهر به خود نيامده بود . وقتى به خود آمد كه رياست را از او گرفتند و او را به خانه‌اش فرستادند . ابن عياض از سر خون او درگذشت . زيرا هم او را\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nمحترم مىداشت و هم از آن همه ناتوانى به رقت آمده بود . اين انقلابات در دهم ماه جمادى الاول سال 540 ه / 1145 م به پايان رسيد و هنوز روزى چند نگذشته بود كه حوادث ديگرى در بلنسيه به وقوع پيوست . مروان بن عبد العزيز از امارت خلع شد . سپاهيان ، ابن عياض را فرا خواندند كه جاى او بگيرد . ابن عياض در آخر ماه جمادى الاول به بلنسيه آمد . مروان بن عبد العزيز مخلوع از شهر گريخت .\r\nبا ابن عياض به امارت بيعت شد و او نام ابن هود در خطبه آورد و چندى به تنظيم امور شهر پرداخت . سپس داماد خود عبد اللّه بن سعد بن مردنيش را در بلنسيه نهاد و خود به مرسيه رفت .\r\nاما ابو عبد الرحمان بن طاهر ، در خانهء خود در عزلت مىزيست و شاهد حوادث مرسيه و شرق اندلس در ظل فرمانروايى امير آيندهء آن محمد بن سعد بن مردنيش بود و مىديد كه ابن مردنيش چگونه پنجه در پنجهء موحدين افكنده است . ابن - طاهر ، هرچه اوضاع دگرگون مىشد و سال عمرش بالاتر مىرفت بيشتر خود را از حوادث بر كنار مىداشت . تا ابن مردنيش در سال 567 بمرد . در اين هنگام ، گردن به اطاعت موحدين نهاد و از دريا گذشته به مغرب آمد و در سال 574 در مراكش چشم از جهان بربست . « 1 »\r\nپيش از اين از آمدن سيف الدولة بن هود به قرطبه به دعوت مردم آن ديار و سپس خصومت با او و كشتن وزيرش ابن الشماخ و طايفه‌اى از اصحابش و رفتن او از قرطبه به جيان سخن گفتيم . و گفتيم كه قاضى جيان ابن جزى در آنجا شورش به راه انداخته بود و دعوى استقلال مىكرد . سيف الدوله بر او غلبه يافت و شهر از او بستد . آنگاه به دعوت مردم غرناطه به غرناطه رفت و در آنجا در كنار قاضى ابن اضحى به يك سلسله ماجراها داخل شد ولى نتوانست در آنجا استقرار يابد .\r\nازاين‌رو در اواخر سال 539 از غرناطه به جيان بازگرديد . به زودى در حوادث مرسيه فرصتى تازه يافت كه در ماجراهايى كه رخ مىداد ، دخالت ورزد . سيف الدوله سردار سپاه خود عبد اللّه الثغرى را به مرسيه فرستاد . او بر شهر مستولى شد ولى چنان كه گفتيم با حوادثى كه پيش آمد درنگش به دراز نكشيد و ابن عياض سردار\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 220 .\r\n","page_name":" 375 ","page_number":383},
  {"content":"\r\n\r\nلشكر مرز بر مرسيه و سپس بر بلنسيه غلبه يافت و عبد اللّه الثغرى را از شهر براند .\r\nابن عياض در هر دو شهر به نام ابن هود خطبه خواند . ابن هود پسر خود ابو بكر را نزد او فرستاد . ابن عياض به استقبال او بيرون آمد و گرامىاش داشت و او را با خود به بلنسيه برد . سپس ابن هود به مرسيه آمد و در قصر آن فرود آمد . ابن - عياض به ديدار او شتابيد و اعلان فرمانبردارى نمود و در قصر كوچك جاى گرفت .\r\nابن هود زمام همهء كارها به دست او داد . و او را به لقب الرئيس سرفراز ساخت و به لوازم امارت بنواخت . اين واقعه در اواخر رجب سال 540 ه / اوايل سال 1146 م اتفاق افتاد .\r\nابن عياض سپاهى مردى عظيم بود و سواركارى دلير و دورانديش از اينها گذشته مردى صالح و با ورع بود و رقيق القلب و مهربان . مسيحيان او را در ميدان نبرد برابر صد سوار به حساب مىآوردند . « 1 »\r\nابن هود بيدار حركات مسيحيان در شرق اندلس بود . هنوز از آمدن او زمانى دراز نگذشته بود كه خبر تجاوز مسيحيان بر حوالى شاطبه و رفتن عبد اللّه بن سعد به جنگ ايشان را شنيد . ابن عياض و ابن هود با لشكر خود به يارى او شتافتند .\r\nمسلمانان و مسيحيان در موضعى به نام « اللج » بيرون شهر البسيط « 2 » در نزديكى جنجاله مصاف دادند . شكست در لشكر مسلمين افتاد . عبد اللّه بن سعد بن مردنيش و سيف الدولة بن هود در جنگ كشته شدند و ابن عياض نجات يافت . اين ضربت بر مسلمانان شرق اندلس ضربتى گران بود . « 3 »\r\nروايت اسلامى نبرد البسيط را بدينگونه توصيف مىكند ولى در اينجا ، در اين روايت موجز نكتهء غامضى است و آن اينكه سيف الدولة بن هود هم‌پيمان مسيحيان و بركشيدهء پادشاهشان قيصر آلفونسوى هفتم يا آلفونسو ريمونديس بود و او بود كه سيف الدوله را به حوادث اندلس سوق داد و يارى داد ، پس چگونه در اندك مدتى سيف الدوله كمر به قتال او مىبندد ؟ حل اين مشكل را در روايت مسيحى\r\n\r\n\r\n","description":"","footnote":"\r\n( 1 ) . المراكشى ، المعجب ، ص 115 .\r\n( 2 ) . به اسپانيايى  etecablA \r\n( 3 ) . ابن الابار ، الحلة السيراء ، ص 226 .\r\n","page_name":" 376 ","page_number":384},
  {"content":"\r\n\r\nمعاصر ايشان مىيابيم در كتابى به نام « داستان آلفونسوى هفتم » . از اين روايت برمىآيد كه سيف الدوله چون در قرطبه كارى از پيش نبرد نزد آلفونسوى هفتم پادشاه قشتاله پيام داد كه اراضى ابده و بياسه و قلاع آن‌كه از متصرفات او بوده ، بر او شوريده و باج و خراج مقرر را نمىپردازند . آلفونسو چهار تن از اشراف قشتاله را فرستاد كه بروند و ابده و بياسه و جيان و ديگر شهرها را به اطاعت او و اطاعت سيف الدوله خاضع سازند . آن چهار كنت با لشكرهاى خود بيامدند و خونها ريختند و جيان و ابده و بياسه را گشودند و ساكنان مسلمانشان را منكوب ساختند . در اين هنگام مسلمانان از سيف الدوله استمداد كردند و سر به فرمان او فرود آوردند . سيف الدوله بپذيرفت و با لشكرى بزرگ به سوى آنان رفت و از كنتهاى مسيحى خواست كه دست از سر مسلمانان بردارند و بيش از اين در اراضى اسلامى ويرانى به بار نياورند .\r\nدر اين كشتار و تاراج ، قاضى سركش قونقه - جايى ميان شاطبه و ابده - به نام عبد اللّه الطغرايى نيز همدست كنتها بود . سيف الدوله خواست غنايم و اسيران را نيز به او سپارند . كنتها به سخن او گوش ندادند و گفتند كه آنان جز به فرمان پادشاه خود كار نخواهند كرد . از سوى ديگر سيف الدوله خود چنين تقاضايى كرده بود . ميان دو طرف مجادله بالا گرفت . عاقبت سيف الدوله دست به شمشير برد . كنتها و هم‌پيمانشان قاضى عبد اللّه الطغرايى ، پس از مقاومت شاطبه در مقابلشان به سوى غرب در حركت آمدند . نيروى بلنسيه و مرسيه و سيف الدوله در همان وقت عازم قتال شدند . دو لشكر در دشت البسيط در نزديكى جنجاله مصاف دادند . مسلمانان به شدت منهزم گشتند و عبد اللّه بن سعد سردار سپاه بلنسيه كشته شد و سيف الدوله به اسارت افتاد و يكى از سپاهيان مسيحى كه او را نمىشناخت به قتلش آورد . ابن - عياض با بقاياى لشكر به بلنسيه بازگرديد . چون آلفونسو از مرگ دوست ديرين خود سيف الدوله خبر يافت غمگين شد و اعلان كرد كه در خون او دست نداشته است . « 1 »\r\nاحمد بن يوسف بن هود ، ملقب به سيف الدوله و المستنصر ، شخصيتى غامض\r\n\r\n\r\n","description":"","footnote":"\r\n( 1 ) .\r\n aicruM ( osnoflA rodarepmE led acinorC . tic orimeR rapsaG . M . 181 081 . P ) anamlusuM \r\n","page_name":" 377 ","page_number":385},
  {"content":"\r\n\r\nاست . با آنكه از خاندان بنى هود فرمانروايان ثغر اعلى بود كه همواره آن نواحى در برابر هجوم مسيحيان حفظ مىكردند ، خود از صفات و سجاياى نياكانش تمتعى نداشت . ديديم كه چگونه روطه آخرين شهر بزرگ مملكت قديم سرقسطه را به آلفونسو ريمونديس پادشاه قشتاله واگذاشت و ترجيح داد كه در اراضى او و در كنف حمايت او بيارامد و آلت اجراى نقشه‌هاى پردسيسهء او برضد مسلمانان گردد ، تا مگر به چند خواهش دل خود برسد و چند قطعه زمين به او اقطاع دهند . شركت سيف الدوله در حوادث شورش برضد مرابطين و دخالت در امور فرمانروايى شهرهاى شورشگرى چون قرطبه و غرناطه و جيان و مرسيه نه به خاطر آن بود كه راه خود به رياست بگشايد ، بلكه هرچه بود به الهام پادشاه قشتاله و كمكهاى مالى و نظامى او بود تا مگر در اين پريشانىها فرصتى فراچنگ آرد و بر امت اندلسى سيادت يابد . سران شورشى هم كه او را براى فرمانروايى بر شهرهاى شورش زده فرا مىخواندند جز فريب همشهريانشان قصد و غرضى نداشتند تا چنان وانمود كنند كه مىخواهند يكى از شخصيتهاى خاندان كهن بنى هود را بر سر كار آرند . اما تقدير چنان بود كه اين امير شوربخت كه بر كشيده و خادم پادشاه قشتاله بود ، در دفاع از ملت و دينش در نبردى برضد هم‌پيمانان قديمش كشته شود . البته او خود اين را نمىخواست ، به ماجرا كشيده شد و زندگىاش بدان‌سان پايان يافت .\r\nسيف الدوله از سيرت اجدادش آنچه به ارث برده بود علاقهء او به كسب علم و ادب بود . شعر مىگفت و شعرش نيكو بود . ابن الابار قطعاتى از شعر او را در كتاب خود آورده است . « 1 »\r\nپس از كشته شدن سيف الدولة بن هود ، ابن عياض در بلنسيه به نام خود دعوت كرد ، محمد بن سعد بن مردنيش را به نيابت خود در مرسيه نهاده بود . عبد اللّه الثغرى را - كه پيش از اين ديديم كه در حوادث مرسيه به نام ابن هود شركت مىكرد - به سفارت نزد امپراطور آلفونسو ريمونديس فرستاد تا با او پيمان صلح بندد و بر ضد امير برشلونه متحد شود . عبد اللّه الثغرى از سفارت خويش بازگرديد و پنداشت كه امپراطور امارت مرسيه را به او داده است . ازاين‌رو به يارى جمعى از عصيانگران\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 226 و 227 .\r\n","page_name":" 378 ","page_number":386},
  {"content":"\r\n\r\nو پيروان خود به شهر داخل شد و در قصدى كه كرده بود موفق گرديد . محمد بن سعد بن مردنيش نايب ابن عياض در مرسيه ، از آنجا بگريخت و به لقنت رفت . اين واقعه در اوايل ماه ذو الحجهء سال 540 ه / ماه مه سال 1146 م اتفاق افتاد . هنوز چند ماهى نگذشته بود كه ابن عياض براى بازپس گرفتن مرسيه از عبد اللّه الثغرى لشكر به آن سو برد . در جنگى كه ميانشان درگرفت ثغرى كشته شد . اين جنگ در هفتم ماه رجب سال 541 ه / دسامبر سال 1146 م بود . ضبى شرح كشته شدن ثغرى را بدين‌گونه مىآورد كه چون ابن عياض به مرسيه داخل شد ، در كوچه‌هاى شهر ميان او و ثغرى نبرد درگرفت ثغرى شكست خورد و بگريخت و از دروازه‌اى به نام باب الفارقه بيرون شد . كسى از فراز بارو سنگى بر او افكند . سنگ بر سر اسب آمد ، اسب رم كرد و سوار خود را به سوى نهر كشيد در آنجا مردى از آن گروه كه به نگهبانى ايستاده بودند او را بكشت .\r\nبدين‌گونه ابن عياض امارت مرسيه را بازپس گرفت و در سراسر شهرهاى شرق اندلس از بلنسيه در شمال تا قرطاجنه در جنوب امارت خويش بسط داد و بىهيچ منازعى يك سال و نه ماه و بيست روز فرمان راند . تا در روز بيست و دوم ماه ربيع الاول سال 542 ه / اوت 1147 م كشته شد . ابن الابار مىگويد كه مرگ او در اثر تيرى بود كه در يكى از جنگهايش با قشتاليان بر او اصابت كرد . ضبى مىگويد در جنگى كه ميان او و بنى جميل در نزديكى بلش رخ داد به قتل رسيد .\r\nپيكرش را به بلنسيه آوردند و در آنجا به خاك سپردند . داماد و نايبش محمد بن سعد بن مردنيش در مراسم به خاك سپردنش حاضر بود و اعلان كرد كه ابن عياض او را به جانشينى خويش برگزيده است . مردم با او بيعت كردند . المراكشى مىگويد كه ابن عياض را چون زمان مرگ رسيد به جمعى از اعيان و سران سپاه كه گرد آمده بودند گفت كه محمد بن سعد جانشين اوست و پسر خود را به جانشينى برنگزيد زيرا شراب مىخورد و نماز نمىخواند . و بعضى گويند كه محمد بن سعد را مردم بلنسيه اختيار كردند و بدون آنكه كسى در حق او وصيتى كرده باشد با او بيعت كردند . اما در مرسيه مردم نايب ابن عياض ، ابو الحسن على بن عبيد را بر خود امير كردند ولى او تا اواخر جمادى الاول بيشتر بر سر كار نبود و به سود محمد بن سعد امير بلنسيه از كار كناره گرفت . با رفتن او محمد بن سعد بر تمام قلمرو ابن عياض\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nدست يافت . اين واقعه در ماه جمادى الاول سال 542 ه / اكتبر سال 1147 م اتفاق افتاد .\r\nبا روى كار آمدن محمد بن سعد بن مردنيش اوضاع براى بروز يك سلسله كشاكشها ميان موحدين و مردم شورشگر اندلس مهيا شد . و آن نبردى صعب بود كه قريب بيست سال به دراز كشيد و سراسر منطقهء شرقى را دربرگرفت .\r\n\r\n3\r\nابن مردنيش كه پرچم مبارزه برضد موحدين برافراشت و ساليان دراز چون صخره‌اى سخت پايدارى ورزيد و به هيچ روى تسليم ايشان نشد يكى از شخصيتهاى عجيب تاريخ اندلس است و نمايندهء همهء صفات و خصايل آن عصر اندلس از فضايل و رذايل . اگر او در همدستى با مسيحيان راه مبالغه نپيموده بود و در معارك خويش از آنان يارى نمىطلبيد مىتوانستيم او را به عنوان قهرمان ميهنى اندلس و پرچمدار مبارزه برضد موحدين به حساب آوريم .\r\nابو عبد اللّه محمد بن سعد بن محمد بن سعد الجذامى بن مردنيش ، در اصل از مردم ثغر اعلى بود . در قلعه‌اى از قلاع منيع طرطوشه به نام بنشكله  alocsinep  « 1 » در سال 518 ه متولد شد . « 2 » بنابراين وقتى به امارت نواحى شرقى اندلس رسيد جوانى بيست و چهار ساله بود . پدرش سعد بن محمد بن مردنيش در ايام مرابطين والى افراغه بود . در زمان او بود كه آلفونسوى محارب پادشاه آراگون ، در اواخر سال 527 ه / ژوئن 1133 م افراغه را محاصره كرد و او در دفاع از شهر دليريها نمود و محاصره‌كنندگان را بارها واداشت از محاصره واپس نشينند تا آنگاه كه از سوى مرابطين مدد رسيد . اين مدد همراه با امير يحيى بن غانيه بود .\r\n\r\n\r\n","description":"","footnote":"\r\n( 1 ) . امروز  alocsinep  جايى است در جنوب طرطوشه .\r\n( 2 ) . ابن خلكان ، وفيات الاعيان ، ج 2 ص 492 .\r\n","page_name":" 380 ","page_number":388},
  {"content":"\r\n\r\nدر اين نبرد چنان كه پيش از اين آورديم مسلمانان پيروز شدند . عم او عبد اللّه بن محمد بن سعد بن مردنيش داماد ابن عياض و نايب او در بلنسيه بود ، كه بارها از او ياد كرديم .\r\nمحمد بن سعد انظار محققان را به نام و لقب و صفات خود جلب كرده است و ازاين‌رو در باب حقيقت اصل و نسب او سخنها گفته شده . برطبق برخى روايات او جذامى است و برطبق روايات ديگر تجيبى است « 1 » و بنابراين بايد اصل عربى داشته باشد . اما در لقب او ، ابن مردنيش ، و در صفات و سلوك او چيزى است كه در اين نسبت ايجاد ترديد مىكند . ظن قوى اين است كه او از مولدين يا به عبارت ديگر مسلمانان اسپانيايى الاصل است . اجدادش به اسلام گراييده‌اند . بعضى مىگويند كه مردنيش تحريف شدهء اسم اسپانيايى « مرتنيث »  zenitraM  يا  izinitraM  يعنى « پسر مرتين » است . شايد هم تحريف شدهء  suinodraM  است كه يك خاندان بيزانسى در منطقه قرطاجنه است « 2 » .\r\nاز سوى ديگر صفات و سلوك ابن مردنيش بدان‌گونه كه در روايات عربى تصوير شده اين گمان را كه او به عنصر مولدين نسبت دارد تأييد مىكند . ابن مردنيش دوست داشت به مسيحيان ( قشتاليان ) تشبه جويد . در جامه و سلاح و زين و ستامش مانند آنها بود . به زبان قشتالى نيكو تكلم مىكرد و سخن گفتن به آن زبان را دوست داشت . بسيارى از مسيحيان مزدور را از قشتاله و قطلونيه و بشكنس به سپاه خود داخل كرده بود و براى ايشان محلات و لشكرگاهها ترتيب داده بود و در آنجا اسباب رفاه ايشان حتى ميكده‌ها ، مهيا ساخته بود . به آنان صلات فراوان از اموال و اقطاعات ارزانى مىداشت . و در اين راه آن‌سان پيش تاخت كه به يكى از شواليه‌هاى بشكنس به نام يدرو دثاگرا ، شهر شنتمريه ابن رزين را با همه بازارها و اراضىاش به اقطاع داد و اين شواليه در آنجا يك مركز اسقفى تأسيس كرد « 3 » . ابن مردنيش\r\n\r\n\r\n","description":"","footnote":"\r\n( 1 ) . ابن الخطيب ، الاحاطه ، ( چاپ قاهره ) ج 2 / ص 85 .\r\n( 2 ) .  ed . pseD y . daceD ; aredoC  و نيز\r\n . 563 . p . I . V ) 1881 ( sehcrehceR : yzoD . 113 311 . p , sedivaromlA sol \r\n( 3 ) . مراد شنتمريهء شرقى است كه به اسپانيائى  nicarrablA  ناميده مىشود و در عهد امراى\r\n","page_name":" 381 ","page_number":389},
  {"content":"\r\n\r\nتا بتواند به مسيحيان چنين بذل و بخشش كند بر مسلمانان باج و خراج فراوان مىنهاد .\r\nمسيحيان او را شاه لپ  epoL yeR  يا  oboL  يعنى « گرگ » مىناميدند . در بعضى روايات مسيحى آمده است كه او را به سبب جرئت و شهامتش چنين لقب داده بودند .\r\nمحمد بن سعد بن مردنيش بر بلنسيه و مرسيه غلبه يافت و بر سراسر منطقه شرقى سرورى جست . دامنه سلطه‌اش از طرطوشه در شمال تا قرطاجنه و لورقه در جنوب امتداد يافت . مسلم بود كه او نمىتوانست اين كشور پهناور را بدون اينكه در كنار مسيحيان - همسايگان شمالى و غربى خود - قرار گيرد از تعرض نگهدارد و يكدل و يك‌جهت ، با موحدين كه اولين بار سپاهيانشان به شبه جزيره تجاوز كرده بودند به مبارزه پردازد . مسالمت با ممالك مسيحى به صورت شعار او در سراسر دوران حكومتش درآمده بود .\r\nابن مردنيش نخست با امير برشلونه كنت برنگر چهارم به مدت چهار سال عقد صلح بست . نيز معاهدهء ديگرى با پادشاه قشتاله امپراطور آلفونسوى هفتم ( آلفونسو ريمونديس ) بست . ابن مردنيش به هريك از آن دو جزيه‌اى به ميزان پنجاه هزار مثقال طلا داد . اين مسالمت‌جويى با مسيحيان به حدود شبه جزيره منحصر نشد بلكه دولتهاى مسيحى خارج از آن منطقه را نيز دربرگرفت . در سال دوم حكومتش ، يعنى سال 543 ه / 1149 م ابن مردنيش با جمهورى پيزا يك قرارداد ده سالهء صلح برقرار كرد و معاهدهء ديگرى با جمهورى جنووا منعقد ساخت و در آن تعهد كرد كه در خلال دو سال باجى به مبلغ ده هزار دينار مرابطى تسليم آن كند .\r\nو براى رعاياى جنووا كه در بلنسيه و دانيه سكونت دارند تجارتخانه‌اى بنا كند و اجازه دهد كه هر هفته مجانى به حمام روند . جمهورى جنووا نيز تعهد كرد كه به هيچ‌يك از رعاياى شاه لپ در طرطوشه و المريه زيانى نرساند . ابن مردنيش افزون بر اين با بسيارى از ملوك مسيحى در انحاء مختلف قاره ارتباط داشت و برايشان هداياى گران مىفرستاد . از جمله براى هنرى دوم پادشاه انگلستان هدايايى از زر و ابريشم و اسب و شتر گسيل داشت . پادشاه انگلستان نيز براى او هدايايى جليل\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nروانه نمود . « 1 »\r\nابن مردنيش علاوه بر جرئت و شهامت و دورانديشى كه از خصال بارز او بود مردى بخشنده و گشاده دست بود . ابن الخطيب مىگويد « در هر هفته دو روز ، روزهاى دوشنبه و پنجشنبه با نديمان به بزم مىنشست و سرداران و خواص سپاهيان را مىنواخت و صله مىداد . در جشنها چند گاو مىكشت و گوشت آنها را به ميان سپاهيان تقسيم مىكرد . در خلال مجلس لهو بخشش بسيار مىكرد تا مگر قلوب سپاهيان را بيشتر به خود جلب كند . چه بسا در مجلس خود نيز به بذل مال مىپرداخت » . « 2 »\r\nالمقرى گويد : او از ابطال عصر خود بود آن‌سان كه چون بر صف دشمن مىتاخت آن را از هم مىشكافت و از ميان آن مىگذشت و مىخواند :\r\n اكر على الكتيبه لاابالى * احتفى كان فيها ام سواها « 3 » \r\nاز ياران ابن مردنيش كه در استوار ساختن بنيان دولت او سهم بسزايى داشت و در بسيارى صفات چون او شخصيتى ممتاز بود ، ابراهيم بن محمد بن مفرج بن همشك بود . ابن همشك از يك خاندان مسيحى بود . جدش مفرج يا پدر مفرج همشك مسيحى بود كه به سرقسطه آمد و به دست يكى از واپسين ملوك بنى هود اسلام آورد . همشك يك گوشش بريده بود و چون مسيحيان او را در ميدان جنگ مىديدند او را به يكديگر مىشناساندند و مىگفتند : « هامشك » ابن الخطيب مىگويد كه معنى اين عبارت در نزد آنها اين است « گوش بريده را ببين » . « 4 » اصل عبارت در زبان قشتالى اين است :\r\n ocihcoM eH \r\nو به تفصيل چنين است :\r\n« 5 »  ronem odajerosed lE , oneuqeP ohcoM le iuqa eH \r\nمعنىاش اين است « دم بريدهء كوچك ، گوش بريده » چون سرقسطه به دست\r\n\r\n\r\n","description":"","footnote":"\r\n( 1 ) .\r\n . 321 - 021 511 . p sedivaromlA sol ed . pseD . y . daceD : aredoC . F \r\n( 2 ) . ابن الخطيب ، الاحاطه ، ج 2 / ص 83 .\r\n( 3 ) . المقرى ، نفح الطيب ، ج 2 / ص 322 .\r\n( 4 ) . ابن الخطيب ، الاحاطه ، ج 1 / ص 305 .\r\n( 5 ) .  . 661 . p , anamlusaM aicruM : orimeR rapsaG . M \r\n","page_name":" 383 ","page_number":391},
  {"content":"\r\n\r\nمسيحيان افتاد و بنى هود از آنجا بيرون آمدند ، ابراهيم بن همشك به قشتاله رفت و چندى در خدمت پادشاه قشتاله بود ، سپس ترك خدمت مسيحيان نمود و به اندلس آمد و پس از اعلان توبهء خود به خدمت مرابطين درآمد . چون يحيى بن غانيه از سوى تاشفين بن على بن يوسف در سال 538 ه / 1143 م به امارت قرطبه منصوب شد به خدمت او پيوست . هنگامى كه قاضى ابن حمدين در سال بعد در قرطبه شورش كرد و خود را امير المؤمنين ناميد و ابن غانيه در منطقهء غربى با شورشيان جدال مىكرد ابن همشك را به قرطبه فرستاد كه ميان او و ابن حمدين طرح صلح افكند .\r\nولى حوادث در قرطبه به گونه ديگر بود . دامنه شورش در اندلس گسترش يافته بود و در شهرهاى شرقى پىدرپى انقلاباتى در مىگرفت . ابن همشك به ابن عياض پيوست كه در آن ايام بر بلنسيه غلبه يافته بود . اندك زمانى نگذشته بود كه براى ابن همشك فرصتى پيش آمد تا دژ شقوبش را اشغال كند و پس از آن بر شهر شقوره « 1 » در شمال شرقى ابده و نزديك به آن مستولى شود .\r\nكار ابن همشك بالا گرفت . در روايت ديگر آمده است كه بعدها بر شقوره دست يافت يعنى زمانى كه ابن مردنيش او را بدين مهم فرستاد . چون بلنسيه و مرسيه به دست محمد بن سعد افتاد ، ابن همشك به دو پيوست و محمد بن سعد دختر خويش را به او داد و روابط دوستى ميان ايشان استوار گرديد . ابن همشك از بزرگترين ياران و سرداران سپاه او بود . ابن همشك در واقع دليرترين سرداران اندلس بود . با موحدين چندبار جنگيد و دليريها نمود . « 2 »\r\n\r\n4\r\nاز حوادثى كه در سالهاى اول حكومت ابن مردنيش در شرق اندلس اتفاق افتاد آگاهى زيادى نداريم ، جز اينكه پس از اندك زمانى كه به حكومت بلنسيه و\r\n\r\n\r\n","description":"","footnote":"\r\n( 1 ) . به اسپانيايى  arreiS ed arugeS \r\n( 2 ) . ابن الخطيب ، الاحاطه ، ج 1 / ص 306 و 307 .\r\n","page_name":" 384 ","page_number":392},
  {"content":"\r\n\r\nمرسيه رسيد ، دو حادثه مهم اتفاق افتاد ، يكى در شمال شرقى اندلس و ديگرى در جنوب شرقى آن .\r\nحادثه نخستين ، استيلاى مسيحيان بر ما بقى متصرفات مسلمانان در ثغر اعلى بود . ما مىدانيم كه مسيحيان از سال 512 ه / 1118 م كه بر سرقسطه مستولى شدند ، همواره چشم به راه فرا رسيدن فرصتى بودند كه چند شهر ديگر را كه در گوشهء دوردستى در اندلس واقع شده بود به تصرف خود درآورند . اما هزيمت ايشان در جنگ افراغه به سال 528 ه مدتى اين هوس از سرشان به در كرد . چون آتشفشان شورشها برضد مرابطين در اندلس منفجر شد و پادگانهاى مرابطين در هر شهرى كه بودند سرگرم دفاع از خود شدند و زعماى شورشيان نيز هريك به مستحكم كردن جاى پاى خود بودند ، مسيحيان ثغر اعلى دريافتند كه براى تحقق نقشه‌هاى ديرينشان فرصت مناسب فرا رسيده است . اين شهرها عبارت بودند از لارده و افراغه و مكننسه ( مكناسه ) سپس ثغر طرطوشه واقع در مصب رود ابرو . همهء اينها در حدود امارت برشلونه بودند . طرطوشه اولين شهرى بود كه به دست مسيحيان افتاد . اين شهر در اواخر ايامى كه در دست مسلمانان بود پايگاه مهم مجاهدان و جنگجويانى بود كه از راه دريا سواحل امم مجاور مسيحى را مورد حمله قرار مىدادند . پاپ ائو گنيوس سوم فرمان داد براى فتح آن يك جنگ صليبى ترتيب دهند .\r\nسپاهيان مسيحى از آراگونيها و مردم قطلونيه و پيزا و جنووا و شواليه‌هاى معبد به سردارى كنت رامون برنگر امير برشلونه گرد آمدند و گرداگرد طرطوشه را از دريا و خشكى محاصره كردند . مسلمانان در نهايت قدرت از شهر دفاع كردند و چهل روز جنگ را پاى داشتند باشد كه از بلنسيه يا جاى ديگر برايشان مدد رسد و چون مأيوس شدند در اواخر سال 1148 م / شانزدهم شعبان سال 543 ه به ناچار شهر را به صلح تسليم كردند بدان شرط كه املاك و مساجدشان از تعرض مصون باشد . البته پيش از سى يا چهل سال نتوانستند مساجد را حفظ كنند . پس از طرطوشه نيروهاى متحد مسيحيان به فرماندهى كنت رامون برنگر به لارده حمله كردند .\r\nمسلم بود كه پس از سقوط طرطوشه لارده نمىتوانست مدت زيادى مقاومت كند و در بيست و چهارم اكتبر سال 1149 م / 544 ه به دست مهاجمان افتاد . والى\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nمرابطى لارده ، ابن هلال ، از دريا گذشت و به محمد بن غانيه امير ميورقه پيوست .\r\nدر همان روز كه لارده تسليم شد - بنابر روايات تاريخ قطلانى - دو شهر ديگر يعنى افراغه و مكناسه هم به تصرف مسيحيان درآمد . ابن الخطيب مىگويد كه قشتاليان در همان وقت به حصن اقليش و حصن سرانيه استيلا يافتند . « 1 »\r\nسرانجام شهرهاى اسلامى شمالى به تصرف مسيحيان درآمد و بدين‌گونه سيادت مسلمانان بر ثغر اعلى به پايان آمد . اين شهرها سابقا متعلق به مملكت سرقسطه بود ، چون سرقسطه به تصرف آراگونيها درآمد تابع ولايت بلنسيه شدند . و از آغاز دولت مرابطين همين حال را داشتند . ازاين‌رو ولو اسما در قلمرو ابن مردنيش جاى داشتند . اما ابن مردنيش را قوت ضبط آنها نبود و نيز نمىتوانست مردم را يارى دهد تا از خود دفاع نمايند . از سوى ديگر روابط دوستى او با كنت برنگر امير برشلونه مانع مىشد كه او را از تعرض باز دارد ، زيرا نمىخواست اين رابطه گرم به سردى گرايد . از اينها گذشته براى او هم ميسر نبود كه از چند شهر دور دست در دل اراضى مسيحىنشين دفاع كند . بدين علل بود كه ابن مردنيش در برابر اين حادثه دردناك مهر سكوت بر لب نهاد .\r\nاما حادثه دوم كه در همان وقتى كه ابن مردنيش بر امارت بلنسيه و مرسيه ظفر يافت اتفاق افتاد ، استيلاى مسيحيان بر المريه بود . المريه همواره چون خارى بود در چشم دول مسيحى نزديك به آن ، چون قطلونيه و جنووا و پيزا ، زيرا اگر به كشتيهاى بازرگانى كه به سواحل آن دولتها رفت‌وآمد مىكردند ، حمله‌اى مىشد ، از اين مركز بود .\r\nدر سالهايى كه دولت مرابطين دستخوش از هم‌پاشيدگى شده بود و آشوب و هرج‌ومرج بلاد اندلس را فراگرفته بود ، دول مسيحى و در رأس آنها پاپ تصميم گرفتند كه اين شهر مرزى توانگر و نيرومند را از دست مسلمانان به‌در آورند .\r\nآلفونسوى هفتم پادشاه قشتاله فرصت مغتنم شمرد و قواى خود را از دريا و خشكى به المريه آورد . اين سپاه مركب بود از رزم‌آوران قشتاله و قطلونيه و ناوار و جنووا\r\n\r\n\r\n","description":"","footnote":"\r\n( 1 ) . ابن الاثير ، الكامل ، ج 11 / ص 52 . ابن ابى زرع ، روض القرطاس ، ص 176 . ابن الخطيب الاحاطه ، ج 2 / ص 89 . نيز  621 - 421 . p ; dibi : aredoC \r\n","page_name":" 386 ","page_number":394},
  {"content":"\r\n\r\nو پيزا و افواجى از فرانسويان آن سوى جبال پيرنه . لشكر صليبى مسيحيان به المريه آمد و از دريا و خشكى آن را در محاصره گرفت . محاصره سه ماه به دراز كشيد . راهها بسته شد و مسلمانان در پايان مجبور شدند كه شهر را به مسيحيان تسليم كنند . اين واقعه در ماه جمادى الاول سال 542 ه / هفدهم اكتبر سال 1147 م بود . « 1 »\r\nافتادن اين ثغر اندلسى مهم به دست مسيحيان حادثه‌اى دردناك بود ولى فرياد آن در ميان آن همه محنتهايى كه اندلس با آن دست بگريبان بود چندان انعكاسى نيافت . از آن هنگام كه موحدين جاى پاى استوار كردند تصميم گرفتند كه المريه را باز پس ستانند .\r\nآلفونسوى هفتم پادشاه قشتاله در همان هنگام به يكى از قلاع مهم در ناحيهء وسطاى اندلس استيلا يافت و آن قلعهء رباح بود . در اواخر سال 541 ه / 1147 م چند ماه پس از سقوط المريه قلعهء رباح تصرف شد .\r\nقشتاليان با تصرف رباح يكى از مواضع مهم دفاعى اندلس را تصرف كردند .\r\nبعدها خواهيم ديد كه اين قلعه در مبارزات ميان موحدين و مسيحيان چه نقش مهمى را داشته است .\r\nدر اين هنگام ابن مردنيش همه در فكر استحكام پايه‌هاى قدرت خويش بود و همهء تلاشش در اين راه كه مبادا متجاوزى خارجى يا داخلى چيزى از سرزمينى را كه قلمرو اوست ، منتزع سازد . در هنگامى كه به بلنسيه مىرفت تا زمام امور آن به دست گيرد ، شنيد كه مسيحيان به دژ « حلال » حمله كرده‌اند . شتابان بدان سو راند و دژ را از تصرف دشمن بيرون آورد و سپس به بلنسيه بازگرديد و در آنجا با او بيعت به عمل آمد . « 2 »\r\nچون به مرسيه رفت تا آن را از دست نايبش ابن عبيد به درآورد سردار سپاه خود ابن همشك را به شقوره فرستاد . شقوره را از متعلقات بلنسيه مىدانست و\r\n\r\n\r\n","description":"","footnote":"\r\n( 1 ) . ابن الاثير ، الكامل ج 11 / ص 46 . ابن ابى زرع . روض القرطاس ص 176 . و نيز رجوع كنيد به :  . 492 . p . III . T anapsE ed lareneG . tsiH : etneufaL \r\n( 2 ) . ابن الخطيب ، الاحاطه ، ج 2 / ص 85 .\r\n","page_name":" 387 ","page_number":395},
  {"content":"\r\n\r\nابن سوار بر آن مستولى شده بود . ابن همشك شقوره را گرفت ، « 1 » سپس به مرسيه به يارى ابن مردنيش رفت . مردم مرسيه با ابن مردنيش بيعت كردند . چون كار بيعت به پايان آمد و خود به بلنسيه بازگرديد و ابن همشك را به امارت مرسيه برگماشت ، برادرش ابو الحجاج يوسف بن سعد از همان آغاز نايب او در بلنسيه بود .\r\nاز كارهاى ابن مردنيش در سالهاى اول حكومتش اطلاع زيادى نداريم .\r\nنخستين چيزى كه از روايات به دست مىآيد ، استيلاى اوست در سال 546 ه / 1151 م به دو شهر بسطه و وادى آش و ما از قيام ابن ملحان در وادى آش سخن گفتيم . موحدين چند سال پيش از اين به شبه جزيره آمده بودند و پس از تصرف شريش در ماه شعبان سال 541 ه بر اشبيليه مستولى شده بودند . آنها پس از تصرف شريش و شهرهاى غربى كه پيش از ديگر جايها برضد مرابطين شورش كرده بودند ، در ماه شعبان سال 541 ه بر اشبيليه مستولى شده بودند . آنگاه در سال 543 ه قرطبه را گرفتند ، سپس جيان و بياسه و ابده را . بدين‌گونه طلايهء سپاه موحدين در مناطق وسطاى اندلس ظاهر شد و به مرزهاى ابن مردنيش نزديك مىگرديد . ظاهرا ابن مردنيش براى حمله به بسطه و وادى آش از سپاه قشتاله كه آلفونسوى هفتم به يارى او فرستاده بود يارى گرفته بود . « 2 » چون ابن ملحان ديد كه در برابر ابن مردنيش ياراى مقاومتش نيست به موحدين اعلان فرمانبردارى نمود و از دريا گذشت و چنان كه گفتيم به مغرب رفت . ابن مردنيش با تصرف بسطه و وادى آش ، در جيان و ابده و بياسه نيز هم‌مرز موحدين شد .\r\nبدين‌گونه عناصر آن مبارزهء خونين كه در يك سوى آن ابن مردنيش بود و همه قواى اندلس شرقى و در سوى ديگرش موحدين ، و سالها ادامه داشت ، شكل گرفت و در اين سالها بود كه نيروهاى قومى و ميهنى اندلس برضد جنگجويانى كه از آن سوى درياى مديترانه آمده بودند - يعنى مرابطين و موحدين - پيكار مىكردند .\r\n\r\n\r\n","description":"","footnote":"\r\n( 1 ) .  . 881 . p , anamlusaM aicruM : orimeR rapsaG . M \r\n( 2 ) .  . 331 . p , dibi : aredoC . F \r\n","page_name":" 388 ","page_number":396},
  {"content":"\r\n\r\n\r\nفصل چهارم سالهاى پايان زندگى عبد المؤمن مرگ او و صفات او\r\n\r\n1\r\nدر دهم ماه محرم سال 555 ه عبد المؤمن مهديه را فتح كرد و فرنگان صقليه را از افريقيه بيرون راند سپس عربهايى را كه هنوز مقاومت مىكردند سركوب نمود ولى در تمام اين احوال همچنان فكرش متوجه حوادث اندلس بود . بويژه حوادث ناحيهء شرقى آن بيش از امور ديگر او را به خود مشغول مىداشت . در اين مدت در اوضاع اندلس چنان تحولاتى رخ داده بود كه خود چنين دل مشغولى را ايجاب مىكرد . در آن هنگام كه سپاه عبد المؤمن در كنار باروهاى مهديه فرود آمده بود ، زعيم شرق اندلس محمد بن سعد بن مردنيش با سپاهى مركب از قواى خود و هم‌پيمانان قشتالىاش بيرون آمده بود و به سوى جيان مىرفت . والى موحدى جيان محمد بن على الكومى هيچ مقاومتى ننمود و شهر را به او تسليم كرد و خود نيز در زير او جاى گرفت و اين همان چيزى بود كه موحدين خيانتش مىخواندند و نشانهء خروج از بيعت مىدانستند . ابن مردنيش از جيان به قرطبه راند و حمله‌اى سخت كرد و حوالى شهر را تاراج نمود و همهء مزارع را به نابودى كشيد .\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nوالى شهر ابو زيد عبد الرحمان بن يكيت يا يخيت لشكر بيرون آورد و پس از نبردى سخت به شهر بازگرديد و تحصن جست . ابن مردنيش شهر را محاصره كرد و منتظر فرصتى بود كه آن را در تصرف آورد . ولى ابن يكيت و قاضى شهر اخيل بن ادريس دست به يك خدعهء جنگى زدند و از زبان سيد راى بن وزير نامه‌اى به ابن مردنيش نوشتند و آن را به دست قاصدى ناشناس در لباس روغنگران مشرق اندلس به او رسانيدند . در اين نامهء مجهول ابن وزير به اصرار از ابن مردنيش خواسته بود كه قرطبه را رها كند و به اشبيليه رود كه اشبيليه بىدفاع است . ابن مردنيش فريب خورد و شتابان به سوى اشبيليه در حركت آمد . در حال جاسوس موحدى خود را به اشبيليه رسانيد و واليان امر را از خطرى كه در پيش بود آگاه نمود . آنان اتهامى را كه به ابن وزير وارد آمده بود باور كردند و او را گرفته بند برنهادند .\r\nابن مردنيش با سپاه به اشبيليه آمد . در خارج شهر در جايى به نام الفونت فرود آمد و با بخشى از نيروى خود پيش راند تا به باب قرمونه در شمال شرقى شهر رسيد و سه روز در آنجا درنگ كرد . مردم اشبيليه پريشان خاطر شدند زيرا شرى عظيم در راه بود . والى شهر ابو يعقوب با دورانديشى تمام با معاونت شيوخ موحدين و طلبه و حفاظ و جمعى از سپاهيان اندلسى به سردارى ابو العلاء بن عزون صاحب شريش ، آماده دفاع شد . مشايخ اشبيليه و اعيان آن تمام طول شب بر سربارو بيدار ماندند و هر رخنه‌اى را نيكو سد كردند . موحدين نيز در درون شهر دست به يك سلسله اعمال احتياطى زدند ، از جمله شمارى از كسانى را كه به آنان بدگمان بودند كشتند و جمعى را به زندان كردند . ابن مردنيش دريافت كه آن نامه چيزى جز خدعه نبوده و اشبيليه لقمه‌اى نيست كه به آسانى از گلو فرو رود ، ازاين‌رو آنجا را ترك گفت و بىآنكه چيزى حاصل كرده باشد بازگرديد . همهء اين حوادث را از روايت نويسندهء هم‌عصر و شاهد عينى ، ابن صاحب الصلاة مورخ دولت موحدين برگرفته‌ايم در وقايع سال 554 ه / 1159 م . « 1 »\r\nچند ماه بعد ابن مردنيش هجوم به موحدين را از سرگرفت و در اوايل سال\r\n\r\n\r\n","description":"","footnote":"\r\n( 1 ) . ابن صاحب الصلاة ، تاريخ المن بالامامه على المستضعفين بان جعلهم اللّه ائمة و جعلهم الوارثين سفر ثانى مخطوط ياد شده ، برگ 2 الف و ب .\r\n","page_name":" 390 ","page_number":398},
  {"content":"\r\n\r\n555 ه تحت فرماندهى داماد و سردار سپاهش ابراهيم بن همشك لشكرى در حركت آورد . اين لشكر به قرطبه رسيد و اراضى آن زير پى بسپرد و كشته‌هايش را درهم كوفت و چندى بر در شهر فرود آمد . سپس از آنجا لشكر ببرد و در آن حوالى در قريه‌اى به نام « اطابه » كمين گرفت . موحدين به سردارى والى قرطبه عبد الرحمان - بن يكيت والى قرطبه از شهر بيرون آمدند تا از دشمن خبر گيرند . ناگهان كمين - گرفتگان بيرون جستند و بسيارى از ايشان را كشتند و در زمرهء كشتگان بود ، عبد الرحمان بن يكيت . موحدين به شهر بازگشتند و دروازه‌ها بستند . ابن همشك بعد از اين كشتار به قرمونه لشكر برد . قرمونه به منزله دژ اشبيليه بود ، در شمال شرقى آن . ابن همشك بر قرمونه تاخت و به يارى زعيمى از زعماى شهر به نام عبد اللّه بن - شراحيل بر آنجا مستولى شد . اين واقعه در ماه ربيع الاول سال 555 ه / مارس 1160 م بود . آن گروه از موحدين كه در قرمونه بودند به قصبه پناه بردند . چون السيد ابو يعقوب والى اشبيليه آگاهى يافت ، عزم سفر به نزد خليفه عبد المؤمن داشت ، در حال لشكرى به قرمونه فرستاد تا پادگان نگهبان شهر را برهاند و چندى منتظر حوادث ماند . « 1 »\r\nدر خلال اين احوال و پايان يافتن فتح مهديه در لشكرگاه موحدين حادثه‌اى صعب اتفاق افتاد كه در اوضاع داخلى موحدين اثرى شگرف داشت و آن كشته شدن وزير محمد بن عبد السلام الكومى است . از اقوال ابن صاحب الصلاة چنين برمىآيد كه عبد المؤمن اين وزير را در ماه شوال سال 553 ه پس از جنگ افريقيه و فتح مهديه به خدمت خود خواند . « 2 » و ما ديديم كه اين وزير برطبق روايت ابن عذارى و ابن الخطيب « 3 » در قتل ابن عطيه نقش مهمى برعهده داشت . و در همان وقتى كه ابن عطيه سرگرم امور اندلس بود ، محمد بن عبد السلام عهده‌دار كار وزارت بود . چون ابن عطيه شتابان از اندلس بازگرديد تا با دشمنان خود معارضه\r\n\r\n\r\n","description":"","footnote":"\r\n( 1 ) . ابن صاحب الصلاه ، تاريخ المن بالامامة على المستضعفين ( نسخه خطى سابق الذكر ) برگ 5 و 14 . ابن عذارى ، البيان المغرب ، بخش سوم ص 43 و 45 .\r\n( 2 ) . ابن صاحب الصلاة ، تاريخ المن بالامامة على المستضعفين ، ( نسخه خطى ياد شده ) برگ 120\r\n( 3 ) . ابن عذارى . البيان المغرب ، بخش سوم ص 35 . و ابن الخطيب ، الاحاطه ( 1956 ) ج 1 / ص 273 .\r\n","page_name":" 391 ","page_number":399},
  {"content":"\r\n\r\nكند او را در بند كشيدند و سپس در ماه صفر سال 553 ه با برادرش اعدام كردند .\r\nبنابراين بايد محمد بن عبد السلام چند ماه پيش از اين به مقام وزارت عبد المؤمن رسيده باشد . در هرحال تقدير چنان بود كه محمد بن عبد السلام هم به همان راهى رود كه همتايش ابن عطيه از آن راه رفته بود . از اين قرار ، كه چون عبد المؤمن به جنگ مهديه مىرفت و راه به سوى سلا كج كرد ابن عبد السلام در ركاب او بود .\r\nعبد المؤمن او را به اندلس فرستاد تا در اوضاع آن تحقيق كند . وزير به اشبيليه رفت و از آنجا به قرطبه و غرناطه ، و به اوضاع سركشى كرد . و هر دستورى كه مىبايد بدهد به مشايخ و طلبه داد و نزد خليفه عبد المؤمن بازگرديد و عبد المؤمن همچنان در سلا بود . محمد بن عبد السلام گزارش اقدامات خويش به او بداد . سپس عبد المؤمن به سوى تلمسان در حركت آمد و والى تلمسان يعنى پسر خود السيد ابو حفص را نيز با خود ببرد و به بجايه رفت و والى بجايه را هم - يعنى پسر ديگر خود - السيد ابو محمد عبد اللّه را با خود همراه ساخت . محمد بن عبد السلام در اين هنگام در اوج قدرت خويش بود و بر همهء كارها چنگ افكنده بود و فرزندان خليفه را زير نظر داشت و اخبار ايشان به او گزارش داده مىشد . از جمله به او خبر دادند كه ايشان شراب مىنوشند و به لهو لعب مىنشينند و مرتكب اعمال قبيح مىشوند . خليفه چون بشنيد به هم برآمد و چند تن از مشايخ موحدين را به تحقيق اين امر برگماشت . آنان نيز به كار پرداختند و فرزندان خليفه را زير نظر قرار دادند . نتيجه آن شد كه آن اتهام باطل بوده است . عبد المؤمن دريافت كه وزير را در اين اتهام قصدى بوده و آن را در دل نگاه داشت . در اثناء محاصرهء مهديه ، افواجى از سپاه موحدين به قابس رفتند . محمد بن عبد السلام در رأس اين لشكر بود . چون موحدين قابس را گشودند ، وزير همهء اموال و غنايم را برگرفت و هرچه مىخواست از آن پنهان نمود . در آن هنگام كه محمد بن عبد السلام به قابس رفته بود ساعيان در كار آمدند و از برترى جوئيهاى وزير بناليدند و از خليفه خواستند به جاى او پسر خود ابو حفص را رابط ميان خود و آنان قرار دهد . خليفه بپذيرفت . چون فتح مهديه و پراكنده ساختن قبايل عرب در افريقيه به پايان آمد ، عبد المؤمن با سپاه خود به تلمسان بازگرديد . وزيرش ابن عبد السلام نيز با او بود .\r\nدر آنجا نيز جمعى بيامدند از دست عمال وزير بناليدند كه بر رعيت ظلم و تعدى\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nروا مىدارد ، بويژه خويشاوندان او از قبيلهء كوميه ، اموال مردم غصب مىكنند و بر باج و خراجها افزوده و به سود خود برداشت مىكنند و اين همه به پشتيبانى ابن عبد السلام است . خليفه همهء متظلمان و شاكيان را فرا خواند و گفت در محضر مشايخ و طلبه و قاضى از ايشان هرچه مىدانند تقرير كنند . آنان نيز هرچه مىخواستند گفتند . شهادتهاى آنان را نزد عبد المؤمن بردند ، عبد المؤمن از آن همه اموال كه گرد آمده بود و چيزى به خزانهء دولت نرسيده بود به خشم آمد . در واقع عبد المؤمن از لحاظ مالى در مضيقه افتاده بود ، آن‌سان كه وظيفهء سپاهيان را نيز به تمامى نمىپرداخت و حال آنكه مرابطين با آنكه دامنهء دولتشان اينهمه گسترده نبود به سپاهيان عطاياى بيشتر مىرسانيدند . خليفه غضبناك از مجلس برخاست و برفت .\r\nابن عبد السلام كه در آن مجلس بود ، احساس حادثه‌اى ناگوار كرد . هنوز روز به نيمه نرسيده بود كه فرمان دستگيرى و به زندان فرستادنش صادر شد . چون خليفه از تلمسان بيرون آمد فرمان داد بكشندش . براى او غذاى زهرآگين آوردند بخورد و بمرد و به كيفر آنچه در حق دوستش ابن عطيه كرده بود دچار شد . قتل او بنابر قول ارجح در سال 555 ه / 1160 م بود . « 1 »\r\nاز كارهاى نمايان عبد المؤمن پس از فتح مهديه پا بر جاى ساختن بنيان حكومت خود بود در سراسر نواحى مغرب و افريقيه . نخست فرمان داد سراسر امپراطورى موحدين مساحت كنند ، از برقه تا سوس الاقصى و از ساحل درياى مديترانه تا صحرا .\r\nآنگاه از آن مساحت ، ثلث آن را به عنوان كوهها و دره‌ها و رودها و زمينهاى شوره‌زار و راهها وضع كنند و از ما بقى خراج بستانند . و هر قبيله بايد از مزروع و پول سهم خود بدهد . عبد المؤمن اولين كسى است از ملوك مغرب كه دست به چنين اقدامى زد .\r\n\r\n2\r\nعبد المؤمن پس از فتح مهديه و بسط سيادت موحدين در سراسر نواحى\r\n\r\n\r\n","description":"","footnote":"\r\n( 1 ) . ابن صاحب الصلاة ، كتاب المن بالامامه على المستضعفين ، نسخهء ياد شده برگ 22 الف .\r\nابن عذارى ، البيان المغرب ، بخش سوم ص 43 و 44 .\r\n","page_name":" 393 ","page_number":401},
  {"content":"\r\n\r\nافريقيه احساس كرد كه اندلس نياز به اهتمام و توجه بيشتر دارد . فراموش نكرده بود كه ابن مردنيش بر جيان استيلا يافته و قرطبه و اشبيليه را تهديد مىكند و به زودى بر سلطه موحدين بر شبه جزيره پايان خواهد داد . بنابراين حزم و احتياط ايجاب مىكرد كه از آب بگذرد و به اندلس رود تا در امور آن نواحى نظر كند و براى دفاع از آن وسايل خويش مهيا سازد .\r\nعبد المؤمن پس از فتح مهديه فتحنامه به اندلس فرستاد . و نيز نامه‌اى به پسر خود السيد ابو يعقوب والى اشبيليه نوشت و شرح حوادث آن فتح از بيرون راندن مسيحيان و مقاومت و تمرد عربها در برابر او همه را بشرح بازگفت و همراه با آن قصيده‌اى بود كه ابن صاحب الصلاة همه آن را در كتاب خود آورده است .\r\nچون در ماه صفر سال 555 ه نامهء عبد المومن به اشبيليه رسيد ، السيد ابو يعقوب فرمان داد كه مردم و طلبه آن را بنويسند و از بر كنند و از فراز منابر بخوانند .\r\nهمچنين فرمان داد بر طبلها بكوبند و براى سپاهيان و ديگر مردم مهمانيها برپا كنند و اين طبل كوفتن و طعام دادن سى روز ادامه داشت . مردم در سراسر شهر شادمانى كردند و شاعران قصايد تهنيت سرودند . « 1 »\r\nآنچه زلال اين شادمانى را تيره ساخت حمله ابن همشك به قرطبه بود و كشته شدن والى قرطبه ابن يكيت و محاصره قصبه قرمونه . ازاين‌رو جواب ابو يعقوب به نامه پدر شرح اين ماجراها بود . ابو يعقوب به تضرع از پدر خواسته بود كه هر چه زودتر براى او مدد فرستد .\r\nچون نامه ابو يعقوب به پدر رسيد ، در روز اول ربيع الاول سال 555 ه فرمان داد كه براى حمايت آن قطر عظيم سپاه آماده حركت شود . در نهم ربيع الاول نامه‌اى نوشت و فرمان داد شهر بزرگى در جبل الطارق بنا كنند تا هنگامى كه از دريا مىگذرد و قدم به خاك اندلس مىنهد ، در آنجا منزل كند . و هم در آن نامه السيد ابو عثمان پسر ديگر خود را كه والى غرناطه بود فرمان داد كه با ياران خود و پاره‌اى از لشكرش به جبل الطارق رود و در آنجا طلبه‌اى را كه از اشبيليه مىآيند و شيخ ابو حفص عمرو ابو اسحاق براز بن محمد و الحاج يعيش المالقى و\r\n\r\n\r\n","description":"","footnote":"\r\n( 1 ) . كتاب المن بالامامه على المستضعفين ، مخطوط ياد شده . برگ 25 .\r\n","page_name":" 394 ","page_number":402},
  {"content":"\r\n\r\nعبد اللّه بن جيار را گرد آورد تا در طرح نقشه شهر جديد نظر بدهند كه نسبت به جبل در كجا قرار گيرد . السيد ابو سعيد فرمان خليفه اطاعت كرد و با ياران خويش به جبل الطارق راند تا به كار پردازد . عبد المؤمن از پسر ديگر خود ابو يعقوب خواسته بود كه همه بنايان و نجاران و ديگر صنعتگران را با خود به جبل طارق برد . بناى شهر چند ماه مدت گرفت . السيد ابو يعقوب والى اشبيليه بىآنكه از كار ملول شود و همه مهندسان و كارگران با جهد تمام بناى شهر جديد را به نيكوترين وجه در ماه ذو القعده سال 555 / دسامبر 1160 م به پايان آوردند . مسجد جامعى برآوردند و قصرى براى خليفه ساختند و خانه‌هايى براى فرزندان و اهل حاشيه بنا كردند . و در آن قسمت كه سمت دريا بود درختان بسيار نشاندند و آب شيرين به آنجا كشيدند و باروى كهن ، نو كردند . همچنين آن صخره را به صورت دژى استوار درآوردند و از آن پس جبل طارق را جبل الفتح يا مدينة الفتح ناميدند . در خلال اين احوال ميان السيد ابو يعقوب و پدرش نامه‌هايى رد و بدل مىشد و خليفه موقع عبور را معين مىكرد تا ابو يعقوب بتواند اين حادثه عظيم جشن بگيرد .\r\n\r\n3\r\nعبد المؤمن منتظر پايان يافتن بناى شهر جديد جبل طارق بود تا به شبه جزيره قدم نهد . در حوالى فاس بود كه خبر يافت كار بناى شهر به پايان رسيده است .\r\nبا جمع كثيرى از موحدين و عرب‌هاى بنى رياح و بنى جشم و بنى عدى و ديگر قبايل به سبته حركت كرد . به روايت ابن صاحب الصلاة مردم كثيرى به ساحل آمده بودند تا ورود او را مشاهده كنند . آن روز از روزهاى ديدنى و فراموش ناشدنى بود .\r\nعبد المؤمن در ماه ذو القعده سال 555 ه / ژانويه سال 1161 م وارد جبل طارق شد . پسرش ابو يعقوب والى اشبيليه با انبوهى از مشايخ موحدين و رؤساى اندلس و سرداران سپاه چون ابو العلاء بن عزون و اعيان اشبيليه و شيوخ آن و قاضى شهر ابو بكر الغافقى و بزرگ علماى شهر حافظ ابو بكر بن الجد و همه شعراى شهر و ابو سعيد والى غرناطه و همه مشايخ موحدين و حفاظ و اكابر و علماى\r\n\r\n","description":"","footnote":"","page_name":" 395 ","page_number":403},
  {"content":"\r\n\r\nغرناطه و اعيان و علماى قرطبه و اعيان غرب اندلس و علماى آن و اعيان مالقه و رنده و شريش ، خلاصه همهء اعيان موحدى اندلس و بزرگان و علما و ادبا و شعراى آن سامان در ساحل دريا حاضر شده بودند . عبد المؤمن پسر خود و نيز ابو حفص را متصدى امور هيئتها نمود . دسته دسته با ترتيبى خاص آنان را به مجلس مىفرستادند تا تجديد بيعت كنند و خليفه را تحيت گويند . قضاة بر همهء هيئتها مقدم بودند . آنگاه خطبا پس از آنان در مقابل خليفه حاضر شدند . ابو الحسين بن الاشبيلى و ابو محمد بن جبل و ابو محمد المالقى و چند تن ديگر اداى خطبه كردند . همه خطبه‌ها در پيرامون بيعت و وجوب رعايت عهد و پيمان بود و اطاعت از اولو الامر . سپس اجازه داده شد كه پيش روند و بر دست او بوسه زنند . « 1 »\r\nچون نوبت به شاعران رسيد . عبد المؤمن فرمان داد آنان را فرا خوانند . و تا آن روز شاعران را به مجلس او فرانمىخواندند ، آنان خود اجازه مىطلبيدند و به آنان اجازه داده مىشد . آن روز نيز براى شعر و شاعران روزى عظيم بود .\r\nدر مجلس تهنيت عده‌اى از اقطاب شعر مغرب و اندلس گرد آمده بودند .\r\nابن صاحب الصلاه و صاحب المعجب نامهاى ايشان را ذكر كرده‌اند . از آن گروه بودند شاعر مغرب ابو عبد اللّه محمد بن حبوس اهل فاس و وزير كاتب ، ابو عبد اللّه محمد بن غالب البلنسى معروف به الرصافى ساكن مالقه و احمد بن عبد الملك بن سعيد العنسى و القرشى القرطبى معروف به الطليق و ابو الحسن عبيد اللّه محمد بن بن صاحب الصلاة باجى و ابو بكر بن المنخل الشلبى و ابن سيد الاشبيلى معروف به اللص .\r\nدر اين روز در كنار شاعران بزرگ شاعر جوانى بود كه هنوز سال او بيست نرسيده بود . او ابو جعفر احمد بن عبد الملك بن سعيد العنسى بود كه در كنار پدر خود در صف شاعران ايستاده بود . اين دو از خاندان بنى سعيد صاحبان قلعهء يحصب از اعمال غرناطه بودند « 2 » . ابو جعفر با پدرش به جبل طارق آمده بود . و چون نوبت به او\r\n\r\n\r\n","description":"","footnote":"\r\n( 1 ) . ابن صاحب الصلاة المن بالامامه على المستضعفين . ( مخطوط ياد شده ) برگ 15 و 16 .\r\n( 2 ) . و او يكى از مؤلفان كتاب مشهور « المغرب » است كه بنى سعيد يكى پس از ديگرى در تأليف آن شركت داشته‌اند . برادرزاده‌اش موسى بن محمد بن عبد الملك بن سعيد آن را به پايان آورد . قلعهء يحصب يا قلعهء بنى سعيد امروز قريه‌اى است به نام قلعة شاهى  laeR al alaclA  در شمال غرناطه .\r\n","page_name":" 396 ","page_number":404},
  {"content":"\r\n\r\nرسيد قصيدهء غرائى برخواند كه اعجاب همگان برانگيخت و اين آغاز ترقى او بود . زيرا خليفه را از قصيده خوش آمد و شاعرش را تمجيد كرد . ابو جعفر نزد السيد ابو سعيد والى غرناطه جاى گرفت و ابو سعيد او را به وزارت خويش برگزيد .\r\nچندى بعد ميانشان خلاف افتاد زيرا هر دو عاشق شاعره زيباى اندلسى حفصه دخت الحاج الركونى شده بودند و در اين عشق رقيب يكديگر . ابو سعيد او را به اتهام شركت در فتنهء ابن مردنيش بگرفت و در سال 559 اعدام شد . « 1 »\r\nعبد المؤمن نزديك به دو ماه در جبل طارق درنگ كرد و چنان كه گفتيم آنجا را جبل الفتح ناميد . اقامت آن هيئتها و مجالس سور و سرور كه هم در آنجا حوايج بسيارى برآورده مىشد بيست روز يعنى تا پايان مراسم عيد قربان سال 555 ه ادامه يافت . در اين هنگام به آن هيئتها اجازت داده شد كه بازگردند و مردم به مواطن خويش بازگشتند . عبد المؤمن در خلال اين احوال با شيوخ و سرداران سپاه به امور اندلس مىرسيد و در مظالم مىنگريست و رأى مىداد و به هيئتهايى كه آمده بودند وعده‌هاى جميل مىداد كه و از آنها براى حمايت از اندلس و مبارزه با اعداء آن خواستار بذل معونت بود . در همان روزها سپاهى عظيم ترتيب داد مركب از موحدين و اندلسيان كه اساس آن هجده هزار سوار بود . ابن الشرقى را به فرماندهى موحدين و ابن صناديد را به فرماندهى اندلسيان برگماشت . « 2 » و بار ديگر فرزند خود السيد ابو يعقوب را به امارت اشبيليه بازگردانيد . و جماعتى از مشايخ موحدين را كه صاحب مكانت و رأى بودند با او همراه كرد . و پسر ديگر خود ابو سعيد را ولايت غرناطه داد . و شيخ ابو حفص عمراينتى يا عمر بن يحيى الهنتاتى را امارت قرطبه داد . « 3 » چون بدين نحو از كار اندلس بپرداخت به سبته بازگرايد تا به مغرب رود . اين واقعه در آغاز سال 556 ه / فوريهء سال 1161 م بود . و برفور به مراكش پايتخت بازگرديد . اين مدت كه عبد المؤمن در جبل طارق يا جبل الفتح به سر آورد يكى از ايام به سور و سرور اندلس بود كه در آن روزها شكوه سلطنت\r\n\r\n\r\n","description":"","footnote":"\r\n( 1 ) . ابن الخطيب ، الاحاطه ( 1956 ) ج 1 / ص 223 ، 225 ، 226 .\r\n( 2 ) . الحلل الموشيه ، ص 118 . ابن عذارى ، البيان المغرب ، بخش سوم ص 46 .\r\n( 3 ) . المراكشى ، المعجب ص 124 .\r\n","page_name":" 397 ","page_number":405},
  {"content":"\r\n\r\nخود به مردم نشان داد و كارهاى بزرگ كرد .\r\n\r\n4\r\nپس از آنكه خليفه جبل طارق را ترك گفت و به مغرب بازگرديد پسرانش السيد ابو سعيد به غرناطه رفت و ابو يعقوب به اشبيليه .\r\nاوضاع در منطقهء اشبيليه همچنان خطرناك بود و مردم قرمونه هم به رهبرى عبد اللّه بن شراحيل در تمرد بودند و دست اتحاد به ابن همشك داده بودند و پادگان موحدين همچنان در قصبه در محاصره به سر مىبرد . ابو يعقوب لشكرى از موحدين را به سردارى شيخ ابو محمد عبد اللّه بن ابى حفص بن على بر سر ايشان فرستاد .\r\nاينان از طريق قلعهء جابر كه در شمال قرمونه به قرمونه رفتند . ابو العلاء بن عزون نيز با نيرويى از سپاهيان اندلس همراه او بود .\r\nقرمونه را محاصره كردند . ابراهيم بن همشك بدون توجه به وضع قرمونه از آنجا بيرون آمده به جيان رفته بود . موحدين به قرمونه سخت گرفتند و پىدرپى حمله كردند تا در نهان با مردى از اهالى شهر رابطه برقرار كردند و بنابر آن شد كه او در برج بزرگ را بر رويشان بگشايد . چون در گشوده شد موحدين در ماه محرم سال 557 ه / دسامبر سال 1151 م به شهر درآمدند . « 1 » عبد اللّه بن شراحيل دستگير شد و او را بند بر نهاده با جمعى از پيروانش به اشبيليه بردند و در آنجا در در ميدان عمومى زير قصر ابن عباد بر دار كردند .\r\nبدين‌گونه قرمونه تحت تسلط موحدين قرار گرفت . از سال 555 ه كه ابن همشك بر آن چنگ افكند دو سال گذشته بود .\r\nدر همان وقت سپاه تازه‌اى از موحدين به سردارى يوسف بن سليمان به\r\n\r\n\r\n","description":"","footnote":"\r\n( 1 ) . ابن عذارى ، البيان المغرب بخش سوم ص 46 . ولى ابن صاحب الصلاة 556 را تاريخ باز پس گرفتن قرمونه ضبط كرده كه با ديگر حوادث ، اگر محاصرهء شهر يك سال مدت گرفته باشد تطبيق نمىكند .\r\n","page_name":" 398 ","page_number":406},
  {"content":"\r\n\r\nاشبيليه رسيد . خاطره‌ها آسوده شد و آرامش بر اشبيليه و سراسر منطقهء غرب حكمفرما گرديد . از آنجا براى تقويت قدرت دفاعى قرطبه آذوقه و سلاح فرستاده شد . « 1 »\r\nابراهيم بن همشك وقتى احساس كرده بود كه جبههء موحدين در اشبيليه و قرطبه مستحكم شده است و هجوم بر آن بسى دشوار است راه ديگرگون كرد و عزم هجوم به غرناطه نمود . نزديك‌ترين شهرها به جيان بود كه از سوى ابن مردنيش به امارت آن گماشته شده بود . از سوى ديگر ابن همشك توانست با جماعتى از يهوديان غرناطه كه بر خلاف ميل خود اسلام آورده بودند ، در نهان رابطه برقرار كند .\r\nهم‌پيمان اين يهوديان مردى بود به نام ابن دهرى . قرار بر اين شد در شبى معين وسايل دخول او را به شهر آماده كنند . در اين روزها غرناطه بلادفاع بود زيرا ابو سعيد فرزند عبد المؤمن به مغرب رفته بود و در آنجا جز پادگانى از موحدين سپاه ديگرى نبود . ابن همشك با جمعى از سپاهيان خود در يكى از شبهاى ماه جمادى الاول سال 555 رهسپار شهر شد . خيانت انجام گرفت و يهوديان به فرمان ابن دهرى دروازه ربض را شكستند و بانگ برآوردند و در حال ابن همشك به شهر درآمد . موحدين به قصبه گريختند . همه سپاهيان موحدين در آنجا گرد آمدند . چون ابن همشك استوارى قصبه و كثرت سپاه موحدين را ديد نزد خويشاوند خود محمد بن سعد بن مردنيش كه در اين ايام در مرسيه بود كس فرستاد و او را به طمع تصرف غرناطه افكند و از او مدد طلبيد . او نيز جمعى از سپاهيان خود و افواجى از مسيحيان را به سردارى الباردريگوس اصلع ( كچل ) و آن‌سان كه در روايت عربى آمده است ، نوه البارهانس روانه غرناطه نمود . ابن همشك در قلعه الحمراء بر فراز تل السبيكه روبه‌روى قصبه جاى كرده بود و از آنجا قصبه را در زير ضربات منجنيق خود گرفته بود . ابن همشك در جنگ مردى سختكوش و در عين حال جبار و سنگدل بود . هركس از موحدين را كه به دستش مىافتاد به سخت‌ترين وجه شكنجه مىداد . بعضى را در منجنيق نهاده پرتاب مىكرد ، بعضى را از بلندى مىافكند يا در آتش مىسوخت ولى\r\n\r\n\r\n","description":"","footnote":"\r\n( 1 ) . ابن صاحب الصلاة ، المن بالامامه على المستضعفين ، برگ 24 الف و ب .\r\n","page_name":" 399 ","page_number":407},
  {"content":"\r\n\r\nموحدين همچنان در قصبه پايدارى مىكردند زيرا آذوقه به فراوانى داشتند . هم از خليفه عبد المؤمن و هم از موحدينى كه در اشبيليه بودند يارى طلبيدند . عبد المؤمن برحسب عادت خويش از مراكش به سلا مىرفت تا لشكر خود را براى جهاد بسيج كند . در راه خبر حوادث غرناطه را بشنيد . چون به سلا رسيد پسر خود السيد ابو سعيد را با سپاهى كه همراه او بود شتابان بفرستاد . ابو سعيد از آب گذشت و در مالقه فرود آمد و از آنجا شيخ ابو محمد عبد اللّه بن ابى حفص را كه والى اشبيليه بود فراخواند كه در نزديكى غرناطه با سپاه اشبيليه حاضر آيد . سپاه موحدين در فحص غرناطه « 1 » گرد آمدند و تا موضعى به نام مرج الرقاد « 2 » در چهار ميلى شهر پيش تاختند . در اين هنگام ابن همشك با قواى خود و قواى مرسيه از اندلسيان و مسيحيان بيرون تاخت . شمار لشكريانش دو هزار سوار بود . در روايت ابن صاحب الصلاة چيزى نيست كه بر حضور ابن مردنيش در جنگ بعدى دلالت كند ولى ابن الخطيب تصريح مىكند كه ابن مردنيش خود در جنگ حاضر بود و بر فراز تپه بلندى پيوسته به ربض بيازين لشگرگاه زده بود و اين همان جايى است كه بعدها كديه ابن مردنيش نام گرفت . « 3 » در حال آتش جنگ ميان دو گروه زبانه كشيد و به زودى برترى ابن همشك و مسيحيان آشكار شد ، نظام قواى موحدين درهم ريخت و در محاصره افتادند و بسيارى در نهرها غرقه شدند . در ميان مقتولان پيكر ابو محمد عبد اللّه بن ابى حفص والى اشبيليه و جمعى از مشايخ موحدين و اكابر اندلسيان را نيز يافتند . ابو سعيد به مالقه گريخت . شكست موحدين بسى سخت بود . ابن همشك پيروزمند به الحمراء بازگرديد . خيل كثيرى از اسيران موحدين با او بود و آنان را به شديدترين وجهى در برابر ديگر برادرانشان كه در محاصره بودند عذاب مىداد و آنان همچنان در قصبه پناه جسته بودند و تسليم نمىشدند .\r\nخبر اين شكست به عبد المؤمن رسيد و او همچنان در سلا بود و از اطراف گروه گروه سپاهيان مىرسيدند . لشكرى با بيست هزار جنگجو بسيج كرد . جماعتى\r\n\r\n\r\n","description":"","footnote":"\r\n( 1 ) . آنجا همان برج مشهور غرناطه است به نام  agev aL  .\r\n( 2 ) . جايى است در چند كيلومترى قريهء طريف  efratA  و امروزه آن را  lacorroJaM  گويند .\r\n( 3 ) . ابن الخطيب ، الاحاطه ، ج 2 / ص 89 .\r\n","page_name":" 400 ","page_number":408},
  {"content":"\r\n\r\nاز مشايخ موحدين نيز با او بودند . فرماندهى اين لشكر به عهدهء پسرش ابو يعقوب يوسف بود و شيخ ابو يعقوب يوسف بن سليمان زعيم مشايخ موحدين و مردى كه عبد المؤمن در مهمات امور با او رأى مىزد ، نيز با او بود . « 1 » اين لشكر از دريا گذشت و به جزيرة الخضراء فرود آمد . سپس به مالقه راند . السيد ابو سعيد و يارانش نيز به او پيوستند و علوفه و ارزاق فراوان حاضر آوردند . لشكر موحدين از مالقه به غرناطه رفت . ابن مردنيش كه از حركت اين لشكر خبر يافته بود در حركت آمد و به يارى ابن همشك رفت و در كوهى پيوسته به قصبهء غرناطه فرود آمد . اين كوه بر كنارهء ديگر رود حدره بود و ابن همشك با قواى خود در قصبهء الحمراء بالاى كوه سبيكه بود و علاوه بر الباردريگوس كچل نوهء البارهانس ، پسر كنت اورقله ( ارخل ) نيز با هشت هزار جنگجو همراه او بود . رود حدره ميان ابن مردنيش و ابن همشك فاصله بود . سپاه موحدين بيامد تا به قريهء دلر در نزديكى غرناطه رسيد .\r\nسپس از كوهى كه مشرف به رود شنيل بود فرا رفتند و روبه‌روى كوه سبيكه و الحمراء قرار گرفتند . در روز پنجشنبه بيست و هفتم ماه رجب سال 557 ه / دوازدهم ژوئيه سال 1162 م يوسف بن سليمان سپهسالار موحدين ، مشايخ موحدين و رؤساى لشكر را فرا خواند - از هر قبيله كه بودند - و موعظه كرد كه بهشت جايگاه مجاهدان است و آنان را به فدا كردن جان خويش در راه خدا تحريض نمود . در شب آن روز موحدين بر اسب سوار شدند و بر فراز كوه رفتند . پيشاپيش آنها پيادگان و طلايه‌داران مصامده بودند .\r\nهنگام سپيده دم به نزديكى لشگرگاه ابن همشك و مسيحيان بر فراز كوه سبيكه رسيدند و بىخبر بر آنان تاختند . سواران ابن همشك فرصت نيافتند كه همگى بر اسب نشينند . نبردى سخت درگرفت و موحدين به جان كوشيدند و جمع كثيرى از سپاهيان ابن همشك را كشتند و هنوز صبح نيامده بود كه موحدين دشمن خود را به هرسو پراكنده كردند و بسيارى از سرداران را كشتند ، از جمله كشته‌شدگان الباردريگوس و همتاى او كنت اورقله بود . چند روز بعد سر الباردريگوس را در قرطبه بر دروازهء قنطره بياويختند . از سرداران اندلسى هم بسيارى كشته شدند . از آن\r\n\r\n\r\n","description":"","footnote":"\r\n( 1 ) . ابن الاثير ، الكامل ، ج 11 / ص 106 .\r\n","page_name":" 401 ","page_number":409},
  {"content":"\r\n\r\nجمله بود ابن عبيد داماد ابن مردنيش . در اين پيكار آنچه ابن مردنيش را به سختى رنج مىداد اين بود كه نمىتوانست از رود حدره بگذرد و به يارى ابن همشك رود و همچنان مىنگريست تا سپاه او پراكنده گرديد . اين نبرد به نبرد سبيكه معروف شد . موحدين پيروزمند به غرناطه درآمدند . ظهر روز جمعه بيست و هشتم ماه رجب سال 557 ه / 13 ژوئيه سال 1162 م بود . آن گروه از موحدين كه در قصبه به محاصره افتاده بودند بيرون آمدند و از مردم غرناطه جمعى را به جرم همدستى و همدلى با ابن همشك كشتند . ابن مردنيش به مرسيه رفت و ابن همشك با بقاياى لشكرش به جيان شد و موحدين در پى او بودند . نتيجه اين پيروزى آن شد كه سراسر منطقه غرناطه به فرمان موحدين درآمد و مردم آيين ايشان پذيرفتند .\r\nابو يعقوب يوسف بن عبد المؤمن و سردار سپاهش ابو يعقوب يوسف بن سليمان به تنظيم امور شهر و تعمير قصبه و بارو پرداختند و آنان را كه در اين واقعه پايدارى كرده بودند پاداشها دادند . « 1 »\r\nموحدين از پى ابن همشك به جيان تاختند ولى او در جيان توقف نكرد و امور دفاعى آن را به وزيرش ابو جعفر الوقشى سپرد . ابو جعفر در شهر موضع گرفت و موحدين چندى شهر را محاصره كردند و هيچ سودى نبردند . عاقبت در اطراف شهر دست به تاراج و كشتار زدند و مزارع آن نابود كردند و روستاها را ويران ساختند ، آن‌سان كه سراسر خراب شد ، سپس به شهرهاى خود بازگرديدند . « 2 »\r\nالسيد ابو يعقوب يوسف ، سردار خود يوسف بن سليمان را نزد خليفه فرستاد تا خبر پيروزى به دو دهد . عبد المؤمن همچنان در رباط الفتح در نزديكى سلا بود .\r\nخليفه عبد المؤمن بسى شادمان شد و براى تنظيم امور اندلس دو فرمان صادر كرد ، يكى آنكه غرناطه و قصبه آن به عنوان مركز دفاعى موحدين تقويت شود و ديگر آنكه مركز فرمانروايى موحدين در اندلس از اشبيليه به قرطبه منتقل گردد .\r\n\r\n\r\n","description":"","footnote":"\r\n( 1 ) . ابن صاحب الصلاة ، المن بالامامه ، برگهاى 29 تا 32 . ابن الاثير الكامل ج 11 / ص 106 . ابن الخطيب ، الاحاطه ، ج 1 / ص 309 و 310 . ج 2 / ص 89 و 90 . ابن عذارى البيان المغرب ، بخش سوم ص 52 و 53 .\r\n( 2 ) . ابن الابار ، الحلة السيراء ، ص 230 .\r\n","page_name":" 402 ","page_number":410},
  {"content":"\r\n\r\nبراى تحقق بخشيدن به فرمان نخستين از سواحل مغرب چند كشتى پر از آذوقه و سلاح به المنكب فرستاده شد و محمولهء آنها را به غرناطه بردند بردند و قصبه را به انواع آذوقه و سلاح بينباشتند . و براى تنظيم امور دفاعى چند تن از زعماى مورد اعتماد اندلسى را از اهالى غرناطه برگزيد . بدين‌گونه غرناطه به صورت پايگاه دفاعى اندلس درآمد يا به قول ابن صاحب الصلاه سنام ( كوهان ) اندلس شد .\r\nاما در مورد دوم فرمان شد كه السيد ابو يعقوب يوسف و شيخ ابو يعقوب بن سليمان در قرطبه وطن گزينند . و قرطبه كه در مركز اندلس بود مقر فرمانروايى اندلس شود .\r\nاين فرمان به وسيله ابو اسحاق براز بن محمد مسوفى رسيد و از پى آن پسران عبد المؤمن السيد ابو يعقوب يوسف و ابو سعيد و نيز سردار سپاه ابو يعقوب يوسف بن سليمان به قرطبه نقل كردند . اينان در پانزدهم ماه شوال سال 557 به قرطبه رسيدند . مردم قرطبه به استقبال بيرون آمدند . حتى از اشبيليه نيز جمعى از مشايخ و اعيان و كاتبان را به قرطبه فرا خواندند . از آن جمله بودند ابو القاسم بن عساكر و ابو بكر بن الخطار . ابن صاحب الصلاه مىگويد كه او خود نيز در زمره آنان بوده است . نيز فرمان شد كه دواوين و اموال را از اشبيليه به قرطبه نقل كنند . بدين‌سان قرطبه پس از اشبيليه مركز فرمانروايى موحدين در اندلس گرديد و رياست و اهميت گذشته خود را بازيافت . ابو اسحاق لمتونى برخى از اصحاب خود را به امارت اشبيليه برگماشت و خود به امور قرطبه و بلاد ديگرى كه در تصرف موحدين بود پرداخت تا در سال 559 ه ديده از جهان بربست . « 1 »\r\nابو يعقوب و ابو سعيد پسران عبد المؤمن چندى در قرطبه ماندند . شيخ ابو يعقوب يوسف بن سليمان نيز در نزد آن دو بود . حكومت جديد در پايتخت قديم خلافت به تنظيم امور پرداخت . خانه‌ها و كاخهاى ويران شده را آبادان ساخت و دژها و باروها را را تعمير نمود . و مردم امن و آرامش يافتند ، درحالىكه سالها بود دستخوش آشوب و اغتشاش بودند . بسيارى از مردم قرطبه كه از بيم حوادث مهاجرت كرده بودند به شهر بازگرديدند . ابو يعقوب يوسف بن سليمان به مغرب بازگرديد و پسران خليفه همچنان در قرطبه ماندند تا در آغاز محرم سال 558 ه فرمان\r\n\r\n\r\n","description":"","footnote":"\r\n( 1 ) . ابن صاحب الصلاة ، المن بالامامه ، برگ 33 و 34 .\r\n","page_name":" 403 ","page_number":411},
  {"content":"\r\n\r\nشد كه السيد ابو يعقوب يوسف نزد پدر رود . ابو يعقوب به اشبيليه رفت و پس از چند روز درنگ رهسپار مغرب شد و به پدر پيوست و ابو سعيد در قرطبه ماند .\r\nنظر در امور اشبيليه نيز به عهدهء او گذاشته شد . سردار توانمند ابو اسحق براز بن محمد المسوفى در كارها معاون او بود . ابو سعيد ، ابو داود بلول بن جلداسن را امارت اشبيليه داد و امور مالى را به محمد بن معلم سپرد و اين نظم تا زمانى اندك بر دوام بماند .\r\n\r\n5\r\nدر خلال اين احوال اوضاع مغرب بحرانى شد و از حوادث خطرناك خبر مىداد . عبد المؤمن هنگامى كه خبر پيروزى موحدين را در نبرد سبيكه شنيد در سلا ( الرباط ) بود و عزم آن داشت كه از دريا بگذرد و به اندلس رود و در دريا و خشكى جهاد از سر گيرد . فرمان داد به قبايل و اطراف نامه نويسند و مردم را به جهاد در راه خدا تحريض كنند . و نيز فرمان داد كه كشتيها مهيا كنند . دويست و به روايتى چهارصد كشتى مهياى نبرد شد . در بندر المعموره در ساحل رود سبو در شمال سلا صد و بيست كشتى نگهداشتند و باقى را در ثغور ديگر ، چه در سواحل مغرب و چه در سواحل اندلس . نيز فرمان داد مقادير فراوانى علوفه و ارزاق فراهم آورند . در خلال سال 557 ه كوه كوه علوفه و ارزاق در وادى سبو و در كوههاى مشرف بر آن گرد آمد . همچنين مقادير فراوانى تير و نيزه‌هاى دراز و زره و كلاهخود و سپر و ديگر سلاح نبرد از اطراف افريقيه و مغرب آوردند و آنها را ميان طوايف موحدين و عربهاى موالى و ديگر قبايل تقسيم كردند . « 1 » و آتش شوق جهاد در دلها برافروختند . حمله مسيحيان شهر شنترين در پرتغال به شهر مسلمان‌نشين باجه و قتل مردم و تاراج شهر ، عزم جهاد در دلهاى مردم استوارتر ساخت . مسيحيان در بيست و دوم ماه ذو الحجه سال 557 ه / اول دسامبر سال 1162 م شهر را اشغال كردند\r\n\r\n\r\n","description":"","footnote":"\r\n( 1 ) . ابن صاحب الصلاة ، كتاب المن بالامامه ، برگ 39 . المراكشى ، المعجب ، ص 131 .\r\n","page_name":" 404 ","page_number":412},
  {"content":"\r\n\r\nو چهار ماه در آن درنگ كردند و به هنگام بيرون آمدن از شهر همه محلات و باروها را ويران ساختند . « 1 »\r\nعبد المؤمن تا اول سال 558 ه در مراكش ماند و همچنان در پى اندوختن ساز نبرد بود . سپس از پايتخت بيرون آمد و به تينملل به زيارت قبر المهدى رفت .\r\nزمستان بود و سرما گزنده و باران و برف به شدت مىباريد . آن‌سان كه دشتها و تپه‌ها را برف فرو پوشيده بود . باوجوداين خليفه با آنكه جامه‌هايش تر شده بود ، بى وقفه از ميان سيلابها و برفها مىگذشت تا به تينملل رسيد و زيارت به جاى آورد .\r\nمشايخ موحدين نيز در رنج تمام از پى او بودند . عبد المؤمن پس از زيارت به مراكش بازگرديد تا بار ديگر به مهيا ساختن سازوبرگ جنگ پردازد .\r\nروز پانزدهم ربيع الاول 558 ه / نوزدهم فوريه سال 1163 م از مراكش بيرون آمد و به رباط الفتح رفت . سرزمينهاى ميان سلا و المعموره را گنجاى اين لشكر عظيم نبود . مورخان معاصر او شمار سپاهيانش را بيش از صد هزار سوار و صد هزار پياده نوشته‌اند . « 2 » و در برخى روايات ديگر بيش از سيصد هزار سوار از موحدين و مرتزقه و هشتاد هزار سوار و صد هزار پياده از متطوعين نوشته‌اند . « 3 » كه همه را عطايا و صلات كرامند داده بود . چون خليفه در لشكرگاه خود جاى گرفت سرداران سپاه و مشايخ موحدين و عرب و ديگر اهل راى را به حضور فراخواند تا در باب حمله بزرگ به اندلس و چگونگى و ترتيب آن از دريا و خشكى به سگالش پردازند .\r\nدر ميان حاضران ابو محمد سيد راى بن وزير نيز در مجلس بود . او به شرح احوال و اوضاع اندلس پرداخت و پيشنهاد كرد كه در اين حملهء بزرگ همه سپاهيان به چهار لشكر تقسيم شوند . يك لشكر به پرتغال به جنگ ابن الرنك ( آلفونسو هنريكيز ) صاحب قلمريه رود و يكى به مملكت ليون . پادشاه ليون در آن روزگار فرناندوى سوم پسر قيصر آلفونسو ريمونديس بود ، همانكه در روايات عربى از آن به الببوج تعبير مىكنند و لشكر سوم به قشتاله رود . پادشاه قشتاله آلفونسوى هشتم كودكى\r\n\r\n\r\n","description":"","footnote":"\r\n( 1 ) . ابن صاحب الصلاة ، برگ 117 .\r\n( 2 ) . همان جا ، برگ 41 .\r\n( 3 ) . الاستقصاء ، ج 1 / ص 158 .\r\n","page_name":" 405 ","page_number":413},
  {"content":"\r\n\r\nخردسال بود و تحت سرپرستى . لشكر چهارم رهسپار مملكت آراگون و برشلونه شود . پادشاه آن سامان در آن ايام آلفونسوى دوم بود . خليفه و مشايخ موحدين پيشنهاد ابن وزير را پسنديدند و قبول كردند .\r\nهنوز روزى چند نگذشته بود كه عبد المؤمن بيمار شد ، همان بيمارى كه به مرگش انجاميد . در روايات نام بيماريى كه خليفه را به گور رهنمود شد ذكر نشده .\r\nابن صاحب الصلاة مىنويسد كه درد مىكشيد . در روز جمعهء دوم جمادى الثانى خليفه مرگ خود را نزديك ديد . فرمان داد كه نام پسر و ولىعهدش محمد را از خطبه بيندازند . اين قرار سبب بروز اختلافات خانوادگى مىشد و او مىخواست تا زنده است عواقب آن را خود مشاهده كند . به او گفته بودند كه محمد شراب مىخورد و مست و در حالتى تباه در برابر مشايخ موحدين و سرداران سپاه حاضر شده و مرتكب اعمالى مىشود كه درخور او نيست . همچنين گويند مبتلا به جذام بود . « 1 » در هر صورت پدر دريافته بود كه صلاحيت خلافت ندارد . پس مشايخ را در كنار تخت خود گرد آورد و گفت محمد را عزل كرده و رانده است و يوسف را به جانشينى خود برگزيده است . آنگاه از مشايخ بويژه ابو حفص عمر هنتاتى كه عميد مشايخ موحدين بود خواست كه براى يوسف بيعت بگيرد و از پسر ديگر خود ابو حفص خواست كه برادر كوچكتر خود يوسف را بر خود مقدم دارد . ابو حفص منصب وزارت و حاجبى پدر داشت . در روزهاى بعد بيمارى عبد المؤمن شدت يافت و در سپيده دم روز سه‌شنبه هشتم جمادى الثانى - بنابر روايت البيذق - ديده از جهان فروبست . البته سپيده‌دم روز ششم جمادى الثانى برابر با روز سه‌شنبه است . زيرا روز دوم روز جمعه بوده كه در آن روز نام محمد را از خطبه انداخته است . ابن صاحب الصلاة مىگويد كه عبد المؤمن در شب جمعهء دهم جمادى الاخر سال 558 ه / پانزدهم ماه مه 1163 م وفات كرده و اين روايت از آن‌رو كه با تسلسل ايام و تواريخ منطبق است ارجح از روايت ديگر است . « 2 » وفات او در لشكرگاه سلا اتفاق افتاد و به هنگام مرگ شصت و هشت و به قولى شصت و چهار سال از عمرش\r\n\r\n\r\n","description":"","footnote":"\r\n( 1 ) . المراكشى ، المعجب ص 131 . وفيات الاعيان ، ج 2 ص 493 .\r\n( 2 ) . ابن صاحب الصلاة ، كتاب المن بالامامه ، برگ 45 الف .\r\n","page_name":" 406 ","page_number":414},
  {"content":"\r\n\r\nرفته بود . مدت حكومتش از آغاز وفات ابن تومرت در 25 رمضان سال 524 ه سى و سه سال و پنج ماه و بيست و سه روز بود . « 1 »\r\nچون عبد المؤمن درگذشت چندى خبر آن مكتوم داشتند . پسرش ابو حفض به تدبير كارها پرداخت و براى اجراى وصيت پدرش در گرفتن بيعت براى برادرش يوسف به جد درايستاد . يوسف به دعوت پدر از قرطبه آمده بود و تا زمان وفات در كنار او بود . ظاهرا هنگامى كه عبد المؤمن به مسئله ولايت‌عهدى پرداخت پسر خود يوسف را فراخوانده بود السيد ابو حفص هنتاتى وصيت خليفه متوفى را به مشايخ موحدين رسانيدند . همه بدان گران نهادند و با سيد ابو يعقوب يوسف به خلافت بيعت كردند . البيذق مىگويد مراسم گرفتن بيعت در مدت دو روز يعنى در روز دهم جمادى الاخر سال 558 ه به پايان رسيد . ابو عبد اللّه محمد بن عبد المؤمن نيز به خلع خويش رضا داد و با برادر به رضايت بيعت نمود . اين مراسم همه در سلا برگزار گرديد . فرمان شد كه لشكرهايى كه گرد آمده بود به بلاد خود بازگردند تا فرصت ديگر . شيخ ابو حفص عمر هنتاتى براى موحدين وعظ كرد و گفت كه در متابعت از اوامر دين خويش كوشا باشند و پيوند خويش با مقام خلافت هرچه استوارتر دارند و در فرمانبردارى ذره‌اى قصور نورزند و گوش از سخنان باطل و بىپايه بربندند . پس از خاتمهء بيعت ، خليفهء جديد با مشايخ موحدين به مراكش رفت و در سراى خلافت فرود آمد . برادرش السيد ابو حفص امور دربار و حاجبى سلطان را به نحوى كه زين پيش بود برعهده گرفت . پيكر خليفه متوفى عبد المؤمن را به تينملل آوردند . و در روز جمعه اول شعبان در كنار استاد و امامش المهدى محمد بن تومرت - بنابر وصيت او - به خاك سپردند . « 2 »\r\nجز اين روايت كه آورديم و بدان سبب كه راوى آنها از مورخان موحدى و معاصر وقايع است بر روايات ديگر ترجيح دارد ، روايتى نيز از ابن اثير است ،\r\n\r\n\r\n","description":"","footnote":"\r\n( 1 ) . تاريخ وفات عبد المؤمن : روض القرطاس هشتم و دهم جمادى الاخر . ابن الاثير دهم جمادى الاخر سال 558 ، ج 11 / ص 109 . ابن خلكان دههء آخر جمادى الثانى ج 1 / ص 391 المراكشى بيست و هفتم جمادى الاخر ، المعجب ص 131 .\r\n( 2 ) . اخبار المهدى بن تومرت ص 83 ، المن بالامامه ، برگ 45 . البيان المغرب ، بخش سوم ص 58 و 59 .\r\n","page_name":" 407 ","page_number":415},
  {"content":"\r\n\r\nاز اين قرار كه چون عبد المؤمن در سلا وفات يافت چندى وفات او را پوشيده داشتند و او را در محفه‌اى نهاده از سلا به مراكش بردند ، آن‌سان كه گويى بيمار است . چون به مراكش رسيدند پسرش ابو حفص به نام پدر فرمانها صادر مىكرد و مىگفت كه امير المؤمنين چنين و چنان مىفرمايد . اين امر ببود تا امر بيعت گرفتن براى برادرش ابو يعقوب يوسف در همهء بلاد و نواحى پايان گرفت و امور استقرار يافت . در اين هنگام مرگ پدر آشكار نمود . « 1 » ابن خلكان در باب محمد و برادرش يوسف روايت ديگرى مىآورد كه چون عبد المؤمن درگذشت پسرش محمد مدت چهل و پنج روز يعنى تا شعبان سال 558 ه به جاى او فرمان راند ولى به زودى اوضاع دگرگون شد و از او اختلال راى و بىخرديهاى بسيار و ترس از رويارويى با حوادث پديدار گرديد . اين امور سبب خلع او شد . ابو حفص عمر و ابو يعقوب يوسف در خلع او كوشش بسيار كردند . چون محمد از خلافت خلع شد ، عمر خود را به يكسو كشيد و كارها به دست برادر سپرد . مردم با او بيعت كردند و بار ديگر اتفاق كلمه به وجود آمد . « 2 » المراكشى نيز در المعجب همين روايت را نقل مىكند « 3 » ولى اين دو روايت در برابر روايات معاصران واقعه ، ضعيف و خالى از اسناداند .\r\n\r\n6\r\nخليفه عبد المؤمن بن على نابغه‌اى يكتا بود و برخوردار از خصايلى كه ابطال بزرگ بدان مستثنى و مميزند . او به نيروى اين نبوغ عظيمترين دولت اسلامى را تشكيل داد كه از اواسط شبه جزيرهء اسپانيا در شمال تا حوالى صحراى بزرگ افريقا در جنوب و از طرابلس غربى در مشرق تا سواحل اقيانوس اطلس گسترده بود و توانست آن را در موقعيتهاى سخت در برابر امارات و قبايل بربرى متخاصم كه\r\n\r\n\r\n","description":"","footnote":"\r\n( 1 ) . ابن الاثير ، الكامل ، ج 11 / ص 109 .\r\n( 2 ) . ابن خلكان ، وفيات الاعيان ، ج 2 / ص 493 .\r\n( 3 ) . المراكشى ، المعجب ، ص 131 .\r\n","page_name":" 408 ","page_number":416},
  {"content":"\r\n\r\nهرگز در مدت زندگى دراز خود معنى نظام و اتحاد را درك نكرده بودند و عادت به هيچ نوع خضوع و اطاعت نداشتند حفظ كند و به عالىترين مدارج ترقى برساند . عبد المؤمن به نيروى اراده و حذاقت در امور نظامى و براعت سياسى ، از اين عناصر متخالف ملتى واحد به وجود آورد و دولت بزرگ موحدى را كه بزرگترين دول مغرب بود تشكيل داد و از دعوت المهدى محمد بن تومرت قانونى دينى و نظامى سياسى بيرون كشيد كه در امور نظامى و سياسى همواره متكى به آن بود .\r\nديديم كه عبد المؤمن طالب علمى عادى بود كه مىخواست در اين ميدان صاحب نام و آوازه گردد ، در آغاز كار ، با محمد بن تومرت ديدار كرد درحالىكه هنوز هيچ اميدى به پيروزى افكار و انديشه‌هاى او نبود و كس نمىپنداشت تعاليم او پيشرفت و رسوخى داشته باشد . با اين همه عبد المؤمن در كنار او قرار گرفت و در همه آلام و محنتهاى او شريك شد ، آن‌سان كه در عرصهء مبارزات به منزلهء دست راست او گرديد . اين پايدارى و وفادارى سبب شد كه المهدى از ميان همه شاگردان خويش او را بركشد و به هنگام وفات او را جانشين و وارث خود گرداند . البته فراست المهدى آنگاه كه خبر از شكست موحدين در پيكار بحيره آوردند و او به اصحاب خود گفت كه اگر عبد المؤمن زنده مانده باشد دولت ايشان بر دوام خواهد بود ، خطا نكرده بود . تقدير چنان بود كه عبد المؤمن دولت مرابطين را از ميان بردارد و بر ويرانه‌هاى آن دولت عظيم موحدين را بنيان نهد . دولت موحدين تا چندى با همان صبغه روحانى خود بر سر كار بود تا آنگاه كه عبد المؤمن پس از آنكه ملكش گسترده و پايه‌هاى سلطه و نفوذ او در ميان طوايف و قبايل استوار شد تصميم گرفت كه خلافت خويش موروثى كند و پسر خويش را به ولايت‌عهدى برگزيد . اين گام بزرگترين تطورى بود كه در طبيعت دولت موحدى به وقوع پيوست و از آن پس اساس روحانى آن ضعيف شد و به صورت يك نهاد سياسى محض درآمد . مىتوانيم خلافت موحدى خاندان عبد المؤمن را بزرگترين خاندانهاى خلافت در غرب اسلامى به شمار آوريم ، هرچند خلافت اموى در قرطبه از جنبه‌هاى مدنيت و حضارت بر آن تفوق داشت و مىتوانيم عبد المؤمن را بزرگترين خلفاى غرب اسلامى بشماريم هرچند عبد الرحمان الناصر از حيث صفات و خصايل انسانى از او\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nبرتر بود . عظمت دولت موحدين به عصر عبد المؤمن و پسرش ابو يعقوب يوسف و نواده‌اش المنصور ابو يوسف يعقوب منحصر مىگردد و از سال 524 تا 595 ه يعنى مدت هفتاد سال را دربرمىگيرد .\r\nعبد المؤمن از جنبه‌هاى علمى و از حيث زندگى نظامى كه در سرتاسر جنگها و فتوحات خود پيروزمند بود ، بيش از همه فرمانروايان به المنصور ابن ابى عامر شباهت داشت . زيرا اين دو صفت بارزترين صفات اين دو مرد بزرگ و نام‌آور است هرچند غزوات المنصور ابن ابى عامر بيش از هرچيز صبغهء جهاد در راه خدا داشت .\r\nعبد المؤمن علاوه بر مقامات علمى بزرگترين سرداران عصر خود بود . در جرئت و شهامت و اقدام همتايى نداشت . و دليرانه در دريائى از دشمن غوطه‌ور مىشد و پيروزمند بيرون مىآمد . بيش از بيست و پنج سال از عمر خود را در ميدان جنگ سپرى ساخت . سراسر بلاد مغرب را از خاور تا باختر و از جنوب تا شمال در زير پاى بسپرد و از هر معركه تاج پيروزى بر سر ، بيرون مىآمد و جز در يك دو مورد طعم شكست را نچشيد . لشكر چند صد هزار نفرى از سواره و پياده از بربر و عرب كه در فرمان او بود ، در فرمان هيچ يك از پادشاهان مغرب نبود .\r\nاو خود چون يك سپاهى در تمام مراحل نبرد همراه سربازانش مىرزميد . در سفر - هايش عادت بر اين بود كه سپيده دم بعد از نماز صبح طبل رحيل مىكوفتند و آن طبلى عظيم بود كه سه ضربه بر آن نواخته مىشد و نشان آن بود كه لشكر بايد حركت كند . حركت لشكر موحدى به گونه‌اى بود كه المهدى مقرر كرده بود .\r\nپيشاپيش علم سفيد موحدى را در ميان فوجى از پيادگان مىكشيدند . ميان اينان و امير مقدار يك ربع ميل فاصله بود . سپس امير يا خليفه از پس علم در ميان خواص و وزراى خود حركت مىكرد . در پى آنها علمهاى بزرگ و طبلها خود لشكر بود ، يعنى سپاهيان هر قبيله به ترتيبى خاص . « 1 » عبد المؤمن در بسيارى مواقع خود نقشهء جنگى را مىكشيد و چه بسا خود فرماندهى را به عهده مىگرفت و با سپاهيان در نبرد شركت مىجست .\r\n\r\n\r\n","description":"","footnote":"\r\n( 1 ) . ابن القطان ، نظم الجمان ( مخطوط ياد شده ) برگ 43 ب .\r\n","page_name":" 410 ","page_number":418},
  {"content":"\r\n\r\nعبد المؤمن در كنار اين نبوغ نظامى خردمندترين و هوشيارترين مردم زمان خود بود . مردى دورانديش بود با رأيى استوار و سياستى نيكو و در عين حال مكار . بسيارى از مشكلات را به نيروى زيركى و مكر خويش از پيش پاى بر مىداشت .\r\nاز كارهاى او براى نظام بخشيدن به اصحاب المهدى و طوايف موحدين در حالى كه بسيارى از اهل جماعت و اهل خمسين و اهل سبعين در حوادث از ميان رفته بودند ، اين بود كه مشايخ قبايل موحدين را از مصامده و غير ايشان به مراكش فرا خواند . چون همگان حاضر آمدند ، اعلان كرد كه موحدين را به سه طايفه يا سه طبقه تقسيم مىكند :\r\nطبقه يا طايفهء اول به نام السابقون الاولون كه با امام المهدى بيعت كرده‌اند و در زمرهء اصحاب او بوده‌اند و با او به جنگ رفته‌اند و پشت سر او نماز خوانده‌اند و جنگ بحيره را ديده‌اند و در آن شركت داشته‌اند . طبقه يا طايفهء دوم آنان هستند كه به توحيد ( يعنى آيين موحدين ) ايمان آورده‌اند و بعد از جنگ بحيره تا زمان فتح وهران به سال 539 به موحدين پيوسته‌اند . طبقه يا طايفهء سوم كسانى هستند كه از جنگ وهران به بعد در زمرهء موحدين درآمده‌اند . اين تقسيمبندى جديد پس از آنكه همهء اعتبارات از تقرب و عدالت و غير آن در آن ملحوظ گرديد به پايان آمد تا هر طبقه مكانت و مركز خويش بشناسد . « 1 »\r\nعبد المؤمن با سياست خاص خود قبايل مختلف را مورد نواخت خويش قرار داد و آنها را به سپاه عظيم خويش داخل نمود و بدينگونه در صفوف لشكرش چنان وحدتى پديد آورد كه در هيچ يك از لشكرهاى مغرب سابقه نداشته بود . ولى اين سياست در مورد قبايل عرب كارگر نيفتاد و نتوانست آنان را ضميمه‌ى قواى موحدين گرداند . زيرا قبايل عرب هرچند در بسيارى از نبردها يكى از جناحهاى مهم لشكر موحدى در مغرب و اندلس بودند ولى نه در دوستى خويش پايدار بودند و نه به دين يا عقيده‌اى پايبند . و چيزى جز فرصت‌طلبى و تمتعات بىارج مادى نمىشناختند . اين تعلل در خدمت و ناپايدارى در پيمان بخصوص در مواقع\r\n\r\n\r\n","description":"","footnote":"\r\n( 1 ) . رجوع كنيد به رسالهء دوازدهم از رسائل موحديه ، ص 53 و 54 .\r\n","page_name":" 411 ","page_number":419},
  {"content":"\r\n\r\nجنگ بعد از ايام عبد المؤمن و در عصر خليفه ابو يعقوب يوسف بن عبد المؤمن و پسر او يعقوب المنصور از مهمترين علل پيروزى شورش بنى غانيه در افريقيه بود .\r\nاز حيث نظم حكومت و ادارهء امور ، عبد المؤمن مؤسس دولت واقعى موحدين بود . او نخستين كسى بود كه براى كشور و حكومت خويش قواعد و نظاماتى وضع كرد و در تطبيق سياست شرعى و جمع‌آورى اموال و باج و خراج از آن پيروى نمود . رساله‌اى به دست ما رسيده به انشاء ابو جعفر بن عطيه كه در شانزدهم ربيع الاول سال 543 ه از سوى خليفه به طلبه و مشايخ و اعيان و كارگزاران امور در اندلس نوشته شده است . اين رساله به پايه‌اى است كه مىتوان آن را قانون اساسى دولت موحدى شمرد . ابن القطان آن را نقل كرده و ما خلاصه‌اى از آن را مىآوريم .\r\nاول - خليفه مىگويد كه به او خبر رسيده كه بعضى از عمال ناخداى ترس از روى ميل و خواهش دل خود بر اموال مسلط شده‌اند و بر جان و مال مسلمانان دست تعدى دراز مىكنند و احكام شرع را نقض مىكنند و ستم روا مىدارند و خود مرتكب معاصى مىشوند و علاوه بر غصب اموال و نواميس دست به خون مسلمانان مىآلايند و براى گرفتن اموال مردم ، آنان را زير ضربات تازيانه مىافكنند و به انواع ، شكنجه مىدهند . بايد از آنان هركس كه مستحق زدن يا ديگر حدود باشند برطبق قانون شرع به سزاى اعمالش رسانيده شود .\r\nدوم - او را گفته‌اند كه در امر غرامتها و باجها و قبالات و حق پهلو گرفتن كشتيها در بنادر بر مردم ستم بسيار مىكنند و مرتكب گناهان كبيره مىشوند ، آيا امر عالى به قطع اسباب ستم صدور نيافته است ؟ آيا نشنيده‌ايد كه بايد عدالت اجرا گردد ؟\r\nاز آن جمله ، در مورد مسافرانى است كه مىخواهند به شهرهاى خود بازگردند .\r\nبعضى از اين حكام ظالم مىپندارند كه آنان به خزانه چيزى بدهكارند و بايد بپردازند ، ازاين‌رو بخش بزرگى از اموال ايشان را مىستانند . خليفه از موحدين و طلبه مىپرسد كه چگونه چنين اتفاقى مىافتد ، درحالىكه ايشان امور را زير نظر دارند ؟\r\nو چسان بدينگونه خون مردم ريخته مىشود و هتك حرمت ايشان مىشود و آنان دست به قدامى نمىزنند ؟\r\n\r\n","description":"","footnote":"","page_name":" 412 ","page_number":420},
  {"content":"\r\n\r\nسوم - خليفه مىپندارد كه سبب اين اعمال ناشايسته اين باشد كه حكام موحدين ميان خود و مردم واسطه‌هايى قرار داده‌اند و آنان به طريق تدليس امور را به عرض آنان مىرسانند و چون خود رأسا در اجراى امور شركت نمىكنند چنين حوادثى رخ مىدهد . بنابراين آنان را نصيحت مىكند كه كار مردم را به دست ديگران نسپارند و واجب است كه خود شخصا در كارها بنگرند .\r\nچهارم - خليفه مىگويد براى دفع اين اعمال شنيع و رفع اين مظالم ، چنان فرمان مىدهد كه هرگاه كسى مرتكب يكى از كبائر گرديد ، اگر مىپندارند كه مستوجب قتل است خود حد قتل جارى نكنند و از آزار و شكنجه خوددارى ورزند بلكه به ما گزارش كنند . هيچ‌يك از شما حق ندارد كه هيچ يك از كسانى را كه در بلاد موحدين زندگى مىكنند و نظاير ايشان يا كسانى را كه با آنان در ارتباطند ، بكشند . هركس را كه به سبب گناهى مستوجب قتل مىدانيد ، شرح ماجرا به ما بنويسند تا حكم از جانب ما و برحسب دستور شرع صادر شود . زنهار كه با دستور ما مخالفت شود ، هركس كه مرتكب چنين قتلى شود - هركه باشد و گناهش بزرگ باشد يا كوچك - بايد او را زندانى كنيد و شرح ماجرا به ما بنويسيد تا ما به مقتضاى حق و شرع حكم صادر كنيم .\r\nپنجم - به خليفه در باب خريد و فروش زنان خبرهايى رسيده حاكى از آنكه اين كار بر خلاف احكام شرع انجام مىگيرد . كسانى هستند كه كنيزى را مىخرند و سپس بدون استبراء او را مىفروشند . و از اينكه بدين عمل مرتكب زنا مىشوند باك ندارند . بنابراين بايد كسانى متصدى فروش كنيزان شوند كه متصف به دين و امانت باشند يا چنين كسى در بازارها بر خريد و فروش ايشان نظارت داشته باشد .\r\nهمچنين بايد از فروش زنانى كه به غنيمت گرفته مىشوند خوددارى شود و مشخصات آنان و كيفيت وضع و حال آنان را به ما بنويسند تا حكمى واجب الاطاعه صادر گردد .\r\nششم - خليفه فرمان مىدهد كه با شرابخوارى سخت مبارزه شود و خمها را بشكنند و شرابها را بريزند . براى اجراى اين حكم مردان امينى انتخاب شوند كه لحظه‌اى از كار خود غافل نباشند . اينان در جايهايى كه آب‌انگور مىگيرند يا شيره مىپزند حاضر شوند و بنگرند تا عملى خلاف شرع صورت نگيرد .\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nهفتم - او را گفته‌اند كه پيكها كه نامه‌ها را مىبرند و مىآورند مردم را به رنج مىافكنند و در هر منزل از آنان آذوقه و علوفه مىطلبند و براى گرفتن آن مرتكب اعمال شنيع مىشوند . عبد المؤمن مىخواهد كه اين رسم مذموم برافتد و پيكها را آن‌قدر علوفه و آذوقه دهند كه در رفتن و بازگشتن آنها را كفايت كند و آنان را نيز تحذير كرد كه مبادا از كسى چيزى به تكلف بستانند .\r\nهشتم - او را گفته‌اند كه در خرج و دخل اموال رعايت حلال و حرام نمىشود حتى به اموال بيت المال تعدى مىكنند و هرگونه كه خود خواهند در آن تصرف روا مىدارند . عبد المؤمن دستور مىدهد كه بايد در تصرف اموال بيت المال از خداى بترسند و كسانى را برگمارند كه همواره مواظب خرج و دخل آن باشند . تا كس به آنها تجاوز نورزد . زيرا اين اموال خداوند است در خزائن ارضى او و بنا - براين واجب است كه جز به استجازت و معرفت دست به آن دراز نكنند .\r\nنهم - پيروى هرچه در اين نامه آمده است بر همگان واجب است و بايد در هرجا طلبه و عمال و همه سران ولايات را گرد آورند و اين نامه برايشان بخوانند تا از آن آگاه شوند . و به هر قبيله‌اى از قبايل موحدين و هر استان و ولايتى نسخه‌اى از آن روان گردانند و هركس را كه از آن تخلف كند به عقاب انذار نمايند . « 1 »\r\nعبد المؤمن با وجود سلحشورى و جنگاورى و شوق جهاد روحيه علمى خود را همچنان حفظ كرده بود . فقيهى بارع و حافظ احاديث بود و در علوم دينى آگاه .\r\nبويژه در علم اصول دين كه از محمد بن تومرت فراگرفته بود . عبد المؤمن به مجلس مىنشست و به املاء علوم استاد خود يا قرائت متون عقيدتى و كتاب الموطاء او مىپرداخت . علما را دوست مىداشت ، به مجالستشان روى مىآورد و به آنان نيكى مىكرد و از ديگر بلاد فرا مىخواند كه در حضرت او مجتمع شوند و در مجلس او بنشينند . و برايشان ارزاق و عطاياى كرامند قرار مىداد . همچنين به طلبه و حفاظ توجه خاص داشت و آنان را به دو طايفه تقسيم كرده بود : طلبة الموحدين و طلبة - الحضر . طايفه نخستين طلبه قبايل مصامده بودند و از آن زمان چنين ناميده شدند كه بن تومرت مصامده را موحدين ناميد زيرا هيچ يك از مردم آن نواحى همانند ايشان\r\n\r\n\r\n","description":"","footnote":"\r\n( 1 ) . ابن القطان ، نظم الجمان . ( مخطوط ياد شده ) برگ 56 ب تا 65 الف .\r\n","page_name":" 414 ","page_number":422},
  {"content":"\r\n\r\nدر علم اصول خوض نكرده بودند . « 1 » عبد المؤمن در همان هنگام كودكان نجبا را از شهرهاى بزرگ مغرب و اندلس چون شهرهاى اشبيليه و قرطبه و فاس و تلمسان و غير آن به حضرت فراخواند . مثلا از اشبيليه پنجاه كودك با دو استادشان ابو الحسن و ابو بكر الحصار به مراكش حاضر آمدند . خليفه به تعليم و تربيت اين كودكان توجه خاص نشان داد و آنان را جاى نيكو داد و فرمان داد قرآن را و كتب توحيد و موطأ محمد بن تومرت و صحيح مسلم و چند كتاب ديگر را از بر كنند . « 2 » عبد المؤمن را به اين حفاظ توجه خاص بود . فرمان داد كتاب الموطأ و كتاب اعز ما يطلب را و ديگر آثار المهدى را از بر كنند . هر روز جمعه آنان را به داخل قصر مىآورد . قريب به سه هزار تن بودند . عبد المؤمن يك روز آنها را سوارى تعليم مىداد و روزى تيراندازى با تيروكمان و روزى شناگرى در درياچه‌اى كه خارج بستان خود احداث كرده بود . هر ضلع اين درياچه سيصد ذراع بود . يك روز براى ايشان مسابقات تيراندازى و هدف‌زنى ترتيب مىداد . عبد المؤمن مىخواست كه اينان هم جوانانى دانشمند بار آيند و هم سلحشور . همه هزينه آنان برعهده خود او بود ، چه از حيث ارزاق و چه از حيث وسائل كار . عبد المؤمن با موافقت مشايخ موحدين مقرر ساخت كه به هريك از اين طالبان علم مبلغى قرض داده شود تا با آن تجارت كنند . اين قرض كه مبلغ آن به هريك هزار دينار بود از بيت المال پرداخت شد . اينان با آن مال به تجارت پرداختند و سودها بردند ولى هرگز از ايشان نخواستند كه قرض خود را ادا كنند . « 3 » چون آن كودكان علم آموختند و به حدى رسيدند كه علم و تجربه و كارآيى ايشان مورد اعتماد واقع گرديد آنان را براى كارهاى مختلف دولتى به جاى مشايخ موحدين به كار گرفت و به مشايخ گفت : علما اولى از شما هستند . آنگاه مشايخ را در نزد خود نگهداشت تا در امور با آنان مشورت كند . « 4 » پيش از اين ديديم كه چگونه از ميان اين حافظان جمع كثيرى به ادارهء اعمال و رياست در بسيارى\r\n\r\n\r\n","description":"","footnote":"\r\n( 1 ) . المراكشى ، المعجب ص 112 . ابن ابى زرع ، روض القرطاس ، 133 .\r\n( 2 ) . ابن القطان ، نظم الجمان ، همان نسخهء قبل برگ 53 الف .\r\n( 3 ) . ابن القطان ، نظم الجمان ( مخطوط ياد شده ) برگ 52 ب .\r\n( 4 ) . الحلل الموشيه ، ص 114 .\r\n","page_name":" 415 ","page_number":423},
  {"content":"\r\n\r\nاز شهرهاى اندلس كه به دست موحدين فتح مىشد به كار گماشته مىشدند .\r\nعبد المؤمن خود كاتبى بليغ و اديبى چيره‌دست بود و در نحو و لغت پيشوايى داشت و به تاريخ و سرگذشت بشر نيك آگاه . شعر نيكو مىگفت . صاحب روض - القرطاس برخى اشعار او را در جواب اشعار وزيرش ابن عطيه نقل كرده است . « 1 » صاحب الحلل الموشيه گويد كه ابو عبد اللّه الجيانى عبد المؤمن را در روز پيروزىاش در نزديكى مراكش ، بر مرابطين در قصيده‌اى با اين مطلع :\r\n اضاءت لنا الايام و اتصل النجح * و كانت وجوه الدهر مسودة كلح \r\nتهنيت گفت ، عبد المؤمن او را چنين پاسخ داد :\r\n هو الفتح لايجلو غرائبه الشرح * اصاب بنى التجسيم من بأسه طرح\r\nاتتنا به البشرى على حين غفلة * بمهلك قوم كان و عدهم الصبح \r\nاز ادبا و شعراى زمان كسانى كه به ديدار او شتافتند يكى ابو العباس احمد بن عبد السلام الجراوى شاعر بود كه به قبيلهء جراوه از قبايل بربر انتساب داشت . اينان در نزديكى مليله مىزيستند . ابو العباس شاعرى توانا بود و نزد عبد المؤمن و سپس در نزد فرزندان او كه بعدها به حكومت رسيدند ، مقامى ارجمند يافت . ابو العباس شاعر بركشيده و برگزيده دربار موحدين شد و در مدايح خلفاى اين خاندان تا عهد الناصر بسى مدايح پرداخت . همو براى خليفه المنصور كتاب صفوة الادب را تأليف كرد و ما از آن ياد خواهيم كرد .\r\nو ابو عبد الرحمان بن طاهر صاحب مرسيه ، كه بعدا خلع شد نزد عبد المؤمن رساله خود را مشهور به « الكافيه » فرستاد . اين رساله در اثبات امر المهدى بود با دليل و برهان به صورت مباحثه‌اى ميان نفس مطمئنه و نفس اماره . ابن القطان نص اين رساله را بتمامى آورده و ما نيز بدان اشارت خواهيم كرد .\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 133 .\r\n","page_name":" 416 ","page_number":424},
  {"content":"\r\n\r\nعبد المؤمن به انجام مراسم دينى و اجراى احكام آن سخت پايبند بود .\r\nبويژه گزاردن نماز را در اوقات آن و پرداخت زكات را اهميت بسيار مىداد . در تحريم خمر و حد زدن شارب الخمر به جد درايستاده بود . آن‌سان كه تارك الصلاه و شارب الخمر را مىكشت . او خود مردى پرهيزگار بود . بسيار تلاوت قرآن مىكرد و در برابر خداى خشوع مىورزيد .\r\nعبد المومن در برابر مسيحيان و يهوديان سياستى سختگيرانه داشت . دولت موحدى ، صرفا بر بنيان عقيده استوار شده بود ، بنابراين هم با مسلمانانى كه خارج از عقيده توحيد ايشان بودند و هم با يهوديان و مسيحيان بر سر جنگ بود . چون دولتشان پا گرفت و سياستشان بر شهرهاى بزرگ اندلس بسط يافت عبد المومن فرمانى صادر كرد كه بايد همه يهوديان و مسيحيان از سرزمينهاى قلمرو موحدين بيرون روند و زمانى معين كرد كه تا پايان آن هركس از ايشان كه مسلمان شود از تمام حقوق يك مسلمان خالص و معتقد برخوردار خواهد بود . و هركس خارج نشود و مسلمان هم نشود خون و مالش حلال است . در اثر اين فرمان بسيارى از مسيحيان و يهوديانى كه سبكبار بودند از مغرب و اندلس بيرون رفتند و آنان كه به سبب داشتن عيال يا اشتغالات ، رفتن نمىتوانستند ماندند و تظاهر به اسلام كردند تا مال و جان خويش از تلف برهانند . فيلسوف و طبيب بزرگ يهودى موسى بن ميمون نيز در ميان آنان بود . او از مردم قرطبه بود . چون اين فرمان صادر شد تظاهر به اسلام نمود و شعائر دين به جاى آورد ، تا فرصت خروج از اندلس براى او و خاندانش به دست آمد . موسى بن ميمون از قرطبه به مصر رفت و در دربار مصر طبيب خاص صلاح الدين ايوبى شد و در قاهره در سال 602 ه / 1205 م ديده از جهان فرو بست . « 1 »\r\nعبد المؤمن با آنكه از ميان مردم برخاسته بود و با آنكه فقيهى متواضع بود در رياست سخت مهيب بود و به قول المراكشى بدان‌گونه مىنمود كه گويى همه نياكانش پادشاهان و فرمانروايان بوده‌اند . « 2 »\r\n\r\n\r\n","description":"","footnote":"\r\n( 1 ) . القفطى ، اخبار العلماء باخبار الحكماء ( قاهره 1326 ه ) ص 209 .\r\n( 2 ) . المراكشى ، المعجب ، ص 112 .\r\n","page_name":" 417 ","page_number":425},
  {"content":"\r\n\r\nعبد المؤمن در كنار اين خصايل و صفات بديع مردى سخت‌دل و خونريز بود . ابن الاثير مورخ نقاد درباره او گفته است كه به سبب گناه كوچكى خون مسلمانى را مىريخت . « 1 » در اين كتاب نيز در ضمن بيان مراحل مختلف زندگى او از بسيارى حوادث سخن گفته‌ايم كه به دست او خون بسيار كسان ريخته شده است . يكى از اين حوادث حادثه اعتراف و تطهير قبايل بود ، كه در سال 554 ه برطبق صورتى كه در نزد او بود و خود آن را تهيه كرده بود هزارها تن به قتل رسيدند . در زندگى عبد المؤمن اين گونه صحنه‌ها اندك نبوده است ، ولى بايد اين نكته را نيز بيفزائيم كه اين شدت عمل و ريختن خون مخالفان از اصول كيش محمد بن تومرت بود .\r\n* * * عبد المؤمن در تنظيم امور دولت و دستگاه حكومت خود و فرماندهى سپاه به گروهى از دبيران و فرماندهان از قبايل مختلف مغرب و اندلس متكى بود .\r\nعبد المؤمن مىدانست كه اصحاب المهدى و مشايخ موحدين از مصامده و جزايشان همه از قبايل بدوى هستند كه در عقيده خويش استوارند و اگرچه ممكن بود در امور دعوت و فرماندهى لشكرها به آنان بسنده كرد ولى براى تأسيس دولت موحدى و استحكام پايه‌هاى آن به عناصر ديگرى نياز بود . ازاين‌رو در استخدام اولياى دولت سابق مرابطين ، از قبايل لمتونه و مسوفه و نيز از مردم اندلس لحظه‌اى ترديد نكرد . از اين جمله بودند على بن عيسى بن ميمون سردار پيشين ناوگان مرابطين و براز بن محمد المسوفى كه خود يكى از سرداران سترك مرابطين بود . همچنين كاتب ابو جعفر بن عطيه و برادرش عقيل بن عطيه كه اين دو از دبيران دولت لمتونه يعنى مرابطين بودند ، و نيز ميمون الهوارى .\r\nعبد المؤمن براى دبيرى خود اخيل بن ادريس رندى صاحب پيشين رنده را به خدمت گرفت كه او نيز از دبيران دولت لمتونه بود . همچنين ابو الحسن بن عياش قرطبى و ابو بكر بن ميمون قرطبى و خطيب ابو الحسن اشبيلى و همتاى او خطيب ابو محمد عبد اللّه بن جبل ، از اين دست كارگزاران بودند . به كار گماشتن وزراء و دبيران اندلسى در دربار مراكش از ابتداى دولت مرابطى سابقه داشت ، زيرا وزيران\r\n\r\n\r\n","description":"","footnote":"\r\n( 1 ) . ابن الاثير ، الكامل ج 11 / ص 109 .\r\n","page_name":" 418 ","page_number":426},
  {"content":"\r\n\r\nو دبيران اندلسى چه در وزارت و چه در دبيرى شيوه و اسلوب درخشان و بارزى داشتند و خواهيم ديد كه در سالهاى باقيمانده قرن ششم نويسندگان و متفكران اندلس در اين مضمار چگونه ظهور و بروز مىيافته‌اند .\r\nوزارت عبد المؤمن را كاتب ابو جعفر بن عطيه و سپس ابو محمد عبد السلام بن محمد الكومى و پس از او پسرش السيد ابو حفص بر عهده داشتند . و ابو العلاء ادريس بن ابراهيم بن جامع سمت معاونت او داشت . ابو العلاء بعد از عبد المؤمن در زمره كارگزاران خليفه جديد ابو يعقوب يوسف درآمد .\r\nمنصب قضاوت را دامادش ابو عمران موسى بن سليمان الضرير از مردم تينملل و از اصحاب خمسين و ابو الحجاج يوسف بن عمر برعهده داشتند . عبد المومن به امور مالياتى به نوعى خاص توجه داشت و براى تنظيم امور آن تحمل مشكلات فراوان نمود . مسئله فروض يا مالياتها كه درآمد حكومت موحدين را تشكيل مىداد از مسائل دقيقى بود كه عبد المؤمن با آن مواجه شده بود . محمد بن تومرت گرفتن مالياتها را يكى از گناهان مرابطين مىشمرد زيرا آن را غير شرعى مىدانست و مىگفت كتاب و سنت به حرمت آن حكم كرده‌اند . دولت موحدى نيز در آغاز نمىخواست از دستورهاى او سر برتابد و به همان زكات و عشريه‌ها بسنده مىكرد . عبد المؤمن در نامهء خود كه در سال 547 براى مردم قسنطينه فرستاده آنان را به فرمانبردارى فراخوانده و تأكيد كرده است كه با آمدن كيش محمد بن تومرت مردم از پرداخت هرگونه باج و خراجى معاف شده‌اند و از اين پس جز آنچه در سنت مجاز شمرده شده يعنى زكات و عشريه‌ها چيزى از آنان گرفته نخواهد شد . البته ثروت عظيم مرابطين - در مغرب و اندلس - كه به خزاين موحدين سرازير شده بود و نيز غنايمى كه از دشمنان به هزيمت رفته حاصل مىشد ، ممكن بود هزينه‌هاى جنگى وادارى اوليه را تأمين كند ، اما هنگامى كه دامنه لشكركشيها و فتوحات در مغرب و اندلس گسترش يافت و شمار سپاهيان روى به فزونى نهاد نياز به اموال ديگرى بود كه هزينه اين دولت عظيم را تكافؤ كند . عبد المؤمن در تلاش افتاد كه براى بدست آوردن اموال راه چاره‌اى بيابد . يكى از راههاى تحصيل اموال را صاحب روض القرطاس بيان مىكند كه عبد المؤمن فرمان داد بلاد افريقيه و مغرب را از برقه تا سوس اقصى به فرسخها و ميلها در طول و عرض مساحت كنند . آنگاه ثلث آن را در مقابل كوهها\r\n\r\n","description":"","footnote":"","page_name":" 419 ","page_number":427},
  {"content":"\r\n\r\nو رودها و راهها و غير آن وضع كرد . و بر باقى خراج معين كرد . و هر قبيله ملزم شد كه سهم مالياتى خود را از كشته و مال بپردازد . بدين‌گونه سياست مالى موحدين از جمودى كه تعاليم ابن تومرت در آن پديد آورده بود برهيد و با تطور نيازهاى دولت چون هزينه‌هاى نظامى و ادارى تطور يافت .\r\n* * * از عبد المؤمن شانزده پسر بر جاى ماند : ابو يوسف يعقوب كه بعد از پدر به خلافت رسيد . ابو حفص عمر ، ابو عبد اللّه محمد مخلوع از ولايت‌عهدى ، ابو محمد عبد اللّه والى بجايه ، ابو سعيد عثمان والى غرناطه و قرطبه ، ابو على الحسن ، ابو على الحسين ، ابو الربيع سليمان ، ابو زكريا يحيى ، ابو ابراهيم اسماعيل ، ابو اسحاق ابراهيم ابو يوسف يعقوب ، ابو زيد عبد الرحمان ، ابو سليمان داود ، ابو موسى عيسى و ابو العباس احمد . همچنين از او دو دختر بر جاى ماند ، صفيه و عايشه . « 1 »\r\nدو تن از مورخان ظاهر او را براى ما توصيف كرده‌اند . يكى ابن خلكان كه مىگويد « پيرى بود ميانه بالا ، با سرى بزرگ و چشمانى سياه و ريشى انبوه و دستانى بزرگ و زمخت و دندانهايى سفيد و بر گونه راستش خالى بود . » « 2 »\r\nابن ابى زرع صاحب روض القرطاس او را چنين وصف كرده است : « رنگى سفيد آميخته به سرخى داشت با چشمانى سياه و مويى مجعد و بالايى تمام . موى سرش انبوه بود و تا نرمه گوشش مىرسيد . ابروانش باريك و كشيده و بينىاش نه بزرگ و نه كوچك ، پهن و ريشى مستدير » . « 3 »\r\n\r\n\r\n","description":"","footnote":"\r\n( 1 ) . ابن صاحب الصلاة المن بالامامه ، برگ 42 ب . ابن عذارى ، البيان المغرب ، بخش سوم ص 56 .\r\n( 2 ) . ابن خلكان ، وفيات الاعيان ، ج 1 / ص 391 .\r\n( 3 ) . ابن ابى زرع ، روض القرطاس ، ص 133 .\r\n","page_name":" 420 ","page_number":428},
  {"content":"\r\n\r\n\r\nباب چهارم نظام دولت مرابطى و خواص فرمانروايى آن\r\n\r\n","description":"","footnote":"","page_name":" 421 ","page_number":429},
  {"content":"\r\n . \r\n","description":"","footnote":"","page_name":" 422 ","page_number":430},
  {"content":"\r\n\r\n\r\nفصل اول طبيعت حكومت مرابطى و اوضاع نظامى و ادارى و مالى آن\r\nسقوط دولت مرابطى حادثه‌اى بود از مهمترين حوادث بزرگ تاريخ مغرب و اندلس . و اين سقوط نتيجهء چند عامل نظامى و سياسى و اجتماعى بود .\r\nدر اين فصل مىخواهيم كه عواملى را كه منجر به سقوط اين دولت عظيم و شامخ گرديد بررسى كنيم و بنگريم كه حكومتى كه در اثر نبوغ يوسف بن تاشفين به وجود آمد در عنفوان جوانىاش ، درحالىكه هنوز نيم قرن از زمان تأسيس آن نگذشته بود چگونه روى در سراشيب سقوط نهاد . همچنين برخى از مبادى و نظاماتى را كه بنى تاشفين برمبناى آن امپراطورى بزرگ خود در مغرب و اندلس را مىگردانيدند مورد مداقه قرار دهيم و نيز ببينيم كه اين دولت عظيم تحت چه اوضاع و احوالى به زندگى خويش ادامه مىداد .\r\nدولت مرابطى چنان كه ديديم براساس يك عقيدهء دينى به وجود آمد و بنيانگذار آن فقيهى بود به نام عبد اللّه بن ياسين جزولى . اين دولت مذهبى مدتى دراز صبغه و رنگ دينى خود را حفظ كرد و از همان آغاز فقهاى مالكى را در امور دولت\r\n\r\n","description":"","footnote":"","page_name":" 423 ","page_number":431},
  {"content":"\r\n\r\nنفوذ بسيار بود . و در مراحل نخستين آنان بودند كه لشكر مرابطين را براى جهاد در راه خدا در مغرب و اندلس به جنبش مىآوردند . نفوذ فقهاى مالكى در ايام يوسف بن تاشفين از راه شورا بود ، يعنى دربار مغرب در مواقعى كه امرى خطير پيش مىآمد از آنان فتوى مىخواست . و اين فتوى بيشتر از آن جهت بود كه مطمئن شود كارى كه در پيش دارد بر خلاف شريعت نيست و نيز به عنوان مجوز ، سندى شرعى به دست آورد . اما اين نفوذ در عهد پسرش على بن يوسف به صورت نوعى استبداد درآمد و على بن يوسف با وجود هوشيارى و صفات جميل خود و با وجود تقوى و پرهيزگارى و عزم و حزمى كه از آن برخوردار بود نمىتوانست در برابر آن پايدارى ورزد . المراكشى ، هنگامى كه از على بن يوسف سخن مىگويد او را بدينگونه وصف مىنمايد :\r\n« على بن يوسف مردى نيك سيرت بود و از حسن طويت و نزاهت نفس برخوردار و از ستم به دور . آن‌سان كه در زمرهء عباد و زهاد بيشتر جاى مىگرفت تا در شمار ملوك و غلبه جويان . فقها و اهل دين را گرامى مىداشت . چنان كه در ايام پادشاهىاش هيچ كارى بىمشاورت آنان انجام نپذيرفت . چون كسى را بر مسند قضا مىنشاند ، نخستين شرطى كه با او مىكرد اين بود كه هيچ حكمى صادر نكند - چه خرد و چه كلان - مگر در محضر چهار تن از فقهاء . شمار فقها در ايام او افزون شد و مقام و منزلتشان فرا رفت چنان كه حتى در آغاز فتح اندلس هم به آن درجه نرسيده بودند . در تمام مدت فرمانروايى او فقهاى مالكى مرجع امور مسلمانان بودند و هر حكمى از كوچك و بزرگ موقوف به نظر ايشان بود . از آن پس مردم به آنان روى آوردند و بدين‌سبب اموالشان فزونى گرفت و بازارشان رونق يافت » . « 1 »\r\nاشكال كار در اين بود كه فقهاى دولت مرابطين همانند فقهاى پيشين نبودند كه از تعمق علمى در شريعت و اصول دين تمتع يافته باشند و هرگز در ميان ايشان كسانى چون عيسى بن دينار و يحيى بن يحيى و عبد اللّه بن حبيب و بقى بن مخلد با آن درجهء رفيع علمى ديده نمىشد . فقهاى دولت مرابطين تنها به علم فروع چون\r\n\r\n\r\n","description":"","footnote":"\r\n( 1 ) . المراكشى ، المعجب ، ص 95 .\r\n","page_name":" 424 ","page_number":432},
  {"content":"\r\n\r\nعبادات و معاملات و حدود و قصاص آن هم فقط بر وفق مذهب مالك ، مىپرداختند و به رشتهء ديگر علوم اسلامى توجه نشان نمىدادند . المراكشى نيز آنان را بدينگونه وصف مىكند : « امير المسلمين كسانى را به خود نزديك مىساخت كه از علم فروع آگاه باشند . آن هم فروع مذهب مالك . در اين عصر بازار اين گونه كتب رواج فراوان داشت و جز آن هر كتابى را نفى مىكردند . حتى نظر در كتاب خدا و سنت رسول خدا نيز فراموش گرديد . و ديگر كسى از مشاهير اهل اين زمان توجه كامل به آنگونه علوم نشان نمىداد . در اين زمان كسانى را كه علم كلام مىخواندند تكفير مىكردند . فقها در نزد امير المسلمين از علم كلام نكوهش مىكردند مىگفتند كه سلف از آن كراهت داشته و هركس را كه چيزى از علم كلام مىدانسته طرد مىكرده‌اند و اين علم را بدعت در دين مىشمرده‌اند » . « 1 » نتيجه اين شد كه دولت مرابطى فقهاى خود را به تعقيب كسانى كه به علم كلام مىپرداختند برگماشت و كتب كلامى را از ميان بردند از جملهء اين كتب ، كتابهاى عزالى بود . چون ابن تومرت ظهور كرد - چنان كه گفتيم - طرفدارى از علم كلام و علم اصول دين را دستمايهء خود قرار داد و برضد دولت مرابطين و اعتقادات ايشان به مبارزه برخاست و ما در جاى خود بدان اشارت كرديم .\r\nاز ميان رفتن توان نظامى مرابطين نيز يكى از عوامل ضعف و سرانجام سبب سقوط آنان گرديد . دولت مرابطين در مهد بدويت و زهد و دورى از لذات مادى به وجود آمد . صلابت جنگى او از خوى بدويت و حماسهء دينى ايشان مايه مىگرفت . بويژه هنگامى كه جنگهايشان را صبغهء جهاد فى سبيل اللّه بود . در سايهء اين گرايش به جهاد ، مرابطين توانستند در مطلع نهضت خويش در صحراى كبير به نيروى غزو و جهاد تعاليم اسلام را در غنا و مالى و موريتانى گسترش دهند و چون از دريا گذشتند و به شبه جزيرهء اندلس قدم نهادند تا اسپانياى مسلمان را از خطر فنا برهانند و نگذارند به دامن دول مسيحى افتد باز هم اين شوق جهاد در راه خدا راهگشاى ايشان به قلل پيروزى بود . و هنگامى كه سپاه مرابطين وظيفهء خويش را در نجات اندلس به انجام رسانيد و اندلس به صورت جزئى از دولت عظيم مرابطين\r\n\r\n\r\n","description":"","footnote":"\r\n( 1 ) . المراكشى ، المعجب ، ص 96 .\r\n","page_name":" 425 ","page_number":433},
  {"content":"\r\n\r\nدرآمد بار ديگر جهاد در راه خدا شعار اصلى مرابطين را در شبه جزيره تشكيل داد و نبرد اقليش و افراغه و ديگر نبردها با دول مسيحى از مظاهر آن بود و لشكر مرابطين همواره در دليرى و فداكارى حماسه مىآفريد .\r\nاما ديرى نپاييد كه شعلهء اين روحيه روى به خاموشى نهاد . بويژه هنگامى كه سپهسالاران بزرگى مشهور به جرئت و شجاعت و مهارت در امور نظامى ، چون سير بن ابى بكر لمتونى و ابو محمد مزدلى و محمد بن الحاج و محمد بن فاطمه ميدان را ترك گفتند و ديگر امرا و سرداران بازمانده در ثروت و نعمت و زندگى مرفه اندلس فرو رفتند و فرزندان صحراى بىآب و گياه با زندگى تازه در شهرهاى بزرگ و دره‌هاى سرسبز و هواى خوش اسپانيا خو گرفتند ، قدرت نظامى و مقاومت پيشين خود در برابر سختيها را از دست دادند و ديگر نتوانستند و وظيفه خود را كه حمايت اندلس در برابر تهاجمات دول مسيحى اطراف بود به خوبى انجام دهند .\r\nحتى نتوانستند سلطه و هيبت دولت خويش را در ميان ملتى كه از تحكم آنان ملول شده بود و آرزوى آن داشت كه از زير يوغ ايشان بيرون آيد استحكام بخشند و اين خود يكى از عوامل مهمى بود كه سبب برافتادن سيادت مرابطين در اندلس گرديد .\r\n\r\n1\r\nدولت مرابطين يا دولت لمتونه در آغاز ، هنگامى كه يوسف بن تاشفين آن را تأسيس كرد و اركان آن مستحكم گردانيد و پايتخت آن شهر مراكش را پىافكند اميرنشينى بيش نبود و مؤسس آن را امير مىخواندند . پس از فتح زلاقه يوسف را امير المسلمين و ناصر الدين لقب دادند و بعدها همهء ملوك لمتونه را به اين لقب خواندند . امير المسلمين را به جاى امير المؤمنين از آن رو برگزيدند كه فرمانبردارى خويش از خلفاى بنى عباس به اثبات رسانند . البته اين فرمانبردارى امرى ظاهرى بود . و تنها به آوردن نام خليفهء بغداد در خطبه يا نقش نام او بر سكه اكتفا مىشد .\r\nاز آن پس كه يوسف بن تاشفين فرزند خود على را ، در سال 496 ه / 1102 م به ولايت‌عهدى اختيار كرد ، او نيز به تقليد پدر ، پسر خود تاشفين بن على را در سال\r\n\r\n","description":"","footnote":"","page_name":" 426 ","page_number":434},
  {"content":"\r\n\r\n533 ه / 1138 م ولىعهد خود ساخت و تاشفين بن على نيز در سال 539 ه / 1145 م پسر خود ابراهيم را ولايت‌عهدى داد . تاشفين بن على در اين سال در وهران با موحدين در گيرودار يك نبرد سخت بود . تقدير چنان خواست كه ابراهيم بن تاشفين آخرين ملوك مرابطين باشد .\r\nتعيين وليعهد در ميان ملوك مرابطين مبتنى بر شروط و رسوم معينى نبود و به فرزند بزرگتر اختصاص نداشت . پادشاهى كه بر سر كار بود هريك از فرزندان خود را كه شايستهء چنين مقامى مىدانست به جانشينى خود برمىگزيد ، اما امارت اندلس و سپهسالار لشكر مرابطى در صورتى كه پسر بزرگتر از ولايت‌عهدى بر كنار مىافتاد به او اعطا مىشد . چنان كه امير ابو طاهر تميم فرزند بزرگ يوسف بن تاشفين پس از انتخاب برادر خردترش به ولايت عهدى در سال 520 ه ، چنين مقامى يافت .\r\nهمچنين هنگامى كه سير بن على منصب وليعهدى يافت برادرش تاشفين بن على به امارت اندلس و سپهسالارى لشكر مرابطى تعيين شد و چون در سال 533 ه سير بن على درگذشت تاشفين را از اندلس فرا خواندند و وليعهدى دادند .\r\nفرمانروايى در ولايات غربى چون مراكش و در پى آن اغمات و بلاد سوس و همهء بلاد مصامده و فاس و سجلماسه و درعه و مكناسه و بلاد فاز از و تلمسان و طنجه و سبته ويژهء فرزندان امير و خويشاوندان او بود . « 1 » اما اندلس ، در عهد دولت مرابطى به پنج ولايت تقسيم مىشد : اشبيليه ، غرناطه ، قرطبه ، بلنسيه و مرسيه .\r\nسرقسطه نيز پيش از آنكه در سال 512 ه / 1118 م به دست مسيحيان افتد ولايت ششم به حساب مىآمد .\r\nمرابطين در آغاز قرطبه را مركز حكومت خود در اندلس قرار دادند .\r\nيوسف بن تاشفين در آنجا فرمان ولايت‌عهدى پسر خود على را صادر نمود . چون على به جاى پدر نشست فرمان داد كه مركز حكومت اندلس از قرطبه به غرناطه نقل شود . اين امر تا سال 526 ه يعنى سالى كه امير المسلمين على بن يوسف فرزند خود امير تاشفين را امارت قرطبه داد بر همين منوال بود . على بن يوسف پسر را گفت كه در غرناطه سكونت گزيند و بدين‌گونه بار ديگر قرطبه مركز حكومت\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 91 . ابن خلدون ، العبر ، ج 6 / ص 185 .\r\n","page_name":" 427 ","page_number":435},
  {"content":"\r\n\r\nمرابطى در اندلس گرديد . قرطبه تا سال 539 ه / 1144 م سالى كه آتش شورش در بلاد اندلس افتاد و قرطبه نيز برضد مرابطين بشوريد ، مركز حكومت بود .\r\nوالى اندلس در اين سال امير ابو زكريا يحيى بن غانيه آخرين واليان مرابطين بود .\r\nمناصب فرمانروايى در شهرهاى اندلس ويژهء امراء و سرداران سپاه بويژه خويشاوندان بود . پيش از اين نام بسيارى از اين امراء و سرداران را از زمان يوسف بن تاشفين تا پايان دولت مرابطى ، آورده‌ايم . برخى اينان اقطاب سرداران اوليهء مرابطين بودند ، چون امير سير بن ابى بكر لمتونى فاتح اشبيليه و سپس والى آن و محمد بن الحاج والى بلنسيه و سرقسطه و بعد از او يحيى بن غانيه و امير ابو محمد مزدلى والى قرطبه كه از پسر عموهاى يوسف بود و دو پسر او محمد و عبد اللّه و امير محمد بن عايشه پسر يوسف و محمد بن فاطمه والى اشبيليه و عبد اللّه بن تينغمر والى قرطبه كه پسر خواهر على بن يوسف بود و امير ابراهيم والى اشبيليه كه برادر على بن يوسف بود و ابو بكر بن على بن يوسف كه او نيز امارت اشبيليه يافت و گروهى ديگر . اما مناصب قضا را در شهرهاى بزرگ به قضات اندلسى واگذار كرده بودند و اين علتى روشن داشت . زيرا در ميان علماى مرابطين كسى كه بتواند اين گونه مناصب را در جايى مانند اندلس عهده‌دار شود وجود نداشت .\r\nقضات اندلس به كثرت علم ممتاز بودند . قضات اندلسى در دربار مرابطين از نفوذ فراوان برخوردار بودند و در امور مهم سخنشان مسموع مىافتاد . اينان در همان هنگام رسولانى بودند كه هيبت دولت را در دل مردم اندلس نشانيدند و نفوذ او را گسترش مىدادند . از نمونه‌هاى اين قبيل قضاة يكى ابو الوليد بن رشد بود و يكى ابو القاسم بن حمدين كه هر دو عهده‌دار قضاى قرطبه بودند و ما پيش از اين ديديم كه چگونه فتواى قاضى ابو القاسم بن حمدين در سوختن كتب غزالى در سال 503 به اجرا درآمد و چگونه قاضى ابو الوليد بن رشد امير المسلمين على بن يوسف را واداشت تا مسيحيان معاهد را تبعيد كند و ديديم كه اين قضاة بعدها ، هنگامى كه امور دولت مرابطين پريشان شد چگونه شورش برضد مرابطين را در شهرهاى مختلف اندلس رهبرى كردند و تا روى كار آمدن موحدين فرمانروايى شهرهاى شورشگر را برعهده گرفتند .\r\nاكنون اين نكته را مورد توجه قرار مىدهيم كه چرا رهبران شورش برضد\r\n\r\n","description":"","footnote":"","page_name":" 428 ","page_number":436},
  {"content":"\r\n\r\nمرابطين يا دبيران بودند و يا شاعران و يا قضاة . در غرب اندلس شورش « مريدين » پديد آمد و زعماى آن مردانى بودند چون ابن قسى و ابن المنذر و ابو بكر بن المنخل كه علاوه بر جنبه‌هاى انقلابى از مواهب ادبى و شعرى نيز برخوردار بودند . در بخش وسطاى اندلس و در مشرق آن نيز زعماى شورش تقريبا همه از قضاة بودند .\r\nدر قرطبه زعيم انقلاب قاضى شهر ابو جعفر بن حمدين بود و در غرناطه قاضى شهر ابو الحسن على بن اضحى بود و در مالقه قاضى شهر ابن حسون و در بلنسيه قاضى شهر مروان بن عبد العزيز و در مرسيه قاضى شهر ابو جعفر الخشنى بود و چون او كشته شد يكى از اقطاب شعر و كتابت ابو جعفر عبد الرحمان بن طاهر به جاى او قرار گرفت و اين نكته خود درخور تأمل است . در توجيه اين پديده مىتوان گفت كه مرابطين در خلال فرمانروائيشان در اندلس توانستند - چنان كه اشارت رفت - بيشتر زعماى دربارى و نظامى پيشين را از ميان بردارند ولى نتوانستند زعماى فكرى و علمى را نابود سازند . بخصوص نتوانستند در اندلس به نفوذ فقها پايان دهند ، حتى نفوذ ايشان در سراسر دورهء فرمانروايى مرابطين بر دوام بود .\r\nاما در باب نويسندگان و دبيران ، بايد گفت كه دولت لمتونه از آغاز كار دبيران اندلسى را به خدمت گرفت . مثلا دبير يوسف بن تاشفين حتى پيش از آنكه به اندلس رود ، يكى از مردم المريه بود به نام عبد الرحمان بن اسباط و چون او بمرد ابو بكر بن القصيره جايش را گرفت كه او نيز از ائمهء بلاغت در اندلس بود و چون يوسف درگذشت ابن القصيره سمت دبيرى پسرش على بن يوسف را يافت .\r\nدر دربار مراكش در عهد على بن يوسف در كنار ابن القصيره جمع ديگرى از تواناترين كتاب اندلس به كار پرداخته بودند ، چون ابو القاسم بن الجد و ابو بكر بن عبد العزيز البطليوسى معروف به ابن القبطرنه و ابن عبدون وزير سابق بنى الافطس و ابو عبد اللّه بن ابى الخصال و غير ايشان . و اين امرى طبيعى بود كه دولت لمتونه كه در مهد بدويت پرورش يافته بود ، در كارهاى مربوط به دبيرى ، بويژه پس از فتح اندلس اقطاب و بزرگان بلاغت را از ميان اندلسيان برگزيند . اين دبيران زبان دولت مرابطى در نزد مردم اندلس بودند كه به اسلوبهاى عالى كتابت عادت مىداشتند . از سوى ديگر مرابطين شنيده بودند كه امراى طوايف چسان ائمهء بلاغت و ترسل آن روزگار را در قصور خود گرد آورده بودند خواه در سلك وزراء\r\n\r\n","description":"","footnote":"","page_name":" 429 ","page_number":437},
  {"content":"\r\n\r\nباشند يا كتاب و چون رسوم اين دربارها را سرمشق خود قرار داده بودند ، بيشتر اين دبيران را در دربار مراكش به كار گرفتند .\r\nلشكر مهمترين وسيلهء اعتلاى دولت مرابطين و نخستين پايه‌هاى قدرت آن بود . دولت مرابطين با وجود آنكه در تحت رايت دعوت دينى و اصلاحى عبد اللّه بن ياسين قرار داشت ، پيش از هر چيز يك دولت نظامى بود كه در مهد نبردهايى كه ميان لمتونه و قبايل متخاصم از بت پرست و جز آنان درگرفته بود پرورش يافته بود پيروزمند بيرون آمد و توانست سلطهء خود را در انحاء مغرب گسترش دهد و دولت بزرگ مرابطين را بر پاى دارد . اين بربرهاى صحرانشين از جرئت و شهامتى زايد الوصف بهره داشتند . مثلا ابو عبيد البكرى مورخ و جغرافيادان آن زمان جنگاورى لمتونيان را چنين وصف كرده است : « لمتونيان در كارزار چنان دلاورى و شوقى از خود نشان مىدادند كه كس به پاى آنان نمىرسيد .\r\nبيشتر بر پشت اشتران گزيده مىجنگيدند تا بر اسبان . اما پياده جنگيدن را بر سواره جنگيدن ترجيح مىدادند . در نبردها صف در صف روى پاهايشان استوار مىايستادند . در دست جنگجويان صف نخستين نيزه‌هاى دراز بود . در صف بعد مردانى بودند زوبين‌افكن و هر مردى را چند زوبين بود كه آنها را يك‌يك به سوى دشمن مىافكند و كمتر خطا مىكرد . مردى پيشاپيش صفوف بود كه علم بر دوش داشت ، چون علم مىايستاد جنگجويان نيز مىايستادند و چون علم را به سوى زمين فرود مىآورد همه مىنشستند . در پيكار از كوه هم استوارتر بودند . و چون كسى از برابرشان مىگريخت تعقيبش نمىكردند و خود مرگ را بر هزيمت ترجيح مىدادند . » « 1 » شيوه‌هاى نبرد سپاهيان لمتونه بعدا تغيير كرد ولى اين شيوه را تا آن زمان كه اركان دولتشان استوار گرديد همچنان به كار مىداشتند . لشكر قوام حيات دولت مرابطين بود ، امير المسلمين خود سپهسالار اين لشكر بود . بنيانگذار دولت مرابطين يوسف بن تاشفين ، سپاهى مردى توانا بود ، از بزرگترين سرداران زمانش . در عصر اين قهرمان بزرگ بود كه لشكر مرابطين از حيث عدت و سلاح به صورت بزرگترين لشكرهاى آن زمان درآمد . نيروى اصلى اين لشكر سواره نظام بود كه\r\n\r\n\r\n","description":"","footnote":"\r\n( 1 ) . ابو عبيد البكرى ، المغرب فى ذكر بلاد افريقيه و المغرب ( چاپ دسلان ) ص 166 .\r\n","page_name":" 430 ","page_number":438},
  {"content":"\r\n\r\nشمارشان از قبايل مختلف به صد هزار مىرسيد « 1 » و اين غير از پيادگان تيرانداز بود .\r\nيوسف بن تاشفين علاوه بر اين سپاه ، سپاهى از سياهان داشت كه نگهبانان خاص او بودند . اينان بردگانى بودند كه از صحرا و از غنا آورده بودند . شمارشان به دو هزار مىرسيد و در به كار بردن انواع سلاح بس آزموده بودند و همواره بهترين سلاحها را به آنها مىداد و ما ديديم كه در جنگ زلاقه چگونه اين نگهبانان سياه‌پوست ، توان خود نشان دادند و با پايدارى خويش سرنوشت جنگ را ديگرگون كردند . يوسف بن تاشفين نيروى ويژه‌اى از سواران قبايل جزوله و لمطه و زناته تشكيل داد كه حشم ناميده مىشدند . « 2 » همچنين دسته‌اى ديگر براى نگهبانى تشكيل داد كه همه از مسيحيان معاهد بودند كه به اسلام گردن نهاده بودند . اين گروه در عهد پسرش على رشد يافت تا در لشكر مرابطين خود جناح بزرگى تشكيل داد .\r\nاين جناح مركب بود از مسيحيان مزدور ، سردارشان يكى از جنگجويان قشتالى بود كه در روايات عربى او را « الربرتير » ناميده‌اند و ما پيش از اين از او ياد كرديم اين گروه بيگانه كه در روايات عربى به « الجند الرومى » معروفند در كنار لشكر مرابطين در جنگهاى متعدد شركت مىجست و همواره به دليرى و رزم‌آزمايى مقامى ممتاز داشت .\r\nترتيب جنگ در نزد مرابطين مبتنى بر نظام خماسى بود . پيشاپيش لشكر پيادگان و سواران سبك اسلحه و كمانداران و تيراندازان حركت مىكردند و در دو جناح راست و چپ جاى مىگرفتند . قلب لشكر از واحدهاى سواران سنگين اسلحه تشكيل مىيافت . اينان بودند كه غالبا سرنوشت جنگ را معلوم مىكردند .\r\nدر پشت سر اينان نيروهاى احتياط بود كه در مواردى كه امير المسلمين همراه لشكر بود خود فرماندهى آنان به عهده مىگرفت . قواى احتياط مركب بود از افواجى از برگزيدگان سپاه و نيروهاى نگهبانان از ملل مختلف ، چون بردگان و مسيحيان مزدور . هريك از اين نيروها را فرماندهى خاص بود و همه فرماندهان پيش از شروع جنگ در مجلس شوراى جنگى گرد مىآمدند و نقشه‌هاى هجوم و دفاع هر\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 89 .\r\n( 2 ) . الحلل الموشيه ، ص 13 .\r\n","page_name":" 431 ","page_number":439},
  {"content":"\r\n\r\nيك را ترتيب مىدادند . و اين نقشه‌ها زير نظر فرمانده كل تنظيم مىگرديد . لشكر موحدين برحسب قبايل و اقاليم مختلف گرد مىآمد . سپاهيان اندلس در لشكر مرابطين از واحدهاى خاص شبه جزيره تشكيل شده بود و هر واحد علم خاص خود را كه از آن همان شهر بود بر پاى مىداشت . مانند واحد اشبيليه و قرطبه و غرناطه و مالقه و بلنسيه و مرسيه و غير آن . اما نيروهاى اندلس در لشكر مرابطين چندان اهميتى نداشتند و فرماندهى اعلى به نوعى خاص در دست سرداران مرابطين تمركز يافته بود و اين سياست را قصدى معين بود .\r\nگرايش به جهاد از آغاز از خصايص ويژهء سپاه مرابطى بود و چون از دريا گذشتند و براى اولين‌بار به شبه جزيره درآمدند و در نبرد زلاقه بر لشكرهاى متحد مسيحى پيروز گرديدند اين گرايش به اوج خود رسيد و در تمام دورهء فرمانروائى يوسف بن تاشفين لحظه‌اى فروكش نكرد . در اوايل عهد پسرش على نيز وضع بر همين منوال بود ولى هنگامى كه احوال دولت مرابطى روى در پريشانى نهاد شور و شوق به جهاد نيز از حدت و حرارت پيشين خود افتاد ، زيرا چون محمد بن تومرت علم دعوت برافراشت ، مرابطين براى نگهدارى دولتى كه تأسيس كرده بودند حالت دفاعى به خود گرفتند و ديگر در اندلس نتوانستند به عزم جهاد با دول مسيحى سپاه بيارايند زيرا در آنجا نيز گرفتار شورشهايى در شهرهاى بزرگ شده بودند .\r\nلشكر مرابطى ، در نبردهاى خود كوسها و طبلهاى بسيار به كار مىبرد . « 1 » اين كوسها و طبلها در نبرد زلاقه براى درهم ريختن صفوف سپاه مسيحيان نقش مؤثرى داشتند و بسى وحشت انگيختند . لشكر مرابطين در اندلس مركب از هفده هزار سوار بود . از اين هفده هزار ، هفت هزار سوار در اشبيليه و شهرهاى غربى بود و هزار سوار در قرطبه و هزار سوار در غرناطه و چهار هزار سوار در شرق اندلس و چهار هزار ديگر در شهرها و ثغور ديگر پراكنده بود . اين سپاه موظف بود از مرزها و شهرهاى نزديك به مسيحيان دفاع كند ، زيرا در نبرد با سپاهيان مسيحى از خبرت و تجربت خاصى بهره‌مند بودند . هر سوار مرابطى در اندلس پنج دينار در ماه مواجب داشت و اين غير از هزينه‌هاى ويژه يا علف ستور او بود . اگر كسى در جنگى دليرى مىكرد و\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 89 .\r\n","page_name":" 432 ","page_number":440},
  {"content":"\r\n\r\nكارى شگرف انجام مىداد ، گاه جايى را به اقطاع او مىدادند كه از فوايد آن سود برد . « 1 »\r\nمرابطين بخصوص هنگامى كه به اندلس وارد شدند و اندلس به صورت يكى از ايالات مغرب درآمد ، از اهميت ناوگان جنگى غافل نشدند . سبته و قادس و المريه پايگاه دائمى ناوگان ايشان بود . كشتيها به گونه‌اى خاص در آبهاى سبته و طنجه و جزيرة الخضراء و طريف حاضر بودند كه در مواقع لازم سپاهيان را از مغرب به اسپانيا يا از اسپانيا به مغرب مىآوردند . مرابطين در اواخر دولتشان ناوگان عظيمى از كشتيهاى حمل و نقل و كشتيهاى جنگى تشكيل داده بودند .\r\nچنان كه تاشفين بن على در نبردى كه در وهران ميان او و موحدين درگرفت همهء اميدش به اين ناوگان بود ازاين‌رو آن را به آبهاى بجايه فراخواند . خاندان بنى ميمون مدتى فرماندهى اين ناوگان عظيم را بر عهده داشتند و هم به دست ايشان بود كه اين ناوگان عينا به خدمت دولت موحدين درآمد .\r\nاما در باب نظام مالى ، دولت مرابطى در آغاز به يك نظام مالى دينى نظر داشت و مىخواست در امور مالياتى حكم شرع مجرا باشد . يوسف بن تاشفين در ابتداى فرمانروائىاش به آنچه شريعت مقرر داشته بود چون زكات و عشريه‌ها و خمس غنايم و جزيهء اهل ذمه اكتفا مىكرد . اما هنگامى كه دامنهء دولت گسترش يافت و شمار سپاهيان چند برابر گرديد و مسئوليتها فزونى گرفت ، بويژه پس از فتح اندلس و توسعهء جهاد در شبه جزيره ، ديگر اين وجوه تكافؤ آن هزينه‌هاى هنگفت را نمىكرد . يوسف بن تاشفين مجبور شد كه بر مردم مغرب و اندلس باج و خراج بندد تا در اعمال جهاد سهيم شوند . علاوه بر آن از يهوديان مخصوصا يهوديان اليسانه « 2 » به طرق و وسائل مختلف تحصيل مال مىكرد . يوسف بن تاشفين يهود را دشمن مىداشت و در نظر داشت آنان را وادار كند كه اسلام آورند . از جمله فقيه قرطبى او را هرچه بيشتر عليه يهود برمىانگيخت . او معتقد بود كه در كتابى حديثى منسوب به پيامبر اسلام ( ص ) ديده است بدين مضمون كه يهود تعهد كرده‌اند كه\r\n\r\n\r\n","description":"","footnote":"\r\n( 1 ) . الحلل الموشيه ، ص 57 و 59 .\r\n( 2 ) . اليسانه يا اللسانه ،  anecuL  در شمال غربى لوشه در ولايت غرناطه است\r\n","page_name":" 433 ","page_number":441},
  {"content":"\r\n\r\nچون سال پانصدم هجرى برسد به پيامبر عربى ايمان آورند و به اسلام گردن نهند و اكنون زمان آن فرا رسيده كه مسلمان شوند . يهوديان اندلس همه در شهر اليسانه گرد آمده بودند . اليسانه اختصاص به اين قوم داشت و تنها يكى از ربضهاى آن مسلمان‌نشين بود و اين مسلمانان را با يهود آميزش نبود . يهوديان اليسانه از ثروتمندترين يهود عالم بودند . چون امير المسلمين بر اين شهر گذشت ، درصدد برآمد كه بنابر آنچه فقيه قرطبى گفته آنان را وادار به اسلام كند ، ولى فقيه ديگر فتوى داد كه مىتوان از ايشان فديه گرفت و بر دين خود رهايشان ساخت . يهوديان مبلغ هنگفتى پرداختند و دين خويش حفظ كردند . « 1 » اين سياست مالى در عهد پسرش على بن يوسف نيز ادامه داشت . على بن يوسف بر صابون و عطر و مس و نخ نيز مالياتى معين كرد همچنين بر هرچه خريد و فروش مىشد چه كم و چه زياد به نسبت بهايش ماليات نهاد . « 2 » حتى براى جمع‌آورى باج و خراجها ، مسيحيان و روميان را به استخدام درآورد . « 3 » و چون احوال دولت مرابطى در اثر قيام محمد بن تومرت پريشان گرديد ، نفوذ مسيحيان در لشكر افزون گرديد و در كارهاى مالياتى نيز سخت مورد حمايت و اعتماد او واقع شدند . زيرا اينان در اخذ ماليات از مسلمانان شدت عمل به خرج مىدادند ولى همچنانكه هرج‌ومرج در همهء شئون دولتى پديد آمده بود ، امور مالى نيز نابسامان شده بود .\r\n\r\n2\r\nدر باب ماهيت دولت مرابطين و ماهيت وسائل آن در فرمانروايى ، ميان مورخين اختلاف نظر است . برخى به شدت بر آن تاخته‌اند و به انواع صفات ناشايست متصفش ساخته‌اند و برخى برعكس زبان به مدح و ثنايش گشوده‌اند . از\r\n\r\n\r\n","description":"","footnote":"\r\n( 1 ) . الحلل الموشيه ، ص 58 . الادريسى ، وصف المغرب و ارض السودان و مصر و اندلس ( طبع‌دوزى ) ص 205 .\r\n( 2 ) . الادريسى ، همانجا ص 70 .\r\n( 3 ) . الحلل الموشيه ، ص 61 .\r\n","page_name":" 434 ","page_number":442},
  {"content":"\r\n\r\nجمله كسانى كه بر دولت مرابطين تاخته‌اند و به خصوص دوران فرمانروايى ايشان را در اندلس مورد انتقاد سخت قرار داده‌اند ، يكى خاورشناس دوزى است . دوزى مىگويد : « سرداران سپاه مرابطين هنگامى كه پاى به اندلس نهادند واقعا مردمى امى بودند ولى از تقوى و شجاعت نيك برخوردار . آنان به زندگى خشك و سادهء صحرانشينى عادت داشتند . چون يوسف بن تاشفين گنجهاى امراى پيشين اندلس را برگشود و ميان ايشان تقسيم كرد و توانگر شدند ، آن فضايل را كه به همراه آورده بودند يكسره فراموش كردند و انديشه‌اى جز اين نداشتند كه اكنون كه اسباب راحت و رفاه مهيا دارند از آن متمتع شوند . سرزمين متمدن اندلس براى آنان صحنهء تازه‌اى بود و چون از بربريت خويش شرمنده بودند تصميم گرفتند كه در زندگى شيوهء امرايى را كه خلع كرده بودند در پيش گيرند ولى بدبختانه به سبب خشونت بربريت كه جبلى آنها شده بود نمىتوانستند با زندگى جديد همانند يك شهروند اندلسى خو گيرند . از اين‌رو هركار كه مىكردند رنگ تقليدى ناقص داشت . »\r\nسپس مىافزايد « اما افراد سپاه مرابطين با آنكه كمتر به مال و مكنت رسيده بودند ، برتر از رؤساى خود نبودند . در برابر اندلسيان بىآزرمى نشان مىدادند و در برابر دشمن ضعف و ترس . و اين ضعف و ترس در برابر دشمن ، به آنجا رسيد كه امير على مجبور شد با وجود آنكه به مسيحيان كينه مىورزيد ، مسيحيانى را كه فرمانده ناوگانش ابن ميمون از سواحل جليقيه و قطلونيه و ايتاليا و بلاد بيزانطيه مىآورد در لشكر خود بپذيرد . اما بىآزرمى آنان را حدى نبود . با اندلس همانند يك كشور فتح شده رفتار مىكردند . هرچه را در نظرشان دلپذير مىآمد چه اموال و چه زنان به زور مىستدند . حكومت نيز آنان را به حال خود رها كرده بود ، زيرا در قبال ايشان قادر به هيچ منعى نبود . ضعف دولت را سبب ديگرى بود ، و آن اينكه قدرت را به دست زنان سپرده بودند يا لا اقل زنان در امور فرمانروايى شركت مىجستند . امير على بن تاشفين زمام اختيار خود را به دست زنش قمر داده بود و زنهاى ديگرى نيز بودند كه بر وفق اهواء خويش بر بزرگان و اعيان ملك تحكم مىكردند و تا به اميال آزمندانهء خويش برسند از هيچ عملى رخ بر نمىتافتند . حتى راهزنان اگر مىتوانستند حمايت اين بانوان را به دست آورند ، ديگر از كس\r\n\r\n","description":"","footnote":"","page_name":" 435 ","page_number":443},
  {"content":"\r\n\r\nبيم نداشتند » « 1 »\r\nاينها مطالبى بود كه دوزى در تاريخ خود آورده بود . و در كتاب « جستجوها » نيز چنين مىگويد :\r\n« در اواخر قرن يازدهم كه اندلس امراى اندلسى خود را از دست داد و در زير سلطهء حكام مغرب - كه نخست به عنوان هم‌پيمان به آن سرزمين آمده بودند و سپس سيادت خويش بر آنان تحميل كردند - درآمد ، در آن سرزمين انقلابى اندوهبار به وقوع پيوست : بربريت جاى تمدن را گرفت و كانايى و بلاهت جانشين هوشمندى گرديد . و تعصب به جاى تسامح و آزادگى نشست . بلاد اندلس در زير يوغى كه رجال دين و سرداران سپاه بر گردنها نهاده بودند درآمد . ديگر در مدارس صداى مباحثات روحانى و سخنان عميق فلاسفه و سرود شاعران به گوش نمىرسيد هرچه بود بانگ يك نواخت مالكيان بود يا صداى برخورد شمشيرها بر ايزارهاى ديوارها » « 2 »\r\nآنچه از طرز قضاوت دوزى دربارهء مرابطين در اندلس نقل كرديم براى نمونه كافى است . اينك مىگوييم كه دوزى در تاريخ خود در بسيارى جايها مرابطين و بنيانگذار آن يوسف بن تاشفين را مورد سخت‌ترين حملات خود قرار داده است . « 3 » متأسفانه در برخى موارد سند و مدركى هم ارائه نمىدهد . قبل از ما علامهء خاورشناس كودرا ، از دوزى به سبب صدور چنين احكامى در حق مرابطين ، انتقاد كرده و گفته است كه « دوزى احكامى سخت و اجحاف‌آميز در حق مرابطين صادر كرده است با آنكه دوزى مكانتى ارجمند دارد و در زمرهء بزرگان نويسندگان متأخر است .\r\nمعتقديم كه بر ما نيز واجب است كه او را از سوى خود پاسخى دهيم ، زيرا دانشمند هلندى در گفته‌هاى خود همواره به وقايعى كه در كتب مسلمانان و مسيحيان آمده است استناد مىكند و پندارم در اين مورد دستخوش تعصبى - كه برضد رجال دينى دارد - شده باشد و خواسته است كه از وقايع كوچك و اندك استنتاجهاى بزرگ كند\r\n\r\n\r\n","description":"","footnote":"\r\n( 1 ) .\r\n ) 2391 ( engapsE'd snamlusuM sed eriotsiH : yzoD . 461 - 261 . P . III . V \r\n( 2 ) .  843 . P . I . loV ) 1881 dE ( sehcrehceR ; yzoD \r\n( 3 ) . بنگريد به تاريخ او ، ج 3 / ص 155 ، 157 و 168 .\r\n","page_name":" 436 ","page_number":444},
  {"content":"\r\n\r\nو آنها را به همهء امت اسلامى تعميم دهد » « 1 » .\r\nواقع اين است كه دوزى براى تأييد حملات خود در روايات عربى اسناد زيادى نمىيابد و او در اين قضاوتها تنها به خلاصهء دو فقره كه المراكشى در المعجب آورده است اعتماد كرده است . المراكشى يك‌جا مىگويد :\r\n« در حال امير المسلمين رحمه اللّه ( مراد على بن يوسف است ) بعد از سال پانصد سخت اختلال پديد آمد و در بلاد او منكرات افزون شد . و اين به سبب استيلاى اكابر مرابطين بود بر شهرها و خودكامگيهاى ايشان . و اين وضع به آنجا منتهى شد كه هريك از ايشان مىگفت كه من از امير المسلمين بهترم و به فرمانروايى از او شايسته‌تر . زنان بر كارها مستولى شدند و مرجع امور . هر زنى از زنان بزرگان لمتونه و مسوفه گروهى از مفسدان و شريران و راهزنان و صاحبان ميكده و عشرتكده را زير پر خود داشت و امير المسلمين را بر تغافل مىافزود و ناتوان‌تر مىگرديد و تنها به همان عنوان امير المسلمين قناعت ورزيده بود و به باج و خراجى كه برايش مىفرستادند بسنده كرده در خلوتى به عبادت مىپرداخت . شبها در قيام بود و روزها در صيام و در عهد او امور رعيت مهمل گذاشته شده بود و ازاين‌رو بلاد اندلس روى در اختلال نهاده بود و نزديك بود كه به حال نخستينش بازگردد ، مخصوصا هنگامى كه محمد بن تومرت در سوس قيام كرده بود » . « 2 »\r\nدر جاى ديگر مىگويد : « على بن يوسف مردى صالح و مستجاب الدعوه بود و از شب زنده‌داران به حساب مىآمد . همهء روزها روزه بود . ولى مردى ناتوان بود .\r\nدر آخر عهد او منكرات و زشتكاريها بسيار شد . زنان بر كارها مسلط شدند و زمام كارها به دست گرفتند و هر دزد و راهزنى خود را به يكى از زنان بسته بود و در پناه او دست به هر كار ناشايسته‌اى مىزد » . « 3 »\r\nاينهاست گفته‌هاى المراكشى دربارهء مرابطين . ولى بايد توجه داشت كه او خود در مقدمهء كتابش اعتراف كرده و پوزش خواسته كه در نگارش تاريخ رعايت\r\n\r\n\r\n","description":"","footnote":"\r\n( 1 ) .\r\n 191 091 , P sedivaromlA sol ed , pseD y . daceD : aredoC \r\n( 2 ) . المراكشى ، المعجب ، ص 98 و 99 .\r\n( 3 ) . المراكشى ، المعجب ، ص 103 .\r\n","page_name":" 437 ","page_number":445},
  {"content":"\r\n\r\nدقت و امانت نكرده است . از اين گذشته المراكشى از مورخان موحدين و از بركشيدگان بعضى از امراى ايشان است . ازاين‌رو اندكى دشوار مىنمايد كه سخنان او را در حق مرابطين به صورت دليلى قاطع بپذيريم . در كنار اين اقوال در نوشته‌هاى مورخين و دبيران كه معاصر مرابطين بوده‌اند يا قريب به زمانشان مىزيسته‌اند مطالبى است همه در ستايش مرابطين و ايام حكومت ايشان ، از جمله صاحب الحلل الموشيه دربارهء يوسف بن تاشفين چنين مىگويد :\r\n« بلاد اندلس در عصر او خوشبخت و نيكوحال و در رفاه و آسودگى بود با نعمت فراوان و محفوظ از بد ايام . مدت 79 سال يعنى از زمان آل عامر تا زمانى كه او وارد اندلس شد ، رسم جهاد در آنجا منقطع شده بود .\r\nمشايخ مرابطين كه پروردگان صحرا بودند بيامدند نيتى صالح داشتند كه نه تمدن شهرنشينى آن را فاسد كرد و نه آميزش با فرومايگان » . « 1 »\r\nو نيز در همين كتاب از قاضى ابو بكر بن العربى مطلبى نقل مىكند كه در كتاب او در شرح ترمذى آمده است ، به اين عبارت كه :\r\n« مرابطين به دعوت حق قيام كردند و به يارى دين . ايشان حاميان مسلمانان بودند و مجاهدان مدافع ايشان . اگر مرابطين را هيچ فضيلتى جز پيروزى در جنگ زلاقه كه ياد آن ياد جنگهاى پيشينيان و جنگهاى داحس و غبرا را با بنى وائل از خاطرها زدود ، نمىبود باز هم سر فخر بر آسمان مىساييدند » . « 2 » اين قاضى ابن عربى از اعلام فقهاى اندلس در عصر مرابطى است . در سال 542 ه پس از بازگشت از ديدار عبد المؤمن ، پس از فتح مراكش ، وفات كرد . او با جماعتى از زعماى اشبيليه به نزد او رفت تا بيعت مردمش را به او عرضه دارد و ما در جاى خود به آن اشارت كرديم .\r\nهمچنين صاحب روض القرطاس از ابن جنون چنين نقل مىكند :\r\n« لمتونه مردمى ديندارند با نيتى صادق و خالص و مذهبى صحيح . اندلس را از بلاد فرنگان تا درياى محيط در غرب و از بجايه تا بلاد مغرب تا جبال الذهب از بلاد سياهان در تصرف آوردند . در تمام مدت فرمانروائيشان از ايشان رسم مكروهى\r\n\r\n\r\n","description":"","footnote":"\r\n( 1 ) . الحلل الموشيه ، ص 59 .\r\n( 2 ) . همانجا ، ص 105\r\n","page_name":" 438 ","page_number":446},
  {"content":"\r\n\r\nجارى نگرديد . نه در باديه و نه در شهر . نه خراجى از كس گرفتند و نه معونتى ديگر .\r\nدر بيش از دو هزار منبر خطبه به نام ايشان مىخواندند . ايامشان ايام راحت و رفاه و امن و عافيت بود . . . آنچه از مردم مىستدند جز زكات و عشريه نبود . در دولتشان خير بسيار بود . شهرها آباد شد و راهها امن گرديد و رسم راهزنى برافتاد . مردم دوستشان مىداشتند تا آنگاه كه محمد بن تومرت مهدى موحدين در سال 515 برضد ايشان خروج كرد » . « 1 »\r\nاز آنچه آورديم معلوم شد كه قضاوت دربارهء مرابطين چون قضاوت دربارهء ديگر دولتها آميخته به ستايش و نكوهش است . ما نمىخواهيم موضعگيرى كنيم و همهء حق را به مداحين مرابطين دهيم . مرابطين در زمان فرمانروايى خود بويژه در اندلس دچار خبط و خطاهاى فراوان شده‌اند از همه بدتر آنكه آمده بودند تا اندلس را از تعرض فرنگان نگهدارند ولى خود بر آن استيلا يافتند .\r\nاكنون به بيان برخى از عوامل و عللى مىپردازيم كه سبب شد كه زبان طاعنان در حق مرابطين دراز گردد آن‌سان كه نكوهش آنان تا به امروز هم بر قلم نويسندگان جارى باشد . به نظر ما همهء اين عوامل به سه عامل بازمىگردند كه بطور خلاصه از اين قراراند :\r\nعامل اول ، رفتار مرابطين در آغاز فتح اندلس با امراى طوايف . مرابطين در قساوت مبالغه كردند و جمعى از امراى طوايف را به وضعى دردناك كشتند . چون كشتن فرزندان معتمد بن عباد و نيز كشتن المتوكل بن الافطس و پسرش و غير ايشان از امراء و اكابر و تاراج اموال آنها و رفتار سپاهيان مرابطين در شهرهاى بزرگ اندلس كه آنها را بديدهء شهرهاى مفتوحه مىنگريستند و بىهيچ مانعى هر كار كه مىخواستند مىكردند . مسئول اين اعمال قبل از هركس سير بن ابو بكر لمتونى سردار مرابطين و فاتح اشبيليه و بطليوس بود . به اعتقاد ما اگر يوسف بن تاشفين در اين ايام خود در شبه جزيره بود بسيارى از اين حوادث خونين اتفاق نمىافتاد و اين قتلها و تاراجهاى فجيع صورت نمىگرفت . از سوى ديگر معاملهء امير المسلمين\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 108 . السلاوى در الاستقصاء ج 1 / ص 128 آن را نقل كرده است .\r\n","page_name":" 439 ","page_number":447},
  {"content":"\r\n\r\nخود ، با معتمد بن عباد و هلاكت او در زندان اغمات بدان وضع دردناك يكى از عوامل انتقاد از مرابطين بود . زيرا معتمد بن عباد در ايام حبس ، حبسيه‌هاى سوزناك سروده كه با وجود آن همه خطاها و معايب كه از او برشمرده‌اند باز هم او را به صورت شهيدى درخور عطوفت بسيار ، جلوه‌گر مىسازد . بويژه در آثار نويسندگان مشرق - علاوه بر ادب و شعر اندلسى - آن حبسيه‌ها را انعكاس بسيار است و اين خود سبب بدنامى مرابطين و سردار بزرگ آنان يوسف بن تاشفين تا عصر ما شده است .\r\nعامل دوم ، سختگيريى است كه از زمان فرمانروايى على بن يوسف در باب كتب دينى و فلسفى و غير آن اعمال شد ، بويژه كتب مربوط به اصول و پيش از همه كتابهاى غزالى . پيش از اين از نفوذ فقهاى مالكى بر امير المسلمين على بن يوسف سخن گفتيم و شكى نداريم كه تعقيب و بازخواستى بدين‌گونه جز به الهام و تدبير آنان نتواند بود . اين سياست افكار عمومى را در اندلس برضد مرابطين تحريك كرد .\r\nمخصوصا در مراكز علمى قلمها برضد ايشان به كار افتاد يا لا اقل در خدمت ايشان قرار نگرفت . ازاين‌رو در ادب اندلسى - از نظم و نثر - مدايح شعرا يا اتحاف رساله يا كتابى به نام مرابطين يا امرايشان بسيار نادر است .\r\nعامل سوم ، حمله‌هاى سرسختانهء مهدى محمد بن تومرت عليه مرابطين است .\r\nبه نظر ما اين حمله‌ها براى درهم شكستن هيبت ايشان و بدنام كردنشان در دين كه خود اساس حكومت ايشان بود ، بزرگترين خطر را در بر داشت . ابن تومرت وقتى به خلاف مرابطين برخاست و تيرهاى اتهام خويش به سوى آنان رها كرد هيچ جاى سالم باقى نگذاشت . آنان را خوارج برضد شريعت اسلام خواند و گفت كه مرتكب منكرات مىشوند و حرامهاى خداوند را حلال كرده‌اند . شراب مىخورند و ساز و آواز گوش مىدهند و مرتكب انواع فسق مىگردند و اموال مردم را غصب مىكنند و از اين‌گونه اتهامات كه اتفاقا در شهرهاى بزرگ مرابطى يا در دستگاه دولت ايشان نمونه‌هايى وجود داشت كه سخنان ابن تومرت را تأييد مىكرد . ابن تومرت تا خود زنده بود دست از اين حملات برنداشت و چون او بمرد جانشينانش راه كين‌توزى او را ادامه دادند تا آنگاه كه دولت مرابطين ساقط شد و آثارش محو گرديد .\r\nترديدى نيست كه دولت مرابطين در تمام دوران فرمانروايى مؤسس بزرگ\r\n\r\n","description":"","footnote":"","page_name":" 440 ","page_number":448},
  {"content":"\r\n\r\nآن يوسف بن تاشفين - كه تقريبا نيمى از عمر آن است - دولتى بود مجاهد در راه اسلام و بسيارى از فضايل نخستين خود را چون رفتار زاهدمنشانهء بزرگان دولت و مناعت و عدالت‌گسترى و تمسك به احكام كتاب و سنت ، حفظ كرده بود . مرابطين هنگامى كه براى نجات اندلس از دريا گذشتند و در آنجا فرود آمدند قصدشان جهاد در راه خدا بود و آنان بودند كه لشكرهاى اسپانياى مسيحى را در نبرد عظيم زلاقه فرو كوفتند و اندلس را از خطر سقوط رهانيدند و بعدها آن را در برابر مطامع آلفونسوى محارب پادشاه آراگون و آلفونسو ريمونديس پادشاه قشتاله حمايت كردند . كافى است كه نظرى به مراحل غزو و جهاد ايشان در اراضى اسپانياى مسيحى از نبرد اقليش در سال 501 ه تا نبرد افراغه در سال 528 ه بيفكنيم تا از دلاوريهاى سرداران مرابطين در دفاع از اسپانياى اسلامى در برابر اسپانياى مسيحى - كه بارها در اين كتاب به آن اشاره كرده‌ايم - آگاه گرديم .\r\nاما از سوى ديگر نبايد در ارزيابى اين گرايش به جهاد و اين صحنه‌هاى جهاد در اندلس ، راه مبالغه پيمود و نقص‌ها و قصورها را ناديده انگاشت . مثلا مرابطين آنگاه كه دشمن را در نبرد زلاقه آن‌چنان درهم شكستند مىتوانستند ، همتى كنند و شهر بزرگ طليطله را پيش از آنكه سپاه شكست خوردهء دشمن به تن و توش آيد باز پس گيرند . ولى در آن موقعيت مناسب دست به چنين كارى نزدند . آرى در آغاز عهد على بن يوسف براى باز پس گرفتن طليطله دو بار لشكركشى كردند ، يكى در سال 503 ه / 1109 م و ديگر در سال 507 ه / 1114 م ولى هر دو بار - با همه تلاشى كه كردند - ناكام و نوميد از ميدان جنگ بازگشتند و اين بدان سبب بود كه فرصت مناسب را از دست داده بودند . و چون اوضاع اسپانياى مسيحى پس از اندك زمانى روى در پريشانى نهاد و سرگرم جنگهاى داخلى شد ، مرابطين ديگر قادر به اقدامى عليه ايشان نبودند ، زيرا محمد بن تومرت در مغرب علم شورش برافراشته بود و مرابطين نمىتوانستند سپاه لازم را به اندلس بفرستند .\r\nخطاى ديگر مرابطين كه به ارزش مجاهداتشان در اندلس لطمه مىزند وضعى است كه در دفاع از شهر سرقسطه اتخاذ كردند . ديديم كه چگونه مرابطين و اميرشان ابو طاهر تميم بن يوسف به نداى فرياد خواهى شهر منكوب گوش فرا ندادند و در رهايى آن سعى نورزيدند و ترجيح دادند كه به سلامت لشكر خود را از آنجا دور\r\n\r\n","description":"","footnote":"","page_name":" 441 ","page_number":449},
  {"content":"\r\n\r\nسازند . درحالىكه در نزديكى لشكر مسيحيان كه شهر را در محاصره داشت ، لشكرگاه بر پا كرده بودند . نتيجه اين شد كه سرقسطه به ناچار در سال 512 ه تسليم گرديد . همهء روايات اسلامى اين عقب‌نشينى را مولود ترس آنان از رويارويى با دشمن دانسته‌اند و اين امر در فرو كاستن از هيبت نظامى مرابطين اثرى شگرف داشت .\r\nاما كيفيت حكمرانى مرابطين را دو جنبه است : جنبهء ادارى و جنبهء اجتماعى .\r\nكه هر دو جنبهء آن عرضهء بازخواستها و انتقادهاى بسيار است . واضح است كه مرابطين پس از فتح اندلس ، در آنجا يك حكومت نظامى مطلق به وجود آوردند .\r\nدست اندلسيان را از امور دولتى كوتاه كردند و مناصب بزرگ را چه لشكرى و چه كشورى به مرابطين دادند . اين واليان و سرداران با آنكه مردانى بودند در امور سپاهيگرى صاحب حزم و براعت و نيز صفت پاك بدويت هنوز در آنها دست نخورده باقى مانده بود ، ولى از آن مقدار كياست و درايت برخوردار نبودند كه بتوانند بر ملت متمدنى چون ملت اندلس فرمان برانند . روشهاى خشك و خشن ايشان با طبيعت مردم اندلس كه با اساليب نرم و ملايم حكومتى خوگر شده بود سازگار نبود . آثار اين حكومت مطلق به صورت كين‌توزانه در ايام يوسف بن - تاشفين كه خود به حزم و بعد نظر و گرايش به تحقق عدالت و رفع مظالم موصوف بود چندان مشهود نبود . پسرش على بن يوسف نيز توانست در آغاز حكومتش تا حدودى محبت و سپاس مردم اندلس را حفظ كند . على بن يوسف واقعا هم اميرى نيكوكار و نيك‌انديش بود .\r\nدليل اين امر چند نامه است كه از ديوان او در برخى شئون اندلس صادر شده و به دست ما رسيده است . اين نامه‌ها بسيارى از نقاط تاريك سياسى و نظامى اندلس را در عهد مرابطين روشن مىسازد . « 1 »\r\nدر يكى از اين نامه‌ها كه در تاريخ شوال سال 507 صدور يافته ، على بن -\r\n\r\n\r\n","description":"","footnote":"\r\n( 1 ) . اين نامه‌ها را دكتر محمود على مكى در مجلهء معهد الدراسات الاسلاميه بمدريه ، چاپ كرده .\r\nنسخ خطى آن در ضمن تركهء لوى پرونسال بود كه به آن مركز منتقل شد . جلد هفتم و هشتم مجلهء مذكور ص 109 و 198 .\r\n","page_name":" 442 ","page_number":450},
  {"content":"\r\n\r\nيوسف فرمان مىدهد كه براى نصرت دين و حفظ اسلام و دفع دشمنان آن ساز و برگ جهاد را فراهم آورند و خود براى شركت در جمع غازيان بشتابند . « 1 » نامه ديگر كه در اوايل سال 520 ه نوشته شده حاكى از اين است قاضى ابو الوليد بن رشد در باب اوضاع اندلس گزارشهايى به او داده و او بر حال مردم آن سامان به رقت آمده و اكنون تأكيد مىكند كه براى دفاع از آن بلاد از هيچ كوششى فرو - گذار نگردد . « 2 » همچنين نامهء ديگرى است كه از آن نيز چنين بر مىآيد كه امير على بن يوسف هميشه بيدار كار اندلس بوده و به آن اهتمام مىورزيده است و همواره مىكوشيده است از قصد عدو آگاه گردد . در كنار اين نامه‌ها ، نامه‌هاى ديگرى است بيانگر خصلت ديكتاتورى مطلق مرابطين . از جمله مطالبى است كه در رساله‌هاى هفتم و هشتم آمده است . حاكى از اينكه حاكم فرمانده مطلق است و همه بايد از حكم او اطاعت كنند و هر حكم كه به نام او صادر مىشود لازم الاجراست و كس را نرسد كه در آن چند و چون كند . « 3 » « ما همهء آن را ( حكومت را ) به او تفويض كرديم و در هر كار از خرد و كلان و اندك و بسيار حكم حكم اوست . او را بر همهء شما حاكم كرده‌ايم ، هركه را مستحق پاداش نيك شناسد پاداش دهد و هركه را مستحق عقوبت داند ، معاقبت كند » . « 4 » در نامهء سيزدهم كه در محرم سال 500 صادر شده و شايد اولين نامهء على بن يوسف پس از رسيدن به حكومت باشد مردم را به اطاعت از والى خود ابو محمد بن فاطمه وصيت مىكند كه « هرچه مىگويد بكنيد ، بكنيد و هرچه مىگويد نكنيد ، نكنيد » . « 5 »\r\nباز هم نامه‌هاى ديگرى در دست است كه امير فرمان مىدهد كه از استبداد تجنب جويند و از شورا متابعت نمايند و رأى خويش در همه كارها برتر از رأى ديگران ندانند . از جمله نامه‌اى است كه در تاريخ ماه صفر سال 520 ه به مناسبت\r\n\r\n\r\n","description":"","footnote":"\r\n( 1 ) . همانجا ، ص 168 .\r\n( 2 ) . همانجا ، ص 167 .\r\n( 3 ) . الرسالة السادسه ، ص 175 .\r\n( 4 ) . الرسالة السابعه ، ص 176 .\r\n( 5 ) . الرسالة الثالثة عشر ، ص 182 .\r\n","page_name":" 443 ","page_number":451},
  {"content":"\r\n\r\nتعيين پسر خود به فرماندهى لشكرهاى مرابطين در اندلس به او نوشته است . « 1 » نيز نامه‌اى است كه از سوى امير على بن تاشفين به محمد بن فاطمه ارسال گرديده و از او مىخواهد كه عمالى را به كار برگمارد كه به عدالت و رفق كار كنند و كسانى را كه از احكام منحرف مىشوند عزل نمايد و هركس را كه اموال رعيت به ستم بستاند عقوبت كند و او را ملزم سازد كه آنچه گرفته باز پس دهد . « 2 »\r\nنامهء مهم ديگرى هست كه از توجه على بن يوسف به امر قضا و رعايت عدالت در احكام و محاكم حكايت مىكند . اين نامه در ماه ذو الحجه سال 523 ه براى وحيدى قاضى مالقه نوشته شده و سبب نوشتن چنين نامه‌اى آن بود كه بعضى از شاكيان به مراكش آمدند و نزد امير تظلم كردند . در اين نامه آمده است كه « قضاوت رفع مشكلات و تميز حقايق است از موارد شبهه و فيصلهء دعاوى و منازعات » . و از او مىخواهد در عرض حالها از خرد تا كلان به دقت بنگرد و هر جا از عمال قاضى شكايت رفته است به رفع آن اقدام كند و مردانى را كه اهل وثوق و ديانت و پارسائى و امانت باشند به اين شغل برگمارد و هرگاه در يكى از آنان خطايى مشاهده كرد او را عزل كند و كار او به ديگرى واگذارد . اگر خود در اين كار عاجز آيد مراتب را خود به امير المسلمين گزارش كند . در اين نامه پس از اين مطالب او را تحريض مىكند كه در جمع‌آورى زكاتها از هر نوع كه مقرر است آن‌سان كه خداوند واجب ساخته بدون هيچ تحريف و تبديل و انحرافى بكوشد . « 3 »\r\nممانعت از تعليم و تعلم كتب فلسفى و اصولى زشت‌ترين جلوه‌هاى حكومت مطلقهء مرابطى بود . اين انديشه در زمان على بن يوسف و به تشويق فقهاى مالكى جامهء عمل پوشيد ، از جمله مبارزه با كتب اصول دين و مقدم بر همه كتابهاى امام محمد غزالى و بخصوص كتاب احياء علوم الدين ، در سال 507 ه بود . اين مبارزه و تعقيب در تمام عهد مرابطى همچنان برقرار بود . مثلا در نامه‌اى كه امير - المسلمين تاشفين بن على بن يوسف به فقهاء و اعيان و مردم بلنسيه در سال 538 ه نوشته\r\n\r\n\r\n","description":"","footnote":"\r\n( 1 ) . الرسالة الثالثه ، ص 169 .\r\n( 2 ) . الرسالة الخامسه ، ص 183 و 184 .\r\n( 3 ) . الرسالة الرابعه ، ص 170 - 174 .\r\n","page_name":" 444 ","page_number":452},
  {"content":"\r\n\r\nاست در عين حال كه وجوب رفق بر رعيت و اجراى عدالت و عمل به مساوات در بين مردم و پيروى فقط از مالك و فتاواى او را توصيه مىكند به نابود ساختن كتب بدعت و مخصوصا كتب غزالى نيز فرمان مىدهد ، در اين نامه تأكيد مىكند كه هرجا را براى يافتن آنها جستجو كنند و چون يافتند بسوزانند تا نشانش برافتد و كسانى را كه متهم‌اند كه كتابى از آن جمله را در دست دارند ، بخوانند و سوگندهاى گران دهند . « 1 »\r\nروشن است كه اين تعقيب ، منحصر به كتب اصول و كتب غزالى نبود ، بلكه شامل همهء مصنفات كلامى و فلسفى مىشد كه با تعاليم مرابطى سازگار نبودند و از آنها به « كتب البدعه » تعبير شده است . عده‌اى از متفكرين اندلسى قربانى اين تعقيب شدند . از آن جمله علامهء صوفى ابو العباس احمد بن محمد صنهاجى اندلسى معروف به ابن العريف كه او را امير المسلمين على بن يوسف از شهر خود المريه به مراكش تبعيد كرد . « 2 »\r\nحكام مرابطين در اندلس - چنان كه بر مىآيد - نمىتوانستند از طغيان و سركشيهاى سپاهيان و بندگانى كه تابع ايشان بودند ممانعت كنند . اينان گاه در حق ساكنين شهرها كه تحت امان دولت بودند مرتكب انواع تعدى و آزار مىشدند .\r\nوزير و كاتب بزرگ اندلسى ابو محمد عبد المجيد بن عبدون متوفى به سال 520 ه / 1126 م از دبيران اندلسى در خدمت دربار على بن يوسف در رسالهء خود كه در قضا و حسبت تأليف كرده در تحت عنوان « ذكر المرابطين » چنين گويد :\r\n« بايد كه جز صنهاجى يا لمتونى يا لمطى لثام ( نقاب ، دهان‌بند ) به كار نبرد .\r\nزيرا افراد حشم و بردگان كه نبايد لثام داشته باشند با لثام در برابر مردم ظاهر مىشوند كه آنان را بترسانند و مرتكب انواع فجور مىشوند . . . اين بردگان و حشم با بستن لثام خود را به شكل مرابطين در مىآورند و مردم نيز رعايت اكرام ايشان مىكنند ،\r\n\r\n\r\n","description":"","footnote":"\r\n( 1 ) . نسخه خطى شمارهء 538 الغزيرى در اسكوريال . آن را دكتر حسين مونس ضمن ديگر اسناد مرابطين در مجلهء المعهد المصرى بمدريد چاپ كرده است ( شمارهء 3 سال 1955 ) ص 110 - 113 .\r\n( 2 ) . ابن خلكان ، وفيات الاعيان ، ج 1 / ص 67 .\r\n","page_name":" 445 ","page_number":453},
  {"content":"\r\n\r\nدرحالىكه شايسته آن نيستند . همچنين نبايد كسى حق داشته باشد كه مسلح در شهر حركت كند . « 1 » زيرا سبب فساد مىشود . مخصوصا بربرها كه اين قوم چون خشمگين شوند شمشير برمىكشند ، يا طرف را مىكشند يا مجروح مىكنند . بردگان و حشم فرضا هم بخواهند لثام ببندند بايد نشانه‌اى داشته باشند يا لثامشان به گونه باشد كه شناخته شوند . اگر حكومت را توانايى اجراى اين امر باشد در آن خير كثيرى نهفته است . و نيز واجب است به جاى سلاح كشنده اگر بخواهند تازيانه يا زوبين كوچكى با خود حمل كنند » . « 2 »\r\nاز اين عبارت برمىآيد كه حشم و بردگان تابع حكام و سيدهاى مرابطين با بستن لثام خود را به شكل مرابطين درمىآوردند و بر مردم ستم مىكردند همچنين حكايت از آن دارد كه يك سرباز بربر چون به خشم مىآمده به راحتى يكى را مىكشته يا مجروح مىكرده است .\r\nدر اينجا شكى باقى نمىماند كه حكومت مرابطين اندك‌اندك بر فشار خود بر مردم اندلس مىافزوده است . مخصوصا از آن هنگام دولت مرابطى در مغرب ، پس از پيدا شدن محمد بن تومرت دستخوش پريشانى گرديد ، حكام مرابطين در شهرهاى مختلف اندلس روش مستبدانه‌ترى در پيش گرفتند . البته نشانه‌هاى خصومت در ميان دو فريق - مرابطين و اندلسيان سابقا به وجود آمده بود ، از نمونه‌هاى ويژهء آن شورش مردم قرطبه برضد ايشان در سال 514 ه بود . شدت اين شورش دلالت بر كينه‌اى سخت داشت كه اندلسيان از مرابطين در دل داشتند . چون حكومت مراكش سرگرم فرونشاندن آتش شورش ابن تومرت شد ، ديگر نتوانست آنچنان كه بايد بر اعمال حكام اندلس نظارت داشته باشد . فرمانروايى بر آن سامان را به عهدهء حكام محلى گذاشت . از آن پس ملت اندلس احساس كرد كه زمان آن فرا رسيده كه سر از چنبر حكم بيگانه بيرون كند و اكنون كه او خود روى در تراجع نهاده است او نيز پايى بر سرش فرو كوبد .\r\n\r\n\r\n","description":"","footnote":"\r\n( 1 ) . مراد شهر اشبيليه است .\r\n( 2 ) . اين رساله به كوشش لوى پروونسال به چاپ رسيده است . ص 28 .\r\n","page_name":" 446 ","page_number":454},
  {"content":"\r\n\r\n\r\nفصل دوم جنبش فكرى در اندلس در خلال عهد مرابطين قسمت اول\r\nمرابطين در اندلس بيش از نيم قرن نپاييدند كه بيشتر آن هم در جهاد و دفع مسيحيان سپرى گرديد . دولت مرابطين چه در مغرب و چه در اندلس دولتى دينى - نظامى بود و به سبب طبيعت خشن بدوىاش گرايشى به اخذ شيوه‌هاى يك تمدن رفيع نداشت و توجهى به نگهبانى و نشر علوم و ادبيات نشان نمىداد . دوران كوتاه فرمانرواييش هم فرصتى براى اين گونه اعمال باقى نگذاشت . عصر مرابطين عصر ركود نسبى علم و ادب بود و مىتوان گفت منع بحث و تدريس مباحث كلامى و فلسفى خود اثرى بزرگ در جلوگيرى از جنبش فكرى داشت يا لا اقل سبب تأخير و تعويق آن شد .\r\nنبايد فراموش كرد كه حركت فكرى در اندلس ، در عهد ملوك الطوايف و پيش از آمدن مرابطين به اندلس ، حركتى نيرومند بود . در سايه قصور امراى طوايف علوم و ادبيات شكوفايى شگرفى يافت آنسان كه اعجاب‌انگيز بود . بنابراين امرى طبيعى بود كه اين حركت فكرى پيش از آنكه از رفتن باز ايستد مدتى به راه خود\r\n\r\n","description":"","footnote":"","page_name":" 447 ","page_number":455},
  {"content":"\r\n\r\nادامه دهد . ازاين‌رو حركت فكرى در اندلس به سبب شتابى كه در عهد ملوك - الطوايف گرفته بود در عصر مرابطين با آنكه مشوق و انگيزاننده‌اى نداشت چندى به راه خود ادامه داد . به عبارت ديگر حركت علمى و ادبى در اندلس در عصر مرابطين بسيارى از قوت و حيويت خود را حفظ كرد و در نيمه اول قرن ششم هجرى كه عهد مرابطين را دربردارد ، در اندلس شمار كثيرى از رجال علم و ادب مىزيستند كه برخى از آنان در شمار اقطاب و مشاهيراند .\r\nالبته نبايد فراموش كرد كه دولت مرابطى بسيارى از علما و ادباى اندلسى را مورد نواخت خويش قرار داد و دربار مراكش و امرا و حكام مرابطين كه در اندلس بودند در مناصب وزارت و كتابت استخدامشان كردند تا مانند امراى طوايف دربارهاى خود را به وجود آنان زينت بخشند . البته اگر دولت مرابطين به استخدام كتاب و اهل ترسل اندلس احساس نياز مىكرد براى آن بود كه از آنان در نگاشتن نامه‌هاى دولتى سود برد ولى به شعر و شاعران چندان توجهى نشان نمىدادند . گويى طنين و شكوه شعر را در نمىيافتند . آرى در اين اواخر شعراء شروع به نظم مدايحى براى على بن يوسف و پسرش تاشفين بن على كردند . شقندى در رساله خود « فى فضائل الاندلس » آورده است كه « اگر معتمد بن عباد واسطه نمىشد تا شعراى اندلس در مدح يوسف بن تاشفين شعرى بگويند هرگز از او ياد نمىكردند . روزى هنگامى كه شاعران قصايدشان را در مدح او برخواندند ، معتمد بن عباد از او پرسيد آيا امير المسلمين دريافت كه چه مىگفتند ؟ گفت نه نفهميدم و همين قدر دانستم كه خواستار خيرند » . « 1 »\r\nدر اين فصل مىخواهيم از علما و ادباى اندلسى كه در اين برههء كوتاه از زمان - يعنى عصر مرابطى - مىزيستند سخن گوئيم . اينان چنان كه گفتيم در عصر ملوك الطوايف ظهور كردند ولى پس از آنكه كاخهاى قدرت ملوك الطوايف فرو ريخت و اندلس جزئى از امپراطورى بزرگ مرابطين گرديد به خدمت ايشان درآمدند .\r\n\r\n\r\n","description":"","footnote":"\r\n( 1 ) . الشقندى ، رسالهء : « فى فضائل الاندلس » اين رساله را المقرى در نفح الطيب آورده است ( قاهره ج 2 / ص 140 ) .\r\n","page_name":" 448 ","page_number":456},
  {"content":"\r\n\r\n\r\n1\r\nبه كار گماشتن دبيران اندلسى در دربار مرابطى از عهد يوسف بن تاشفين آغاز شد . دبير او پيش از آنكه به شبه جزيرهء اسپانيا قدم نهد ، اديبى اندلسى بود از مردم المريه به نام عبد الرحمان بن اسباط - و ما به او در جاى خود اشارت كرديم - چون او در سال 487 ه بمرد و در اين روزها يوسف ممالك امراى طوايف را فتح كرده بود ، يكى از بزرگترين كاتبان آن روز اندلس ، محمد بن سليمان الكلاعى - الاشبيلى به جاى او منصب دبيرى يافت . محمد بن سليمان ، ابو بكر كنيه داشت و به ابن القصيره معروف بود . ابن القصيره از وزرا و دبيران بنى عباد بود . معتضد بن - عباد و معتمد بن عباد را خدمت كرده بود و در نزد معتمد بن عباد مقامى ارجمند يافته بود آن‌سان كه در اواخر عهد او بزرگترين و متنفذترين و پرقدرت‌ترين رجال دربار شده بود .\r\nچون اوضاع سخت شد و آلفونسوى ششم پادشاه قشتاله امراى طوايف را تحت فشار قرار داد ، ابن القصيره در زمرهء سفراى اندلس به مغرب آمد تا از يوسف بن تاشفين يارى طلبد . چون يوسف بر دولتهاى طوايف غلبه يافت ، ابن القصيره چندى عزلت گزيد ، تا آنگاه كه يوسف او را به دبيرى خويش فراخواند . ابن القصيره كاتبى بليغ و نوآور بود . ابن الصيرفى او را « وزير و دبيرى صاحب نظم و نثر رفيع وصف مىكند كه پرچم بلاغت را بر دوش مىكشد و براعت نثر و جزالت نظم را جمع دارد » . ابن بشكوال در الصله مىگويد كه « او در ادب براعت يافت و در انواع علوم حذاقت » . از آثار ابن القصيره قطعات متعدد به دست ما رسيده . نخستين آن نصى است دولتى از سوى يوسف بن تاشفين كه در باب ولايت‌عهدى پسرش على صدور يافته و ما نيز به آن اشارت كرديم . همچنين نامه‌هايى كه صاحب قلائد العقيان در كتاب خود گرد آورده است و حاكى از قوت اسلوب و حسن بيان اوست .\r\nابن القصيره شاعرى توانا بود . ابن الخطيب قصيده او را در هجو ابن ذو النون و مدح ابن عباد هنگامى كه بر قرطبه مستولى شد آورده است . ابن القصيره در ماه\r\n\r\n","description":"","footnote":"","page_name":" 449 ","page_number":457},
  {"content":"\r\n\r\nجمادى الآخر سال 508 ه / 1114 م وفات كرد . « 1 »\r\nدر دربار مرابطين در كنار ابن القصيره جمع ديگرى از اعلام كتاب و ائمهء بلاغت گرد آمده بودند . از آن جمله بودند : بنى القبطرنه ، يعنى ابو بكر بن عبد العزيز - البطليوسى و برادران او ابو الحسن و ابو محمد . اينان از مردم بطليوس بودند و از كتاب دولت بنى الافطس . هر سه پس از برافتادن دولت بنى الافطس به دبيرى در دستگاه امير المسلمين على بن يوسف پرداختند و همه از اكابر كتاب و شعرا بودند .\r\nابو بكر كه در سال 520 ه / 1126 م درگذشت چنان مىنمايد كه در علم و بلاغت عميد يا به قول ابن بسام واسطهء عقد ايشان بوده است . صاحب قلائد العقيان از او ياد كرده و بخشى از آثار منظوم و منثور او را آورده است . همچنين ابن الخطيب در الاحاطه و ابن سعيد در المغرب . « 2 »\r\nو هم از ايشان است وزير و كاتب بنى الافطس و صاحب قصيده‌اى غراء در مرثيهء ايشان ، ابو محمد عبد المجيد بن عبدون ، متوفى به سال 520 ه / 1126 م . ما در جلد دوم اين كتاب شرح حال او را آورده‌ايم . « 3 »\r\nديگر ابو القاسم محمد بن عبد اللّه بن الجد الفهرى بود . ابن الجد از مردم لبله بود و در فقه و ادب استادى توانا . در اشبيليه سكونت جست . در آغاز در دستگاه بنى عباد خدمت مىكرد . سپس او را به دربار على بن يوسف جهت دبيرى فراخواندند .\r\nاو در منصب خويش بود تا در سال 515 ه وفات يافت . در قلائد العقيان بخشى از نظم و نثر او آمده است . از جمله نامه‌هاى او نامه‌اى است از سوى امير المسلمين به مردم سبته در باب ولايت امير يحيى بن ابى بكر الصحراوى بر فاس و سبته . و نامه‌اى به ابو محمد عبد اللّه بن فاطمه والى اشبيليه كه او را به التزام حق و اتباع عدل و رفق به رعيت فرا مىخواند . و نيز نامه‌اى است به مردم اشبيليه در تحريض آنان به ترك\r\n\r\n\r\n","description":"","footnote":"\r\n( 1 ) . رجوع كنيد به : ابن بشكوال ، الصله ( القاهره ) شمارهء 1253 ، / قلائد العقيان ص 104 - 106 . ابن الخطيب ، الاحاطه مخطوط ياد شده در اسكوريال برگ 64 و 65 .\r\n( 2 ) . قلائد العقيان ص 148 - 155 ، الاحاطه ( 1956 ) ج 1 / ص 528 - 531 . المغرب فى حلى المغرب ج 1 / ص 367 و 368 .\r\n( 3 ) . صفحهء 436 .\r\n","page_name":" 450 ","page_number":458},
  {"content":"\r\n\r\nنفاق و شقاق . « 1 »\r\nديگر ابو عبد اللّه بن ابن ابى الخصال بود و برادرش ابو مروان عبد الملك . نام ابو عبد اللّه ، محمد بن مسعود بن خلصة بن ابى الخصال الغافقى بود . اصل او از استان جيان و از مردم شقوره . ابن ابى الخصال در سال 465 ه متولد گرديد . در قرطبه و غرناطه سكونت جست . در حديث و علوم لغت و سير و نيز در نظم و نثر براعت يافت .\r\nآن‌سان كه او را پيشواى بلاغت خواندند . ابن بشكوال او را « مفخر زمان خود و جمال مردم عصر خود » مىخواند . ابو القاسم الملاحى گويد كه در عصر خود همانندى نداشت . به رجال لمتونه پيوست و وزارت و كتابت على بن يوسف را بر عهده گرفت و در نزد او به مقامى شامخ رسيد . برادرش ابو مروان عبد الملك در ديوان كتابت معاون او بود . به قلم ابن ابى الخصال از جانب على بن يوسف نامه‌هاى بسيار در اغراض مختلف صادر شده و بسيارى از آنها به دست ما رسيده است . اين نامه‌ها بر زيبايى و فيضان بلاغت او دلالت دارند . او همچنان در دربار مرابطى به كار مشغول بود تا به امر على بن يوسف نامه‌اى به سپاه مرابطين كه در بلنسيه بودند نوشت و آنان را از شكست در برابر دشمن ملامت كرد . اين نامه سراسر توهين و طعن و دشنام بود . « 2 » اين امر سبب شد كه ميان او و امير وحشتى ايجاد گردد و كار بر آن قرار گيرد كه ابو عبد اللّه از منصب خود استعفاء كند و على بن يوسف استعفاى او بپذيرد .\r\nابو عبد اللّه به قرطبه بازگشت و پس از اندك زمانى در ماه ذو الحجهء سال 540 ه / 1146 م درگذشت . برادرش عبد الملك پيش از او در سال 539 ه در مراكش مرده بود . « 3 »\r\n\r\n\r\n","description":"","footnote":"\r\n( 1 ) . ابن بشكوال ، الصله ( القاهره ) شماره 1267 . فتح ابن خاقان قلائد العقيان ، ص 109 - 115\r\n( 2 ) . اين نامه در مجموعهء اسكوريال مخطوط شماره 538 الغزيرى آمده است . و نيز در المعجب پاره‌اى از آن ديده مىشود ، ص 98 . آن را دكتر حسين مونس به‌طور كامل در مجلهء المعهد المصرى بمدريد . شماره سوم سال 1955 ص 116 و 117 چاپ كرده است .\r\n( 3 ) . ابن بشكوال ، الصله ( القاهره ) شماره 1294 . الاحاطه مخطوط ياد شده در اسكوريال برگ 39 . و المعجب ص 96 و نفح الطيب ج 2 / ص 137 . و نيز :\r\n . 561 . oN selonapsE - ogibarA socifargoeG » y « serodairotsiH : seugioB . P \r\n","page_name":" 451 ","page_number":459},
  {"content":"\r\n\r\nاز ابو عبد اللّه بن ابى الخصال چند اثر مهم بر جاى مانده است . يكى كتاب سراج الادب است كه به شيوهء كتاب النوادر ابو على القالى و زهر الآداب حصرى تأليف شده . ديگر كتاب ظل الغمامه و طوق الحمامه است در مناقب صحابه و قصيدهء موسوم به معراج المناقب و منهاج الحسب الثاقب در نسب رسول اللّه ( ص ) و نيز اشعار بسيار كه برخى از آنها كه در مدح امير تاشفين سروده شده است . « 1 »\r\nدر زمرهء اين دبيران بزرگوار اندلسى بايد از وزير و دبير اندلسى ديگر كه خود از اعلام بلاغت و ائمهء بيان در اين عصر است يعنى نويسنده و شاعر نامدار ابو جعفر احمد بن عطيه بار ديگر ياد كنيم . او نخست به خدمت دولت لمتونه درآمد و چون آنان برافتادند در موقعيتى خاص كه از آن ياد كرديم به خدمت موحدين درآمد و در آن كار ببود تا به دست خليفه عبد المؤمن بن على به خوارى افتاد و كشته شد .\r\nاز ادباى دولت لمتونه دو نويسندهء ديگر هستند يكى ابو نصر فتح بن خاقان و ديگر ابن الصيرفى .\r\nفتح بن خاقان از اهالى اشبيليه و از كتاب امراى طوايف بود . فتح بن خاقان به شيوهء ادبىاش كه بلاغت را با سجع در آميخته مشهور است . و اين شيوهء نگارش را در دو كتاب خود قلائد العقيان و مطمح الانفس به كار داشته است . در آغاز در قصور امراى طوايف به گردش پرداخت و با امراى بزرگ آشنا شد . سپس به خدمت امير ابراهيم بن اسحاق بن يوسف بن تاشفين برادر امير المسلمين على بن يوسف پيوست و كتاب قلائد العقيان را به نام او تأليف كرد . اين كتاب مشتمل است بر شرح حال امراى طوايف و اعيان آن عصر و فقها و كتاب آن . در اواخر عمر به مراكش رفت و در آنجا زيستن گرفت . فتح بن خاقان بىبندوبار و باده‌گسار بود و روشى منحرف داشت . عاقبت در مهمانخانه‌اى كه در آن سكونت داشت او را كشته يافتند . گويند على بن يوسف به قتل او اشارت كرده بود . « 2 »\r\nاما ابن الصيرفى ، نامش يحيى بن محمد بن يوسف الانصارى بود . و كنيه‌اش\r\n\r\n\r\n","description":"","footnote":"\r\n( 1 ) . رجوع كنيد به ابن دحيه ، المطرب من اشعار اهل المغرب ، ص 187 و 189 .\r\n( 2 ) . رجوع كنيد به ابن خلكان ج 1 / ص 515 . و نيز  . 261 . oN dibi : seugiaB . P \r\n","page_name":" 452 ","page_number":460},
  {"content":"\r\n\r\nابو بكر بود و به ابن الصيرفى شهرت داشت . در بلاغت و ادب و تاريخ از اعلام عصر مرابطى بود و از نويسندگان چيره‌دست و شاعران خوش قريحه . در غرناطه سمت دبيرى امير تاشفين بن على را در ايامى كه او والى اندلس بود ، برعهده داشت .\r\nدر تاريخ اندلس در عصر مرابطين كتابى نوشت موسوم به الانوار الجليه فى اخبار الدولة المرابطيه و كتاب ديگرى موسوم به قصص الانباء و سياست الرؤساء . متأسفانه اين دو كتاب به دست ما نرسيده است . ولى از كتاب نخستين پاره‌هايى در كتب متأخرين مثل ابن الخطيب و ديگران نقل شده است . از آن جمله است روايت او از جنگ آلفونسوى محارب با اندلس . او خود معاصر و شاهد اين جنگ بوده است و ما حوادث آن را آورديم . ابن الصيرفى در غرناطه به سال 570 ه / 1174 م وفات كرد . « 1 »\r\nديگر از نويسندگانى كه به دربار دولت لمتونه پيوستند ، اخيل بن ادريس رندى است كه در هنگامى كه از حوادث شورشهاى اندلس سخن مىگفتيم از او ياد كرديم . در آغاز زندگىاش دبير مرابطين بود . چون قاضى ابن حمد بن در قرطبه عصيان كرد دبيرى او برعهده گرفت سپس به شهر خود رنده رفت و مدتى زمام امور آن به دست گرفت ، چون ابن عزون صاحب شريش رنده را از او بستد از دريا گذشته به مراكش رفت و به حكومت موحدين پيوست . اخيل بن ادريس كاتبى بليغ بود و شاعرى خوش قريحه . ابن الابار پاره‌اى از شعرهاى او را در الحلة السيراء آورده است . « 2 »\r\nديگر از وزيران اهل قلم ، على بن عبد العزيز بن الامام الانصارى بود . او از مردم سرقسطه بود كه در غرناطه سكونت داشت . على بن عبد العزيز ، كاتبى فصيح و بليغ بود ، وزارت ابو طاهر تميم بن يوسف را در ايام حكومتش بر غرناطه به عهده داشت . سپس به دبيرى برادرش امير على بن يوسف منصوب گرديد . « 3 »\r\nاجتماع اين برگزيدگان ، از دبيران اندلسى در دربار مرابطى ، پديده‌اى است\r\n\r\n\r\n","description":"","footnote":"\r\n( 1 ) . ابن الخطيب ، الاحاطه ، مخطوط ياد شده در اسكوريال برگ 415 .\r\n( 2 ) . ابن الابار ، الحلة السيراء ص 222 - 224 .\r\n( 3 ) . ابن الخطيب ، الاحاطه ، نسخهء ياد شده در اسكوريال برگ 331 .\r\n","page_name":" 453 ","page_number":461},
  {"content":"\r\n\r\nحاكى از اينكه مرابطين از اهميت و ارزش علمى و ادبى غافل نبوده‌اند و به اساليب بليغ و عالى در نگاشتن منشورها و فرمانهاى و دستورهاى دولتى اهميت مىداده‌اند . ولى اين توجه و ارج نهادن به همان كارهاى رسمى و دولتى محدود مىشده و به گونه‌اى نبوده است كه بتوان ايشان را منشأ يك حركت علمى و ادبى به شمار آورد . حركتى كه درخور ملتى متمدن و بافرهنگ چون ملت اندلس ، بوده باشد .\r\n\r\n2\r\nگفتيم كه حركت فكرى و ادبى در اندلس ، در عصر مرابطين ، امتداد حركت فكرى و ادبى ، در ايام ملوك الطوايف بود ولى نمىتوان ناديده گرفت در عصر مرابطين نيز در اندلس تنى چند از متفكران و نويسندگان به وجود آمدند و اين امر دليل بر اين است كه فشارى كه در عصر مرابطين حركت فكرى اندلس تحمل كرد اولا همه‌گير نبوده و ثانيا مدت درازى نپاييده است . ازاين‌رو در كنار آن بزرگان كه ياد كرديم به برخى علما و ادبا و شعراى ديگر بر مىخوريم كه منحصرا در اين عصر به وجود آمده‌اند و شكوفا شده‌اند .\r\nاز ايشان دو تن از امراى بلنسيه است ، يكى ابو عبد الرحمان بن طاهر القيسى و يكى ابو عبد الملك مروان بن عبد العزيز . در باب وضع سياسى آن دو در ميدان فرمانروايى سخن گفته‌ايم . اما ابو عبد الرحمان بن طاهر از نوادگان ابو عبد الرحمان بن طاهر امير مرسيه در ايام ملوك الطوايف است كه از امراى بيان و ناماوران عصر خود بود . اين ابو عبد الرحمان كه در عصر مرابطين مىزيست در علم و ادب و سحر بيان و رونق سخن و شعر خلف صدق نياى خويش بود . پس از آنكه به دست ابن عياض از امارت خلع شد ، چندى در مرسيه در عزلت زيست و شاهد تطورات شرق اندلس بود . چون محمد بن سعد بن مردنيش زعيم شرق اندلس وفات كرد و با مرگ او جبههء موحدين از هم پاشيد ابو عبد الرحمان بن طاهر به دعوت موحدين\r\n\r\n","description":"","footnote":"","page_name":" 454 ","page_number":462},
  {"content":"\r\n\r\nداخل شد و از دريا گذشت و به مغرب رفت و در مراكش استقرار يافت تا در سال 574 ه در مراكش ديده از جهان فروبست . « 1 »\r\nاز آثار اوست در نثر : رساله‌اى خطاب به خليفه عبد المؤمن در اثبات امر محمد بن تومرت با ادلهء تاريخى و منطقى . در اين رساله ميان نفس مطمئنهء مؤمنهء راضيه و نفس نزوعيهء امارهء سركش جدالى درمىگيرد . نفس مطمئنه سخن را به عصر مرابطين مىكشاند و آن را عصر ضلالت و فسق مىشمارد و مىكوشد كه صدق دعوى المهدى بن تومرت و مشروعيت امامت او و انتساب او را به اهل بيت اثبات كند . لاجرم نفس نزوعيهء اماره به صدق سخن او اعتراف مىكند . ابن طاهر رسالهء خود را كه الكافيه نام دارد به مدح خليفه عبد المؤمن و دعاء در حق او و بيان مآثر و اعمال خيرش پايان مىدهد . « 2 »\r\nاما مروان بن عبد العزيز فقيهى عالم و اديبى بزرگ و شاعرى توانا بود .\r\nپيش از آنكه به امارت بلنسيه رسد متولى بلنسيه بود . ما پيش از اين در باب حوادث سياسى زندگى او و خلع او از امارت و سالهاى دراز زندانى شدنش سخن گفته‌ايم .\r\nابن الابار برخى حبسيات او را نقل كرده است . چون به پايمردى وزير ابو جعفر بن عطيه از زندان خلاصى يافت و در مجلس خليفه عبد المؤمن جاى گرفت حق نعمت آن وزير نشناخت و خليفه را به قتل او تحريض كرد و حتى در مثالب او قصيده‌اى پرداخت و ما پيش از اين از او ياد كرديم . ابن عبد العزيز به سال 578 ه / 1182 م در مراكش زندگانى را بدرود گفت . « 3 »\r\nديگر از وزرايى كه به حليه شعر و ادب آراسته بودند يكى هم ابو جعفر احمد بن عبد الرحمان الوقشى است وزير و كاتب ابن همشك نايب او در شهر جيان .\r\nابن همشك چون در جنگ السبيكه در اراضى غرناطه به سال 557 ه شكست خورد ، به سوى شرق اندلس گريخت . موحدين از پى او درآمدند و شهر جيان را محاصره\r\n\r\n\r\n","description":"","footnote":"\r\n( 1 ) . ابن الابار . الحلة السيراء ص 216 و 222 .\r\n( 2 ) . عنوان كامل اين رساله چنين است : الكافيه فى براهين الامام المهدى رضى اللّه تعالى عنه عقلا و نقلا . ابن القطان متن كامل آن را در نظم الجمان آورده است . مخطوط ، برگ 20 الف ، 30 ب .\r\n( 3 ) . الحلة السيراء ص 212 و 216 . المغرب من اشعار المغرب ، ص 80 و 108 .\r\n","page_name":" 455 ","page_number":463},
  {"content":"\r\n\r\nكردند . وزير ابو جعفر احمد بن عبد الرحمان در آنجا بود ، به دفاع برخاست و چندان مقاومت كرد كه موحدين بىآنكه فايدتى حاصل كنند از آنجا رفتند . چون ميان ابن همشك و هم‌پيمان و داماد او محمد بن سعد بن مردنيش خلاف افتاد و ابن همشك در سال 562 ه به دعوت موحدين درآمد وزير خود وقشى را به دربار مراكش فرستاد تا برضد برادرش يارى جويد . ابن الابار از مقام ادبى او ياد مىكند و مىگويد كه ابن غالب رصافى شاعر در ديوان خود او را مدح گفته و جلالت شأن او را ستوده است . سپس او را با ابو جعفر بن عطيه كه هر دو از مفاخر اندلس بودند برابر دانسته است . اين دو معاصر بودند ولى ابن عطيه را در نثر برترى بود و وقشى را در شعر .\r\nابن الابار قطعاتى از شعر او را در الحلة السيراء آورده است . وقشى در سال 574 ه / 1178 م در مالقه از دنيا رفته است . « 1 »\r\nديگر از اعلام ادب كه در عصر مرابطين ظاهر شدند ، ابو الحسن عبد الملك بن عباس بن فرج بن عبد الملك معروف به ابن الازرق است . او از مردم قرطبه بود .\r\nكاتبى بليغ و شاعرى مقتدر بود . دبيرى قاضى الجماعه ابو القاسم بن حمدين را در اواخر عهد مرابطين برعهده داشت . چون ابو جعفر بن حمدين بشوريد و رياست را از آن خود كرد ، ابن الازرق از عاقبت كار بترسيد و به اشبيليه گريخت و در يكى از روستاها به عبادت پرداخت . ابو اسحاق براز بن محمد المسوفى عامل موحدى اشبيليه او را براى دبيرى خود فراخواند و او با اكراه كار خود از سر گرفت . بعد از ابو اسحاق به خدمت امير ابو حفص بن عبد المؤمن درآمد و چون ابن عطيه ، دبير عبد المؤمن درگذشت . عبد المؤمن او را به دبيرى خويش برگزيد . آنگاه سمت دبيرى پسرش ابو يعقوب يوسف را يافت به هنگامى كه والى اشبيليه بود . در سال 568 ه / 1172 م وفات كرد . « 2 »\r\nو هم از اين طايفه است على بن احمد بن عثمان الكلبى الشلطيشى از مردم غرب اندلس . در قرطبه سكونت داشت . فقيهى دانا بود و كاتبى بليغ و شاعرى خوش قريحه . چون برادرش ابو بكر محمد در سال 539 ه در ميرتله عصيان كرد ، او\r\n\r\n\r\n","description":"","footnote":"\r\n( 1 ) . رجوع كنيد به ابن الابار ، الحلة السيراء ص 230 - 236 .\r\n( 2 ) . الذيل و التكمله ، مخطوط پاريس .\r\n","page_name":" 456 ","page_number":464},
  {"content":"\r\n\r\nبر جان خود بترسيد و ماهى چند پنهان زيست . سپس از قرطبه بيرون آمد و در شهرهاى اندلس مىگشت تا از دريا گذشت و به مغرب آمد و در مراكش زيستن گرفت . در سال 566 ه / 1171 م درگذشت . « 1 »\r\nديگر ابو الحسن على بن مسعود بن اسحاق بن عصام الخولانى است از مردم سرقسطه . فقيهى بارع بود و حافظ . در ادب حظى وافر داشت . عهده‌دار قضاى ميورقه بود . چون مسيحيان در سال 512 ه سرقسطه را گرفتند ، امير ابو طاهر تميم با لشكر خود در نزديكى سرقسطه بود . ابو الحسن الخولانى و خطيب ابو زيد بن منتيال براى گفتگو با امير تميم به نيابت از مردم سرقسطه نزد او رفتند و از او يارى طلبيدند ولى امير تميم به سخن آنان گوش نداد و به ياريشان قدمى پيش ننهاد تا سرقسطه ناچار شد تسليم شود . « 2 »\r\n\r\n3\r\nدر عصر مرابطين شمارى از اديبان مورخ و اعلام روايت مىزيستند كه همواره آثارشان از اهم مآخذ ما در تاريخ اندلس و تاريخ ادب اندلسى بوده است .\r\nسر همهء اينان و قطب و عميدشان ابو الحسن على بن بسام شنترينى صاحب كتاب الذخيره است . الذخيره در ميان كتب ادب و تاريخ آن عصر مرتبتى رفيع دارد اگرچه بهترين و برترين همه نيست . ابن بسام از مردم غرب اندلس است از شنترين يكى از شهرهاى پرتغال . او در جوانى هنگامى كه اوضاع شنترين پريشان شد و خطر افتادن آن به دست مسيحيان شدت گرفت از آنجا به اشبيليه رفت . ابن بسام در اشبيليه و قرطبه درس خواند و كتاب پرحجم خود ، الذخيره فى محاسن اهل الجزيره را در قرطبه نوشت . ابن بسام كتاب خود را در سال 503 به پايان رسانيد . در مقدمه\r\n\r\n\r\n","description":"","footnote":"\r\n( 1 ) . همان جا .\r\n( 2 ) . الذيل و التكمله ، مخطوط ياد شده .\r\n","page_name":" 457 ","page_number":465},
  {"content":"\r\n\r\nدر سبب تأليف آن گويد كه چون ديد مردم زمان و سرزمينش روى به ادبيات مشرق نهاده‌اند و از آن دچار شگفتى شده‌اند و از ادبيات سرزمين خود غفلت مىورزند تصميم به تأليف الذخيره گرفت و هرچه از شاهكارهاى نظم و نثر شاعران و نويسندگان اندلس به دستش افتاد در آن گرد آورد ، تا مردم اندلس را به تفوق ادبيات خود و نتايج افكار ادباى اندلس واقف گرداند . زيرا حق اين بود كه با ادبيات خود آشنا گردند و از آن لذت برند و نپندارند كه بايد آثار نيكو و دل‌انگيز را تنها در مشرق يافت يا اين هنر منحصر به مردم مشرق است . « 1 » الذخيره از جهت تاريخ و ادب و مسائل اجتماعى نفيس‌ترين منابع به شمار مىآيد . بويژه از عهد ملوك الطوايف و امرا و ادبا و شعراى آن مطالب گرانبهايى دربردارد . « 2 » جاى خوشبختى و خوشوقتى است كه اخيرا همه مجلدات چهارگانه به دست افتاده است و حال آنكه مدتها بود كه بعضى از بخشهاى آن همچنان مفقود بود . ابن بسام را غير از الذخيره كتب ديگرى است . چون كتابى در شعر معتمد بن عباد و كتابى در شعر ابن وهبون و رساله‌اى تحت عنوان سلك الجواهر فى ترسيل ابن طاهر و مجموعه برگزيده‌اى از شعر ابو بكر بن عمار . ابن بسام را در نوشتن سبكى روان است كه هر چند سجع بر آن غلبه دارد از قوت و وضوح آن نكاسته است . الذخيره همچنين از جهت نقد تاريخى و اجتماعى كتابى نيرومند است . آنچه درخور ذكر است اين است كه در جايى نديده‌ايم كه ابن بسام در خدمت يكى از امراى زمان خود درآمده باشد يا همانند ديگر همتايانش بر سفرهء نعمت آنان نشسته باشد . ابن بسام در سال 542 ه / 1147 م در قرطبه وفات كرد . « 3 »\r\nديگر ابو محمد عبد اللّه بن ابراهيم بن وزير حجارى است . صاحب كتاب مشهور المسهب . اصل او از وادى الحجاره بود و نامش بر آن دلالت دارد . چون وادى الحجاره به دست مسيحيان افتاد او با زن و فرزند از آنجا بيرون آمد و به چند شهر از شهرهاى اندلس سفر كرد ، عاقبت در غرناطه فرود آمد و از آنجا به\r\n\r\n\r\n","description":"","footnote":"\r\n( 1 ) . رجوع كنيد به مقدمهء الذخيره ج 1 / بخش اول چاپ جامعة القاهره ص 2 و 3 .\r\n( 2 ) . رجوع كنيد به جلد دوم همين كتاب ص 436 .\r\n( 3 ) . الذخيره مقدمهء كتاب و نيز  . 171 . oN ; dibi : seugioB snoP \r\n","page_name":" 458 ","page_number":466},
  {"content":"\r\n\r\nقلعهء بنى سعيد يا قلعهء يحصب رفت . در آنجا مورد استقبال صاحب قلعه ، عبد الملك بن سعيد كه از اقطاب علماى زمان خود بود واقع شد . عبد الملك بن سعيد اكرامش كرد و قدر علم و ادب او بشناخت .\r\nحجارى اديب و شاعرى بزرگ و خوش قريحه بود و در هر شهر كه فرود مىآمد شعرش سبب اشتهارش مىشد . سپس از قلعهء يحصب بيرون آمد و قصد بلاد المستنصر بن هود نموده به روطه رفت . ابن هود را مدح گفت و همراه او در بعضى از جنگهايش شركت جست و در لشكركشى او به بشكنس حضور داشت و اسير گرديد . چون از اسارت برهيد به قلعهء يحصب بازگرديد و در كنف حمايت عبد الملك بن سعيد بيارميد و مشهورترين اثر خود المسهب فى فضائل ( يا غرايب ) المغرب را در شش جلد تأليف كرد . تأليف اين كتاب به ميل و خواهش ابن سعيد بود و بعدها از منابع خاندان بنى سعيد در تأليف المغرب فى حلى المغرب گرديد .\r\nحجارى در اين كتاب به ذكر رجال و حوادث اندلس از زمان فتح تا سال 550 ه / 1155 م پرداخته است . « 1 »\r\nهم از ايشان است ابو محمد عبد اللّه بن على بن عبد اللّه اللخمى معروف به الرشاطى .\r\nاصل او از اوريوله است در مشرق اندلس . در آنجا به سال 466 ه متولد شد و نزد چند تن از بزرگان زمان خود ، چون حافظ ابو على صدفى درس خواند . سپس به المريه منتقل شد و در آنجا زيستن گرفت . الرشاطى در حديث و روايت و تاريخ و انساب سرآمد همگان شد و كتاب مشهور خود را به نام اقتباس الانوار و التماس الازهار فى انساب الصحابه و رواة الآثار تأليف كرد . بسيارى از علماى عصر از او علم آموخته‌اند . هنگامى كه مسيحيان در روز بيستم جمادى الاول سال 542 ه / اكتبر سال 1147 م به المريه درآمدند او را كشتند . « 2 »\r\nهم از ايشان است : ابو عامر محمد بن احمد بن عامر طرطوشى سالمى ، از\r\n\r\n\r\n","description":"","footnote":"\r\n( 1 ) . رجوع كنيد به المغرب فى حلى المغرب ج 2 / ص 35 و 36 . المقرى ، نفح الطيب ج 2 / ص 406 . همچنين .  871 oN : dibi : seugioB snoP \r\n( 2 ) . رجوع كنيد به ابن خلكان ، وفيات الاعيان ج 1 / ص 337 و الصله شماره 561 و نيز  781 oN ; dibi : seugioB snoP \r\n","page_name":" 459 ","page_number":467},
  {"content":"\r\n\r\nمردم طرطوشه از اعمال ثغراعلى . در مرسيه سكونت گزيد . در فنون متعدد ادب و شعر و تاريخ و جز آن سرآمد بود . او را تأليفاتى چند است و مشهورتر از همه درر القلائد و غرر الفوائد كتابى است تاريخى و جغرافيايى و ديگر كتاب السلك المنظوم و المسلك المختوم . ابو عامر طرطوشى در سال 559 ه / 1163 م درگذشت . « 1 »\r\nو هم از ايشان است : ابو بكر محمد بن يوسف بن قاسم شلبى ، اديب و مورخ از غرب اندلس ، از شهر شلب . شاگرد ابو بكر بن القصيره بود . كتابى در تاريخ معتمد بن عباد تأليف كرده كه به ما نرسيده است . در اوايل قرن ششم هجرى وفات كرد . « 2 »\r\nاز روايات و علماى اخبار كه در عصر مرابطى ظهور كردند ، يكى محمد بن عبد اللّه بن سيداله تجيبى بود از مردم شاطبه . از جماعتى از اعلام زمان خود روايت كرده . به اخبار آگاه بود و اسامى رواة را از برداشت . مجموعه‌اى در رجال اندلس تأليف نمود . در سال 558 ه چشم از جهان بربست .\r\nسرانجام به يكى از مشاهير مورخين عصر مرابطى مىرسيم . او علامهء مورخ ابو القاسم خلف بن عبد الملك بن مسعود بن بشكوال قرطبى است . ابن بشكوال در سال 494 ه در قرطبه متولد شد و در نزد اساتيد مشهور آن عصر علم آموخت .\r\nحافظ و مشتاق اخبار و سير بود ، بويژه اخبار اندلس . در تحقيق به پايه‌اى است كه قولش حجت است . تأليفاتى چند از او برجاى مانده كه مشهورترين آنها كتاب الصله است . الصله دنبالهء كتاب ابن الفرضى است به نام تاريخ العلماء و الرواة بالاندلس .\r\nالصله شامل هزار و پانصد شرح حال از رواة و علماى اندلس است مخصوصا علماى قرطبه . در سال 534 ه در قرطبه از تأليف آن فراغت يافته است . ابن الابار پس از او ذيلى بر آن نگاشت در دو جلد بزرگ و آن را التكمله ناميد . سپس ابو جعفر بن الزبير ذيل ديگرى بر آن نوشت كه صلة الصله نام گرفت . الصلهء ابن بشكوال تا به امروز نفيس‌ترين و موثق‌ترين منابع تاريخ اندلس است . ابن بشكوال را غير از\r\n\r\n\r\n","description":"","footnote":"\r\n( 1 ) . رجوع كنيد ، ابن الابار التكمله شماره 725 و نيز  781 oN : dibi : seugioB . P \r\n( 2 ) . رجوع كنيد به  731 oN : dibi : seugioB . P \r\n","page_name":" 460 ","page_number":468},
  {"content":"\r\n\r\nالصله كتابهايى ديگر است از آن جمله است : كتاب الغوامض و المبهمات و كتاب الفوائد المنتجه و الحكايات المستغربه و كتاب المحاسن و الفضايل و كتاب المستغيثين باللّه تعالى عن المهمات و الحاجات و شمارى ديگر . گويند عدد تأليفاتش به پنجاه مىرسد . ابن بشكوال در قرطبه پس از يك زندگى پر بار علمى در ماه رمضان سال 578 ه / اواخر سال 1182 م درگذشت . « 1 »\r\n\r\n4\r\nتاكنون از علما و ادبايى سخن گفتيم كه شعر از مشخصات اوليهء آنان نبود ، هرچند از زيور شاعرى عاطل نبوده‌اند و حتى گاه آثارى دلپذير از آنان برجاى مانده است . اكنون سخن از كسانى است كه در عصر مرابطى در عالم شعر صاحب نبوغ و درخشندگى بوده‌اند . از اين جمله است :\r\nابو جعفر احمد بن عبد الملك بن سعيد بن خلف بن سعيد ، از بنى سعيد العنسى صاحبان قلعهء بنى يحصب از اعمال غرناطه . اين خاندان ، از خاندانهاى مشهور اندلس است . سرداران و وزراء و قضاه و نويسندگان و شاعران بزرگ از ميان آنان برخاسته است . اينان مؤلفان كتاب المغرب فى حلى المغرب بودند . ابو جعفر از خردى شيفتهء شعر بود و بسيارى از اشعار قدما را از برداشت . نخستين درخشش او در شعر هنگامى بود كه با پدرش به ديدار خليفه عبد المؤمن رفت . در آن هنگام عبد المؤمن در جبل الطارق بود . احمد بن عبد الملك قصيده‌اى به اين مطلع برخواند :\r\n تكلم فقد اصفى الى قولك الدهر * و ما لسواك اليوم نهى و لا امر \r\nاين قصيده - كه پيش از اين هم از آن ياد كرديم - آغاز ترقى او در شاعرى بود . چون ابو سعيد فرزند عبد المؤمن امارت قرطبه يافت ابو جعفر را به وزارت خويش برگزيد و ابو جعفر در نزد او مقامى ارجمند يافت . سپس به سبب\r\n\r\n\r\n","description":"","footnote":"\r\n( 1 ) . رجوع كنيد به ابن الابار ، التكمله ( القاهره ) شمارهء 831 . ابن خلكان وفيات الاعيان ج 1 ص 215 .\r\n","page_name":" 461 ","page_number":469},
  {"content":"\r\n\r\nرقابت در عشق شاعره‌اى زيبا روى به نام حفصه دخت الحاج الركونى ميانشان خلاف افتاد . ابو سعيد منتظر فرصتى بود تا او را از ميانه بردارد . ابو جعفر مىدانست و سخت از او حذر مىكرد . عاقبت چاره در آن ديد كه با برادر و برخى از خويشاوندانش توطئه كند و به ابن مردنيش پيوندد . برادرش و خويشاوندانش به قلعهء خود قلعهء بنى يحصب پناه بردند ولى او ترسيد و در رفتن درنگ كرد . سپس به مالقه گريخت تا در آنجا به كشتى نشيند و به بلنسيه رود ولى عمال ابو سعيد به قصدش پى بردند و گرفتندش . ابو سعيد فرمان داد او را بكشند . قتل او در ماه جمادى الاول سال 559 ه / 1164 م اتفاق افتاد .\r\nاز ابو جعفر شعر بسيار باقى مانده هم نيكو و لطيف . از اوست :\r\n اتانى كتاب منك يحسده الدهر * اما حبره ليل ، اما طرسه فجر\r\nبه جمع اللّه الامانى لناظرى * و سمعى و فكرى فهو سحر و لا سحر\r\nو لا غروان ابدى العجايب ربه * و فى ثوبه بر ، و فى كفه بحر « 1 » \r\nديگر از شعرا محمد بن عبد الرحمان العقيلى جراوى است از اهالى وادى آش .\r\nدر غرناطه سكونت گزيده بود . مردى اديب و عالم بود . بويژه در طب آگاهى داشت . همچنين شاعرى ماهر بود . در مدح امير المسلمين على بن يوسف گويد :\r\n رحلو الركائب موهنا * فاذاع عرفهم السنا\r\nو الحلى قد اغرى بهم * لما ترغم معلنا\r\nكم دب حول حماهم * من كل خطار القنا « 2 » \r\nو از ايشان است احمد بن على بن محمد بن عبد الملك بن سليمان بن سيد الكنانى نحوى . از مردم اشبيليه . معروف بود به اللص ( يعنى دزد ) . زيرا مىگفتند كه در كودكى اشعار ديگران مىدزديده و به نام خود مىخوانده .\r\nكنانى مردى اديب و عربىدان بود و شاعرى توانا و لطيف . در سال 503 ه متولد شد و در سال 577 ه / 1181 م درگذشت .\r\n و قائلة و الضنا شاملى * على م سهرت و لم ترقد \r\n\r\n\r\n","description":"","footnote":"\r\n( 1 ) . رجوع كنيد به ابن الخطيب ، الاحاطه ج 1 / ص 222 - 227 .\r\n( 2 ) . ابن الخطيب الاحاطه مخطوط ياد شده در اسكوريال شمارهء 1673 الغزيرى برگ 56 .\r\n","page_name":" 462 ","page_number":470},
  {"content":"\r\n\r\n و قد ذاب جسمك فوق الفراش * حتى خضيت عن العود\r\nفقلت و كيف ارى نائما * و راعى المنية بالمرصد « 1 » \r\nديگر از شعراى اين عصر ابو بكر بن قزمان ، امير زجل اندلسى است . او محمد بن عيسى بن عبد الملك بن قزمان زهرى نام داشت و از مردم قرطبه بود . در شعر و ادب براعت يافت . و در سرودن زجل استاد شد . ابن الخطيب او را در اين فن صاحب معجز مىشمارد و مىگويد فن زجل سرايى به دو آغاز شد و به دو پايان يافت و ابن خلدون او را امام زجل‌سرايان على الاطلاق مىخواند . در ايام جوانى به خدمت المتوكل بن الافطس صاحب بطليوس درآمد و در نزد او جاه و مقامى ارجمند يافت . چون دولتشان پايان گرفت به قرطبه بازگرديد گاه نيز به غرناطه مىرفت . چون ابن حمدين در قرطبه قيام كرد با او به مخالفت برخاست . ابن قزمان در رمضان سال 555 ه / 1160 م در قرطبه وفات كرد . زجلهاى ابن قزمان در اندلس و مغرب شهرت يافت . و در ديوانى خاص جمع‌آورى شده است . بسيارى از آن زجلها به زبان قشتالى ترجمه شد و در بارور شدن ترانه‌هاى مردمى قشتالى اثرى عميق داشت . همچنين در ترانه‌هاى پروانسى اثر گذاشت . در تحقيقاتى كه جديدا صورت گرفته بسيارى از ترانه‌هاى ملى اسپانيا و ديگر امم مسيحى مجاور از زجلهاى ابن قزمان مايه گرفته‌اند . از زجلهاى اوست :\r\n قدر اللّه و ساق الخناس * الى وادى على عيون الناس\r\nو لعبنا طول النهار بالكاس * و جاء الليل و امتد مثل القتيل « 2 » \r\n\r\n\r\n","description":"","footnote":"\r\n( 1 ) . رجوع كنيد به ابن الابار التكمله ج 1 / ص 212 .\r\n( 2 ) . رجوع كنيد به قلائد العقيان ص 187 . و الاحاطه . مخطوط ياد شده اسكوريال برگ 59 - 61 . ابن الخطيب و ابن خلدون در مقدمه ص 524 بسيارى از زجلهاى او را نقل كرده‌اند .\r\n","page_name":" 463 ","page_number":471},
  {"content":"\r\n . \r\n","description":"","footnote":"","page_name":" 464 ","page_number":472},
  {"content":"\r\n\r\n\r\nفصل سوم جنبش فكرى در اندلس در خلال عصر مرابطين قسمت دوم\r\n\r\n1\r\nدر عصر مرابطين در شبه جزيرهء اندلس جماعتى از محدثان و فقها ظهور كردند كه برخى از آنان در آن مضمار به رفيعترين درجات فرا رفتند .\r\nدو تن سرآمد همگان شدند يكى در مشرق اندلس درخشيد و ديگرى در مغرب آن . اين دو را در شكوفايى حديث و فقه در آن عصر تأثيرى شگرف بوده است .\r\nنخستين ، الحافظ ابو على حسين بن محمد بن فيره صدفى است . اصل او از سرقسطه در ثغراعلى است . در سرقسطه و بلنسيه و المريه درس خوانده و از استادان او ابو الوليد باجى و ابو العباس عذرى و ابو عبد اللّه بن مرابط است . آنگاه در سال 481 به مشرق سفر كرد و حج به جاى آورد و در مكه و دمشق و بغداد و قاهره از مشاهير علماى زمان علم آموخت . سپس در سال 490 ه به اندلس بازگرديد و در مرسيه مسكن گزيد در حالىكه صيت علمش در همه جا پيچيده بود . بخصوص\r\n\r\n","description":"","footnote":"","page_name":" 465 ","page_number":473},
  {"content":"\r\n\r\nبه تبحر در علوم سنت اشتهار يافت . مدتى منصب قضاى قرطبه داشت . ولى از آن كار استعفا خواست و همه به نشر علم و تدريس پرداخت . مردم بر او گرد آمدند و از او اخذ علم كردند . ابو على از بزرگترين حفاظ عصر خود بود و در حديث چند كتاب از او باقى مانده است . در سال 514 ه به شاطبه رفت و در آنجا اقامت گزيد و همواره مردم را به جهاد دعوت مىكرد . چون امير ابراهيم بن يوسف بن تاشفين براى رهانيدن دورقه و قلعهء ايوب در ثغراعلى به غزا رفت ، ابو على در زمرهء علمايى بود كه در ركاب او حركت مىكردند . عاقبت در جنگ كتنده كه پس از آن ميان مرابطين و مردم آراگون به سردارى آلفونسوى محارب در ماه ربيع الاول سال 514 ه / ژوئن 1120 م درگرفت به شهادت رسيد . « 1 » ما در جاى خود از اين جنگ ياد كرده‌ايم .\r\nدوم قاضى ابو بكر محمد بن عبد اللّه بن العربى المعافرى بود . او از بزرگترين فقها و حفاظ عصر مرابطى بود . به سال 468 در اشبيليه متولد شد . در حديث و ادب استادى يافت . در سال 485 يوسف بن تاشفين او را با پسرش به سفارت به نزد خليفه المستظهر و امام غزالى به مشرق فرستاد . ابو بكر در مشرق درنگ كرد و در مكه و بغداد و دمشق و قاهره درس خواند . در بغداد به مجلس درس ابو بكر شاشى ( چاچى ) و ابو حامد غزالى درآمد و در دمشق از ابو بكر طرطوشى علم آموخت . در سال 493 ه به اندلس بازگرديد . شاگردش ابن بشكوال او را الامام العالم الحافظ ، و المتجر و خاتمهء علماى اندلس آخرين ائمه و حفاظ آن ديار وصف مىكند . ابن العربى در سال 508 ه براى نخستين بار بر مسند قضاى اشبيليه جاى گرفت و مدتى در آن شغل ببود . و به حزم و تقوى و تحرى عدالت و حق معروف شد . زمانى از امر به معروف و نهى از منكر نمىآسود . اين امر سبب شد كه مورد آزار واقع شود و اموال و كتابهايش به تاراج رود . سپس از قضا دست كشيد و به تدريس و نشر علم بسنده كرد . از او مؤلفاتى برجاى مانده . از آن جمله است :\r\nكتاب ترتيب الرحله و كتاب العواصم و القواصم و كتاب انوار الفجر در مدح رسول اكرم و كتاب قانون التأويل و كتاب التلخيص در نحو و كتاب القبس فى شرح موطأ مالك .\r\n\r\n\r\n","description":"","footnote":"\r\n( 1 ) . ابن بشكوال ، الصله مخطوط ياد شده شماره 330 و نيز  341 oN , dibi seugioB snoP \r\n","page_name":" 466 ","page_number":474},
  {"content":"\r\n\r\nشمار تأليفات او به چهل مىرسد . چون دولت مرابطين در اندلس روى در پريشانى آورد و موحدين بر اشبيليه دست يافتند ، قاضى ابن العربى از دريا گذشته در رأس هيئتى بزرگ از علما و اعيان اشبيليه به مغرب آمد و در اوايل سال 542 ه در مراكش با خليفه عبد المؤمن ديدار كرد . عبد المؤمن تازه مراكش را گشوده بود .\r\nقاضى ابن العربى بيعت مردم اشبيليه را اعلام نمود . چون هيئت اشبيليه به اندلس بازگرديد ، قاضى ابن العربى در راه بمرد . او را در فاس به خاك سپردند . مرگ او در ماه جمادى الآخر سال 542 ه / 1147 م بود . درخور ذكر است كه با آنكه قاضى ابن العربى پس از روى كار آمدن موحدين به آنان گراييد ولى از ستايش مرابطين و عصر آنان دريغ نمىداشت و ما پيش از اين بدان اشارت كرديم . « 1 »\r\nاز اعلام فقها در عصر مرابطى يكى ابو الوليد محمد بن احمد بن رشد جد اين خاندان بنى رشد بود . در قرطبه قاضى جماعت بود . به خصوص در فقه مالكى استادى و حذاقت داشت و در آن اثرى چند به وجود آورده است . از آن جمله است كتاب البيان و التحصيل لما فى المستخرجه من التوجيه و التعليل و كتاب المقدمات لاوائل كتاب المدونه . و مختصر كتاب المبسوط و مختصرى مشتمل بر آثار ابو جعفر الطحاوى . ابن رشد از رؤساى صاحب مكانت و نفوذ در دربار مرابطى بود و ديديم در اقناع امير المسلمين على بن يوسف ، در تبعيد مسيحيان معاهد چه نقش مهمى داشت . به سال 450 ه در قرطبه متولد شد و در ماه ذو القعدهء سال 520 ه / اواخر سال 1126 م هم در قرطبه وفات كرد . « 2 »\r\nاز مشاهير فقهاى محدث و حفاظ در اين عصر يكى هم ابو القاسم احمد بن عمر بن يوسف بن ورد التميمى از اهالى المريه است . او نيز در ادب و نحو و تاريخ عالمى توانا بود و از علم اصول و تفسير نيك آگاه بود . رياست فقه مالكى به او و همتايش ابن العربى منتهى شد . بر مسند قضاى غرناطه نشست و در آن منصب كفايت و عدل و حسن سيرت او آشكار شد . در ماه رمضان سال 540 ه / 1146 م\r\n\r\n\r\n","description":"","footnote":"\r\n( 1 ) . الصله ، مخطوط ياد شده شماره 1297 . المقرى نفح الطيب ج 1 / ص 335 - 337 . و نيز  . 271 oN ; dibi : seugioB snoP \r\n( 2 ) . الصله ، همان نسخه شماره 1270 .\r\n","page_name":" 467 ","page_number":475},
  {"content":"\r\n\r\nدر المريه چشم از جهان فروبست\r\nهم از اعلام فقهاى محدث است ، ابو العباس احمد بن عبد الرحمان بن محمد بن الصقر الانصارى الخزرجى . اصل او از سرقسطه بود و تولدش در المريه به سال 502 ه . در حديث وفقه و كلام استادى توانا بود و كاتبى بليغ و شاعرى نيكو قريحت .\r\nابو عبد اللّه حسون قاضى مرابطى مراكش او را به دبيرى خود برگماشت . چون از قضاوت كناره گرفت ابو العباس به جاى او قرار گرفت و در آن كار ببود تا مراكش سقوط كرد و حكومت به دست موحدين افتاد . چون موحدين به شهر درآمدند و خون مخالفان را مباح كردند ، ابو العباس مدتى پنهان شد . عاقبت نداى عفو داده شد و او در خدمت اربابان جديد يعنى موحدين درآمد . عبد المؤمن او را در زمرهء طلبهء علم درآورد و مورد عنايت خويش قرار داد . سپس به قضاى غرناطه و پس از چندى به قضاى اشبيليه فرستاد . در آنجا دوست خود ابو بكر بن طفيل را به صلات كرامند خويش يارى داد . « 1 »\r\nچون ابو يعقوب يوسف به خلافت رسيد ، او را مسئول خزائن كتب خود ساخت و اين در نزد ايشان از مشاغل جليل بود كه جز اكابر علما را بر آن نمىگماشتند .\r\nابو العباس را مصنفاتى چند است ، چون شرح الشهاب و كتاب انوار الافكار فيمن دخل جزيرة الآندلس من الزهاد و الابرار . شعر نيكو مىگفت و بيشترين اشعارش در زهديات است . ابو العباس در ماه جمادى الاول سال 559 ه / 1164 م در مراكش وفات كرد . ابن طفيل دوست او ، در رثاى او قصيده‌اى پرداخت و براى فرزندش به مراكش فرستاد ، به اين مطلع :\r\n لامر ما تغيرت الدهور * و اظلمت الكواكب و البدور\r\nو طان على العيون الليل حتى * كان النجم فيه لا يغور « 2 » \r\nديگر فقيه حافظ ابو محمد عبد الحق بن غالب بن عبد الرحمان بن عطية المحاربى\r\n\r\n\r\n","description":"","footnote":"\r\n( 1 ) . ابن الخطيب ، الاحاطه ( القاهره 1956 ) ج 1 / ص 175 - 177 .\r\n( 2 ) . رجوع كنيد به ابن الخطيب ، الاحاطه ج 1 / ص 189 - 193 . و ابن عبد الملك در الذيل و التكمله . در آنجا سال تولد او را 492 ه در المريه و وفاتش را در 569 ه ذكر كرده است نيز ابن الابار ، التكمله شماره 201 .\r\n","page_name":" 468 ","page_number":476},
  {"content":"\r\n\r\nغرناطى بود . در علوم قرآن و سنت تبحر جست و در فقه سرآمد شد . اديبى بود با آگاهى بسيار و در فنون مختلف استاد . قضاى غرناطه و المريه بر عهدهء او بود .\r\nدر تفسير ، كتاب بزرگى دارد كه هرچه مفسران پيش از او گفته‌اند در آن گرد آورده است . كتاب او در مغرب و اندلس مشهور شد . نيز كتابى در انساب دارد . از تأليفات او كتابى است در معجم مشايخ او كه در كتابخانهء اسكوريال نسخهء او موجود است . ابو محمد عبد الحق در سال 418 ه متولد شد و به سال 542 ه / 1147 م در لورقه درگذشت . « 1 » در شعر نيز دست داشت . از قصايد او قصيده‌اى است در مدح مرابطين كه در آن گويد :\r\n اذا لثموا بالريط خلت وجوههم * ازاهر تبدو من فتوق كمائم\r\nاذا لثموا بالسابريه اظهروا * عيون الافاعى من جلود الاراقم « 2 » \r\nشعر در مدايح مرابطين ، در ميان شعر اندلسى بس نادر است . درست است كه مىتوان شاعرى يافت كه با گرفتن صله‌اى شعرى در مدح يكى از امرا گفته باشد ولى اين گونه اشعار كه در آنها مرابطين به گونه‌اى عام ستوده باشند به‌ندرت توان يافت .\r\nهم از ايشان است عبد الرحمان بن عبد اللّه المعافرى . او از فقهايى بود كه به وزارت رسيد و در فقه و حديث و ادب و نظم و نثر استادى چيره دست بود . در ايام امير على بن يوسف ناظر املاك سلطانى در غرناطه و اشبيليه بود و آن كار به حزم و كفايت تمام به انجام رسانيد . سپس امير او را امارت طرطوشه داد تا به كار مردم نظر كند و بناهاى آن مرمت و تجديد كند . اين مهم را نيز به نيكوترين وجه ادا كرد .\r\nمردى بخشنده بود . در سال 518 ه / 1124 م درگذشت . « 3 »\r\nو ديگر عبد اللّه بن محمد بن عبد اللّه النفزى معروف به المرسى . در مرسيه به سال 453 متولد شد . در آنجا درس خواند و به سبته رفت . در مسجد جامع سبته\r\n\r\n\r\n","description":"","footnote":"\r\n( 1 ) . رجوع كنيد به الملتمس شماره 1103 .\r\n( 2 ) . الصله شمارهء 829 و نيز المطرب من اشعار اهل المغرب ، ص 91 . و نيز  . 901 . oN ; dibI ; seugioB . P \r\n( 3 ) . ابن الخطيب ، الاحاطه مخطوط اسكوريال برگ 256 .\r\n","page_name":" 469 ","page_number":477},
  {"content":"\r\n\r\nچندى عهده‌دار اداى خطبه بود . در علم حديث سرآمد بود و مردم از او اخذ حديث مىكردند و يكى از شاگردان او صاحب كتاب الصله است . مصنفاتى چند دارد . در قرطبه به سال 538 ه / 1143 م وفات كرده است . « 1 »\r\nو ديگر قاضى القضاة شرق اندلس ابو العباس احمد بن محمد بن زيادة اللّه ثققى معروف به ابن الحلال است . فقه و حديث و ادب آموخت . در زمره اهل شورا درآمد و قضاى اوريوله را به عهده داشت . سپس به مرسيه رفت و متولى قضاى جماعت گرديد . در نزد محمد بن سعد امير شرق مكانت يافت ولى مردى بدمنصب و خودخواه بود . در نزد امير از او سعايت كردند . امير دستگيرش كرد و اموالش بستد و در انده در نزديكى بلنسيه محبوسش نمود . سپس فرمان قتلش داد . در سال 554 ه / 1159 م به قتل رسيد . « 2 »\r\nديگر احمد بن عبد الملك بن ابراهيم الانصارى است ، معروف به ابن مروان از مردم اشبيليه . حافظى متقن بود . در فقه ، مذهب ظاهرى داشت و بر طريقهء ابن حزم القرطبى بود . او را تأليفى است در حديث به عنوان المنتخب المنطقى . در لبله به هنگام شورش مردمش و غلبهء موحدين بر ايشان كشته شد . اين واقعه در ماه شعبان سال 549 ه / 1154 م اتفاق افتاد .\r\nديگر ، ابو جعفر احمد بن عبد الرحمان بطروجى است . در فقه و حديث و تاريخ سرآمد شد . از مشهورترين حفاظ عصر خود بود . در قرطبه به سال 542 ه / 1147 م درگذشت . « 3 »\r\nديگر يوسف بن عبد العزيز بن يوسف بن فيره ليثى بود . معروف به ابن الدباع .\r\nاصل او از انده بود و در مرسيه سكونت يافت . و نزد ابو على الصدفى درس خواند و از داناترين شاگردان او بود . در حديث و روايت سرآمد شد . كتبى چند تأليف كرده چون كتاب طبقات المحدثين و نيز طبقات ائمة الفقها و رساله‌اى در حفاظ و غير\r\n\r\n\r\n","description":"","footnote":"\r\n( 1 ) . ابن بشكوال الصله شماره 649 . نيز  461 oN ; dibi : seugioB . P \r\n( 2 ) . ابن الابار التكمله ج 1 / شمارهء 174 .\r\n( 3 ) . الصله شماره 179 و نيز  861 oN ; dibi : seugioB . P \r\n","page_name":" 470 ","page_number":478},
  {"content":"\r\n\r\nآن . به سال 546 ه / 1151 م وفات يافت . « 1 »\r\nديگر ، ابو بحر سفيان بن احمد العاصى الاسدى . اصل او از ناحيهء شرقى اندلس است . از شهر مربيطر ، از اعمال بلنسيه . در حديث و ادب و روايت استادى يافت .\r\nابن بشكوال او را از اجلهء علما و كبار ادبا مىشمارد . بسيارى از مردم عصر او از او حديث شنيدند و روايت كردند . از مشايخ ابن بشكوال بود . در قرطبه به سال 542 ه / 1147 م درگذشت . « 2 »\r\nديگر احمد بن عبد العزيز بن محمد الازدى . اصلا از مردم شقوره بود و در مرسيه علم آموخت . فقيه و حافظ و آگاه از فتاوى بود . چندى قضاى شاطبه را در عهد محمد بن سعد بن مردنيش برعهده داشت و در كنار آن امور قضايى اوريوله را اداره مىكرد . چون قاضى جماعت ابو العباس بن الحلال مغضوب واقع شد او نيز چند ماهى به زندان افتاد . سپس آزاد شد و به قضاى اوريوله منصوب گرديد ، همچنين در آنجا منصب شورى يافت . در سال 564 ه / 1169 م چشم از جهان بربست . « 3 »\r\nديگر ، على بن صالح بن ابى الليث اسعد بن الفرج . اصل او از طرطوشه بود .\r\nدر ميورقه پرورش يافت . در بلاد اندلس به گردش پرداخت و هرجا فرود آمد به فراگرفتن علم پرداخت . از استادان او ابو بكر بن العربى و ابو القاسم بن ورد و ابو الوليد بن رشد بودند . در فقه و اصول و حديث استادى يافت . علاوه بر آن از ادب و شعر نيز بهره داشت . به خدمت امير ابو زكريا بن غانيه پيوست ، در ايامى كه ابن غانيه امارت بلنسيه داشت . سپس با او به قرطبه رفت و ملازم او بود تا او در غرناطه به سال 543 ه درگذشت . آنگاه در دانيه استقرار يافت . از تأليفات اوست كتاب العزله و نيز شرح معانى التحيه . در طرطوشه در سال 508 متولد شده بود و در دانيه به امر محمد بن سعد در ماه رمضان سال 566 ه / 1170 م كشته شد . « 4 »\r\n\r\n\r\n","description":"","footnote":"\r\n( 1 ) . الصله شماره 1510 و نيز  671 , oN ; dibi : seugioB . P \r\n( 2 ) . الصله شماره 526 و نيز  741 oN ; dibi : seugioB . P \r\n( 3 ) . ابن عبد الملك ، التكمله ، مخطوط خزانهء كتب رباط ، عكس . السفر الاول برگ 44 .\r\nابن الابار التكمله ، شمارهء 189 .\r\n( 4 ) . ابن عبد الملك ، التكمله ، مخطوط موزهء بريتانيا ، السفر الرابع برگ 48 الف .\r\n","page_name":" 471 ","page_number":479},
  {"content":"\r\n\r\nديگر ، عبد اللّه بن خلف بن محمد القرشى ، از مردم مورور بود . در اشبيليه سكونت گزيد و در آنجا و در قرطبه در محضر چند تن از اقطاب عصر خود چون ابن حمدين و ابو محمد بن عتاب و ابو الوليد بن رشد درس خواند . عبد اللّه بن خلف ، فقيه و حافظ و در فروع مذهب مالكى و استنباط احكام استادى چيره‌دست بود . در فتاوى بصيرت داشت . مدتى قاضى مورور بود . در سال 493 ه متولد شده بود و به سال 576 ه / 1180 م وفات كرد . « 1 »\r\nديگر ، محمد بن خلف بن صاعد الغسانى بود از اهالى شلب . ابو الحسين كنيه داشت و او را بدان سبب كه اصلش از لبله بود اللبلى مىخواندند . نزد بزرگان زمان خود چون ابو الوليد بن رشد و ابو محمد بن عتاب و ابو عبد اللّه بن الحاج درس خواند و در فقه استاد شد . به مشرق سفر كرد . در آنجا نيز در نزد جمعى از بزرگان علم آموخت . سپس به اندلس بازگرديد و به تدريس فقه و حديث پرداخت . آنگاه به قضاى شلب منصوب شد . در سال 547 ه / 1152 درگذشت . « 2 »\r\nيكى از مشاهير علم قراآت در اين عصر احمد بن على بن احمد بن خلف الانصارى معروف به ابن الباذش بود . اصلش از جيان بود . علاوه بر علم قراآت ، اديب و نحوى بود و در اسانيد بصير . از تأليفات اوست كتاب الاقناع كه از مهمترين كتب است در علم قراآت . و كتاب الطرق المتداوله كه اين نيز در قراآت است .\r\nبه سال 540 ه / 1145 م ديده از جهان فروبست . « 3 »\r\nسرانجام به ذكر يكى از اكابر فقها و حفاظ مىپردازيم . قاضى اجل و علامهء فقيه و حافظ ، عياض بن موسى اليحصبى السبتى . او نسبت از مغرب داشت ولى در اندلس علم آموخته بود و در حيات روحانى و علمى اندلس سهمى عظيم يافت .\r\nدر سبته در اواسط ماه شعبان سال 472 ه زاده شد . در جوانى از مشايخ شهر خود علم آموخت . سپس از دريا گذشته و در اوايل سال 507 به اندلس رفت .\r\nنخست در قرطبه به تحصيل علم پرداخت و از ابن عتاب و ابن حمدين و ابن الحاج و ديگران ، دانش فراگرفت . سپس به مرسيه رفت و چندى ملازم حافظ ابو على\r\n\r\n\r\n","description":"","footnote":"\r\n( 1 ) . ابن عبد الملك ؛ التكمله ، مخطوط اسكوريال ( 1682 الغزيرى )\r\n( 2 ) . ابن الابار ، التكمله ، شماره 671 .\r\n( 3 ) . ابن الخطيب ، الاحاطه ( 1956 ) ج 1 / ص 201 - 203 .\r\n","page_name":" 472 ","page_number":480},
  {"content":"\r\n\r\nالصدفى شد . آنگاه پس از يك سال و نيم كه در اندلس گذرانيد به سبته بازگرديد و خود به درس و مناظره نشست و به عضويت شورى درآمد . در سال 515 ه عهده‌دار مسند قضا گرديد درحالىكه هنوز جوانى سى ساله بود . قاضى عياض در اين شغل دقت و حزم خويش در تطبيق احكام و حدود نمايان ساخت و به كثرت علم و دقت فتوى و صداقت در عمل اشتهار يافت . در سال 531 ه به قضاى غرناطه رسيد در آنجا نيز لياقت و كارآيى و كاردانى خويش به اثبات رسانيد و شفاعت هيچ كس نمىپذيرفت و راه صاحبان قدرت را از ارتكاب اعمال باطل بر بست و آنان را از مشاغلى كه داشتند برانداخت . عاقبت امير تاشفين از روش او به جان آمد و عرصه را بر خود تنگ يافت و او را از مسند قضاى غرناطه دور ساخت . قاضى عياض در رمضان سال 532 ه از كار كناره گرفت و به سبته بازگرديد و مدتى در آنجا به تدريس پرداخت در سال 539 ه بار ديگر به قضاى سبته منصوب شد . چون موحدين آشكار شدند به اطاعت ايشان درآمد و عبد المؤمن او را به همان كارى كه داشت ابقا كرد و امور سبته ، همه به دست او داد . قاضى عياض براى ديدار عبد المؤمن از سبته بيرون آمد و با او در سلا ديدار كرد . عبد المؤمن عازم حركت براى محاصرهء مراكش بود ، ( سال 540 ه ) خليفه او را صله‌اى كرامند داد و قاضى به سبته بازگرديد . در آن اوان در سبته شورش افتاد و مردم از فرمان موحدين سربرتافتند و عامل موحدى آنجا را كشتند . قاضى عياض متهم شد كه در تحريك مردم دست داشته است . قاضى به يحيى بن غانيه پيوست و از موحدين روىگردان شد . چون موحدين به سبته آمدند و آن را محاصره كردند ، قاضى بازگرديد و پوزشها خواست تا او و مردم سبته مورد عفو قرار گرفتند . قاضى در سال 543 ه به مراكش رفت باشد كه عبد المؤمن را با خود مهربان سازد . عبد المؤمن نيز او را اكرام كرد و در زمرهء مجلس‌نشينان خويش درآورد . قاضى عياض بيمار شد و در شب نهم جمادى الاخر سال 544 ه / 1149 م در مراكش ديده از جهان بربست .\r\nقاضى عياض از اكابر حفاظ و اعاظم ائمهء عصر خود در حديث و فهم غريب و مشكل و مختلف آن بود . در اصول و كلام استادى داشت و در نحو و لغت بىمانند بود . شعر نيكو مىگفت و در كتابت صاحب بلاغت بود و در سخنورى چيره‌دست و از سير و اخبار نيك آگاه . بخصوص در تاريخ و سير عرب و ايام و حروب آن\r\n\r\n","description":"","footnote":"","page_name":" 473 ","page_number":481},
  {"content":"\r\n\r\nمهارت داشت . اخبار صالحين و صوفيه را نيك مىدانست و از ديگر علوم نصيبى وافر داشت . خوش مجلس و خوش‌بيان و شوخ‌طبع و خنده‌رو و متواضع بود ، تملق‌گويى را خوش نمىداشت . به خود و مقامش مىباليد . اهل علم را دوست مىداشت و طالبان علم را يارى مىكرد . گشاده‌دست و كريم بود . در دوستى صادق بود و غمخوار دوستان . « 1 »\r\nتأليفات قاضى عياض بسيار است . از آن جمله است : الشفاء بتعريف حقوق المصطفى كه مشهورترين كتب اوست و مشارق الانوار در تفسير غريب الحديث و كتاب التنبيهات و كتاب ترتيب المدارك و تقريب المسالك لمعرفة المالكيه و كتاب الاكمال و كتاب العيون السته فى اخبار سبته و غير آن از كتب دينى و لغت و تاريخ . قاضى عياض يكى از بزرگترين حفاظ مغرب و علماى عصر خود بود . مورخ بزرگ اندلسى شهاب الدين المقرى كتاب ازهار الرياض فى اخبار القاضى عياض را در معرفى او نوشته است . « 2 »\r\nاكنون گروهى ديگر از فقها و محدثين را ذكر مىكنيم كه در دورهء مرابطين ظهور كردند و عصر موحدين را نيز درك نمودند .\r\nاز آن جمله است : محمد بن سليمان بن خلف النفزى از مردم شاطبه معروف به ابن بركه فقيه و آگاه از فتاوى بود . متون احاديث را از برداشت همچنين در شاطبه عضو شورا بود و به كفايت و ورع و زهد مشهور . در ماه جمادى الاول سال 553 ه درگذشت . « 3 »\r\nديگر ، احمد بن اسماعيل بن صاحب الصلاة ، از مردم باجه و از راويان حديث .\r\nبه هنگامى كه مسيحيان به شهر باجه حمله كردند در شب شنبه 22 ذو الحجهء سال 557 ه شهيد شد . « 4 »\r\n\r\n\r\n","description":"","footnote":"\r\n( 1 ) . از كتاب فى التعريف بعياض برگ 7 - 14 . مخطوط مكتبة الكتانيه محفوظ در خزانهء كتب رباط شمارهء 553 .\r\n( 2 ) . الصله ، شمارهء 975 . وفيات الاعيان ج 1 / ص 469 ، قلائد العقيان ص 222 - 226 .\r\nالاحاطه ، مخطوط اسكوريال برگ شمارهء 350 .\r\n( 3 ) . التكمله ( القاهره ) شماره 1343 .\r\n( 4 ) . التكمله شمارهء 176 .\r\n","page_name":" 474 ","page_number":482},
  {"content":"\r\n\r\nديگر ، ابو جعفر احمد بن مسعود بن ابراهيم بن يحيى القيسى معروف به ابن اشكبندر . اصل او از سرقسطه بود در ثغراعلى . در شاطبه متولد شد و در آنجا درس خواند و در حديث و روايت سرآمد گرديد . بيش از ديگر علماى زمانش نام رجال و مواليد و وفيات آنان را از برداشت . تا آنجا كه او را به قاضى عياض تشبيه كرده‌اند . او نيز عضو شوراى شاطبه بود . حديث مىگفت و از بعضى از علماى زمان خود اخذ حديث كرد . مردى زاهد بود . در مهديه در راه حج به سال 558 ه درگذشت . « 1 »\r\nديگر ، محمد بن احمد بن ابى العافيه ، اهل مرسيه بود و چون اصلش از قسطلونه بود به القسطلى معروف شد . در فقه مالكى استاد بود و تدريس مىكرد .\r\nدر شهر خود عضو شورا بود به حفظ و عدالت اشتهار داشت . در ماه ذو الحجهء سال 558 وفات كرد . « 2 »\r\nديگر ، محمد بن عبد اللّه بن احمد بن مسعود بن صنعون بن شعبان از اهالى شلب بود و معروف به القنطرى . منسوب به قنطرة السيف از اعمال الغرب . اسلافش در آنجا مىزيستند . در اشبيليه و قرطبه و المريه نزد جماعتى از بزرگان عصر چون ابو بكر بن العربى و ابن مغيث و ابن ابى الخصال و جز ايشان درس خواند . در حديث براعت يافت و در حفظ و ضبط مشهور شد . در فقه به استادى رسيد . عهده‌دار كار شورا بود . بر كتاب الصلهء ابن بشكوال ذيلى نوشت و ابن الابار همهء آن را نقل كرده است . در مراكش در ماه ذو الحجهء سال 561 وفات كرد . « 3 »\r\nديگر ، احمد بن عبد الرحمان بن عيسى بن ادريس التجيبى است از مردم مرسيه . نزد پدرش و ابو على الصدفى و ديگر مشايخ زمان درس خواند و در فقه و علوم قرآنى استاد شد . در ادب نيز دست داشت . عضو شورا بود و مدتى دراز در مرسيه بر مسند قضا جاى داشت . سپس به قضاى شاطبه رسيد . به كفايت و عدالت اشتهار يافت . در مرسيه در روز دوم عيد قربان سال 563 ه درگذشت . « 4 »\r\n\r\n\r\n","description":"","footnote":"\r\n( 1 ) . التكمله شماره 177 .\r\n( 2 ) . التكمله شماره 1363 .\r\n( 3 ) . التكمله شماره 1377 .\r\n( 4 ) . التكمله شماره 188 .\r\n","page_name":" 475 ","page_number":483},
  {"content":"\r\n\r\nاز فقهايى كه در ادب نيز دست داشتند ، احمد بن محمد بن هذيل الانصارى از بلنسيه بود . در بلنسيه و قرطبه درس خواند و در فقه استادى يافت . در بلنسيه عهده دار شورا بود . سپس در برخى از شهرهاى ولايت قرطبه چون استجه و باغه متولى امر قضا گرديد . به ادب نيز علاقه‌اى وافر داشت و در كتابت و شعر حاذق بود . در اواخر عمر در بلنسيه در دورهء امارت محمد بن سعد امر مواريث به او محول گرديد .\r\nسپس مورد خشم واقع شد و به جزيرهء شقر تبعيدش كردند در آنجا به سال 558 ه وفات كرد . « 1 »\r\nو هم از ايشان بود حسن بن سيد الجراوى از مردم مالقه معروف به ابن سيد .\r\nحديث و لغت و ديگر علوم ادبى را نزد بزرگان زمانش خواند . در نحو و لغت سرآمد شد . شعر نيز نيكو مىگفت . در حدود سال 560 ه جهان را وداع گفت . « 2 »\r\nدر عصر مرابطين در اندلس حركت دينى خاصى پديد آمد كه رنگ تصوف داشت و به قيام طايفهء المريدين در مغرب اندلس انجاميد . امام اين مكتب علامهء صوفى ابو العباس احمد بن محمد بن موسى بن عطاء اللّه صنهاجى معروف به ابن العريف بود . ابن العريف از مردم المريه بود و در سال 481 ه در آنجا متولد شد و علوم قرآن و سير آموخت و چون گرايش به زهد و ورع در او قوت گرفت به طرق صوفيه گرايش يافت و از اقطاب آن نحله شد . كتابى چند تأليف كرده و از آن جمله است كتاب المجالس . و نيز رساله‌اى نوشت و در آن ابن حزم فيلسوف را مورد حمله قرار داد . ميان او و قاضى عياض السبتى مراسلات و مجادلات فقهى بود . ظاهرا فقهاى مرابطين را با مطالبى كه در كتب خود نوشته بود به خشم آورد و آنان نزد على بن يوسف سعايت كردند . على بن يوسف او را به مراكش فراخواند و تا زمان مرگ در آنجا در بند بود . مرگ او در ماه صفر سال 536 ه / 1141 م اتفاق افتاد .\r\nمردم براى تشييع جنازهء او انبوه شدند و امير المسلمين از كارى كه در حق او كرده بود پشيمان شد . از ابن العريف اشعار صوفيانه‌اى نيكو باقى مانده است .\r\nگفتيم كه احمد بن قسى زعيم انقلاب غرب اندلس از شاگردان ابن العريف\r\n\r\n\r\n","description":"","footnote":"\r\n( 1 ) . التكمله شماره 179 .\r\n( 2 ) . التكمله شماره 182 .\r\n","page_name":" 476 ","page_number":484},
  {"content":"\r\n\r\nبود . در المريه تعاليم و طريقهء او را فراگرفته بود و اين همان طريقه‌اى است كه به طريقهء « المريدين » معروف شد . ابن قسى و اصحابش اين طريقه را شعار شورش خويش در غرب اندلس قرار دادند . ظاهرا ابن قسى دعوت ابن العريف را به اين سمت جهت داده بود . يعنى از آن يك روش سياسى و انقلابى ساخته بود درحالىكه ابن العريف كارى جز تهذيب نفس نداشت . در هرحال از دعوت المريدين اطلاعات زيادى نداريم و از مبادى حقيقى آن بىخبريم . آنچه ابن الابار دربارهء دعوت « المريدين » مىگويد اين است كه شعارش لا إله الا اللّه و اللّه اكبر بود . « 1 » عبد الملك ابن صاحب الصلاه مورخ موحدين در باب نهضت المريدين كتابى نوشته كه در كتاب ديگر خود به نام المن بالامامه چند جا به آن اشاره مىكند ولى اين كتاب به دست ما نرسيده است . آنچه در اينجا بايد بگوئيم اين است كه ابن قسى علاوه بر اينكه از زعماى انقلاب بود ، از علماى دين و كلام نيز به شمار مىآمد و از ادبا و شعراى زمان خود بود .\r\nاز همدستان ابن قسى در حمل لواى دعوت « المريدين » محمد بن عمر بن المنذر بود كه پيش از اين از او ياد كرديم . او نيز فقيهى آگاه و اديبى بارع و شاعرى توانا بود .\r\nاز ادبا و شعراى « المريدين » ابو بكر بن المنخل الشلبى ، وزير ابن المنذر و كاتب او بود . او نيز شاعرى توانا بود . پس از فروپاشيدن دولت مرابطين در غرب اندلس به دعوت موحدين پيوست . و از كسانى است كه عبد المؤمن را بدان هنگام كه در جبل طارق بود مدح گفت . ابن الابار نمونه‌هايى از شعر او را آورده است . « 2 »\r\nاز بزرگان متصوفه در شرق اندلس يكى احمد بن محمد بن سفيان المخزومى بود . اصلش از جزيرهء شقر از اعمال بلنسيه است . در ادب و شعر دستى داشت سپس به زهد و تصوف گراييد . به العابد شهرت يافت . مردى توانگر بود . بر فقرا و نيازمندان اموال بسيار انفاق كرد . از امير شرق اندلس محمد بن سعد بن مردنيش بيمناك شد . خلع طاعت او كرد و به خدمت موحدين درآمد و در جزيرهء شقر براى\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ص 199 .\r\n( 2 ) . رجوع كنيد به الحلة السيراء ص 206 و 207 .\r\n","page_name":" 477 ","page_number":485},
  {"content":"\r\n\r\nدفاع موضع گرفت . اين حادثه در اواخر سال 566 ه بود . چندى از سوى محمد بن سعد محاصره‌اش كردند و اين محاصره تا محمد بن سعد زنده بود يعنى تا سال 567 ه ادامه داشت . « 1 »\r\nديگر از اقطاب محدثين و متصوفه در مشرق اندلس ، ابو العباس احمد بن معد بن عيسى بن وكيل التجيبى زاهد است . او را ابن الاقليشى مىگفتند ، زيرا اصل ايشان از اقليش بود و به دانيه آمده بودند . ابو العباس در آنجا زاده شد و پرورش يافت . در بلنسيه و اشبيليه و المريه درس خواند و در حديث و لغت و ادب سرآمد شد . از استادان او ابو محمد البطليوسى و ابو بكر بن العربى و ابو القاسم بن ورد و غير ايشان از اقطاب عصر بودند . در سال 532 ه به مشرق شد و حج به جاى آورد و در مكه مجاور گرديد . در اندلس و مشرق حديث مىگفت . متصوف و زاهد و اديب و شاعر بود . او را تأليفاتى است چون كتاب الكواكب و كتاب النجم من كلام سيد العرب و العجم و كتاب الغرر من كلام سيد البشر و كتاب ضياء الاولياء . ابو العباس هنگامى كه از مشرق بازمىگشت در شهر قوص از شهرهاى ناحيهء صعيد مصر به سال 551 ه / 1156 م درگذشت . « 2 »\r\nديگر ، محمد بن يوسف بن سعاده بود ، از مردم مرسيه و ساكن شاطبه . در فقه و حديث استادى يافت . از جمعى از اعلام زمان خود علم آموخت . از آن جمله بودند ابو على الصدفى و ابو محمد بن عتاب و ابو بكر بن العربى و غير ايشان . سپس به مشرق رفت و در اسكندريه و مكه سماع حديث كرد و به مرسيه بازگرديد . محمد بن يوسف علاوه بر تبحرش در علوم قرآن و تفسير و حديث در لغت نيز بصيرت خاص داشت و به تصوف سخت دلبسته . به قضاى مرسيه و سپس شاطبه منصوب شد و توانايى و پارسايى خويش آشكار ساخت . چون از كار قضا بپرداخت در اواخر سال 565 ه چشم از جهان بربست . « 3 »\r\nدر عصر مرابطين در لغت نيز پيشوايانى پديد آمدند ، از آن جمله بودند يكى\r\n\r\n\r\n","description":"","footnote":"\r\n( 1 ) . ابن الابار ، التكمله ج 1 / شماره 200 . ابن عبد الملك ، الذيل و التكمله ، مخطوط ياد شده\r\n( 2 ) . ابن الابار ، التكمله ج 1 / شماره 167 .\r\n( 3 ) . ابن الابار ؛ التكمله ج 2 / شماره 1390 .\r\n","page_name":" 478 ","page_number":486},
  {"content":"\r\n\r\nابو محمد عبد اللّه بن محمد بن سيد البطليوسى . اصل او از بطليوس بود در غرب اندلس . به سال 444 ه در آنجا متولد شد و در بلنسيه سكونت گزيد و در آنجا تحصيل علم كرد . در نحو و علوم لغت استاد بود . دانش‌پژوهان از هرسو به نزد او مىآمدند و درس مىخواندند . او را تأليفاتى چند است كه از آن ميان شرحى كه بر كتاب سقط الزند ابو العلاء معرى نوشته مشهور است . ابن خلكان شرح او را از شرحى كه خود ابو العلاء بر سقط الزند نوشته و آن را ضوء السقط ناميده بهتر مىداند . ديگر از آثار او كتاب الاقتضاب فى شرح ادب الكتاب است و نيز كتابى در حروف پنجگانه سين و صاد و ضاد طاء و دال . نيز كتاب الحلل فى شرح ابيات الجمل و كتاب الحلل فى اغاليط الجمل و كتاب شرح الموطأ و كتاب التنبيه على الاسباب الموجبة لاختلاف الامة . ابن سيد شعر نيز نيكو مىگفت . در بلنسيه در اواسط رجب سال 521 ه / ژوئن 1127 م درگذشت . « 1 »\r\nاز اعلام اهل لغت يكى هم يونس بن محمد بن مغيث ، در قرطبه به سال 447 ه متولد شد . و در آنجا علم آموخت و در لغت استاد شد . همچنين در روايت و علم انساب و ادب سرآمد گرديد . از استادان ابن بشكوال بود ابن بشكوال در الصله از او ياد مىكند . در قرطبه به سال 532 ه / 1137 م وفات يافت . « 2 »\r\nديگر ، از ايشان عبد الجليل بن عبد اللّه ، معروف به التدميرى بود . اصل او از استان تدمير بود . در المريه پرورش يافت و در ادب عرب و لغت استاد شد . شعر نيز نيكو مىگفت . چندى در بجايه در ظل حمايت بنى حماد زيست . از آثار اوست كتاب التوطئة فى العربيه و شرحى بر كتاب الفصيح ثعلب و شرح بر ابيات جمل زجاجى و كتاب الفوائد و الفرائد . در فاس به سال 555 ه وفات كرد . « 3 »\r\nو ديگر ، عبد اللّه بن الحسن بن عبد اللّه بن يزيد السعدى . از قلعهء يحصب . ابو محمد كنيه داشت . نزد ابو جعفر البطروجى و ابو الحسن بن الباذش درس خواند . در فقه و علم قراآت و در لغت و ادب براعت يافت . در نحو تبحر داشت و بر الكتاب سيبويه\r\n\r\n\r\n","description":"","footnote":"\r\n( 1 ) . ابن خلكان ، وفيات الاعيان ج 1 / ص 232 و 333 . ابن بشكوال الصله ، شماره 643\r\n( 2 ) . الصله شماره 1558 و نيز در  161 oN , dibi : seugioB snoP \r\n( 3 ) . التكمله ، شمارهء 175 .\r\n","page_name":" 479 ","page_number":487},
  {"content":"\r\n\r\nاستظهار مىكرد . از موطن اصلى خود به شهر القبذاق « 1 » از اعمال جيان رفت و در آنجا رحل اقامت افكند و هم در آنجا به سال 559 ه / 1164 م درگذشت . « 2 »\r\n\r\n2\r\nاما در زمينهء علوم مىگوييم كه نهضت درخشان علمى عصر مرابطين امتداد نهضت علمى و فكرى عصر ملوك الطوايف بود . در عصر مرابطين تنى چند از شخصيتهاى علمى ظهور كردند كه نه تنها در اندلس بلكه در ديگر اعصار و امم نيز از سرآمدان و اقطاب بودند .\r\nنخستين ايشان فيلسوف ابو بكر محمد بن يحيى بن الصائغ التجيبى بود ، مشهور به ابن باجه است . از مردم سرقسطه بود . در اواخر دولت بنى هود برآمد و در رياضيات و نجوم و علوم طبيعت و فلسفه در آن مكتب رياضى كه در ضلل دولت المقتدر بن هود و پسرش المؤتمن شكوفا شده بود ، به تحصيل پرداخت و نبوغ خويش بنمود . چون امير ابو بكر بن ابراهيم مسوفى ، پسر عم امير المسلمين على بن يوسف و داماد او ، به سال 508 ه امارت سرقسطه يافت ابن باجه را به وزارت خود برگزيد و با آنكه به آراء الحادى متهمش كرده بودند ، او را از مقربان خويش ساخت . فتح بن خاقان در كتاب خود المطمح او را مورد حمله قرار داده و به الحاد و انحلال عقيده نسبت داده بود و در حق او گفته بود كه « در آن تعاليم نظر مىكند و همه در انديشهء اجرام افلاك و حدود اقاليم است و كتاب خدا را به يكسو نهاده است . » بارى چون در سال 512 ه / 1118 م سرقسطه به دست مسيحيان اسپانيا افتاد ، ابن باجه از آنجا به اشبيليه رفت سپس رهسپار مغرب شد و در سال 533 ه / 1138 م در فاس جهان را بدرود گفت .\r\nابن باجه يكى از بزرگترين فلاسفه و متفكران اندلس است . قريب به بيست\r\n\r\n\r\n","description":"","footnote":"\r\n( 1 ) . القبذاق را امروز  eteduaclA  گويند ، در جنوب غربى جيان .\r\n( 2 ) . ابن عبد الملك التكمله ، مخطوط ياد شده ( شمارهء 1682 الغزيرى ) .\r\n","page_name":" 480 ","page_number":488},
  {"content":"\r\n\r\nو پنج جلد كتاب نوشته كه جز اندكى از آنها به دست ما نرسيده . است ابن باجه افزون بر اين مردى اديب و شاعر بود . « 1 »\r\nديگر ، على بن عبد الرحمان بن يوسف بن مروان بن يحيى الخزرجى است .\r\nطبيب بود ، از مردم طليطله . در آنجا پرورش يافت و علاوه بر فقه در طب نيز حذاقت يافت . نزد ابو المطرف بن وافد كه در آن روز مشهورترين پزشكان و دانشمندان اندلس بود ، درس خواند و در اين صناعت اشتهار يافت . چون قشتاليان در سال 478 ه / 1085 م بر طليطله مستولى شدند . او از شهر بيرون آمد و چندى در ديگر بلاد اندلس به گردش پرداخت و در بطليوس و سپس در اشبيليه و قرطبه سكونت جست . در سال 449 ه / 1105 م در قرطبه درگذشت . « 2 »\r\nديگر ، دانشمند پزشك و اخترشناس امية بن عبد العزيز بن ابى الصلت بود . در سال 460 ه در دانيه متولد شد و در نزد بزرگان زمان علم آموخت . از استادان او ابو الوليد الوقشى قاضى دانيه بود . در ادب و طب و نجوم استاد شد . از موطن خود دانيه بيرون آمد ، زيرا اوضاع دانيه پريشان شده بود . در سال 489 ه در عصر خلافت المستعلى فاطمى فرزند المستنصر و وزير او الافضل شاهنشاه به مصر رفت . بدان اميد كه زندگى خوش و آرامى در انتظارش باشد . در اسكندريه فرود آمد و چندى در آنجا زيستن گرفت . سپس به قاهره آمد و به وسيله برخى از حواشى الافضل به نزد او راه يافت ولى آن اميدها همه بر باد يافت و از او نصيبى نيافت . چنان كه گويد :\r\n« درنگ من به دراز نكشيد . زيرا به عيان ديدم كه بضاعت مرا به اندك مىخرند و صناعت مرا رواجى نيست ، حتى به من اهانت روا مىدارند و ضايعم مىگذارند . » بدتر از اينها الافضل فرمان داد او را به زندان برند و به عللى كه در روايات روشن نشده بند بر او نهند . ابن ابى الصلت سالى چند در حبس ماند و چند اثر از آثار خود را در آنجا پديد آورد . از جمله رسالهء العمل باصطرلاب و كتاب الوجيز فى علم الهيئه و كتاب الادوية المفرده و كتاب تقويم الذهن را در منطق در زندان نوشت . در سال 505 ه از زندان آزاد شد و به فرمان وزير از قاهره تبعيد شد . به اسكندريه و از آنجا\r\n\r\n\r\n","description":"","footnote":"\r\n( 1 ) . الاحاطه ( 1956 ) ج 1 / ص 412 - 416 .\r\n( 2 ) . ابن عبد الملك ، الذيل و التكمله السفر الرابع .\r\n","page_name":" 481 ","page_number":489},
  {"content":"\r\n\r\nبه افريقيه رفت و به عنوان مهمان نزد امير مهديه ابو طاهر يحيى بن تميم صنهاجى فرود آمد . ابو طاهر مقدمش را گرامى داشت . خزرجى در نزد او مقامى ارجمند يافت و در آنجا رسالهء موسوم به الرسالة المصريه را نوشت و در آن آنچه را در مصر بر او رفته بود بشرح بازگفت و نيز از جغرافياى مصر و نيل و ساكنان مصر و آثار و ابنيهء آن سخن گفته ولى مردم مصر را به پيروى از شهوات و فرو رفتن در لذات و اشتغال به ترهات و تصديق محالات و ضعف انديشه و اراده توصيف مىكند . همچنين علماى آن روز مصر را مشتى جاهلان بىاعتبار مىخواند . « 1 » چون امير ابو طاهر يحيى بن تميم بمرد نزد پسرش على بن يحيى همان مكانت پيشين باز يافت و كتاب الحديقه يا حديقة شعراء الاندلس را به شيوهء كتاب يتيمة الدهر ثعالبى براى او نوشت .\r\nامية بن ابى الصلت علاوه بر دانش بسيار اديب و شاعرى توانا بود . ديوان شعرى داشته كه ابن خلكان به آن اشاره مىكند . از جمله اشعار او ابياتى است كه اندكى پيش از مرگ خود سروده و گفته كه بر سنگ مزارش نويسند :\r\n سكنتك يا دار الفناء مصدقا * بانى الى دار البقاء اصير\r\nو اعظم ما فى الامر انى صائر * الى عادل فى الحكم ليس يجور\r\nفياليت شعرى كيف القاه عندها * و زادى قليل و الذنوب كثير\r\nفان اك مجزيا بذنبى فاننى * بشر عقاب المذنبين جدير\r\nو ان يك عفو منه عنى و رحمة * فثم نعيم دائم و سرور \r\nابن ابى الصلت در سال 529 ه / 1135 م يا 564 ه / 1151 م وفات كرد . « 2 »\r\nو از ايشان است ، بنى زهر ، خاندانى كه در طب و علوم طبيعت و كيمياء شهرت و درخشندگى داشتند . عميد اين خاندان ، عبد الملك بن محمد بن مروان بن زهر الايادى بود كه از اشبيليه به دانيه آمد . فقيهى حافظ بود . در اندلس از طايفه‌اى از علما علم آموخت . سپس رهسپار مشرق گرديد و حج به جاى آورد و در مصر و قيروان به تحصيل پرداخت و به اندلس بازگشت و در دانيه سكونت گزيد در چند\r\n\r\n\r\n","description":"","footnote":"\r\n( 1 ) . رجوع كنيد به ، الرسالة المصريه . به اهتمام عبد السلام هارون ص 24 و 30 .\r\n( 2 ) . رجوع كنيد به ابن خلكان ج 1 / ص 99 . القفطى ، اخبار الحكماء ص 57 . همچنين :\r\n 951 oN , dibi : seugioB . P \r\n","page_name":" 482 ","page_number":490},
  {"content":"\r\n\r\nعلم بويژه علم طب حذاقت داشت . اين علم را در مشرق نزد استادان آن سرزمين فراگرفته بود . پس از او فرزندان و نوادگانش همه به طب روى آوردند . عبد الملك در دانيه درگذشت . پس از او پسرش ابو العلاء زهر بن عبد الملك آمد و در اين علم همتاى پدر بود . زندگى علمى خود را از درس حديث آغاز كرد سپس به طب گراييد و آن علم از پدر بياموخت و در عصر خود در طب و علوم طبيعت سرآمد همگان شد . از تأليفات او كتاب الطرر است و نيز كتاب فى الادويه . ابو العلاء در شعر نيز دست داشت . بنا به قول ابن الابار در سال 525 ه / 1131 م در قرطبه به شوربختى مرد . پيكر او را به اشبيليه بردند و در آنجا به خاك سپردند .\r\nپس از او پسرش ابو مروان عبد الملك بن زهر ( در غرب معروف به\r\n raoznevA \r\n) آمد . عبد الملك بن زهر ، پس از ابو بكر محمد بن زكرياى رازى بزرگترين پزشكان در قرون وسطاست . شاگردش ابن رشد او را بعد از جالينوس بزرگترين طبيبان به شمار مىآورد . ابن زهر در اشبيليه مىزيست . به مرابطين پيوست و براى ابو اسحاق بن يوسف بن تاشفين كتاب خود را موسوم به الاقتصار فى اصلاح الاجساد تأليف كرد .\r\nاما بزرگترين مؤلفات او كتاب التيسير است كه از بزرگترين مراجع طب در قرون وسطى بود و به زبان لاتينى هم ترجمه شده است . از او نزد امير المسلمين على بن يوسف سعايت كردند . او را به مراكش فراخواند و چندى در زندان بداشت . سپس آزادش كرد . ابن زهر به اشبيليه بازگرديد و در سال 557 ه / 1162 م وفات كرد .\r\nپسرش ابو بكر بن زهر طبيب مشهور جانشين او گرديد . و در عصر موحدين صاحب نام و آوازه شد و چون بيشتر به اين عصر انتساب دارد ، در جاى ديگر از او ياد خواهيم كرد . « 1 »\r\nديگر از ايشان ، ابو عبد اللّه محمد بن مالك التغنرى بود . اصلش از روستاى تغنر از اعمال غرناطه بود . در اوايل قرن ششم هجرى مىزيست . در اشبيليه سكونت داشت . و علوم زراعت را نزد ابن بصال طليطلى آموخت و در آن علم حذاقت يافت\r\n\r\n\r\n","description":"","footnote":"\r\n( 1 ) . رجوع كنيد به الذيل و التكمله ، مخطوط موزهء بريطانيا ، السفر الرابع . و ابن الابار التكمله شماره 907 ابن دحيه ، المطرب من اشعار اهل المغرب ص 203 . المقرى ، نفح الطيب ، ج 1 / ص 437 ، 439 .\r\n","page_name":" 483 ","page_number":491},
  {"content":"\r\n\r\nو كتاب زهر البستان و نزهة الاذهان را در علم كشاورزى تأليف كرد . ابو عبد اللّه التغنرى را گاه الحاج الغرناطى و ابن حمدون الاشبيلى مىنامند .\r\nذكر اين شمار از متفكرين و دانشمندان اندلسى كه در عصر مرابطى در عرصه‌هاى مختلف علم و ادب پديد آمدند و برخى از آن‌گونه نوابغى هستند كه تاريخ حركت فكرى و علمى اندلس را به وجود خويش زينت بخشيده‌اند ، آدمى را به تأمل وا مىدارد كه آن داورى كه پيش از اين در حق مرابطين كرديم و گفتيم كه ايشان با شيوه‌هاى واپس‌گرايانهء خود مانع سير حركت فكرى اندلس شدند ، چگونه توجيه مىشود ؟ آنچه در اين باره مىتوان گفت اين است كه مرابطين مانع تدريس و تحقيق مباحث كلامى و اصولى و فلسفى شدند و كتبى را كه در اين علوم نوشته شده بود ، برنمىتافتند ولى اين طرد و تعقيب بدان پايه نبود كه حركت را به كلى باز دارد ، زيرا اولا اين مباحث چون ديگر مباحث علمى و ادبى ريشه در گذشته‌هاى دور داشت ، ثانيا عهد مرابطين در اندلس چندان دوام نيافت و با زوال سريع آن همهء موانع و سد و بندهايى كه بر پاى انديشه نهاده بودند گشوده شد و شورش اندلس برضد حكومت مرابطين همه‌جا را دربرگرفت و حركت علمى و فلسفى را حياتى تازه بخشيد .\r\n\r\n","description":"","footnote":"","page_name":" 484 ","page_number":492},
  {"content":"\r\n\r\n\r\nباب پنجم ممالك اسپانياى مسيحى در خلال عصر مرابطين و اوايل عصر موحدين\r\n\r\n","description":"","footnote":"","page_name":" 485 ","page_number":493},
  {"content":"\r\n . \r\n","description":"","footnote":"","page_name":" 486 ","page_number":494},
  {"content":"\r\n\r\n\r\nفصل اول آلفونسوى محارب و اوراكا ملكه قشتاله و آغاز عهد آلفونسو ريمونديس\r\nدر جلد دوم اين كتاب ، تاريخ ممالك اسپانياى مسيحى را در خلال قرن يازدهم ميلادى تا وفات آلفونسوى ششم پادشاه قشتاله ، بعد از نبرد اقليش در ژوئن سال 1108 م / 501 ه بررسى كرديم . اكنون مىخواهيم تاريخ اين ممالك را در خلال عصر مرابطين تا روى كار آمدن موحدين در شبه جزيره از نظر بگذرانيم .\r\nهنگامى كه مرابطين براى رهايى ملوك الطوايف از تجاوز اسپانياى مسيحى ، به شبه جزيره آمدند ، اسپانياى مسيحى شامل سه مملكت بود : مملكت قشتاله كه پهناورترين آنها بود و از لحاظ نيروى نظامى و ذخاير از آن دو مملكت ديگر برتر بود و مملكت آراگون و امارت برشلونه يا قطلونيه . امارت اشبيليه كوچكتر از همه بود . مملكت ناوار قديم يا نبره در اين زمان ديگر وجود نداشت ، زيرا در سال 1076 م سانچو راميرس پادشاه آراگون و آلفونسوى ششم پادشاه قشتاله آن را ميان خود تقسيم كرده بودند . سانچو بر نصف شرقى آن‌كه در سمت جبال پيرنه است مستولى شده بود و آلفونسو بر نصف غربى آن‌كه در سمت رود ابرو است چنگ انداخته بود .\r\n\r\n","description":"","footnote":"","page_name":" 487 ","page_number":495},
  {"content":"\r\n\r\nاز آن پس مملكت ناوار نتوانست استقلال خود را به دست آورد و در شبه جزيره به عنوان يك مملكت مستقل نقشى داشته باشد ، مگر نيم قرن بعد يعنى در سال 1134 م پس از وفات آلفونسوى محارب پادشاه آراگون .\r\nهنگامى كه مرابطين به اندلس آمدند ، آلفونسوى ششم عميد ممالك اسپانياى مسيحى و قطب آنها بود . و نيز هنگامى كه ميان مسيحيان و مرابطين جنگ بزرگ زلاقه درگرفت آلفونسو در رأس قواى متحد مسيحيان جاى داشت . آلفونسو در آن نبرد در سال 479 ه / 1082 م شكستى سخت خورد . آلفونسو توانست خويشتن را از زير بار عواقب آن شكست بيرون كشد و بار ديگر لشكر قشتاله را براى نبرد با مسلمانان بسيج كند و به سرزمين ايشان كشد . لشكر او چندى در كنار دژ ليط درنگ كرد و در حوالى مرسيه و لورقه دست به كشتار و تاراج زد تا آنگاه كه مرابطين و نيروهاى ملوك الطوايف آنان را به محاصره درآوردند ولى نتوانستند بر آن دژ دست يابند ، مگر آنگاه كه آلفونسو خود براى نجات سپاهيانش به ميدان نبرد بازگرديد . سپس در سال 1089 م آن را رها كرد و به جنگ شنترين از شهرهاى ولايت غربى رفت و در سال 1093 بر آن غلبه يافت . سالهاى بعد ، پس از مرگ السيد الكمبيادور در حوادث بلنسيه شركت جست و در حوالى آن دست به كشتار و تاراج زد و چون دريافت كه نيروى مرابطين كه براى استرداد آن آماده شده‌اند ، بر سپاه او تفوق دارند در سال 1102 م آنجا را ترك گفت . چون يوسف بن تاشفين درگذشت و پسرش على بن يوسف جاى او نشست ؛ على به اندلس لشكر برد تا مگر جهاد با مسيحيان را از سرگيرد . اين بار سپاه گران مرابطين اراضى قشتاله را مورد حمله قرار داد .\r\nفرمانده اين لشكر امير ابو طاهر تميم بن يوسف بود . امير ابو طاهر در خارج شهر اقليش با قواى قشتاله روياروى شد . پادشاه سالخورده ، آلفونسو به سبب ضعف پيرى ، خود همراه لشكر نيامد بلكه فرزند خردسال خود سانچو را به جاى خود فرستاده بود تا مگر روح اقدام و حماسه را در سپاهيان خود برانگيزاند . تقدير چنان خواست كه اقليش ، زلاقه ديگر گرديد و سپاه قشتاله شكست خورد و سانچوى خردسال يكتا پسر آلفونسو و ولىعهد او كشته شد و جمعى از سرداران و اكابر قشتاله بر خاك هلاك افتادند . اين واقعه در 29 ماه مه سال 1108 م اتفاق افتاد . - ما در جاى\r\n\r\n","description":"","footnote":"","page_name":" 488 ","page_number":496},
  {"content":"\r\n\r\nخود از اين وقايع ياد كرديم - آلفونسو بعد از اين ضربت اندك زمانى زنده بود و در 29 ژوئن سال بعد در سن هشتاد سالگى بمرد . مدت پادشاهىاش چهل و چهار سال بود و او را در دير ساهاگون دفن كردند .\r\nپيش از اين از اعمال و اصلاحات داخلى آلفونسوى ششم سخن گفتيم و گفتيم كه جامعهء قشتالى در عصر او تكوين يافت . در عصر او نفوذ پاپ آشكارتر گرديد و رياست روحانى او بر سلطنت اسپانيا سايه افكند . اين مطالب را در جلد دوم آورده‌ايم و لزومى به تكرار آن نيست . آنچه موردنظر ماست مسئلهء وراثت اوست . مىدانيم كه آلفونسوى ششم بدون آنكه جانشينى معين كرده باشد درگذشت زيرا پسر و جانشين او سانچو در جنگ كشته شده بود . از خصوصيات عهد آلفونسو اين بود كه بسيارى از شواليه‌هاى فرانسوى كه در آنها روحيهء صليبى بود ، به اسپانيا آمده بودند تا با قواى قشتاله در نبرد با مسلمانان شركت جويند . در اين ميان دو تن از اشراف و از خويشاوندان نزديك ملكه كنستانس زن اول آلفونسو نيز بودند .\r\nاين دو يكى كنت ريمون از اهالى بورگنى بود و ديگرى پسر عم او كنت هنرى بود . اين دو در بسيارى از نبردهاى آلفونسو با مسلمانان ، در كنار او بودند و دليريها نموده بودند . آلفونسو به پاداش خدمتشان ، در سال 1092 م دو دختر خود اوراكا و تريسا ( ترزا ) را به آن دو به زنى داد . كنت ريمون شوى اوراكا شد . اوراكا دختر قانونى شاه و از زنش ملكه كنستانس بود . كنت هنرى شوى تريسا گرديد .\r\nتريسا دختر غيرقانونى آلفونسو بود ، از رفيقه‌اش خمينا نونيس . آلفونسو امارت ولايت جليقيه را به اوراكا و ريمون داد و امارت اراضيى را كه در ولايت لوزيتانيا ( شمال پرتغال ) از مسلمانان گرفته بود به تريسا و كنت هنرى ارزانى داشت . اين اراضى بعدها مهد قيام مملكت پرتغال گرديد . بدين‌گونه نفوذ فرانسويها در شئون سياسى قشتاله راه يافت درحالىكه پيش از اين شئون دينى آن تحت تأثير راهبان دومنيكن و عميد ايشان مطران برنارمطران طليطله و رئيس كليساى اسپانيا درآمده بود .\r\nپيش از اين گفتيم كه در قشتاله سلطنت موروثى بود . ازاين‌رو آلفونسو پس از جنگ اقليش و كشته شدن تنها فرزندش سانچو دچار مشكلى بزرگ شد ، زيرا جانشين نداشت . ولى كمى پيش از مرگش با وصيتى كه كرد ، بگونه‌اى آن\r\n\r\n","description":"","footnote":"","page_name":" 489 ","page_number":497},
  {"content":"\r\n\r\nگره را بگشود . كنت ريمون پس از آنكه صاحب دو پسر از اوراكا شده بود در سال 1107 جهان را وداع گفته بود . اين دو پسر آلفونسو و سانچو نام داشتند . آلفونسو وصيت كرد كه پس از مرگش دخترش اوراكا بيوه كنت ريمون بر تخت سلطنت قشتاله نشيند و تا نيروى تازه‌اى به او بخشيده باشد و اسپانياى مسيحى را وحدت بخشد ، مقرر كرد كه اوراكا با آلفونسوى اول معروف به محارب پادشاه ناوار و آراگون ازدواج كند . پس از مرگ پادشاه سالخورده نواب مملكت ، از اشراف و اسقفان و ديگر رجال دين و حكام ولايات و شواليه‌ها در شهر ليون گرد آمدند و به وصيت پادشاه درگذشته ، صحه نهادند . اشراف قشتاله با آنكه از گستاخى پادشاه آراگون بيمناك بودند ، ولى از سوى ديگر هم مىترسيدند كه اوراكا به تنهايى نتواند وظايف سلطنت را به انجام رساند و از مملكت دفاع كند مگر آنكه در كنار او اميرى توانا باشد كه در برابر هجوم مسلمانان پايدارى تواند . پس با اين ازدواج موافقت كردند . اوراكا نيز با آنكه در دل راضى نبود ، تا به وصيت پدر عمل كرده باشد ، بدين زناشويى رضايت داد . بنا شد مشكل تخت سلطنت بدينگونه حل شود كه اوراكا پادشاه قشتاله و ليون و اشتوريش باشد و پسر خود آلفونسو ريمونديس ( پسر ريمون ) را مملكت جليقيه دهد ، در صورتى كه جليقيه تحت فرمان سلطنت قشتاله باشد . كنت هنرى شوى خواهر خود تريسا را هم امارت پرتغال دهد و او نيز خود را تابع تخت سلطنت قشتاله داند و هرگاه اوراكا از آلفونسو پادشاه آراگون صاحب فرزندى نشد پس از وفاتش آلفونسو ريمونديس ، يعنى نوهء آلفونسوى ششم بر تخت سلطنت نشيند .\r\nدر ماه اكتبر سال 1109 م مراسم ازدواج اوراكا در دژ منيون پايان گرفت و سال بعد ، سال 1110 م ملكه با قواى خود و با شوهرش به اراضى ناجره و سرقسطهء اسلامى حمله كرد . در اين هنگام مرابطين سرقسطه را در اشغال خود داشتند . آلفونسو شوى اوراكا در آن منطقه دست به كشتار و تاراج زد ولى سودى حاصل نكرد ، بلكه به زودى ميان او و اوراكا خلاف افتاد و دامنهء خلاف گسترش يافت . منشأ رقابت اين زن و شوهر همانا خود سلطنت بود . اوراكا زنى خودخواه و سركش بود و مىخواست در قشتاله و اراضى تابع آن همهء قدرت از آن او باشد ، از اين رو رجالى را كه در وفادارى و دوستى مطلق آنان شك مىكرد از دستگاه خود\r\n\r\n","description":"","footnote":"","page_name":" 490 ","page_number":498},
  {"content":"\r\n\r\nدور مىساخت و كسانى را كه مورد اعتمادش بودند به برترين مناصب دولتى فرا مىبرد . آلفونسو خشمگين شد و تصميم گرفت كه نگذارد ذره‌اى از حقوق او به عنوان يك پادشاه كاسته شود . لافونته مىگويد : « آن دو بدون هيچ علاقه و محبتى با يكديگر زناشويى كردند . امير آراگونى بيشتر يك سپاهى خشن بود تا يك شوهر نرمخوى مهربان و ملكه اوراكا نيز در بعضى از اعمال خارجى خويش آنچنانكه بايد رعايت حزم و دقت نمىنمود و اين بدان انجاميد كه پادشاه زن خود را بىاعتبار انگارد و با او بدرفتارى كند آن هم نه تنها به زبان بلكه به عمل ، چنان كه گاه او را سيلى مىزد و گاه زير پاى فرو مىكوفت . اسقفهايى كه از اين ازدواج در آغاز خشنود نبودند وقتى كه ملكه را در چنين وضع اهانت‌بارى يافتند ، راهى جز طلاق در پيش پايش ننهادند . ملكه نيز به سخن آنان گوش داد ، زيرا علاوه بر آنكه از شوى خود در رنج بود در صحت اين ازدواج نيز شك داشت . و از ديگر سو علاقه داشت كه با كنت گومث دوكاند سبينا ازدواج كند . اين كنت از زمان حيات پدر اوراكا ، به دو عشق مىورزيد و ميان آن دو روابطى ريبت‌آميز برقرار بود . » « 1 »\r\n\r\n1\r\nجنگ مشهور داخلى از اينجا آغاز شد . اين جنگ سالها به دراز كشيد و اسپانياى مسيحى پاره‌پاره شد . عامل اين شقاق و خونريزى آلفونسو پادشاه آراگون و اوراكا ملكهء قشتاله بود .\r\nآلفونسو پادشاه آراگون از نخست مىدانست كه زنش تا چه حد رياكار و خدعه‌گر است . همچنين از نظر اخلاقى نيز دربارهء او حرفهايى زده بودند . دفاع از طليطله را وسيله قرار داد و در بيشتر قلاع قشتاله و شهرهاى بزرگ آن پادگانهاى آراگونى تأسيس كرد . حتى از محاصرهء ملكه در قلعه كاستلار به سال 1110 به بهانهء اينكه به آتش شورش و عصيان دامن مىزند ، خوددارى نورزيد و با\r\n\r\n\r\n","description":"","footnote":"\r\n( 1 ) .\r\n . 712 . P . III . T , anapsE ed lareneG airotsiH : etneufaL . M \r\n","page_name":" 491 ","page_number":499},
  {"content":"\r\n\r\nسوء رفتار خود مىخواست از هيبت تخت سلطنت او فروكاهد .\r\nبراى دخول در اين كشاكشها عوامل ديگرى هم وجود داشت . مثلا امير هنرى امير پرتغال و شوى تريسا خواهر اوراكا نيز به تخت پادشاهى قشتاله چشم دوخته بود و براى دست يافتن به آن توطئه مىكرد . براى حصول اين مقصود به گرد آوردن يارانى براى جنگ با اوراكا به فرانسه رفت . سپس از راه آراگون به اسپانيا بازگرديد و با آلفونسو اتفاق كرد كه براى اتحاد اراضى ليون و قشتاله اقدام كنند ، سپس آن را ميان خود تقسيم نمايند .\r\nتوطئه‌ها در همان هنگام بر گرد امير خردسال آلفونسو ريمونديس ، دور مىزد .\r\nاو در مزرعه‌اى كوچك در جليقيه تحت سرپرستى قيم خود كنت پدرو دوتراوا مىزيست . چون مادرش اوراكا به پادشاه آراگون شوى كرد ، قيم او خواست كه امير خردسال را برطبق وصيت جدش ، پادشاه جليقيه اعلام كند . هنرى فرمانرواى پرتغال نيز اين راى را تأييد كرد ولى اوراكا زمانى كه در قلعهء كاستلار محبوس شده بود دست به اقدام زد و رسولان خويش به جليقيه فرستاد تا بخواهند كه جليقيه فرمانبردارى خود را به او اعلام دارد ولى اشراف جليقيه از انتقام پادشاه آراگون مىترسيدند .\r\nآراء گوناگون و دسيسه‌ها افزون شد . برخى از اشراف شورشى جليقيه قصد آن كردند كه پادشاه خردسال را از مقرش در دژ سانتاماريا در جايى كه كنتس دوتراوا سخت از او نگهبانى مىكرد بربايند . ولى كنتس سخت پايدارى كرد و از او دفاع نمود . در اين كار ديگو خلمريث اسقف شنت ياقب نيز به يارى او برخاست و آن قصد به شكست انجاميد . در اين اثناء اوراكا توانست از زندان خود ، در دژ كاستلار بگريزد . بيشتر اشراف قشتاله كه از بدخويى و زورگويى پادشاه آراگون ملول شده بودند گرد او را گرفتند . اوراكا عنان عقل به دست هوا و هوس داد و دو تن از اشراف گومث گونثالث و پدرو گونثالث دولارا را كه هر دو از عشاق او بودند و هر دو به اميد رسيدن به تخت سلطنت قشتاله منتظر طلاق او بودند ، بركشيد و مقرب خود ساخت . پادشاه آراگون از اين‌گونه اعمال ترديدبرانگيز در آتش خشم مىسوخت و جزئيات اعمال ملكهء خائن را زير نظر گرفته بود . با اين اوصاف ديگر آشتى ميان آن دو با وجود كينه‌اى كه به هم داشتند ميسر نمىبود . و طولى نكشيد كه اين نزاع\r\n\r\n","description":"","footnote":"","page_name":" 492 ","page_number":500},
  {"content":"\r\n\r\nخانوادگى به يك جنگ علنى مبدل شد .\r\nهنرى امير پرتغال در اين نزاع براى دست يافتن به اطماع خود جانب پادشاه آراگون را گرفته بود . آلفونسو در خلال اين احوال بر طليطله دست يافته بود و فرمانرواى آن البار هانس بود . آتش جنگ داخلى زبانه كشيد . نيروهاى ليون و قشتاله از سوى اوراكا به حركت درآمدند و نيروهاى آراگون و پرتغال از سوى فرمانروايان آن بلاد پيش آمدند و در كامبودى سبينا در نزديكى سيبولفيدا از اعمال ولايت شقوبيه به يكديگر رسيدند . سردار سپاه قشتاله كنت پدرو دولارا بود . پس از آنكه با هجوم سخت سپاه آراگون روياروى شد از معركه بگريخت و به برغش رفت . همتاى او كنت گومث به جاى او فرماندهى سپاه قشتاله را برعهده گرفت . عاقبت با پيروزى آراگون جنگ پايان گرفت و پيكر كنت و بسيارى از اشراف قشتاله ميان كشتگان بود . اين جنگ در ماه نوامبر سال 1111 م بود .\r\nپس از اين شكست ، سپاه آراگون وارد قشتاله شد و به هرجا رسيد كشتار و تاراج كرد . اسقفهايى كه طرفدار ملكه بودند عزل شدند و سپاهيان به كليساها تجاوز كردند . در اين هنگام اشراف جليقيه از عاقبت كار به وحشت افتادند ، به ملكه پيوستند و آلفونسو ريمونديس را به پادشاهى جليقيه برداشتند و مقرر كردند كه او را نزد مادرش به قشتاله برند . قيم او كنت دوترا و اسقف خلمريث با افواجى بزرگ از سپاهيان همراه او شدند . پادشاه آراگون خبر يافت ، بيامد تا راه بر آنان بگيرد .\r\nميان دو گروه در نزديكى استرقه جنگى سخت درگرفت . هر طرف مىكوشيد كودك را با خود ببرد . جليقيان شكست خوردند ولى اسقف خلمريث توانست در خلال معركه كودك را برگيرد و بگريزد و به دژ اوسيون به مادرش برساند ، آنگاه هر دو را از راه كوهستان به شنت ياقب برد .\r\nاسقف خلمريث در اين هنگام روح مقاومت بر ضد پادشاه آراگون بود . مردم جليقيه را كه هنوز پايبند اخلاص خود بودند به اتحاد و مقاومت دعوت كرد و هنوز زمانى دراز نگذشته بود كه او و ملكه توانستند نيروى عظيمى را سامان دهند .\r\nهمچنين اسقف توانست هنرى امير پرتغال را نيز در كنار خود قرار دهد . زيرا او نيز از تحكمهاى پادشاه آراگون رنجيده بود . اين نيروى متحد براى رهانيدن محاصره‌شدگان جليقى رهسپار استرقه شد . چون پادشاه آراگون تفوق سپاه دشمن\r\n\r\n","description":"","footnote":"","page_name":" 493 ","page_number":501},
  {"content":"\r\n\r\nرا بر سپاه خود ديد ، از استرقه بيرون رفت و سپاه خود را به شهر « الوليد » برد در آنجا قشتاليان و جليقيان و پرتغاليها مىخواستند او را محاصره كنند ولى توانست به گونه‌اى از دام برهد و در آوريل سال 1112 م پيروزمندانه به كشور خود بازگردد .\r\nدر اينجا ضرورى است سخنى چند از اين اسقف حادثه‌جوى ديگو خلمريث بياوريم . او از سال 1101 م اسقف شنت ياقب بود . سيادت او بر اين مركز اسقفى مهم و متمدن و چنگ افكندنش بر آن ثروت عظيم و مريدان بسيار سبب شد كه در اين مبارزهء سياسى كه اكنون در قشتاله درگرفته بود به صورت يك عامل مهم خود - نمايى كند . اسقف علاوه بر اينها از مواهب ديگر نيز برخوردار بود . مردى دورانديش و آزمند به توسعهء قدرت خود و حقوق كليساى خود بود . براى رسيدن به اهداف خود چندان پايبند آن نبود كه از چه وسيله‌اى استفاده كند . مخصوصا به سبب ضعف اخلاقى كه در آن عصر دامنگير جوامع شده بود و هركس مىتوانست به زودى موضع سياسى خود را تغيير دهد و از يك گروه به گروه ديگر بپيوندد ، اسقف نيز گاه به اين و گاه به آن صاحب قدرت مىپيوست ، يعنى نمونهء كاملى از خلقيات زمان خود بود . اسقف زمانى در شمار دوستان ملكه اوراكا درآمد ، سپس با او دشمنى ورزيد و در زمرهء ياران تريسا ملكه پرتغال درآمد ولى در اين دوستى نيز پايدار نماند و در صف دوستداران پادشاه خردسال آلفونسو قرار گرفت و سپس كمر به خصومت با او بست . و باز مىبينم كه در كنار ايشان نبرد مىكند و باز مىبينم كه برضد ايشان مىجنگد . « 1 »\r\nسالهاى بعد همه اضطراب و پريشانى بود و حوادث . اسپانياى مسيحى ميان سه حزب تقسيم شد . نخستين و نيرومندترين آنها از حيث گسترش خاك و قدرت حزب طرفداران پادشاه آراگون بود و ديگر حزب قشتاله ، تحت لواى اوراكا كه رجال دين در قشتاله و ليون و جليقيه و پشت‌سر ايشان مردم ياوران او بودند و سه ديگر حزب اشراف ، كه هم با فرمانروايى ملكه معارض بود و هم با پادشاه آراگون\r\n\r\n\r\n","description":"","footnote":"\r\n( 1 ) -\r\n . alonapsE noicazilviC aL ed y anapsE ed airotsiH : arimatlA . R . 853 753 . p . I . V \r\n","page_name":" 494 ","page_number":502},
  {"content":"\r\n\r\nو هم اميد خود را به آلفونسو ريمونديس پادشاه خردسال جليقيه بسته بود و اكثر شواليه‌ها در اطراف مملكت به يارى او كمر بسته بودند .\r\nمعلوم بود كه اختلاف ميان ملكه و شوهرش به حدى رسيده بود كه ديگر اصلاح‌پذير نبود . حتى يك‌بار گروهى از بزرگان قشتاله پاى پيش نهادند و با انعقاد پيمان صلحى بلاد و قلاع را ميان آن دو پادشاه تقسيم كردند ولى پس از اندك زمانى آلفونسو بر بسيارى از قلاع كه به ملكه واگذار شده بود غلبه يافت . در اين هنگام قشتاليان به خشم آمدند و اعلان كردند كه اوراكا ملكهء قانونى قشتاله است . ملكه نيز لشكر خود و جليقيه را در حركت آورد و به جنگ آلفونسو رفت . آلفونسو سفيران خود را فرستاد تا مگر پيمان صلح را تجديد كند . اشراف براى آنكه خون كسى ريخته نشود اين پيشنهاد را پذيرفتند ولى اسقف ديگو خلمريث با هرگونه مصالحه‌اى مخالفت ورزيد و عقد ازدواجى را كه ميان ملكه و آلفونسو بسته شده بود باطل اعلان كرد . زيرا ميان زوجين به فتواى پاپ خويشاوندى بسيار نزديك بود . ديرى نكشيد كه رسول پاپ در مجلسى كه در بالنسيا تشكيل شد رسما بر بطلان عقد رأى داد . ملكه از اين رأى بسى خوشدل شد ولى آلفونسو پادشاه آراگون ، اين فتواى پاپ را نپذيرفت و به قشتاله اعلان جنگ كرد و بر ولايت ريوخا مستولى شد .\r\nدر خلال اين احوال بسى فتنه‌ها و پريشانيها برخاست . اين اختلالها بيشتر در صف اوراكا و گاه برضد او پديد مىآمد . اوراكا همچنان به راه و رسم پيشين خود مىرفت و بىبند و بارىاش از حد گذشته بود و همهء امور كشور را به دست دوستش كنت پدرو دولارا سپرده بود و داستان عشق او بر سر زبانها افتاده بود . اسقف ديگو از سوى ديگر با تمام توان مىكوشيد آلفونسو ريمونديس را در جليقيه تقويت كند و در اين اقدام با كنت دوتراوا مؤدب و سرپرست پادشاه جوان و اشراف شورشى جليقيه نيك همدستى و همداستانى مىنمود . ملكه از كارهاى اسقف به خشم آمد و سپاهى به شنت ياقب كه در اين روزها مركز اين توطئه‌ها شده بود ، فرستاد . اسقف مجبور شد سر به اطاعت فرود آورد و از اعمال خود توبه كند ولى در همين هنگام كنت دوتراوا و تريسا ملكهء پرتغال با قواى خود به شنت ياقب آمدند و ملكه اوراكا را محاصره كردند . اوراكا به زحمت زياد توانست از شنت ياقب بيرون رود و از\r\n\r\n","description":"","footnote":"","page_name":" 495 ","page_number":503},
  {"content":"\r\n\r\nآنجا به ليون رفت . تريسا چندى در جليقيه ماند تا آنگاه كه خبر يافت كه مسلمانان به اراضى جنوبى كشورش لشكر آوردند . پس به پرتغال بازگرديد تا به دفع آنان پردازد .\r\nدر اين هنگام اهالى شنت ياقب به اسقف ديگو شوريدند و او به قشتاله گريخت و خود را در حمايت ملكه قرار داد . ملكه او را به گرمى بپذيرفت و از او خواست براى بستن پيمان صلحى ميان او و پسرش و ياران او از اشراف جليقيه سعى كند .\r\nاسقف در ساهاگون مجلسى ترتيب داد و از دو طرف جمعى را در آن دعوت كرد و ميان مادر و فرزند قرارداد دوستى بست و از هر طرف سى تن از اشراف بر آن مهر نهادند . مقرر شد كه مادر و فرزندش هر دو باهم در جليقيه و ليون و استوريش فرمان برانند و مادر تا زنده است در قشتاله حكومت كند و پس از او برطبق وصيت آلفونسوى ششم پسر به جاى او نشيند . اين معاهده در سال 1117 م منعقد گرديد .\r\nچون پيمان صلح بدينگونه به امضاء رسيد ملكه براى ديدار فرزندش به جليقيه رفت . سپس براى تعقيب مردم شنت‌ياقب كه با اسقف خصومت ورزيده بودند رهسپار آن ديار شد . مردم شهر در برابرش به مقاومت پرداختند و چنان كردند كه مجبور شد با حواشى خود به كليساى بزرگ شهر پناه جويد . شورشيان بدون آنكه به جنبهء تقدس كليسا توجه كنند ، آتش در آن زدند و چون ملكه براى نجات جان خويش از كليسا بيرون جست دست تطاول به سويش گشودند و به انواع اهانت كردند . ملكه رهايى نتوانست مگر آنگاه كه تعهد كرد كه بر ايشان اسقفى ديگر آن هم بر وفق خواست پادشاه ، معين شود . اما اسقف ديگو توانست جامه مبدل كند و بگريزد ولى پيروان او در آتش‌سوزى كليسا سوختند .\r\nتا ملكه شنت‌ياقب را ترك گفت نيروهاى جليقيه و نيروهاى ملكه و ياران اسقف ديگو به سوى شهر در حركت آمدند . ملكه قصد آن داشت كه مردم آن شهر را به سبب گستاخىشان گوشمال دهد . مردم شهر ترسيدند . بزرگان شهر از كشيشها و اهالى ، به تضرع نزد ملكه و اسقف آمدند و از آنچه رفته بود پوزش خواستند .\r\nكار بدينگونه پايان يافت كه گروه شورشى كه نام « جمعيت برادران » بر خود نهاده بود ، خلع سلاح شود و بزرگان شهر سوگند خوردند كه در اطاعت ملكه و اسقف هستند و پنجاه جوان از فرزندان و خويشاوندان خود را به گروگان دهند . ملكه فرمان\r\n\r\n","description":"","footnote":"","page_name":" 496 ","page_number":504},
  {"content":"\r\n\r\nداد ، املاك پنجاه تن از شورشيان مصادره گردد و مقرر شد كه مردم شهر مالى گزاف به عنوان جريمه بپردازند . سپس ملكه در صحبت اسقف به شهر داخل شد و اسقف به منصب خود بازگرديد و هرچه از كليسا به غارت رفته بود بازگردانده شد . كليسا و قصر اسقفى كه مجاور آن بود به هزينهء شورشيان تعمير گرديد . اسقف ديگو توانست از پاپ كلستينوس دوم رتبهء مطرانى ( كاردينال ) بگيرد . اين كلستينوس برادر ريمون پدر آلفونسوى خردسال بود . بخشيدن اين رتبه به اسقف به سبب ياريهاى او از آلفونسو بود و شرط كرد كه همچنان ياريهاى خود را از او دريغ ندارد .\r\nملكه اوراكا بعد از اين وقايع با قواى خود و قواى شنت‌ياقب به فرماندهى مطران ديگو ، براى نبرد با خواهرش تريسا بيرون آمد . آمده بود كه اراضى توى و اورنسى را كه خواهرش تصرف كرده بود باز پس ستاند . بدينگونه وارد اراضى پرتغال شد و تريسا را در دژ لانيوسو محاصره كرد ولى تريسا توانست به يارى برخى اشراف جليقيه بگريزد و چه بسا به يارى آن مطران حيله‌گر كه تصميم گرفته بود لشكر خود را به شنت‌ياقب بازگرداند و اين امر اوراكا را در كار او به شك افكنده بود . گفتگوهايى كه ميان دو خواهر صورت گرفت نتيجه‌اى شگفت داد . از اين قرار كه اوراكا به نفع خواهرش از اراضى حوالى سموره و تور و شلمنقه صرف‌نظر كرد و تريسا نيز تعهد كرد كه او را در برابر همهء دشمنانش اعم از مسلمانان يا مسيحيان يارى رساند و هيچ يك از كسانى را كه برضد او قيام كنند يارى ننمايد .\r\nپس از آن اوراكا در رأس سپاهيان خود رهسپار جليقيه شد ولى چنان انديشيد كه بگذارد نخست قواى شنت‌ياقب از رود بگذرند و هنوز به تمامى نگذشته بودند كه فرمان داد مطران ديگو را دستگير كنند . او را به يكى از دژها در بند كشيد . سپس سه برادر او و نيز دو دوست او مطران براجا و اسقف اورنسى را كه همه در لشكر بودند گرفتند .\r\nاين اعمال تأثيرى ناخوش در شنت‌ياقب و رم داشت . در شنت‌ياقب مردم به خشم و خروش آمدند و چون ملكه براى شركت در مراسم عيد قديس‌ياقب به شهر مقدس آمد مردم برضد او تظاهرات بزرگ به راه انداختند . اما در رم پاپ كلستينوس دوم به مطرانهاى اسپانيا پيام فرستاد كه مجلسى دينى منعقد كنند و به طرد ملكه از كليسا فرمان دهند ، مگر آنكه مطران ديگو را آزاد كند و املاك غصب شدهء كليسا را\r\n\r\n","description":"","footnote":"","page_name":" 497 ","page_number":505},
  {"content":"\r\n\r\nباز پس دهد . از سوى ديگر مردم شنت‌ياقب بشوريدند و ملكه را تهديد كردند كه اگر مطران ديگو را آزاد نكند چنين و چنان خواهند كرد ، بويژه چون پادشاه جوان آلفونسو ريمونديس با قواى خود بيامد به جرئت و جسارتشان در افزود . در اين هنگام اوراكا ناچار شد مطران و ياران او را آزاد كند ولى نه املاك كليسا را بازپس داد و نه املاك مطران را .\r\nدر اين هنگام مطران براى نبرد با ملكه قدم به ميدان نهاد . شگفت در اين است كه مردم شنت‌ياقب كه چندى پيش برضد او خروج كرده بودند و نزديك بود او را بكشند ، در اين جنگ در كنار او قرار گرفتند .\r\nهمچنين قواى آلفونسو ريمونديس پادشاه جليقيه نيز به دو پيوست . ملكه اوراكا با سپاه خود به جنگ مطران شورشگر و هم‌پيمانان او رفت . دو لشكر در جايى به نام مونساكرو مصاف دادند . جنگى خونين بود . در اين اثناء فرمان مطرانها داير بر اخراج ملكه از كليسا بنا به خواست پاپ صادر شد و ملكه راهى جز تسليم نداشت . در روايت ديگر آمده است كه ميان دو لشكر جنگى درنگرفت و مطران ديگو پيشنهاد كرد كه ميان ملكه و پسرش مذاكراتى براى عقد يك قرارداد صلح منعقد شود . تا مگر خونى بر زمين ريخته نشود . اين گفتگوها به بستن معاهدهء صلح منجر شد . ملكه براى ضمانت تنفيذ آن شصت تن از سواران خود را به گروگان فرستاد و تعهد كرد كه املاك كليسا و املاك مطران را بازپس دهد و رواتب او را مرتب ادا كند .\r\nپاپ كلستينوس دوم ، كوشيد تا اين جنگ داخلى را كه مدتى بود ادامه داشت متوقف كند . ازاين‌رو سفيران خود را پىدرپى به اسپانيا مىفرستاد . اين سفيران در كليسا جلساتى تشكيل مىدادند باشد كه ميان احزاب متنازع و فاقى ايجاد كنند .\r\nعاقبت در جلسه‌اى كه به سال 1124 م در شهر « الوليد » تشكيل گرديد قرار بر آن شد كه ملكه و پسرش بر سرزمينهايى كه اوراكا از پدر به ارث برده است به تساوى فرمان برانند . ولى نزاع ميان اشراف همچنان بر دوام بود و به هيچ تدبير فروكش نمىكرد . سبب آن بود كه ملكه اوراكا به مقاصد خود نرسيده بود و در برافروختن آتش كينه ميان گروهها و احزاب مختلف از پاى نمىنشست . پسرش پادشاه جوان همان چند سال پيش با گروه نيرومندى از سواران خود به قشتاله رفته بود و كنت\r\n\r\n","description":"","footnote":"","page_name":" 498 ","page_number":506},
  {"content":"\r\n\r\nپدرو دولارا معشوق مادرش را دستگير كرد و به زندان افكنده بود . كنت از زندان گريخته و تحت حمايت امير برشلونه جاى گرفته بود . اين اقدام باعث شد كه تا چندى زبان طاعنان در حق ملكه كوتاه شود و اشراف قشتاله دست‌آويزى براى خروشيدن نداشته باشند . باوجوداين ملكهء بىبندوبار همچنان روش ناپسند خود را با عشقهاى رسوايى برانگيزش تا پايان حيات ادامه داد . ملكه در سال 1126 م درگذشت . با مرگ او همگان نفسى به راحت كشيدند هم ملوك و هم ارباب كليسا و اشراف و هم شواليه‌ها و هم ملت . فرمانروايى او بر قشتاله بيست سال مدت گرفت .\r\nمورخان اسپانيايى در ارزيابى ايام حكومت او و عواقب تاريخىاش اختلاف دارند . برخى سخت به لعن و طعن پرداخته‌اند چون اسقف ساندووال كه در تاريخ خود « 1 » او را نكوهش مىكند و مىگويد :\r\n« بر ما واجب است كه چنين دوره‌ها را از سلسله دوران تاريخى خود حذف كنيم » . لوقا التويى و اسقف طليطله و ماريانا هرچند او را با عنوان زنى مشهور و شجاع وصف مىكنند ولى از خدعه‌هاى ناپسند خيانت‌آميزش سخن مىگويند .\r\nاما كشيش فلورس « 2 » و ديگران آلفونسوى محارب را مسئول همهء آن زشتكاريها و خونريزيها و نفاق افكنيها مىشمارند و او را شويى تندخو و نسبت به زنش خشن و بدرفتار وصف مىكنند و معتقدند كه او بود كه اسقفها و رجال دينى را سركوب كرد و معابد را ملوث و ويران ساخت و اموال و ظروف مقدس را ربود حتى از فريب دادن آن كودك كه عنوان اميرى داشت خوددارى نمىكرد . « 3 »\r\n\r\n2\r\nچون ملكه اوراكا چشم از جهان فروبست ، پسرش آلفونسو ريمونديس در قشتاله و ليون و ديگر سرزمينهايى كه جدش آلفونسوى ششم بر آنها فرمان مىراند\r\n\r\n\r\n","description":"","footnote":"\r\n( 1 ) .\r\n . noel ed y allitsaC ed seyeR sol ed airotsiH : lavodnaS \r\n( 2 ) .  . sacilotaC sanieR al ed airotsiH : zerolF \r\n( 3 ) .\r\n . 512 . P . III . T , anapsE ed lareneG airotsiH : eteufaL . M \r\n","page_name":" 499 ","page_number":507},
  {"content":"\r\n\r\nپادشاهى يافت و آلفونسوى هفتم ناميده شد . آلفونسوى هفتم از زمان مرگ جدش و در زمان مادرش چنان كه گفتيم پادشاه جليقيه بود . اين پادشاه جوان كه هنوز از بيست و يكسالگى درنگذشته بود ، در طوفان حوادث ايام پرورش يافته بود . از اين رو نيكو فراگرفته بود كه چگونه با آنها روياروى شود و عنان حزم و هوشيارى از دست ندهد . اشراف قشتاله و ليون و نيز ملت قشتالى احساس مىكردند كه بر روى كار آمدن آلفونسو ريمونديس بشارتى است به پايان دوران پريشانى و هرج‌ومرج و آمدن دوران جديدى از سلامت و آسايش . اما براى اينكه اين آرزو جامهء تحقق پوشد بايد دو كار صورت پذيرد يكى آنكه مسائل سياسى ميان قشتاله و آراگون حل شود دوم آنكه همهء اشراف و كسانى كه در اطراف مملكت برضد حكومت خروج كرده‌اند تسليم فرمان شوند .\r\nاما مسئلهء اول ، آلفونسو پادشاه آراگون همچنان دعاوى قديم خود را تكرار مىكرد و سپاهيان او همچنان شمارى از دژهاى متعلق به قشتاله را اشغال كرده بودند و خيال هم نداشت آنها را تخليه كند . چون اوراكا زن سابقش مرد و پسر او به پادشاهى رسيد آلفونسو پادشاه آراگون آهنگ آن كرد كه به اراضى قشتاله حمله برد تا بتواند دژهايى را كه پيش از اين تصرف كرده بود در دست خود نگهدارد .\r\nآلفونسو ريمونديس هم به نوبه خود مىخواست كه به تجاوز پادشاه آراگون پايان دهد و سراسر قشتاله را خاص خود كند . ازاين‌رو اين دو پادشاه مهياى مقاومت در برابر خواستهاى يكديگر شدند . پادشاه آراگون در تجاوز پيشدستى كرد و قواى خود را به اراضى قشتاله آورد و تا نزديكى بالنسيا پيش آمد . در آنجا يا قواى قشتاله به سردارى كنت دولارا برخورد كرد . ميان دو لشكر هيچ قتالى در نگرفت ، زيرا اسقفان به زودى پاى در ميان نهادند و معاهدهء صلح بسته شد . پادشاه آراگون تعهد كرد كه دژهايى را كه در تصرف دارد تا مدت معينى بازپس دهد ، سپس در سال 1127 ه به بلاد خود بازگردد .\r\nپادشاه آراگون به آنچه در معاهده‌نامه بر آن صحه گذاشته بود عمل نكرد و هنوز دو سال نگذشته بود كه به جنگ قشتاله لشكر آورد . آلفونسو ريمونديس نيز لشكر بيرون كشيد و در نزديكى الماسان در برابر هم قرار گرفتند باز هم اسقفان پاى در ميان نهادند و پيمان صلح بسته شد . در اين پيمان پادشاه قشتاله تعهد كرد كه\r\n\r\n","description":"","footnote":"","page_name":" 500 ","page_number":508},
  {"content":"\r\n\r\nدژهايى را كه در قشتاله است به آلفونسوى محارب دهد .\r\nاين پيمان نيز چندان استوار و پايدار نبود . زيرا پس از اندك مدتى دوباره دو پادشاه در ميدان نبرد روبه‌روى هم صف‌آرايى كردند . پادشاه قشتاله اين بار به قلعه كاسترو شريش كه در اشغال پادشاه آراگون بود حمله كرد . چند روزى جنگ ادامه داشت ولى اسقفان باز هم تلاش كردند كه خون مسيحيان ريخته نشود مىگفتند دشمن جاى ديگر است - يعنى مسلمانان - و بايد مسيحيان با همه نيرو در برابر آنان بايستند . اين بار نيز اسقفها موفق شدند و ميان دو پادشاه پيمان صلحى بسته شد و قرار شد كه پادشاه آراگون همهء دژهايى را كه متعلق به قشتاله است به او واگذار كند . آلفونسو ريمونديس نيز از ريوخا كه پيش از اين جزء اراضى ناوار بوده است و جد او آلفونسوى ششم در سال 1130 م به تصرف درآورده دست بردارد .\r\nآلفونسوى محارب در اين روزها سرگرم جنگ كوچكى بود كه در آن سوى پيرنه ميان بعضى از امراى فرانسه درگرفته بود . ظاهرا آلفونسو به حمايت برخى از كنتها كه از اتباع او بودند و در برابر امراى شمال كه با آنها خصومت مىورزيدند شركت كرده بود . ازاين‌رو آلفونسو شهر بيونه را در سال 1131 م به تصرف آورد سپس در طرطوشه و مكناسه و افراغه به جنگ با امراى مسلمان پرداخت . در جنگ افراغه بود كه به آن شكست فجيع گرفتار آمد و كشته شد . اين جنگ چنان كه گفتيم در سال 1134 م اتفاق افتاد .\r\nاما مسئله دوم ، آلفونسو ريمونديس در آغاز فرمانروايىاش آهنگ آن داشت كه به سلطهء اشرافى كه از عهد مادرش اوراكا همچنان دم خودسرى مىزدند پايان دهد . نيرومندترين اينان در قشتاله خاندان لارا بود كه گاهگاهى هواى تخت سلطنت را هم در سر مىپخت و از نيرو و ثروت هم بىنصيب نبود . بزرگ اين خاندان پدرو گونثالث دولارا معشوق ملكه اوراكا و شوى نهانى او بود ، و نيز برادر پدرو - رودريگو ، آلفونسو ريمونديس قبلا توانسته بود معشوق مادر خود را دستگير كند ولى او را از بند رهايى دادند و او به قطلونيه گريخت و پس از مرگ اوراكا به قشتاله آمد و توانست بالنسيا را به يارى پادشاه آراگون تصرف كند . آلفونسو شتابان به بالنسيا رفت و آنجا را در تصرف خود آورد و اشراف شورشى را و مقدم بر همه كنت پدرو دولارا را بگرفت ولى برادرش رودريگو توانست به منطقهء\r\n\r\n","description":"","footnote":"","page_name":" 501 ","page_number":509},
  {"content":"\r\n\r\nاستورياس ( اشتوريش ) بگريزد . آلفونسو سپس كنت پدرو را آزاد كرد و او از قشتاله بيرون آمده به آراگون رفت . كنت كه مىدانست كه ديگر همهء نفوذ پيشين خود را از دست داده است با پادشاه آراگون در حمله او به بيونه شركت جست و در كنار باروهاى آن كشته شد .\r\nبرادرش كنت رودريگو مدتى تحت تعقيب آلفونسو بود . چون در تنگنا افتاد سر به اطاعت فرود آورد و امان خواست و سوگند خورد كه تا هست مطيع فرمان خواهد بود . آلفونسو گناه او ببخشود و او را همچنان‌كه بود به امارت طليطله منصوب داشت . كنت رودريگو در دفاع از تخت سلطنت فداكاريها نمود . آلفونسو در همان هنگام به تعقيب و طرد ديگر اشراف پرداخت و تا همه را به فرمان خويش درآورد دژهايشان را تسخير كرد ولى از خطايشان چشم پوشيد و با ايشان مدارا نمود .\r\nبدينگونه توانست در بلاد قشتاله آرامش و صلح برقرار سازد .\r\nبراى آنكه سلطه آلفونسو همهء قلمرو پيشين اين خاندان را دربرگيرد كارى جز بازپس گرفتن اراضى و دژهايى كه در تصرف خاله‌اش تريسا ملكه پرتغال بود ، نمانده بود . تريسا همچنان اراضى و دژهاى جليقيه را كه به او اقطاع داده بودند در دست داشت ، حتى مىخواست به ديگر اراضى نيز تجاوز ورزد . در اين احوال ميان او و كنت فرناندو پيريث پسر كنت دوترا و امؤدب پيشين آلفونسو علايق عاشقانه استوار شده بود . و اين علايق همانند علايق ملكهء اوراكا با كنت دولارا به فضاحت و رسوايى مىكشيد . آلفونسو ريمونديس با سپاه خود ، همراه با ديگو مطران شنت‌ياقب در حركت آمد و به اراضى پرتغال و جليقيه داخل شد . هرگونه مقاومتى را خواه از جانب اشراف جليقيه و خواه از جانب قواى تريسا درهم شكست .\r\nپرتغاليها به سبب اعمال زشت ملكهء خود و سپردن امور مملكت به دست دوستش كنت پيريث از او رميده بودند و مىخواستند پسر خردسالش آلفونسو هنريكيز را به جاى او نشانند . چون سرداران پرتغالى به ناتوانى خود در برابر فشار پادشاه قشتاله آگاه شدند ، آلفونسو هنريكيز را به پادشاهى برداشتند . اينان معتقد بودند كه پرتغال در سايه حمايت ليون و پادشاه آن آلفونسو ريمونديس است . بدين‌گونه آلفونسو ريمونديس پس از پايان دادن به اعمال تجاوزكارانهء خالهء خود تريسا پيروزمند بازگرديد .\r\n\r\n","description":"","footnote":"","page_name":" 502 ","page_number":510},
  {"content":"\r\n\r\nآلفونسو ريمونديس در خلال اين احوال با دونيا برنجيلا دخت رامون برنگر سوم امير برشلونه ( 1128 م ) ازدواج كرد . اين ازدواج سبب روابط مودت‌آميز ميان قشتاله و برشلونه گرديد . اين شاهزاده زيبا و دانا در دربار قشتاله نفوذ بسيار يافت . شوى جوانش را با راهنماييهاى صائب خويش در كارها يارى مىداد .\r\nشوهر او نيز در غالب امور گوش به نصايح او مىسپرد و بر هوشمندى و خرد او اعتماد مىكرد . « 1 »\r\nدر سال 1133 آلفونسو چند شورش محلى را در منطقهء آسترياس فرونشاند و در ضمن اين حمله‌ها عاشق دختر جوانى شد به نام كونترودا ، دخت كنت پدرودياث .\r\nاين زن دخترى زاد كه اوراكا ناميده شد و خواهرش دونياسانشا به تربيت او همت گماشت . اين گونه ماجراجوييهاى عشقى در دربار قشتاله در اين عصر به صورت يك سنت درآمده بود .\r\nدر خلال اين احوال آلفونسو ريمونديس وظيفهء اصلى خود را به عنوان يك پادشاه اسپانياى مسيحى از ياد نبرد و آن وظيفهء اصلى جنگ برضد اسپانياى مسلمان بود . جنگ با مسلمانان براى ملوك قشتاله عملى مقدس به شمار مىآمد كه از آن هنگام كه اوراكا بر روى كار آمده بود و جنگهاى داخلى دربار قشتاله را به خود مشغول داشته بود ، فروكش كرده بود . لشكر مرابطين هم به نوبه خود با آلفونسوى محارب پادشاه آراگون ، در شرق اندلس و در جنوب آن و در ثغراعلى در كشاكش بود . پادشاه آراگون پس از مرگ آلفونسوى ششم پادشاه قشتاله وظيفهء نبرد با مسلمانان را برعهده گرفته بود .\r\nپادشاه جوان قشتاله آلفونسو ريمونديس ، همين كه سراسر ملك او را صافى شد و استقرار و صلح در كشورش حكمفرما گرديد در سال 1130 م در بالنسيا مجلسى ترتيب داد تا در باب لشكركشى برضد مسلمانان به بحث پردازد . جنگجويان مرابطين اندكى پيش از اين تصميم به اراضى قشتاله تاخت‌وتازى كرده بودند و از آن پس كه امير تاشفين بن على بن يوسف در سال 522 ه / 1128 م زمام امور را به دست گرفته بود اين حملات افزونتر شده بود . ما پيش از اين جنگهاى مرابطين در\r\n\r\n\r\n","description":"","footnote":"\r\n( 1 ) .  . 742 . P . III . T ; dibI : etneufaL \r\n","page_name":" 503 ","page_number":511},
  {"content":"\r\n\r\nاراضى قشتاله را و حملات قشتاليان به اراضى اندلس را به تفصيل آورده‌ايم و در اينجا نيازى به تكرار آنها نيست اما آنچه درخور توجه است اين است كه اين زمان كه قشتاليان اراضى اندلس وسطى را مورد حمله قرار مىدادند درست همان زمانى است كه آلفونسوى محارب اندلس شرقى و ثغراعلى را مورد تاخت‌وتاز خود قرار مىداد . و نيز گفتيم كه چگونه آلفونسو در نبرد القلاعه در جنوب بلنسيه به سال 523 ه / 1129 م بر مرابطين پيروزى يافت و چگونه آلفونسو به بلنسيه حمله‌ور شد و در آنجا دست به تاراج و كشتار زد و مكناسه يكى از شهرهاى بزرگ ثغراعلى را تصرف كرد و در سال 527 ه / 1133 م بر آن مستولى گرديد . سپس افراغه را محاصره نمود و در پاى باروهاى افراغه شكست خورد و جان خويش از دست داد و اين حوادث در ژوئيهء سال 1134 م / رمضان سال 528 ه اتفاق افتاد .\r\n\r\n","description":"","footnote":"","page_name":" 504 ","page_number":512},
  {"content":"\r\n\r\n\r\nفصل دوم ممالك اسپانياى مسيحى در عصر آلفونسو ريمونديس و قيام مملكت آراگون\r\n\r\n1 مرگ آلفونسوى محارب و پادشاهى برادرش راهب راميرو\r\nكشته شدن آلفونسوى محارب ( آراگونى ) بدان وضع ناگهانى كه در جنگ افراغه اتفاق افتاد ، در سرنوشت اسپانياى مسيحى حوادث و تطورات مهمى را در پى داشت ، همچنانكه بيست و پنج سال پيش ، مرگ آلفونسوى ششم سبب بروز آن ماجراها شد كه گفتيم . هر دو بدون وارثى كه تخت پادشاهيشان را تصاحب كند ديده از جهان بربستند . آن سال كه اوراكا برطبق وصيت پدر جانشين او شد و موجب آن همه حوادث و كشاكشها گرديد ، آلفونسوى محارب هم وارثى نداشت و مرگ او سبب شد كه بر سر تصاحب تخت پادشاهى آراگون يك سلسله حوادث و كشاكشها پديد آيد .\r\nآلفونسوى محارب بزرگترين پادشاهان اسپانيا در قرون وسطى بود . پس از مرگ برادرش پدرو در سال 1105 م به پادشاهى رسيد و در اين سى سال كه پس از برادر فرمان راند توانست كشور آراگون را به صورت نيرومندترين كشورهاى\r\n\r\n","description":"","footnote":"","page_name":" 505 ","page_number":513},
  {"content":"\r\n\r\nاسپانياى مسيحى درآورد . چون با اوراكا ملكه قشتاله زناشويى كرد بزرگترين خاندان سلطنتى در سراسر اسپانياى مسيحى را به وجود آورد . آلفونسوى محارب بيشترين كوششهاى جنگى خود را در قتال با مسلمانان متمركز ساخت . نخست شهرهاى مهم سرقسطه را كه از بنى هود بر جاى مانده بود تصرف كرد و سپس سرقسطه را از مرابطين بستد و لشكركشى عظيم خود را به قلب اندلس آغاز كرد و از اين سر تا آن سر ، سرزمينها را زير پى سپرد و در سال 520 ه / 1127 م تا سواحل جنوبى پيش راند . اين لشكركشى عظيم كه از آن ياد كرديم ضعف بنيهء دفاعى اندلس را آشكار ساخت و آلفونسو با فتح سرقسطه سنگر دفاعى مسلمانان را در برابر ثغراعلى فتح كرد و همان امتيازى را در فتوحات خود كسب كرد كه آلفونسوى ششم در فتح طليطله كسب كرده بود . اندلس از دو سو ، از شمال شرقى و از وسط در معرض تجاوز مسيحيان واقع شد و سياست فتح مجدد يا بازپس گيرى  atsiuqnoceR aL  بدون مانع و حايلى پايدار ، تحقق مىپذيرفت . روايت اسلامى از آلفونسوى محارب به دليرى ياد كرده است . ابن اثير در وصف او مىگويد :\r\n« از همهء پادشاهان فرنگان دليرتر بود و با مسلمانان كينه‌توزتر و در جنگ پايدارتر .\r\nبسا شبها كه همچنان بىهيچ روىاندازى بر تخت باريك خود به خواب مىرفت » . « 1 » در تاريخهاى آراگون از او به ايمان و تقوى و دلاورى و حفظ و رعايت كليساها و روحانيان ياد شده ولى در تاريخهاى قشتاله به عكس او را با عناوين جبار و حيله‌گر و متجاوز به كليساها و ديرها و اموال اماكن مقدسه ياد كرده‌اند كه در جنگهايى كه با مسيحيان مىكرد ، كشيشان و زنان هم از بطش و خشم او در امان نمىماندند و هرگز لشكريان خود را از تجاوز به جان و مال مردم و ارتكاب انواع گناهان منع نمىكرد . « 2 »\r\nآلفونسوى محارب سه سال پيش از وفاتش وصيت‌نامه‌اى نوشت و در آن سرنوشت مملكت خويش را رقم زد . اين وصيت‌نامه در نوع خود از شگفتيها بود .\r\n\r\n\r\n","description":"","footnote":"\r\n( 1 ) . ابن الاثير ج 11 / ص 23 .\r\n( 2 ) . اشباخ ، تاريخ الاندلس فى عهد المرابطين و الموحدين ( ترجمهء عربى ، چاپ دوم ) ص 166 و 167 .\r\n","page_name":" 506 ","page_number":514},
  {"content":"\r\n\r\nوصيت كرد كه مملكت بزرگ او به سه قسمت شود . قسمت نخست براى هزينه‌هايى جهت آرامش روح پدر و مادرش و كفارهء گناهان خودش و براى آنكه جايى در بهشت خدا بيابد و براى قبر مقدس و خادمان آن اختصاص يابد . قسمت دوم براى فقرا و شواليه‌هاى اسبتاريه بيت المقدس « 1 » اختصاص يابد و قسمت سوم مخصوص داويه « 2 » يا شواليه‌هاى معبد است زيرا اينان حاميان مسيحيت در معبد مسيح هستند « 3 » . شواليه‌هاى داويه چند سال پيش از اين در امارت برشلونه ظاهر شدند . اميرشان رامون برنگر سوم بود و او بود كه آنان را در امارت خود به قيام دلير ساخت . آلفونسوى محارب كمى پيش از مرگش قصد آن كرد كه يك جمعيت دينى همانند جمعيت بيت المقدس ايجاد كند ولى به سبب مخالفت اشراف نتوانست و همواره اين آرزو در دل نهفته مىداشت تا چون مرگش فرا رسيد بدان وصيت كرد .\r\nدو ملت آراگونى و ناوارى هرگز اين وصيت‌نامهء عجيب را نپذيرفتند و نخواستند سرنوشت كشورى را بدان سپارند . ناواريها مخصوصا اين فرصت مغتنم شمردند و براى بازگرداندن استقلال ملت خويش پاى اقدام پيش نهادند . اينان از آن زمان كه سانچو راميريس پادشاه آراگون و پدر آلفونسوى محارب در سال 1076 م بر بلادشان غلبه يافته بود ، استقلال خود را از دست داده بودند . از آغاز آراگونيها و ناواريها بر اين نهاده بودند كه به ادعاهاى پادشاه قشتاله آلفونسو ريمونديس كه مىگفت از سوى مادر نوادهء سانچوى بزرگ است و وارث او ، گوش فرا ندهند .\r\nازاين‌رو نمايندگان دو ملت مركب از طبقات سه‌گانه يعنى روحانيان و اشراف و\r\n\r\n\r\n","description":"","footnote":"\r\n( 1 ، 2 ، 3 ) . شواليه‌هاى اسبتاريه و شواليه‌هاى معبد از مشهورترين شواليه‌هاى دينى بودند كه در قرون وسطى در آغاز جنگهاى صليبى تشكيل شد . گروه شواليه‌هاى معبد  seralpmeT  كه در روايات اسلامى به جماعت داويه شهرت دارند ، در سال 1119 م در بيت المقدس ، پس از سقوط آن ، به دست صليبيان براى حمايت زائران قبر مسيح ، به وجود آمد . پادشاه بيت المقدس طرفى از قصر خود را به آنان داد ، سپس معبد مجاور خود را به آنان واگذاشت .\r\nازاين‌رو به شواليه‌هاى معبد مشهور شدند . اين جمعيت به زودى رشد كرد و مسيحيان ديگر به آنان پيوستند و در جنگهاى صليبى نقش مهمى برعهده داشتند و چند قرن برقرار خود بودند . شواليه‌هاى اسبتاريه  srellatipsoH  نيز يك جمعيت دينى از شواليه‌ها است كه پس از جماعت نخستين به وجود آمد ولى از آنان اهميت كمترى داشت .\r\n","page_name":" 507 ","page_number":515},
  {"content":"\r\n\r\nنواب مردم براى انتخاب پادشاه جديد گرد آمدند . اين نمايندگان در شهر چاقه مجلسى ملى تشكيل دادند . آراگونيها مىگفتند برادر پادشاه متوفى راميروى راهب را به پادشاهى اختيار بايد كرد . راميرو سالها بود در سلك راهبان درآمده بود و در ديرى دور از آبادى در نزديكى ثغراربونه مىزيست . اما ناواريها اين راى را نپذيرفتند و از آراگونيها جدا شدند و در بنبلونه پايتخت قديم خود گرد آمدند و استقلال خود اعلام داشتند و براى خود پادشاهى برگزيدند . اين پادشاه گارسيا راميريس نوهء پادشاهشان سانچو بود كه در سال 1076 به ناگاهان به قتل رسيد .\r\nبدين‌گونه ناوار از آراگون جدا شد و موقعيت قديم خود را به عنوان يكى از دول اسپانياى مسيحى بازيافت .\r\nنمايندگان آراگون از سوى ديگر در مونتسون مجلسى تشكيل دادند و راميروى راهب را به پادشاهى آراگون انتخاب كردند . راميرو اين پيشنهاد بپذيرفت ولى آن را موكول بدان ساخت كه اجازت دهند از رهبانيت بيرون آيد و بر تخت شاهى نشيند . چون اجازت يافت و به پادشاهى نشست ، پاپ موافقت كرد كه با دخت كنت پواتيه و خواهر دوك اكوتين شاهزاده خانم انيس نيز ازدواج كند . بدينگونه آراگون كه در عهد آلفونسوى محارب مملكتى پهناور بود ، به يك مملكت كوچك تبديل شد . و بر ممالك اسپانياى مسيحى يك مملكت ديگر : مملكت مستقل ناوار افزوده شد .\r\nپادشاه قشتاله اين دگرگونيهاى تازه را با اهتمام تمام زيرنظر داشت و مىخواست از آن حوادث بيشترين بهره را نصيب خود سازد . تا اوضاع جديد در آراگون و ناوار استقرار يافت از قشتاله لشكرى عظيم بيرون آورد و به سواحل ابرو روى نهاده ناجره و قلهره را به تصرف درآورد . سپس به بهانهء حمايت سرقسطه از تعرض مرابطين بدانجا روى نهاد . پادشاهان ناوار و آراگون كه از عزم پادشاه قشتاله و كثرت لشكرش آگاهى داشتند جرأت مقاومت در خود نيافتند . آلفونسو ريمونديس بىهيچ مقاومتى به سرقسطه درآمد . پادشاه راهب ، راميرو شهر و همهء اراضى آراگون را كه در ساحل چپ ابرو بود به او واگذاشت و اعلان كرد كه ازين پس آراگون تحت نظر و حمايت قشتاله قرار دارد . راميروى راهب به وشقه رفت و به همان عنوان پادشاهى آراگون و سوپرابى و ريباگورسا بسنده كرد . در\r\n\r\n","description":"","footnote":"","page_name":" 508 ","page_number":516},
  {"content":"\r\n\r\nسرقسطه داماد آلفونسو ريمونديس ، يعنى رامون برنگر چهارم امير برشلونه و كنت اورقله و شمارى از كنتهاى ولايات پيرنه و فرانسه به ديدار او آمدند و همه با او پيمان مودت بستند . آلفونسو ريمونديس پادگانى در سرقسطه نهاد و خود از آنجا رهسپار ليون شد . در ليون كارسيا راميرس پادشاه ناوار به نزد او آمد و با او پيمان يارى و مددكارى بست . « 1 »\r\nپادشاه قشتاله پس از آنكه سيادت يا حمايت خود را بر بقيهء ممالك مسيحى همجوار قشتاله بسط داد ، همانند جدش آلفونسوى ششم سرور سراسر اسپانياى مسيحى گرديد و ازاين‌رو همانند او لقب امپراطور گرفت . اين لقب در مجلس ملى كه در ليون منعقد گرديد ، در بهار سال 1135 م به او اعطاء شد . در كليساى بزرگ تاج امپراطورى بر سر نهاد از اين پس او را امپراطور يا قيصر آلفونسو ريمونديس يا آلفونسوى هفتم خطاب مىكردند . در اين مجلس كه در ليون تشكيل شد چند تصميم مهم گرفته شد ، از جمله موافقت امپراطور بود با تأييد همه حقوق و امتيازاتى كه به دست پادشاهان گذشته به كليسا داده شده بود . اين موافقت به مساعى مطران ريمون كه به جاى مطران برنار به رياست كليسا منصوب شده بود ، صورت گرفت .\r\nديگر آنكه مقرر شد قوانين و حقوق شهرى  sarauF soneuB  در جمع نواحى قشتاله و ولايات تابعهء آن تطبيق داده شوند ، آن‌سان كه در عصر آلفونسوى ششم بوده است . اين امر سبب شد كه بسيارى از اختيارات و امتيازاتى كه اشراف بدون هيچ حقى براى خود قائل شده بودند لغو گردد . ديگر آنكه مقرر شد كه يك لشكر احتياطى از ميان ساكنان مملكت پديد آيد كه هركس را توان حمل اسلحه باشد در آن شركت جويد . اين سپاه براى جلوگيرى از تجاوز مسلمانان بود و سرانجام آنكه مقرر شد هركس كه مرتكب جرمى شود داراى هر شخصيت و مقامى كه باشد بايد مجازات گردد . مسلم است كه اجراى عادلانهء اين احكام در جامعه‌اى كه زور بر آن حكومت مىكرد ميسر نبود . اشراف خود داراى سلطهء خاصى بودند كه به هر گونه كه ميخواستند عمل مىكردند و هميشه براى دستگاه سلطنتى امكان اجراى\r\n\r\n\r\n","description":"","footnote":"\r\n( 1 ) . اشباخ ، تاريخ الاندلس فى عهد المرابطين و الموحدين ( ترجمهء عربى ) ص 176 همچنين :\r\n 263 163 . p . I . lov : dibi arimatlA . R . 152 . p . III . T ; dibi : etneufaL \r\n","page_name":" 509 ","page_number":517},
  {"content":"\r\n\r\nعدالت در حق ايشان مقدور نبود .\r\nبدين‌گونه مملكت قشتاله تا مرحلهء يك امپراطورى فرا رفت و بر سراسر ممالك اسپانياى مسيحى سيادت يافت ولى اختلاف ميان فرمانروايان دو مملكت آراگون و ناوار بر سر اينكه كداميك از آن دو زمامدار ، سزاوار نام شهريارى هستند همچنان ادامه داشت تا آنجا كه نزديك بود نبردى ميانشان درگيرد . پادشاه آراگون راهب راميرو راه چاره را در آن ديد كه در مقابل ناوار از پادشاه قشتاله مدد جويد و به نفع او از قلعهء ايوب و مواضع ديگر كه آلفونسوى محارب از مسلمانان گرفته بود صرفنظر كند . همچنين پيشنهاد كرد كه دختر خردسال خود پترونيلا را به سانچو ولىعهد قشتاله تقديم كند . اين سياست آراگون با مخالفت شديد اشراف آراگون روبه‌رو گرديد زيرا استقلال بلاد خود را در خطر مىديدند . گويند روزى راميرو گروهى از اين مخالفان را به قصر خود فراخواند و قصد آن داشت كه به ناگاه و بىخبر همه را بكشد . ولى در صحت اين روايت جاى ترديد هست . پادشاه ناوار - از سوى ديگر - به اعمال راميرو به خشم مىنگريست ، زيرا اميد در آن بسته بود كه روزى تخت پادشاهى آراگون نصيب او شود . پادشاه قشتاله هم مىترسيد كه ناوار نيرومند شود و سيادت او را تهديد كند . ازاين‌رو آلفونسو ريمونديس آماده شد كه آماده جنگ با ناوار شود و سپاهى عظيم به سوى آن فرستاد . اين واقعه در سال 1136 م اتفاق افتاد . پادشاه جوان پرتغال آلفونسو هنريكيز اين فرصت غنيمت شمرد و لشكر خود را به جليقيه روانه ساخت و در ناحيهء ديگرى از مملكت قشتاله آتش جنگ افروخته گرديد . با آنكه آلفونسو ريمونديس در جنگهاى محلى بر ناواريها پيروز شده بود ، مجبور شد براى راندن قواى پرتغال از جليقيه قواى خود را به آنجا برد و در همين حال مسلمانان حدود جنوبى قشتاله را تهديد مىكردند . اين امور سبب شد كه ناوار بتواند از خطر برهد و استقلال خود را حفظ كند .\r\nدر اين احوال آراگون مسير تازه‌اى در پيش مىگرفت . راميرو از متاعب فرمانروايى ملول شده بود و بار ديگر عزم عزلت در دير داشت . بخصوص كه وارثى هم پيدا كرده بود : دختر خردسال او پترونيلا ممكن بود براى او شوهرى پيدا شود كه مقدارى از سنگينى بار او را در فرمانروايى بر آراگون بر دوش كشد .\r\n\r\n","description":"","footnote":"","page_name":" 510 ","page_number":518},
  {"content":"\r\n\r\nازاين‌رو بزرگان مملكت را براى گرفتن تصميم در بربشتر فراخواند . اين مجلس در اوت سال 1137 منعقد گرديد و مقرر ساخت كه دوشيزه پترونيلا را به كنت رامون برنگر امير برشلونه به زنى دهند . بيشتر اشراف آراگون اين راى را پسنديدند ، زيرا اولا دو مملكت آراگون و قطلونيه در كنار هم بودند و از لحاظ رسوم و سنن نزديك ، ثانيا مورد اعتراض قشتاله واقع نمىگرديد زيرا ميان كنت و پادشاه قشتاله رابطهء خويشاوندى سببى بود . كنت رامون از اين رأى تمجيد كرد زيرا خود فرصتى بود براى تصرف تخت شاهى آراگون . عقد ازدواج بسته شد درحالىكه سن شاهزاده خانم هنوز از دو سال نگذشته بود . به مقتضاى اين پيمان به كنت رامون اجازه داده شد بر مملكت آراگون سيادت يابد و رامون برنگر چهارم ، كنت برشلونه و آراگون لقب گرفت . بزرگان مملكت سوگند خوردند كه به پادشاه جديدشان وفادار بمانند .\r\nراميرو در سرقسطه در برابر بزرگان مملكت كناره‌گيرى خود را اعلان نمود .\r\nپادشاه قشتاله آلفونسو ريمونديس به همهء اين وقايع به چشم موافقت مىنگريست .\r\nپادشاه راهب راميرو بار ديگر به دير سان پدرو در وشقه اقامت گزيد و در آنجا ببود تا در سال 1154 م چشم از جهان فروبست .\r\nبدينگونه به حيات مملكت بزرگ آراگون پايان داده شد . كشورى كه زمانى در عهد آلفونسوى محارب درخشيدن گرفت و يكى از ممالك بزرگ اسپانياى مسيحى شده بود . با مرگ آلفونسوى محارب دورهء پادشاهان نيرومندى كه به سلطه مسلمانان بر ثغراعلى پايان داده بودند و شهرهاى مملكت سرقسطه را از آنان گرفته بودند ، پايان يافت . ولى چنان پيش آمد كه مملكت آراگون از آن ناتوانى كه به دست راهب راميرو گرفتارش شده بود خلاصى يافت و با پيوستن به امارت قطلونيه به صورت مملكت بزرگى درآمد .\r\n\r\n2 - اتحاد آراگون و قطلونيه\r\nواقع اين است كه مملكت كوچك برشلونه يا قطلونيه به سبب موقعيت\r\n\r\n","description":"","footnote":"","page_name":" 511 ","page_number":519},
  {"content":"\r\n\r\nجغرافيائى و ساحل پهناور آن ، مكمل قدرت آراگون بود و اهميت آن بيش از ناوار بود . سير حوادث در قطلونيه و آراگون نسبت به مبارزه برضد مسلمانان يكسان بود و هر دو يك هدف واحد را تعقيب مىكردند و آن پايان دادن بر سلطهء مسلمانان بر سرقسطه بود . قطلونيه در پيكار سهم آشكارى داشت . مخصوصا از سال 1092 كه امير آن رامون برنگر سوم معروف به كبير به حكومت رسيد اين فعاليت بيشتر شد . كنت رامون با پيمان اتحادى كه با كنت ارقله و كنت باليارش و كنت اربونه و غير ايشان از امراى مجاور بست ، بنيهء نظامى خود را افزايش بخشيد . چون ابن الحاج والى مرابطين در سرقسطه ، در سال 508 ه / 1114 م به غزاى قطلونيه لشكر برد ، ناگهان قواى كنت رامون و هم‌پيمانانش در جبال قطلونيه راه بر او گرفتند و جنگ خونينى درگرفت كه ابن الحاج و بيشتر سپاهيانش به قتل رسيدند . « 1 » در اين هنگام امير المسلمين يوسف بن تاشفين ابو بكر بن ابراهيم والى مرسيه را با سپاهى گران به قطلونيه فرستاد . ابو بكر در آنجا كشتار بسيار كرد و برشلونه را محاصره نمود .\r\nامير برشلونه كنت رامون و فرنگان هم‌پيمانانش بيرون تاختند . ميان دو سپاه جنگى صعب درگرفت . مرابطين بىآنكه نتيجهء مهمى به دست آورند ، بازگرديدند .\r\nدر سال 1112 م كنت رامون ، پس از مرگ زن اولش با دونيا دولثيا وارث ولايت پرووانس در فرانسه ازدواج كرد . پيوستن اين ولايت متمدن ديرينه سال به امارت قطلونيه اثرى عظيم در تمدن و پيشرفت فكرى آن داشت . همچنين چند امارت كوچك ديگر در آن سوى جبال پيرنه خواه به سبب مرگ صاحبان آنها خواه با توافقنامه‌هايى به قطلونيه پيوست . بدين‌گونه مملكت قطلونيه وسعتى شايان يافت .\r\nكنت رامون برنگر سوم در سال 1114 م لشكركشى بزرگى به جزاير شرقى از متصرفات مسلمانان ، نمود . جمهوريهاى پيزو و جنووا در اين لشكركشى او را يارى كرده بودند . سال بعد بر ميورقه استيلا يافت ولى امير المسلمين على بن يوسف\r\n\r\n\r\n","description":"","footnote":"\r\n( 1 ) . پيش از اين گفتيم كه ابن عذارى مىگويد ابن الحاج در اين جنگ كشته نشد بلكه يك سال بعد در نبرد مرابطين و قشتاليان در نزديكى قرطبه ( 509 ه ) كشته شد . رجوع كنيد به ص 83 همين كتاب .\r\n","page_name":" 512 ","page_number":520},
  {"content":"\r\n\r\nبراى بازپس گرفتن جزاير ناوگانى عظيم روانه ساخت و مسيحيان مجبور شدند آنجا را ترك گويند . مرابطين در اواخر سال 509 ه / 1116 م جزاير را اشغال كردند و ما پيش از اين از آن جنگ ياد كرديم .\r\nكنت چندى برضد مرابطين پيكار كرد و به يارى سپاهيان پيزو و جنووا براى فتح طرطوشه و لارده تلاشهايى كرد . چون آلفونسوى محارب جنگهاى بزرگ خود را در اندلس آغاز كرد ، فشار مرابطين بر امارت برشلونه شدت گرفت و كنت در دفاع از آنان متحمل متاعب بسيار گرديد .\r\nروايات حاكى از آن است كه قطلونيه در برابر دژ كورتيس نزديكى لارده از مرابطين شكست سختى خورد . و چون امير تولوشه پرووانس را كه از متصرفات قطلونيه در آن سوى پيرنه بود ، مورد هجوم قرار داد ، كنت رامون مجبور شد كه از سيادت خود بر نصف ولايت چشم بپوشد و سيادت نيم ديگر را موكول به آن كرد كه هرگاه يكى از دو شريك بدون وارث از دنيا رفت آن شريك ديگر سهم او را تا زنده است تصاحب كند .\r\nكنت رامون برنگر پيوسته در اين انديشه بود كه كوششهاى خويش را با پادشاه نيرومند آراگون هماهنگ كند . آلفونسوى محارب نيز به نوبهء خود به فوائد اين همكارى ايمان داشت . اين دو با يكديگر ديدار كردند و ميانشان گونه‌اى پيمان بسته شد كه خود نخستين گام براى اقدام متحد دو مملكت بود . اين پيمان اتحاد براى هر دو مملكت فوائدى در بر داشت . مملكت آراگون مملكتى برى بود و بيشتر نيروهايش نيروى زمينى بود . ازاين‌رو مىتوانست خود به تنهايى در برابر پادشاه قشتاله آلفونسو ريمونديس مقاومت ورزد و جلو مطامع او را بگيرد . قطلونيه به سبب آنكه در ساحل دريا بود نيروى دريايى داشت و كنت رامون برنگر به اتكاء همين قوا توان آنش بود كه علاوه بر حفظ مملكت خويش از سوى دريا ، گاهگاهى در برابر آزمنديهاى جمهورى جنووا مقاومت ورزد . در سال 1127 م كنت بادوك روجر ( رجار ) پادشاه صقليه معاهده‌اى بست و تعهد كرد كه با پنجاه كشتى از ناوگان دريايى خود او را يارى دهد . از اين معاهده معلوم مىشود كه امارت قطلونيه در اين روزها از يك نيروى عظيم دريايى برخوردار بوده است .\r\nحوادث دگرگون شد و وضع قطلونيه ناگهان در برابر دو مملكت آراگون\r\n\r\n","description":"","footnote":"","page_name":" 513 ","page_number":521},
  {"content":"\r\n\r\nو قشتاله تغيير كرد . از اين قرار كه پادشاه قشتاله آلفونسو ريمونديس شاهزاده خانم برنجيلا دخت كنت رامون برنگر سوم را در سال 1128 م به زنى گرفت . اين امر هم در تقويت قطلونيه مؤثر بود و هم رابطهء قطلونيه و قشتاله را استحكام بخشيد . كنت رامون در اين ايام پير شده بود و چون ديگر پيران به زهد و پارسائى گراييده بود .\r\nو به اصول و مبادى شواليه‌هاى معبد ( داويه ) گردن نهاده بود . بعضى از بزرگان داويه در همان نزديكى از مشرق برشلونه آمده بودند تا شاخه‌اى از آن جماعت را در قطلونيه به وجود آوردند . كنت ، مقدم ايشان گرامى داشت و دژ جرافينا را در نزديكى لارده به آنان سپرد ، باشد كه اين شواليه‌ها او را به گرفتن شهر از دست مسلمانان يارى نمايند . سپس كنت پس از اندك زمانى در سال 1131 درگذشت .\r\nمدت فرمانروائيش بر قطلونيه حدود چهل سال بود .\r\nكنت رامون برنگر سوم بزرگترين امراى اين خاندان بود كه زمانى دراز بر قطلونيه حكومت كرده بودند . قطلونيه كه امارت‌نشين كوچكى بود ، كم‌كم وسعت گرفت و بازرگانىاش شكوفا شد و صاحب ثروت و آسايش گرديد در اين زمان از يك جنبش فكرى و حضارى برخوردار بود . به هنگام وفات كنت رامون برنگر مملكت قطلونيه شامل ولايات برشلونه و ويش ، و مزيسه و جيرنده ( جيرونه ) و سردانيه و قرقشونه و پرووانس شده بود و حدود غربى آن تا ريبا گورسا گسترده شده بود .\r\nدر امارت قطلونيه و ديگر متصرفاتش پسرش امير رامون برنگر چهارم به جاى پدر نشست . البته ولايت پرووانس به پسر دومش برنگر رامون واگذار شد .\r\nامير جديد در كفايت و عزم و لياقت همتاى پدرش بود و به همان راه پدر مىرفت .\r\nكار خود را از تحقق بخشيدن به انديشه پدر در مورد تأسيس جمعيت شواليه‌هاى معبد ( داويه ) در قطلونيه آغاز كرد . و با تشكيل يك مجلس دينى به رياست مطران اولاجير به آن رسميت بخشيد . در سال 1133 م شواليه‌ها را به دژ بربيره در جبال براديس مشرف بر لارده و طرطوشه جاى داد . ما در آتيه در پيرامون قيام اين گروه جنگجوى دينى در اسپانيا ، سخن خواهيم گفت .\r\nسال بعد ، يعنى در سال 1134 م / 528 ه نبرد افراغه ميان مرابطين و آلفونسوى محارب در پاى باروهاى افراغه درگرفت . در اين نبرد مسيحيان درهم شكستند و\r\n\r\n","description":"","footnote":"","page_name":" 514 ","page_number":522},
  {"content":"\r\n\r\nآلفونسوى محارب دو سه روز پس از آنكه زخم برداشت ديده از جهان بربست .\r\nپىآمد مرگ او همان تقسيم شدن مملكت بزرگ آراگون و ارتقاء راهب راميرو به تخت سلطنت آراگون و به دست آوردن ناوار بود و استقلال عظيم خود را .\r\nسپس ازدواج برنگر چهارم امير قطلونيه با شاهزاده خانم خردسال پترونيلا دخت راميرو پيش آمد و انضمام مملكت آراگون به قطلونيه پس از كناره جستن راميرو از تخت پادشاهى و بازگشتش به عزلت دير و قيام مملكت قطلونيه و آراگون كه با هم متحد شده بودند به يارى پادشاه قشتاله و تأييد او و موافقتهايى كه به چنگ آمد .\r\nاين حوادث در سال 1137 م اتفاق افتاد .\r\n\r\n3 - جنگهاى قيصر آلفونسو ريمونديس\r\nمملكت قشتاله در عهد پادشاه جوان خود آلفونسو ريمونديس يا آلفونسوى هفتم مملكتى مقتدر و نيرومند بود . در عهد جدش آلفونسوى ششم نيز بر همين حال بود . پادشاه ، چون مملكت او را صافى شد و تاج امپراطورى بر سر نهاد ، نخست كسانى را كه ساز مخالفت سر مىدادند و سر از چنبر فرمان بيرون كرده بودند ، از ميان برداشت . ناوار و پرتغال از اين قبيل بودند زيرا هر دو خواستار استقلال بودند و از اعتراف به سلطنت او سر باز مىزدند . پرتغال بخصوص در آغاز اميرنشينى حقير بود كه در سايهء حمايت مملكت قشتاله بزرگ شد و به مساعى تريسا به جائى رسيد كه در برابر قشتاله ايستاد و اراضىاش را مورد حمله قرار داد و كم‌كم بر وسعت خاك خود افزود . آلفونسو هنريكيز پادشاه پرتغال پسر تريسا بود . او نيز مانند مادرش در برابر سلطهء قشتاله ايستادگى مىكرد و مىكوشيد تا استقلال كشورش را حفظ نمايد . آنچه سبب دل مشغولى آلفونسو ريمونديس شده بود ، پيوستن پادشاه قشتاله به شورشيان جلالقه بود و تجاوز او به همدستى ايشان بر اراضى جليقيه .\r\nيكى از اين گونه وقايع حادثه‌اى بود كه در اوايل سال 1137 م هنگام شورش دو تن از اشراف جليقيه گومث نونيو و ردريكو بيريث فيوزو كه بر توى فرمان مىراندند اتفاق افتاد . آن دو توى را به پادشاه پرتغال تسليم كردند و پادشاه پرتغال علاوه\r\n\r\n","description":"","footnote":"","page_name":" 515 ","page_number":523},
  {"content":"\r\n\r\nبر آن توانست بر اراضى جنوبى جليقيه تسلط يابد . در اين هنگام آلفونسو ريمونديس آماده جنگ پرتغال شد و براى تجاوز به كشور خود حدى قائل گرديد . اما در لحظاتى كه لشكر با تمام سازوبرگ خود آماده حركت بود سرداران و زعماء از جمله مطران خلمريث گرد پادشاه قشتاله را گرفتند كه ميان دو پادشاه سريعا گفتگوهايى صورت گيرد و اين امر به انعقاد يك پيمان صلح ميان دو طرف انجاميد . در اين پيمان‌نامه آلفونسو هنريكيز تعهد كرد كه دوست مخلص و يكدلهء قيصر باشد و حرمت اراضى امپراطورى را نگهدارد و امپراطور را در جنگهايش خواه برضد مسلمانان و خواه مسيحيان يارى دهد . اين معاهده‌نامه در ماه ژوئيهء سال 1137 م در شهر توى منعقد گرديد و بدين‌گونه پرتغال تحت حمايت قشتاله درآمد . مىتوان سرفرود آوردن پادشاه پرتغال بدين وضع ناگهانى را در اثر فشار مسلمانان بر سرزمينهاى او و حملات ايشان دانست . آلفونسو هنريكيز به اين پيمان صلح به گونهء يك امر موقت مىنگريست كه پاره‌اى ضروريات آن را ايجاب كرده و به زودى شكسته خواهد شد .\r\nدر اين هنگام آلفونسو ريمونديس روى به جنگ اندلس نهاد و با سپاه خود منطقهء جيان و ابده و اندوجر را مورد حمله قرار داد و در آن نواحى دست به كشتن و اسير كردن و تاراج گشود . مسيحيان در آغاز ، از مرابطين چندان مقاومتى نديدند ، از اين‌رو گروهى از ايشان براى غارت و اسير گرفتن از نهر وادى الكبير عبور كردند ولى چون آب رود به سبب باران شديدى كه باريد طغيان كرد ، بازگشتن نتوانستند .\r\nمرابطين آنان را در ميان گرفتند و در برابر ديدگان امپراطور و لشكرش كشتند .\r\nاين واقعه در سال 1138 م اتفاق افتاد .\r\nقيصر به طليطله بازگشت . در آتش غضب مىسوخت . پس از اندك زمانى آهنگ انتقام نمود و قوريه را در محاصره آورد . مسلمانان سخت از قوريه دفاع كردند و اين نيز براى امپراطور شكست ديگرى محسوب مىشد . « 1 »\r\nدر سال بعد ، آلفونسو به قصد جنگ عازم دژ اوليا يا اورخا  ajero  شد و اين همان دژى است كه در روايات اسلامى ارنبه نام گرفته است . اين دژ در نزديكى\r\n\r\n\r\n","description":"","footnote":"\r\n( 1 ) .  . 782 . P . III . T ; dibi : etneufaL \r\n","page_name":" 516 ","page_number":524},
  {"content":"\r\n\r\nطليطله است و از استوارترين دژهاى اسلامى در آن منطقه بود . سپاهيان مرابطى از قرطبه و مرسيه و اشبيليه به سردارى امير يحيى بن غانيه به مقابله و مقاتله روان شدند . آلفونسو ريمونديس با قواى خود در حوالى دژ در انتظار فرا رسيدن مسلمانان بود . زنش ملكه برنجيلا در غياب او فرماندهى پادگان مدافع طليطله را برعهده داشت . برطبق روايات مسيحى ، سپاه مرابطين هنگامى كه در راه خود به طليطله رسيد ، ملكه برنجيلا و كنيزانش از شرفهء قصر تماشا مىكردند . ملكه نزد ابن غانيه رسول فرستاد و تا او را از حمله به طليطله باز دارد پيام داد كه آيا آن سردار مىخواهد به جايى حمله برد كه زنى از آن دفاع مىكند درحالىكه نيروهاى قشتاله به سردارى امپراطور در كنار دژ اورخا منتظر او هستند ؟ سرداران سپاه اسلام را از اين سخن رگ غيرت بجنبيد و بازگشتند و متعرض قشتاليان نشدند . دژ اورخا از امپراطور امان خواست و تسليم شد . در روايات اسلامى به اين حادثه كه از آن دلاورى و مردانگى سرداران مسلمان آشكار است اشاره‌اى نكرده‌اند . ولى روايات اسلامى سقوط اين دژ را در سال 525 ه / 1130 نوشته‌اند و حال آنكه در روايات مسيحى سال 1137 م يا 1139 م را سال سقوط دژ ضبط كرده‌اند . « 1 »\r\nدومين گام كه آلفونسو ريمونديس و دامادش ريمون برنگر چهارم امير قطلونيه و آراگون ، متحدا برداشتند ، حمله به مملكت ناوار بود . آن دو پادشاه در كريون پيمانى بستند كه هر دو به جنگ گارسيا راميرس لشكر برند و ناوار را ميان خود تقسيم كنند ، بدين‌گونه كه ولايت ريوخا و همه اراضى واقع در مشرق رود ابرو به پادشاه قشتاله تعلق گيرد ، زيرا اين اراضى پيش از اين در تصرف نياى او آلفونسوى ششم بود و امير قطلونيه نيز اراضى آراگون را در تصرف آورد . اين اراضى را هم پيش از اين سانچو و پدرو و پادشاهان آراگون در تصرف داشته بودند . اما منطقهء بنبلونه بدين طريق تقسيم شود كه قيصر بر ثلثى از آن مستولى شود و امير رامون برنگر بر باقى آن ولى سيادت قشتاله را بر اين بخش بپذيرد به همان نحو كه در ايام آلفونسوى ششم بوده است . براى اجراى مفاد اين پيمان‌نامه كنت رامون به ناحيهء جنوبى ناوار لشكر برد و امپراطور به ناحيهء شمال غربى .\r\n\r\n\r\n","description":"","footnote":"\r\n( 1 ) .\r\n . 484 - 284 . P , ebarA aicnelaV : sarbI - 822 . P . III . T ; dibi : etneufaL \r\n","page_name":" 517 ","page_number":525},
  {"content":"\r\n\r\nگارسيا راميرس پادشاه ناوار توانست با دليرى تمام و كاردانى خويش قواى آراگون را بازپس راند . اما قواى قشتاله توانست كه در ناوار پيشروى كند و پايتخت آن بنبلونه را محاصره نمايد . گارسيا راميرس همچنان به دفاع پرداخت ، باشد كه زمان به دراز كشد و دشمن مانده و ملول گردد . گارسيا راميرس داناتر از آن بود كه با قواى قشتاله درگير شود . پس براى رهايى از اين تنگنا به روحانيان متوسل شد ، باشد كه كار به گفتگو پايان يابد و پيمان صلحى منعقد گردد . كنت چوردان امير تولوشه كه به زيارت شنت‌ياقب آمده بود پادرميانى كرد و بين گارسيا راميرس و امپراطور در ماه اكتبر سال 1140 م در شهر قلهره پيمان صلح بسته شد . مواد پيمان‌نامه از اين قرار بود كه پادشاه سيادت امپراطور را پذيرا گردد و شاهزاده خانم بلانكا دخت گارسيا به عقد ازدواج شاهزاده سانچو پسر بزرگ امپراطور درآيد و چون دختر ، هنوز خردسال است به امپراطور تسليم شود تا در دربار قشتاله پرورش يابد و بزرگ شود . بدينگونه ناوار تا چندى از سقوط رهايى يافت .\r\nآنچه در اين سو ميان امپراطور و گارسيا مىگذشت كنت رامون را خوشدل نساخت . بلكه ملت آراگون را به خشم آورد كه امپراطور مواد معاهدهء كريون را ناديده انگاشته است . از اين‌رو كنت تصميم گرفت كه خود يك تنه به جنگ ناوار رود و بار ديگر آتش جنگ ميان ناوار و قملونيه شعله‌ور شد . در اين نبرد گارسيا سپاه كنت را منهزم ساخت و در اراضى آراگون به پيشروى پرداخت و بر چند شهر و قلعه استيلا يافت . در اين هنگام با خود انديشيد كه از اطاعت امپراطور سر برتابد .\r\nآلفونسو ريمونديس از عاقبت اين پيروزى كه گارسيا احراز كرده بود بترسيد و قواى خود را به يارى كنت رامون فرستاد . در سال 1143 م بار ديگر ناوار از سوى قواى مشترك آراگون و قشتاله مورد حمله واقع شد . گارسيا در چنين وضعى تدبيرى انديشيد و همهء سرزمينهايى را كه از آراگون تسخير كرده بود بازپس داد و بار ديگر ميان دو فريق پيمان صلح بسته شد . گارسيا كه چند سال پيش زنش مرده بود ، اوراكا دختر غير شرعى امپراطور را به زنى گرفت . اين ازدواج در شهر ليون در ماه ژوئن سال 1144 م انجام گرفت . جشن عروسى آنچنان مجلل بود كه در آن زمان شهرهء آفاق شد . بدين‌گونه ميان ناوار و دو همسايه‌اش آراگون و قشتاله ، نزاع و كشاكش پايان يافت .\r\n\r\n","description":"","footnote":"","page_name":" 518 ","page_number":526},
  {"content":"\r\n\r\nدر خلال اين احوال قشتاله مبارزهء خود را برضد مسلمانان پىگرفته بود . اين مبارزه گاه به صورت ايجاد موانعى در راه غزوات ايشان بود يا به صورت حمله به اراضى ايشان يا كوشش براى جدا ساختن شهرهاى مرزى . مرابطين بر قلعهء موره غلبه يافته بودند . اين قلعه در جنوب طليطله بود . در سال 1140 م اين قلعه را تصرف كردند و آن را پايگاه حملات خود به اراضى مجاور در قشتاله ساختند . آلفونسو ريمونديس سپاهى گران گرد آورد و حاكم طليطله ردريكو فرنانديث را با سپاهى به منطقهء وادىيانه فرستاد . ردريكو فرنانديث در حوالى قرطبه و اشبيليه دست به كشتار و تاراج زد . امپراطور خود در حملهء ديگرى به قلعهء قوريه شركت جست و مدت دو ماه آن را در محاصره گرفت تا در ژوئن سال 1142 م / 536 ه آن را به تصرف آورد . البته هنگامى اين پيروزى ميسر شد كه پادگان مسلمان و محافظ قوريه از هرگونه يارى رسانى نوميد شده بودند .\r\nدر روايت مسيحى داستانى است كه در هيچ يك از مراجع اسلامى ديده نمىشود و آن اينكه : قشتاليان به سردارى نونيو آلفونسو حاكم سابق موره براى نبرد به اراضى اسلامى آمدند . نبرد ميان قشتاليان و نيروهاى اشبيليه و قرطبه درگرفت .\r\nمسلمانان سخت منهزم شدند . واليان اشبيليه و قرطبه كشته شدند . سرهايشان را بر نيزه كرده در طليطله بگردانيدند و قشتاليان بر بسيارى از غنايم و اسيران دست يافتند .\r\nاين واقعه در اواخر سال 1142 م / 537 ه اتفاق افتاد . همچنين در روايات اسلامى از اين داستان هم نشانى نيست كه مىگويد : قيصر در سال بعد يعنى سال 1143 م / 538 ه به سردارى مارتن فرنانديث و نونيو آلفونسو لشكرى فرستاد تا نگذارد مسلمانان قلعهء موره را تعمير كنند و در آن تحصن جويند . والى قلعه كه در روايات مسيحى از او به نام فرج ياد شده - و حال آنكه رياح نام داشته - با سپاه خود به دفاع بيرون آمد و جنگ در پيوست . مسيحيان منهزم شدند و مارتن فرنانديث مجروح شد و بگريخت و نونيو بر فراز تلى نزديك ميدان جنگ به نام صخرة الوعل در دفاع از خويش كشته شد . سرش را بريدند و دست راست و پاى راستش را جدا كردند و به قرطبه و اشبيليه فرستادند تا بيوه‌هاى آن دو سردار مقتول ببينند و تسليت يابند . آنگاه آنها را نزد امير المسلمين تاشفين بن على به مراكش\r\n\r\n","description":"","footnote":"","page_name":" 519 ","page_number":527},
  {"content":"\r\n\r\nفرستادند . « 1 »\r\nاين شكستها دل امپراطور را دردمند ساخت و سوگند خورد كه انتقام قتل سردار خود را بگيرد . پس در سال 1144 م لشكر بيرون آورد و رهسپار اندلس شد و در حوالى قرطبه و اشبيليه خونها ريخت و مزارع را نابود كرد و روستاها را بسوخت و همچنان مىتاخت تا به اراضى غرناطه و المريه رسيد سپس با غنايم و اسيران بسيار به كشور خود بازگرديد .\r\nدر اين احوال شهرهاى اندلس بر مرابطين بشوريد . امرى بديهى بود كه اين جنگهاى ويرانگر مسيحيان و اين قتلها و اسارتها و تاراجها و عجز مرابطين در دفاع از شهرها و مردم ، از عواملى بود كه خشم ملت اندلس را برانگيخت و ميل به رهايى از يوغ مرابطين را در دلها قوت بخشيد . ديديم كه چگونه امپراطور آلفونسو ريمونديس اين فرصت غنيمت شمرد و هريك از شورشيان برضد مرابطين را چون ابن حمدين و ابن هود كه به او روى مىآوردند يارى مىداد . سپس هنگامى كه شنيد موحدين از دريا گذشته و به اندلس قدم نهاده‌اند به يارى زعيم مرابطين ابن غانيه قيام كرد و يارىاش كرد تا سلطهء خود را بر قرطبه حفظ كند و كار به آنجا كشيد كه امپراطور براى زمانى اندك پايتخت قديم خلافت را اشغال كرد و ما اين مطالب را در جاى خود آورديم .\r\nبزرگترين ضربتى كه بر اندلس فرود آمد و امپراطور آلفونسو ريمونديس در آن شركت داشت فتح شهر بزرگ مرزى المريه بود ، به دست صليبيان يعنى نيروى متحدى كه همه ممالك مسيحى چون قشتاله و ناوار و آراگون و نيز جنووا و پيزا در بسيج آن شريك بودند . اين لشكر از دريا و خشكى به اندلس حمله‌ور گرديد و به سبب اوضاع پريشان اندلس در آن سال ، بر المريه غلبه يافت . اين پيروزى در اكتبر سال 1147 م / 542 ه اتفاق افتاد . اين شهر بزرگ مرزى اسلامى ده سال تمام در دست مسيحيان باقى ماند و امپراطور و سپاهيان قشتاله در آنجا دست بالا را داشتند . تا آنگاه كه در اواخر سال 1157 موحدين آن را بازپس گرفتند .\r\n\r\n\r\n","description":"","footnote":"\r\n( 1 ) . اشباخ ، تاريخ الاندلس فى عهد المرابطين و الموحدين ( ترجمهء عربى ) ص 183 و 184 .\r\nو نيز  192 . P . III . T ; dibi : etneufaL \r\n","page_name":" 520 ","page_number":528},
  {"content":"\r\n\r\nاندلس در همان اوقات باقى شهرهاى بزرگ خود را در ثغراعلى از دست داده بود ، لشكرهاى مسيحى مركب از لشكرهاى قطلونيه و آراگون و پيزا و جنووا در يك نبرد صليبى به سردارى كنت رامون برنگر چهارم امير برشلونه بر آن شهرها مستولى شده بود . نخست طرطوشه در اواخر سال 1148 م / شعبان سال 543 جدا افتاد سپس لارده را در اكتبر سال بعد يعنى سال 544 ه تصرف كردند . همچنين افراغه و مكناسه نيز اشغال گرديد و سيادت مسلمانان بر ثغراعلى پايان گرفت و ما در جاى خود از آن ياد كرديم .\r\nگارسيا راميرس پادشاه ناوار ، خصم ديرين خود كنت رامون را سرگرم فتح شهرهاى ثغراعلى ديد ، لشكر به ولايات مجاور آراگون كشيد . روايت مسيحى در بيان سبب اين تجاوز مىگويد كه گارسيا مىخواست كنت را وادارد تا دختر خود بلانكا را به او دهد و اين ازدواج از شروط صلح ميان آراگون و ناوار بود ، در حالى كه مقرر شده بود كه بلانكا را به سانچو ولىعهد قشتاله بدهد و كنت رامون مصلحتا با شاهزاده خانم خردسال پترونيلا دختر پادشاه راهب ، راميرو ، عقد ازدواج بسته بود . روزى كه كنت رامون تن به اين ازدواج داد مىخواست كشور خود را از تجاوز پادشاه ناوار حفظ كند . ( ژوئن سال 1149 م ) وقتى احساس كرد كه خطر از آراگون رفع شده است ، به سوى كليسا شتافت و در برابر محراب ، با عروس خود پترونيلا ، زانو زد و بار ديگر پيمان خود با او تازه گردانيد و عقد مقدس ازدواج بستند . روايات مورخان قطلونيه اين عمل بىسابقه را نمونه فريبكارى و خدعهء كنت وصف كرده‌اند كه در همهء عمر از ننگ آن رهايى نيافت .\r\nقيصر آلفونسو ريمونديس يا آلفونسوى هفتم در اين اثناء سرگرم دو حادثهء داخلى بود . نخست تشكيل مجلس شوراى روحانيان بود در بالنسيا به سال 1148 م . اين مجلس تشكيل شده بود تا در مسائل دينى و كليسا نظر كند و دوم مرگ زنش ملكه برنجيلا ، در سال 1149 م . مرگ اين ملكه داناى دورانديش ضربتى سخت بود آن‌سان كه او را مدتى گرفتار حسرت و اندوه كرد . امپراطور از مدتى پيش يكى پسران خود سانچو را لقب پادشاه قشتاله داد و ديگرى : فرناندو را لقب پادشاه ليون و علاوه بر آن ، حق امضاى فرمانها و منشور عمومى . آلفونسو ريمونديس در اين كار از نياى خود آلفونسوى ششم و سانچوى بزرگ تقليد كرده بود . زيرا آن\r\n\r\n","description":"","footnote":"","page_name":" 521 ","page_number":529},
  {"content":"\r\n\r\nدو نيز مملكت را در حال حيات خود ميان فرزندان خويش تقسيم كرده بودند و اين سياست همواره به افروخته شدن آتش جنگ داخلى ميان ممالك مسيحى منجر مىگرديد .\r\nدر سال 1150 م گارسيا راميرس پادشاه ناوار بمرد و پسرش سانچو ملقب به دانشمند جانشين او شد . امپراطور آلفونسو ريمونديس دريافت كه براى حمله به ناوار اكنون فرصتى مناسب دست داده است . در حال باهم‌پيمان قديم خويش كنت رامون برنگر در تطيله ملاقات كرد و ميانشان همان معاهده‌اى كه براى تقسيم ناوار در كريون بسته بودند تجديد شد . دو پادشاه تنها به تقسيم ناوار اكتفا نكردند بلكه شهرهاى اسلامى را هم كه هنوز فتح نشده بود ميان خود تقسيم نمودند . در اين تقسيم اراضى بلنسيه و مرسيه به آراگون اختصاص يافت و دون سانچو پسر قيصر نيز تعهد نمود كه كنت را در فتح ناوار يارى رساند . كنت نيز تعهد كرد كه اگر قيصر بميرد سانچو را به جاى او به رسميت بشناسد و اگر پدر و پسر هر دو بميرند به سيادت پسر ديگر قيصر ، يعنى فرناندو ، بر اراضى مملكت اعتراف نمايد .\r\nولى حوادث چنان پيش آمد كه ناوار چندى از اين توطئه در امان ماند . از اين قرار كه دونيا بلانكا خواهر پادشاه ناوار با دون سانچو پادشاه قشتاله در سال بعد ، سال 1151 م ازدواج كرد . و در مجلس عقد در قلهره سه پادشاه : پادشاهان قشتاله و آراگون و ناوار حضور يافتند . در همين سال قيصر آلفونسو ريمونديس كه زنش مرده بود با شاهزاده خانم ريكا دخت لادسلاو پادشاه بولونيا ازدواج نمود .\r\nعروس در سال بعد به قشتاله آمد . قيصر به پيشباز او به بلدالوليد رفت و با مراسمى شايان و پرشكوه او را به كاخ خود برد . در سال 1153 م ازدواج سانچو پادشاه ناوار با دونيا سانچو دخت قيصر از برنجيلا صورت گرفت و در سال بعد دختر دوم قيصر دونيا كونستنزا به لويى هفتم پادشاه فرانسه شوى كرد . لويى هفتم زن اول خود اليونور دوجيان را طلاق گفته بود . پس از عقد اين ازدواج دربارهء ملكه كونستنزا حرفهائى زده شد . بعضى گفتند كه او دختر شرعى قيصر از ملكه برنجيلا نيست بلكه دختر غير شرعى او از رفيقه‌اش كوندرادا است . لويى هفتم ، تصميم گرفت كه خود به تحقيق پردازد ، به قصد زيارت قبر قديس ياقب در سال 1155 به شنت‌ياقب رفت .\r\nقيصر از علت اصلى آمدن دامادش به شنت‌ياقب بىخبر نبود . در برغش و سپس\r\n\r\n","description":"","footnote":"","page_name":" 522 ","page_number":530},
  {"content":"\r\n\r\nدر طليطله براى استقبال او مراسم باشكوهى ترتيب داد . در اين مراسم دربار قشتاله تمام حسن و جمال و مال و منال خود را به منصهء ظهور آورد . پادشاه ناوار و كنت رامون برنگر پادشاه آراگون نيز در اين مراسم دعوت شدند . قيصر در برابر پادشاهان مسئلهء دخترش كونستنزا را مطرح كرد و لويى را مورد خطاب قرار داد و گفت : دختر خود كونستنزا دخت ملكه برنجيلا خواهر اين كنت رامون را به تو داده‌ام . بايد با او به احترام و تكريم سركنى و گرنه منتظر باش تا چون دو دشمن در پاريس باهم روبه‌رو شويم . در اين هنگام لويى به اصالت زن خود كه شاهزاده‌اى والامقام است يقين كرد و خشنود و شادمان به كشور خود بازگرديد . « 1 »\r\nكنت رامون برنگر در همين هنگام با شاهزاده خانم پترونيلاى آراگونى ازدواج كرده بود . آن دختر به سن هجده سالگى رسيده بود . چون زمان نخستين وضع حملش نزديك شد وصيتى كرد بدين مضمون كه اگر مولود پسر باشد مملكت آراگون آن‌سان كه در عهد آلفونسوى محارب بوده از آن او خواهد بود . و تا شوهرش كنت رامون زنده است اداره مملكت برعهدهء او خواهد بود . هرگاه پسر بميرد و كنت زنده باشد او پادشاه على الاطلاق آراگون خواهد شد . اما اگر مولود دختر باشد ، آرزويش اين است كه پدر او را نيكو نگهدارد و به شوهرش دهد و مهرى كرامند براى او تعيين كند . پس از چندى شاهزاده خانم بار خويش بر زمين نهاد ، پسرى بود . تا پدرش زنده بود رامون نام داشت و چون پدر مرد نام خود به آلفونسو تغيير داد . اين آلفونسو وارث دو مملكت قطلونيه و آراگون گرديد .\r\nاندك زمانى گذشته بود كه سانچو پادشاه جديد ناوار جنگ تازه‌اى را بر ضد آراگون بسيج كرد . مىخواست اطماع پدرش گارسيا راميرس را تحقق بخشد .\r\nكنت رامون مجبور شد ، شتابان از جنگى كه در بيارن در آن سوى پيرنه آغاز كرده بود واپس نشيند و به وطن بازگردد . در اين هنگام قيصر آلفونسو ريمونديس به لارده رفت تا ميان آن دو پادشاه كه اكنون در جنگ بودند ظاهرا ميانجى شود ، ولى با كنت رامون ديدار كرد و معاهدهء قديم تقسيم ناوار را تجديد كرد . هرچند پادشاه\r\n\r\n\r\n","description":"","footnote":"\r\n( 1 ) . اشباخ ، تاريخ الاندلس فى عهد المرابطين و الموحدين ص 233 و 234 ( ترجمهء عربى ) و نيز  . 872 . P . III . T . dibi ; etneufaL \r\n","page_name":" 523 ","page_number":531},
  {"content":"\r\n\r\nناوار شوى دختر او و برادرزن پسرش سانچو بود ، از اين گونه توطئه‌ها برضد او ابائى نداشت . در همان وقت ميان قيصر و كنت در باب ازدواج دون رامون خردسال پسر كنت كه تازه به چهارسالگى رسيده بود با دونيا سانچوى دو ساله ، دخت قيصر از زن جديدش ملكه ريكا ، اتفاق به عمل آمد .\r\n\r\n4 - سالهاى پايانى عمر قيصر و مرگ او و مرگ رامون برنگر چهارم\r\nآنچه درخور ذكر است اين است كه در اين سالها ، تشكيل مجالس جشن و سرور و ازدواجهاى پىدرپى افراد خاندانهاى سلطنتى ، دربار قشتاله را از حمله به اراضى مسلمانان بازداشت . از سال 1151 م / 546 ه كه قشتاله به شهر جيان لشكر كشيد و آنجا را كه در دست موحدين بود ، تاراج كرد تا سال 1155 م / 550 ه به اندلس تجاوزى صورت نگرفت . در اين سال دولت قشتاله توانست بر اندوجر و دژ بطروج استيلا يابد و مدت كمى آن دو را در تصرف خود آورد . ولى موحدين به سردارى ابن يكيت والى قرطبه بازگشتند و هرچه را از دست داده بودند بازستدند و بر دژهاى مسيحيان كه در آن حوالى بودند مستولى شدند . و ما پيش از اين به تفصيل در اين باب سخن گفتيم .\r\nآخرين جنگهاى مهمى كه ميان قيصر آلفونسو ريمونديس و موحدين درگرفت جنگ المريه بود . موحدين پس از استيلاء بر قرطبه و غرناطه براى بازپس گرفتن المريه نقشه‌اى طرح كردند . المريه در سال 1147 م / 542 ه به دست مسيحيان افتاده بود . پيش از اين از فتح اين ثغر بزرگ اسلامى به دست مسيحيان و حوادث استرداد آن به وسيله موحدين سخن گفتيم . قيصر آلفونسو ريمونديس براى يارى پادگان خود با سپاهى عظيم در حركت آمد ، هم‌پيمان او محمد بن سعد بن مردنيش ، امير ناحيهء شرقى اندلس نيز با سپاه خود همراه او بود . ولى كوشش قيصر و هم‌پيمانش به جايى نرسيد و مسيحيان مجبور شدند المريه را به موحدين تسليم\r\n\r\n","description":"","footnote":"","page_name":" 524 ","page_number":532},
  {"content":"\r\n\r\nنمايند . محاصرهء المريه هفت ماه به طول انجاميد و اين واقعه در اواخر سال 1157 م / اواخر سال 552 ه اتفاق افتاد .\r\nقيصر با لشكر خود به كشورش بازگرديد . از اين شكست روحيه‌اش ضعيف شده بود . در راه بازگشت دچار تب شديدى شد آن‌سان كه مجبور شد در نزديكى شهر مورتله ( موردال ) توقف كند . در آنجا مراسم مذهبى به عمل آمد و جان تسليم كرد . مرگ او در روز بيست و يكم اوت سال 1157 م در سن پنجاه و يك سالگى اتفاق افتاد .\r\nقيصر يا امپراطور آلفونسو ريمونديس ، يا آلفونسوى هفتم - و اگر آلفونسوى محارب پادشاه آراگون را هم به هنگام زناشوئىاش با ملكه اوراكا پادشاه قشتاله به حساب آوريم - آلفونسوى هشتم ، يكى از بزرگترين پادشاهان اسپانياى مسيحى بود . او اولين پادشاه از سلسله پادشاهان قشتاله بود كه به خاندان پادشاهى بورگنى نسب مىرسانيد كه تا قرن پانزدهم بر قشتاله فرمان راندند . آلفونسو ريمونديس مردى نيرومند و دورانديش بود . به سبب آنكه از دوران كودكى در جنگهاى داخلى كه ميان مادرش اوراكا و شوى او آلفونسوى محارب از يك سو و ميان مادرش و اشراف شورشگر از سوى ديگر درگرفته بود ، شركت داشت قدرت و تجربت بسيار كسب كرده بود و خوب مىتوانست مملكت را اداره كند و تخت سلطنت را از تعرض متجاوزان در امان دارد . او توانست شورش اشراف را سركوب كند و در ميان پادشاهان اسپانياى مسيحى موقعيت شايانى فراچنگ آورد . ديديم كه چگونه آلفونسو ريمونديس پس از بر خود بستن عنوان امپراطور يا قيصر نتايج مهمى حاصل كرد . هرچند كه اين عنوان در ديگر ممالك اسپانياى مسيحى كاربرد چندانى نداشت ولى صاحب آن را در رؤياى دور و درازى فرو برد بدين‌گونه كه « قلمرو خود را بر سراسر اسپانيا گسترش دهد و همه مواريث رومى و گوتى را در تحت فرمان خويش متمركز سازد . ازاين‌رو از همان سال 1135 م كه صاحب اين عنوان شد ، براى وصول به چنان هدفى برنامه‌اى كه شامل دو بخش بود تنظيم نمود .\r\nيكى اصلاح داخلى در امور ادارى و قضائى و ديگر اصلاح سياست خارجى آن‌سان كه عنوان امپراطورى ايجاب مىكند با تمام وسائل اعم از روابط مسالمت‌آميز يا قهرآميز »\r\n\r\n","description":"","footnote":"","page_name":" 525 ","page_number":533},
  {"content":"\r\n\r\n« هدف پايانى اين برنامه هجوم كلى به اسلام بود . سياست فتح مجدد يا بازپس گيرى  atsiuqnoceR  نيروى خود را از منابع مختلف كسب مىكرد : از نظريهء امپراطورى و از وحدت بخشيدن به قلمروهاى پراكنده و سه ديگر از اختلافاتى كه در شبه جزيرهء اندلس ميان مسلمانان بر دوام بود و همچنين ضرورت حمايت هيبت امپراطورى و مكانت آن در برابر قدرت پاپ و جهان خارج . اين پديده سبب شد كه اسلام در شبه جزيرهء اندلس در موقعيت حساس قرار گيرد . آلفونسوى هفتم چون تاج امپراطورى بر سر نهاد ساكنان كشور خود و ساكنان آن حدود را خطاب كرد كه بايد هر ساله يك لشكركشى به اسپانياى مسلمان صورت دهيم تا آرامش از آنان سلب كنيم و عاقبت همهء بلاد و دژهايشان را براى رضاى خداوند و به خاطر دين مسيح از آنان بازستانيم . » « 1 »\r\nدر يك روايت مسيحى كه از صفات و خصال آلفونسو ريمونديس سخن رفته است ، آمده است كه او از اندك پادشاهان اسپانياى مسيحى بود كه مستحق عنوان امپراطور بودند . امپراطور به دلاورى و دادگرى و پرهيزگارى و رعايت احترام كليساها و ديرها آراسته بود ولى ترديد نمىتوان كرد كه پادشاهى طماع بود و براى تسكين آزمنديهاى خويش فرقى ميان وسايل مشروع و نامشروع نمىنهاد . ديديم كه رفتار او با كشور كوچك ولى نستوه ناوار چگونه بود . هيچ‌چيز از لوازم خويشاوندى و معاهدات ، او را از توطئه برضد آن بازنداشت . اما سياست آلفونسو در قبال اسپانياى مسلمان همان سياست ديرينهء اسلافش بود . يعنى سياست كمين گرفتن و غدر ورزيدن و تجاوز مستمر و نفاق‌افكنى و انتظار فرصت براى حمله و كشتار و تصرف اراضى آن به هر وسيله‌اى كه ميسر شود . در واقع ، لشكر قشتاله در ايام آلفونسو ريمونديس با مسلمانان هيچگونه توافقى حاصل نكرد . در سال 1133 م آلفونسو نبرد بزرگ را در سرزمينهاى اندلس آغاز كرد . و تا شريش و فرنتره پيش راند و سپاه مرابطين نتوانست راه را بر او سد كند . از سال 1135 م كه تاج امپراطورى بر سر نهاد لحظه‌اى از خيال حمله به اراضى مسلمانان غافل نبود . در سال 1139 م\r\n\r\n\r\n","description":"","footnote":"\r\n( 1 ) .\r\n . lasrevinu avitcepsreP us y avartalaC ed nedrO aL . zaiD oretnoM \r\nانتشار يافته در كتاب  » 8 . P ) 9591 laeR dadiuC ( avaratlaC ed nedrO aL « \r\n","page_name":" 526 ","page_number":534},
  {"content":"\r\n\r\nاورخا ( ارنبه ) را فتح كرد و در سال 1142 م قوريه را گشود و در سال 1146 م به دعوت ابن حمدين وارد استجه شد . و در سال 1147 م قلعه رباح را به تصرف آورد و ديگر لشكرهاى مسيحى بر المريه دست يافتند . بدين‌گونه بطور مستمر ميان لشكرهاى جنگجوى مسيحى و لشكرهاى مسلمانان چه مرابطين و چه غير آنها در سراسر ايام فرمانروايى آلفونسوى هفتم جدال و آويز بود .\r\nدر روايات اسلامى آلفونسو ريمونديس را الفنش بن رمند يعنى آلفونسو پسر ريموند مىنويسند . نام پدرش كنت ريموند از مردم بورگنى بود . همچنين او را سليطين يعنى پادشاه كوچك مىناميدند ، زيرا در اوان خردسالى به پادشاهى رسيده بود .\r\nكنت رامون برنگر چهارم چند سال كه حكومت كرد گرفتار منازعات و كشمكشهائى در آن سوى پيرنه در ولايت پرووانس گرديد . پرووانس همان جايى است كه برادرش كنت برنگر رامون بر آن فرمان مىراند . امراى محلى به خلافش برخاستند . و در دفاع از حكومتش به قتل رسيد . كنت در اين هنگام اشراف پرووانس را مطيع خود ساخته بود و كنت دوپروانس لقب يافته بود و اين لقب بر ديگر القابش افزوده مىشد . ولى برخى از امراى محلى بازگشتند و اوضاع پرووانس را پريشان ساختند و خود را تحت حمايت قيصر فردريك اول امپراطور آلمان در آوردند . سرانجام قيصر به يارى كنت رامون گراييد و او را فرمان گرفتن جزيه از پرووانس و پايتخت آن آرل عنايت كرد . آن‌سان كه پيش از اين رسم بود . سپس كنت رامون و پسر برادرش برنگر در تورينو به نزد قيصر رفتند تا آن فرمان از او بستانند . كنت در راه بيمار شد و در ششم اوت سال 1162 م درگذشت .\r\nرامون برنگر چهارم يكى از بزرگترين امراى اسپانياى مسيحى در اين عهد بود و مىتوان او را مؤسس عظمت مملكت آراگون به حساب آورد . راه وصول به اين مقصود متحد ساختن قطلونيه و آراگون در يك مملكت متحد نيرومند بود .\r\nفرمانروايى او با نيرومندى و حكمت و عدالت توأم بود . توانست با سياست روشن خويش از وقوع بسيارى از جنگها و منازعات ممانعت ورزد و توانست صلح و آسايش را در مملكت خود تأمين نمايد . البته او نيز چون ديگر اقران خود ، پادشاهان اسپانياى مسيحى با مسلمانان سخت خصومت مىورزيد و از نبرد با آنان لحظه‌اى\r\n\r\n","description":"","footnote":"","page_name":" 527 ","page_number":535},
  {"content":"\r\n\r\nغافل نبود . توانست آخرين شهرهاى مهم اسلامى را در ثغراعلى منتزع سازد و با اين اقدام به سلطهء مسلمانان در آن ناحيه كه خود ركنى از اسپانيا بود پايان دهد .\r\n\r\n5 - قشتاله پس از مرگ آلفونسو ريمونديس و جنگ داخلى ميان دو خاندان كاسترو و لارا\r\nچون قيصر آلفونسو ريمونديس در ماه اوت سال 1157 م درگذشت .\r\nمملكت را ميان دو پسرش تقسيم كرد . اين اقدام در اواخر عمر او صورت گرفت .\r\nقشتاله و اراضى تابع آن در مناطق علياى نهر تاجه و پايتخت آن طليطله با حق جزيه برد و مملكت ناوار و آراگون به پسرش سانچوى سوم تعلق گرفت . پسر كوچكش فرناندو صاحب ليون و جليقيه و استوريش گرديد . علاوه بر آن حق سيادت بر مملكت پرتغال براى او حفظ شد . با اين تقسيم جديد در مملكت بزرگ قشتاله ، ممالك اسپانياى مسيحى ، پنج مملكت شد ، مملكت آراگون و قطلونيهء متحد و ناوار و قشتاله و ليون و پرتغال . اين وضع خبر از بروز حوادثى ناگوار و فروپاشى سيادت قشتاله مىداد . كار برطبق عادت از افروخته شدن جنگ داخلى كه ميان دو برادر يعنى پادشاهان قشتاله و ليون درگرفت آغاز شد . از اين قرار كه فرناندو پادشاه ليون حكومت خود را با سركوبى بزرگان و اشرافى كه به قشتاله اخلاص مىورزيدند آغاز كرد و آنان را از مناصبشان عزل كرد و املاكشان را بستد و از كشور خود اخراج كرد تا بدين سبب از دسايس ايشان ممانعت كند . اينان به برادرش سانچو پادشاه قشتاله پناه بردند . سانچو با قواى خود و اشراف تبعيدى به جنگ ليون رفت و برادرش را مجبور ساخت كه تبعيديان را به مناصب خود بازگرداند و املاك و مقامات ايشان به ايشان بازپس دهد . همچنين او را واداشت كه به سيادت او اعتراف كند و خراج بپردازد .\r\nدر خلال اين احوال سانچو پادشاه ناوار خواست يوغ قشتاله را از مملكتش بردارد و ولايت قديمى ريوخارا بازپس ستاند ولى سانچوى سوم لشكرى بزرگ\r\n\r\n","description":"","footnote":"","page_name":" 528 ","page_number":536},
  {"content":"\r\n\r\nبه ناوار فرستاد . پادشاه ناوار از عاقبت كار بترسيد و ترجيح داد كه قرارداد صلحى امضاء كند ، باشد كه كارها بر روال خود باقى بماند .\r\nسانچوى سوم را هواهاى بسيار در سر بود . بويژه درصدد بود كه ديگر ممالك اسپانيا را براى نبرد با موحدين متحد سازد . زيرا موحدين بر غرب اندلس و ناحيه وسط سيطره يافته بودند و اكنون قشتاله را تهديد مىكردند . ولى اين آرزوها جامهء عمل نپوشيد ، زيرا در اواخر ماه اوت سال 1158 م سانچو ناگهان بمرد . همه مدت پادشاهيش يك سال بود . تنها يك كودك سه ساله از او بر جاى ماند و اين همان آلفونسوست كه بعدها به خوب و شريف ملقب شد . سانچوى سوم كنت جوتيرو فرنانديث از خاندان نيرومند كاسترو را به سرپرستى فرزند خود برگزيد .\r\nاين انتخاب در جامعه اشراف اثر گذاشت و سبب شد كه رقابت ميان خاندان كاسترو و رقباى آن از خاندانهاى اشراف و در رأس همه خاندان لارا بالا گيرد . خاندان لارا نيز از حيث قوت و عصبيت با خاندان كاسترو برابر بود .\r\nچون خاندان كاسترو برحسب وصيت پدر سرپرستى پسر را بر عهده گرفت خاندان لارا به خشم آمد و تهديد آغاز كرد . كنت جويترو از عواقب اين خشم و تهديد بيمناك شد و تربيت آن پادشاه خردسال را به كنت گارسيا دوآنيا خويشاوند خاندان لارا واگذار كرد . ميان كنت گارسيا و خاندان لارا قرابت و پيوستگى بود .\r\nاين وسيله‌اى بود براى اجتناب از خصومت و حفظ صلح . ولى گارسيا به زودى از اين وظيفهء سنگين ملول شد و كودك را به كنت آلمانريش بزرگ خاندان لارا سپرد .\r\nكنت جويترو از اين اقدام به هم برآمد و براى بازپس گرفتن كودك اصرار ورزيد ، زيرا اين اقدام بر خلاف وصيتنامهء پادشاه متوفى بود . حتى تهديد به جنگ كرد . ولى ديرى نگذشت كه كنت جويترو مرد و برادرزادگانش ، دنبالهء دعوا را گرفتند .\r\nچون خاندان لارا روى سخن خود ايستاده بودند ، خاندان كاسترو به فرناندو پادشاه ليون كه عم آن كودك بود پناه بردند تا مگر به حمايت برادرزاده خود برخيزد .\r\nپادشاه ليون در حال لشكرى بزرگ به قشتاله فرستاد و شهرهاى بزرگى را اشغال كرد و اعلان كرد كه خود وصيت برادر را عمل مىكند و سرپرستى آن كودك خردسال و تخت پادشاهى را در اختيار خواهد گرفت . بيشتر ساكنان مملكت قشتاله به اطاعتش گردن نهادند . اين واقعه در سال 1159 م بود . فرناندو در طرد و تعقيب خاندان لارا\r\n\r\n","description":"","footnote":"","page_name":" 529 ","page_number":537},
  {"content":"\r\n\r\nبه جد درايستاد تا مجبور شدند پادشاه خردسال را بازگردانند . فرناندو از آن پس خاندان كاسترو را بر كشيد و املاك خاندان لارا مصادره كرد و القاب و مناصبشان را بستد . نتيجهء اين كار اين شد كه ميان در فريق جنگى خونين درگير شود ، و مزارع نابود گرديد و روستاها به آتش كشيده شد . پادشاه ليون در كنار خاندان كاسترو مىجنگيد تا سرانجام خاندان لارا را به تسليم واداشت و اعلان كردند كه به فرمان بازگشته‌اند و سوگند خوردند كه اگر پادشاه خردسال به آنان بازگردد اين پيمان نخواهند شكست . دو خاندان متفق شدند كه براى اين منظور در شهر سريه مجلسى منعقد گردد و خاندان لارا و پادشاه فرناندو با برادرزادهء خردسالش حاضر آيند . قضا را در خلال تشكيل اين مجلس ناگهان كودك را يكى از شواليه‌هاى دلير كه وابسته به خاندان لارا بود در ربود و در حال زعماى خاندان لارا و پيشاپيش همه كنت المانريش پيش از آنكه سوگند فرمانبردارى بخورند از مجلس گريختند . وقتى فرناندو از ماجرا خبر يافت كه ديگر دير شده بود .\r\nخاندان لارا پادشاه خردسال را به قلعهء استوار استپان دوگورمث بردند و در سراسر كشور اعلام كردند كه از حمايت پادشاه خردسال و استقلال قشتاله در برابر مطامع فرناندو ، از پاى نخواهند نشست . جماعت بزرگى از مردم قشتاله به آنان پيوستند ، ولى همچنان برترى با جناح فرناندو و خاندان كاسترو بود . بويژه روحانيان و در رأس آنان مطران طليطله اين جناح را تقويت مىكردند . اين جنگ داخلى ميان دو گروه چند سال مدت گرفت و خاندان لارا رنج بسيار تحمل كرد و رهبرشان كنت آلمانريش در يكى از اين پيكارها به قتل رسيد . البته بودن كودك در دست ايشان سبب شده بود كه از ياران بيشترى برخوردار باشند . سرانجام بر قواى ليون تفوق يافتند و فرناندو مجبور شد از دو خصم ديرين خود پادشاه ناوار و پادشاه پرتغال يارى طلبد . در خلال اين احوال در قشتاله تحولى رخ داد ، مردم از خاندان كاسترو و مسأله‌اى كه براى خود ساخته بودند روى برتافتند و درنگ پادشاه ليون و لشكرش را براى مملكت خطرى مىدانستند . از سوى ديگر پادشاه ليون نيز از يارى پرتغال و ناوار بهره‌اى چندان نگرفت و در اراضى استراما دوره شورش محلى برپا شد و بر متاعب او درافزود و دو شهر آبله و سلمنقه نيز دست به شورش زدند . آل كاسترو هم به سبب ظلم و ستمى كه بر مردم روا داشته بودند ، هيبت و\r\n\r\n","description":"","footnote":"","page_name":" 530 ","page_number":538},
  {"content":"\r\n\r\nنفوذ خويش از دست داده بودند ، ازاين‌رو خاندان لارا فرصتى فراچنگ آورد و طرفدارانش طليطله پايتخت قشتاله را تصرف كردند و به پادشاهى آلفونسوى خردسال ندا دردادند . آلفونسو اكنون به يازده سالگى رسيده بود . همه قشتاليان گرد پادشاه قانونى خود را گرفتند و در برابر ليونيها و خاندان كاسترو سخت به مقاومت پرداختند . اين حادثه در سال 1166 م اتفاق افتاد .\r\nقشتاله يكسره آلفونسو را كه خوب و شريف لقب يافته بود تأييد كرد . خاندان لارا همه مشاغل مهم را اشغال كردند و روحانيان نيز از گرد پادشاه ليون پراكنده شدند تا پادشاه قانونى را تأييد كنند . قشتاله با ناوار پيمان صلح بست و با آراگون دست دوستى داد . فرناندو پادشاه ليون سرانجام نوميد گرديد و ترجيح داد از اراضى قشتاله بيرون آيد و خاندان كاسترو را با سرنوشت خود رها كند . خاندان كاسترو مجبور شد كه قشتاله را ترك گويد و به بلاد مسلمانان روى نهد و در آنجا منتظر فرارسيدن فرصتى براى بازگشت و انتقام باشد . بدين‌گونه مدتى مبارزه و كشاكش ميان اين دو خاندان بزرگ قشتاله فروكش كرد . « 1 »\r\n\r\n6 - قيام جمعيتهاى شواليه‌هاى دينى\r\nنيمهء اول قرن دوازدهم - عصر آلفونسوى محارب و آلفونسو ريمونديس - در مبارزه ميان اسپانياى مسيحى و اسپانياى مسلمان نيروى تازه‌اى ظهور كرد كه مولود جنگهاى صليبى مشرق و سقوط بيت المقدس به دست فرنگان صليبى بود .\r\nنمونه‌اى از اين عناصر جديد نخستين بار در اسپانيا در عصر آلفونسوى محارب پديدار شد . اولين گروه از اين نوع شواليه‌هاى دينى را آلفونسوى محارب در سال 1120 م در آراگون - پس از نبرد كتنده - در قلعهء مونرآل در نزديكى دورقه به وجود آورد . داويه يا شواليه‌هاى معبد ، پس از اين در امارت برشلونه ظهور كردند .\r\n\r\n\r\n","description":"","footnote":"\r\n( 1 ) .  . 423 - 123 . P . III . lov ; dibi : etneufaL . M \r\n","page_name":" 531 ","page_number":539},
  {"content":"\r\n\r\nكنت رامون برنگر سوم آنان را در كشور خود تقويت كرد و دژ جرانيينا را در نزديكى لارده به آنان واگذاشت تا قرارگاه ايشان باشد . سپس كمى پيش از مرگش در سال 1131 م ، خود نيز در سلك ايشان درآمد .\r\nچون آلفونسوى محارب را مرگ فرارسيد در وصيت‌نامه خود ثلث كشورش را خاص شواليه‌هاى معبد نمود ، به اين اعتبار كه ايشان در بيت المقدس از دين مسيح حمايت مىكنند . همچنين اسبتاريه را از مملكت خود نصيبى داد . ديديم كه چگونه ملت آراگون براى حفظ ميهن خود اين وصيت را نپذيرفت . شواليه‌ها نيز خود مىدانستند كه تنفيذ چنين وصيتى امرى محال است و جز به نيروى سلاح بدان دست نتوانند يافت ، از اين‌رو به ميل و اختيار خود درصدد اخذ اين حقوق برنيامدند . شواليه‌ها به اين اكتفا كردند كه به جاى ثلث مملكت به آنان مكانى جهت استقرار دهند و آنان را به گونه‌اى در حمايت از دين يارى نمايند . امير آراگون كنت رامون برنگر چهارم چنان ديد كه در عوض آن حق ، به شواليه‌هاى معبد ( داويه ) چند در آراگون و منتشون و كلامير و غير آن واگذار كند و هرچه آنان را ضرور است از غلات و ديگر ما يحتاج در اختيار آنان نهد . همچنين شواليه‌ها حقى به دست آوردند كه از خضوع در برابر پادشاه معاف باشند و سهم معينى از شهرهايى كه از دست مسلمانان بيرون آورده‌اند چون وشقه و بربشتر و سرقسطه و قلعهء ايوب به آنان داده شود . در مقابل شواليه‌ها تعهد كردند كه سراسر زندگى خود را در آن نواحى وقف حمايت از دين مسيح نمايند . مجلسى كه در آن اين معاهدات بسته شد در سال 1143 م در جيرونده « 1 » تشكيل گرديد ، نمايندهء پاپ و بسيارى از اسقفها و اشراف آراگون و قطلونيه نيز در آن شركت داشتند .\r\nبدين‌گونه شواليه‌هاى معبد در آراگون و قطلونيه استقرار يافتند و به زودى نيرومند شدند و در جنگ با مسلمانان ، بخصوص دفاع از شهرها و دژهايى كه در آن حدود بودند صاحب نام و آوازه گرديدند . پس از وفات قيصر آلفونسو ريمونديس و قيام پسرش سانچو به جاى او ، قدرت نظامى شواليه‌هاى معبد در قشتاله انعكاس بسيار يافت . قلعهء رباح كه مقدم بر ديگر قلاع مرزى از قشتاله دفاع مىكرد و علاوه\r\n\r\n\r\n","description":"","footnote":"\r\n( 1 ) . به اسپانيايى  anoreG  ، در شمال شرقى برشلونه .\r\n","page_name":" 532 ","page_number":540},
  {"content":"\r\n\r\nبر موقعيت دفاعىاش بر منطقهء اندلسى جيان سيطره داشت از سوى آلفونسوى هفتم به شواليه‌هاى داويه سپرده شده بود و موحدين هرچند گاه به اين قلعه تاخت مىآوردند .\r\nچون موحدين بر المريه مستولى شدند بار ديگر به سال 1158 م بر قلعهء رباح حمله كردند . شواليه‌هاى داويه با تحمل رنج فراوان توانستند قلعه را از تعرض موحدين نجات دهند و چون به عجز خود پى بردند از قلعه بيرون آمدند و آن را به سانچو تسليم كردند تا خود مسئوليت دفاع از آن را برعهده گيرد و سانچو خود را در تنگنا يافت . در اين هنگام در طليطله راهبى پرهيزگار بود به نام ريموند و يا رامون رئيس دير و تيرو و با او راهب پرهيزگار ديگرى مىزيست به نام ديگو بلاسكيث از يك خاندان شريف . ديگو پهلوانى نام‌آور بود كه در ميدان جنگ دليريها نموده بود . اين دو راهب نزد سانچو رفتند و از او خواستند كار دفاع از قلعهء رباح را به آنان واگذارد . سانچو قبول كرد و يوحنا مطران طليطله نيز تأييد نمود و چند مجلس موعظه ترتيب داد و كسانى را كه به دفاع از قلعه قدم به ميدان كارزار مىنهند به غفران بارى تعالى مژده داد . طولى نكشيد كه راهب ريموندو توانست بيست هزار جنگجو در قلعه به گرد خود جمع كند . كسانى هم كه نمىتوانستند در جنگ شركت كنند او را به اسب و ديگر چارپايان و اموال يارى دادند . اين بسيج عظيم سبب شد كه موحدين از حمله به قلعه بازپس روند . راهب رامون به فكر افتاد كه از اين جماعت كه اينسان خواستار فدا كردن جان خويش در راه مسيحيت‌اند ، جمعيتى جدا به وجود آورد . پس در سال 1161 جمعيت شواليه‌هاى قلعه رباح را تأسيس كرد .\r\nراهب ريموندو به عنوان نخستين رئيس آن انتخاب گرديد . پاپ نيز قيام او را تصديق كرد . اين جمعيت به صورت يك نيروى بزرگ نظامى درآمد و هدف اصلىاش را قتال با مسلمانان ، قرار داد . چون نخستين رئيس جمعيت ريموندو دوويترو در سال 1163 م درگذشت ، راهب گارسياى ناوارى جاى او را بگرفت و براى جمعيت نظامى تازه آورد . پاپ الكساندر سوم تأييدش كرد . سپس پاپ اتوسان سوم در سال 1199 م جمعيت را تحت حمايت خود گرفت . « 1 »\r\n\r\n\r\n","description":"","footnote":"\r\n( 1 ) . اشباخ ، تاريخ الاندلس فى عهد المرابطين و الموحدين ( ترجمهء عربى ) ص 268 . و نيز  oretnoM .  در مجموعهء  » 71 61 . P , avartalaC ed nedrO aL « \r\n","page_name":" 533 ","page_number":541},
  {"content":"\r\n\r\nدر جليقيه سه سال پس از تشكيل جمعيت قلعهء رباح ، جمعيت جنگى جديدى به نام « جماعت قديس ياقب » به وجود آمد . شعار اين جمعيت نبرد با دشمنان دين بود و دفاع از زائرانى كه به زيارت قبر قديس ياقب مىآمدند . نظام اين جمعيت به روش قديس اوگوستين بود و صورت جنگى داشت . بر خلاف شواليه‌هاى قلعهء رباح كه حق ازدواج نداشتند اينان حق داشتند ازدواج كنند . براى اينان نيز سيل بخششها و كمكهاى مالى از اطراف روان گرديد و به زودى قويدست شدند .\r\nاين جمعيتهاى دينى جنگجو از اين پس در نبردهاى ميان اسپانياى مسيحى و اسپانياى مسلمان نقشى آشكار داشتند .\r\n\r\n","description":"","footnote":"","page_name":" 534 ","page_number":542},
  {"content":"\r\n\r\n\r\nفصل سوم قيام مملكت پرتغال و سرآغاز عصر آلفونسو هنريكيز پادشاه آن\r\nاكنون از پىگيرى اخبار ممالك مسيحى اسپانيا اندكى باز مىايستيم تا به اخبار مملكت مسيحى ديگر ، از ممالك شبه جزيرهء اسپانيا بپردازيم . مملكتى كه تا پيش از قرن يازدهم در زمرهء آن ممالك نامى از آن نبود . مراد ما مملكت جوان پرتغال است كه در كنار ديگر ممالك مسيحى براى خود جايى باز كرد و در پيكار ديگر ممالك مسيحى با مسلمانان شركت فعال يافت .\r\nمملكت پرتغال از لحاظ اقليمى جاى كوچكى بود . بايد دانست كه بخش غربى شبه جزيرهء اسپانيا از زمانهاى قديم از حيث ساكنان و خواص جغرافيايىاش وضع مشخصى داشت . ساكنان آن به مردم لوزيتانيا معروف بودند كه از حيث خصايص انسانى با اسپانها كه در شرق شبه جزيره يا در مناطق ميانى آن سكنى گرفته بودند فرق داشتند . ولايت لوزيتانيا از اعصار قديم شامل بخش غربى شبه جزيره بود واقع در جنوب جليقيه و محاذى آن قسمت از ساحل كه ميان مصب رود دويره و مصب رود وادىيانه است . لوزيتانيا در ايام روميان با ولايت بتيكا ( باطقه ) يا اندلس بخش جنوب غربى اسپانياى رومى را تشكيل مىداد ، و به اسپانياى سفلى شهرت داشته است . در اوايل قرن پنجم ميلادى كه قبايل ژرمن به شبه جزيرهء اسپانيا به\r\n\r\n","description":"","footnote":"","page_name":" 535 ","page_number":543},
  {"content":"\r\n\r\nجنگ آمدند ، واندالها و شوابيها در ولايت لوزيتانيا جاى گرفتند . چون واندالها به افريقيه درآمدند شوابيها سراسر لوزيتانيا را گرفتند و قريب نيم قرن در آنجا ماندند تاگتها ايشان را راندند پس به سوى شمال به جليقيه مهاجرت كردند و گتها لوزيتانيا را گرفتند . پايتخت لوزيتانيا در اين روزها شهر مارده بود . اين وقايع در اوايل نيمهء دوم قرن پنجم ميلادى اتفاق افتاد . سپس گتها بر سراسر اسپانيا مستولى شدند ، جز به ناحيهء شمالى آن‌كه باز هم تا چندى در دست شوابيها باقى ماند ، و در اواخر قرن ششم به دست گتها فتح شد . لوزيتانيا در اين هنگام يكى از اقاليم ششگانهء مملكت گتها بود . چون مسلمانان اسپانيا را فتح كردند لوزيتانيا به همان وضع قديم خود باقى ماند و پايتختش همچنان مارده بود و از شهرهاى مهم آن قلمريه و اشبونه و شنتره و شنترين بودند . مارده در ايام دولت اموى بخصوص جايگاه مولدين بود و مانند طليطله از شهرهاى عصيان‌زده هرچند گاه شورشى برضد حكومت قرطبه در آنجا برپا مىگرديد و مارده در ايام آشوب سراسرى در پيشاپيش شهرهاى شورشگر بود . بنى جليقى در آنجا شورش كردند و مدت زمانى به استقلال فرمان راندند .\r\nناحيهء جنوبى ولايت لوزيتانيا ، ناحيه‌اى كه در دست مسلمانان باقى ماند به ولايت غربى اندلس معروف است . چون ملوك الطوايف روى كار آمدند بنى الافطس بر اين ناحيه غلبه يافتند و بطليوس را مركز فرمانروائى خود قرار دادند . فرمانشان از اواسط وادى نهريانه ، تا درياى محيط گسترده بود و شامل بخشى از وادى نهر تاجه مىشد . از سمت شمال تا شهر قلمريه پيش مىرفت . اين مملكت شامل اشبونه و شنترين و يابره بود . اما بخش شمالى مملكت لوزيتانيا كه در ميان شهر براجا در شمال و قلمريه در جنوب گسترده است ، اندك‌اندك در تصرف مسيحيان درآمد .\r\nفرناندوى اول پادشاه قشتاله بزرگترين شهرهاى اين ناحيه را از مسلمانان بستد و آخرين آنها شهر قلمريه بود كه در سال 1064 م / 456 ه فتح شد . فرناندو از اين منطقه ولايت مستقلى تشكيل داد به نام پرتغال . اين كلمه از پورتوكاله  ellaC otroP  كه شهرى است واقع بر مصب رود دويره مشتق شده . فرناندو قلمريه را مركز پرتغال قرار داد و وزير مستعرب خود كنت سسنند و داويدس را كه در روايات عربى به ششنند معروف است به امارت آن تعيين كرد . سپس اين ولايت جديد كمى پيش از مرگ فرناندو به مملكت جليقيه منضم گرديد و جليقيه از آن گارسيا كوچكترين\r\n\r\n","description":"","footnote":"","page_name":" 536 ","page_number":544},
  {"content":"\r\n\r\nسه فرزند او بود .\r\nپيش از اين گفتيم كه ساكنان لوزيتانيا يعنى ناحيه‌اى كه ولايت جديد پرتغال از بخش جنوبى آن تشكيل شده بود ، عنصرى خاص بودند متمايز از اسپانها .\r\nلوزيتانيائيها يا پرتغاليهاى ولايت جديد همواره آرزو داشتند كه از جليقيه مستقل شوند . ازاين‌رو از همان آغاز حكومت گارسيا به سردارى زعيمشان كنت نونيومنندس برضد آن قيام كرده بودند ولى در برابر سپاه جليقيه به هزيمت رفتند . و نونيو زعيمشان در سال 1071 م كشته شد و ولايات شورشگر تسليم سرنوشت خود شدند و امرا و حكام آن پىدرپى از سوى پادشاه قشتاله تعيين مىشد .\r\nاين سخنى بود از اوضاع تاريخى و جغرافيايى پرتغال . اما از جنبهء سياسى چون آلفونسوى ششم طليطله را تصرف كرد و مرابطين ، به اسپانيا درآمدند و لشكرهاى متحد اسپانيا در نبرد زلاقه به سال 479 ه / 1086 م شكست خوردند بسيارى از شواليه‌ها و اشراف فرانسه به نداى آلفونسوى ششم به اسپانيا شتافتند تا برادران دينى خود را در برابر آنچه خطر جديد اسلامى مىخواندند يارى دهند .\r\nاين خطر چيزى جز ظهور مرابطين در صحنهء سياست اسپانيا نبود . از اين مجاهدين كه به اسپانيا آمدند دو تن از اشراف بورگنى بودند : كنت ريمون بورگنى و كنت هنرى دولورين و هر دو به يكى از شاخه‌هاى خاندان كاپه پادشاهان فرانسه انتساب داشتند . اين دو در خدمت آلفونسوى ششم و يارى به او اهتمام بسيار نشان دادند .\r\nازاين‌رو آلفونسو خواست آن دو را پاداش نيك و بسزا دهد . پس دختر خود اوراكا را به كنت ريمون داد و چون كنت ريمون در نبرد با مسلمانان در پرتغال دلاوريها نموده بود و شنترين و اشبونه و شنتره را در سال 1093 م از آنان گرفته بود ، او را حاكم اين ولايت قرار داد . همچنين دختر غيرشرعى خويش تريسا را كه مادرش خمينا نونيز رفيقه‌اش بود ، به پسر عم كنت ريمون ، كنت هنرى داد .\r\nاندكى بعد در سال 1094 م كنت ريمون بمرد . او از اوراكا صاحب پسرى شد به نام آلفونسو و اين همان است كه بعدها امپراطور آلفونسو ريمونديس نام گرفت . پس از او خويشاوندش كنت هنرى فرمانرواى پرتغال شد .\r\nولايت پرتغال در اين روزها شامل منطقهء ميان رودمنيو ( منديگو ) و نهرتاجه تا پايان مصب آن بود و داراى چند شهر بزرگ چون براجا و بورتو و قلمريه\r\n\r\n","description":"","footnote":"","page_name":" 537 ","page_number":545},
  {"content":"\r\n\r\nو بازو و لاميگو ( لميقيه ) و چند بلاد و ضياع ديگر . كنت هنرى كه در اين زمان لقب دوك داشت نه به صورت يك امارت مستقل ، بلكه به عنوان اقطاعى از مملكت قشتاله بر آن فرمان مىراند و به قشتاله جزيه مىداد و در جنگهاى آن برضد مسلمانان با يك گروه صد نفرى از سوارانش شركت مىكرد . اعقاب او به توارث جانشين او شدند . البته تريسا عنوان ملكه را از خاندان شاهى خود به ارث برده بود . شهر قلمريه مركز اين امارت جديد بود ، ازاين‌رو در روايات اسلامى از فرمانرواى پرتغال با عنوان « صاحب قلمريه » ياد مىكنند . با آنكه كنت هنرى براى حفظ و حراست حدود قلمرو خويش جديت بسيار مىكرد ، مسلمانان توانستند شهرهاى اشبونه و شنترين را از او بستانند . چون آلفونسوى ششم را در سال 1109 م مرگ فرا رسيد ، در وصيت‌نامهء خود حقوق كنت هنرى را بر ولايت پرتغال تأييد كرد ولى بدان شرط كه تابع قشتاله باشد . البته كنت هنرى مستقلا بر پرتغال فرمان مىراند و متابعت از قشتاله نامى بيش نبود .\r\nچون جنگ داخلى ميان آلفونسوى محارب و زنش ملكه اوراكا بالا گرفت كنت هنرى نخست در كنار پادشاه آراگون قرار گرفت و در جنگ كامبودى سبنيا به يارى او برخاست ، زيرا مىترسيد اوراكا استقلال كشورش را برهم زند . و چون اوضاع دگرگون شد و اوراكا به هزيمت شد و در استرقه به محاصره افتاد ، كنت هنرى با او از در آشتى درآمد و سپس در كنار او جنگيد و به فرانسه رفت تا براى يارى او لشكر گرد آورد . اين اقدام در برابر استيلاى پرتغال بر شهر توى و اراضى واقع بر ساحل راست منيو انجام پذيرفت . كنت هنرى در ماه مه سال 1112 م بمرد و جز كودكى سه ساله به نام آلفونسو از او باقى نماند . مادرش ملكه تريسا به نيابت او زمام ملك به دست گرفت .\r\nدونيا تريسا علاوه بر زيبايىاش زنى هوشمند و با عزم و اراده بود . براى پاى برجا ساختن سلطنت و استقلال كشور خود و توسعهء مرزهاى آن مىكوشيد .\r\nديديم كه چگونه در خلال جنگهاى داخلى قشتاله فرصت غنيمت شمرد و با كنت دوتراوا و شورشيان جليقيه بارها برضد خواهرش اوراكا همدست گرديد . سپس در كنار اوراكا و اسقف خلمريث قرار گرفت و ديديم كه سرانجام چگونه توانست آنچه را كه شويش از اراضى جليقيه به دست آورده بود نگهدارد و در سال 1119 م\r\n\r\n","description":"","footnote":"","page_name":" 538 ","page_number":546},
  {"content":"\r\n\r\nاراضى تازه‌اى را از حوالى سموره و طور در برابر خوددارى از همدستى با شورشيان از خواهر خود بستد . اما تريسا نيز مانند خواهرش از نظر اخلاقى در انحطاط بود .\r\nديديم كه روابط عاشقانهء او با كنت فرناندو بيرث و واگذار كردن امور ملك به دست او سبب خشم ملت پرتغال شد تا عاقبت آلفونسو ريمونديس او را فرمانبردار خود ساخت و پرتغال را مجبور كرد كه امير خردسال آلفونسو هنريكيز را به رسميت بشناسد و آن امير را تحت حمايت خويش درآورد .\r\nدر خلال اين احوال تريسا توانست براى مقاتله با مسلمانان خود را مهيا سازد . مهمترين جنگ او با مرابطين حملهء امير المسلمين على بن يوسف به قلمريه مركز مملكت او بود . امير المسلمين قلمريه را محاصره كرد و بدان داخل شد . اين حمله در ماه ژوئن سال 1117 م / 511 ه اتفاق افتاد . ولى مرابطين قلمريه را نگاه نداشتند بلكه آنجا را ترك كردند و به اشبيليه بازگرديدند . و ما قبلا در اين باب به تفصيل سخن گفته‌ايم .\r\nسالى چند كه گذشت مردم از حكومت آن شهزاده خانم بىبندوبار به جان آمدند و چشمها متوجه آلفونسو هنريكيز گرديد كه در سال 1124 م تازه به چهارده سالگى رسيده بود و بر وفق رسوم و سنن زمان راه و رسم سلحشورى و جنگاورى آموخته بود . آلفونسو ريمونديس اجازه‌اش داد كه زمام ملك به دست گيرد . مردم پرتغال امير جوان خود را سخت دوست مىداشتند ، زيرا به صفات و سجايايى حميده چون شجاعت و پرهيزگارى و نرمخويى و توقير روحانيان موصوف بود . آلفونسو ريمونديس دريافت كه اكنون هنگامى است كه او را پيش اندازد و خود زمام امور مملكت او بر دست گيرد . سرانجام اشراف و كشيشان براى تحقق اين آرزو تدبيرى انديشيدند و جمع كثيرى از ياران را به گرد او جمع كردند و برضد مادر خودكامه‌اش دست به حمله زدند . تريسا با ياران خود در سنت مايميتى در نزديكى جويمرانس مصاف دادند ، مادر شكست خورد و به اسارت درآمد و براى كيفر لغزشهايش به زندان گرفتار آمد . دوست او يا شوى او كنت فرناندو بيرث از مملكت تبعيد گرديد .\r\nهمراه او جمع كثيرى از يارانش نيز رهسپار تبعيدگاه شدند . امير جوان آلفونسو هنريكيز به امارت پرتغال رسيد . اين واقعه در سال 1128 م اتفاق افتاد و امير جوان هجده ساله بود .\r\n\r\n","description":"","footnote":"","page_name":" 539 ","page_number":547},
  {"content":"\r\n\r\nآلفونسو هنريكيز اعلام كرد كه مىخواهد بدون متابعت از احدى ، خود به استقلال حكومت كند . آلفونسو ريمونديس به خشم آمد ، زيرا پرتغال را يكى از اقاليم مملكت خويش و مشمول حمايت خويش به حساب مىآورد . پس براى رهايى خالهء خود تريسا و گوشمال امير عصيانگر و به اطاعت درآوردن او لشكر به پرتغال كشيد .\r\nميان پرتغال جنگى درازمدت درگرفت . صحنهء اين جنگ بيشتر جنوب جليقيه بود . پادشاه قشتاله را پىگيرى اين جنگ ميسر نبود ، زيرا او خود هم مورد حملات مسلمانان بود و هم مىبايست در برابر پادشاه آراگون به دفاع پردازد . چون در سال 1135 م آلفونسو ريمونديس تاج امپراطورى بر سر نهاد ، پرتغال زير بار اين ادعا نرفت . گارسيا راميرس پادشاه ناوار هم در اين انديشه با او يار شد و ميان ناوار و پرتغال نوعى هم‌پيمانى به وجود آمد . در آن هنگام كه امپراطور به جنگ ناوار مىرفت پرتغاليها هم به جنوب جليقيه تاختند و بر شهر توى و چند جاى ديگر مستولى شدند . اشراف جليقيه به مقاومت در برابر پرتغاليها برخاستند و ميان دو گروه جنگى سخت درگرفت كه پيروزى نصيب آلفونسو هنريكيز گرديد ولى مجبور شد براى جنگى كه مرابطين در نزديكى قلمريه آغاز كرده بودند چندى ميدان نبرد را ترك گويد . ولى مرابطين به زودى به سرزمينهاى خود بازگشتند . چون آلفونسو هنريكيز بار ديگر با جليقيه جنگ از سرگرفت ، دشمنان او بقاياى لشكر خويش گرد كرده بودند و سازوبرگ نبرد مهيا ساخته بودند . بار ديگر نبرد آغاز شد و اين بار پرتغاليها به هزيمت شدند و اميرشان زخم برداشت . ديرى نگذشت كه امپراطور آلفونسو ريمونديس از جنگ ناوار فراغت يافت و خود به ميدان نبرد پرتغال آمد .\r\nآلفونسو هنريكيز مىخواست با قشتاليان وارد يك جنگ تمام عيار نشود و سرانجام به اندرزهاى سرداران خويش گردن نهاد و خواستار صلح با امپراطور شد . مطران براجا پاى در ميان نهاد و پس از گفتگوهايى صلح برقرار شد و اسيران از دو جانب آزاد شدند و مرزهاى دو مملكت آن‌سان كه در عهد ملكه تريسا بود ، معين شد . ولى آنچه سبب اصلى جنگ بود ، يعنى متابعت پرتغال از قشتاله همچنان برجاى ماند و بر سر لغو آن موافقت نگرديد . در هرحال پيمان صلح بسته شد و امپراطور و آلفونسو هنريكيز در يك خيمه گرد آمدند و دست دوستى به هم دادند و هركس به\r\n\r\n","description":"","footnote":"","page_name":" 540 ","page_number":548},
  {"content":"\r\n\r\nكشور خود بازگشت . اين واقعه در سال 1138 م اتفاق افتاد .\r\nروايات مسيحى بعد از اين نبرد عظيمى كه آلفونسو هنريكيز در اراضى مسلمانان به راه انداخت سخن مىگويند . در سال بعد ، يعنى سال 1139 م / 533 ه اين جنگ آغاز شد و مسيحيان بر لشكر انبوه اسلامى پيروز شدند . اين جنگ در مكانى موسوم به اوريك بود بر كرانه رود تاجه ولى در روايات عربى از آن نشانى نمىيابيم . روايت مسيحى مىگويد كه آلفونسو هنريكيز پس از اين پيروزى عزم آن كرد كه به خود عناوين و القاب پادشاهى دهد . امپراطور آلفونسو ريمونديس نزد پاپ كس فرستاد و بر اين تصميم امير پرتغال اعتراض كرد . آلفونسو هنريكيز به اين اعتراض توجه نكرد و شايد هم پاپ در ماجرا دخالت نمود . آلفونسو هنريكيز مسئله پادشاهى خود را چون يك مسئله ملى با مردم پرتغال در ميان نهاد . در سال 1143 در شهر لاميگو در شمال پرتغال و در جنوب رود دويره مجلس مشاوره‌اى ترتيب داد و روحانيان و اشراف و نمايندگان شهرها بيامدند . در اين مجلس راى داده شد كه او مىتواند القاب و عناوين پادشاهى را بر خود بندد و او را پادشاه خواندند و مقرر شد كه اعقاب او هم پادشاه خوانده شوند . پس از رأى مجلس اسقف براجا تاجى مرصع به جواهر بر سر او نهاد .\r\nپادشاه جديد قوانينى را كه نمايندگان طبقات تقديم كرده بودند ، تصويب كرد .\r\nمسئله اول اين قانون مسئله موروثى بودن تخت پادشاهى بود و اينكه اگر پادشاه بميرد و فرزند ذكور نداشته باشد دخترش به جاى او خواهد نشست . مسئله ديگر قانون اشراف بود كه چه كسانى مىتوانند در اين طبقه جاى گيرند . گفتند آنهايى كه در رگشان خون سلطنت باشد يا پادشاه و يا يكى از خويشاوندان او را يا پرچم ملى را در ميدان جنگ نجات بخشيده باشد يا كسى كه توانسته باشد يكى از سرداران بزرگ دشمن را بكشد يا پرچمى از پرچمهايشان را به غنيمت گيرد .\r\nمسئله سوم ، مسئلهء اجراى عدالت بود . مقرر شد كه همه پرتغاليها از پادشاه به اعتبار اينكه بزرگترين قاضى در همه بلاد است اطاعت كنند و هركس را كه يك بار يا دو بار دزدى كند تعزير نمايند و كسانى را كه مرتكب دزديهاى بزرگ مىشوند به آتش داغ كنند يا بكشند . و زن صاحب شوى را اگر زنا كند با مردى كه با او زنا كرده است در آتش بسوزانند . قاتل هركس كه باشد اعدام گردد و نيز هركس\r\n\r\n","description":"","footnote":"","page_name":" 541 ","page_number":549},
  {"content":"\r\n\r\nدختر باكره‌اى شريف را غصب كند مجازاتش اعدام است اما اگر آن دوشيزه از اشراف نباشد كسى كه به او تجاوز كرده بايد او را به زنى گيرد .\r\nتعيين ميزان عقوبت ضرب و جرح با قاضى است و هركس به يكى از قضات به زدن يا دشنام دادن اهانت كند بايد او را به آتش داغ كنند يا پنجاه قطعهء طلا يا چيزى معادل آن جريمه نقدى دهد .\r\nبدين‌سان در مجلس لاميگو اساس مملكت جديد پرتغال نهاده شد . جايى كه از يك كنت‌نشين ساده به صورت كشورى مهم درآمد و در تاريخ اسپانياى مسيحى جاى خود بگشود و از اين پس در پيكارهاى مستمر و خونين اسپانياى مسيحى يا اسپانياى مسلمان سهم به‌سزايى دارد .\r\nآلفونسو هنريكيز جماعات شواليه‌هاى دينى را كه به اهميت ايشان در نبرد با مسلمانان پىبرده بود ، از نظر دور نداشت . طلايه‌هاى شواليه‌هاى داويه و شواليه‌هاى قديس يوحنا ، پيش از اين آشكار شده بودند و در بسيارى از نبردهايى كه ميان پرتغاليها و مسلمانان درگير شده بود شركت كرده بودند .\r\nدر سال 1158 م آلفونسو هنريكيز جمعيت دينى جديدى به نام جمعيت جنگجوى جديد  aitiliM avoN  تأسيس كرد و براى آن آييننامه‌اى چون آييننامهء شواليه‌هاى قلعه رباح تنظيم كرد . شعار اين جمعيت جهاد در راه دين مسيح بود .\r\nاينان مىبايست در نبرد با مسلمانان هيچ فرصتى را از دست ندهند و ازدواج نكنند . دون پدر و برادر پادشاه به رياست اين جمعيت برگزيده شد . در سال 1166 م اين جمعيت توانست به سردارى سوار حادثه‌جوى جيرالدو ( سمبافور ) بريابره استيلا جويد . ازاين‌رو به شواليه‌هاى يابره و پس از چندى به شواليه‌هاى اويس معروف شدند . سبب ناميده شدنشان بدين نام از سال 1211 م بود كه آلفونسوى دوم قلعه‌اى به اين نام را به آنان واگذاشت .\r\nپادشاه آلفونسو هنريكيز بنيانگذار مملكت پرتغال در روايت عربى صاحب قلمريه يا قلنبريه ناميده شده . « 1 » زيرا قلمريه در آغاز پايتخت پرتغال بود . همچنين او\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 200\r\n","page_name":" 542 ","page_number":550},
  {"content":"\r\n\r\nرا ابن الرنق يا ابن الرنك يا ابن الريق « 1 » مىخوانند يعنى پسر هنرى يا انريكى . و هنريكيز به معنى پسر هنرى است و اين هنرى بورگنى پدر آلفونسو است .\r\n\r\n\r\n","description":"","footnote":"\r\n( 1 ) . رجوع كنيد به اخبار المهدى بن تومرت ص 127 . ابن خلدون ، العبر ج 6 / ص 239 .\r\nابن عذارى ، البيان المغرب ، بخش سوم ص 78 . ابن صاحب الصلاة ( مخطوط المن بالامامه ) برگ 117 . ابن الابار الحلة السيراء ، ص 200\r\n","page_name":" 543 ","page_number":551},
  {"content":"\r\n . \r\n","description":"","footnote":"","page_name":" 544 ","page_number":552},
  {"content":"\r\n . \r\n","description":"","footnote":"","page_name":" 545 ","page_number":553},
  {"content":"\r\n . \r\n","description":"","footnote":"","page_name":" 546 ","page_number":554},
  {"content":"\r\n\r\n\r\nفهرست اعلام\r\n\r\nنام اشخاص\r\nآلفونسوى اول ( محارب ) 8 ، 9 ، 67 ، 68 ، 83 ، 85 - 87 ، 88 ، 89 ، 91 ، 94 - 100 - 102 - 107 ، 109 ، 111 ، 113 - 115 ، 117 - 120 ، 122 ، 125 ، 128 ، 135 ، 147 ، 441 ، 505 ، 506 ، 514 ، 515\r\nآلفونسو ريمونديس 67 ، 114 ، 122 ، 124 ، 133 ، 136 ، 137 ، 148 ، 149 ، 253 ، 322 ، 324 ، 415 ، 441 ، 507 ، 509 ، 510 ، 515 ، 520\r\nآلفونسوى سوم ( پرتغال ) 82 ، 83 .\r\nآلفونسوى ششم 20 ، 54 ، 55 ، 56 ، 60 ، 63 ، 67 ، 81 ، 119 ، 133 ، 449 ، 505 ، 506 ، 537\r\nآلفونسوى نهم ( ليون ) 22 .\r\nآلفونسوى هشتم ( خردمند ) 405 .\r\nآلفونسوى هفتم 344 ، 345 ، 358 ، 361 ، 362 ، 387 ، 388\r\nآلفونسو هنريكيز 354 ، 359 ، 405 ، 535 ، 540 ، 542 .\r\nابراهيم ( ع ) 209 .\r\nابراهيم ( شيخ ، از اصحاب عشره ) 256 .\r\nابراهيم بن اسماعيل خزرجى 174 .\r\nابراهيم بن تاشفين 253 ، 259 ، 267 ، 269 ، 275 ، 282 .\r\nابراهيم بن تيعشت 180 .\r\nابراهيم بن جامع 257 .\r\nابراهيم بن على 243 .\r\n\r\n","description":"","footnote":"","page_name":" 547 ","page_number":555},
  {"content":"\r\n\r\nابراهيم بن يوسف ( معروف به ابن تاعياشت ) 231 .\r\nابراهيم بن يوسف بن تاشفين 145 ، 282 .\r\nابن الابار القضاعى 10 ، 11 ، 36 ، 91 ، 92 ، 94 ، 97 ، 124 ، 125 ، 235 ، 262 ، 315 ، 316 ، 319 ، 320 ، 322 ، 327 ، 328 ، 332 ، 335 ، 338 - 341 ، 343 ، 344 ، 363 ، 365 ، 370 ، 371 ، 412 ، 475 ، 477 ، 478 ، 542 .\r\nابن ابى جعفر ، محمد بن عبد الله 369 ، 370 .\r\nابن ابى الخصال ، ابو عبد الله 475\r\nابن ابى الخصال ، ابو مروان 112\r\nابن ابى رنق ، 57 .\r\nابن ابى زرع 11 ، 37 - 39 ، 49 - 51 ، 55 ، 56 ، 58 ، 59 ، 64 ، 66 ، 70 ، 72 ، 76 ، 77 ، 80 ، 85 - 87 ، 89 ، 90 ، 92 ، 94 ، 96 ، 108 ، 128 ، 129 ، 138 ، 159 - 162 ، 172 ، 173 ، 176 ، 191 - 194 ، 199 ، 223 - 225 ، 262 ، 249 ، 276 ، 279 280 ، 284 ، 286 ، 292 ، 293 ، 304 ، 332 ، 338 ، 339 ، 341 ، 346 ، 353 ، 354 ، 387 ، 416 ، 420 ، 439 .\r\nابن ابى السداد 150\r\nابن ابى عامر المنصور 410 .\r\nابن الاثير 32 ، 78 ، 79 ، 105 ، 117 ، 118 ، 120 ، 123 ، 124 ، 157 ، 162 ، 164 ، 189 ، 191 ، 192 ، 241 ، 287 ، 289 ، 298 ، 300 - 304 ، 310 ، 352 ، 353 ، 362 ، 387 ، 401 ، 402 ، 407 ، 408 ، 418 ، 506 .\r\nابن اشكبندر 475 .\r\nابن اضحى ابو بكر بن محمد 326 ، 327 ، 328 ، 329 ، 330 ، 372 .\r\nابن الاقليشى 478\r\nابن اليسع 250 ، 251 ، 257 ، 267 ، 268 .\r\nابن ام العماد 324 ، 326 .\r\nابن باجه ، ابو بكر بن صائغ 84 ، 480 ، 481\r\nابن الباذش 472\r\nابن بركه 474 .\r\nابن بسام 450\r\nابن بشكوال 11 ، 33 ، 449 - 451 ، 471 ، 475 ، 479 .\r\nابن تفرتاش ( تافرطاش ) 71 .\r\nابن تومرت ، محمد المهدى 2 ، 11 ، 15 ، 75 ، 108 ، 143 ، 155 - 158 ، 161 ، 163 ، 164 ،\r\n\r\n","description":"","footnote":"","page_name":" 548 ","page_number":556},
  {"content":"\r\n\r\n166 ، 168 ، 170 ، 172 ، 176 ، 177 ، 179 - 182 ، 184 - 187 ، 190 ، 191 - 193 ، 196 - 199 ، 201 ، 202 - 204 ، 205 - 209 ، 212 - 217 ، 219 - 221 ، 226 - 229 ، 231 ، 238 ، 245 ، 259 ، 263 ، 270 ، 281 ، 290 ، 291 ، 295 ، 341 ، 355 ، 407 ، 409 ، 411 ، 414 ، 418 ، 419 ، 420 ، 437 ، 439 ، 440 .\r\nابن الحاج ، ابو بكر 122 ، 130 ، 372 .\r\nابن الحجام 359 .\r\nابن جزم قرطبى 168 ، 205 ، 206 .\r\nابن حماده 137 ، 247 .\r\nابن حمدين 266 ، 319 ، 321 ، 323 - 326 ، 329 ، 330 ، 332 ، 344 ، 368 ، 372 ، 472 .\r\nابن حمدون الاشبيلى 484 .\r\nابن حسون 325 ، 330\r\nابن حفصيل 95 .\r\nابن الخطيب ، لسان الدين 9 ، 10 ، 18 ، 31 ، 40 ، 42 ، 44 ، 47 ، 50 ، 66 ، 73 ، 75 ، 84 ، 100 ، 103 ، 105 ، 107 ، 125 ، 128 ، 131 ، 132 ، 133 ، 137 ، 139 ، 140 ، 141 ، 146 ، 147 ، 163 ، 245 ، 247 ، 248 ، 255 ، 274 ، 277 ، 316 ، 318 - 320 ، 322 ، 324 ، 325 ، 330 ، 331 ، 334 ، 342 ، 345 - 347 ، 355 ، 364 - 366 ، 370 ، 387 ، 391 ، 397 ، 400 ، 402 ، 449 ، 450 ، 472 .\r\nابن خلدون 29 ، 32 ، 38 ، 42 ، 62 ، 59 ، 72 ، 73 ، 108 ، 128 ، 139 ، 150 - 152 ، 157 ، 159 ، 160 ، 162 - 164 ، 167 ، 169 ، 173 ، 175 ، 180 ، 185 ، 186 ، 191 ، 193 ، 194 ، 196 ، 197 ، 199 ، 224 ، 252 ، 254 ، 255 ، 257 ، 262 - 265 ، 268 ، 276 ، 277 ، 279 ، 280 ، 284 ، 307 ، 308 ، 318 ، 320 ، 323 ، 333 ، 334 ، 338 ، 339 - 342 ، 346 ، 348 ، 353 ، 354 ، 543 .\r\nابن خلكان 11 ، 31 ، 42 ، 44 ، 45 ، 157 ، 160 ، 164 ، 166 ، 191 ، 199 ، 200 ، 224 ، 227 ، 407 ، 408 ، 420 ، 445 ، 479 ، 482\r\nابن رحيه 483 .\r\nابن دهرى 399 .\r\nابن دينار 30 ، 42 ، 73 .\r\nابن ذو النون 449 .\r\nابن الراعى 172 ، 231 .\r\nابن رذمير ( الفونسوى محارب ) 68 ، 83 ، 87 ، 94 ، 97 ، 111 ، 113 ، 118 ، 125 .\r\n\r\n","description":"","footnote":"","page_name":" 549 ","page_number":557},
  {"content":"\r\n\r\nابن رشد ، ر . ك : ابو الوليد بن رشد .\r\nابن الرنق ، ر . ك : ابن الرنك .\r\nابن الرنك 343 ، 359 ، 405 .\r\nابن الزبير . ( صاحب كتاب الصله ) 8 ، 11\r\nابن زجو 250 ، 254 .\r\nابن زهر 21 .\r\nابن سعيد 450 .\r\nابن سوار 388 .\r\nابن سيد الاشبيلى ، اللص 396 .\r\nابن شرف 8 .\r\nابن الشرقى 397 .\r\nابن صاحب الصلاة ، عبد الملك بن محمد الباجى 5 ، 6 ، 8 ، 159 ، 167 ، 190 ، 208 ، 219 ، 222 ، 231 ، 236 ، 257 ، 262 ، 323 ، 344 ، 390 ، 391 ، 393 - 396 ، 398 ، 402 - 406 ، 420 ، 543 .\r\nابن صاحب الصلاة ، احمد بن اسماعيل 474 .\r\nابن الصيرفى ابو بكر 40 ، 41 ، 42 ، 44 ، 102 - 105 ، 139 - 141 ، 449 .\r\nابن صناديد 397 .\r\nابن طفيل ، ابو بكر 21 ، 331 ، 353 .\r\nابن عبدربه 226 .\r\nابن عبد العزيز 19\r\nابن عبد الملك المراكشى ر . ك : المراكشى\r\nابن عبد المنعم الحميرى 72 ، 86 ، 118 ، 137 .\r\nابن عبيد ( داماد ابن مردنيش ) 402 .\r\nابن العجمى 109\r\nابن عذارى المراكشى 6 - 8 ، 30 ، 46 ، 47 ، 50 ، 51 ، 56 ، 59 ، 61 ، 62 ، 66 ، 69 ، 74 - 76 - 78 ، 80 ، 84 ، 86 ، 88 ، 89 ، 94 ، 97 ، 103 ، 105 ، 107 - 109 ، 118 ، 121 ، 128 - 135 ، 137 ، 140 - 142 ، 146 - 148 ، 157 ، 169 ، 172 ، 185 ، 186 ، 189 ، 192 ، 234 - 237 ، 239 ، 241 ، 243 - 247 ، 249 ، 252 ، 254 ، 256 ، 257 ، 260 ، 262 - 265 ، 268 ، 271 ، 272 ، 275 ، 291 ، 301 ، 304 ، 309 ، 323 ، 333 ، 338 ، 348 ، 354 ، 362 ، 363 ، 366 ، 391 ، 393 ، 398 ، 420 ، 543\r\n\r\n","description":"","footnote":"","page_name":" 550 ","page_number":558},
  {"content":"\r\n\r\nابن العربى 33 ، 35 ، 36 ، 272 ، 338 ، 341 ، 345 ، 438 ، 475 ، 471 ، 478\r\nابن العريف ابو العباس 35 ، 476 ، 477\r\nابن عزون 332 ، 333 .\r\nابن عطيه ، ابو جعفر احمد بن محمد 248 ، 275 ، 276 ، 283 ، 290 ، 300 ، 332 ، 361 ، 362 ، 363 ، 364 ، 365 ، 366 ، 371 ، 391 ، 393 ، 412 ، 416 ، 418 ، 419 .\r\nابن عفاق ( از اصحاب المهدى ) 316\r\nابن عمر 365 .\r\nابن عمران 308 .\r\nابن عياض ، قاضى 19 ، 371\r\nابن غانيه 20 ، 116 ، 146 ، 321 ، 323 ، 325 ، 332 ، 346 ، 347 ، 364 ، 368 ، 471 و نيز ، ر . ك : يحيى بن غانيه .\r\nابن الفراء 42 ، 326\r\nابن فرحون 339 ،\r\nابن فنو ، على بن ابى بكر 326\r\nابن القابله ، محمد بن يحيى شلطيشى 316 ، 317 ، 319 .\r\nابن قشى ، احمد 316 - 321 ، 333 ، 334 ، 338 - 340 ، 342 - 344 .\r\nابن القصيره ابو بكر 38 ، 44 ، 248 ، 450 .\r\nابن القطان 6 ، 56 - 59 ، 61 ، 73 - 75 ، 111 ، 113 ، 116 ، 118 ، 128 ، 131 ، 134 - 139 ، 142 ، 149 ، 159 - 161 ، 165 ، 166 ، 172 - 175 ، 177 ، 180 ، 182 ، 184 ، 185 ، 186 - 193 ، 198 ، 199 ، 221 ، 226 ، 229 - 232 ، 234 ، 241 ، 242 ، 247 ، 410 ، 412 ، 415 .\r\nابن القلاس 104 .\r\nابن قنونه عبد اللّه بن ابى بكر 112 ، 131 ، 132 ، 140\r\nابن كباب صنهاجى 253 .\r\nابن الكردبوس 38 ، 63 ، 64 ، 86 ، 94 ، 95 ، 121 ، 122 ، 124 .\r\nابن مردنيش ، محمد بن سعد 349 ، 355 ، 387 ، 388 ، 390 ، 394 ، 397 ، 399 ، 401 ، 402 ، 524 .\r\nابن مجوب 111 .\r\nابن مطروح القيسى 159 .\r\nابن مغيث 475 .\r\nابن ملحان 331 ، 388 ، 349 .\r\n\r\n","description":"","footnote":"","page_name":" 551 ","page_number":559},
  {"content":"\r\n\r\nابن ملويه 230 .\r\nابن المناصف 131\r\nابن المنذر ، 318 ، 319 .\r\nابن المنذر اعمى 343 ، 344 .\r\nابن مهيب 342\r\nابن ميمون 251 ، 341 .\r\nابن واجاج 243 .\r\nابن وانودين 250 .\r\nابن وراق 129 .\r\nابن ولجوط 240 .\r\nابن همشك 208 ، 348 ، 387 ، 388 ، 391 ، 398 - 402 .\r\nابن هود 10 ، 327 ، 328 ، 371 .\r\nابن يكيت ، ابو بكر 174 ، 190 ، 274 ، 294 ، 391\r\nابن يومور 250 ، 354 ، 358 .\r\nابو ابراهيم 181 ، 222 ، 261 ، 420\r\nابو اسحاق ابراهيم بن عبد المؤمن 420\r\nابو اسحاق ابراهيم بن تاشفين 260 ، 265 .\r\nابو اسحاق ابراهيم بن يوسف 97 ، 98\r\nابو اسحاق براز بن محمد 394\r\nابو اسحاق بن جامع 263\r\nابو اسحاق بن دانيه 65 .\r\nابو بكر بن ابراهيم بن تافلوت 69 ، 84 ، 87 .\r\nابو بكر بن ابراهيم مسوفى 480 .\r\nابو بكر بن امير المسلمين 104 .\r\nابو بكر بن الجبر 260 ، 261 ، 262 .\r\nابو بكر بن الجد ، الكاتب 272 ، 283 ، 395 .\r\nابو بكر بن الجوهر 245 .\r\nابو بكر بن الخطار 403 .\r\nابو بكر بن زهر 483 .\r\nابو بكر بن سوار 45\r\n\r\n","description":"","footnote":"","page_name":" 552 ","page_number":560},
  {"content":"\r\n\r\nابو بكر بن سير ، ابو محمد 36 ، 112 ، 113 .\r\nابو بكر الشاشى 160\r\nابو بكر بن صاره 240\r\nابو بكر صنهاجى ، ر . ك : البيذق\r\nابو بكر بن عبد اللّه 32 ، 33\r\nابو بكر بن عبد العزيز ( ابن القبطرنه ) 248 ، 450\r\nابو بكر بن على بن يوسف 80 ، 128 ، 186 ، 187 ، 249 .\r\nابو بكر بن عمر لمتونى 28 ، 29 ، 40 ، 180 ، 360\r\nابو بكر الغافقى 395 .\r\nابو بكر بن قيزميت 270\r\nابو بكر محمد بن ابى الحسن بن اضحى ، ر . ك : ابن اضحى\r\nابو بكر بن منخل 344 ، 396 ، 477 .\r\nابو بكر بن ميمون القرطبى 418 .\r\nابو بكر بن وارصول 229 .\r\nابو بكر بن واسينو 65 .\r\nابو بكر بن يحيى بن تاشفين 65\r\nابو بكر بن يحيى بن رواد 78\r\nابو بكر بن يندوج 187\r\nابو بكر بن يوسف 50\r\nابو جعفر بن ابى جعفر 323\r\nابو جعفر بن حمدين 19 ، 74 ، 322 ، 327 ، 337 و نيز ، ر . ك : ابن حمدين\r\nابو جعفر احمد بن عبد الملك سيف الدوله 122 ، 397 و نيز ، ر . ك : سيف الدوله المستنصر .\r\nابو جعفر البطروجى 479 .\r\nابو جعفر الوقشى 402 .\r\nابو جعفر محمد بن عبد اللّه 372 .\r\nابو جعفر المقتدر بن هود 89 .\r\nابو جعفر بن وضاح المرسى 119 .\r\nابو الحجاج يوسف بن سعد 388 .\r\nابو الحسن الاشبيلى 396 ، 418 .\r\nابو الحسن بن الباذش 479 .\r\n\r\n","description":"","footnote":"","page_name":" 553 ","page_number":561},
  {"content":"\r\n\r\nابو الحسن تينمللى 198 .\r\nابو الحسن الخطيب 113 .\r\nابو الحسن الزهرى 272 .\r\nابو الحسن صاحب الصلاة 272\r\nابو الحسن بن عبد العزيز البطليوسى 248 ، 250 .\r\nابو الحسن عبد الملك بن عياش 352 .\r\nابو الحسن على بن اضحى 19 ، 324 ، 326\r\nابو الحسن على بن يوسف 37 ، 38 ، 49 .\r\nابو الحسن عياش القرطبى 418 .\r\nابو الحسن الفريانى 299 .\r\nابو الحسن بن واجاج 269\r\nابو الحسن ، السيد 352 .\r\nابو حفص على بن ازناج ( يا اصناج ) 174 ، 188 ، 234\r\nابو حفص بن عبد المؤمن 352 ، 392 ، 406 ، 407 ، 408 ، 419 ، 420\r\nابو حفص عمر بن يحيى الهنتانى ، انيتى 109 ، 174 ، 229 ، 243 ، 245 ، 254 ، 255 ، 261 ، 264 ، 269 ، 275 ، 283 ، 292 ، 300 ، 351 ، 352 ، 363 ، 394 ، 396 ، 397 ، 406 ، 407 .\r\nابو الحكم بن حسون 329 ، 350\r\nابو الحكم بن هردوس 331 ، 353 .\r\nابو دايور بن يغور ميوركن 198 .\r\nابو الربيع سليمان بن عبد المؤمن 71 ، 420 .\r\nابو زيد عبد الرحمان بن عبد المؤمن 353 ، 420\r\nابو زيد بن منتيال 91 .\r\nابو زكريا يحيى بن عبد المؤمن 420\r\nابو زكريا بن يومور 263 ، 348\r\nابو وزغيع بن ياموهل 198\r\nابو السداد 72\r\nابو سعيد بن عبد المؤمن السيد 357 ، 360 ، 362 ، 395 ، 397 - 399 ، 400 ، 401 ، 403 ، 404 ، 420 .\r\nابو سعيد يخلف 230 ، 289\r\nابو سليمان داود بن عبد المؤمن 420 .\r\n\r\n","description":"","footnote":"","page_name":" 554 ","page_number":562},
  {"content":"\r\n\r\nابو سليمان هرغى 198\r\nابو الشيص الخزاعى 224 .\r\nابو طاهر تميم 8 ، 37 ، 38 ، 49 ، 51 ، 52 ، 54 ، 55 ، 58 ، 80 ، 87 ، 91 - 93 ، 103 ، 104 ، 127 ، 128 ، 139 ، 145 ، 147 ، 186 ، 386\r\nابو عامر بن الجد 354 .\r\nابو العباس احمد بن عبد السلام 416\r\nابو العباس احمد بن محمد صنهاجى 315\r\nابو العباس بن عبد المؤمن 420\r\nابو العباس بن الحلال 471 .\r\nابو العباس الحفصى 196\r\nابو عبد الله بن ابى الخصال 9 ، 137 ، 248 ، 451 ،\r\nابو عبد الله الباقرين على 225 .\r\nابو عبد الله التغنرى 484 .\r\nابو عبد الله الجيانى 416 .\r\nابو عبد الله محمد بن يوسف بن هود 22 .\r\nابو عبد الله بن الفراء 97 .\r\nابو عبد الله محمد بن ابى بكر لمتونى 52\r\nابو عبد الله محمد بن ابى رنق 53 .\r\nابو عبد الله محمد بن ابى العباس 303 .\r\nابو عبد الله محمد بن الحاج 52 ، 53 ، 67 ، 135 ، 321 ، 472 .\r\nابو عبد الله محمد بن حمدين 73 .\r\nابو عبد الله محمد بن سعد 349 .\r\nابو عبد الله محمد بن سليمان 190 .\r\nابو عبد الله محمد بن عبد المؤمن 309 ، 420 .\r\nابو عبد الله محمد بن عبد الله 157 .\r\nابو عبد الله محمد بن على بن حمدون 287 .\r\nابو عبد الله محمد بن عايشه 53 ، 56 .\r\nابو عبد الله محمد بن فاطمه 56 .\r\nابو عبد الله محمد بن فرج الكومى 304 .\r\nابو عبد الله محمد بن مالك التغنرى 483\r\n\r\n","description":"","footnote":"","page_name":" 555 ","page_number":563},
  {"content":"\r\n\r\nابو عبد الله بن ميمون 71 ، 301 ، 303 .\r\nابو عبد الرحمان بن طاهر 416\r\nابو عبد الملك مروان بن عبد الله 368 .\r\nابو عبيد البكرى 12 .\r\nابو عثمان بن عبد المؤمن 394 .\r\nابو عقيل بن عطيه 365 ، 366\r\nابو العلاء بن عزون 390 ، 395 ، 398 .\r\nابو العلاء المعّرى 479 .\r\nابو على حسن بن عبد المؤمن 420 .\r\nابو على الصدفى 97 ، 473 ، 475 ، 478 .\r\nابو عمران موسى بن نمازى 174 ، 188 ، 189\r\nابو عمران موسى بن سليمان 238 .\r\nابو عمران موسى بن سعيد 338 .\r\nابو عمر يناله لمتونى 108 ، 109 ، 231 .\r\nابو الغمر الشايب بن عزون 91 ، 266 ، 323 ، 332 ، 333 ، 337 ، 340 ، 348 ، 354 .\r\nابو القاسم احمد بن الحسين بن قسى 315 .\r\nابو القاسم بن الجد ، الاحدب 248 .\r\nابو القاسم بن الحاج 283 .\r\nابو القاسم بن حمدين 74 ، 76 ، 80 .\r\nابو القاسم بن رشد 321 .\r\nابو القاسم المؤمن 225 ، 226 .\r\nابو القاسم بن عساكر 403 .\r\nابو القاسم الملاحى 451 .\r\nابو القاسم بن ورد 471 ، 478\r\nابو محمد بدر بن ورقاء 102\r\nابو محمد البشير 166 ، 184 ، 186 ، 187 ، 189 .\r\nابو محمد البطليوسى 478 .\r\nابو محمد تاشفين 102 ، 245 .\r\nابو محمد حسن بن على اليازورى 305 .\r\nابو محمد سكانه 198\r\n\r\n","description":"","footnote":"","page_name":" 556 ","page_number":564},
  {"content":"\r\n\r\nابو محمد سيد راى بن وزير 362 .\r\nابو محمد عبد الله بن ابى حفص 354 ، 358 ، 400 .\r\nابو محمد جبل 396 ، 318\r\nابو محمد عبد الله بن خيار 262\r\nابو محمد عبد الله بن عياض 369\r\nابو محمد عبد الله بن عبد المؤمن 420 .\r\nابو محمد عبد الله بن فاطمه 443 ، 450 .\r\nابو محمد عبد الله بن محمد بن على 368 .\r\nابو محمد عبد الله بن محسن 174 .\r\nابو محمد عبد الله بن محمد التجانى 11 .\r\nابو محمد عبد العزيز الغيغايى 232 ، 248 ، 290 ، 291 ، 450\r\nابو محمد عبد المجيد بن عبدون 63 .\r\nابو محمد بن عبد الغفور 37 .\r\nابو محمد عبد الواحد الحضرمى 174 .\r\nابو محمد بن عتاب 472 ، 478 .\r\nابو محمد المالقى 396 .\r\nابو محمد مزدلى 64 .\r\nابو محمد ميمون بن على بن حمدون 286 .\r\nابو محمد وانودين 352 .\r\nابو محمد الوحيدى 329 .\r\nابو محمد يدر بن ورقاء 111 ، 145 .\r\nابو مروان عبد الملك بن شلبان 349 ، 451 .\r\nابو مسعود 307 .\r\nابو المطرف بن عميره 10 .\r\nابو المطرف بن واقد 481 .\r\nابو موسى عيسى 290 ، 291 .\r\nابو موسى عيسى بن عبد المؤمن 420 .\r\nابو الوليد بن رشد 21 ، 76 ، 78 ، 79 ، 80 ، 106 ، 108 ، 128 ، 443 ، 472 .\r\nابو الوليد الوقشى 481\r\nابو هريره 214 .\r\n\r\n","description":"","footnote":"","page_name":" 557 ","page_number":565},
  {"content":"\r\n\r\nابو يحيى بن تاشفين 87 .\r\nابو يحيى زكريا بن عبد الواحد 196 .\r\nابو يحيى بن مطروح 299 .\r\nابو يعقوب يوسف بن سليمان 301 .\r\nابو يعقوب يوسف بن عبد المؤمن 9 ، 16 ، 202 ، 219 ، 310 ، 357 ، 316 ، 363 ، 364 ، 390 391 ، 394 ، 395 ، 397 ، 398 ، 401 ، 403 ، 404 ، 406 ، 408 ، 419 .\r\nابو يوسف يعقوب المنصور 410 ، 412 ، 420 .\r\nاجداى بن سير لمتونى 78 ، 128\r\nاحمد بن خراسان 301 .\r\nاحمد بن خلف تجيبى 135 .\r\nاحمد بن عبد الرحمان بن عيسى 475 .\r\nاحمد بن عبد العزيز بن محمد الازدى 471 .\r\nاحمد بن عبد الملك بن سعيد 396 .\r\nاحمد بن على بن احمد بن خلف 472 .\r\nاحمد بن قسى 19 ، 476 ، 477 .\r\nاحمد بن محمد بن سفيان 477 .\r\nاحمد بن محمد صنهاجى ، ابو العباس 445 .\r\nاحمد بن محمد بن موسى 476 .\r\nاحمد بن محمد بن هذيل 476 .\r\nاحمد بن مسعود بن ابراهيم ، ابو جعفر 475 .\r\nاحمد بن محمد بن ملحان 330 ، 355 ، 361 .\r\nاحمد بن معد بن عيسى 478 .\r\nاخيل بن ادريس 332 ، 390 ، 418 .\r\nادريس بن ابى دبوس 7 .\r\nادريس بن ادريس بن عبد الله 225 ، 226 .\r\nاذفونش ( آلفونسو ) 88 .\r\nاذفونش بن برمند 122\r\nاسماعيل بن عبد المؤمن 353 .\r\nاسحاق بن على بن يوسف 143 ، 246 ، 260\r\nاسحاق بن محمد 371\r\n\r\n","description":"","footnote":"","page_name":" 558 ","page_number":566},
  {"content":"\r\n\r\nاسحاق بن ينتان بن عمر بن ينتان 248 ، 265 ، 266\r\nاسماعيل ، شيخ ، ابو ابراهيم 244 .\r\nاسماعيل بن ذوالنون 54 .\r\nاشباخ 107 ، 117 ، 506 ، 509 ، 520\r\nاشتروتمان 206 .\r\nالصوره 169 ،\r\nالطليق 396 .\r\nالافضل شاهنشاه 481 .\r\nالبار دريگوس 401 .\r\nالبرهانس 54 ، 57 ، 62 ، 64 ، 65 ، 67 ، 401 .\r\nالزند كارسيس 65 .\r\nال‌سيد الكمبيادور 66 ، 67 ، 82 .\r\nالفنش بن رمند ، ر . ك : آلفونسو ريمونديس .\r\nاليسع بن ابى اليسع 183 ، 185 ، 187 ، 198 ، 232 .\r\nاليونور 522 .\r\nامازير بن حراء حنتاتى 292 .\r\nامية بن عبد العزيز بن ابى الصلت 481\r\nانفالت سانچو 54 ، 57\r\nاوراكا 67 ، 84 ، 119 ، 122 ، 114 ، 506 ، 537 .\r\nاوربانيوس دوم ، پاپ 110 .\r\nباديس بن حبوس 346 .\r\nباديس بن المنصور بن يوسف 286\r\nالببوج 405 .\r\nبراز بن محمد 250 ، 339 ، 340 ، 342 ، 345 ، 348 ، 354 ، 359 ، 403 ، 404 ، 418 .\r\nبرنجيلا 148 .\r\nبرنگر رامون 236 .\r\nبشير الرومى 255\r\nالبيذق 11 ، 158 ، 172 ، 184 ، 190 ، 193 ، 222 ، 223 ، 227 ، 235 ، 236 ، 238 ، 239 ، 241 ، 242 ، 252 ، 260 ، 262 ، 263 ، 266 ، 268 ، 270 ، 276 ، 277 ، 280 - 282 ، 289 ، 351 ، 353 ، 355 ، 364 ، 406 ، 407 ،\r\nپدرو 505 .\r\n\r\n","description":"","footnote":"","page_name":" 559 ","page_number":567},
  {"content":"\r\n\r\nپترونيلا 521 ، 523 .\r\nتاشفين بن على 7 - 9 ، 74 ، 128 ، 129 ، 130 ، 131 ، 134 ، 138 ، 139 ، 141 ، 143 ، 148 ، 149 ، 233 - 235 ، 238 ، 239 ، 242 ، 243 ، 246 ، 249 ، 250 ، 252 ، 255 ، 256 ، 259 ، 268 ، 275 ، 315 ، 318 ، 320 ، 340 ، 368 ، 448 ، 473 ، 519 .\r\nتاشفين بن ماخوخ 279\r\nالتجانى 299 ، 303 .\r\nترمذى 438 .\r\nتريسا ( ترزا ) 63 ، 76 ، 538 ، 539 .\r\nتعلوبنت عطيه 225 .\r\nتغنر 483 .\r\nتليوفرنانديث 130 .\r\nتماجونت 237\r\nتميم بن يوسف بن تاشفين 36 ، 53 ، 87 ، 441 ، ر . ك : ابو طاهر تميم .\r\nتومرت بن وجليد 158 .\r\nتومرت وامغار 158\r\nثابت بن عبد اللّه 91 .\r\nثعلب 479 .\r\nثوريتا 118\r\nجالينوس 483 .\r\nجبارة بن كامل بن سرحان 309 .\r\nجرجى ( گئورگيوس ) انطاكى 297 ، 298\r\nجلالى نايينى 217 .\r\nجيرالدو ( سمبافور ) 542\r\nالحاج الغرناطى 484 .\r\nالجاج بن مركونه 292 .\r\nحاج يعيش المالقى 394\r\nالحجاج 272 .\r\nحره زينب 44\r\nحسن بن سيد الجراوى 476\r\nحسن بن عبد اللّه العباسى 197 ، 198\r\nالحسن بن على بن ابى طالب 159 .\r\n\r\n","description":"","footnote":"","page_name":" 560 ","page_number":568},
  {"content":"\r\n\r\nحسن بن على صنهاجى 285 ، 295 - 298 ، 300 ، 301 ، 304\r\nحسين مونس 112 ، 445 ، 451 .\r\nحصن بن بشير 347 .\r\nحفصه رخت الحاج الركونى 397 .\r\nحماد بن بلكين 306 .\r\nحماد بن يوسف بن زيرى 286\r\nالحميرى ابن عبد المنعم ، ر . ك : ابن عبد المنعم\r\nالخزرجى 174\r\nخلمريث 538\r\nخوان دولابنيا ، قديس 118\r\nداحس ( نام اسب ) 438 .\r\nداود بن عايشه 41\r\nدوزى 7 ، 100 ، 101 .\r\nالذائع 158\r\nرامون برنگر 110 ، 114 ، 512 - 514 .\r\nراميرو راهب 505 ، 510 ، 511\r\nربرتير 231 ، 235 ، 236 ، 237 ، 240 ، 242 ، 243 ، 245 ، 246 ، 252 .\r\nربكا 222 .\r\nربيعة بن عامر 305\r\nرجار ( روژه ) 295 ، 296 ، 299 ، 513 .\r\nردريكو گونثالث 132 ، 136\r\nردريك طليطلى 118\r\nالرشيد بن المعتمد بن عباد 10 ، 18 .\r\nالرصافى 396 .\r\nرقيه 36 .\r\nريموند بورگنى 122 .\r\nزائده 55 ، 60 .\r\nزبير بن على بن يوسف 188\r\nزبير بن عمرو لمتوفى 116 ، 149\r\nالزركشى 157 ، 160 ، 173 ، 191 ، 245 ، 247 ، 272 .\r\nزهر بن عبد الملك ، ابو العلاء 483 .\r\n\r\n","description":"","footnote":"","page_name":" 561 ","page_number":569},
  {"content":"\r\n\r\nزيرى بن ماخوخ 241 .\r\nزينب دخت ابو بكر 365 .\r\nزين العابدين بن على بن الحسين 226\r\nسانتولا 85\r\nسانچو 55 ، 59 ، 68 ، 116 .\r\nسعد زغلول 285\r\nسعد بن محمد بن مردنيش 116\r\nسعيد بن عبد المؤمن 353\r\nسعيد بن ميمون صنهاجى 353 .\r\nسفادولا ( سيف الدوله ) 122 ، 322 .\r\nسفيان بن احمد العاصى ( ابو بحر ) 471\r\nالسلاوى 43 ، 216 ، 439 .\r\nسليطن ( آلفونسو ريمونديس ) 123 - 124 ، 136 ، 316 .\r\nسليمان ، سعد الدوله 110 .\r\nسليمان بن محمد بن وانودين هنتاتى 257\r\nسليمان بن مخلوف 174 ، 189 .\r\nسيبويه 479 .\r\nسيدراى بن وزير ، ابو محمد 316 ، 319 ، 320 ، 338 ، 340 ، 342 ، 390 ، 405 .\r\nسير بن ابى بكر لمتونى 41 ، 52 ، 66 ، 93 ، 127\r\nسير بن الحاج 265 .\r\nسير بن على بن يوسف 142 ، 241 .\r\nسير بن مزدلى لمتونى 181 .\r\nسيف الدولة المستنضر بن هود 19 ، 123 - 125 ، 136 ، 319 ، 322 ، 323 ، 331 ، 372 ،\r\nسيمونت 101 ، 107 .\r\nسيوطى 198 .\r\nشريف ادريسى 12 ، 29 ، 132 ، 271 ، 286 ، 287 ، 288 ، 308 ، 357 .\r\nالشقندى 448 .\r\nشهرستانى 216 ، 217 ، 206 .\r\nصفيه دخت ابو عمران 353 .\r\nصلاح الدين ايوبى 417 .\r\nصندل ( غلام تاشفين ) 255\r\n\r\n","description":"","footnote":"","page_name":" 562 ","page_number":570},
  {"content":"\r\n\r\nضبى 11 ، 325 .\r\nضياء الاولياء 478 .\r\nطرطوشى قاضى 32 ، 35 ، 42 .\r\nعائد بن ابى الغيث 307 .\r\nعاد 209 .\r\nعايشه دخت عبد المؤمن 420 .\r\nعبد اللّه بن ابى بكر بن العربى 341 .\r\nعبد اللّه بن ابى بكر ( ابن قنون ) 140 ، 148 ، 272 ، 131 ،\r\nعبد اللّه بن ابى بكر بن ونكى 292 .\r\nعبد اللّه بن ابى حبيب 316 .\r\nعبد اللّه بن ابى حفص ، ابو محمد 359 ، 398 .\r\nعبد اللّه بن بلقين ، امير 18 ، 53 ، 60 .\r\nعبد اللّه بن تينغمر 80 ، 130 .\r\nعبد اللّه بن حسن السعدى 479 .\r\nعبد اللّه بن خلف بن محمد القرشى 472 .\r\nعبد اللّه بن خيار الجيانى 279 ، 395 .\r\nعبد اللّه بن سليمان 222 ، 279 ، 291 ، 360 ، 361 ، 354 .\r\nعبد اللّه بن سعد بن مردنيش 369 ، 370 .\r\nعبد اللّه بن شراحيل 391 ، 398 .\r\nعبد اللّه بن الصميل 317 ، 323 ، 335 ، 340 .\r\nعبد اللّه بن عبد المؤمن 287 ، 289 ، 302 ،\r\nعبد اللّه بن عياض 116 .\r\nعبد اللّه بن فاطمه 77 ، 93 ، 292 ،\r\nعبد اللّه بن فتوح 372 .\r\nعبد اللّه بن محمد بن غانيه 152 ، 368 ، 369 ، 370 ،\r\nعبد اللّه بن محمد بن سعد بن مردنيش 369 ، 370 ، 371 و ر . ك : ابن مردنيش\r\nعبد اللّه بن محمد بن سيد البطليوسى ، ابو محمد 479 .\r\nعبد اللّه بن محمد بن العربى المعافرى الاشبيلى 32 ، 33 و ر . ك : ابن العربى\r\nعبد اللّه المرتضى 70 .\r\nعبد اللّه بن مزدلى 65 ، 88 ، 85 ، 87 ، 89 ، 90 ،\r\nعبد اللّه بن ملويات 174 .\r\n\r\n","description":"","footnote":"","page_name":" 563 ","page_number":571},
  {"content":"\r\n\r\nعبد اللّه بن وانودين 288 ، 291 ،\r\nعبد اللّه بن وسيدرن 230\r\nعبد اللّه بن ياسين 15 ، 28\r\nعبد اللّه بن يحيى بن تيفلوت 241\r\nعبد اللّه بن يعلى زنانى ( ابن ملويه ) 229 .\r\nعبد الجليل بن عبد اللّه التدمرى 479\r\nعبد الرحمان بن اسباط 44 ، 449 .\r\nعبد الرحمان بن زكو ( يازجو ) 222 ، 240 ، 244 .\r\nعبد الرحمان الناصر 409\r\nعبد الرحمان بن يكيت ، ابو زيد 358 ، 359 ،\r\nعبد السلام بن محمد الكومى 300 ، 364 ، 365 ، 419 .\r\nعبد السلام هارون 482 .\r\nعبد العزيز ( برادر المهدى ) 341 ، 342 .\r\nعبد المؤمن بن على 7 ، 9 ، 11 ، 15 ، 165 ، 166 ، 170 ، 174 ، 187 ، 188 ، 190 ، 199 ، 202 ، 216 ، 219 ، 221 - 224 ، 226 - 228 ، 231 - 234 ، 236 - 240 ،\r\n242 ، 244 ، 245 ، 250 ، 252 ، 254 ، 256 ، 257 ، 260 ، 261 ، 263 ، 264 ، 266 ، 268 ، 269 ، 271 - 273 ، 277 - 280 ، 282 - 284 ، 285 ، 288 ، 290 - 293 ، 287 ، 295 ، 298 ، 300 - 304 ، 308 - 310 ، 318 ، 319 ، 321 ، 325 ، 333 ، 334 ، 337 - 342 ، 345 ، 348 ، 350 - 355 ، 357 ، 358 ، 363 ، 366 ، 389 ، 391 - 393 ، 395 ، 402 - 412 ، 414 - 420 ، 473 .\r\nعبد المجيد بن عبدون ، ابو محمد 106 ، 450\r\nعبد الملك بن صاحب الصلاه 189 ، 192 و ر . ك : ابن صاحب الصلاه .\r\nعبد الملك بن عياش القرطبى 300\r\nعبد الملك بن محمد بن مروان بن ز ؟ ؟ هر الايادى 482 ، 483 ،\r\nعبد الملك بن المستعين بن هود ، عماد الدوله 68 ، 69 ، 121 ، 122 .\r\nعبد الواحد بن عمر التونسى 166 .\r\nعبد الواحد الشرقى 264 .\r\nعبد الواحد المراكشى 11 .\r\nعثمان بن عفان 356 .\r\nالعزيز بن المنصور بن حماد صنهاجى 165\r\nالعزيز باللّه 305 ، 318 .\r\n\r\n","description":"","footnote":"","page_name":" 564 ","page_number":572},
  {"content":"\r\n\r\nعقيل بن عطيه 418 .\r\nعماد الدوله عبد الملك بن المستعين 68 .\r\nعياض بن موسى قاضى 277 ، 278 ، 472 ، 473 ، 475 .\r\nعياض بستى 341 .\r\nعيسى بن عبيد اللّه بن ادريس 158 .\r\nعيسى ( برادر المهدى ) 341 ، 342 .\r\nعلى بن ابى بكر 326 .\r\nعلى بن ابى الحسن الجذامى 177 .\r\nعلى بن ابى طالب 325 .\r\nعلى بن تاشفين 73 ، 168 ، 253 ، 444 .\r\nعلى بن ساقطرا 239 .\r\nعلى بن صالح بن ابى الليث 471 .\r\nعلى بن عبد الرحمان بن يوسف 481 .\r\nعلى بن عبد المؤمن 353 .\r\nعلى بن عيسى بن ميمون 264 ، 276 ، 334 ، 339 ، 340 ، 342 ، 418\r\nعلى بن فنو 328 .\r\nعلى بن القاسم 326 .\r\nعلى بن كنفاط 69 .\r\nعلى بن مجاهد 70 .\r\nعلى بن مسعود الخولانى 91 .\r\nعلى الوهيبى 353 ، 354 .\r\nعماد الدولة بن هود 84 ، 327 .\r\nعلى بن يوسف 8 ، 9 ، 19 ، 36 ، 47 ، 50 - 53 ، 59 - 70 ، 72 - 77 ، 79 ، 84 ، 87 ، 88 ، 96 ، 106 ، 108 ، 111 - 113 ، 115 ، 120 ، 127 ، 128 ، 130 ، 131 ، 139 ، 141 - 143 ، 145 - 150 ، 157 ، 169 ، 170 ، 179 - 181 ، 185 ، 186 ، 188 ، 189 ، 216 ، 229 ، 236 ، 237 ، 247 ، 249 ، 263 ، 270 - 275 ، 314 ، 320 ، 321 ، 326 ، 347 ، 437 ، 442 - 445 ، 451 ، 476 ، 480 ، 512 .\r\nعمر بن ابى الحسن الفريانى 299 .\r\nعمر اصناك ( يا ازناج ) 222 ، 243\r\nعمر اينتى 254 .\r\nعمر بن تفراجين 290 .\r\n\r\n","description":"","footnote":"","page_name":" 565 ","page_number":573},
  {"content":"\r\n\r\nعمر بن الحاج لمتونى 132 .\r\nعمر بن الحسين 302 .\r\nعمر بن الخطاب 43 ، 214\r\nعمر الرشيد 353 .\r\nعمر بن سير لمتونى 129 ، 130\r\nعمر بن صالح 340 .\r\nعمر بن عبد اللّه صنهاجى 222 .\r\nعمر بن على بن يوسف 142 .\r\nعمر بن فلفول 165 .\r\nعمر لمتونى 322\r\nعمر بن مرزاك 222\r\nعمر بن ميمون 292\r\nعمر بن ينتان 263 ، 268 .\r\nغانيه 146\r\nغبرا ( نام اسب ) 438 .\r\nغزالى ، امام ابو حامد 9 ، 32 - 35 ، 73 ، 75 ، 160 - 162 ، 168 ، 177 ، 206 ، 207 ، 248 ، 315 ، 444 .\r\nالغزيرى 445 ، 480 .\r\nغشتون ( كنت گاستون ) 130\r\nغليالم ( گيوم ) 299\r\nفارس بن ابى الغيث 307 .\r\nفاض الحسن 49 .\r\nفاطمه ، بنت رسول اللّه ( ع ) 158 ، 218\r\nفاطمه ، دخت يوسف 244\r\nفتح بن خاقان 98 ، 451 ، 480 .\r\nفتح بن معتمد بن عباد 55 .\r\nفتح بن موسى بن ذى النون 53 .\r\nفرناندوى اول 119 .\r\nفرناندوى سوم 22 ، 405 .\r\nفرناندو خوانس ، دوك 324 .\r\n\r\n","description":"","footnote":"","page_name":" 566 ","page_number":574},
  {"content":"\r\n\r\nفضل بن ابى على المرادى 307 .\r\nفلاكى اندلسى 186 ، 230 ، 231 ، 237 .\r\nفلوج 325 ، 347 . .\r\nالقائم بن يحيى 248 .\r\nالقاسم الاكبر 226\r\nقبطرنه 450 .\r\nالقسطلى ، محمد بن ابى العافيه 475\r\nقطر بن ماغليفه 198\r\nالقفطى 417 ، 482 .\r\nقمر 49 ، 142 ، 143 .\r\nقنونه 112 .\r\nقيس بن عيلان 225 .\r\nكاسترو 530 ، 531 .\r\nكوته 36 .\r\nكودرا 314 ، 436 .\r\nالكومى 365 .\r\nكنت دوتولوز 86\r\nكنونه رخت ادريس 225 .\r\nكونستنزا 522\r\nگارسيا راميرس 521\r\nگارسيا اردونيت 54 ، 55 ، 57 ، 59 ، 85 .\r\nگاستون 86 ، 102 ، 130 .\r\nگلدزيهر 74 ، 162 ، 163 ، 168 ، 206 ، 207 .\r\nگنابادى ، پروين 196 .\r\nگيوم 299 .\r\nلادسلاو 522\r\nلارا 530 ، 531 .\r\nلاكارا 90 .\r\nلوشى 330 .\r\nلرى پروونسال 7 - 9 ، 442 ، 446 .\r\n\r\n","description":"","footnote":"","page_name":" 567 ","page_number":575},
  {"content":"\r\n\r\nليون 122\r\nالمازرى 160 .\r\nماريا 60\r\nماسى . 274 - 276 ، 363 .\r\nماكسن بن المعز 244 ، 253\r\nمالك بن انس 11 ، 201 ، 219 .\r\nمالك بن وهيب 171 .\r\nالمأمون بن عباد 56\r\nمبارك بن عبد الجبار 160 .\r\nمبشر بن سليمان 270 ، 71 .\r\nالمتوكل بن الافطس 439 .\r\nمحرز بن زياد 309 .\r\nمحمد بن آمرجال 292 .\r\nمحمد بن ابى بكر بن يكيت 243 .\r\nمحمد بن احمد بن ابى العافيه 475 .\r\nمحمد بن الاحمر 23 .\r\nمحمد البشير وانشريشى 180 ، 185 ، 227 .\r\nمحمد بن تينغمر لمتونى 98\r\nمحمد بن الحاج 41 ، 65 ، 68 - 70 ، 83 ، 84 ، 93 ، 146 ، 147 .\r\nمحمد بن حبوس ، ابو عبد اللّه 396 .\r\nمحمد بن الحجام 335 ، 341 .\r\nمحمد بن حراء 265 .\r\nمحمد بن خلف بن صاعد 472 .\r\nمحمد بن داود 80 .\r\nمحمد بن زكرياى رازى 483 .\r\nمحمد بن سعد بن مردنيش 20 - 22 ، 331 ، 345 ، 361 ، 367 ، 368 ، 371 ، 389 ، 471 ، 476 - 478 .\r\nمحمد بن سليمان بن خلف 353 ، 474 .\r\nمحمد بن سليمان بن القصيره 44 ، 449 .\r\nمحمد بن عايشه 55 ، 69 ، 83 ، 93 .\r\n\r\n","description":"","footnote":"","page_name":" 568 ","page_number":576},
  {"content":"\r\n\r\nمحمد بن عايشه ( پسر يوسف بن تاشفين ) 146\r\nمحمد بن عبد اللّه بن احمد 475\r\nمحمد بن عبد اللّه بن الجد ، ابو القاسم 450 .\r\nمحمد عبد اللّه عنان 95\r\nمحمد بن عبد اللّه بن هود ، الهادى 274 .\r\nمحمد بن عبد السلام 303 ، 391 - 393 .\r\nمحمد بن عبد المؤمن ابو عبد اللّه 216 ، 309 ، 350 - 353 ، 406 - 408\r\nمحمد بن على بن الحجام 334 ، 342\r\nمحمد بن على ، الرابط 10\r\nمحمد بن على الكومى 389\r\nمحمد بن على بن غانيه مسوفى 151 ، 152 ، 347 ، 370\r\nمحمد على ملكى ، دكتر 442 .\r\nمحمد بن عمر بن المنذر 317 ، 316 ، 477 .\r\nمحمد بن غالب 396 .\r\nمحمد بن فاطمه 53 ، 55 ، 66 ، 93 ، 97 ، 146\r\nمحمد بن مالك التغنرى 483 .\r\nمحمد بن محمد ( از اصحاب المهدى ) 222 .\r\nمحمد المسوفى 320 .\r\nمحمد بن مزدلى 65 .\r\nمحمد مصطفى ( ص ) 30 .\r\nمحمد بن معلم 404 .\r\nمحمد بن المنذر 316 .\r\nمحمد بن ميمون 254 ، 370 .\r\nمحمد الناصر 9 ، 16 .\r\nمحمد بن يانجالا 265 ، 266 .\r\nمحمد بن يحيى بن فانو 242 ، 245 ، 316 .\r\nمحمد بن يوسف بن سعاد 478 .\r\nمحمد بن يوسف بن يدر 130 ، 145 ، 368 .\r\nمحمود مكى 150 .\r\nمدافع بن رشيد 303\r\n\r\n","description":"","footnote":"","page_name":" 569 ","page_number":577},
  {"content":"\r\n\r\nالمراكشى ابو عبد اللّه محمد بن عبد الملك 10 ، 63 ، 73 ، 74 ، 91 ، 151 ، 152 ، 157 ، 159 - 160 ، 166 ، 168 - 170 ، 173 ، 176 ، 177 ، 188 ، 216 ، 222 ، 224 ، 225 ، 227 ، 247 ، 248 ، 271 ، 277 ، 281 ، 287 ، 327 ، 355 ، 366 ، 404 ، 406 - 408 ، 415 ، 417 ، 437 ، 438 - 471 ، 472 ، 478 ، 480 ، 481\r\nمروان بن عبد العزيز 364 ، 370 ، 372 .\r\nمروان بن عبد الملك بن زهر 483 .\r\nمزدلى امير 41 ، 51 ، 65 ، 66 ، 87 ، 93 ، 368 .\r\nالمستعين بن هود 83 ، 110\r\nالمستنصر باللّه 305 ، 306 .\r\nالمستنصر علوى 481 .\r\nالمستظهر 33 ، 34 .\r\nالمستعلى فاطمى 481 .\r\nمعز بن باديس 306 ، 307 .\r\nالمعزلدين اللّه 297 ، 305 .\r\nمعز بن يوسف 36 .\r\nمعتضد بن عباد 449\r\nمعتمد بن عباد 18 ، 70 ، 440 ، 448 ، 449\r\nالمقتدر بن هود 70 ، 110 ، 480\r\nالمقتدى بامر اللّه 31 ، 32 .\r\nالمقرى شهاب الدين 357 ، 448 ، 474 ، 483 .\r\nمنذر بن هود 110\r\nمنصور بن الافطس 77 .\r\nمنصور بن قيس بن عيلان 225 .\r\nمنصور بن محمد بن الحاج 147 .\r\nالمنصور يعقوب 206 ، 263 .\r\nملك شاه 161 .\r\nالمنصور بن ابى عامر 53 .\r\nالمنصور بن حماد 285 .\r\nالمنصور بن عمر المتوكل بن الافطس 64 .\r\nالمؤتمن 480 .\r\n\r\n","description":"","footnote":"","page_name":" 570 ","page_number":578},
  {"content":"\r\n\r\nموسى بن سعيد 340 .\r\nموسى بن سليمان ، ابو عمران 419 .\r\nموسى بن عبد المؤمن 353 .\r\nموسى بن ميمون 417 .\r\nموسى بن يحيى 306 .\r\nميرانده هويثى 8 ، 29 ، 244\r\nميللر 162 ، 163\r\nميمون الهوارى 418\r\nميمون بن بدر 328 ، 348 ، 359\r\nالناصر بن علناس 285 ، 286\r\nالناصر بن المنصور 21 ، 263 .\r\nنوح 209\r\nالواثق باللّه 7 .\r\nالوانشريشى ( البشير ) 174\r\nوانودين بن سير 189 ، 230 .\r\nوانور بن ابى بكر لمتونى 72 ، 150 ، 151 .\r\nهاشم تجيبى 81\r\nهلال بن عامر 288\r\nهنرى بورگونى 63\r\nياقوت 285 .\r\nيدر بن ولجوط 228 .\r\nيحيى آغوال 240 .\r\nيحيى بن ابراهيم كدالى 28\r\nيحيى بن اسحاق ( انمار ) 250 ، 272 ، 374\r\nيحيى بن تاكفت 250 .\r\nيحيى بن زيد 226 .\r\nيحيى بن ساقطرا 239\r\nيحيى بن ابى بكر بن على الصحراوى 51 ، 147 ، 256 ، 260 ، 262 ، 267 ، 278 - 280 ، 292 ، 342 ، 366 . 365 .\r\nيحيى بن تميم بن المعز بن باديس 164 ، 303 .\r\n\r\n","description":"","footnote":"","page_name":" 571 ","page_number":579},
  {"content":"\r\n\r\nيحيى بن العزيز باللّه 287 ، 297 .\r\nيحيى بن على 240 .\r\nيحيى بن عمر بن تلاد كاكين 28\r\nيحيى بن غانيه 117 ، 119 ، 145 ، 147 - 149 ، 151 ، 277 ، 318 ، 320 ، 322 ، 324 ، 341 ، 344 - 347 ، 359 ، 369 ، 473 .\r\nيحيى بن فانو 241 ، 242\r\nيحيى بن مريم 228 .\r\nيحيى بن وسنا 160 .\r\nيحيى بن يحيى 220 .\r\nيخلف بن الحسين 352 .\r\nيدرين ولجوط 228 .\r\nيصلاصن بن المعز 245 ، 256 ، 278 ، 280 ، 288 ، 291 ، 292 .\r\nيطى اللمتونى 168\r\nيطى بن اسماعيل 187\r\nيعزى بن مخلوف 237\r\nيعقوب بن جبون هزرجى 363 .\r\nيعقوب بن عبد المؤمن 353 .\r\nيعقوب المنصور 6 ، 9 ، 16 ، 358 .\r\nيناله لمتونى ، ر . ك : ابو عمر يناله .\r\nينتان بن على 97 ، 130 ، 147 .\r\nينتان بن عمر 157 ، 237 .\r\nيوسف بن احمد البطروجى 318 ، 340 ، 348\r\nيوسف بن تاشفين 3 ، 8 ، 9 ، 13 ، 15 ، 18 ، 19 ، 27 - 47 ، 49 ، 50 ، 52 ، 66 ، 67 ، 70 ، 73 ، 83 ، 100 ، 108 ، 120 ، 127 ، 133 ، 141 ، 146 ، 162 ، 246 ، 247 ، 270 ، 271 ، 296 ، 436 ، 438 - 442 ، 449 .\r\nيوسف بن زيرى بن منارصنهاجى 305 .\r\nيوسف بن سليمان 334 ، 342 ، 352 ، 398 ، 403 .\r\nيوسف الصادق 309\r\nيوسف بن عبد الرحمان جزى 331\r\nيوسف بن عبد المؤمن ، ابو يعقوب 353 ، 402 .\r\n\r\n","description":"","footnote":"","page_name":" 572 ","page_number":580},
  {"content":"\r\n\r\nيوسف بن عمر ، ابو الحجاج 419\r\nيوسف بن مالك 309 .\r\nيوسف بن مخلوف 264 ، 277 ، 342\r\nيوسف بن مؤتمن 110\r\nيوسف بن وانودين 279 .\r\nيونس بن محمد بن مغيث 479 .\r\n\r\n","description":"","footnote":"","page_name":" 573 ","page_number":581},
  {"content":"\r\n . \r\n","description":"","footnote":"","page_name":" 574 ","page_number":582},
  {"content":"\r\n\r\n\r\nنام جايها\r\nآبله 530 .\r\nآجظرور 236\r\nآراگون 82 - 84 ، 89 ، 94 - 97 ، 101 ، 106 ، 111 ، 114 ، 117 ، 119 ، 120 ، 122 ، 125 ، 130 ، 360 ، 406 ، 505 ، 508 ، 510 ، 540 .\r\nآرل 86 .\r\nآش 331 ، 349 ، 361 ، 388 .\r\nآكادمى تاريخ مادريد 38\r\nآكسفورد 2 ، 5 ، 208\r\nآنسا 182 .\r\nابده  adebU  138 ، 388 ، 516 .\r\nابره ، ابرو  orbE  82 ، 83 ، 110 ، 111 ، 115 ، 121\r\nابيلا 96\r\nاجرسيف 260 .\r\nاجرفرجان 231 ، 233 .\r\nاجلاخال 229 .\r\nاربليه ، دژ 149 .\r\nارجنه ( يا ارلبه ) 64\r\n\r\n","description":"","footnote":"","page_name":" 575 ","page_number":583},
  {"content":"\r\n\r\nارجونه 131\r\nارخل 401\r\nالارك 2 ، 6 .\r\nاركش 333 ، 337 .\r\nاركون 138\r\nارنبه  ajerO  148 ، 149 ، 517 ، 527 .\r\nارلبه  aiberuA  148\r\nاسپانيا 1 ، 2 ، 4 ، 16 ، 17 ، 23 ، 27 ، 40 ، 43 ، 46 ، 47 ، 66 ، 67 ، 71 ، 73 ، 81 ، 82 ، 98 ، 107 ، 119 ، 195 ، 313 ، 324 ، 408 ، 535 .\r\nاستجه  ajicE  146 ، 323 ، 476 .\r\nاسكندريه 35 ، 36 ، 73 ، 160 ، 164 ، 481 .\r\nاسكوريال 2 ، 4 ، 10 ، 40 ، 42 ، 44 ، 66 ، 113 ، 114 ، 139 ، 146 ، 246 ، 247 ، 277 ، 322 ، 324 ، 346 ، 347 ، 450 ، 455 ، 451 ، 474 .\r\nاشبار 238 .\r\nاشبيليه  alliveS  يا  elliveS  21 ، 23 ، 37 ، 38 ، 52 ، 63 ، 64 ، 66 ، 67 ، 76 ، 80 ، 97 ، 103 ، 104 ، 114 ، 127 ، 128 ، 129 ، 131 ، 132 ، 135 ، 136 ، 137 ، 140 ، 186 ، 230 ، 246 ، 316 ، 318 ، 321 ، 324 ، 332 ، 338 ، 341 ، 342 ، 344 ، 345 ، 348 ، 353 ، 354 ، 358 ، 359 ، 361 ، 362 ، 364 ، 388 ، 390 - 392 ، 394 ، 395 ، 397 ، 400 ، 404 ، 415 ، 438 ، 446 ، 450 ، 472 ، 475 ، 478 ، 480 ، 482 ، 483 .\r\nاشكلونه  anolacsE  137 ، 138 ،\r\nاشير 286\r\nاصناجان 230 .\r\nاطابه 391\r\nاطرونكس 359 .\r\nاطلس ، اقيانوس 39 ، 46 ، 408 .\r\nاطلس ، جبال 2 ، 183 ، 199 ، 238 ، 240\r\nاغمات 172 ، 186 ، 188 ، 190 ، 203 ، 440 .\r\nافراغه 16 ، 82 ، 102 ، 110 - 112 ، 114 ، 115 - 117 ، 119 ، 120 ، 135 ، 148 ، 314 ، 440 ، 514 .\r\nافريقا 39 ، 408\r\n\r\n","description":"","footnote":"","page_name":" 576 ","page_number":584},
  {"content":"\r\n\r\nافريقيه 11 ، 155 ، 164 ، 283 - 286 ، 295 - 298 ، 300 ، 302 ، 304 - 306 ، 308 ، 338 ، 350 ، 389 ، 391 ، 393 ، 404 ، 412 ، 419 .\r\nاقليش  selcU  8 ، 16 ، 53 - 58 ، 60 ، 93 ، 96 ، 117 - 314 ، 440 ، 441 ، 478 .\r\nاقونيه 59 .\r\nاكشونبه  abonosCO  318 .\r\nالبيره  arivlA  100 ، 109\r\nالفونت  setnofiaD  يا  etnouplA  390\r\nالمريه  airemlA  22 ، 42 ، 44 ، 97 ، 142 ، 160 ، 326 ، 360 ، 361 ، 362 ، 367 ، 370 ، 387 ، 520 ، 524 ، 448 ، 475 ، 477 ، 479 .\r\nامسيميصى 236 .\r\nانتفيره 350 .\r\nاندلس 1 - 4 ، 7 - 10 ، 13 ، 14 ، 16 - 23 ، 27 ، 28 ، 31 ، 33 ، 36 ، 38 ، 40 ، 42 - 44 ، 46 ، 48 ، 51 ، 52 ، 56 ، 61 ، 63 ، 64 ، 66 ، 67 ، 70 ، 71 ، 76 - 79 ، 81 ، 83 ، 85 ، 87 ، 91 ، 95 ، 96 ، 99 - 101 ، 103 ، 106 ، 108 ، 110 ، 112 ، 114 ، 116 ، 119 ، 124 ، 125 ، 127 - 129 ، 132 ، 133 ، 136 ، 138 ، 139 ، 141 ، 143 ، 147 ، 149 ، 160 ، 161 ، 179 ، 195 ، 196 ، 219 ، 225 ، 233 ، 236 ، 246 ، 247 ، 249 ، 264 ، 266 ، 270 ، 273 ، 275 ، 277 ، 309 ، ، 310 ، 313 - 315 ، 318 ، 320 ، 321 ، 331 ، 332 ، 334 ، 337 - 339 ، 340 ، 342 ، 344 ، 345 ، 348 ، 350 ، 356 ، 358 ، 360 ، 361 ، 367 ، 368 ، 372 ، 387 ، 389 ، 391 ، 392 ، 394 ، 396 ، 398 ، 402 - 404 ، 411 ، 412 ، 415 ، 416 ، 417 - 419 ، 436 ، 438 ، 439 ، 441 ، 443 ، 444 ، 447 ، 448 ، 471 - 473 ، 476 ، 478 - 480 ، 484 ، 506 .\r\nاندوجر 323 ، 324 ، 345 ، 358 ، 516\r\nاورقله 86 ، 401\r\nاوريوله  aleuhirO  102 ، 471\r\nاوش 86 .\r\nايبر 39 .\r\nايجلى 281 .\r\nايجليز 173 ، 180 ، 182 ، 265 ، 268 .\r\nايجن 243\r\nاينجيست 281\r\nايرمنادميمون 237\r\n\r\n","description":"","footnote":"","page_name":" 577 ","page_number":585},
  {"content":"\r\n\r\nايغيران 231\r\nايلانه 243 .\r\nايمران تابورت 235\r\nباب اغمات 291\r\nباب ايلان 189\r\nباب الدباغين 189 ، 267 ، 291\r\nباب دكاله 266\r\nباب الشريعه 188 ، 266\r\nباب قنطره 401\r\nباب المخزن 188\r\nباب مورور 327\r\nباب ينتان 267\r\nباديس 243\r\nبارجاس 130\r\nباغه  ogeirP  476\r\nببشتر  ortsaboB  86\r\nباجه  ajeB  19\r\nبتيكا ( باطفه ) 535\r\nبجايه  anhceP  227 ، 253 ، 284 - 289 ، 295 ، 298 ، 308 ، 319 ، 338 ، 342 ، 350 ، 352 ، 354 ، 371 ، 392 ، 404 ، 420 ، 438\r\nبحيره 121 ، 227 ، 289 ، 355 ، 409 ، 411 ،\r\nبذه 16 ، 53 ، 59\r\nبراشه 131\r\nبربشتر  ortabreB  82\r\nبرجه 121\r\nبرشانه 102\r\nبرشلونه  anolecraB  84 ، 69 ، 71 ، 82 ، 114 ، 115 ، 236 ، 406 ، 507 ، 509\r\nبرغواطه 28 ، 276 ، 283\r\nبرقه 306 ، 393 ، 419\r\nبسطه  azaB  102 ، 348 ، 349 ، 388\r\n\r\n","description":"","footnote":"","page_name":" 578 ","page_number":586},
  {"content":"\r\n\r\nبشكنس  ainocsaV  89\r\nبصره 356\r\nبطروج 358\r\nبطليوس  zojadaB  22 ، 23 ، 63 ، 64 ، 67 ، 133 ، 134 ، 323 ، 334 ، 335 ، 439 ، 340 ، 342 ، 343 ، 359 ، 479\r\nبغداد 160\r\nالبكار 134\r\nبلاد قبله 28 ، 49 ، 50\r\nبلاى 104\r\nبلش 105\r\nبلشون 57\r\nبلنسيه  aicnelaV  8 - 10 ، 19 ، 20 ، 22 ، 23 ، 40 ، 54 ، 57 ، 59 ، 60 ، 66 ، 67 ، 69 - 71 ، 93 ، 96 ، 98 ، 105 ، 111 - 114 ، 116 ، 130 ، 145 ، 147 ، 148 ، 328 ، 344 ، 348 ، 349 ، 364 ، 367 - 372 ، 387 ، 388 ، 471 ، 476 ، 478 ، 479\r\nبنبلونه  anolpmaP  86 ، 508\r\nبولونيا 522\r\nبونه 298\r\nبياسه  azeaB  53 ، 138 ، 345 ، 388\r\nبيت المقدس 85 ، 90 ، 160\r\nبيره 102\r\nبيش 104\r\nبيونه 114\r\nپرتغال 16 ، 63 ، 64 ، 76 ، 85 ، 315 ، 354 ، 359 ، 404 ، 405 ، 539\r\nپنتلاريا 296\r\nپورتو 64\r\nپيرنه 387\r\nپيزا 71 ، 72 ، 150 ، 360 ، 387\r\nتاجرا 226 ، 245\r\nتاجررت 256 ، 257\r\nتاجه  ojaT  يا  sugaT  39 ، 46 ، 61 ، 63 ، 134\r\n\r\n","description":"","footnote":"","page_name":" 579 ","page_number":587},
  {"content":"\r\n\r\nتادرارت 182 .\r\nتادلا 228 ، 238 ، 253 .\r\nتارودانت 231 ، 232 ، 237\r\nتازاجات 239\r\nتازاجورت 227 ، 228 ، 292\r\nتاسغيموت 229\r\nتاسلوت 237 ، 238\r\nتاغزوت 243\r\nتافنا القريب 256\r\nتاكوط آن تيفسرت 252\r\nتاماريت 83 .\r\nتامجرت 254 .\r\nتامسنا 275 .\r\nتامبوت 182\r\nتانسيفت 272\r\nتدمير  rimdoT  137\r\nترجاله 134\r\nتطيله  aleduT  82 ، 85 ، 96 ، 119\r\nتطوان 7 ، 235 .\r\nتطاوين 281 .\r\nتغمرت 366 .\r\nتلمسان 51 ، 64 ، 165 ، 167 ، 225 ، 244 ، 245 ، 250 ، 251 ، 253 ، 254 ، 256 ، 260 ، 272 ، 284 ، 289 ، 318 ، 338 ، 352 ، 392 ، 393 ، 415 ،\r\nتولوز  esuoluoT  يا تولوشه 86 .\r\nتونس 11 ، 39 ، 46 ، 155 ، 295 ، 296 ، 298 ، 301 ، 307 .\r\nتيزغور 235 .\r\nتيزى 238\r\nتيفسرت 245 ، 253 ، 281 .\r\nتيطاون 243 و ر . ك : تطوان\r\nتيغيغايين 237 .\r\n\r\n","description":"","footnote":"","page_name":" 580 ","page_number":588},
  {"content":"\r\n\r\nتنلين 237\r\nتينملل 2 ، 175 ، 183 - 186 ، 198 ، 199 ، 223 ، 227 - 230 ، 233 - 237 ، 239 ، 255 ، 273 ، 293 ، 295 ، 350 ، 355 ، 356 ، 366 ، 405 ، 407\r\nتيونوين 231 ، 237\r\nثامجروت 7\r\nثغراعلى 66 ، 68 ، 71 ، 75 ، 81 ، 83 ، 85 ، 95 ، 96 ، 100 ، 106 ، 109 - 113 ، 114 - 117 ، 120 ، 121 ، 145 ، 322 ، 348 ، 375\r\nجابر ، قلعهء  ariadauG ed alaclA \r\nجامع اشبيليه 358\r\nجامع قادس 264\r\nجامع القرويين 8 ، 29\r\nجبال الذهب 438\r\nجبل الثلبح 105\r\nجبل الشارات  anerroM arreiS  136\r\nجبل طارق 2 ، 358 ، 394 ، 395 ، 396 ، 397 ، 398 ، 477\r\nجبل العيون  noelarliG  132\r\nجبل غزوان 305\r\nجبل الفتح 395 ، 397\r\nجراجه 234\r\nجربه 295 ، 299\r\nجريد 11\r\nالجزاير 284 ، 297\r\nجزاير بنى مزغنه 284\r\nجزاير بليار 150 .\r\nجزاير بنى مزغنه 297 ، 298\r\nجزيرة الخضراء  sariceglA  51 ، 338 ، 339 ، 340 ، 341 ، 353 ، 360 ، 401\r\nجزاير شرقى 70 ، 71 ، 72 ، 370\r\nجزيرهء شقر 112\r\nجزوله 274\r\nجشجال 229\r\n\r\n","description":"","footnote":"","page_name":" 581 ","page_number":589},
  {"content":"\r\n\r\nجلاوه ، دژ 229\r\nجليقيه  aicilaG  67 ، 534\r\nجنفيسه 175 ، 182\r\nجنووا 71 ، 150 ، 360 .\r\nجوزه 316 .\r\nجيرونده 514 .\r\nجيان 23 ، 53 ، 109 ، 131 ، 138 ، 327 ، 328 ، 331 ، 345 ، 348 ، 349 ، 388 ، 389 ، 394 ، 398 ، 399 ، 402 ، 451 ، 472 ، 480\r\nچاقه 508 .\r\nحاحه 233 ، 281 .\r\nحجاز 35 ، 305 .\r\nحدره 401 ، 402 .\r\nحصن القصر 132 ، 318 ، 340 ، 341 .\r\nحلال ، دژ 387 .\r\nالحمراء 399 - 401\r\nخالون ( يا شالون ) رود 68 ، 121\r\nخزانهء كتب ناصرى 7\r\nدارالمكتب المصريه 4 .\r\nدانيه  ainaD  23 ، 70 ، 102 ، 150 ، 275 ، 481 ، 482 ، 483 ،\r\nداى 238 ، 239 .\r\nدجمه 103\r\nدرعه 229\r\nدرن ، جبال 182 ، 183\r\nدروقه  acoraD  98 ، 119 .\r\nدكاله 279 ، 283 .\r\nدلر 105 ،\r\nدمشق 160\r\nدمنات 238 .\r\nدويره ، 536 .\r\nرباح ، قلعهء 131 ، 137 ، 149 ، 387 .\r\n\r\n","description":"","footnote":"","page_name":" 582 ","page_number":590},
  {"content":"\r\n\r\nرباط 2 ، 241 ، 264 ، 278 ، 404 ، 474\r\nرباط الفتح 10 ، 283 ، 300 ، 402 ، 405\r\nرباط ماسه 274\r\nرباط هرغه 203 .\r\nربض بيازين 400\r\nربض الدباغين 88 ، 94 .\r\nروطه  adeuR  68 ، 121 ، 124 ، 125 ، 322 .\r\nروم 31 .\r\nرنده  adnoR  332 ، 333 ، 396 ، 418 .\r\nرواغ ، سد 261 .\r\nريبا گورسا 508 .\r\nرينسول 104 .\r\nريه  aijeR  350 .\r\nزاب 286 ، 307 ، 308 .\r\nزاكوره 7 .\r\nزغوان 309 .\r\nزقاق 360 .\r\nزلاقه 8 ، 13 ، 15 ، 31 ، 32 ، 37 ، 50 ، 58 ، 60 ، 66 ، 81 ، 96 ، 117 ، 133 ، 438 ، 449 .\r\nزويله 300\r\nسبته 61 ، 251 ، 277 ، 279 ، 284 ، 291 ، 342 ، 360 ، 395 ، 360 ، 450 ، 473\r\nسبو 260 ، 261 ، 404 .\r\nالسبيكه 399 ، 401 ، 402 ، 404 .\r\nسجرى 109 ، 110 ، 115\r\nسجلماسه 189 ، 240 ، 253 ، 276 ، 282 .\r\nسرقسطه 8 ، 15 ، 40 ، 50 ، 52 ، 66 - 71 ، 75 ، 81 - 96 ، 99 ، 100 ، 102 ، 106 ، 110 ، 115 ، 118 - 122 ، 145 ، 147 ، 149 ، 322 ، 347 ، 441 ، 442 ، 475 ، 480 ، 511 .\r\nسطفيسيف 254\r\nسطيف 288\r\nسلا 107 ، 263 ، 264 ، 277 ، 278 ، 283 ، 284 ، 289 ، 300 ، 338 ، 342 ، 344 ، 350 ، 351 ، 355 ، 400 ، 402 ، 404 ، 405 ، 406 ، 407 ،\r\n\r\n","description":"","footnote":"","page_name":" 583 ","page_number":591},
  {"content":"\r\n\r\nالسكه  acecA  130\r\nالسلسله ، درواز ، 262 .\r\nسنبريه 76 .\r\nسنكا ، رود 109 ، 112 ، 115 .\r\nسوس 7 ، 28 ، 157 ، 158 ، 160 ، 179 ، 180 ، 182 ، 203 ، 230 ، 232 ، 237 ، 256 ، 274 ، 280 ، 281 ، 292 .\r\nسوس ادنى 235 .\r\nسوس اقصى 393 ، 419 .\r\nسوسه 297 ، 299 ، 307 .\r\nسييرامورنا ( الشارات ) 2 ، 61 ، 136 ، 323 .\r\nسييرانوادا ( جبل الثلج ) 105\r\nالشارات ، جبل ، ر . ك : سييرامورنا .\r\nشاطبه  avitaJ  تا  avitaX  10 ، 23 ، 102 ، 105 ، 145 ، 369 ، 370 ، 372 ، 471 ، 474 ، 475 .\r\nشام 305 ، 356 .\r\nشاهى ، تلمهء 396\r\nشبيوطه ، دژ 138\r\nالشرف 132 .\r\nشزيش  zereJ  يا  sereX  ، 173 ، 266 ، 323 ، 332 ، 333 ، 337 - 339 ، 348 ، 388 ، 390 ، 396 .\r\nشقر 102 ، 111 ، 147 ، 477 .\r\nشقوره 145 ، 387 ، 388 ، 451 ، 471 .\r\nشقه 118 .\r\nشلب  sevliS  2 ، 19 ، 23 ، 315 ، 317 ، 318 ، 338 ، 340 ، 343 ، 344 ، 362 ، 365 ، 472 ، 475 .\r\nشلطيش 132 .\r\nشلوبانيه 105 - 110\r\nشلمنقه 530 .\r\nشنت اشتيبن  nabetsE maS  131\r\nشنتمبريه 53\r\nشنترين  neratnaS  يا  nieratnaS  2 ، 63 ، 149 ، 404 ، 536 .\r\n\r\n","description":"","footnote":"","page_name":" 584 ","page_number":592},
  {"content":"\r\n\r\nشنطلوليه 355\r\nشنيل  lineG  يا  lineX  401\r\nشيجه 104\r\nمابوره 281\r\nصحراى كبير 39 ، 393 ، 408 .\r\nصخرتين 254 .\r\nصغرو 240 .\r\nصفاقس 297 ، 298 ، 299 ، 300 ، 302 ، 304 .\r\nصقليه 287 ، 295 ، 296 ، 389 .\r\nطائف 305 .\r\nطبوتقال 199\r\nطبيره 334 ، 342 ، 362 ، 363 .\r\nطرابلس 11 ، 295 ، 296 ، 298 ، 299 ، 302 ، 307 ، 408 .\r\nطرسونه 88 ، 119 .\r\nطرطوشه  asotroT  69 ، 82 ، 110 ، 114 ، 115 ، 275 ، 348 ، 471 ، 110 .\r\nطركونه  anogarraT  110\r\nطريانه 318 .\r\nطريف 339 ، 340 ، 400 .\r\nطلبيره  arevalaT  61\r\nطلياطه 318 ، 340 ، 341 .\r\nطليطله  adeloT  13 ، 18 ، 27 ، 53 ، 54 ، 57 ، 58 ، 61 - 65 ، 67 ، 81 ، 88 ، 96 ، 106 ، 119 ، 120 ، 123 - 125 ، 129 - ( 13 ، 148 ) ، 253 ، 322 ، 362 ، 372 ، 441 ، 506 ، 517 .\r\nطنجه  reignaT  يا  regnoT  247 .\r\nالعقاب 2 ، 16 .\r\nعجيزت 281 .\r\nعمره 306 .\r\nالعمرى 281 .\r\nعين اطسه 105\r\nعفرا 241\r\nغانه 146\r\n\r\n","description":"","footnote":"","page_name":" 585 ","page_number":593},
  {"content":"\r\n\r\nغجدامه 229\r\nعفية البقر 261 .\r\nالغرب  evraglA  475 .\r\nغرناطه  adanarG  2 ، 19 ، 22 ، 23 ، 52 ، 53 ، 56 ، 61 ، 65 - 67 ، 76 ، 78 ، 80 ، 85 ، 97 ، 100 - 105 ، 107 - 109 ، 127 ، 130 ، 131 ، 133 . ، 139 ، 142 ، 277 ، 320 ، 326 ، 328 - 331 ، 346 ، 347 ، 359 ، 360 ، 372 ، 392 ، 395 - 403 ، 420 ، 473 ، 483 .\r\nغريس 240 .\r\nغليره  arolluC  113 .\r\nغماره 242 .\r\nغياثه 241 .\r\nغيوله 283 .\r\nفازاز 239 ، 281\r\nفاس 2 ، 4 ، 29 ، 36 ، 51 ، 80 ، 89 ، 167 ، 167 ، 240 - 242 ، 245 ، 247 ، 256 ، 257 ، 260 ، 261 ، 263 ، 264 ، 267 ، 279 ، 281 ، 284 ، 289 ، 290 ، 334 ، 339 ، 352 ، 353 ، 395 ، 396 ، 415 ، 450 ، 479 .\r\nالفنوح ، دروازه 262\r\nفحص الريحانه 133 .\r\nفحص الضباب 129 .\r\nفحص عطيه 137\r\nفرانسه 71 ، 114 ، 115 ، 537 .\r\nفرنتره 350 .\r\nفرنجولش 323 ، 325\r\nفلاج 240\r\nفنزاره 166 .\r\nقابس 295 ، 296 ، 303 ، 307 - 309 ، 392 ،\r\nقادس 163 ، 264 ، 332 ، 339 - 341 ، 353\r\nقاصرش ( يا قشرس )  serecaC  134\r\nقاهره 2 ، 417 ، 481 ،\r\nالقبذاق 480 .\r\nقبر المهدى 200 ، 356 ، 366 .\r\n\r\n","description":"","footnote":"","page_name":" 586 ","page_number":594},
  {"content":"\r\n\r\nقبره  arbaC  104 .\r\nقرطبه  abodroC  يا  auodroC  8 ، 9 ، 19 ، 23 ، 38 ، 50 ، 52 ، 53 ، 56 ، 57 ، 60 ، 61 ، 64 - 66 ، 73 ، 75 ، 76 ، 79 ، 80 ، 87 ، 88 ، 93 ، 97 ، 107 ، 109 ، 116 ، 131 - 136 ، 138 ، 139 ، 142 ، 148 ، 151 ، 160 ، 179 ، 266 ، 283 ، 314 ، 319 - 323 ، 325 ، 328 - 333 ، 337 ، 345 - 348 ، 356 - 358 ، 360 ، 368 ، 372 ، 388 ، 392 ، 394 ، 396 ، 397 ، 399 ، 403 ، 404 ، 407 ، 409 ، 415 ، 417 ، 420 ، 449 ، 451 ، 471 ، 472 ، 475 ، 476 ، 479 .\r\nقرمونه  anomraC  341 ، 345 ، 391 ، 398 .\r\nقسطلونه  nolletsaC  475 . .\r\nقسنطينه 286 ، 287 ، 307 ، 419 .\r\nقشتاله  allitsaC  يا  elitsaC  52 - 57 ، 60 ، 62 - 64 ، 66 ، 67 ، 69 ، 81 ، 82 ، 84 ، 86 ، 114 ، 119 ، 120 ، 122 - 125 ، 130 - 133 ، 136 ، 137 ، 148 ، 149 ، 322 ، 324 ، 253 ، 344 ، 345 ، 347 ، 348 ، 360 ، 362 ، 387 ، 388 ، 405 ، 441 ، 449 ، 508 ، 510 ، 516 .\r\nالقصر 102 .\r\nقصر الحجر 267 .\r\nقصر الشراجب 343 .\r\nقصر عبد الكريم 353 .\r\nقصر الكبير 243 .\r\nقصر المدينه 71 .\r\nقطلونيه  anulataC  71 ، 89 ، 110 ، 360 ، 511 .\r\nقفصه 303 .\r\nقرطاجه 20\r\nالقلاعه ، ر . ك : القليعه\r\nالقلعه 9\r\nقلعهء ايوب  boyatelaC  69 ، 97 ، 119 .\r\nقلعهء بنى حماد 287 .\r\nقلعهء بنى سعيد 245 .\r\nقلعهء رباح  avartalaC  2 ، 128 ، 129 ،\r\nقلعة النور  royanatalaC  54\r\nقلعة النهر  seraneH ed alaclA  54\r\nقلعهء يحصب 104 ، 345 ، 396 ، 479 .\r\n\r\n","description":"","footnote":"","page_name":" 587 ","page_number":595},
  {"content":"\r\n\r\nقلمريه  artniC  يا  arlmioC  63 ، 76 ، 85 ، 542\r\nقلموريه 76 .\r\nقلهره 522 .\r\nقليعه ( يا قلاعه ) 111 ، 132 ، 113\r\nقناليش 62 .\r\nقنطرة السيف 475 .\r\nالقنطرى 475 .\r\nقوصره 296\r\nقولجر 100\r\nقونقه 59 ، 145\r\nقونيه 138\r\nقيروان 307 ، 482 .\r\nكادم 213 .\r\nكتابخانهء اسكوريال 4 ، 10 .\r\nكتابخانهء بادليان 4 ، 5\r\nكتابخانهء جامع القرويين 4 ، 77 ، 78 ، 80 ، 89 .\r\nكتابخانهء رباط 4 ، 10 .\r\nكتابخانهء الكتانيه 35 ، 278 ، 474\r\nكتابخانهء ملّى مادريد 4 .\r\nكرانده 253 .\r\nكرس 129 .\r\nكركى 137 .\r\nكليساى سان سالوادور 95 .\r\nكليساى لاسيو 95\r\nكوفه 356\r\nكونسويجرا 59 .\r\nكيك 186 ، 187 .\r\nكيرس 252 .\r\nلارده  ediraL  69 ، 82 ، 83 ، 87 ، 102 ، 110 ، 111 ، 114 ، 116 ، 348 ، 523 .\r\nلاسكار 86\r\n\r\n","description":"","footnote":"","page_name":" 588 ","page_number":596},
  {"content":"\r\n\r\nلاميگو 538 ، 542 .\r\nلاوگا 400 .\r\nلبله  abeiN  132 ، 318 ، 319 ، 334 ، 340 ، 342 ، 348 ، 354 ، 358 ، 362 ، 472 .\r\nلجه 242 .\r\nلسانه 104 .\r\nلقنت  etnacilA  370 .\r\nلكاى 242\r\nلندن 2 .\r\nلوزيتانيا 535\r\nلوشه 347\r\nليون  noyL  123 ، 136 ، 405 .\r\nلييط ( ليدو )  adelA  18 ، 33 .\r\nمادريد 2 ، 4 ، 442 ، 451\r\nمارده  adireM  22 ، 23\r\nمازاجوست 229\r\nماسه 275\r\nماغوصه 182\r\nمالقه  agalaM  105 ، 325 ، 328 ، 329 ، 331 ، 350 ، 353 ، 358 ، 396 ، 400 ، 401 ، 444\r\nمالن 96\r\nمتيجه 166 .\r\nمجريط  tiregaM  61 ، 62 .\r\nمدرسه نظاميه 162 .\r\nمدشر 199 .\r\nالمدور 358 .\r\nمديترانه 106 ، 110 ، 115 ، 243 ، 245 ، 388 ، 393 .\r\nمدينه 160 ، 305 .\r\nمدينة الفتح 395 .\r\nمراكش 45 ، 51 ، 77 ، 112 ، 113 ، 139 ، 141 ، 150 ، 156 ، 172 ، 179 ، 183 ، 188 ، 228 ، 234 ، 235 ، 238 ، 245 ، 258 ، 260 ، 265 ، 266 ، 268 ، 270 ، 275 ، 282 ، 287 ، 289 ، 293 ، 300 ، 320 ، 325 ، 330 ، 341 ، 350 ، 354 ، 335 ، 357 ، 363 ، 371 ، 400 ، 405 ،\r\n\r\n","description":"","footnote":"","page_name":" 589 ","page_number":597},
  {"content":"\r\n\r\n407 ، 408 ، 411 ، 416 ، 418 ، 444 ، 473 ، 475 ، 483 ، 519 .\r\nمربيطر 471 .\r\nالمرج  agaV aL  105\r\nمرج الرقاد 400\r\nمرسانه 104\r\nمرسيه 19 ، 22 ، 23 ، 53 ، 57 ، 59 ، 69 ، 84 ، 93 ، 97 ، 98 ، 102 ، 103 ، 105 ، 116 ، 145 ، 147 ، 148 ، 323 ، 327 ، 328 ، 331 ، 348 ، 369 ، 372 ، 387 ، 388 ، 399 ، 400 ، 402 ، 471 ، 475 .\r\nالمزمه 243 .\r\nمسجد جامع سرقسطه 95 .\r\nمسجد المهدى 255 .\r\nمسكاله 158 .\r\nمسطانيه 65\r\nمصر 286 ، 297 ، 305 ، 306 ، 417 ، 481 ، 482\r\nمصكروطن 233\r\nالمعموره 404 ، 405\r\nمعهد الدراسات الاسلاميه بمدريد 4 ، 9 .\r\nمغرب 1 - 3 ، 8 ، 14 ، 28 ، 29 ، 31 ، 32 ، 36 ، 42 ، 43 ، 46 ، 47 ، 51 ، 52 ، 74 ، 76 ، 107 ، 108 ، 129 ، 138 ، 139 ، 141 ، 143 ، 147 ، 161 ، 162 ، 164 ، 168 ، 195 ، 219 ، 239 ، 246 ، 247 ، 252 ، 259 ، 270 ، 271 ، 286 ، 288 ، 304 ، 308 ، 310 ، 313 ، 315 ، 320 ، 325 ، 334 ، 360 ، 388 ، 393 ، 396 ، 399 ، 403 ، 404 ، 409 ، 410 ، 411 ، 415 ، 417 ، 418 .\r\nمقريت 243 .\r\nمكناسه 107 ، 110 ، 115 ، 116 ، 167 ، 240 ، 261 ، 263 ، 264 ، 278 ، 281 ، 284 ، 289 .\r\nمكننسه ، ر . ك : مكناسه\r\nمكه 160 ، 305 ، 356 ، 478 .\r\nمگايون 96\r\nالملاحه 366\r\nملاله 165 ، 227 ،\r\nملويه 240 .\r\n\r\n","description":"","footnote":"","page_name":" 590 ","page_number":598},
  {"content":"\r\n\r\nمليله 244 ، 416 .\r\nالمناره 82 .\r\nمنتور 358 .\r\nمنزل الحاج 261 .\r\nمنصوره 102 .\r\nالمنكب  racenumlA  403 .\r\nمنيو 537 .\r\nموره 149 ، 519 .\r\nموريلا 85 .\r\nمورتله ( مورا دال ) 362\r\nمورور 472\r\nموزهء بريتانيا 4 ، 10 ، 471\r\nمونتشون 82\r\nمونرآل 98\r\nمهديه 160 ، 297 - 300 ، 302 ، 304 ، 308 ، 309 ، 389 ، 391 - 393 ، 482 .\r\nميرتله  alotreM  19 ، 316 ، 317 ، 320 ، 338 - 340 ، 362 .\r\nميزتابوت 234 .\r\nميورقه  acrollaM  يا  acroyaM  51 ، 71 ، 72 ، 91 ، 150 ، 471 .\r\nناصره 306\r\nناوار 82 ، 114 ، 360 ، 517 .\r\nنفوسه ، جبال 302\r\nالنواظر 241 .\r\nنومكران 158\r\nنهليط 243\r\nنيجر ، رود 46\r\nنيجريه 29 .\r\nنيشابور 161\r\nنيل 306 ، 482 .\r\nواتيكان 2\r\nواجه 306\r\n\r\n","description":"","footnote":"","page_name":" 591 ","page_number":599},
  {"content":"\r\n\r\nوادى آش  xidauG  102 ، 103\r\nوادى ام الربيع 189\r\nوادى الحجاره 61 ، 62 ، 65\r\nوادى درعه 228\r\nوادى زيتون 245\r\nوادى الكبير  riviuqladauG  23 ، 138\r\nوادى النساء 309 .\r\nوالش 102\r\nواوما 239\r\nواويزغت 238 .\r\nوبذه 138\r\nوجدات ( وجده ) 260\r\nورغه 243\r\nوريكه ، كوه 186\r\nوشقه  acseuH  82 ، 90 ، 102\r\nوفاد 238 .\r\nوهران 254 ، 315 ، 411\r\nهرغه 173 ، 174\r\nهشتوكه 281 .\r\nهمدان 105 .\r\nهنتاته 175 .\r\nهنين 226 .\r\nهيلانه 190\r\nيابره 63 ، 145 ، 354 .\r\nيابسه 303 ،\r\nيمللو 238\r\n\r\n","description":"","footnote":"","page_name":" 592 ","page_number":600},
  {"content":"\r\n\r\n\r\nكتابها\r\nآثار الاول و ترتيب الدول 197 ، 198\r\nالاحاطه فى اخبار غرناطه 9 - 11 ، 31 ، 32 ، 38 ، 40 - 42 ، 44 ، 47 ، 50 ، 66 ، 84 ، 100 ، 105 ، 107 ، 128 ، 131 - 133 ، 137 ، 139 - 141 ، 146 ، 147 ، 163 ، 242 ، 247 ، 248 ، 255 ، 268 ، 274 ، 275 ، 322 ، 324 ، 346 ، 347 ، 364 - 366 ، 387 ، 391 ، 400 ، 402 ، 450 ، 451 ، 472 ، 474 ، 481\r\nاحياء علوم الدين 8 ، 73 ، 75 ، 84 ، 161 ، 444 .\r\nاخبار الحكماء 417 ، 482\r\nاخبار الطليطله 118\r\nاخبار المهدى بن تومرت و ابتداء دولة الموحدين 11 ، 172 ، 182 ، 184 ، 185 ، 189 ، 191 ، 192 ، 222 ، 224 ، 227 ، 228 ، 230 ، 235 ، 237 ، 239 - 240 ، 243 ، 244 ، 255 ، 261 - 264 ، 268 ، 269 ، 271 ، 275 - 278 ، 280 ، 282 ، 287 ، 289 ، 290 ، 292 ، 351 ، 353 ، 354 ، 364 ، 407 ، 543 .\r\nالادوية المفرده 481 .\r\nازهار الرياض فى اخبار القاضى عياض 474 .\r\nالاستبصار فى عجايب الامصار 12 ، 29 ، 108 ، 285 ، 308 ،\r\nالاستقصاء فى اخبار دول المغرب الاقصى 43 ، 216 ، 304 ، 366 ، 405 ، 439\r\nاعز ما يطلب 11 ، 162 ، 168 ، 170 ، 176 ، 184 ، 194 ، 201 ، 203 ، 207 ، 208 ، 217 ،\r\n\r\n","description":"","footnote":"","page_name":" 593 ","page_number":601},
  {"content":"\r\n\r\n219 ، 415 .\r\nاعمال الاعلام 18 ، 73 ، 75 ، 316 ، 318 - 320 ، 322 ، 325 ، 330 ، 331 ، 334 ، 343 ، 355 ، 370\r\nالاقتصاد فى اصلاح الاجساد 483 .\r\nالاقتضاب فى شرح ادب الكتاب 479 .\r\nالاقناع 472 .\r\nالاكتفاء فى اخبار الخلفاء 38 ، 62 ، 64 ، 68 ، 94 ، 121 ، 124 .\r\nالاكمال 474 .\r\nالامانه 176 .\r\nانجيل 102 .\r\nالانوار الجليه فى اخبار الدولة المرابطيه 11 ، 102 ، 139 .\r\nبغية الملتمس فى تاريخ رجال اهل الاندلس 11 . 325 .\r\nالبيان المغرب فى اخبار ملوك الاندلس و المغرب 6 - 8 ، 298 ، 41 ، 46 ، 50 ، 51 ، 56 ، 59 ، 61 ، 62 ، 66 ، 69 ، 74 ، 75 ، 77 ، 78 ، 80 ، 84 ، 86 ، 89 ، 94 ، 97 ، 103 ، 105 ، 107 ، 109 ، 121 ، 128 ، 135 ، 137 ، 140 ، 142 ، 145 ، 146 ، 148 ، 157 ، 161 ، 169 ، 172 ، 173 ، 185 ، 186 ، 189 ، 192 ، 235 - 237 ، 239 ، 241 ، 243 - 247 ، 249 ، 254 ، 257 ، 260 ، 262 - 265 ، 268 ، 269 ، 271 ، 272 ، 275 ، 290 ، 291 ، 301 ، 304 ، 309 ، 323 ، 333 ، 334 ، 338 ، 354 ، 360 ، 362 ، 363 ، 366 ، 391 ، 393 ، 397 ، 398 ، 402 ، 407 ، 420 ، 543 .\r\nتاريخ الاندس فى عهد المرابطين و الموحدين 95 ، 107 ، 117 ، 506 ، 509 ، 520 .\r\nتاريخ الخلفاء 198\r\nتاريخ الدولتين الموحديه و الحفصيه 157 ، 191 ، 245 ، 247 ، 272 .\r\nالتبيان 18 .\r\nترتيب المدارك و تقريب المسالك لمعرفة المالكيه 474 .\r\nالتعريف بعياض 278\r\nتقويم الذهن 481\r\nالتكمله 11 ، 36 ، 322 ، 349 ، 371 ، 471 ، 472 ، 474 ، 476 ، 478 ، 480 .\r\nالتنبّه على الاسباب الموجبه لاختلاف الامه 479 .\r\nالتنبيهات 474 .\r\nالتوطئه 479 .\r\nالتيسير 483 .\r\n\r\n","description":"","footnote":"","page_name":" 594 ","page_number":602},
  {"content":"\r\n\r\nثوره المريديدين 344\r\nجذوة الاقتباس 36\r\nحديقة شعر الاندلس 482\r\nالحلة السيراء 11 ، 94 ، 124 ، 235 ، 262 ، 237 ، 315 ، 316 ، 319 ، 320 ، 323 ، 328 ، 332 ، 334 ، 335 ، 338 - 341 ، 343 ، 344 ، 363 ، 365 ، 370 ، 371 ، 402 ، 542 .\r\nالحلل فى اغاليط الجمل 479 .\r\nالحلل فى شرح ابيات الجمل 479 .\r\nالحلل الموشيه 11 ، 19 ، 29 ، 30 ، 37 ، 38 ، 41 - 44 ، 50 - 52 ، 59 ، 61 ، 62 ، 74 - 77 ، 79 ، 80 ، 101 ، 103 ، 105 ، 107 ، 108 ، 128 ، 140 ، 159 - 161 ، 167 ، 172 - 174 ، 180 ، 181 ، 189 ، 191 ، 192 ، 222 ، 223 ، 228 ، 231 ، 237 ، 239 ، 245 ، 247 ، 249 ، 255 ، 262 - 265 ، 267 ، 268 ، 272 ، 274 ، 275 ، 280 ، 287 ، 301 ، 302 ، 304 ، 355 ، 357 ، 358 ، 397 ، 415 ، 416 ، 438 .\r\nخلع النعلين 315\r\nدائرة المعارف اسلامى 206\r\nالذيل و التكمله 10 ، 91 ، 327 ، 481 ، 483 .\r\nرحلهء ابن جبير 11\r\nرحلة التجانى 11 ، 299 ، 303 .\r\nرسائل اخوان الصفا 315 .\r\nالرسائل المرابطيه 8 ،\r\nالرسائل المصريه 482 .\r\nالرسائل الموحديه 9 ، 289 ، 351 ، 352 ، 356 ، 411 .\r\nروض القرطاس 29 ، 31 ، 32 ، 37 - 39 ، 49 - 52 ، 55 ، 56 ، 58 ، 59 ، 62 ، 64 ، 66 ، 70 ، 72 ، 75 - 77 ، 80 ، 85 - 87 ، 89 ، 90 ، 92 ، 96 ، 94 ، 108 ، 128 ، 129 ، 138 ، 141 ، 159 ، 160 ، 162 ، 172 - 174 ، 176 ، 180 ، 191 - 194 ، 199 ، 222 - 225 ، 227 ، 228 ، 231 ، 249 ، 262 ، 263 ، 275 - 277 ، 279 ، 280 ، 284 ، 286 ، 287 ، 292 ، 293 ، 304 ، 333 ، 338 ، 339 ، 346 ، 348 ، 353 ، 354 ، 360 ، 407 ، 416 ، 419 ، 420 ، 438 ، 439 .\r\nالروض المعطار 53 ، 72 ، 86 ، 118 ، 137 .\r\nزهر البستان و نزهة الاذهان 484\r\nزواهر الفكر و جواهر الفكر 10\r\nسر العالمين و كشف ما فى الدارين 162 .\r\n\r\n","description":"","footnote":"","page_name":" 595 ","page_number":603},
  {"content":"\r\n\r\nالسر المكنون 162 .\r\nسقط الزند 479 .\r\nشرح الموطأ 479 .\r\nالشفاء بتعريف حقوق المصطفى 474\r\nصبح الاعشى 349 .\r\nصغوة الادب 416\r\nالصتله 11 ، 33 ، 449 . ، 451 ، 471 ، 474 ، 475 ، 479\r\nصلة الصله 8 .\r\nضوء السقط 479 .\r\nالعبر ( تاريخ ابن خلدون ) 29 ، 32 ، 38 ، 42 ، 62 ، 72 ، 73 ، 108 ، 128 ، 139 ، 150 - 152 ، 157 ، 159 ، 160 ، 163 ، 167 ، 169 ، 173 ، 175 ، 180 ، 185 ، 186 ، 191 ، 193 ، 199 ، 228 ، 254 ، 255 ، 257 ، 262 ، 264 ، 265 ، 268 ، 280 ، 284 ، 307 ، 308 ، 318 ، 320 ، 323 ، 338 - 342 ، 346 ، 348 ، 353 ، 354 ، 543 .\r\nالعزله 471 .\r\nالعقد الفريد 226 .\r\nالعمل بالاصطرلاب 481 .\r\nالعيون السته فى اخبار السبته 474 .\r\nالغرر من كلام سيد البشر 478\r\nالفصل فى لملل و الاهواء و النحل 168 ، 206 .\r\nفضائل المهدى 225 .\r\nالفصيح 479 .\r\nالفوائد الفرائد 479 .\r\nفهرست الغزيرى 8 ، 10 ، 31 .\r\nفى الادويه 483\r\nفى فضائل الاندلس 448\r\nقرآن مجيد 30 ، 205 ، 227 ، 415 .\r\nقصص الانبياء و سياسة الرؤساء 103 .\r\nقلائد العقيان 98 ، 449 ، 450 .\r\nالكامل فى التاريخ 32 ، 79 ، 117 ، 118 ، 124 ، 157 ، 162 ، 164 ، 172 ، 191 ، 192 ، 241 ، 287 ، 289 ، 298 ، 300 - 302 ، 304 ، 352 ، 353 ، 362 ، 387 ، 401 ، 402 ، 408 ، 418 .\r\n\r\n","description":"","footnote":"","page_name":" 596 ","page_number":604},
  {"content":"\r\n\r\nالكافيه 416 .\r\nالكتاب 479 .\r\nكتاب الجهاد 218 ، 219 .\r\nكتاب الطرز 483\r\nالكواكب 478 .\r\nالمجالس 476 .\r\nمحلة كلية الآداب بجامعة القاهره 113 .\r\nمجلة تعهد الدراسات الاسلاميه بمدريد 150 ، 442 .\r\nمجلة المعهد المصرى 445 ، 451 .\r\nالمرشده 175 .\r\nالمسالك و الممالك 12 .\r\nمصحف عثمان 356\r\nالمطرب من اشعار اهل المغرب 483 .\r\nالمطمح 480 .\r\nمعانى التحيه 471\r\nالمعحب فى تلخيص اخبار المغرب 11 ، 63 ، 73 ، 74 ، 151 ، 152 ، 157 ، 159 ، 160 ، 166 ، 169 ، 172 ، 173 ، 177 ، 188 ، 191 ، 216 ، 222 ، 224 ، 225 ، 227 ، 247 ، 248 ، 271 ، 277 ، 278 ، 355 ، 357 ، 366 ، 396 ، 404 ، 406 ، 408 ، 415 ، 417 ، 438 ، 451 .\r\nمعجم البلدان 285 ، 286 .\r\nالمعجم فى اصحاب الامام ابى على الصدفى 97 .\r\nالمغرب فى حلى المغرب 450 .\r\nالمغرب فى ذكر بلاد افريقيه و المغرب 12\r\nمقدمهء ابن خلدون 192 ، 197 ،\r\nالملل و النحل 206 ، 217 .\r\nالمنّ بالامامة على المستضعفين 5 ، 6 ، 8 ، 208 ، 219 ، 390 ، 391 ، 393 ، 394 ، 396 ، 399 ، 402 ، 403 ، 404 ، 406 ، 420 ، 543 .\r\nالمنتذمن الضلال 206 .\r\nموطا الامام المهدى بن تومرت 201 ، 220 ، 414 ، 415 ،\r\nالموطا مالك 211 ، 201 ، 219 ، 220\r\nالمونس فى اخبار افريقيه و تونس 30 ، 42 ، 73 ، 74 ، 287 .\r\n\r\n","description":"","footnote":"","page_name":" 597 ","page_number":605},
  {"content":"\r\n\r\nالنجم من كلام سيد العرب و العجم 478 .\r\nنزهة المشتاق فى اختراق الآفاق 12 ، 132 ، 272 ،\r\nالنصر 226 .\r\nنظم الجمان لترتيب ما سلف من اخبار الزمان 6 ، 7 ، 56 ، 57 ، 59 ، 61 ، 74 ، 108 ، 112 ، 113 ، 116 ، 118 ، 128 ، 130 - 132 ، 134 ، 137 - 139 ، 142 ، 149 ، 166 ، 172 ، 173 - 175 ، 177 ، 180 ، 182 ، 185 - 188 ، 191 - 193 ، 198 ، 199 ، 222 ، 226 ، 229 - 232 ، 242 ، 247 ، 410 ، 414 ، 415 .\r\nنفح الطيب من غصن الاندلس الرطيب 94 ، 97 ، 357 ، 448 ، 451 ، 483 .\r\nالنواظر 241\r\nالوجيز فى علم الهيئه 481\r\nوصف المغرب و ارض السودان و مصر و الاندلس 12 ، 29 ، 286 ، 288 ، 308 ، 357 .\r\nوفيات الاعيان 11 ، 31 ، 42 - 44 ، 46 ، 157 ، 160 ، 164 ، 166 ، 191 ، 199 ، 200 ، 224 ، 227 ، 406 ، 408 ، 420 ، 445 ، 474 ، 479 .\r\nهسپريس ، مجله 8 ، 41 ، 46 ، 50 ، 51 ، 61 ، 66 ، 84 ، 105 ، 121 ، 130 ، 134 ، 135 ، 140 ، 147 ، 148 ، 161 ، 173 ، 186 ، 192 ، 235 ، 237 ، 249 ، 260 .\r\n\r\n\r\n","description":"","footnote":"","page_name":" 598 ","page_number":606}
  ]