[
  {"content":"\r\n\r\nبسم الله الرحمن الرحيم\r\nاصفهان\r\n\r\n","description":"","footnote":"","page_name":" شناسنامه و مقدمه 1 ","page_number":1},
  {"content":"\r\n\r\nناشر برگزيدهء\r\nهفدهمين نمايشگاه بين المللى كتاب تهران\r\n\r\n","description":"","footnote":"","page_name":" شناسنامه و مقدمه 2 ","page_number":2},
  {"content":"\r\n\r\nاصفهان\r\nنويسنده\r\nلطف الله هنرفر\r\nتهران 1386\r\n\r\n","description":"","footnote":"","page_name":" شناسنامه و مقدمه 3 ","page_number":3},
  {"content":"\r\n\r\nسرشناسه : هنرفر ، لطف الله ، 1298 -\r\nعنوان وپديدآور : اصفهان / لطف الله هنرفر\r\nمشخصات نشر : تهران : شركت انتشارات علمى و فرهنگى ، 1383 .\r\nمشخصات ظاهرى : [ 301 
  ] ص ، مصور ( بخشى رنگى ) ، نقشه\r\nشابك : 5 - 583 - 445 - 964\r\nوضعيت فهرست نويسى : فهرستنويسى قبلى\r\nيادداشت : چاپ چهارم : 1386 ( فيپا )\r\nيادداشت : كتابنامه : ص [ 298 
  ] - 301\r\nموضوع : اصفهان\r\nشناسه افزوده : شركت انتشارات علمى و فرهنگى .\r\nرده بندى كنگره : 1383 86 ه‍ 76 ص / 2073 dsr\r\nرده بندى ديويى : 932 / 955\r\nشماره كتابخانه ملى : 32948 - 83 م\r\nاصفهان\r\nنويسنده : لطف الله هنرفر\r\nچاپ نخست : 1346\r\nچاپ چهارم : بهار 1386 ؛ شمارگان : 2000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى ، موج ، چاپ : شيرين ؛ صحافى : مهرآئين\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهارراه حقانى ( جهان كودك ) ، كوچهء كمان ، پلاك 4 ،\r\nكدپستى 518736313 ؛ صندوق پستى\r\n9647 - 15875 ؛ تلفن : 71 - 88774569 ؛ فاكس : 88774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 11 كدپستى 1915673483 ؛ تلفن : 42 - 23024141 ؛ تلفكس : 22050326\r\nآدرس اينترنتى : info @ ketabgostarco . com\r\nwww . ketabgostarco . com\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 66400786\r\n\r\n","description":"","footnote":"","page_name":" شناسنامه و مقدمه 4 ","page_number":4},
  {"content":"\r\n\r\n\r\nفهرست\r\nمقدمه هفت\r\nفصل اول : موقعيت طبيعى و جغرافيايى 1\r\nفصل دوم : نظرى به تحول‌هاى تاريخى شهر اصفهان 51\r\nفصل سوم : آثار تاريخى مشهور اصفهان 129\r\nفصل چهارم : اصفهان در دورهء معاصر 187\r\nفصل پنجم : مشاهير ، حكما ، فيلسوفان ، عارفان ، دانشمندان ، و مورخان اصفهان 231\r\nفهرست مآخذ 299\r\nمسافت اصفهان نسبت به مراكز مهم و شهرهاى معروف 302\r\n\r\n","description":"","footnote":"","page_name":" شناسنامه و مقدمه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه و مقدمه 6 ","page_number":6},
  {"content":"\r\n\r\n\r\nمقدمه\r\nبه نام خداوند بخشنده مهربان اصفهان از شهرهاى بسيار قديمى ايران است ، موقعيت مناسب جغرافيايى و طبيعى اين شهر در مركز فلات ايران و خاك حاصلخيز و وجود زاينده‌رود در همهء دوران‌هاى گذشته به آن امكان داده است كه از مراكز مهم فعاليت‌هاى نژاد آريايى ساكن اين مرزوبوم باشد . آب و هواى مناسب آن ضرب المثل نويسندگان و شاعران بوده است . مردم آن به داشتن هوش و ذكاوت فوق‌العاده و ابتكار و هنرمندى ممتاز بوده‌اند . خاك اصفهان را از ديرباز هنرپرور و مردم آن را هنرآفرين معرفى كرده‌اند . گرچه هنوز در اصفهان حفارىهايى جهت روشن نمودن تاريخ اين شهر در دوره‌هاى هخامنشى و اشكانى و ساسانى به عمل نيامده ، ولى در دوره‌هاى اسلامى تاريخ ايران و طى چهارده قرن اخير ، پيوسته از شهرهاى مهم ايران به شمار رفته و در چند دوره پايتخت بوده ؛ بخصوص در دوران سلجوقيان ، پايتخت امپراتورى پهناورى بوده كه يك مرز آن را رود جيحون و مرز ديگرش را درياى مديترانه تشكيل مىداده است . در دوران صفوى ، به عنوان پايتخت اين سلسله ، شهرت جهانى داشته است .\r\nدربارهء تاريخ و جغرافيا ، رجال ، نويسندگان ، شاعران ، آثار تاريخى ،\r\n\r\n","description":"","footnote":"","page_name":" شناسنامه و مقدمه 7 ","page_number":7},
  {"content":"\r\n\r\nمكان‌هاى مقدس و سنت‌ها و آداب و رسوم و شعاير محلى آن از قرن سوم هجرى تا زمان حاضر ، كتب متعددى را مورّخان و نويسندگان تدوين كرده‌اند . در دوران صفوى ، جهانگردان و نمايندگان سياسى و بازرگانى اروپا در دربار پادشاهان ايران ، چون تاورنيه و شاردن ، سفرنامه‌هايى از خود به يادگار گذاشته‌اند كه حاوى اطلاعاتى دربارهء تاريخ و جغرافيا و مكان‌هاى تاريخى و اوضاع اجتماعى ايران و بخصوص اصفهان است .\r\nمطالعهء اين سفرنامه‌ها براى عموم طبقات ، به‌ويژه جوانان ، سودمند است . كتاب حاضر براى استفادهء جوانان نوشته شده و تا حد امكان از تفصيل مطالب خوددارى شده‌است . علاقه‌مندان به مطالعهء آثار تاريخى و هنرى اصفهان مىتوانند به كتاب گنجينهء آثار تاريخى اصفهان ، تأليف نگارنده ، كه در شهريورماه 1344 منتشر شده است ، مراجعه نمايند . آرزو دارم كه اين كتاب راهنما و راه‌گشاى جوانان در جهت شناسايى اصفهان باشد .\r\nتهران - پانزدهم آبان‌ماه 1346\r\nدكتر لطف الله هنرفر\r\n\r\n","description":"","footnote":"","page_name":" شناسنامه و مقدمه 8 ","page_number":8},
  {"content":"\r\n\r\n\r\nفصل اول\r\n\r\nموقعيت طبيعى و جغرافيايى\r\nاصفهان منطقهء نسبتا كوهستانى و وسيعى است به مساحت 403 ، 197 كيلومتر مربع ، به انضمام چهارمحال و بختيارى كه در مركز فلات ايران واقع شده است . اين شهر از شمال به نواحى كاشان و گلپايگان محدود است ، از جنوب به آباده و بهبهان ، از مشرق به يزد ، از مغرب به نواحى بختيارى و حدود خوزستان . طول آن از زردكوه در خاك بختيارى ، كه منبع زاينده‌رود است ، تا درياچهء گاوخونى « 1 » تقريبا سيصد كيلومتر و عرض آن را از كوه‌هاى قهرود ، كه حد شمالى آن است ، تا قريهء امين‌آباد ، كه حد جنوبى آن و در خاك فارس واقع است ، 240 كيلومتر ذكر كرده‌اند . « 2 » وسعت استان اصفهان و شهرستان‌هاى تابعهء آن به تفكيك به شرح زير است : « 3 »\r\n\r\n\r\n","description":"","footnote":"\r\n( 1 ) . مفضل بن سعد بن حسين مافروخى اصفهانى در كتاب معروف خود محاسن اصفهان ، كه آن را در اواخر قرن پنجم هجرى به رشتهء تحرير درآورده است ، نام اين درياچه يا بهتر بگوييم اين باتلاق را گاوخوانى نوشته است . ( - ترجمهء محاسن اصفهان ، تهران ، ص 35 )\r\n( 2 ) . نصف جهان فى تعريف الاصفهان ، تهران ، ص 20 .\r\n( 3 ) . اين آمار از سرشمارى مندرج در نشريهء تحقيقات اقتصادى دانشكدهء حقوق و علوم سياسى و اقتصادى دانشگاه تهران اقتباس شده است .\r\n","page_name":" 1 ","page_number":9},
  {"content":"\r\n\r\nاستان اصفهان به استثناى چهارمحال و بختيارى 396 ، 170 كيلومتر مربع شهرضا 256 ، 9 كيلومتر مربع\r\nشهرستان اصفهان 212 ، 24 كيلومتر مربع\r\nاردستان 240 ، 14 كيلومتر مربع\r\nفريدن 140 ، 7 كيلومتر مربع\r\nنايين 720 ، 46 كيلومتر مربع\r\nنجف‌آباد 604 ، 3 كيلومتر مربع\r\nحدود شهرستان - شهرستان اصفهان از شمال به شهرستان‌هاى اردستان و كاشان و گلپايگان ، از جنوب به شهرضا ، از مشرق به شهرستان نايين و از مغرب به شهرستان فريدن محدود است .\r\nاصفهان امروز در جلگهء سبز و خرّمى در كنار زاينده‌رود واقع است و طول آن از مشرق به مغرب 18 كيلومتر و عرض آن از شمال به جنوب 12 كيلومتر است . مافروخى اصفهانى در قرن پنجم هجرى طول و عرض اين شهر را چهارده فرسنگ در شش فرسنگ ، با هشت دروازه ذكر كرده و گفته است كه هشتصد پاره ديه و مزرعه دارد . « 1 »\r\nطول و عرض جغرافيايى - قدما اصفهان را بر حسب طول و عرض از اقليم سوم گرفته‌اند . طول آن را از جزاير خالدات ( عوم ) و عرض آن را از خط استوا ( لب ) ذكر كرده‌اند . طول و عرض جغرافيايى آن بر حسب اندازه‌گيرى بين‌المللى امروز از اين قرار است : طول شرقى آن از نصف‌النهار گرينويچ 51 درجه و 39 دقيقه و 40 ثانيه و عرض شمالى آن از خط استوا 32 درجه و 38 دقيقه و 30 ثانيه است .\r\nارتفاع اصفهان از سطح دريا بين 1475 تا 1584 متر ضبط شده است .\r\n\r\n\r\n","description":"","footnote":"\r\n( 1 ) . ترجمهء محاسن اصفهان ، تهران ، ص 47 .\r\n","page_name":" 2 ","page_number":10},
  {"content":"\r\n\r\nحداكثر ارتفاع استان اصفهان در شهر كرد 2066 متر و حداقل آن در يزد 1233 متر است .\r\nجلگهء اصفهان در حدود 300 متر از تهران بلندتر است و اختلاف ساعت آن با تهران 20 ثانيه است .\r\nجمعيت اصفهان را در دورهء شاه عباس بزرگ بين هفتصدهزار تا يك ميليون نفر نوشته‌اند . شاردن « 1 » نوشته است كه اصفهان به اندازهء لندن جمعيت دارد .\r\nاوژن فلاندن « 2 » ، سياح فرانسوى ، كه اصفهان را در سال 1840 م / 1255 ه ق ديده است ، مىنويسد :\r\nبدون اغراق اصفهان يكى از بزرگ‌ترين شهرهاى عالم است كه محيط آن بيش از چهل كيلومتر است . اين محوطه شامل محله‌ها ، دهستان‌ها ، قصرها و باغ‌هايى است كه بعضى آباد و بقيه خرابه و غير مسكونىاند و وسعتش باعث شده كه شهرتى عظيم يابد . از اين‌رو درباره‌اش غلو شده ، به طورى كه مىگويند : اصفهان نصف جهان است .\r\n\r\n\r\n","description":"","footnote":"\r\n( 1 ) . شاردن ، سياح فرانسوى ، سال‌ها در اصفهان ، پايتخت شاه عباس ، به سر برده است .\r\nچنان‌كه خود او مىگويد ، سفر اول او از 1664 تا 1670 م / 1074 - 1080 ه ق طول كشيده و بيشتر اين مدت را در ايران گذرانده است . شاردن در اين سفر سه سال آخر سلطنت شاه عباس دوم و سه سال اول سلطنت شاه سليمان را درك كرده است . مسافرت دوم او از 1671 تا 1677 م / 1081 - 1087 ه ق طول كشيده و به علت تمايل شديدى كه به شناختن ايران و نوشتن سفرنامه‌هاى دقيق و صحيح داشته ، در اين مدت ، در حد امكان و با كمال جديت ، به تحصيل زبان فارسى و شناسايى دقيق آداب و رسوم مردم اين كشور پرداخته است و مرتبا به دربار و ديوانخانه مراجعه كرده و با بزرگان و دانشمندان به گفت‌وگو پرداخته است . شاردن مىگويد : براى شناسايى آنچه مربوط به ايران است ، به قدرى دقت كردم و به اندازه‌اى رنج بردم كه بدون اغراق مىتوانم ادعا كنم كه مثلا اصفهان را بيش از لندن مىشناسم ؛ در صورتى كه بيش از 26 سال در شهر اخير به‌سر برده‌ام و همچنين زبان فارسى را درست مانند انگليسى و تقريبا مانند فرانسه صحبت مىكنم .\r\n( 2 ) .  Eugene Flandin \r\n","page_name":" 3 ","page_number":11},
  {"content":"\r\n\r\nشاردن شهر اصفهان را محله به محله شرح داده و آثار باشكوه اصفهان را بتفصيل توصيف كرده است . ( قسمت اصفهان در سفرنامهء شاردن به وسيلهء آقاى حسين عريضى ، معلم دانشكدهء ادبيات اصفهان ، ترجمه و منتشر شده است . )\r\nجمعيت اصفهان از دويست سال قبل روزبه‌روز كاهش يافته است . ولى ششصدهزار نفر جمعيّتى را كه سيّاحان قرن هفدهم به آن نسبت داده‌اند ، به‌نظر درست مىآيد . امروز با اين وضع ، سرشمارى كردن اهالى مشكل به‌نظر مىرسد ؛ باوجود اين ، شايد حدود يكصدهزار نفر جمعيت داشته باشد .\r\nميرزا حسين خان ، فرزند محمد ابراهيم خان ، تحويلدار اصفهان ، مؤلف جغرافياى اصفهان ، جمعيت اصفهان را در دورهء سلطنت فتحعلى شاه قاجار 000 ، 250 نفر ، در دورهء محمد شاه قاجار 000 ، 170 نفر و در سال 1294 ه ق 000 ، 50 نفر ضبط كرده است .\r\nهانرى رنه دالمانى « 1 » ، كه در سال 1907 م / 1324 ه ق اصفهان را ديده است ، در سفرنامهء خود ( از خراسان تا بختيارى ) چنين نوشته است :\r\nتعيين جمعيت اصفهان در زمان‌هاى مختلف ، ولو آن‌كه تقريبى هم باشد ، بسيار مشكل است . شاردن ، كه غالبا به نوشته‌هاى او مراجعه مىكنيم ، مىنويسد : زمانىكه من در اصفهان اقامت داشتم ، جمعيت اين شهر به‌طور دقيق معين نبود . در نوشته‌هاى مورّخان هم اختلافاتى ديده مىشود كه حداقل ششصدهزار نفر و حداكثر يك‌ميليون نفر است .\r\nاولئاريوس « 2 » ، نمايندهء دوك هلشتاين ، كه در اواخر نيمهء اول قرن هفدهم ميلادى مدتى در دربار شاه صفى به‌سر برده است ، مىنويسد : جمعيت\r\n\r\n\r\n","description":"","footnote":"\r\n( 1 ) .  Henry - Rene D'Allemagne \r\n( 2 ) .  Olearius \r\n","page_name":" 4 ","page_number":12},
  {"content":"\r\n\r\nشهر اصفهان 000 ، 500 نفر است و در داخل حصار شهر ، هجده‌هزار خانه وجود دارد .\r\nفريرسوبوف « 1 » در سال‌هاى 1784 - 1785 م / 1198 - 1199 ه ق يعنى در دورهء كشمكش‌هاى زنديه و قاجاريه ، جمعيت اين شهر را 000 ، 300 نفر نقل مىكند و سرجان ملكم ، مؤلف تاريخ ايران ، در سال 1815 م / 1230 ه ق اين رقم را به 000 ، 200 نفر تقليل مىدهد .\r\nمىتوان اين‌طور فرض كرد كه علت كاهش فوق العادهء جمعيت ، شورش‌ها و بىنظمىهايى بوده است كه در طول قرن هيجدهم ميلادى ( قرن دوازدهم هجرى ) در ايران به وجود آمده ، مخصوصا از آغاز استيلاى افغان‌ها بر اصفهان تا شروع دورهء قاجار ، قحطىهاى پىدرپى و شيوع مرض و با هم در تقليل جمعيت شهرهاى ايران و از آن جمله اصفهان از عوامل مؤثر بوده است . چنانچه در دوران سلطنت ناصر الدين شاه قاجار ، قحطى سختى در اصفهان پديد آمد و جمعيت آن به نصف كاهش يافت . هنوز هم خاطرهء شوم اين قحطى زبانزد مردم اصفهان است و راجع به تاريخ آن گفته‌اند :\r\n گرانى كه آدمخورى باب گشت * هزارودويست است و هشتادوهشت \r\nمطابق ضبط مرحوم مير سيد على جناب ، صاحب كتاب الاصفهان قحطىهاى ديگرى كه باعث تقليل جمعيت اصفهان شد ، در سال‌هاى 1171 و 1202 و 1232 تا 1250 ه ق اتفاق افتاده است .\r\nبا مقايسهء آمار سال 1335 ، تمام شهر اصفهان بيش از ساير شهرستان‌هاى ايران ، داراى مراكز عمدهء جمعيت بوده است ، چنان‌كه جمعيت سده ( همايونشهر ) ، كه يكى از نواحى خيلى نزديك به اصفهان\r\n\r\n\r\n","description":"","footnote":"\r\n( 1 ) .  Feriere Sauveboeuf \r\n","page_name":" 5 ","page_number":13},
  {"content":"\r\n\r\nدر حومهء شهر است ، بتنهايى حدود 000 ، 115 نفر بوده است .\r\nطبق سرشمارى آبان سال 1335 ، شهر اصفهان 000 ، 254 نفر جمعيت داشته است . 95 درصد اين عده مسلمان ، 2 درصد يهودى و 2 درصد مسيحى بوده‌اند . مسيحىهاى اصفهان شامل ارامنه‌اى مىشوند كه در سال 1013 هجرى قمرى به امر شاه عباس اول از جلفاى آذربايجان به اصفهان كوچ داده شدند . تعداد ارامنهء فعلى ساكن جلفاى اصفهان بيش از پنج‌هزار نفر نيست و يهودىهاى اصفهان در حدود 3500 نفرند . ولى در حدود 12 هزار نفر ارمنى در دهات مغرب اصفهان ، مخصوصا در فريدن و اطراف آن ، به‌سر مىبرند كه بيشتر به كار زراعت و كشاورزى اشتغال دارند .\r\nطبق اين آمار ، نزديك به دويست‌هزار نفر از مردم اصفهان از نظر اقتصادى فعال محسوب مىشوند كه 18 هزار نفر از آنان زن هستند . از ميان پسران 10 تا 14 ساله ، در شهر اصفهان 27 درصد و در ده‌هاى اصفهان 39 درصد به كار مشغول بوده‌اند . 84 هزار نفر و يا 48 درصد از شاغلان به كار در كل حوزهء اصفهان زارع هستند و ميانگين سن بيشتر اين زارعان 25 تا 44 است .\r\nدر سال 1335 ، جمعا در كل حوزهء اصفهان ( شهر و حومهء آن ) ، 137 هزار خانواده وجود داشته كه نصف خانواده‌ها از چهار نفر بيشتر و نصف آن‌ها كم‌تر از چهار نفر بوده‌اند . طبق آمار سال 1335 ، جمعيت اصفهان 205 ، 621 نفر بوده است كه از اين عده 708 ، 254 نفر در شهر اصفهان و بقيه در نقاط اطراف آن زندگى مىكرده‌اند . ساكنان فعلى شهر اصفهان بيشتر اصفهانى الاصل هستند و چنان‌كه آمار سال 1335 نشان مىدهد ، فقط چهار درصد از مردم اصفهان اصفهانى نيستند . طبق جديدترين آمارى كه در سرشمارى آبان 1345 به دست آمده ، جمعيت شهر اصفهان 777 ، 423 نفر و جمعيت استان اصفهان 759 ، 706 ، 1 نفر گزارش داده شده است .\r\n\r\n","description":"","footnote":"","page_name":" 6 ","page_number":14},
  {"content":"\r\n\r\nپستى و بلندى - اصفهان در مركز فلات ايران واقع شده و منطقه‌اى نسبتا كوهستانى است كه از سمت مغرب ، در طول درهء وسيعى كه بستر زاينده‌رود است ، به وسيلهء كوه‌هاى مرتفع محصور مىشود . ارتفاع متوسط آن از سطح دريا 1475 متر و كوه‌هاى آن از شمال غربى به جنوب شرقى كشيده شده‌است . ارتفاع كوه‌هاى اطراف اصفهان حدود 3000 متر است . مهم‌ترين رشته‌كوه آن در جنوب غربى واقع شده كه جنس سنگ‌هاى آن آهكى است و نقاط صعب العبور دارد . سرچشمهء رودخانه‌هاى كارون و زاينده‌رود در اين قسمت است .\r\nسلسله كوه‌هاى منطقهء اصفهان از زردكوه بختيارى ، كه از شعبات كوه‌هاى لرستان است ، منشعب مىشوند . كوه منگشت ، به ارتفاع 1500 تا 3000 متر ، مانند ديوارى ييلاق بختيارى را از قشلاق جدا مىكند و شعبهء آن سبزكوه ، بين پشتكوه و چهار محال قرار دارد . ارتفاع كوه‌هاى فريدن دو تا سه‌هزار متر است كه به موازات يكديگر مانند پنجه‌اى از جنوب به شمال امتداد يافته و به كوه‌هاى خونسار مىپيوندند . كوه‌هاى كرون ، در مغرب اصفهان ، از مغرب به مشرق امتداد دارند و فاصلهء آن‌ها به طور متوسط از 24 تا 30 كيلومتر است . بدنهء كوه‌هاى اين قسمت عارى از آب و درخت است و فقط در چند نقطه آب و درختى مشاهده مىشود . دالان كوه حد غربى ناحيه كرون را تشكيل مىدهد . از شاه كوه لنجان ، كه امتداد آن شمالى و جنوبى است ، دو رشته كوه از مغرب به مشرق منشعب مىشود كه جادهء اصفهان به شهرضا را قطع مىكند ؛ يكى كوه‌هاى كلاه قاضى و ديگرى كوه‌هاى مهيار است كه گردنه و تنگ چالشتر و ارچينى در آن واقع است .\r\nارتفاعات نزديك شهر - دنبالهء ارتفاعات شاه كوه لنجان در جنوب اصفهان به دو رشته كوه كم‌ارتفاع صفّه و بابا سعيد متصل مىشود كه جهت آن‌ها از جنوب به مشرق است . ارتفاع كوه صفّه در جنوب شهر\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nاصفهان به 2400 متر مىرسد . اين رشته‌كوه ، با بريدگىهاى زيادى كه دارد و به علت نزديكى آن به شهر بر زيبايى طبيعت اصفهان افزوده است .\r\nدر 25 كيلومترى شمال غربى اصفهان ، كوه‌هاى سيد محمد واقع شده كه از كنار جادهء شوسهء اصفهان شروع مىشود و به كوه‌هاى كرون و قميشلو و علوى اتصال مىيابد . اين كوه دوسه چشمهء كم‌آب دارد ؛ يكى از آن‌ها به نام چشمهء منظر در بين اهالى شهرت دارد و از گردشگاه‌هاى شهر به شمار مىرود .\r\nارتفاعات شمال اصفهان به منزلهء تپه‌هاى خاكى محسوب مىشوند كه به گردنهء مادرشاه در سه‌راه اصفهان به تهران متصل شده و به كوه چاله سياه در 35 كيلومترى شمال غربى اصفهان ختم مىشوند .\r\nاندكى دور تر ، شمال جلگه اصفهان را كوه‌هاى نطنز و قرود كاشان محدود مىكند و كوه معروف كركس به ارتفاع 3350 متر به خط مستقيم در پنجاه كيلومترى شمال اصفهان واقع شده كه اغلب از برف پوشيده است و به واسطهء ارتفاعى كه دارد از دور به خوبى نمايان است .\r\nنقاط تماشايى كوه صفّه - از پل الله وردى خان يا سىوسه چشمه ، كه از آثار دورهء شاه عباس بزرگ است و خيابان معروف چهارباغ را به دو قسمت تقسيم مىكند ، به سمت جنوب ، خيابان چهارباغ بالا واقع شده كه در دورهء صفوى در هر طرف آن باغ‌هايى بزرگ قرار داشته ، ولى امروز كارخانه‌هاى صنعتى و بيمارستان‌ها جايگزين آن‌ها شده است . اين خيابان به زمين‌هاى وسيعى به نام هزار جريب منتهى مىشود كه در محل باغ معروف هزار جريب ، كه از آثار دورهء شاه عباس اول است ، قرار دارد .\r\nاراضى هزار جريب به سمت جنوب ارتفاع مىگيرد و به خط الرأس كوه صفّه منتهى مىشود . در اين كوه چشمه‌هاى طبيعى واقع شده كه از قديم شهرت داشته و تفرجگاه مردم كوهنورد و جوان‌هاى علاقه‌مند به ورزش و راه‌پيمايى بوده است . چشمهء درويش ، كه به شكل حوضى طبيعى و\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nنقشه راههاى استان اصفهان\r\n\r\n","description":"","footnote":"","page_name":" نقشه 1 ","page_number":17},
  {"content":"\r\n\r\nمسقف در پايهء كوه صفّه واقع شده و آب از آن خارج نمىشود ، از آن جمله است . در حدود دويست متر بعد از آن ، راه صعب العبور چشمهء گل زرد ، كه غير از اشخاص كوهنورد كسى نمىتواند به آن‌جا برود ، قرار دارد . در مغرب چشمهء درويش ، قسمت صفّه مانندى به مساحت هزار متر واقع شده كه به همين جهت اين كوه را كوه صفّه مىنامند . اين قسمت را مسطح كرده‌اند و بر روى آن عمارتى باصطلاح چهار طاقى بنا كرده‌اند . در اين قسمت ، كوه مانند ديوار صافى است و سايه مىاندازد . در مغرب صفّه ، چشمهء ديگرى به نام چشمهء نقط واقع شده كه به صورت سنگابى است و از بالاى كوه ، آب قطره‌قطره در آن مىچكد و جانوران كوهى و كوهنوردان از آب آن ، كه بسيار خنك است ، مىآشامند . در سمت مشرق اين ارتفاعات ، سلسله تپه‌هاى بزرگ و كوچك به نام هزار دره واقع شده است كه جادهء شيراز از وسط آن‌ها مىگذرد . در اين تپه‌ها ، گل سرخى هست كه براى تزيين و رنگ‌آميزى در عمارات و باغچه‌ها به‌كار مىرود .\r\nاين رشته كوه در جهت مغرب ، به جلگه گركن از بلوك لنجان و شاه كوه منتهى مىشود كه داراى مغاره‌اى است و چشمهء آبى دارد . در ايام قديم ، بعضى اشخاص به مدت چهل شبانه‌روز براى رياضت در آن‌جا چلّه‌نشينى مىكرده‌اند .\r\nدر خط الرأس رشته كوه صفّه ، چهار ديوارىهاى بزرگ و كوچك زيادى به شكل قلعه بنا شده كه آن‌ها را قلعهء ديو مىنامند و ظاهرا راه وصول به آن‌ها از نقب‌هاى زيرزمينى بوده است ( مؤلف الاصفهان نوشته است كه احتمال مىرود چون اين قلعه‌ها در دامنه و سر كوه‌ها واقع شده و زياد است ، براى اجساد آتش‌پرستان قديم ساخته شده باشند و بنابراين خيلى قديمى است ) .\r\nاز قلهء صفّه نزديك به سه‌هزار متر به سمت مغرب ، در قلهء كوهى كه از ساير كوه‌هاى جدا افتاده ، آثار بنايى قديمى به نام تخت رستم واقع شده كه چند ديوار با خشت‌هاى بزرگ ، كه هر خشت آن نيم متر در نيم متر\r\n\r\n","description":"","footnote":"","page_name":" 9 ","page_number":18},
  {"content":"\r\n\r\nاست ، منظره آن‌را نمودار مىكند . گفته‌اند كه جنگ اسكندر با دارا در اين نقطه واقع شده است .\r\nتنگ و گردنه - گردنه‌هاى معروف اطراف شهر عبارت است از : گردنهء گاوميش ، گردنه رخ و تنگ بيدكان كه در سر راه اصفهان به بختيارى واقع شده‌اند : تنگ بيدكان ، به طول 12 كيلومتر ، در كوه بيدكان واقع شده و در مدخل آن آب بسيار گوارايى جريان دارد . و راه شوسهء اصفهان به شهر كرد از اين تنگ مىگذرد . گردنهء رخ ، در شمال غربى كوه رخ واقع شده و راه شوسهء جديد الاحداث اصفهان به شهرضا و شيراز از آن مىگذرد .\r\nتنگ لاشتر ، كه عامهء مردم اين تنگ را لارشتر مىنامند ، به طول شش كيلومتر بين كوه كلاه قاضى و كوه لاشتر ، كه راه شوسهء اصفهان به شهرضا و شيراز از آن مىگذرد ، از گردنه‌هاى خيلى نزديك به شهر است .\r\nگردنهء گاوپيسه ، تقريبا در يك فرسخى جنوب باغ وحوش و گردنهء آب نيل ، بين اصفهان و قريهء پير بكران از گردنه‌هاى سهل العبور اصفهان در جنوب غربى اين شهر و در بلوك لنجانات واقع شده است .\r\nديگر از گردنه‌هاى معروف ، گردنهء مورچه‌خورت در شمال اصفهان و تنگ اشترگان ، ديزى از ده‌هاى لنجان عليا و دهكدهء اشترگان است .\r\nگردنه‌هايى كه از شهر فاصلهء بيشترى مىگيرد ، بيشتر در ناحيهء كوهستانى چهارمحال و فريدن واقع شده‌اند و مشهورترين آن‌ها عبارت است از : گردنهء خراجى كه از قهفّرخ به شلمزار مىرود و گردنهء مرداركش بين شلمزار و پشتكوه و گردنهء تل بين پشتكوه و ايذه ( مال امير سابق ) و گردنهء ساطعى و گردنهء بازفت بين خاك اصفهان و گرمسير .\r\nگردنه‌هاى امامزاده و گاوجفت و بارز و آب ملخ در كوه‌هاى فريدن واقع شده و محل عبور طايفهء موگويى و چهارلنگ به پشتكوه است .\r\nگردنه‌هاى ديگر عبارت است از : گردنهء دزدان در كوه‌هاى آخورهء عليا ، گردنهء سرخ و آب گرم سر راه كرون به چادگان فريدن ، گردنهء آب پونه و\r\n\r\n","description":"","footnote":"","page_name":" 10 ","page_number":19},
  {"content":"\r\n\r\nگردنهء فوده در سر راه شهرضا به لنجان .\r\nآب و هوا - شهر اصفهان در جلگه واقع شده است . زمين‌هاى آن رسى است و در نقاط مختلف آن ، از 75 سانتيمتر تا يك متر و نيم به طور متفاوت ، به قشرى محكم از رس مىرسد كه سخت و غير قابل نفوذ است .\r\nپى منازل و ساختمان‌هاى معمولى بر روى همين قشر رس بنا مىشود .\r\nديوارهاى گلى قديمى ، كه حصار باغ‌هاى داخل و خارج شهر را تشكيل مىدهد ، بر روى همين قشر رس تركيب شده كه بعضى از آن‌ها حتى چند صد سال دوام كرده است . خشت خامى كه از اين گل رس ساخته مىشود ، به اندازهء آجر پخته استحكام دارد و در بيشتر بناهاى قديم چندين صد سال دوام كرده است . دوام نوع مخصوصى از اين خشت خام در آثار كهن آتشگاه حتى به دوهزار سال مىرسد . رشته كوه‌هاى محلى اصفهان در اطراف شهر ، از غرب و جنوب به سمت شرق كشيده شده و با ارتفاع يكنواخت و بريدگىهاى قلّه‌هاى آن‌ها ، هماهنگ با آثار تماشايى داخل شهر ، منظره‌اى طبيعى و تماشايى به وجود آورده است . منظرهء زيباى كوه‌هاى اطراف اصفهان ، از فراز عمارت عالىقاپو در ميدان نقش جهان و از قلهء كوه آتشگاه به خوبى نمودار مىشود . چون غير از نواحى نجف‌آباد و دهستان‌هاى برخوار و كوهپايه ، ساير بخش‌هاى اصفهان در كنار رودخانهء پربركت زاينده‌رود واقع شده و داراى آب و هواى معتدل و فصول چهارگانهء منظم است . شمال اصفهان تا 90 كيلومتر باز است و بادهاى خنك شمالى از اين طريق مىوزد ؛ اما جنوب آن از سه كيلومترى بسته مىشود . ( جغرافىدانان قديم عرب گفته‌اند كه اصّح مساكن و بلاد شهرى است كه شمال آن گشاده و جنوبش گرفته باشد ) و به طورىكه ذكر شد ، اصفهان داراى چنين موقعيتى است و چون جنوب و غرب آن ، كوهستانى و شمال و شرق آن ، جلگه است داراى اختلاف هوا و بارندگى است ؛ چنانچه در فريدن و چهارمحال ، كه در مغرب واقع شده و\r\n\r\n","description":"","footnote":"","page_name":" 11 ","page_number":20},
  {"content":"\r\n\r\nكوهستانى است ، بارندگى زياد و در مدت زمستان كليهء زمين‌هاى آن نواحى پوشيده از برف است و قسمت عمدهء زراعت آنان ديم است و به واسطهء سردى هوا محصول صيفى بندرت به عمل مىآيد . برعكس در شمال و مشرق ، كه عموما جلگه و شوره‌زار است ، بارندگى كمتر و بىدوام مىباشد و كشاورزان زراعت تابستانى خود را با آب قنات و چاه مشروب مىكنند . هواى اين قسمت خيلى خشك و در تابستان بسيار گرم است .\r\nاراضى شرقى ، به واسطهء مجاورت با باتلاق گاوخونى ، و ريگزار و كوير هنگام روز ، به واسطهء تابش آفتاب ، بىاندازه گرم و در شب خيلى سرد است .\r\nبه‌طور كلى در هر موقع از سال در اين شهر وزش باد جريان دارد ، ولى عموما بادها از سمت جنوب غربى مىوزند و به اين علت است كه ابر باران نيز از همين سمت نمايان مىشود . بادهاى موسمى اصفهان ، كه از مغرب به مشرق مىوزد ، در دو موقع از سال شروع مىشود . يكى از نيمهء اول اسفند تا نيمهء اول ارديبهشت كه بادهاى سرد مىوزد و ديگرى از اوايل شهريور تا اواسط مهر كه بادهاى خزانى نسبتا گرم مىوزد . در بعضى از سال‌ها شدت فشار و سرعت باد زيادتر از حد معمول مىشود ، ولى كمتر شنيده شده است كه بادهاى شديد در اصفهان خساراتى به‌بار آورده و زندگى مردم را فلج كرده باشد .\r\nشهر چهار فصل - از لحاظ نظم و ترتيب فصول چهارگانهء سال ، هيچ‌يك از شهرهاى ايران با اصفهان برابرى نمىكند . روز اول فروردين و اول تير و اول مهر و اول دى ، شروع چهار فصل بهار و تابستان و پاييز و زمستان را اعلام مىدارند و تغييرات استثنايى بندرت ديده شده است .\r\nدر اواسط ميزان ( ماه مهر ) ، هوا اندكى ميل به سردى مىكند . رعايا از قديم شب هفدهم مهر را جلبند مىنامند و احتمال مىرود كه از آن شب به بعد ، سرما به بعضى از محصول‌ها ، كه به درخت باشد يا نرسيده باشد ،\r\n\r\n","description":"","footnote":"","page_name":" 12 ","page_number":21},
  {"content":"\r\n\r\nآسيب برساند . اواخر ميزان تا اواسط عقرب ( آبان ) ، شروع خزان و فصل برگ‌ريزان اصفهان است و در آن‌وقت ديگر ميوه‌اى به درخت يا مزرعه نمىگذارند و همه را مىچينند و انبار مىكنند . از اوايل آبان ، معمولا بارندگى شروع مىشود و در اول قوس ( ماه آذر ) تمام برگ درختان ريخته و درخت‌ها مانند چوب خشك مىشوند . در اواخر آذر ، هوا كاملا سرد شده و احتمال باريدن برف مىرود . از اول جدى ( دى ) تا دهم دلو ( بهمن ) ، اوج سرما و باريدن برف و يخبندان است و آن را چهلهء بزرگ مىنامند و از دهم دلو تا اول حوت ( اسفند ) ، سردى هوا بىاعتبار است ، مگر در سال‌هاى استثنايى كه سردى هوا زياد باشد و آن را چهلهء كوچك مىنامند . از اوايل اسفند ، هوا رو به گرمى مىرود و در اول ثور ( ارديبهشت ) ، هوا گرم و معتدل است و در اوّل جوزا ( خرداد ) ، گرمى هوا زياد مىشود ، ولى طاقت‌فرسا نيست . از اين ماه تا اوايل سرطان ( تير ) ، كه هوا به اوج گرمى خود مىرسد ، شروع چيدن ميوه‌هاى درختان در اصفهان است .\r\nهواى اصفهان بيشتر صاف و آفتابى است و پيوسته باد معتدل ( نسيم ) در آن در حال وزيدن است . معمولا هوا چنان صاف و شفاف است كه ستارهء زهره در نزديك ماه دو شبه پرتو مىاندازد و در كمال درخشندگى است .\r\nهواى اصفهان ، به واسطهء وفور درختان و بخار آبى كه از زاينده‌رود متصاعد مىشود ، لطيف و لطافت و طراوت آن ، بخصوص در فصل بهار ، كاملا محسوس است . ميوه‌هاى پيشرس ، مانند خيار ، از سى تا چهل روز بعد از نوروز و غلهء آن از 120 روز بعد از اعتدال ربيعى جمع‌آورى مىشود .\r\nطبيعت اصفهان در دو زمان جلوهء خاص دارد : يكى در ماه ارديبهشت ، كه از لحاظ سرسبزى و خرّمى مزارع و باغ‌ها مانند بهشت مىشود و اين جلوه‌گرى در اواخر ارديبهشت و اوايل خرداد با ظاهر شدن گل‌هاى سرخ\r\n\r\n","description":"","footnote":"","page_name":" 13 ","page_number":22},
  {"content":"\r\n\r\nبه كمال اعتبار خود مىرسد ، و ديگر در اواخر مهرماه ، كه برگ درختان طلايىرنگ مىشود و جلوهء خزانى اصفهان آغاز مىگردد . در هر دو زمان ساحل زاينده‌رود مخصوصا منطقهء واقع در بين پل سىوسه چشمه تا پل فلزى و پل مارنان از گردشگاه‌هاى بىنظير اصفهان است .\r\nدرجهء حرارت - حداكثر درجهء حرارت اصفهان ، در تابستان در اول مغرب و در سايهء بعدازظهر ، به 30 درجهء سانتيگراد مىرسد و حداقل آن ، در بعضى سال‌ها ده درجه زير صفر است . گرماى تابستان طاقت‌فرسا نيست و به علت وفور آب و درختان فراوان ، بدون احساس ناراحتى ، قابل تحمل است . هوا در اغلب شب‌هاى تابستان خنك است و خوابيدن در هواى آزاد بدون پوشش كافى امكان‌پذير نيست . در فصل زمستان هوا بندرت سرد شود و معمولا معتدل است . به‌طور استثنا در زمستان‌هايى كه تمام فلات ايران در معرض جريان هواى بسيار سرد قرار مىگيرد ، اصفهان هم به شدت سرد مىشود ؛ به‌هرحال سرماى آن غير قابل تحمل نيست . مؤلف كتاب الاصفهان نوشته است كه در طول مدت سى سال فقط يك شب درجهء حرارت به 20 درجه زير صفر رسيده است و دو شب قبل و بعد آن 16 درجه بوده است . وى نوشته است كه اين سرما درخت‌هاى مو و انار را خشكانيد و مىگويد وقتى كه آب را به هوا مىپاشيديم ، موقع فرو ريختن روى يخ‌هاى زمين صداى آتش‌بازى مىكرد . آب رودخانه و نهرها ، چون از عمق يخ مىبست ، روى يكديگر منجمد شده و بالا آمده و مملو مىشد و از اطراف جريان پيدا مىكرد و به عمارت‌ها و ديوارهاى آن‌ها صدمه مىزد و حيوانات زيادى را تلف مىكرد .\r\nميزان بارندگى - بارندگى در اصفهان منحصر به فصل زمستان است و در پاييز و بهار بندرت بارندگى اتفاق مىافتد و اگر در بهار ابرهايى در\r\n\r\n","description":"","footnote":"","page_name":" 14 ","page_number":23},
  {"content":"\r\n\r\nآسمان ظاهر شود ، با بادهايى كه در اين فصل مىوزد پراكنده شده و مانع بارندگى مىشود . ميزان بارندگى ساليانه در اصفهان زياد نيست و متوسط ارتفاع باران ، كه از آبان تا اواخر ارديبهشت در اين شهر مىبارد ، بين 100 تا 150 ميليمتر بيشتر نيست . در بعضى از سال‌ها از 30 تا 40 ميلىمتر هم تجاوز نمىكند و روىهم‌رفته خشكسالى بيش از سال‌هاى مرطوبى است . اتفاق افتاده است كه چند سال متوالى حتى يك برف هم در فصل زمستان نباريده ، در صورتى كه در يك سال استثنايى چهل روز متوالى آسمان اين شهر ابرى بوده و برف‌هاى سنگين باريده است . اما ميزان بارندگى در ارتفاعات مغرب اصفهان ، كه سرچشمهء زاينده‌رود است ، خيلى بيشتر است . زردكوه ، كوه رنگ و ساير كوه‌هاى بختيارى ، معمولا پوشيده از برف است . اين كوه‌ها منبع اصلى آب و سرچشمهء رودخانهء اصفهان است .\r\nچنان‌كه ذكر شد ، در اصفهان معمولا تغيير شديد آب و هوايى و انقلاب‌هاى جوّى كمتر ديده مىشود و اگر استثنائا در سالى انقلاب جوّى رخ دهد ، بسيار محسوس و قابل توجه است ، چنانچه از اواخر آبان تا آخر نيمهء اول آذر سال 1333 ، براى مدت بيست روز متوالى ، باران‌هايى باريد كه در تاريخ پانصد سال اخير اين شهر نظير نداشته است و به خانه‌هاى مسكونى و بناهاى شهر و بناهاى باستانى كه براى مقاومت در مقابل چنان باران‌هاى بىسابقه آماده نبودند ، خسارات فراوان رسانيد و رعب و وحشتى عجيب مردم را فرا گرفت . باران‌هاى مزبور در مدت 20 روز به ميزان 1675 ميلىمتر رسيد و مردم فقير و ساكنان قسمت‌هاى قديمى شهر ، كه خانه‌هاى گلى آن‌ها را آب باران فرا مىگرفت و خراب مىشد ، به شبستان‌هاى مساجد بزرگ و تاريخى پناه بردند و به دنبال ريزش اين باران‌ها ، زاينده‌رود در روزهاى شانزدهم و هفدهم آذر 1333 طغيان بىسابقه‌اى كرد و شهر اصفهان مورد تهديد قرار گرفت .\r\nشاردن ، سياح مشهور فرانسوى ، كه در دورهء شاه سليمان مدتى را در\r\n\r\n","description":"","footnote":"","page_name":" 15 ","page_number":24},
  {"content":"\r\n\r\nاصفهان به‌سر برده نيز در سفرنامهء خود از باران و تگرگى كه همراه با توفان و بسيار شديد بوده است ذكر مىكند و مىنويسد كه من در عمر خود هرگز چنان بارندگى نديده بودم . اين بارندگى مدت 24 ساعت ادامه داشت و تمام كوىوبرزن و منازل و مساكن و باغ‌ها و بستان‌ها از آب انباشته شد و صدمه‌هاى سنگينى متوجه عدهء كثيرى از خانه‌هاى مردم شد و بسيارى از ديوارها خراب و ويران گشت . مسير آب رودخانهء زاينده‌رود چنان برگشت كه به طرف شهر طغيان كرد و قسمتى از عمارت‌هاى ساحلى را ويران ساخت و سپس به سوى خيابان مشجّر زيبايى كه گردشگاه اصفهان است و ما بين پل و قصبهء جلفا واقع مىشود ، حمله‌ور شد . ارتفاع آب در اين‌جا بالغ بر چهار پا بود . باغ‌ها و بستان‌ها و عمارت‌هاى تفريحى اين حدود سيل‌زده و ويران گشت . وى مىنويسد :\r\nضايعات وارده در نتيجهء اين رگبار مهيب ، بالغ بر دوميليون بود . تنها شاه متحمل صدهزار اكو « 1 » خسارت شد . تا دو روز بعد جريان آب ادامه داشت و پس از دو روز ، ديگر اثرى از آن مشاهده نمىشد .\r\nشهر سرمه و زعفران - اصفهان از قديم به داشتن سرمه و زعفران شهرت داشته است . مقدسى ، از جغرافيانويسان قرن چهارم هجرى ، نوشته است كه اصفهان يك مركز تجارتى بود و از آن‌جا پارچه‌هاى ابريشمى و نخى به مقادير زياد صادر مىشد . زعفران و اقسام ميوه‌ها در نواحى آن ، كه وسيع‌ترين و پرآب‌ترين نقطهء ايالت جبال بود ، به خوبى به عمل مىآمد .\r\nجابرى انصارى ، در تاريخ اصفهان و رى ، نوشته است كه در حدود ورزنه و رويدشت ( از بلوك اصفهان در سمت مشرق شهر ) جايى است كه آن‌را شهر سبا مىنامند و امروزه ويرانه است و در آن‌جا گلرنگ شبيه\r\n\r\n\r\n","description":"","footnote":"\r\n( 1 ) . واحد قديمى پول نقرهء فرانسه است .\r\n","page_name":" 16 ","page_number":25},
  {"content":"\r\n\r\nزعفران بسيار يافت مىشود .\r\nهنگامى كه عبد الملك مروان از خلفاى اموى به جنگ مصعب آمد ، چون هر يك از رؤساى كوفه از وى تقاضاى حكومت اصفهان را داشتند ، پرسيد : اصفهان كجاست و چگونه جايى است كه همه حكومتش را خواستارند ؟ نوشته‌اند كه وى خطاب به حجاج ، نايب اصفهان ، گفت : تو را به شهرى مىفرستم كه سنگش سرمه ، و مگسش زنبور عسل ، و گياهش زعفران است .\r\nخاقانى ، از شاعران مشهور ايران در قرن ششم هجرى ، در قصيدهء طولانى كه در وصف اصفهان سروده ، از آب و هوا و موقعيت طبيعى و سرمهء اصفهان ياد كرده است . ما چند قطعه از شعر او را در اين‌جا مىآوريم :\r\n نگهت حور است يا هواى صفاهان * جبهت جوز است يا لقاى صفاهان \r\n دولت و ملت دوگانه زاد چو جوزا * مادر بخت يگانه زاى صفاهان \r\n خاك صفاهان نهال پرور سدره است * سدرهء توحيد منتهاى صفاهان \r\n ديدهء خورشيد چشم درد همى داشت * از حسد خاك سرمه‌زاى صفاهان \r\n لا جرم آنك براى ديدهء خورشيد * دست مسيح است سرمه‌هاى صفاهان \r\n چرخ نبينى كه هست هاون سرمه * رنگ گرفته ز سرمه‌هاى صفاهان \r\n يرحمك اللّه زد آسمان كه دم صبح * عطسه مشگين زد از صباى صفاهان \r\n\r\n","description":"","footnote":"","page_name":" 17 ","page_number":26},
  {"content":"\r\n\r\n دست خضر چون نيافت چشمه دوباره * كرد تيمم به خاك پاك صفاهان \r\nاز شاعران متأخر ، شمس الشعرا سروش اصفهانى ، ضمن بيان قصيده‌اى در مدح ناصر الدين شاه قاجار ، از سرمهء اصفهان چنين ياد كرده است :\r\n كرد سپاهان به از حديقهء رضوان * آمدن شاه دادگر به سپاهان \r\n شمس ملوك زمانه ، ناصر دين شاه * بر سر خلق خداى ، سايهء يزدان \r\n شهر سپاهان به فّر خويش بياراست * همچو صبا را به فر خويش سليمان \r\n بود گر اين شهر تختگاه ملكشاه * اينت ملكشه درين مبارك ايوان \r\n مردم از خطهء سپاهان سرمه * روشنى ديده را برند به كيهان \r\n خلق سپاهان كنند روشن ديده * اكنون از گرد موكب شه ايران \r\nزاينده‌رود - مهم‌ترين رودخانه‌اى كه در مركز ايران جارى است ، زاينده‌رود مىباشد كه از ارتفاعات زردكوه بختيارى و از رشته‌اى به نام كوهرنگ سرچشمه گرفته و از مغرب به مشرق تا باتلاق گاوخونى جريان دارد . طول اين رودخانه را ، با پيچ‌وخم‌هاى آن ، 400 تا 480 كيلومتر نوشته‌اند ، ولى اين فاصله به خط مستقيم 270 كيلومتر است . عرض بستر رودخانه تا 200 متر كم‌وزياد مىشود . قلّه‌هاى چهل چشمه و كوهرنگ در خاك بختيارى ، سرچشمهء اين رودخانه است و بيشتر ايام سال پوشيده\r\n\r\n","description":"","footnote":"","page_name":" 18 ","page_number":27},
  {"content":"\r\n\r\nاز برف است . بستر اين رودخانه ، از سرچشمه تا مصب ، از خود زايش آب مىكند و به همين جهت زاينده‌رود نام دارد . قسمت اوليهء مجراى زاينده‌رود پيچ‌وخم‌هاى زياد دارد ، ولى هرقدر پايين‌تر مىآيد ، پيچ‌وخم آن كم‌تر مىشود تا مىرسد به كوه قلعه بزى ، كه در انحنايى به مسافت 12 كيلومتر و بر خلاف مجراى اصلى از مشرق به مغرب جريان پيدا مىكند و از پل فلاورجان تا شهر اصفهان ، از مغرب به مشرق ، 24 كيلومتر مسافت را به شكل مارپيچ طى مىكند و در وسط اين مسافت ، كوه آتشگاه واقع است كه از قلهء آن پيچ‌هاى رودخانه ديده مىشود كه به شكل مار مىپيچد و شايد به همين سبب بوده است كه اين كوه را ماربين و دهات اطراف اين كوه را ماربين ناميده‌اند و هم‌اكنون نيز ماربين نام دارد و از لحاظ وفور ميوه و سرسبزى و صفا جزء مهم‌ترين بلوك اصفهان است .\r\nقسمت دوم رودخانه ، در اراضى هموار كرارج و برآآن و رويدشت جريان پيدا مىكند تا به باتلاق گاوخونى منتهى مىشود .\r\nباتلاق گاوخونى ، جلگه‌اى است ناهموار كه طول و عرض آن قريب سى كيلومتر است و وسعت آن با افزايش و نقصان آب رودخانه تغيير مىكند . اين باتلاق از طرف جنوب و مشرق به تپه‌هايى از ماسه و شن محدود مىشود كه بلندى آن‌ها متجاوز از 200 متر است . بالاى آن تپه‌ها ، ابتدا جرقويهء عليا و بعد دشت وسيعى است به طول چندين فرسخ از ماسه و شن به سمت ابرقو . تمام جرقويهء عليا از چشمه‌هاى زاينده رود مشروب مىشود .\r\nحمد الله مستوفى ، مورّخ و نويسندهء مشهور ايران ، در قرن هشتم هجرى ، دربارهء زاينده‌رود خلاصه‌اى نوشته است كه ذكر آن را مفيد مىدانيم . وى چنين نوشته است :\r\nرودخانهء اصفهان امروز به زنده‌رود موسوم است و مصنّفان مختلف آن را زاينده‌رود و زرّين‌رود نيز نوشته‌اند . زرّين‌رود اكنون\r\n\r\n","description":"","footnote":"","page_name":" 19 ","page_number":28},
  {"content":"\r\n\r\nبه يكى از شعب اين رودخانه اطلاق مىشود . قسمت علياى شاخهء اصلى اين‌رود جوى سرد نام دارد و از زردكوه سرچشمه مىگيرد .\r\nاين كوه ، كه هنوز به مناسبت سنگ‌هاى آهكى زردرنگ خود به اين نام خوانده مىشود ، در 30 فرسخى باختر اصفهان نزديك سرچشمهء رود دجيل يعنى كارون واقع است .\r\nپايين سهر و فيروزان ، واقع در خان لنجان يكى از شعب زاينده‌رود كه از حيث بزرگى با خود رودخانه همسرى مىكند و از حدود گلپايگان سرچشمه مىگيرد و به زاينده‌رود مىريزد ، آن‌گاه پس از عبور از اصفهان و سيراب كردن نواحى هشت‌گانهء آن ، اندكى به سمت خاور رودشت پيچيده و بالاخره در باتلاق گاوخانى ، كه در حاشيهء كوير واقع است ، فرو مىرود . طبق يك عقيدهء عمومى ، كه ابن خرداذبه در قرن سوم نيز آن را ذكر كرده است ، اين رودخانه پس از فرو رفتن در باتلاق گاوخانى دوباره در شصت فرسخى آن باتلاق در كرمان ظاهر مىشود و آن‌گاه به دريا مىريزد ؛ امّا حمد اللّه مستوفى گويد : اين روايت ضعيف مىنمايد زيراكه از گاوخانى تا كرمان زمين‌هاى سخت و جبال محكم در ميان است و ممّرى در زير زمين كه چندان آب در آن روان تواند شد ، متعذر مىنمايد و زمين كرمان بلندتر از زمين گاوخانى است .\r\nدر فلات وسيع و خشك ايران ، وجود رودخانهء زاينده‌رود به مثابه نعمتى بزرگ محسوب مىشود و در حقيقت جلگهء حاصلخيز و پربركت اصفهان و تاريخ درخشان آن ، با موقعيت جغرافيايى آن ، در فلات وسيع ايران ارتباط مخصوص دارد و به طور خلاصه ، نتيجه و حاصل جريان رودخانهء پربركتى مانند زاينده‌رود در اين سرزمين است و از همين جهت است كه نام زاينده‌رود در تاريخ ادبيات ايران نيز همه‌جا ذكر مىشود و شاعران و مردم باذوق ايران به ياد آن مترنّم بوده ، شعرهايى گفته و\r\n\r\n","description":"","footnote":"","page_name":" 20 ","page_number":29},
  {"content":"\r\n\r\nنغمه‌هايى سروده‌اند . ( - تصوير شماره 1 ) .\r\nخاقانى ، شاعر مشهور ايران ، دربارهء زاينده‌رود چنين گفته است :\r\n رودى است كه كوثرش عديلست * آبش سلسال و سلسبيلست \r\n نه بلك زرشگ او همه سال * شيداى مسلسلست سلسال \r\n گه سيمگرى نمايد آبش * گه شيشه‌گرى كند حبابش \r\n آبش بدل گلاب دانند * زو دردسر سران نشانند \r\n گر شيشه كند حباب شايد * شيشه ز پى گلاب بايد \r\nو در جاى ديگر گويد :\r\n ياد آن عهدى كه دور از چشم زخم آسمان * با تو بودم در كنار زنده‌رود و مرز جى « 1 » \r\nمؤلف هفت اقليم با آن‌كه از مردم رى بوده و در هندوستان توطن اختيار كرده بوده است ، از بوى خوش اصفهان طرب‌انگيز شده و مىنويسد :\r\n لب زنده‌رود و نسيم بهار * لب دلستان و مى خوشگوار \r\n ز دل بيخ انده چنان بركند * كه بيخ ستم خنجر شهريار \r\n\r\n\r\n","description":"","footnote":"\r\n( 1 ) . جى ، كه معّرب ( گى ) است ، نام قديم اصفهان در دورهء هخامنشيان و اشكانيان است . اين اسم در دورهء ساسانيان به سپاهان و اسپاهان تبديل شده . اكنون بلوك وسيعى از اصفهان به نام جى ناميده مىشود و خيابان و ميدانى به اين نام داريم .\r\n","page_name":" 21 ","page_number":30},
  {"content":"\r\n\r\nصائب ، ملك الشعراى عصر شاه عباس دوم ، در آن زمانى كه در هندوستان بوده با اين‌كه از كمال احترام و شخصيت برخوردار بوده و براحتى زندگانى مىكرده و در دربار شاه جهان قدر و منزلتى به سزا داشته است ، با وجود اين دايما متذكر به ذكر ايران و بازگشت به اصفهان و اقامت در ساحل زاينده‌رود بوده است و در اين مورد چنين گفته :\r\n خوش آن روزى كه صائب من مكان در اصفهان سازم * ز وصف زنده‌رودش خامه را رطب اللسان سازم \r\nتقسيم آب زاينده‌رود - تقسيم آب زاينده‌رود طبق طومار معروف شيخ بهايى است كه در دورهء صفوى تنظيم شده است . آب رودخانه ، پس از عبور از كوه‌هاى فريدن و مشروب نمودن اراضى ساحلى و بلوك آيدغمش ، بين بلوك مشروحهء زير از لحاظ زمان و در طول مدت يك سال ، روى سه اصل زير تقسيم مىشود :\r\nمختص - يعنى همهء آب زاينده‌رود از پانزدهم ارديبهشت تا آخر آن و از 15 آذر تا آخر برج ، مخصوص بلوك رودشتين است ( رودشت عليا و سفلا آخرين قسمتهاى آبخور زاينده‌رود است ) .\r\nمشترك - يعنى آب زاينده‌رود از آخر ارديبهشت تا شش ماه ، به‌طور مشترك در اختيار بلوك پايين رودخانه است .\r\nآزاد - يعنى از آخر آذرماه تا پانزدهم ارديبهشت ، آب زاينده‌رود آزاد است و همهء آبادىها مىتوانند از آن استفاده نمايند .\r\nطبق طومار شيخ بهايى آب رودخانه به 33 سهم تقسيم مىشود كه به وسيلهء نهرهايى كه از رودخانه منشعب مىشود و آن‌ها را مادى مىنامند ، آب را به قراء و دهات مىرسانند . سهام مزبور به قرار زير است :\r\n1 - بلوك لنجان شش سهم\r\n2 - بلوك النجان چهار سهم\r\n3 - بلوك ماربين چهار سهم\r\n\r\n","description":"","footnote":"","page_name":" 22 ","page_number":31},
  {"content":"\r\n\r\n4 - بلوك جى شش سهم\r\n5 - بلوك كرارج سه سهم\r\n6 - بلوك رودشتين شش سهم\r\n7 - بلوك برآآن چهار سهم\r\nشش سهم لنجان و آيدغمش به 113 سهم تقسيم شده و همين سهام دوباره به 357 سهم قسمت مىگردد . چهار سهم النجان ما بين مادىها به 5 / 47 قسمت شده و مجددا به 15 / 115 سهم تقسيم مىشود . شش سهم جى به 37 سهم و مجددا به 754 سهم تقسيم مىشود .\r\nسه سهم كرارج به 12 سهم و مجددا به 387 سهم تقسيم مىشود .\r\nشش سهم رودشتين به 24 سهم و بعد به 230 سهم تقسيم مىشود .\r\nچهار سهم برآآن به 15 سهم و دوباره به 860 سهم تقسيم مىشود « 1 » .\r\nمادىها - كلمهء مادى در اصفهان اصطلاح محلى است و به معنى نهر آب است . چندين مادى از زاينده‌رود منشعب مىشوند و مزارع و باغ‌ها و خانه‌هاى اصفهان را مشروب مىسازند . مادىهاى مشهور عبارتند از :\r\n1 . مادى نياصرم - بزرگ‌ترين مادىهاى اصفهان است و مسير آن بيشتر نزديك رودخانه است و تا يك قرن پيش حد جنوبى شهر به شمار مىرفته است . اين مادى در كنار پل مارنان از رودخانه جدا شده و از كنار محله لنبان و باغ جنت به طرف مشرق مىرود و نزديك خيابان به سه شاخه منقسم شده و اراضى جى را مشروب مىكند و به طرف خوراسگان و زردنجان و سروشفادران مىرود .\r\n( تصوير شمارهء 2 ) ابن حوقل ، جغرافيانويس عرب در قرن چهارم هجرى كه اصفهان را ديده است ، از اين مادى به نام « ياسرم » نام\r\n\r\n\r\n","description":"","footnote":"\r\n( 1 ) . براى اطلاع از تفصيل طومار شيخ بهايى - « اصل طومار » كه به وسيلهء چاپخانهء راه نجات اصفهان به چاپ رسيده و نيز سالنامهء سال تحصيلى 1335 - 1336 ، فرهنگ لنجان سفلا .\r\n","page_name":" 23 ","page_number":32},
  {"content":"\r\n\r\nمىبرد ( صورة الارض ترجمهء فارسى ، ص 108 ، چاپ تهران ) .\r\n2 . مادى فرشادى - محل انشعاب آن بالاتر از نياصرم و در كنار قريهء ناجوان ( ناژوان ) ماربين است و آب آن 4 / 1 مادى نياصرم است . اين مادى از محلهء لنبان و شمس‌آباد عبور كرده و از زير خيابان چهارباغ داخل مدرسهء سلطانى چهارباغ شده و از محلهء دولت خارج شده و از شمال محلهء خواجو مىگذرد و چهارباغ صدرى و باغ‌هاى آن و محلهء خواجو و پاى قلعه را تمام سرسبز و آباد مىكند و بعد به محلهء ترواسكان و پافجان و ساسان و دهمرتين مىرود و از شهر خارج شده و اراضى جى را مشروب مىكند و كمتر وقتى آب آن مىايستد ، زيراكه شورابه و زايش دارد .\r\n3 . مادى شاه - نام ديگر آن يا جوى شاه است كه خاصهء عمارت‌ها و باغ‌هاى شاهى بوده است . آب آن نصف مادى فرشادى مىباشد ، و از لنبان و چهار سوى شيرازىها و محلهء مستهلك و شمس‌آباد عبور نموده و به دو شاخه وارد و دو حوض چهارباغ ، كه مقابل درهاى باغ هشت‌بهشت واقع بوده ، مىشده و از آن‌جا داخل باغ مزبور شده و باغ‌هاى شاهى و خانه‌هاى دولتى و بعضى از باغ‌هاى چهارباغ را مشروب مىساخته است ( اين مادى امروز هم در همين مسير جريان دارد ، ولى از حوض‌هاى چهارباغ و باغ‌هاى شاهى و خانه‌هاى دولتى خبرى نيست ؛ فقط قسمتى از باغ هشت‌بهشت و تمام باغ چهلستون در محل خود باقى مانده و در ساير قسمت‌ها ، خيابان‌ها و كوچه‌ها و ساختمان‌ها جديد است ) .\r\n4 . مادى فدين - چون بعضى از سلطان‌ها شاخه‌اى از اين نهر را فداى نفس خود كرده و اكثر آن را وقف شهر نموده بودند ، به مادى فدا مشهور بوده است ؛ ولى امروزه آن را مادى فدين مىگويند . محل انشعاب آن بالاتر از سه نهر سابق‌الذكر است و آب آن از مادى فرشادى زيادتر است و از لنبان و شمس‌آباد عبور كرده و در محلهء دروازهء دولت به دو شعبه تقسيم مىشود . محل انشعاب را لت محمد حسين بيك مىنامند . يك شعبه از آن به محل دربكوشك و بيدآباد و چهار سوى عليقلى آقا رفته و\r\n\r\n","description":"","footnote":"","page_name":" 24 ","page_number":33},
  {"content":"\r\n\r\nاز كنار محلهء نو ، كه آب بخشگان ناميده مىشود ، عبور نموده و باز به دو شاخه تقسيم مىشود : شاخهء كوچك‌تر ، از زير دروازهء چهاررو ( دروازهء چهارراه ) از شهر خارج شده و قريهء سوارى باغ جى را مشروب مىكند و شاخهء بزرگ‌تر ، وارد باغ صفى ميرزا شده و از آن‌جا به باغ كلعنايت رفته و باز سه قسمت مىشود : يك قسمت آن به مصرف محله‌هاى قديمى دردشت و شاه شاهان مىرسد و دو شاخهء ديگر به بلوك جى و قريهء سودان و چنبرك مىرود .\r\nاما شعبهء ديگر مادى فدين ، از لت محمد حسين بيك به بعد ، از محلهء دروازهء دولت عبور كرده ، داخل بعضى از باغ‌هاى شاهى مىشود و از شمال ميدان نقش جهان عبور كرده و داخل مدرسهء ملّا عبد اللّه مىشود و به سه شاخه تقسيم مىشود : شاخهء كوچك‌تر به محله قصر منشى مىرود ؛ شاخهء بزرگ‌تر از محله‌هاى يزدآباد و احمدآباد و كراّن و جنوب جوباره عبور كرده و به خارج شهر مىرود ، و شاخهء سوم از خان طباطبايى ( كاروانسراى مخلص ) و مدرسهء جدّهء بزرگ در بازار و محلهء گلبار ( گلبهار ) عبور كرده و داخل محلهء جوباره شده و از شهر خارج مىشود و بعضى قراى جى را مشروب مىسازد . اين نهر بسيار پرمنفعت و پربركت است .\r\n5 . مادى تيران - در منتهى اليه حد غربى شهر جريان دارد و آب آن به قدر مادى فرشادى است و از كنار شهر مىگذرد ، اما شاخه‌هايى از آن را جدا كرده‌اند . اين مادى ، محلهء چهار سوى شيرازىها ، محلهء نو ، قسمتى از بيدآباد و شيش را آب مىدهد و مورنان را سيراب نموده و به قريهء معروف به تيران آهنگران مىرود و مزرعه‌هاى اطراف آن را مشروب مىسازد و شاخه‌اى از آن هم آسيابى را مىگرداند و به شاخهء مادى فدين ، كه به سوارى باغ مىرود ، مىريزد . اين نهر هميشه پرآب است ، مگر در خشكسالى كه بندرت تا دو ماه بىآب مىشود .\r\n6 . مادى قمش - محل انشعال اين مادى بالاتر از نهرهاى سابق و\r\n\r\n","description":"","footnote":"","page_name":" 25 ","page_number":34},
  {"content":"\r\n\r\nمعتبرترين آن‌ها است ، زيرا در محل انشعاب آن از زاينده‌رود چشمه‌اى وجود دارد كه اگر در خشكسالىها شورابه‌اى هم به آن نرسد ، از چشمهء آن ، كه در صحراى دراز مزارع درچه واقع است ، به قدر يك نهر كامل آب مىجوشد و پس از جارى شدن ، باغ‌ها و مزرعه‌هاى متعلقه به خود را سيراب مىكند . آب اين نهر از مادى نياصرم كمتر است ، ولى از ساير مادىها بيشتر است . اين مادى از ميان قراى ماربين مانند نصرآباد و گورتان و جوزدان عبور كرده و به قسمت‌هايى تقسيم مىشود ؛ چنانچه اول در جلوى مسجد گورتان دو قسمت بزرگ شده و به دو طرف مىريزد ، اين محل صفاى مخصوصى دارد . درختان درهم آن ، كه هيچ وقت آفتاب در آن‌ها درست نمودار نيست ، ريزش آب از دو طرف و صداى آن ، و آب و هواى اين قسمت در انسان تغيير حالتى پديد مىآورد كه بدون اغراق مصداق شعر صدر الدين خجندى است كه گفته است :\r\n ماربينت كه نسخهء ارم است * آفتاب اندرو درم‌درم است « 1 » \r\nپل‌هاى زاينده‌رود - پل‌هاى مشهورى كه از حدود سرچشمه تا مصب بر روى بستر زاينده‌رود بنا شده به شرح زير است :\r\n1 - پل اورگان معروف به پل حاجى كاظم كه قافله‌رو بوده و ناحيهء فريدن و چهارلنگ بختيارى را به يكديگر متصل مىكند .\r\n2 - پل زمانخان كه فقط دو دهنه دارد ، يك بزرگ و ديگرى كوچك و داراى سه پايهء طبيعى سنگى است . اين پل در آخر بلوك آيدغمش از بلوك لنجان واقع شده و تا شهر اصفهان شانزده فرسخ مسافت دارد . راه ماشين‌رو نجف‌آباد به سامان و شهركرد از اين پل مىگذرد .\r\n3 - پل كلّه كه اين پل در اول بلوك آيدغمش واقع است و محل عبورو مرور اهالى شهر و چهار محال است .\r\n\r\n\r\n","description":"","footnote":"\r\n( 1 ) . - نصف جهان فى تعريف الاصفهان ، تهران ، ص 99 - 103 .\r\n","page_name":" 26 ","page_number":35},
  {"content":"\r\n\r\n4 - پل بابا محمود كه در باغ محمود از دهات گركن لنجان بنا شده و با پل كله 48 كيلومتر فاصله دارد . اين پل هم قافله‌رو است .\r\n5 - پل فلاورجان كه راه عبورومرور قافله‌ها بوده و ماشين‌رو نيز هست و 12 كيلومتر تا پل بابا محمود فاصله دارد .\r\n6 - پل مارنان در قريهء مارنان ( ماربانان هم نوشته‌اند ) از قراى برزرودجى كه سابقا ابتداى شهر اصفهان محسوب مىشده . اين پل كه در دورهء صفوى بنا شده ، شهر اصفهان را به جولاههء ارامنه ( جلفاى امروز ) وصل مىكند . ارامنه مىگويند نام اين پل سرفراز بوده است و آن را يكى از ارامنهء متمول ، بنابه ميل يكى از سلاطين صفوى ، ساخته است و پادشاه او را سرفراز لقب داده است .\r\n7 - پل الله‌وردى خان يا سىوسه پل كه در دورهء شاه عباس كبير بنا شده و دو چهارباغ بالا و پايين را به هم وصل مىكند . « 1 »\r\n8 - پل جويى كه بين دو پل الله‌وردى خان و خواجو واقع شده و واسطهء اتصال باغ‌هاى سلطنتى شمال و جنوب رودخانه بوده است ( نام اين پل از جوى كوچك سنگى كه روى آن تعبيه شده بود مشتق شده است ) .\r\n9 - پل خواجو كه زيباترين پل‌هاى زاينده‌رود است و تزيينات كاشيكارى و نقاشى هم دارد .\r\n10 - پل شهرستان كه قديمىترين پل زاينده‌رود است و در محل اصفهان قديم ( جى ) واقع شده .\r\n11 - پل چوم كه در شش كيلومترى مشرق پل خواجو واقع شده و قافله‌رو است .\r\n12 - پل سروش آذران كه آن را پل سروشفادران و پل دشتى نيز مىنامند و در شش كيلومترى مشرق پل چوم واقع شده و به واسطهء تغيير بستر رودخانه فعلا از دهانه‌هاى آن آب جارى نمىشود\r\n\r\n\r\n","description":"","footnote":"\r\n( 1 ) . شرح پل‌هاى تاريخى در مبحث آثار تاريخى خواهد آمد .\r\n","page_name":" 27 ","page_number":36},
  {"content":"\r\n\r\nو چشمه‌هاى آن را ريگ گرفته است .\r\n13 - پل ورزنه كه در اواخر بلوك ( رودشت ) واقع شده و قافله‌رو مىباشد .\r\n14 - پل جديد فلزى زاينده‌رود كه بين پل‌هاى تاريخى سىوسه چشمه و مارنان واقع شده و اصفهان را به جلفا مربوط مىكند . ساختمان اين پل به طول 136 متر و عرض 16 متر در مهرماه سال 1327 شروع شد و پس از مدّتى تعويق در اتمام ساختمان آن سرانجام در ارديبهشت سال 1338 ساختمان آن به اتمام رسيد و بهره‌بردارى از آن شروع گرديد . امروز كليهء وسايل نقليهء سنگين از روى پل مزبور مىگذرد و منظور اساسى از ساختن اين پل كاهش عبورومرور وسايل نقليهء سنگين از روى پل‌هاى تاريخى به منظور حفظ آن‌ها بوده است .\r\nمحصولات كشاورزى و ميوه‌ها - سابقا كيفيت گندم اصفهان چندان خوب نبوده و به همين‌جهت هيچ وقت بازار خوبى نداشته است ، ولى در حال‌حاضر گندم اصفهان ، محصول بلوك برآآن ، و رويدشت و فريدن از بهترين نوع گندم كشور محسوب مىشود . در اصفهان ، مانند ديگر نقاط كشور ، از ساير حبوبات و محصولات نيز از قبيل جو ، عدس ، ماش ، لوبيا ، ارزن ، نخود ، ذرت ، كنجد ، سياهدانه ، شاهدانه به عمل مىآيد . باقلاى اصفهان در تمام ايران نظير ندارد . شلتوك در بلوك لنجان و النجان ( لنجانات ) و چهارمحال ( نوعى شلتوك گرده به نام سرخه ) و بعضى دهات جى كاشته مىشود ( اين نقاط از زاينده‌رود مشروب مىشوند ) .\r\nسابقا در بلوك قهاب از آب قنات برنجكارى مىكرده‌اند و برنج آن بهتر از بلوكات رود آب مىشده است . كاشت برنج‌هاى عنبربو و صدرى و چنپا و بيشاور هندوستان و غيره در اصفهان رضايت‌بخش بوده است ، اما مقدار برنج اصفهان به اندازه‌اى نيست كه صادر بشود و بيشتر به مصرف خوراك مردم اين استان مىرسد . جوزق ( پنبه ) اصفهان از پنبه‌هاى تمام نقاط ايران\r\n\r\n","description":"","footnote":"","page_name":" 28 ","page_number":37},
  {"content":"\r\n\r\nمرغوب‌تر است . بيد انجير را سر مرزهاى محصول‌ها مىكارند ، بعضى مواقع به اندازهء يك درخت بزرگ قد مىكشد و شاخ و برگ و خوشه‌هاى خيلى بزرگ پيدا مىكند . مصرف آن مخصوص روغن چراغ است .\r\nاز دانه‌هاى بزرك ، روغن منداب گرفته مىشود كه مصرف زيادى دارد و روغن كمان كه سندروس به آن مىزنند كه مورد استفادهء نقّاشان است .\r\nكهكج هم از دانه‌هاى روغنى است كه از آن روغن چراغ مىگيرند .\r\nيونجه‌اى كه در اصفهان كاشته مىشود تا هفت سال ، سالى هفت دفعه ، چيده مىشود . شبدر اصفهان سه نوع است : يك‌چين ، هفت‌چين و كوهستانى . گرگرو گياهى است بين يونجه و شبدر كه طعمش شيرين است و اوايل شهريور تا نيمهء مهر كه گاهى ، هم آن را مخلوط با جو مىكارند و دو دفعه آن را مىدروند : دفعهء اول : اوايل بهمن تا اواسط اسفند و دفعهء دوم : از اواسط اسفند تا اواخر فروردين . براى دام‌ها علفى با منفعت‌تر از اين علف نيست . از خاصيّت خوردن اين علف است كه گوسفندهاى اصفهان ، كه در چلهء زمستان زادوولد مىكنند و برّه شير مىدهند ، تمام زمستان را مانند بهار سبز مىخورند . در هر زمينى كه گرگرو كشت شود ، اگر به‌جاى آن حاصلى بكارند ، مرغوب مىشود .\r\nمؤلف جغرافياى اصفهان از اين گياه به اسم « كركر » نام برده است .\r\nمحصولات ديگر عبارت است از : علف احمر ، كه آن را علف ذرت هم مىنامند ، و خوراك گاو و گوسفند است ، شنبليله كه آن را در پاييز مىكارند و علف آن را در بهار به گاو مىدهند ، روناس كه به مصرف رنگرزى مىرسد و تنباكو كه در ممالك مجاور ايران هم مصرف دارد .\r\nبقولات و سبزيجات شامل محصولات زير است : شاهى ، تره ، تربچه ، گشنيز ، شبت ، بابونه ، بادرنجبويه ، ريحان ، نعناع ، ترخان ، مرزه ، شنبليله ، جعفرى ( اين سبزى از لحاظ عطر و مزه در اصفهان بهتر از نقاط ديگر ايران مىشود ) . چغندر و زردك ( هويج ) ، بادمجان ، شلغم قمريت ، كلم ، سيب‌زمينى ، كدو ، فلفل فرنگى ، سير ، پياز ، موسير ( موسير در چهارمحال\r\n\r\n","description":"","footnote":"","page_name":" 29 ","page_number":38},
  {"content":"\r\n\r\nاصفهان به‌دست مىآيد و به حدى فراوان و خوب است كه از اصفهان به تهران و ساير شهرها مىبرند ) . ريباس در چهارمحال به‌دست مىآيد ، ولى به خوبى محصول تهران نيست . كرفس ( چنانچه نوشته‌اند منحصر به كوه‌هاى چهارمحال و فريدن اصفهان است . اين سبزى در فصل بهار از زير برف سر بيرون مىآورد و خروارخروار به شهر و بلوكات حمل مىشود .\r\nاز پنجاه قدمى عطرش استشمام مىشود . مخلوط آن با ماست بسيار لذيذ است و هيچ ترشىاى به پاى مخلوط آن با سركه نمىرسد ) . پياز كوهى ( اين محصول نيز منحصر به كوه‌هاى چهارمحال و فريدن و كرون اصفهان است و خيلى كمياب مىباشد . ترشى آن در ايران نظير ندارد ) . كنگر اصفهان از كوه‌هاى چهارمحال و فريدن به‌دست مىآيد و بسيار نازك و خوب است .\r\nميوه‌هاى جاليزى به شرح زير است : خيار ، كه در سه فصل بهار و تابستان و پاييز كاشته مىشود و در خرّمى پوست و نازكى و آبدارى مغز و تناسب قد و تركيب و زيادتى عطر منحصر به اصفهان است . خربزه طالبى توسبز ، خربزه طالبى توسفيد ، خربزه طالبى توسرخ ، خربزه حسينى ، خربزه سوسكى ، خربزه دارايى ، خربزه‌هاى پاييزهء اصفهان به نام : لطيفى ابراهيمى ، تخمه قند ، در تمام ايران از زمان قديم شهرت داشته و در قريه گرگاب و سين و ده‌هاى ديگرى از بلوك اصفهان به نام ( برخوار ) به عمل مىآيد . خربزهء سبز قمى كه قسمتى از آن مايل به سبز است و خربزهء ابراهيمى كه سرخ‌رنگ است . اين دو نوع خربزه تا نوروز دوام پيدا مىكند .\r\nدر بلوك سميرم اصفهان ، دو نوع خربزهء پاييزهء پوست سبز به عمل مىآيد كه يكى را كريم خانى مىنامند كه بر روى آن خطهايى است مثل طالبى و ديگرى بىخط و صاف و شبيه است به خربزهء كرسنگى ( سوسكى ) و هر دوچندان شيرين و خوش‌طعم است كه در ساير بلوك و مزارع اصفهان مانند آن‌ها يافت نمىشود ، اما دوام آن‌ها كم است و زود تمام مىشود .\r\nانواع هندوانهء اصفهان عبارت است از : هندوانهء بومى تخم اصفهان ،\r\n\r\n","description":"","footnote":"","page_name":" 30 ","page_number":39},
  {"content":"\r\n\r\nهندوانهء تخم نيشابورى و هندوانهء تخم كمانچه و نوع ديگر آن‌كه منحصر به اصفهان است . معروف است به هندوانهء تخم گرگابى كه در خود گرگاب مىكارند و خيلى كوچك است و تخمه‌هاى ريزه دارد . اين هندوانه براى فروش و صدور آن كاشته نمىشود و رعايا مخصوص خودشان مىكارند .\r\nاقسام ميوه‌ها - درخت توت در اصفهان هم زياد است و هم تنومند .\r\nگرچه دانه‌هاى توتش به شيرينى و درشتى توت تهران نيست ، اما خيلى لطيف‌تر و بىهسته است . گيلاس اصفهان معروف است . زردآلوى اصفهان چند نوع است : تبريزى ، كتانى ، ترشه ، زردآلوى قيسى كه به درخت خشك مىشود ، زردآلوى دارغشت ، زردآلوى عوض‌بكى كه روى تخته خشك مىكنند . زردآلوى تخمه شمس ، شكرپارهء زرد و قرمز ، شكرپارهء سفيد و گرد ، شكرپارهء سبز و گرد ، شكرپارهء سبز و دراز كه از همهء اقسام آن شيرين‌تر است .\r\nانواع آلوچه عبارت است از : آلوچهء بومى ، آلوچهء ريحانى ، آلوچهء قرمزرنگ شيشه‌اى ، آلوچهء موسوم به گوجهء على مؤمنى ، آلوزرد ، آلو سياه ، هلوى بلخى ، هلوى سفيد ، شفتالو ، شليل بومى اصفهان ( كه از لحاظ طعم و لطافت مشهور است ) ، شليل شبرنگ ( كه درشت‌تر و لطيف‌تر و لذيذتر از شليل بومى است ) ، آلوقيسى ، كويج ، سنجد ( كه درشت و شيرين است و از اصفهان به ساير شهرها مىبرند ) ، گردو ، بادام ، ( در كرون و نجف‌آباد ) ، پسته ( در جرقويه و گز كاشته مىشود ) ، انار ( محصول اردستان و نجف‌آباد ) ، انجير ( به خوبى انجير قم و تهران نيست ) ، انگور كه در اصفهان هجده نوع است : انگور ياقوتى ، انگور خليلى ( كه پيشرس است و هسته‌دار ) ، انگور خليلى پاييزهء بىهسته ، انگور عسكرى تخمى ، انگور عسكرى بومى بىهسته ، انگور عسكرى درشت دانهء شهريارى ، انگور كشمشى ، انگور فخرى ، انگور شصت عروس ، سرباريك ، انگور مادر و بچه ( خوشه‌هاى اين انگور دانه‌هاى بزرگ و\r\n\r\n","description":"","footnote":"","page_name":" 31 ","page_number":40},
  {"content":"\r\n\r\nكوچك دارد ) ، انگور مثقالى ( انگور مثقالى نجف‌آباد و دستگرد و دنبه از همه جاى اصفهان بهتر مىشود ) ، انگور مهره ( اين نوع انگور اصفهان در ايران شهرت دارد ) ، انگور القى ، انگور صاحبى ، انگور سياه ، انگور نباتى ، انگور طبرزد ، انگور ته‌كاسه ( اين انگور لطيف‌تر و شيرين‌تر از اقسام ديگر است ) . معروف است كه اثر تربيتى ستارهء سهيل در هر شهرى به شيئى مخصوص مىرسد و در اصفهان به انگور . چنانچه اين مرحله همه ساله محسوس است كه بعد از شبى كه ستارهء سهيل مىزند ، در همهء باغ‌ها به نسبت قبل ، تفاوت فاحشى در حلاوت و آب و رنگ و نازكى انگور مشاهده مىشود .\r\nانواع گلابى اصفهان عبارت است از : گلابى قراسورانى ، گلابى اردلانى ، گلابى هسته‌اى ، گلابى شاه‌پسند ، و گلابى شاه‌ميوه كه در تمام ايران نظير ندارد . بقيهء ميوه‌ها عبارت است از : گنجانى ، كبوتربچه ( نوعى از گلابى است ) ، سيب سرخ ، سيب پنبه‌اى ، سيب آزايش ( سيب پاييزى مشهور اصفهان است كه در ادبيات و شعر فارسى هم براى خود جايى باز كرده ) ، سيب گلاب ( اين نوع سيب اصفهان هم در تمام ايران شهرت دارد ) ، به ( مخصوص بلوك ماربين اصفهان است و به جورتان « گورتان » نيز در تمام ايران بىنظير است ) . درخت نارنج و ساير مركبات در اصفهان از نوع درخت‌هاى آرايشى است و فقط در نارنجستان‌هاى منازل رشد مىكنند . نوعى از گلابى هم به نام سبرى در همايون‌شهر ( سده ) به عمل مىآيد كه ميوهء آن از لحاظ لطافت و آبدارى بىنظير است و در هيچ نقطهء ايران مانند آن به عمل نمىآيد .\r\nاستاد سعد الدين سعيد هروى ، در قرن هشتم هجرى ، ضمن قصيده‌اى كه دربارهء محاسن اصفهان سروده است ، از ميوه‌هاى نيكوى آن به شرح زير ياد كرده :\r\n انگبينش را كه همتا نيست الّا در بهشت * جان شيرين خوان اگر ارزان برآيد ور گران \r\n\r\n","description":"","footnote":"","page_name":" 32 ","page_number":41},
  {"content":"\r\n\r\n ميوه‌ها دارد كه در لطف و لطافت مثل آن * كس نداد از جمله سياحان بحر و برّ نشان \r\n عقل مىافزايد از لطف گلابى در دماغ * وين سخن را پيش از اين بسيار كردند امتحان \r\n سيب آزايش چو ايمان قوت دل مىدهد * من نكو دانسته‌ام گر تو نمىدانى بدان \r\n معده را بس نيك باشد از خشونت كاندروست * به كه از بويش صبا را طعنه زد باد خزان \r\n وصف حسن هر يكى را از نعيم او جدا * گر بگويم سال‌ها مشغول بايد شد بدان \r\n ملك ايران را كه از اطراف عالم خوش‌ترست * همچو شخصى دان كه باشد از هنر او را روان \r\n اصفهان او را سر و كرمان و شيرازش دو پاى * رى يك دستت و ديگر دستش آذربايگان \r\nانواع درخت گل - درخت بيدمشك در اصفهان فراوان است و گل معطر دارد . درخت ياس هند خوش صفاتر از همهء ياس‌ها است و ارتفاع آن تا سه متر و نيم مىرسد . ياس شيروانى موزون‌تر از ياس هندى است .\r\nدرخت ياس سفيد ، كه در پاى چنارهاى باغ‌ها و خانه‌ها مىكارند ، زياد بالا مىرود و گل آن عطر خاصى دارد ؛ مخصوصا در اصفهان عطرش زيادتر از نقاط ديگر است . يك درخت آن تا صد متر اطراف خود را معطّر مىكند .\r\nدرخت ياس چنپلى از انواع ياس سفيد است كه گلش درشت‌تر است ولى عطرش كمتر ؛ و در اصفهان فراوان نيست . ياس بنفش كه بيش از همهء ياس‌ها باز مىشود و ياس زرد . درخت بداق در اصفهان بزرگ‌تر و پرگل‌تر از ساير شهرها است و اغلب آن‌ها دوباره در پاييز كمى گل مىدهد .\r\nدرخت گل رعناپنا ، درخت گلنار فارسى ، گل ارغوان ، گل ابريشم ، گل\r\n\r\n","description":"","footnote":"","page_name":" 33 ","page_number":42},
  {"content":"\r\n\r\nسرخ محمدى در اصفهان زياد است و گلش بسيار معطر ؛ گل سرخ آتشى صدپر ، گل زرد كه معطر است و از گل آن حلوايى درست مىكنند ، درخت گل مشكيچه كه رنگ گلشن سفيد و بسيار معطر است و تا هشت ماه مدام گل مىدهد . گل نسترن هم در اصفهان زياد است .\r\nانواع درخت‌هاى زينتى - درخت چنار در اصفهان فراوان است و بسيار قطور و بلند ؛ و چنارهاى نقاط ديگر ايران از نظر استقامت و استحكام به پايهء آن‌ها نمىرسد . اصفهان از زمان قديم منطقهء چنار بوده ، مخصوصا بلوك ماربين . ( ستون‌هاى بلند و قطورى كه در قصرهاى تاريخى عالى قاپو و چهلستون به كار برده شده ، از نوع چنارهاى محلى اصفهان است ) . انواع درخت كبوده عبارت است از : سمرقندى ، شيرازى ، تبريزى ، سفيد دال كه هر چهار نوع آن صاف و مستقيم و بلند و قطور مىشود . درخت كاج در اصفهان صاف و خوش‌برگ و رعنا و قطور است . درخت سرو در آن‌جا موزون و زيبا است . درخت نارون در هيچ شهرى مانند اصفهان نيست .\r\nدرخت زبان گنجشك از لحاظ قامت و تركيب شبيه به چنار است ، ولى ارتفاع و قطر آن به پايهء چنار نمىرسد . انواع درخت بيد عبارت است از :\r\nزردبيد كه برگ و ساقه‌اش به كار عرق‌گيران و بيماران مىخورد و چوبش به كار خرّاطان ، بيد موله يا بيد معلق كه انواع آن در اصفهان بسيار بزرگ و بلند است و سياه بيد . بيد بيل‌دسته ، كه هر دو سال يك‌بار كف برمىكنند و براى تهيهء دسته بيل‌هاى رعيتى و دستهء تيشه‌هاى نجارى به كار مىبرند . « 1 »\r\nپرندگان - شاهباز ، شاهين ، قوش ، قرقى و چرخه هست ولى خيلى كم .\r\n\r\n\r\n","description":"","footnote":"\r\n( 1 ) . براى اطلاع بيشتر از انواع محصولات كشاورزى اصفهان - ميرزا حسين خان ، جغرافياى اصفهان ، به كوشش منوچهر ستوده ، تهران ، ص 42 - 59 .\r\n","page_name":" 34 ","page_number":43},
  {"content":"\r\n\r\nجغد بسيار است . كبوتر خانگى و صحرايى بىشمار ، گنجشك زياد است و يك نوع آن كاكلى است كه مانند خروس تاج دارد . فاخته و قمرى ، كه هر دو از يك جنس و هم‌شكل كبوتر است ، در سر درخت‌هاى كهن سرو و كاج نشيمن دارند و صيد آن‌ها در اصفهان كراهت دارد . كبك و تيهو در كوه‌ها و درّه‌هاى حوالى اصفهان ديده مىشود ، ولى زياد نيست . كلاغ ، كه زير شكمش خاكسترىرنگ و ساير پرهايش سياه است ، سر چنارهاى بلند اصفهان تعداد زيادى آشيانه دارند . زاغ ، كه آن را كلاغ زنگى نيز مىگويند ، بزرگ‌تر از كلاغ است ؛ تمام پرهايش سياه تيره و روى نوك و قلم پاهايش سرخ است . اين پرنده در شهر كم ديده مىشود ولى در اطراف شهر زياد است . لاشخور ، كه نوعى از زاغ است ، بسيار بزرگ جثه است و در خرابه‌ها و صحراها ديده مىشود و گاهى به اندازهء يك برّه بزرگ است . باقرقرا ، حيوانى است بزرگتر از كبوتر ، رنگش مايل به زردى و خال‌هاى متنوع دارد . انواع مرغ آبى مانند اردك و غاز و حواصيل و بوتيمار ( غم خوراك ) و درنا كه بعد از مازندران و گيلان ، در هيچ نقطهء ديگر ايران به اندازهء اصفهان ديده نمىشود . سهره و طرقه ، كه همجنس بلبل هستند ، در اصفهان زياد است . ترند ، كه از جنس بلبل و كوچك‌تر از آن‌است ، در اصفهان خيلى زياد ديده مىشود . پرستوك و ابابيل جزو پرندگان مهاجر هستند كه بيش از يك سال عمر نمىكنند . سقاچى نامى است كه اصفهانى مىنامد و حيوانى است از ابابيل كوچك‌تر ، پشتش خاكسترى و زير سينه‌اش سفيد است . اين حيوان به اسامى وطواط ، ابو المليح ، چكاوك ، راست قبره نيز ناميده شده است .\r\nچلچله ، كه چرخ ريسك نيز نام دارد ، حيوانى است به اندازهء سقاچى و عينا مانند چرخ ريسمان ريسىزن‌ها صدا مىكند ؛ از نظر تعداد خيلى زياد نيست . هدهد در اصفهان بسيار ديده مىشود . سبزقبا مرغى است دم‌دراز و سبزرنگ با نوك قرمز و بدبو . آلوباغى مرغى است به رنگ‌هاى مختلف كه خوراك آن بيشتر در باغ‌هاى آلو و زردآلو است .\r\n\r\n","description":"","footnote":"","page_name":" 35 ","page_number":44},
  {"content":"\r\n\r\nدرخت سنبانك ، اسمى است كه اصفهانىها به آن داده‌اند ، مرغى است از سار قدرى بزرگ‌تر ، با نوك دراز ، كه روى درخت‌هاى باغ‌ها مىنشيند و درخت را با نوك سوراخ مىكند . مرغ انجير مرغى است خوش‌رنگ و بدبو كه عاشق انجير است . كلاغ جار نوعى كلاغ است كه دايم به نحوى خوش جار مىكشد . اين حيوان از كلاغ كوچك‌تر و خوش تركيب‌تر است . دم بلندى دارد و زير سينه‌اش بسيار سفيد است .\r\nاين پرنده دزد است و بارها از چيزهاى خوردنى و نيز اسباب و زيورهاى زنانه مانند النگو و سينه‌ريز و گوشواره و مانند اين‌ها دزديده است و در خانه‌هاى ديگران ، زير خاك مخفى كرده است .\r\nبلدرچين در مزارع گندم زياد است . سار و گنجشك دو نوع است :\r\nدرختى و ديوارى ؛ گنجشك ديوارى برفراز ديوارهاى كهنه منزل دارد و اين جنس را بلبل هزاردستان مىگويند كه صدا و صفير همهء مرغان ، بخصوص صداى بلبل ، را تقليد مىكند .\r\nلك‌لك مرغى است سفيد با پاى بلند و گردن دراز و جثه‌اى بزرگ به اندازهء برهء شش‌ماهه . همه ساله در فصل تابستان از مناطق گرمسيرى به اصفهان مىآيد و تا اواخر پاييز مىماند ؛ اين حيوان بر سر مناره‌هاى بلند و چنارهاى كهن آشيانه دارد . طاووس هم سابقا در اصفهان نشوونما مىكرده است ، ولى اكنون خيلى كمياب است .\r\nحيوانات وحشى و اهلى - مؤلف جغرافياى اصفهان راجع به اين نوع حيوانات اصفهان چنين مىنويسد :\r\nشير در اصفهان نيست . پلنگ در كوه‌هاى اصفهان كمى هست . ببر نيست . بوزينه و عنتر از هندوستان مىآورند . خرس در خوانسار فراوان است ؛ خوك و خنزير كه گراز باشد ، در اطراف باتلاق گاوخونى در رودشت اصفهان زياد يافت مىشود . انواع بزرگ آن‌ها را ارامنهء جلفا شكار مىكنند و در جلفا مىفروشند . گربه در شهر اصفهان زياد است و\r\n\r\n","description":"","footnote":"","page_name":" 36 ","page_number":45},
  {"content":"\r\n\r\nگربه‌هاى براق خيلى خوب فراوان است . و همه ساله از بمبئى مشترى مىآيد و يكى دو قران الى يك تومان مىخرند ( نرخ سال 1294 هجرى قمرى ) . تازى خوب كم است . گرگ در خرابه‌هاى اصفهان هست . شغال در خرابه‌هاى شهر و باغ‌هاى اطراف بسيار است . سگ گرگ گاهى ديده مىشود . كفتار كمى هست و روباه و خرگوش بسيار . موسوره حيوانى است مانند روباه و بسيار شكيل كه در جوف تهيگاه طره‌هاى خانه‌ها جا دارد . پوستش مانند پوست خز ، از گربه درشت‌تر و از روباه كوچك‌تر است . ارامنه خواهش مىكنند و در بام‌هاى مسلمانان تله مىگذارند و آن‌ها را مىگيرند . پوستش بر پوست روباه رجحان دارد . گوركن حيوانى است برزخ ، ما بين موسوره و روباه كه دم طويل و دست و پاى كوتاه و پوزهء باريك دارد . قبرهاى تازه را مىشكافد و مرده‌هاى چهار ، پنج روزه را از قبر بيرون مىبرد . تابستان مكرر در حياطها و بام‌هاى خانه‌ها اطفال قنداقى را از گاهواره‌ها ربوده و برده است ؛ اما نوع اين حيوان خيلى كم است . « 1 »\r\nانواع چرندگان - مؤلف جغرافياى اصفهان راجع به وضع حيوانات چرنده ، بارى و سوارى ، پروارى و غيره چنين نوشته است :\r\nاسب نجيب در جميع ولايت بسيار است . اسبهاى عربى و لرى را از بختيارى و خوزستان و فارس گاهى مىآورند . قاطر بارى و سوارى و الاغ‌هاى بندرى بسيار خوب پيدا مىشود . شتر بيشتر در دهات پيدا مىشود . در شهر آن را نگاه نمىدارند ، مگر صنف عصار و آسيابان . گاوكارى و پروارى هم شخمى و تخمى هم آبكش و شيرده در شهر و بلوكات بسيار است . نژاد اصفهان آن متوسط الجثه و پرقوت و نوع سيستانى آن قوى هيكل و بزرگ\r\n\r\n\r\n","description":"","footnote":"\r\n( 1 ) . ميرزا حسين خان ، جغرافياى اصفهان ، چاپ تهران ، ص 62 .\r\n","page_name":" 37 ","page_number":46},
  {"content":"\r\n\r\nاست و از اين نوع هر ساله 700 الى 1200 فرد از راه يزد و شهر بابك به رودشت اصفهان مىآورند و در باغ‌ها ، هنگامى كه دسترسى به آب رودخانه و قنات ندارند ، با گاو از چاه آب مىكشند . ميش را در شهر و ده‌ها زياد نگاه مىدارند و زمستان‌ها علف‌هاى سبز و پرقوت ، از قبيل يونجه و كركر ، به آن‌ها مىدهند و چله‌زدايى مىنمايند . ماست‌هاى خوب ، كه در اصفهان در زمستان پيدا مىشود ، از شير همان ميش‌ها است كه اواسط چله زاييده‌اند .\r\nقوچ‌ها خيلى بزرگ و قوى و جنگى هستند . بز و بزغاله در شهر خيلى كم نگاه مىدارند . بز كوهى در غالب كوه‌هاى بلوك‌ها و محله‌هاى ولايت است . پازن كوهى ، قوچ كوهى ، ميش كوهى هم وجود دارد . مرال كوهى هست ، ولى كم . گورخر صحرايى در صحراى ورطون قهپايه اصفهان قدرى پيدا مىشود . سابقا در شهر بعضى را دست‌آموز كرده بودند و در بازارها راه مىرفتند . انواع حيوان‌هاى شكارى هم در اطراف اصفهان به مقدار زياد وجود دارد .\r\nمراتع و جنگل‌ها - در اغلب نقاط ، اصفهان مراتع جهت استفادهء چوپان‌ها موجود مىباشد كه مهم‌ترين آن‌ها به قرار زير است :\r\n1 . در چهارمحال ، 31 قطعه مرتع وجود دارد كه از همه مهم‌تر مرتع گندمان است .\r\n2 . در فريدن ، مراتع زياد يافت مىشود و از نقاط مختلف اصفهان گوسفندها را از اول بهار تا اواسط پاييز به اين مراتع مىآورند و مهم‌ترين آن‌ها عبارت است از : مرتع ميدانك ، مرتع چهل‌چشمه و مرتع شاه‌نشين .\r\n3 . در شهرضا ، مرتع امين‌آباد ، مرتع قصر چمن ، مرتع آب‌دزد ، مرتع مهيار .\r\n4 . در كرون نيز مراتعى موجود است .\r\n\r\n","description":"","footnote":"","page_name":" 38 ","page_number":47},
  {"content":"\r\n\r\nدر فريدن ، جنگل‌هاى متعدد وجود دارد و محصول‌هاى آن‌ها عبارت است از درختانى مانند كبوده ، صنوبر ، تبريزى و محصول‌هايى مانند سماق و زرشك ، بادام كوهى و گردوى كوهى .\r\nمعادن - معادنى كه در اصفهان از آن‌ها بهره‌بردارى مىشود عبارت است از : معدن سرب در خانه سورمه نجف‌آباد ، فسخود شمالى و جنوبى ( اردستان ) ، آب باغ شهرضا ، شورابهء عباس‌آباد ، شاهكوه اصفهان ، تيران كرون .\r\nمعدن روى : شاهكوه اصفهان ، بلمچهء اردستان ، كوه انجيره در بلوك كرون ، باغ كومه ، گوش فيل .\r\nنمك آبى : حوزهء شهركرد و بختيارى ، حسن‌آباد و دستجرد بختيارى ، حبيب‌آباد و قهجاورستان رودشتين ، سيان ، جرقويه ، ينگ‌آباد جرقويه ، رامشه جرقويه ، اردستان .\r\nنمك تخته و آبى : خارا ، پوزه‌ريگ و پالان كهنه ( جرقويه ) .\r\nگل بته و سرشوى : آب گرم اصفهان ، چاه رباط .\r\nسنگ آسياى : مزرعهء لاسيب اردستان .\r\nسنگ ساختمانى : اطراف نجق‌آباد ، شهرضا ، كوه‌هاى اطراف اصفهان ، ميمه ، جوشقان .\r\nسنگ مرمريت : ميمه ، شورجه ، رباط ترك ، كلوخ بالاى ميمه ، حمزاوه ميمه ، خوانسار ، لاىبيد ميمه ، كوه‌تخت ميمه .\r\nسنگ مرمر : كوه‌تخت سرخ ميمه ، عباس‌آباد .\r\nسنگ كوارتزدار : كوه كلاه قاضى اصفهان .\r\nسنگ تراورتن : چاه‌سنگ معتمد اردستان ، ورطون و آب گرم ، سردهن طرق .\r\nمعدن زغال سنگ : چاه هريسه اردستان ، طارطرق ، آغل دهنه كلهرود مراوند أبيانه ، نظام‌آباد ( در راه اصفهان به نطنز ) .\r\n\r\n","description":"","footnote":"","page_name":" 39 ","page_number":48},
  {"content":"\r\n\r\n\r\nمعادن اصفهان كه هنوز مورد بهره‌بردارى نيست\r\nسرب : كهنگ اردستان ، حسين‌آباد عربستان ، زفره اردستان ، باقرآباد طرق ، گنهران كرون ، كوه قمشلو ، گردنهء رخ اصفهان ، كچو هاردنگ لنجان ، كليشا درخ ، بلمچهء اردستان .\r\nمس : پنياوند اردستان ، قلعهء عرب موسىآباد ، ليد اردستان .\r\nخاك زرد و سرخ : ورطون و آب گرم اصفهان .\r\nسنگ ساختمانى : ماهورك و آب‌باريك فريدن .\r\nسنگ تراورتن : چشمهء آب ترش جرقويه .\r\nسنگ مرمريت : حارث‌آباد جرقويه ، مزرع كله‌زيرى موسىآباد ، مزرعهء عباس‌آباد موسىآباد .\r\nسنگ مرمر : چاه‌ريسهء اردستان .\r\n\r\nبلوك‌هاى اصفهان با اسامى قديمى و تاريخى آن‌ها\r\nبلوك جى - بلوك جى در دو طرف زاينده‌رود است . شمال رودخانه را جى و جنوب آن را برزرود جى مىخوانند . شمال جى بلوك برخوار و شمال شرق آن بلوك قهاب است . حد شرقى آن بلوك برآآن و حد جنوبى آن زاينده‌رود است . حد غربى جى بلوك ماربين است . خاك جى از دروازهء ظله تا پل شهرستان ، نيم فرسخ و از پل مذكور تا قريه زردنجان و سروش بادران ، كه متصل به برآآن مىباشد ، يك فرسخ است . زمين اين بلوك شيرين و آب آن از زاينده‌رود است و بعضى جاها نيز چشمه و قنات دارد ؛ صيفى خود را از چاه آب مشروب مىسازند و باغ‌هاى آن كم است ؛ ده‌هاى آن به ترتيب حروف الفبا عبارت است از : آسنجان ، ابر ، ارداجى ، باطان ، برتيان ، بوزان ( داراى مسجد قديمى است و محراب گچبرى آن به موزهء ايران باستان در تهران منتقل شده ) ، بيجى ، پزوه ( سابقا اين اسم را شفروه مىنوشته‌اند ، محمد شفروه از شاعران دربار ارسلان بن طغرل اهل اين قريه بوده است ) ، پنارت ، جوهران ، خاتون‌آباد ، خابجان ،\r\n\r\n","description":"","footnote":"","page_name":" 40 ","page_number":49},
  {"content":"\r\n\r\nخوراسكان ( پنبهء كاغذى آن معروف است ) ، زردنجان ( آب آن از مادى جى است ) ، سنجوان سور يا سمسور ( خربزه و طالبى آن معروف است ) ، سنجوان مرّه ، سوارچى ، سواردز ( اصفهوردز ) سودان ، قلعه برتيانچى ، طامه ( امتداد خيابان چهارباغ كه از قسمتى به بعد به نام خيابان كاوه ناميده مىشود ، مستقيما به طامه منتهى مىگردد ) ، قلعه‌نو ، كنگاز ، اتشاران ، خورشاد ، لفزآآن ، زآآن ، چنگان ، هستيان ، كلمخواران ، هرمنجد ازيسان ، كردآباد ، ساسان ، منجان ، بادرنگى ، كندآميز ، دهمرتين ( ده مرد ) باترقان ، جيران ، كوهسار ، فرسان . در بلوك جى غلّه و حبوبات به عمل مىآيد و در بعضى از باغ‌هاى آن هم كاهو و سبزى كاشته مىشود ولى سبزىكارى عمده در ابر و بوزان و خوراسكان است .\r\nبرزرودجى - نام قسمتى از شهر اصفهان است كه در ساحل جنوبى زاينده‌رود واقع شده . نواحى عمدهء آن عبارت است از واهان ، جلال‌آباد ، دنبه ، باقان ، دستگرد ، فرح‌آباد ، هزار جريب ، سعادت‌آباد ، گلدى ، پاچه ، ( كه امروز كوله‌پارچه تلفظ مىكنند ) ، مصلّى ، شهرز ، ( قصر آبشار كازرونى در محل گلدى پاچهء سابق است و خيابان آن دالان بهشت در محل كوله پارچه و مصلّى و شهرز سابق است ) ، سيچان و حسين‌آباد و قينان و جلفا و سيرويه و استخوارت و گرجىها ، فتح‌آباد ، باغ همائى نيز جزو برزرود جى است .\r\nبلوك قهاب - از شمال به دهستان برخوار ، از جنوب به برآآن ، از مشرق به كوهپايه و از مغرب به جى محدود مىشود و ده‌هاى آن عبارت است از :\r\nآب‌چوبه ، ارزنان ، امرزيدآباد ، اندوان ، موران ، بهاران ، جلادران ، جلمرز ، جلوان ، سوسارت ( اسفهارت ) ، قهجاورستان ، گلون‌آباد ( محل جنگ محمود افغان با قواى شاه سلطان حسين ) ، راهروان ( داراى يك منارهء تاريخى از دورهء سلاجقه است ) ، دارك ، دينان ، وشگان ، مولنجان ، هفشويه ، جيان ، حصّه ، بقعهء زينبيه نيز ، كه از زيارتگاه‌هاى شهر اصفهان و در شمال شهر واقع شده است ، در بلوك قهاب و جزو ناحيهء ارزنان است .\r\n\r\n","description":"","footnote":"","page_name":" 41 ","page_number":50},
  {"content":"\r\n\r\nبلوك كرارج - در جنوب شرقى اصفهان و در جنوب تقريبى زاينده‌رود واقع شده و شامل ده‌هاى زير است : اصفهانك ، بيشه ، پيادان ، بيدان ( فودان ) ، پيزادان ( فيزادان ) ، چريان ( داراى يك مسجد قديمى است ) ، چوم ، دشتى ( مركز كرارج است كه فعلا يك مسجد از قرن هشتم هجرى دارد و سابقا محل معتبرى بوده و دو مناره داشته است كه آن را خراب كرده و از آجرهاى آن كاروان‌سرايى ساخته‌اند ) ، دنارت ، راشنان ، قلعه شور ، كيچى ( محل سكونت اخلاف جابر بن عبد إله انصارى است و تمام آن‌ها به امير معروفند ، مانند امير حسن و امير حسين و غيره ) ، اشكاوند ( از قراى مهم كرارج است و ويرانه‌هاى چند مسجد قديمى در آن باقى است ) ، جودرمان ، مردان ، ساچان ، ازوار ، كوزبان ( كه كوزه‌دان تلفظ مىكنند ) ، فوهه ، ولكان ، سروشفادران يا سروشبادران كه در اصل سروش آذران بوده است ( كه گرمك ممتاز دارد ) ، حيدرآباد ، فردان .\r\nبلوك برآآن - كه در جنوب شرقى اصفهان و در جنوب بلوك قهاب واقع شده و مشرق آن كوهپايه و مغرب آن كرارج است . قسمتى از زاينده‌رود در وسط اين دهستان است . در دورهء ساسانيان بسيار آباد بوده و در دو طرف رودخانه امتداد دارد . ابتداى اين بلوك در فاصلهء 18 كيلومترى مشرق اصفهان شروع مىشود و انتهاى آن در فاصلهء 42 كيلومترى شهر است . سابقا برنجكارى هم داشته و باغ‌هاى وسيعى در آن بوده است .\r\nسرچشمهء آب آن از رودخانه است و قنات هم دارد . ده‌هاى آن عبارت است از : آباد ، آباد سليمان ، ارم ، پشت ، أزوار ، ازوارچه ، ازيران ( كه داراى يك مسجد از قرن هشتم هجرى است كه اخيرا تحت تعمير واقع شده ) ، اسفينا ، اندلان ، ايچى ، باچه پيله‌وران ، تيميارت ، جاجا ، جور ، جارياگار ( كه منارهء سالم از دورهء سلجوقى و مسجد مخروبه از قرن هشتم دارد ) ، چرخاب ، دستجا ، دولاب ، زغمار ، زيار ( كه داراى يك منارهء زيباى سلجوقى است ) ، كاج شهروردز ( در كاج يك مسجد از قرن هشتم وجود دارد ) ، كاروانچى ، كبوترآباد ، كرتمان ، كرم ، كرچگان ، برسيان ( اين دهكده\r\n\r\n","description":"","footnote":"","page_name":" 42 ","page_number":51},
  {"content":"\r\n\r\nحد فاصل بين برآآن و رودشت است و يك مسجد و منارهء بسيار عالى از دورهء سلجوقى مورّخ به سال 491 هجرى دارد ) ، شيدان ( شيدوش ) ، فساران ، قارنه ، اشكشان ، حسين‌آباد اسفهارانچى ، آسمانچى ، چرمهين .\r\nبلوك رودشت يا رودشتين - ابتداى آن در 50 كيلومترى مشرق اصفهان و انتهاى آن باتلاق گاوخونى در فاصلهء 160 كيلومترى شهر است . ده‌هاى آن عبارت است از : ابو الخير ، اشكهران ، باجيك‌آباد ، بلان جمبزه ، جندان ، خورچان ( خرچوم تلفظ مىكنند ) ، خويا ، شاه‌توز ، شاه‌كرم ، شهرستان ، طهمورثات فارفاآن ( يك قلعهء نظامى از دورهء ساسانيان دارد و آخرين نقطهء رودشت در نزديك گاوخونى است ) ، كفران ( ضياء كفرانى شاعر معروف اصفهان اهل اين ناحيه بوده است ) ، كفرود ، كلمان ، ورزنه نزديك گاوخونى است ) ، هراتچى .\r\nبلوك كوهپايه - در مشرق اصفهان و مغرب نايين واقع شده و شامل اين نواحى است : اردجه ، اژيه ، بادفشان ، باقرآباد ، برزآباد ، تودشك ، جبل ، جزه ( جزنه ) ، جشوقان ، خان‌آباد ، دخرآباد ، زفره‌سكزى و هرند .\r\nبلوك ماربين - شامل سده ( همايون‌شهر امروز ) و قراى اطراف آن است .\r\n( سده شامل سه ده : خوزان ، ورنوسفادران ، و پريشان است و داراى مسجدهاى قديمى مىباشد كه مهم‌ترين آن‌ها مسجد خوزان است . قلعهء كهن دز يا قهندز در خوزان است ) شمال آن كوه سيد محمد و جنوب آن آتشگاه و زاينده‌رود است . درخت‌هاى ميوهء آن فراوان است و گلكارى و سبزيكارى نيز دارد . دهات آن عبارت است از : احمدآباد ، احمدآباد وازيچه ، آدريان ، آزادان ، اسفريز ، آشنستان ، آفاران ، اليادران ، اندان ، ( قنات معروفى دارد اما نسبت به قنات ديميرتيان در فروشان سده در درجهء دوم است . قنات ديميرتيان از مهم‌ترين قنات‌هاى بلوك ماربين است كه خيلى قديمى و پرآب است و آب آن‌هم كم و زياد نمىشود . چون اين قنات در سرچشمه داراى نقب‌ها و حفره‌هاى عجيب است ، اهالى مىگويند كه اين قنات به امر طهمورث معروف به وسيلهء ديوها حفر شده ، ( بهارانچى ،\r\n\r\n","description":"","footnote":"","page_name":" 43 ","page_number":52},
  {"content":"\r\n\r\nتيرانچى ، جروكان ، جعفرآباد ، جوآباد ، جوزدان ، درباغ مهيار ، درباغشاه ، دستجرد مورچا ، دهچى ، دينان ، رنان ، زهران ( زران و در اصل به‌طورى كه مىگويند رزان بوده ) ، عاشق‌آباد ، كارلادان ( بناى تاريخى منارجنبان اصفهان در اين قريه واقع شده ، ساختمان ايوان آن ، كه روى قبر عمو عبد اللّه سقلا از زهّاد قرن هشتم هجرى بنا شده ، به سبك ساختمان‌هاى قرن هشتم است و تزيينات كاشيكارى نيز از آن دوره دارد . دو منارهء طرفين ايوان از سطح پشت‌بام آن هفت متر و تا سطح زمين مجاور بقعه 17 متر ارتفاع دارند . احتمالا در دورهء صفوى به بناى اصلى افزوده شده و آنچه در آن‌جالب توجه است ، متحرك بودن مناره‌هاى آن است كه در موقع حركت دادن يكى از آن‌ها ديگرى نيز حركت مىكند . سنگ قبر عمو عبد اللّه مورّخ به سال 716 هجرى است ) ، كوجان ، كوشك ، هرستان ( اين دهكده نيز سابقهء تاريخى دارد و به طورى كه مافرّوخى نوشته است صد و هفتاد سال قبل از اسلام ، آذر شاپوران پسر آذرمانان از ديه هرستان از طرف فيروز بن يزدگرد به اتمام باروى مدينهء جى فرمان يافت ) ، كرتمان ، تيرانچى ، ميان رشيد ، ولاشان ، ككنان ، نصرآباد ( يكى از قراى زيباى ماربين و داراى باغ‌هاى ميوهء فراوان و مصفّا مىباشد . سردر خانقاه نصرآباد از بناهاى تاريخى و مورّخ به سال 855 هجرى در اين قريه واقع است و در جنب آن مقبرهء ميرزا طاهر نصرآبادى تذكره‌نويس معروف عهد صفوى واقع شده ) ، گورتان ( به معروف اصفهان از آن‌جا است ) ، كرم و كليچه .\r\nبلوك لنجان - بزرگ‌ترين بلوك اصفهان و با بركت‌تر از همهء آن‌ها لنجان و النجان است كه در خود محل به چهار ناحيه : آيدغمش ، اشيان ، اشترگان گرگن تقسيم شده و هر يك از آن‌ها ده‌هاى متعدد دارد . لنجان در قديم دو شهر معتبر داشته ، يكى فيروزان در لنجان سفلى و ديگرى خان لنجان در لنجان عليا و ناحيهء اشيان تقريبا 18 فرسخ قنات و مادىهاى پرآب دارد .\r\nبرنجكارى اصفهان منحصر به اين بلوك است . سابقا ترياك و پنبهء آن هم\r\n\r\n","description":"","footnote":"","page_name":" 44 ","page_number":53},
  {"content":"\r\n\r\nمرغوب بوده است . باغ‌هاى بسيار و درختان بىشمار از كبوده و چنار و غيره دارد . نواحى عمدهء آن عبارت است از : ريز ، قهدريجان ، ( كدرگان نان قديمى آن است ) مباركه ، كليشاد ، درچه ( مزارع پياز آن معروف است ) ، دينان ، ورنامخو است ، سده ، ديزى ، فلاورجان ( پانزده كيلومترى جنوب غربى اصفهان و يك پل تاريخى دارد ) ، اشترجان يا اشترگان ( در اين دهكده يك مسجد بسيار عالى از قرن هشتم هجرى موجود است كه ارتفاع سر در آن به 13 متر مىرسد و از كاشيكارىهاى آن دوره تزيين شده . نماى خارجى گنبد آن آجرى است ولى در داخل از گچبرىهاى بسيار نفيس زينت يافته و محراب عالى گچبرى دارد . مناره‌هاى آن نيز ، كه در طرفين سردر واقع شده و بيش از دو ثلث آن به مرور زمان ريزش كرده و از ارتفاع آن كاسته شده ، مانند منار جنبان متحرك است . اين مسجد به وسيلهء ملك الوزراء محمد بن محمود بن على الاشترجانى در تاريخ 715 هجرى بنا شده است و يكى از بناهاى باشكوه حومهء شهر اصفهان است ) ، نوك‌آباد ، باغ ابريشم ، باغ بهادران ، باغشاه ، باغ كومه ، باغ ملك ، باغ وحش ، بندارت ، برنجكان ، بالان ، بيستگان ، خولنجان ( خان لنجان معروف كه ناصر خسرو در قرن پنجم هجرى آن را ديده و در سفرنامهء خود از آن نام برده نوشته است : « چون به دروازهء خان لنجان رسيدم نام سلطان طغرل بيك بر دروازه آن نوشته ديدم ) ، كليشاد ، گارماسه ، چرمين ( چرمين تلفظ مىكنند ) ، سهر و فيروزان ( كيادگان از ده‌هاى نزديك فيروزان است كه داراى قلعهء قديمى است و بين اهالى معروف به قلعهء « گبرها » است و اكنون عصارخانه مىباشد ) ، جوزدان ، فرّان ، سودرجان ، كلّه ( داراى يك پل قديمى است ) ، مديسه ( مردم مدرسه تلفظ مىكنند ) ، طاد ، جفره ، سلوان ( سهلوان كه سابقا از موقوفه‌هاى مسجد شاه بوده ) ، زازوران ، كافشان ( كاه افشان ) ، دشتچى ، دارجان ، اجگرد ، كرسگان ، شرودان ، درّو درچه ، گزينچه ، مهرنجان ، اردال ، قصر داود ، فيلورجان ( كه آن را پيلرگان تلفظ مىكنند ) ، نركان ، آب ارزن ، افيونه ( كه نام فعلى آن\r\n\r\n","description":"","footnote":"","page_name":" 45 ","page_number":54},
  {"content":"\r\n\r\nحاجىآباد است ) ، لارگيچى ، اسفهران ، درگنجه ، گارنخود ، قهشاورن ، سمسان ، ميادجان ، فرارت قوهه ، فرتخون ، سنگانچى ( اين ده از موقوفه‌هاى مسجد شاه است ) ، پيربكران ( اين دهكده در 15 كيلومترى جنوب شرقى فلاورجان واقع شده . بقعهء تاريخى پيربكران كه بر روى قبر محمد بن بكران متوّفا به سال 703 هجرى ساخته شده ، يكى از بناهاى تاريخى مشهور اصفهان است و داخل آن از تزيينات نفيس گچبرى و كاشيكارى پوشيده شده . اين تزيينات بين سال‌هاى 703 - 712 زينت‌بخش بقعهء مزبور شده و سبك بنا مغولى است . قبرستان قديمى يهوديان اصفهان نيز در همين محل است و قبر استر از زيارتگاه‌هاى مشهور يهوديان اصفهان در اين قبرستان است ) .\r\nبلوك برخوار - در شمال جى و مغرب كوهپايه واقع شده و راه شوسه اصفهان - تهران از مغرب اين بلوك مىگذرد . قراى مهم آن عبارت است از : آدرمناباد ، امين‌آباد ، باغ ميران ، پراونه ، گز ( اين دهكده در عصر ساسانيان آتشكده‌اى داشته و آثار تاريخى معروف آن عبارت از مسجد سلجوقى گز است كه داراى يك مناره از دورهء سلجوقيان با تزيينات آجرى است . تزيينات آجرى داخل مسجد و محراب آن نيز سلجوقى است . در دورهء صفوى دخالت‌هايى در اين مسجد شده و تعميراتى به عمل آمده است . مقدار كمى كاشيكارى دارد و صحن آن خيلى بزرگ نيست . كاروانسراى گز هم ، كه از كاروانسراهاى شاه عباسى است و بنايى جالب مىباشد ، در مجاورت اين دهكده قرار دارد و فعلا متروك و ويران است . در گز درخت پسته مىرويد و درختكارى آن‌جا بيشتر از نوع سنجد است ) ، چاله‌سياه ( داراى يك كاروانسراى شاه عباسى است ) ، حبيب‌آباد ، درميان ، دستگرد ، دولت‌آباد ( در دورهء صفوى اولين منزل در سر راه اصفهان به شمال كشور بوده و بيشتر مهمانان دولتى در اين محل استقبال مىشده‌اند ) ، ده نو ، رحيم‌آباد ، شاپورآباد ، كتايونچه ، گرگاب ( خربزه معروف اصفهان از اين ناحيه است ) ، مادرشاه ( داراى يك كاروانسراى\r\n\r\n","description":"","footnote":"","page_name":" 46 ","page_number":55},
  {"content":"\r\n\r\nشاه عباسى است ) ، مورچه‌خورت ( جنگ معروف نادر و اشرف افغان در بيابان مورچه‌خورت اتفاق افتاده ) ، گربكندى ، كته‌بونى ، سين ( خربزهء آن معروف است و داراى يك مسجد و مناره از دورهء سلجوقى مورّخ به سال 526 هجرى است ) .\r\nنجف‌آباد - خيابان مستقيمى كه اصفهان را به نجف‌آباد وصل مىكند ، قريب 30 كيلومتر طول دارد و در اطراف آن جوىهاى آب و درختان سبز و باغ‌هاى ماربين واقع شده و نيز در حواشى اراضى مزروعى ، درخت‌هاى سايه‌انداز دارد . آب آن‌جا از قنات‌هايى است كه منبعش در كرون است و مهم‌ترين آن‌ها قنات رحيم‌آباد است و قنات زيرين ، كه آب آن‌ها در طول چند فرسنگ در سراشيبى جريان دارد و تمام آسياهاى تنوره‌اى كرون از آب آن‌ها مىگردد . در نجف‌آباد درخت‌هاى بادام و توت و هلو و انار فراوان است و لبنيات و گوشت آن مشهور است و از صنايع يدى ، قالىبافى و ورشوسازى آن شهرت دارد . از توابع آن قلعه شاه است .\r\nاحداث نجف‌آباد از اقدام‌هاى دورهء شاه عباس كبير است و نقشهء اين قصبه ، كه امروز شهرستان مستقلى است ، از نقشهء شهر اصفهان پيروى شده و داراى خيابان‌هاى طويل و عريض است .\r\nكرون - از دهستان‌هاى نجف‌آباد و ابتداى آن از دو فرسخى مغرب نجف‌آباد شروع مىشود و انتهاى آن بيست فرسخ تا نجف‌آباد فاصله دارد . بلوك كرون همه قنات آب است و از چشمهء مرغاب نيز مشروب مىشود كه منبع آن در پاى كوه‌هاى دالانكوه است و تقريبا سى سنگ آب در آن‌جارى مىباشد . كرون بالا به بيابان‌هايى منتهى مىشود و اطراف آن در نواحى كوهستان ( گز ) به عمل مىآيد كه مانند گز خوانسار است . در كوه‌هاى آن كبك فراوان است و قراى مهم آن عبارت است از : آب گرم ، احمدرضا ، اران ، اسفيدواجان ( گل رختشويى دارد ) ، افجان ، الور ، بودان ، تندران تيران ، ( در اصل تهران بوده ) جعفرآباد ، خميران ، قلعهء ناظر .\r\nچهارمحال - ابتداى آن سيزده فرسنگى مغرب اصفهان در بلوك لنجان\r\n\r\n","description":"","footnote":"","page_name":" 47 ","page_number":56},
  {"content":"\r\n\r\nاست و انتهاى آن 28 فرسنگى شهر و حد آخر آن كوه‌هاى بختيارى است .\r\nمحصول ديم و آبى هر دو دارد ، آب فراوان و مراتع وسيع و مواشى زياد دارد . محصول‌هاى آن غلّه و صيفى از همه نوع است ، همچنين برنج و از ميوه‌ها انگور .\r\nچهارمحال نيز چهار ناحيه است : ميزدج ، راريالار ، كيار ، گندمان . مركز چهارمحال شهر كرد است و قراى بزرگ آن عبارت است از : بروجن ، چالشتر ، قهفرّخ ، گندمان سورشجان ، هفشجان ، سامان ، شهرك ، فارسان ، خراجى ، شلمزار ، احمدآباد ، دستناء ، سورك ، جونقان ( يك كاخ تاريخى و قديمى از سردار اسعد بختيارى در اين محل است ) ، چقاخور ، زانيان ، سفيددشت ، سوادجان ، شولكستان ، كوجان ، ده‌چشمه ، دهنو ، گشنيزجان ، اردل ، ناغان ، أقبلاغ ، مرغ ملك ، اشكفتك ، شمس‌آباد ، فرادنبه ، وردنجان ، تربيت و اغنام و احشام از آن جمله است و ماديان در چهارمحال شهرت دارد . باغ‌هاى انگور و شكارگاه‌هايى مهم دارد .\r\nفريدن - ناحيهء سرحدى مغرب اصفهان است كه ابتداى آن از شهر 12 فرسنگ و انتهاى آن قريب سى فرسنگ است . غلّه‌خيز است و آب فراوان و مراتع وسيع دارد . از طرف مغرب ، به خوانسار و از جنوب ، به چهارمحال و از مشرق ، به كرون محدود مىشود و به چهار ناحيه تقسيم شده است : چادگان ، تخماقلو ، ورزق ، گرجى و با مزارع كوچك غير مهمش قريب دويست‌وپنجاه مزرعه و قريه دارد . مركز آن داران و قريه‌هاى آن عبارت است از : آخوره ، چادگان ، ميلاجرد ، هزار جريب ، سنگباران ، سورشجان ، هرچگان ، اسكندرى ، گشنيزجان ، سوارزن ، جمال لو ، ششجان ، ميان‌دشت ، بوئين ، شاهوردى برده‌شاه .\r\nفريدن حاصل ديم نيز دارد و اهالى آن‌جا از ترك و گرجى و ارمنى مخلوطند . اهالى چادگان از نژاد تركان شاملو هستند كه در زمان شاه عباس به اين ناحيه آمده‌اند . گرجىها از اهالى گرجستان هستند كه در زمان شاه عباس به اين ناحيه كوچ داده شده‌اند . فريدن سرچشمهء نعمت\r\n\r\n","description":"","footnote":"","page_name":" 48 ","page_number":57},
  {"content":"\r\n\r\nاصفهان است ، زيرا منبع زاينده‌رود در آن‌جا است . مراتع و شكارگاه‌هايى دارد و حيوانات وحشى نيز در كوه‌هاى آن يافت مىشود . خرس‌ها از كوه‌هاى خوانسار به اين ناحيه مىآيند و انواع طيور و از آن جمله كبك و دراج دارد .\r\nشهرضا ( قمشه سابق ) - در 14 فرسنگى جنوب اصفهان واقع شده و حدود خاك آن تا امين‌آباد و ايزدخواست است . انگور و كشمش شهرضا معروف است و ده‌هاى عمدهء آن عبارت است از : فضل‌آباد ، موغان ، منوچهرآباد ، زرين‌آباد ، دشت قميشه ، اشكنه ، آب‌باريك ، اسفه ، داريجان ، خسروآباد ، دادستان ، نسيم‌آباد ، قصر جم ، شريف‌آباد ، فودان ، حسن‌آباد ، مهرپويه ، بابوكان ، مهدىآباد ، زيارتگاه ، قوام‌آباد ، فرح‌آباد .\r\nاسفرجان - شش فرسنگ بالاى قميشه واقع شده و محلّى بسيار باصفا و باطراوت است . هواى سرحدى لطيف و آبشارهايى دارد كه اگر سد آن معروف به سد قتلغشاه بسته شود ، از محلّه‌هاى مهم به‌شمار خواهد رفت . حومهء شهرضا امروزه شامل دهستان‌هاى جرقويهء بالا و جرقويهء پايين و سميرم بالا و سميرم پايين است . سميرم و دهاقان به چهارمحال و شهرضا محدود مىشود .\r\nدر سميرم غلّه‌كارى و صيفى و پنبه‌كارى مىشود . از ميوه‌ها خربزه و باغ‌هاى انگور دارد .\r\nاردستان و زوّاره - جزء تقسيم‌هاى قديم اصفهان است كه به هشت محل تقسيم مىشده . چهار محل آن به هم متصل بوده‌است به نام : رار ، كيار ، گندمان ، ميزدج ، چهار محل آن از هم جدا بوده به نام : سميرم ، جرقويه ، اردستان ، قهپايه و هرند .\r\nتقسيمات امروز اردستان كه شهرستان مستقلى است ، عبارت است از :\r\nاردستان بالا ، اردستان پايين ، گرمسير ، برزآوند ، در اردستان يكى از مساجد معروف دورهء سلجوقيان مورّخ به سال 553 هجرى وجود دارد ، كه از نمونه‌هاى اصيل بناهاى عهد سلجوقى در ايران است و تزيينات\r\n\r\n","description":"","footnote":"","page_name":" 49 ","page_number":58},
  {"content":"\r\n\r\nگچبرى داخل آن نيز بسيار جالب است ديگر از بناهاى تاريخى آن ، مسجد و منارهء امام حسن مىباشد . مسجد معروف زواره هم ، كه دوازده كيلومتر تا اردستان فاصله دارد ، از نمونه‌هاى جالب بناهاى عهد سلجوقى و مورّخ به سال 530 هجرى مىباشد . « 1 »\r\n\r\n\r\n","description":"","footnote":"\r\n( 1 ) . براى اطلاع از تفصيل موقعيت جغرافيايى و سابقهء تاريخى و تقسيمات اردستان و زواره - ابو القاسم رفيعى مهرآبادى ، آتشكدهء اردستان .\r\n","page_name":" 50 ","page_number":59},
  {"content":"\r\n\r\n\r\nفصل دوم\r\n\r\nنظرى به تحول‌هاى تاريخى شهر اصفهان\r\n\r\nتصويرى از اصفهان پيش از اسلام\r\nشهر تاريخى اصفهان ، كه به موجب گفته‌ها و نوشته‌هاى شرق‌شناسان و باستان‌شناسان و ايران‌شناسان مشهور دنيا يكى از سه شهر معتبر تاريخى رديف اول جهان به‌شمار مىرود و نام آن بويژه در جهان اسلام شهرت خاص دارد ، با دو نام تاريخى ديگر مترادف است كه هر يك از آن‌ها همواره نام ديگر را تداعى مىكند ؛ آن دو نام عبارت است از زاينده‌رود و جى . از اين دو نام كه بگذريم ، اسامى ديگرى كه در كتب مورّخان و نويسندگان و ديوان شاعران دوره‌هاى اسلامى تاريخ ايران با اسم اصفهان همراه است ، عبارت است از : آتشگاه و ماربين و باغ‌كاران كه يكى از مشهورترين باغ‌هاى اصفهان از دورهء سلاجقه بوده است . اينك نمونه‌اى از شعرهاى شاعران اصفهان در عهد سلجوقيان و در زمانى كه اصفهان پايتخت ملكشاه سلجوقى بوده است و نام‌هاى تاريخى مزبور را به كار برده‌اند :\r\nدر كتاب محاسن اصفهان ، تأليف مفصل بن سعد بن حسين مافرّوخى اصفهانى كه در قرن پنجم هجرى در دوره پادشاهى ملكشاه و وزارت\r\n\r\n","description":"","footnote":"","page_name":" 51 ","page_number":60},
  {"content":"\r\n\r\nخواجه نظام الملك به رشتهء تحرير درآمده است ، نام اصفهان و جى و زاينده‌رود را ، كه در زمان سلاجقه به آن زرين‌رود مىگفتند و اين نام قديمىتر زاينده‌رود است ، در اشعار صدر الدين عبد اللطيف خجندى به اين شرح مىخوانيم :\r\n اى چو سيم مذاب زرين رود ! * اصفهان پر نوا شده ز تو رود \r\n گشته‌اى عين زندگى در جى * فى مجاريك كلّ شىء حى \r\n در لقاى تو داشت خضر برات * آب گشته ز شرم توست فرات \r\nو در جاى ديگر اين كتاب كه مأخذى بسيار معتبر براى اطلاع از اصفهان حدود هزار سال پيش است ، در چند شعر از اشعار ابو عامر جرواانى يا كرواانى كه از محله‌هاى آباد و مشهور دوران سلاجقه بوده است ، از جى در ابياتى به زبان عربى چنين ياد شده است :\r\n سقى اللّه جيّا انّ جيّا لذيذة * من الغيث ما يسرى بها ثمّ يبكر \r\n فلا بقّة باللّيل يؤذيك لسعها * لنوم و لا برغوثة حين تسهر \r\n و ماء ركاياها زلال كأنّه * اذا ما جرى فى الحق ثلج و سكّر « 1 » \r\nترجمهء فارسى اشعار به اين شرح است :\r\n« خداوند ، جى ، اين ديار دلپذير را مادام كه مردمان ، شب و روز بدان‌جا رفت و آمد مىكنند از باران رحمت خويش سيراب گرداند .\r\nكه در آن‌جا شبان‌گاه ، هنگام خواب ، نه پشه‌اى با نيش خود آزارت مىدهد و نه ككى ، هنگام شب‌زنده‌دارى تو را مىآزارد .\r\nآب چاه‌هاى آن زلالى است كه از گوارايى ، آن‌گاه كه آن را مىنوشتى ، گويى كه برف آميخته با شكر است . »\r\n\r\n\r\n","description":"","footnote":"\r\n( 1 ) . ترجمهء فارسى رساله محاسن اصفهان مافرّوخى ، چاپ عباس اقبال ، تهران ، 1328 ه ش ، ص 15 .\r\n","page_name":" 52 ","page_number":61},
  {"content":"\r\n\r\nو در جايى ديگر از اين كتاب ضمن اشعار صدر الدين عبد اللطيف خجندى « 1 » از آتشگاه و ماربين و زاينده‌رود و باغ‌كاران چنين ياد شده است :\r\nمنظرهء زمستانى كوه صفّه از ارتفاعات عهد سوم معرفة الارضى كه ميليون‌ها سال است بر جلگهء اصفهان از جنوب به شمال اشراف دارد .\r\n كوهى است كه فتنه‌ها مكرّر ديده * بر قلّهء خود قلعه و سنگر ديده \r\n سرسختى باطنيّه بر سر ديده * جنگيدن دارا و سكندر ديده \r\n( شعر : عبد الحسين سپنتا )\r\n اصفهانا در آرزوى توام * گشته انده‌فزاى و شادى كم \r\n عكس شكلت به خواب مىجويم * زنده‌رودت در آب مىجويم \r\n\r\n\r\n","description":"","footnote":"\r\n( 1 ) . آل خجند و آل صاعد ، دو طايفهء مشهور ساكن اصفهان بودند كه در قرن ششم و هفتم هجرى به داشتن ستارگان علم و ادب زمان خود معروف بودند ، ولى رقابت و نزاع و برادركشى پيوسته بين آن‌ها ادامه داشت . خجنديان شافعى مذهب بودند و در محلهء دردشت ساكن بودند . صاعديان كه حنفى مذهب بودند در جوباره سكونت داشتند و سرانجام در حمله مغول به شهر اصفهان در 633 ه ق كه بر اثر سوء تدبير و سياست آن‌ها اتفاق افتاد ، قوم وحشى از هر دو طايف مزبور قتل عام‌هاى هولناك به عمل آوردند . ( براى اطلاع شرح مفصل احوال اين خانواده و اوضاع سياسى ، اجتماعى و علمى و ادبى اصفهان در قرن ششم و هفتم هجرى ، - مجلهء يادگار سال 3 ، شمارهء 1 ص 10 - 31 ) .\r\n","page_name":" 53 ","page_number":62},
  {"content":"\r\n\r\nكوهچهء تخت بلقيس در دامنهء جنوبى ارتفاعات كوه صفّه ، مشرف بر جلگهء اصفهان و بستر زاينده‌رود ( عكس از سفرنامهء گرنليوس دوبروين ، سياح هلندى اواخر دورهء صفويه )\r\n ماربينت كه نسخهء ارم است * آفتاب اندر او درم‌درم است \r\n هريك از باغ‌هاش صد بيشه * گم شده در ميانش انديشه \r\n سبزه‌زار فلك ز غايت رشك * چهره كرده‌ست از ستاره پراشك \r\n برد گلزار تو ز چرخ كلاه * رفت آب ارم ز آتشگاه \r\n هركه اكنون به باغ‌كاران است * گو نگه‌دار جا كه كار آن است \r\n گر دهم شرح ميوه زشت بود * مختصر ، ميوهء بهشت بود \r\n\r\n","description":"","footnote":"","page_name":" 54 ","page_number":63},
  {"content":"\r\n\r\nقسمتى از ديوار عظيم سنگى قلعهء شاهدز ( - قلعهء جلالى ) كه امروزه قلعهء ديو نام دارد و در دوران سلاجقه به عهد ملكشاه و جانشين او سلطان محمد سلجوقى ، محل اختفاى پيروان اسماعيليهء اصفهان بوده است .\r\n( عكس از سفرنامهء گرنليوس دوبروين )\r\n\r\nنام اصفهان و جى در كهن‌ترين مأخذ موجود ايران و جهان\r\nدر كتاب هرودت ، مورّخ مشهور يونانى قرن پنجم قبل از ميلاد ( 484 - 425 ق م ) ، اسم اصفهان به نام پارتاكنا و جاى آن در مشرق اصفهان كنونى ذكر شده كه مسكن قبيلهء « پارتاكنيان » از قبايل مادهاى ايرانى بوده ، و مادها كسانى بودند كه اولين دولت پادشاهى قديم ايران را به پايتختى اكباتان ( همدان ) در مغرب فلات ايران به وجود آوردند و پادشاه مشهور آن سلسله ، هووخ شتره ، به اتفاق دولت بابل قديم ، دولت خونخوار آشور را از بيخ و بن برافكندند و پايتخت آن دولت سفاك دنياى قديم يعنى نينوا را با خاك يكسان كردند .\r\n\r\n","description":"","footnote":"","page_name":" 55 ","page_number":64},
  {"content":"\r\n\r\nآثار بر جاى ماندهء برج و باروهاى جى دياكونوف در تاريخ ماد مىنويسد : « مركز پارتاكنا شهر گاباى يعنى جى امروز بود كه همان گابى و گابه « 1 » پارت‌ها ( اشكانيان ) و گى زمان ساسانيان است و در 5 / 3 كيلومترى مشرق اصفهان قرار دارد . » و مىافزايد كه ماركوارت « 2 » صحيح‌ترين اشتقاق اين نام را به دست داده است ؛\r\n\r\n\r\n","description":"","footnote":"\r\n( 1 ) .  G . B \r\n( 2 ) . ماراكوارت  ( Marqwart )  دانشمند شرق‌شناس آلمان ، نويسندهء كتاب ايرانشهر  ( Eranshahr )  .\r\n","page_name":" 56 ","page_number":65},
  {"content":"\r\n\r\nيعنى پارا - ايتا - كا « 1 » ، به معنى ناحيه‌اى كه توسط رودخانه‌اى شسته شده باشد . دياكونوف مىگويد . « در آسياى ميانه نيز اين نام شنيده شده است « 2 » » محدودهء جغرافيايى پارتاكنا يعنى اصفهان دورهء مادها نيز در تاريخ ماد « دياكونوف » « 3 » ( - دياكونو ) به شرح زير آمده است : « پاراتاكنا از سمت جنوب با كشور كوهستانى پارس ( پرسيد باستانى ) هم‌مرز بود و از جنوب غربى به دره‌هاى رود كارون و كرخه محدود مىشد و از طرف مغرب نيز با آشور مرز مشترك داشت « 4 » . »\r\nدياكونوف مىنويسد : ماد پارتاكنا يعنى اصفهان كه زاينده‌رود بود آن را مشروب مىكرده است ، ميان دو رشته كوه متوازى واقع بوده ؛ در شمال ، كهرود ( قهرود ) ، رشته‌اى از كوه‌هاى كركس و در جنوب ، رشته‌كوه‌هاى جنوبى ايران « 5 » . ظاهرا پارتاكنيان كه در مشرق اصفهان امروز مىزيسته‌اند از ديگر قبايل ماد جدا مىزيستند و گاهى جزء ايشان محسوب نمىشدند . « 6 » نام گاباى كه مركز پارتاكنا يعنى اصفهان قديم بوده‌است ، متعاقبا در دوره‌هاى هخامنشى و سلوكى و اشكانى و ساسانى به گابيانا و گابيانه و گابيان و گابينا و گابين و گابى و گى و بعد از اسلام به جى تبديل شده است ، چنان‌كه امروز هم به همين اسم ناميده مىشود و بلوك وسيعى در مشرق و شمال شرقى اصفهان است مشتمل بر قراء و قصبات و روستاهايى حاصل‌خيز و آباد و پربركت و با نام‌هايى كه در زبان پهلوى دورهء اشكانى و ساسانى ريشه دارد و هنوز هم پس از گذشت قرن‌ها به همان نام‌ها گفته و نوشته مىشود ، به شرح زير است .\r\nاسنجان ، ابر ، ارداجى ، باطان ، برتيان ، بوزان ، بيجى ، پزوه ( شفروهء\r\n\r\n\r\n","description":"","footnote":"\r\n( 1 ) .  Para - ita - ka \r\n( 2 ) . جليل ضياءپور ، مادها و بنيانگذارى نخستين شاهنشاهى در غرب فلات ايران ، تهران ، انجمن آثار ملى سابق ، ص 211 .\r\n( 3 ) .  Diaconof \r\n( 4 ) . همان ، ص 177 - 178 .\r\n( 5 ) . همان ، ص 179 .\r\n( 6 ) . همان ، ص 212 .\r\n","page_name":" 57 ","page_number":66},
  {"content":"\r\n\r\nسابق ) ، پنارت ، گوهران ( جوهران بعد از اسلام ) ، خابجان ، خوراسكان ( سابقا پنبهء كاغذى آن معروف بوده ) ، زردنجان ، سنجوان سور ( سمسور امروز كه خربزه و طالبى آن معروف است ) ، سوارچى ، سواردز ( اصفهوردز ) ، سودان ، طامه ، كنگاز - اتشاران ، قلعه‌نو ، خورشاد ، لفزاان ، چنگان ، هستيان ، كلمخواران ، هرمنجد ، ازيسان ، كردآباد ، ساسان ، منجان ، بادرنگى ، باترقان ، جيران ، كوهسار ، فرسان ، زاآن و بعضى ديگر .\r\nمنظره پل سارويه ( - پل جى - پل شهرستان ) كه در نزديك‌ترين فاصله با كهن دژ عظيم سارويه از آثار طهمورثى اصفهان قرار داشته است و هم‌اكنون نيز به همين وضع مشاهده مىشود . ( نقاشى : سومبات كروقيان ، نقاش ارمنى معاصر اصفهان )\r\nدر روزگار پيش از اسلام ، جى به منطقهء ممتد و وسيعى اطلاق مىشده كه دو ساحل شمال و جنوب زاينده‌رود را دربر مىگرفته و رودخانه ،\r\n\r\n","description":"","footnote":"","page_name":" 58 ","page_number":67},
  {"content":"\r\n\r\nچنان‌كه امروز هم مشاهده مىشود ، بين اراضى جى جريان داشته است ، ولى امروزه با دو نام مشابه سروكار داريم كه از قرن‌ها پيش و در دوران اسلامى تاريخ اصفهان متداول شده است ، يكى جى كه همچنان به اراضى شمال رودخانه اطلاق مىشود و ديگرى « برزرودجى » كه اراضى ساحلى جنوب رودخانه بين پل جى ( پل شهرستان ) و پل مارنان ( ماربانان ) را دربر مىگيرد اسامى قديمى آن مانند : بافان ، دستگرد ، شهرز ، سيچان ، قينان ، سيرويه ( شيرويه ) ، گرجىها و فرح‌آباد و سعادت‌آباد به قوّت خود باقى است .\r\n\r\nاصفهان مقارن تشكيل دولت پادشاهى ماد\r\nگاباى و گابه مركز اصفهان قديم ظاهرا در آغاز قرن هفتم قبل از ميلاد كه دولت بزرگ عيلام با پايتختى شوش به دست آشوربانيپال فرمانرواى قهار و سفاك آشور برافتاد ، در قلمرو دولت انشان « 1 » قرار گرفت و ساليانى چند مركز دولت مستقل پارسى زبان انشان بوده است . يادآورى مىكنيم كه محل دقيق انشان يا انزان هنوز هم به تحقيق معلوم نشده ، ولى بنابر آنچه پروفسور گيرشمن « 2 » و دياكونوف در تحقيقات خود آورده‌اند ، بانى آن چيش‌پش ( - چيش‌پيش ) پسر هخامنش ، سردودمان سلسلهء هخامنشى ، بوده و كنبوجيه ( كنبوجيا ، كمبوجيه - كامبيز يونانىها ) ، پدر كورش ، از سال 600 تا 599 ق م حكمرانى انشان را از طرف هووخ شتره ، پادشاه بزرگ ماد ، كه دولت پادشاهى ماد را وسعت داد و به يك امپراتورى مقدم بر هخامنشىها تبديل كرد ، به‌عهده داشته است . « 3 »\r\nظاهرا محدودهء انشان حد شرقى ممالكى بوده است كه بابلىهاى\r\n\r\n\r\n","description":"","footnote":"\r\n( 1 ) . انشان ( انزان ) ناحيه‌اى است كه اجداد كوروش هخامنشى از آن‌جا برخاستند و استان عمده‌اى در مشرق و جنوب شرقى سرزمين عيلام بوده است .\r\n( 2 ) .  Ghirshman \r\n( 3 ) . مادها و بنيانگذارى نخستين شاهنشاهى در غرب فلات ايران ، ص 424 ؛ فرهنگ فارسى معين ( اعلام ) : انزان .\r\n","page_name":" 59 ","page_number":68},
  {"content":"\r\n\r\nقديم از موجوديت آن اطلاع داشته‌اند و در مأخذى ديگر آن را با منطقهء شرق و جنوب شرقى قسمت مال امير بختيارى ( - مالمير - ايذه ، ايذج ) منطبق دانسته‌اند .\r\n\r\nاصفهان و جى در عهد هخامنشيان و در قلمرو سلوكيان تا ساسانيان\r\nجلگهء اصفهان كه در ميان بيابان‌ها و كوه‌هاى خشك مركزى ايران استقرار دارد ، نظر به اهميت و موقعيت خاص طبيعى و جغرافيايى خود ، از جملهء بلادى است كه شايد تاريخ و سابقهء ايجاد آن به سابقه و قدمت موجوديت خود فلات ايران برسد و در تمام دوره‌هاى تاريخى ، شهرى بزرگ و مشهور بوده است ؛ نظر به وضعيت جغرافيايى خاص اين شهر كه در محل تقاطع راه‌هاى عمدهء سرزمين ايران قرار دارد ، از جمله اقامتگاه‌هاى سلطنتى شهرياران هخامنشى بوده و به نام « گاباى » و « گى » در پارس عليا از برج و باروهاى قلعهء طبرك اصفهان ، كه پايه و بنياد ساسانى دارد و در دورهء حكومت آل بويه در اصفهان بازسازى و تجديد بنا شده است .\r\n\r\n","description":"","footnote":"","page_name":" 60 ","page_number":69},
  {"content":"\r\n\r\nاهميت خاصى برخوردار بوده است . استرابون « 1 » ( استرابو ) جغرافيادان يونان ( 40 ق م - 40 م ) مىگويد كه شهر اصفهان از مراكز مهم كشور در زمان هخامنشيان محسوب مىشده است . اسكندر مقدونى كه سلسلهء نمونه‌اى از برج‌هاى كبوتر اصفهان از دورهء صفويه كه براساس معمارى برج‌هاى كبوتر عصر ساسانى بنا شده است . در حال‌حاضر تعداد زيادى از اين برج‌ها بويژه در روستاهاى حومهء شهر اصفهان مانند گورت مشاهده مىشود .\r\nهخامنشى را منقرض كرد و تمامى محدودهء ايران را در قلمرو فرمانروايى خود در آورد نيز به اين شهر توجه خاص داشته است و بنابر آنچه مورخ بزرگ قرن چهارم هجرى ، حمزهء اصفهانى ، در كتاب اصبهان و اخبارها\r\n\r\n\r\n","description":"","footnote":"\r\n( 1 ) .  strabon \r\n","page_name":" 61 ","page_number":70},
  {"content":"\r\n\r\nآورده است ، به ايجاد بناهايى در شهر باستانى اصفهان علاقه نشان داده است . حمزه مىنويسد كه شهر اصفهان را به فرمان اسكندر ، معمارى به نام جى فرزند زرادهء اصفهان بنا نمود و از اين جهت به نام جى شهرت يافت و دربارهء سابقهء قديمىتر آن مىگويد : در حقيقت بناى اين شهر قبل از سلطنت جمشيد ( از سلسلهء پيشداديان ) بنيان يافته است و در آن هنگام كه افراسياب ترك ، مداين ايرانشهر را خراب مىكرد ، اين شهر را نيز ويران نمود ، سپس به هنگام پادشاهى « خمانى جمه آزاد » دختر بهمن بن اسفنديار ، تجديد بناى آن صورت گرفت و هم او بود كه فرمان بناى باروى عظيم شهر را صادر كرده بود . حمزه مىگويد : به هنگام ورود اسكندر نيمى از اين باروى عظيم صورت اتمام يافته بود و اسكندر ، كه قصد اقامت در آن را نداشت ، به ايجاد بناهايى ديگر نيز تمايلى ابراز نكرد . « 1 » حمزهء اصفهانى در تاريخ پيامبران و پادشاهان مىنويسد :\r\nهماى چهرآزاد ، شميران دختر بهمن و « هما » لقب داشت و مقر فرمانرواى او بلخ بود . روزى لشكريان وى با رومىها جنگيدند و گروه بسيارى را اسير گرفتند و هما بنّاهاى آن‌ها را به ساختن بناهاى موسوم به « مصانع اصطخر » كه به فارسى « هزار ستون » مىگويند ، برگماشت ؛ اين بناها سه ساختمان و در سه مكان بود : يكى در جانب اصطخر ، دوم در راهى كه به ولايت دارابجرد ( دارابگرد ) مىرود و سوم بر راه خراسان . در اصفهان نيز در روستاى موسوم به تيمره شهرى زيبا و شگفت‌آور ساخت و آن را حمهين ناميد كه اين شهر به دست اسكندر ويران شد . درخور يادآورى است كه در مآخذ ديگر اين شهر را « خمهين » و خميهن » و خهبين » كه احتمالا « خمين » امروزى است نيز ضبط كرده‌اند و نام\r\n\r\n\r\n","description":"","footnote":"\r\n( 1 ) . حمزهء اصفهانى ، ترجمهء فارسى سنى ملوك الارض و الانبياء ( تاريخ پيامبران و پادشاهان ) ، دكتر جعفر شعار ، بنياد فرهنگ ايران ، تهران ، 1346 ه ش ، ص 38 .\r\n","page_name":" 62 ","page_number":71},
  {"content":"\r\n\r\nخود هما ( - هماى ) را نيز نويسندگان ايرانى و عرب در قرون وسطى « خماى » هم نوشته‌اند و سرانجام آن‌كه نام ملكهء ايرانى روزگاران باستان « هماى چهرآزاد » و « خمانى جمه آزاد » نام دختر بهمن اسفنديار است « 1 » . دربارهء وسعت شهر اصفهان در دوره‌هاى پيش از اسلام نيز بنابر آنچه مورخان اسلامى اصفهان در قرن سوم و چهارم هجرى متذكر شده‌اند ، شهرى وسيع و پرجمعيت بوده است و حدود آن به كاشان و رى و همدان مىرسيده است .\r\nابن رسته ، كه نزديك‌ترين مورخ دوران اسلامى به عصر ساسانيان است ، مىنويسد : « اصفهان خوره « 2 » ( - كوره - ناحيه و استان ) است كه پهنه‌اى وسيع دارد و مردم متفقا مىگويند كه هشتاد فرسخ در هشتاد فرسخ مساحت آن است و از مركز آن تا خورهء شيراز ، كه از شهرهاى فارس است ، هشتاد فرسخ مىباشد . » و سپس مىافزايد كه تا اين زمان ( يعنى قرن سوم هجرى و زمان زندگى ابن رسته ) قم و كرج نيز از اعمال اصفهان بود و خرج آن دو شهر ، داخل در خراج اصفهان بود ، ولى براى سهولت كار مردم هر دو منطقه ( يعنى اصفهان و قم و كرج ) « عبد اللّه بن كوشيد » خراج آن دو شهر را از اصفهان جدا نمود . « 3 » پروفسور ارنست هرتسفلد « 4 » ، مستشرق معروف آلمانى اوايل قرن بيستم ميلادى ، نيز در تحقيقات خود از تحريف نام « گابين » به « گى » و « جى » سخن رانده است . « 5 »\r\n\r\n\r\n","description":"","footnote":"\r\n( 1 ) . تاريخ قم ، تأليف 378 ه ق ؛ ابراهيم پورداوود ، فرهنگ ايران باستان ، مجلهء باستان‌شناسى و تاريخ ، سال 3 ، ش 3 ، 1368 ه ش ، ص 39 : « سابقهء تاريخى و معناشناسى خمين » ، ترجمهء فارسى سنى ملوك الارض و الانبياء ، ص 38 .\r\n( 2 ) . ياقوت در معجم البلدان به نقل از حمزهء اصفهانى آورده است .\r\n( 3 ) . الاعلاق النّفيسة ، 290 ه ق ، ترجمه و تعليق حسين قره چانلو ، تهران ، اميركبير ، 1365 ه ش ، ص 179 - 180 ؛ ترجمهء فارسى سنى ملوك الارض و الانبياء ، ص 38 .\r\n( 4 ) .  Ernst Hertzfeld \r\n( 5 ) . - گنجينهء آثار تاريخى اصفهان ، ص 2 .\r\n","page_name":" 63 ","page_number":72},
  {"content":"\r\n\r\nدر دورهء سلوكىها و جانشينان اسكندر ، كه حدود هشتاد سال در ايران سلطنت مطلقه داشتند ، اصفهان از شهرهايى بوده است كه حكومت آن به مناسبت اهميّت تاريخى و امتيازات جغرافيايى ، همواره مدعيانى داشته است .\r\nدر تاريخ آن زمان به طور مكرر به نام پارتاكنا يعنى اصفهان و حكومت‌نشين آن گاباى و گابينا برمىخوريم كه بين سرداران جانشين اسكندر دست به دست مىشده است ؛ از آن جمله در خزان سال 317 ق م آنتيگون « 1 » ، سردار معروف اسكندر ، پس از عقب‌نشينى از شوش در محل گابينا ( - گابى ، گى ) با سردار ديگرى به نام اومن « 2 » مصاف داده است . « 3 »\r\nدر تاريخ سياسى پارت ، تأليف نيلسون دوبواز « 4 » نيز آمده است كه آنتيوخوس چهارم سلوكى ملقب به اپيفانس « 5 » ( 175 - 164 ق م ) در سال 165 ق م پس از تصرّف ارمنستان به همدان و پرسپوليس ( تخت جمشيد ) حمله برد ، ولى مردم اين نواحى بر او شوريدند و چنان‌كه در تواريخ ديگر اين دوره هم ضبط شده ، وى در گابيناى اصفهان وفات يافت . « 6 »\r\nطى ساليانى چند ، بعد از مرگ آنتيوخوس چهارم ( - آنطيوكوس ) ، در غرب فلات ايران چند كشور پادشاهى مستقل به وجود آمد كه مهم‌تر از همه پادشاهى اليمائيدها « 7 » يا عيلاميان نام برده شده و منابع سكه‌شناسى نام يكى از پادشاهان آن‌ها را به نام كامناسكير به دست مىدهد كه كشور او در بهترين ايام تاريخ خود از گابينا و اصفهان كنونى تا خليج فارس ممتد بوده است . « 8 »\r\n\r\n\r\n","description":"","footnote":"\r\n( 1 ) .  Antigone \r\n( 2 ) .  Evmene \r\n( 3 ) . دياكونوف ، اشكانيان ، ص 9 .\r\n( 4 ) .  Nilson C . Deboise \r\n( 5 ) .  Antoichus Epyphanes \r\n( 6 ) . دياكونوف وفات آنتيوخوس چهارم را در گابينا ، سال 163 ق م ذكر كرده است ( اشكانيان ، دياكونوف ، ص 143 .\r\n( 7 ) .  Elymaids \r\n( 8 ) . همان ، ص 43 .\r\n","page_name":" 64 ","page_number":73},
  {"content":"\r\n\r\nدر كتاب پارت‌ها يا پهلوانان قديم نيز آمده است كه بعد از مرگ آنتيوخوس اپيفانس در گابه ( - گابى كامناسكيرس ) « 1 » گابيانه را به قلمرو خود افزود و براى خويش عنوان « پيروز » « 2 » اختيار كرد و سپس حدود كشور خو را تا خليج فارس و سلوسيا « 3 » در كنار درياى « ايتره » ( نام قديمى درياى هند و بعدا درياى سرخ يا بحر احمر ) امتداد داد . « 4 »\r\nبه نظر مىرسد از دورهء ساسانيان به بعد نام اصفهان كه تصحيف و تحريفى از اسپهان ( - اسپاهان ، سپاهان ، اسپدان ، اسپدانه ، اسبه آن اصبهان ) بوده ، جايگزين حكومت‌نشين آن يعنى گابيانا و گى شده و امتيازى كه بر ساير شهرهاى ايران آن زمان حاصل كرده از آن جهت بوده كه وليعهدنشين عهد ساسانيان بوده است . در خور يادآورى است كه ارمنستان هم همين برترى را داشته و در قلمرو ساسانيان ، گاهى ارمنستان و گاهى اصفهان ، محل اقامت وليعهد شاه ساسانى بوده است ، ولى اصفهان علاوه بر اين امتياز ، در دورهء ساسانيان محل سكونت و قلمرو نفوذ و اسپوهران يا اعضاى هفت خانوادهء بزرگ ايرانى كه مشاغل عمده و مناصب سلطنتى را دارا بوده‌اند نيز بوده است ، و چنان‌كه در تاريخ آمده سواره نظام ساسانى به هنگام صلح ، در مراتع اطراف اصفهان ، مخصوصا قسمت غربى اين شهر تا دامنه‌هاى كوه‌ها و سرچشمهء زاينده‌رود ، استقرار مىيافته است .\r\n\r\nنام اصفهان در مأخذ يونانى و اسلامى\r\nيونانيان قديم نيز با نام اصفهان آشنايى داشته‌اند ، از آن جمله بطلميوس ، « 5 »\r\n\r\n\r\n","description":"","footnote":"\r\n( 1 ) .  Kamnaskires \r\n( 2 ) .  Victorious \r\n( 3 ) .  Siloucia \r\n( 4 ) . محمد جواد مشكور ، پارتها يا پهلوانان قديم ، ص 135 .\r\n( 5 ) . بطلميوس  ( Ptoiemaios , Klodios )  منجم معروف يونانى و عالم جغرافيا در قرن دوم ميلادى .\r\n","page_name":" 65 ","page_number":74},
  {"content":"\r\n\r\nجغرافيانويس مشهور يونانى ، به از اراتستن « 1 » ( 275 - 195 ق م ) ، نام اصفهان را آسپادانا « 2 » و آن را مشتق از اسپادا « 3 » به معنى سپاه مىداند . در فرهنگ‌هاى فارسى هم به اين معنى اشاره شده است ، از آن جمله در برهان قاطع آمده است كه اصفهان در اصل « اسبهان » بوده است و اسبه مخفف اسباه است به معنى لشكر و سپاه . اين شهر را دار اليهودى ( به مناسبت سكونت اقليت يك جماعت يهودى كه در زمان بخت النّصر دوم از بيت المقدس رانده شدند و گروه‌هايى از آن‌ها در اصفهان و در محلى كه هم‌اكنون به جوباره معروف است ، اقامت اختيار كردند ) نيز مىگويند ، و اسبهان جمع سپاه است . « 4 » دربارهء وجه تسميهء اصفهان در مأخذ اسلامى ايران ، مانند كتاب اصفهان حمزهء اصفهانى و طبقات المحدثين ابو الشيخ انصارى و ذكر اخبار اصفهان حافظ ابو نعيم نيز مطالبى ذكر شده است ؛ در كتاب اخير چنين آمده است : هنگامى كه نمرود ، فرمانرواى سركش و طاغى بابل قديم ، جنگ با خدا را آغاز كرد ، كسانى را به نواحى مختلف فرستاد تا مردم را به ستيز با خداوند متعال برانگيزد ؛ زمان كه اينان به اصفهان رفتند ، ساكنان اين شهر به آنان گفتند : « ما هرگز قدرت پروردگار را منكر نمىشويم . » آن‌گاه مىافزايد كه خداوند ( به اين سبب ) در خاك اصفهان زعفران رويانيد و در كوهستان آن انگبين نهاد . در كتاب طبقات المحدثين باصبهان ابو محمد عبد اللّه بن حيان اصفهانى ، معروف به ابو الشيخ انصارى ( 274 - 369 ه ق ) كه با حمزهء اصفهانى ، مورخ مشهور اصفهان در قرن چهارم هجرى ، معاصر بوده و بر حافظ ابو نعيم سمت استادى داشته است ، جواب اصفهانىها به نمرود به شكل : « اصبه كى\r\n\r\n\r\n","description":"","footnote":"\r\n( 1 ) . اراتستن  ( Eratostenes )  رياضىدان ، منجم و فيلسوف يونانى مكتب اسكندريه و قورينا  ( Cyrene )  ، نخستين كسى است كه نصف النهار زمين و ميل دايرهء خسوف و كسوف را اندازه گرفت ( فرهنگ فارسى معين ، اعلام ) .\r\n( 2 ) .  Aspadana \r\n( 3 ) .  Spada \r\n( 4 ) . - گنجينهء آثار تاريخى اصفهان ، ص 17 - 29 ؛ محمّد حسين بن خلف تبريزى ، برهان قاطع ، چاپ محمّد معين ، تهران ، امير كبير ، ج 1 ، 1330 ه ش : اسبهان .\r\n","page_name":" 66 ","page_number":75},
  {"content":"\r\n\r\nكافر شد » آمده است كه صورت تكميل شدهء آن در قاموس به اين شكل آمده است : « اسباه ، آن نه كه با خدا جنگ كند » كه اسباه و اسبه به « جند » و « سپاه » معنى شده است و نتيجهء كلىاى كه گرفته مىشود ، آن است كه همين « اسبه آن نه - و اصبه آن » ياد شده در عبارت فوق است كه اساس نام اصفهان بوده و به صورت : « اسبهان » « اصبهان » درآمده ، چنان‌كه كتاب تاريخ مشهور حمزهء اصفهانى هم در قرن چهارم هجرى اصبهان و اخبارها يعنى « اخبار اصفهان » نام دارد . « 1 »\r\n\r\nانتخاب اصفهان به پايتختى ساسانيان\r\nچنان‌كه مفضل بن سعد بن حسين مافرّوخى اصفهانى در رسالهء محاسن اصفهان ، كه در قرن پنجم هجرى و به هنگام سلطنت ملكشاه سلجوقى و وزارت خواجه نظام الملك طوسى تأليف شده ، به نقل از كتاب اصفهان حمزهء اصفهانى آورده است ، فيروزه پادشاه ساسانى و پدربزرگ خسرو انوشيروان ، كه از 459 تا 483 م سلطنت كرد ، تصميم به انتقال پايتخت از تيسفون ( - تيسپون و مداين ) به اصفهان گرفت و براى تهيهء مقدمات اين كارفرمانى به نام آذر شاپوران فرزند آذرمانان ، پهلوان معروف روستاى هرستان از دهات ماربين اصفهان ، صادر نمود مبنى بر اقدام سريع در اتمام باروى جى به تاريخ صدوهفتاد سال پيش از اسلام ، و او اين بارو را با چهار دروازهء بزرگ و برج‌ها و كنگره‌ها و جان‌پناه‌ها و تيرگذارها به اتمام رسانيد ، ولى چون فيروز به سال 483 م ، در جنگ با هياطله ( هيطل‌ها ، هپتال‌ها ، هپتاليت‌ها ) كه در محدودهء شمال گرگان تا بلخ موضع گرفته بودند به قتل رسيد ، فكر انتقال پايتخت به مرحلهء عمل درنيامد . حمزهء اصفهانى مىنويسد كه به روزگار كيقباد شهر ديگرى بنا گرديد و به\r\n\r\n\r\n","description":"","footnote":"\r\n( 1 ) . اقتباس از مجلهء باستان‌شناسى و تاريخ ، ش 8 و 9 ، اسفندماه 1369 ، ص 42 : « تأملى در دو تاريخ قديم اصفهان . . . » ، به قلم على اشرف صادقى .\r\n","page_name":" 67 ","page_number":76},
  {"content":"\r\n\r\nمحدودهء اصفهان افزوده شد و نام آن « ايرانوثارث كواذ » بود ؛ ولى در فرهنگ فارسى معين آمده است كه آن شهر « ايران وينارت كواد » نام داشت ، يعنى « ساخته و پرداختهء قباد در ايران » . « 1 »\r\n\r\nبرج و باروهاى جى\r\nابن رسته كه تأليف خود الاعلاق النّفيسة را در سال 290 ه ق به پايان رسانيده است ، اصفهان را از بناهاى اسكندر مىداند و محل آن را در زمينى به شكل دايرهء كامل كه مساحت آن دو هزار جريب دهقانى بوده ذكر مىكند و نام مسّاح آن را محمد بن ابراهيم مشهور به محمد بن لرهء اصفهانى ( در بعضى مأخذ ديگر : محمد بن لدّهء اصفهانى ) آورده است . او مىنويسد باروى عظيم اين شهر چهار دروازه و صد برج داشته است . « 2 » حافظ ابو نعيم كه معمولا مطالب خود را دربارهء تاريخ اصفهان از كتاب‌هاى حمزه و ابو الشّيخ گرفته است ، مساحت شهر جى را دو هزار جريب ذكر مىكند و شمار برج‌هاى ( - كوشك‌هاى ) آن را يكصدوچهار برج آورده ، كه با فاصله‌هاى متساوى در حصار شهر مشاهده مىشده است . « 3 »\r\n\r\nمعمارى شگفت‌انگيز دروازه‌هاى تاريخ اصفهان\r\nحافظ ابو نعيم اصفهانى كه معمولا با توجه به نوشته‌هاى معاصرين خود ، حمزهء اصفهانى و حافظ ابو الشّيخ ، در كتاب خود به ذكر مطالب مىپردازد ، مىگويد : آذر شاپوران ( - آذرشاپور ، آذر سابور ) در حين اتمام باروى جى چهار دروازه بر آن تعليق كرد ، به اين ترتيب كه در روز يازدهم برج ( خورشيد روز در تقويم ايران باستان ) دروازه‌اى را كه به طرف « ميدان بازار » است ، بساخت و نام آن را دروازهء خورشيد ( - باب خور - خوربر )\r\n\r\n\r\n","description":"","footnote":"\r\n( 1 ) . ترجمهء فارسى سنّى ملوك الارض و الانبياء ، ص 35 و حاشيهء آن .\r\n( 2 ) . الاعلاق النّفيسة ، ص 189 .\r\n( 3 ) . - گنجينهء آثار تاريخى اصفهان ، ص 16 - 17 .\r\n","page_name":" 68 ","page_number":77},
  {"content":"\r\n\r\nگذاشت و فرداى آن يعنى در روز دوازدهم ( در تقويم اوستايى ، روز ماه ) بنياد دروازه‌اى ديگر را گذاشت به نام دروازهء ماه ( - باب اسفيش يا اسفيج - ماه بر ) و روز سيزدهم ( روز تير در تقويم اوستايى ) اساس دروازهء سوم را كار گذاشت به نام دروازهء تير ( - دروازهء تير - دروازهء طيره - تيربر - باب تيره - باب عطارد ) « 1 » و سرانجام در روز چهاردهم ( روز گوش در تقويم اوستايى ) دروازهء چهارم را به نام گوش‌بر ( - دروازهء جوش - دروازهء جهودان ؛ از آن جهت كه به طرف يهوديهء اصفهان نصب شده بوده است - باب اليهوديه ) بنا نمود . توضيح اين نكته لازم است كه كلمهء « بر » در زبان قديم اصفهان به معنى « در » و « دروازه » بوده و وقتى گفته مىشده « ماه بر » يعنى دروازهء ماه ، و اين كلمه كه هنوز در غالب لهجه‌هاى مركزى ايران به كار مىرود ؛ بنابر تحقيق نگارنده هنوز هم در لهجهء بومى بعضى روستاهاى اصفهان و از آن جمله در بلوك ماربين و نقاطى ديگر به معنى « در » به كار مىرود . « 2 »\r\nمافرّوخى در رسالهء محاسن اصفهان به نقل از حمزهء اصفهانى آورده است كه آذرشاپوران پس از نصب دروازهء چهارم ، يعنى دروازهء گوش ( - جوش ، جهودان ) ، در مجاورت آن ديهى به نام « آذر شاپوران » بنا كرد و در آن ديه سرايى عالى بساخت و در باغ آن ايوانى بلند برپا نمود و آن را آتشكده ساخت و عوايد آن روستا را وقف بر آتشكدهء آذر شاپوران نمود .\r\nحمزهء اصفهانى از قول متقدّمان زمان خويش آورده است كه بر يكى از دروازه‌ها نوشته شده بود كه « اشتادوير » سرپرست معماران و كارگران و مهندسان مىگويد : « بهاى نان و خورش عمله و كاركنان باروى جى در طول مدت ساختمان آن به ششصد هزار درهم بالغ آمد . » « 3 »\r\n\r\n\r\n","description":"","footnote":"\r\n( 1 ) . عطارد يا تير ، كوچك‌ترين سيارهء منظومه شمسى است .\r\n( 2 ) . - مقالهء دكتر على اشرف صادقى در مجلهء باستان‌شناسى و تاريخ ، ش 8 و 9 ، اسفند 1369 ؛ گنجينهء آثار تاريخى اصفهان ، ص 16 - 17 ؛ ترجمهء فارسى رسالهء محاسن اصفهان ، ص 16 - 17 .\r\n( 3 ) . گنجينهء آثار تاريخى اصفهان ، ص 16 - 17 .\r\n","page_name":" 69 ","page_number":78},
  {"content":"\r\n\r\nابن رسته و حمزهء اصفهانى و حافظ ابو الشّيخ و حافظ ابو نعيم در مورد اعجاب‌انگيز بودن معمارى دروازه‌هاى تاريخى جى چنين نوشته‌اند : از غرايب معمارى اين مجموعهء ساختمانى آن است كه خورشيد ، روز اول برج جدى ( دىماه ) از دروازهء خورشيد طلوع مىكند و در پشت دروازهء گوش ( - جوش ، جهودان ) غروب مىكند و روز اول سرطان ( تيرماه ) از دروازهء ماه بالا مىآيد و غروب آن در پشت دروازهء تير ( - طيره ، باب عطارد ) است . ابن رسته متذكر شده است كه در تعليق دروازه‌هاى تاريخى اصفهان محاسبات نجومى و فلسفى به كار گرفته شده است .\r\nابن رسته كه در اواخر قرن سوم و به سال 290 ه ق كتاب جامع خود الاعلاق النّفيسة را در هفت جلد به پايان برده است ( موجب تأسف است كه از اين كتاب هفت جلدى كه خود ، دايرة المعارف كوچكى در تاريخ و جغرافيا بوده است ، به غير از يك جلد آن به دست ما نرسيده است ) ، مىافزايد كه در زمان‌هاى اخير ( يعنى قرن سوم ) دروازهء ديگرى به نام ( دروازهء جديد ) بنا شده كه نزديك‌ترين دروازه به وادى زرّين رود ( زنده رود ، زاينده‌رود ) است و تميزترين و زيباترين دروازه‌هاى اصفهان محسوب مىشود . « 1 » به استناد نوشتهء ابن رسته اين دروازه ، قديمىترين دروازه‌اى بوده است كه در دوران اسلامى تاريخ ايران در جى بنا شده است . اينك از اين دروازه ، مانند ساير دروازه‌ها ، اثرى باقى نمانده است .\r\n\r\nآتشكده‌هاى اصفهان\r\nبنابر آنچه نوشته‌هاى مورخان اسلامى اصفهان به دست مىآيد ، آتشكدهء « كوشيد » كه در زمان كيخسرو ، پادشاه سلسلهء كيانيان ، بنا شده بوده ،\r\n\r\n\r\n","description":"","footnote":"\r\n( 1 ) . الاعلاق النّفيسة ، ترجمهء فارسى ، ص 189 - 190 .\r\n","page_name":" 70 ","page_number":79},
  {"content":"\r\n\r\nقديمىترين آتشكده‌اى است كه با نام آن آشنايى داريم . حمزة بن الحسن اصفهانى در كتاب خود سنى ملوك الارض و الانبياء مىنويسد : به كيخسرو گفتند كه در ميانهء انتهاى فارس و آغاز خاك اصفهان ، كوه سرخى به نام « كوشيد » وجود دارد و در آن‌جا اژدهايى است كه بر كشتزاره و آدميان تسلط يافته است ؛ وى با مردان خود بدان جا رفت و اژدها را بكشت و آتشكده‌اى بر آن كوه بنياد نهاد كه به « آتش كوشيد » معروف شد . « 1 »\r\nحمزه در ذكر پادشاه كى اردشير مىنويسد كه وى بهمن اسفنديار فرزند گشتاسب است كه به سبب جنگ‌هاى بسيارى كه كرده بود او را درازدست خوانده‌اند ، و اردشيرآباد و در سرزمين سواد ( عراق عرب امروز ) در كرانهء رود « زاب بزرگ » و در سرزمين ميسان ، شهر بهمن اردشير ( - بهمنشير ) را بنا نهاد كه آن را فرات بصره نيز مىخوانند . وى سپس به ذكر آتشكده‌هاى اصفهان مىپردازد كه از آثار او است ؛ حمزه مىنويسد اردشير در شهر اصفهان و به يك روز سه آتشكده را بنياد گذاشت : يكى را به هنگام برآمدن آفتاب در جانب قلعهء مارين ( - ماربين ، مهربين ، مهرين - آتشگاه امروز ) به نام « آتشكدهء شهر اردشير » ، دوم آتشكدهء ذروان اردشير ( - ذروان اكرنه در فرهنگ اوستايى « فرشتهء زمان بىكرانه » و نيز « فرشته مكان » نام برده شده است ) به هنگام ظهر در قريهء دارك از روستاى خوار ( - برخوار ) ( اين روستا امروز جزء بلوك قهاب اصفهان است ) ، و سوم آتشكدهء مهر اردشير در قريهء اردستان .\r\nآتشكدهء مشهور ديگر اصفهان از عصر ساسانيان آتشكدهء سروش آذران نام داشته است ، از آثار شاپور ذوالاكتاف كه وى آن آتشكده را در روستاى حروان ( جروان ، جرواان ، كرواان ) از روستاهاى جى بنا كرد و قريهء يوان و جاجاه را در بلوك لنجان وقف بر آن آتشكده نموده است .\r\n\r\n\r\n","description":"","footnote":"\r\n( 1 ) . سنى ملوك الارض و الانبياء ، ترجمهء فارسى ، ص 36 .\r\n","page_name":" 71 ","page_number":80},
  {"content":"\r\n\r\n\r\nمبانى كهن اصفهان ، كه قدمت آن‌ها به قرن‌ها قبل از ظهور زردشت مىرسد\r\n\r\nكهن دژ مهرين\r\nآثار بر جاى مانده‌اى كه در بلوك ماربين اصفهان و مشرف بر زاينده‌رود بر فراز كوهچه‌اى اخرايىرنگ مشاهده مىشود و آتشگاه نام دارد ، بنايى آثار بر جاىماندهء كهن دژ عظيم مهرين از آثار طهمورثى شهر اصفهان ؛ بنابر نوشتهء حمزهء اصفهانى ( آتشگاه امروز اصفهان )\r\nاست كهن با نام‌هايى ديگر و سابقه‌اى به قدمت استقرار نخستين پادشاهىهاى ايران كه تحولات آن در دوره‌هاى تاريخ ايران خود مىتواند موضوع رساله‌اى جداگانه باشد ، و در اين مبحث ، نگارنده اهتمام خواهد داشت كه تصويرى كلى از اين اثر ديرپاى باستانى اصفهان به دست دهد .\r\nاين كوهچهء تاريخى چند مرحله را از به دو پيدايش پشت‌سر گذاشته است :\r\nدر آغاز و در دوران ما قبل تاريخ ، چنان‌كه حمزهء اصفهانى مىگويد ، به وسيلهء يكى از شاهان اساطيرى ايران ، يعنى طهمورث ديوبند ( طهمورث زيباوند ) ، كهن دژى برفراز آن ساخته شده كه در حقيقت قلعهء ديدبان زاينده‌رود بوده است ، و چنان‌كه از تاريخ اساطيرى ايران بر مىآيد ، طهمورث و آثار او معيار قدمت و كهنگى است و به همين جهت است كه\r\n\r\n","description":"","footnote":"","page_name":" 72 ","page_number":81},
  {"content":"\r\n\r\nحمزه بناى مهرين ( - مهربين ) را به طهمورث نسبت مىدهد . ( حمزه در مورد عنوان « زيباوند » كه پس از نام طهمورث آمده است ، مىگويد زيباوند يعنى « مردى كه سلاح تمام دارد » ) . ابن رسته اصفهانى در الاعلاق النّفيسة مىگويد : يكى از پادشاهان قديم ايران به نام كيكاووس ، آن‌گاه كه از بلوك سرسبز ماربين ( مهربين ) مىگذشت ، نيكويى و سرسبزى اين بلوك را قديمىترين پل صخره‌اى زاينده‌رود از عصر ساسانيان كه امروز به پل سامان و پل زمانخان شهرت دارد .\r\nپسنديد و امر نمود كه بر سر كوهى كه مشرف بر درهء زرين‌رود ( - زنده‌رود ، زاينده‌رود ) است ، قلعه‌اى بسازند ؛ به طورى كه اگر كسى بر قلهء آن قرار گيرد ، تمام روستاهاى آن ناحيه را زير نظر داشته باشد ، پس چون بهمن بن اسفنديار به پادشاهى نشست ، گردش روزگار كار خود را كرده بود و قلعه سوخته و نابود شده بود ؛ لذا او در اندك فاصله‌اى از آن ، قلعه‌اى بساخت و در آن آتشكده‌اى بنا نهاد كه تا به امروز ( يعنى اواخر قرن سوم هجرى ) باقى است و آتش آن نيز روشن و پابرجا است . « 1 »\r\n\r\n\r\n","description":"","footnote":"\r\n( 1 ) . الاعلاق النّفيسة ، ص 181 .\r\n","page_name":" 73 ","page_number":82},
  {"content":"\r\n\r\nدر مرحلهء بعد از طهمورث و صدها سال قبل از ظهور زردشت ، چنان كه مسعودى ، مورخ مشهور اسلامى ، مؤلف كتاب مروج الذّهب و معادن الجوهر در نيمهء اول قرن چهارم هجرى بيان مىكند ، اين قلعه مورد استفادهء پيروان آيين مهرپرستى « 1 » بوده است كه آيين آرياهاى ايران و هند منظرهء پل ورگون ( كه امروز پل فلاورجان ناميده مىشود ) از پل‌هاى بسترى غربى زاينده‌رود كه در عصر صفوى بنا شده است .\r\nبوده و از ايران به آسياى صغير و يونان و بالكان و اروپا رفته و در مسيحيت نفوذ كرده است .\r\nمسعودى مىنويسد قبل از ظهور زردشت ، در اين قلعه يا معبد كه به نام ستارگان ، يعنى خورشيد و ماه و پنج ستارهء ديگر برپا شده بود و از آن به معبد مارس « 2 » نام مىبرد ، بت‌هايى بود كه يستاسف پادشاه ( - گشتاسب ، اولين پادشاه ايرانى كه آيين زردشت را پذيرفت\r\n\r\n\r\n","description":"","footnote":"\r\n( 1 ) .  Mithraisme \r\n( 2 ) . مارس ، نام خداى جنگ روميان ، پسر ژوپيتر و ژوتون بوده است و روميان مارس را پدر رومولوس  ( Rumulus )  نخستين پادشاه روم مىدانستند . در يونان قديم به جاى مارس ، خداى جنگ را آرس  ( Ares )  مىناميدند .\r\n","page_name":" 74 ","page_number":83},
  {"content":"\r\n\r\nو از آن حمايت كرد ) آن‌جا را آتشكده كرد و بت‌ها را بيرون ريخت . اين خانه در سه فرسخى اصفهان است و تاكنون ( يعنى تا نيمهء قرن چهارم هجرى و زمان زندگى مسعودى ) در نزد مجوسان ( - زردشتيان ) محترم است . « 1 »\r\nمير سيد على جناب ، مؤلف الاصفهان نيز مطالب مسعودى را در مورد سابقهء قدمت آتشگاه به نقل از كتاب مروج الذّهب با ذكر نظريه‌هاى محققان ديگر در كتاب خود آورده است . « 2 »\r\nبنابر آنچه ديگر مورخان و محدثين و جغرافيادان‌هاى اصفهان قرن چهارم هجرى ، مانند ابو الحسن حمزهء اصفهانى مؤلف كتاب تاريخ اصفهان و حافظ ابو نعيم مؤلف كتاب ذكر اخبار اصفهان نوشته‌اند ، بهمن بن اسفنديار كه او را با اردشير درازدست هخامنشى يكى مىدانند ، در روستاى ماربين ( - مهرين ، مهربين ) به بناى آتشكده‌اى بر فراز كوهچهء آتشگاه امروز اقدام مىكند كه در قرن چهارم هنوز مشتعل بوده است .\r\nابن خوقل بغدادى ، سياح و جغرافيانويس عرب هم ، كه در اواخر قرن چهارم هجرى ضمن سياحت ممالك اسلامى به اصفهان مسافرت كرده در كتاب معروف خود صورة الارض مىنويسد كه در روستاى مهرين ( - ماربين امروز ) اين آتشكده مشتعل بوده و پيروان آيين زردشت براى نگاهدارى آن خراج ساليان مىپرداخته‌اند . « 3 »\r\nدر قرن پنجم هجرى نيز مافرّوخى اصفهانى مؤلف رسالهء محاسن اصفهان از اين آتشگاه به نام « بيت النار » ياد مىكند ، ولى نمىگويد كه مشتعل است ؛ بنابراين به نظر مىرسد كه از اين تاريخ به بعد پيروان\r\n\r\n\r\n","description":"","footnote":"\r\n( 1 ) . مروج الذّهب ، تأليف ابو الحسن على بن حسين مسعودى ( حدود 280 - 345 ه ق پيشواى مورخان عرب كه او را امام المورخين لقب داده‌اند و فن كريمر محقق آلمانى او را هرودت اعراب مىنامد ) ، ترجمهء ابو القاسم پاينده ، مقدمهء ج 1 ، چ 4 ، تهران ، 1370 ه ق .\r\n( 2 ) . - جناب ، مير سيد على ، الاصفهان ، اصفهان ، 1303 ه ش ، ص 39 .\r\n( 3 ) . - ابن حوقل ، صورة الارض ، ترجمهء جعفر شعار ، تهران ، بنياد فرهنگ ايران ، 1345 ه ش .\r\n","page_name":" 75 ","page_number":84},
  {"content":"\r\n\r\nپل چوم از پل‌هاى شرقى بستر زاينده‌رود كه تركيبى از معمارى دورهء ساسانى و الحاقات دورهء اسلامى است .\r\nپل زاينده‌رود ( - پل سىوسه چشمه - پل اللّه‌وردى خان - پل چهار باغ - پل جلفا ) از آثار دورهء پايتختى اصفهان از عهد شاه عباس اوّل صفوى\r\n\r\n","description":"","footnote":"","page_name":" 76 ","page_number":85},
  {"content":"\r\n\r\nمنظرهء طغيان رودخانهء زاينده‌رود در پل الله‌وردى خان - آذرماه 1333 ه ش\r\n\r\n","description":"","footnote":"","page_name":" 77 ","page_number":86},
  {"content":"\r\n\r\nآيين زردشت محل اين آتشكده را ترك گفته باشند . « 1 »\r\nچنان‌كه ذكر شد ، نام مهرين كه حمزهء اصفهانى و حافظ ابو نعيم و ابن حوقل ، به بلوك « ماربين » اطلاق كرده‌اند ، در ايران زمين ريشهء اوستايى دارد و نام ماربين كه در تمام دوران اسلامى تاريخ اصفهان به مجموعه روستاهايى واقع در مغرب اصفهان داده شده ، و در آثار نثر و نظم نويسندگان و شعراى ايران بعد از اسلام ديده مىشود تصحيف همان اسم « مهربين » است كه در پهلوى ساسانى به صورت « ماربين » درآمده است و در حقيقت « مار » در فرهنگ پهلوى دورهء ساسانى تصحيف « مصر - خورشيد » در فرهنگ اوستايى است ، و شواهد و قراين اين پژوهش لغوى ، عنوان موبدان موبد زردشتى عصر ساسانى در زمان شاپور اول ( - شاپور سپاه ) است كه « آذرپاد ماراسپندان » نام داشته و اين اسم در فرهنگ پهلوى ساسانى تصحيف « اترپات مهر اسپندان » عصر اوستايى است ، و اين‌چنين است روز بيست و نهم هر ماه ايرانى كه « ماراسپند » ناميده مىشده و در اوستايى « مهر اسپندروز » نام دارد و سرانجام آن‌كه ، چون قلعهء مهربين ( - آتشگاه امروز ) به علت ارتفاع محسوس آن در اراضى جلگه‌اى مغرب اصفهان از همهء روستاهاى اطراف مشاهده مىشده ، نام اين بلوك هم ، چنان‌كه حمزهء اصفهانى و مورخان بعد از او ضبط كرده‌اند ، در روزگاران قبل از اسلام « مهربين » بوده و ماربين تصحيف همين اسم در فرهنگ پهلوى عصر ساسانى بوده است و در تمام پانزده قرن تاريخ اسلامى اصفهان هم « ماربين » گفته و نوشته مىشده ، چنان‌كه امروز هم همين نام را دارد .\r\n\r\n\r\n","description":"","footnote":"\r\n( 1 ) . سنى ملوك الارض و الانبياء ، ترجمهء فارسى ، ص 37 - 38 ، رسالهء محاسن اصفهان ، تأليف مافرّوخى از قرن پنجم هجرى ، ترجمهء فارسى ، به اهتمام عباس اقبال ، 1328 ه ش ، ص 24 و 67 .\r\n","page_name":" 78 ","page_number":87},
  {"content":"\r\n\r\nپل مارنان ( - پل ماربانان - پل مهربينان ) از پل‌هاى غربى بستر زاينده‌رود با منظرهء كوه صفّه كه بيشتر آثار موجود آن از عصر صفويه است .\r\n\r\nكهن دژ سارويه و پل جى\r\nيكى ديگر از آثار كهن اصفهان در سرزمين جى ، يعنى حكومت‌نشين اصفهان پيش از اسلام ، سارويه نام داشته است كه حمزهء اصفهانى در قرن چهارم هجرى آن را شخصا به كرّات ديده است و دربارهء آن تحقيق نموده و اين بنا را نيز از مبانى كهن تاريخ اصفهان و از عهد طهمورث مىداند و آثار بر جاىماندهء آن هنوز هم در مجاورت پل شهرستان ( - پل جى ) به نام « تپهء اشرف » مشاهده مىشود . پل جى هم در جاى خود يكى ديگر از آثار قديمى پيش از اسلام اصفهان محسوب مىشود و زمان ساخت اين پل ، با پل هم‌طراز آن ، پل دزفول ، حداقل به دورهء پادشاهى شاپور سپاه مىرسد .\r\n\r\n","description":"","footnote":"","page_name":" 79 ","page_number":88},
  {"content":"\r\n\r\nمنظرهء طغيان زاينده‌رود در پل مارنان ( - پل ماربانان - پل مهربينان ) ( آذر سال 1333 ه ش )\r\n( شاپور اول ساسانى و فرزند اردشير بابكان كه به نوشتهء مورخ نامدار عرب قرن چهارم ، على بن حسين مسعودى در مروج الذّهب از آن جهت كه سپاهيان زياد تحت فرمانروايى خود داشته است به او شاپور سپاه مىگفتند . ) ولى به نظر نگارنده ، اگرچه آثار موجود اين پل ساسانى به‌نظر مىرسد ، ولى با توجه به قدمت شهر اصفهان كه دورهء شكوفايى و شهرت آن در تاريخ ايران زمين به هزارهء سوم ق م يعنى دورهء عيلامىها ( - اليمائيت‌ها ) مىرسد ، قدمت اين پل با زمان احداث كهن دژ سارويه در جى قديم و زمانى كه اين منطقه ، گاباى و گابيانه و گابيان خوانده مىشده ، برابر است و اين نكته مسلم است كه شهرى قديمى مانند اصفهان كه در دو ساحل زاينده‌رود جاى داشته است و بخصوص كه سارويه بناى عظيم\r\n\r\n","description":"","footnote":"","page_name":" 80 ","page_number":89},
  {"content":"\r\n\r\nپل ورزنه ، شرقىترين پل زاينده‌رود واقع در بلوك رويدشت ( - رويدشتين ) در فاصلهء كوتاهى از مرداب گاوخونى\r\n\r\n","description":"","footnote":"","page_name":" 81 ","page_number":90},
  {"content":"\r\n\r\nقلعهء عظيم ورزنه كه در روستاى ورزنه و نزديك پل ورزنه ساخته شده و يادآور معمارى عصر ساسانى است .\r\nآن در نزديك‌ترين ساحل رودخانه استقرار داشته ، براى رفع نيازهاى مردم ساكن اين مرزوبوم و ارتباط با ساحل ديگر رودخانه احتياج به اين پل هم داشته است و آن پل مورد نياز نمىتواند پل ديگرى غير از آثار بنيادى همين پل باشد . اينك عين مطالبى كه حمزهء اصفهانى در يكى از تأليفات خود به نام سنى ملوك الارض و الانبياء يا تاريخ پيامبران و پادشاهان آورده است و مورّخان و نويسندگان بعد از وى نيز همه از همين كتاب نقل كرده‌اند . حمزه مىگويد : به سال 350 ه ق ( مقارن با حكومت حسن ركن الدوله ، امير ديلمى ) يك طرف از بناى موسوم به سارويه كه در اندرون شهر جى قرار داشت ، ويران شد و خانه‌اى پديد آمد كه در آن حدود پنجاه بار پوست بود ؛ اين پوست‌ها به خطى كه كسى مانند آن را نديده بود ،\r\n\r\n","description":"","footnote":"","page_name":" 82 ","page_number":91},
  {"content":"\r\n\r\nنوشته شده بود و معلوم نشد كه اين پوست‌ها در چه زمانى در اين بنا نهاده شده است . دربارهء وضع اين محل شگفت‌آور از من پرسيدند ، كتابى از ابو معشر منجم كه به كتاب اختلاف الزيجة ( يا اختلاف الزيجات ) ترجمه شده بود ، نزد مردم بردم ، ابو معشر در آن‌جا مىگويد : پادشاهان براى حفظ دانش‌ها و به سبب علاقهء شديدى كه در سراسر روزگار به بقاى آن‌ها داشتند و نيز به سبب ترس از اين‌كه حوادث جوّى و يا آفات زمينى آن‌ها را نابود كند ، لوح‌هايى براى نوشتن مطالب برگزيدند كه در مقابل حوادث پايدارتر و از تعفن و پوسيدگى مصون باشد و آن ، پوست درخت خدنگ موسوم به « توز » بود و مردم هند و چين و ملل ديگرى كه در مجاورت آنان بودند نيز از آن‌ها پيروى كردند . همچنين اين پوست را به سبب استوارى و لغزندگى كه داشت به كمان‌هايى كه با آن‌ها تيراندازى مىكردند ، مىپيچيدند و مدت زيادى بر كمان‌ها مىماند .\r\nپل خواجو ( - پل شاهى ) از آثار دورهء شاه عباس دوم صفوى بر بستر شهرى زاينده‌رود\r\nچون پادشاهان مذكور براى نگهدارى دانش‌هاى خود و ثبت آن‌ها بهترين لوح‌ها را يافتند ، در سراسر زمين و شهرها و اقليم‌ها بگشتند تا\r\n\r\n","description":"","footnote":"","page_name":" 83 ","page_number":92},
  {"content":"\r\n\r\nزمينى را پيدا كنند كه از زلزله و خسوف به دور ، و خاكش سالم و كم‌عفونت و گل آن چسبنده‌تر و پايدارتر باشد و چون بنايى از آن بسازند ، روزگارانى به‌جاى بماند ؛ بلاد و سرزمين‌هاى مختلف را بيازمودند و در زير گنبد آسمان شهرى جامع به اوصاف مذكور جز جى كه در زمان‌هاى بعد حدود آن تعيين شد ، نيافتند . آن‌گاه به اندرون قهندز ( كهن دژ ) كه در داخل شهر جى بود ، آمدند و دانش‌هاى خود را در آنجا به وديعه نهادند كه تا زمان ما ( يعنى قرن چهارم هجرى و زمان زندگى حمزهء اصفهانى ) باقى است و سارويه ناميده مىشود ، و از جملهء آن نوشته‌ها نامه‌اى بود از آن يكى از پادشاهان ايران كه در آن نوشته بود : « طهمورث پادشاه ، دوستدار دانش‌ها و دانشمندان بود ، پيش از آن‌كه حادثهء مغربى آسمانى روى دهد ، وى آگاه شده بود كه باران‌هاى فراوانى ، پياپى و بيرون از حد و عادت خواهد باريد و از نخستين روز پادشاهى تا آغاز وقوع آن حادثه 231 سال و 300 روز بود و منجمان از آغاز پادشاهى ، وى را از اين حادثه كه از مغرب شروع شده و نواحى مشرق را فرا مىگيرد ، بيم مىدادند .\r\nطهمورث فرمان داد كه مهندسان ، بهترين ناحيهء كشور او را از حيث سلامت خاك و هوا برگزينند . آنان محل بناى معروف سارويه را برگزيدند كه هم‌اكنون در اندرون شهر جى باقى است ، آن‌گاه اين بناى استوار را به فرمان او ساختند و پس از آن‌كه آماده شد ، دانش‌هاى فراوانى را كه در رشته‌هاى گوناگون بود از خزانهء خود به آن‌جا انتقال داد و آن‌ها را بر پوست توز نوشتند و در جايى از آن بنا قرار داد تا پس از حادثه براى مردم باقى بماند . » حمزه مىگويد در اين مجموعهء علمى ، كتابى هم به دست آمد به نام زيج شهريار كه پادشاهان در مواردى كه مىخواستند حوادث جهان را بدانند ، از اين كتاب استفاده مىكردند . و سرانجام مىگويد كه « اين بنا يكى از آثار پابرجاى بلاد مشرق است ، چنان‌كه اهرام مصر از آثار پابرجاى سرزمين مغرب است ، و خدا داناتر است . » « 1 »\r\n\r\n\r\n","description":"","footnote":"\r\n( 1 ) . زيج ملكشاهى و زيج ايلخانى و زيج الغ بيگى نيز مشهورترين زيج‌هاى دوران بعد از اسلام ايران به‌شمار مىروند . براى آگاهى بيشتر از بناى مشهور سارويهء جى و زيج شهريار ، - ترجمهء فارسى سنى ملوك الارض و الانبياء ، ص 182 .\r\n","page_name":" 84 ","page_number":93},
  {"content":"\r\n . \r\n","description":"","footnote":"","page_name":" 85 ","page_number":94},
  {"content":"\r\n\r\nبعد از انتقال كتابخانهء سارويهء اصفهان به بغداد ، تا مدتى شيخ ابو سليمان اوراقى از آن را در اختيار خود داشته است .\r\nمحمد بن اسحاق « 1 » گويد : « يكى از اشخاص موثق به من خبر داد كه در سال سيصدوپنجاه هجرى ، سقفى خراب گرديد كه جايش معلوم نشد ، زيرا از بلند بودن سطح آن گمان مىكردند كه درون آن خالى نيست ، تا زمانى كه فرو ريخت و از آن كتاب‌هاى زيادى به دست آمد كه هيچ‌كس توانايى خواندن آن را نداشت و آنچه من با چشم خود ديدم و ابو الفضل بن عميد در سال چهل‌واندى آن‌ها را فرستاده بود ، كتاب‌هاى پاره‌پاره‌اى بود كه در باروى شهر اصفهان ميان صندوق‌هايى به دست آمده و به زبان يونانى بود و كسانى كه آن را مىدانستند ، مانند يوحنا و ديگرى آن را استخراج نموده و معلوم شد كه نام سربازان و جيرهء آنان است و آن كتاب‌ها چنان متعفن بود كه گويا تازه از دباغى درآمده ولى پس از آن‌كه يك سال در بغداد ماند خشك شده و تغيير كرد و عفونتش بر طرف گرديد و پاره‌اى از آن‌ها اكنون نزد شيخ ابو سليمان موجود است . گويند سارويه يكى از بناهاى محكم باستانى است كه ساختمان معجزه‌آميزى دارد و در مشرق چون اهرام مصر در مغرب از حيث عظمت و شگفتى است .\r\nاز بخشى از اين روايت چنين بر مىآيد كه گويا در اواخر دوران ساسانى كه شايع شده بود هزارهء زرتشتيان نزديك شده است ، صاحبان برخى از كتابخانه‌ها ، كه در انتظار نابسامانىها و قتل و غارت‌هاى آخر زمان بودند ، كتاب‌هاى خود را پنهان كرده بودند تا به آن‌ها آسيبى نرسد . » « 2 »\r\n\r\nبرج قوس طالع شهر تاريخى اصفهان\r\nبناى قيصريه ، در شمال ميدان نقش جهان اصفهان ، به معمارى استاد\r\n\r\n\r\n","description":"","footnote":"\r\n( 1 ) . محمد بن اسحاق النديم وراق ، معروف به ابن النديم ( متوفاى 378 ه ق ) ، مؤلف الفهرست .\r\n( 2 ) . بهرام فره‌وشى ، ايرانويج ، انتشارات دانشگاه تهران ، آبان 1370 .\r\n","page_name":" 86 ","page_number":95},
  {"content":"\r\n\r\nعلى اكبر اصفهانى ، در سال 1011 ه ق ( 1602 م ) و مقارن با پانزدهمين سال سلطنت شاه عباس اول صورت اتمام يافته است ، بر سردر اين بنا كه مهم‌ترين و باعظمت‌ترين دروازهء ورودى شهر صفوى اصفهان از طريق بازار بزرگ اصفهان بوده است ، چند تابلو نقاشى جلب نظر مىكند كه بعضى از آن‌ها معرّف اروپايىهاى مقيم دربار اصفهان در آن زمان است و يكى از تابلوها شكارگاه شاه عباس و شخص وى را سوار بر اسب با همراهان او نشان مىدهد . متأسفانه اين آثار به علت مجاورت با هواى آزاد و سرما و گرما و باد و باران در طول چهار قرن اخير آسيب‌هاى فراوان ديده و نقاشىهاى مزبور كه كار رضا عباسى ، استاد هنرمند و بنام عصر شاه عباس اول است ، آن‌چنان كمرنگ شده كه به زحمت مىتوان چيزى از آن مشاهده كرد . در بالاترين قسمت اين سردر و در دو پشت بغل ، كاشيكارى معرق « 1 » ديده مىشود كه خوشبختانه سالم مانده و صورت\r\n\r\n\r\n","description":"","footnote":"\r\n( 1 ) . « پشت‌بغل » و « لچكى » اصطلاحى است كه در معمارى ايرانى به‌كار برده مىشده است و\r\n","page_name":" 87 ","page_number":96},
  {"content":"\r\n\r\nفلكى طالع اصفهان ، يعنى برج قوس ، را نشان مىدهد كه عبارت است از صورت دو نيم‌تنهء تيرانداز مرد با پوشش متداول دوران صفوى با تنهء شير يا ببر و دم اژدهايى كه دهان خود را به طرف تيرانداز گشوده‌است و حلقوم او آماج تيرى است كه از كمان تيرانداز خارج مىشود .\r\nدر روزگاران بسيار كهن و در بين ملل متمدّن قديم دنيا و از آن جمله يونان و روم متداول بوده است كه براى شهرهاى مشهور خود طالع و زايچه‌اى قائل بودند و تصور فلكى آن را به‌طورى از زمين مشاهده مىكردند برفراز بناهاى مهم و سردرهاى باعظمت شهرهاى خود نقش مىكردند . طالع شهر تاريخى و كهن اصفهان هم برج قوس بوده است كه در آسمان به همين صورتىكه در سردر قيصريه هم‌اكنون مشاهده مىشود ، نمايان مىشده است . به هنگام انتخاب اصفهان براى پايتختى شاه عباس اول اين تصوير فلكى را برفراز سردر باعظمت بازار قيصريه ، كه زيباترين بازارهاى عهد صفويه است ، به نمايش گذاشته‌اند .\r\nدر بين جهانگردان اروپايى دوران صفوى ، كسى كه بيش از همه به توصيف بازارها پراخته است ، شواليه ژان شاردن فرانسوى است ، كه\r\n\r\n\r\n","description":"","footnote":"\r\nهم‌اكنون نيز به كارگيرى اين اصطلاح در بين معماران و استادان تزيينات وابسته به معمارى ايرانى ، مانند كاشيكارى و گچبرى و نقاشى متداول است . اصطلاح كاشى معرق نيز مترادف با كاشى از نوع موزاييك است .\r\n","page_name":" 88 ","page_number":97},
  {"content":"\r\n\r\nچنان‌كه خود مىگويد ، بيش از ده سال از عمر خود را در اصفهان گذرانده و آنچه را به چشم خود ديده به رشتهء تحرير درآورده است . وى مىنويسد :\r\nبازار بزرگ اصفهان در شمال ميدان واقع شده و سردى عالى با تزيينات آجرهاى چينى ( مقصود كاشيكارى است ) دارد . در دو طرف اين سردر دو سكوى وسيع است كه با سنگ يشم و سماق مفروش شده و روى اين سكوها جواهرفروشان و زرگران بساط خود را گسترده و انواع و اقسام زيورآلات و جواهرات و سكه‌هاى كمياب را به فروش مىرسانند . در بالاى سردر ، تصوير شاه عباس در جنگ با ازبكان و در شكارگاه و تصاويرى از مردان و زنان اروپايى ديده مىشود . ساعت و ناقوس بزرگى هم در بالاى سردر نصب شده كه در جنگ شاه عباس با پرتغالىها ، در جزيرهء هرمز ، به دست ايرانيان افتاده و به پايتخت انتقال داده شده است . وى مىگويد اين سردر را قيصريه مىنامند كه از روى نمونهء يكى از بناهاى شهر قيصريه ( - قيساريا ) در آسياى صغير ( تركيهء امروزى ) ساخته‌اند .\r\nچنان‌كه ذكر شد ، تصوير برج قوس و طالع اصفهان برفراز نقاشىهاى سردر قيصريه هم‌اكنون نيز مشاهده مىشود و در كتب دايرة المعارف و لغت‌نامه‌هاى مشهور و كتاب‌هايى كه صورت‌هاى كواكب و برج‌هاى سال را نمايش داده‌اند ، شبيه صورت فلكى اين برج را همانند نقش موجود در سردر قيصريه به نمايش گذاشته‌اند و آن‌ها را مىتوان مشاهده كرد . براى توضيح بيشتر دربارهء برج قوس كه طالع شهر اصفهان است ، يادآور مىشويم كه قوس يا كمان صورتى است از صور فلكى كه جنب « برج عقرب » قرار دارد . اين برج از اين لحاظ جالب توجه است كه در نزديكى آن ، دسته‌هاى فراوان ستاره‌هاى خوشه‌اى شكل و سحابى قرار گرفته\r\n\r\n","description":"","footnote":"","page_name":" 89 ","page_number":98},
  {"content":"\r\n\r\nاست . اهميت ديگر آن اين است كه به عقيدهء بعضى ستاره‌شناسان ، زمين و كهكشان و منظومهء شمسى جزو يكى از مجموعه‌هاى سحابى شكل است .\r\n\r\nبرج طالع اصفهان و عمارت نقاره‌خانه\r\nنقاره‌زنى و نقاره‌كوبى از روزگاران بسيار كهن نزد ملل متمدن قديم دنيا و از آن جمله ايران ، امرى متداول بوده است . كوس و دهل و نقاره و كرناى و شيپور ، همان‌گونه كه در ميدان‌هاى نبرد براى برانگيختن جنگجويان و آماده‌باش آنان جهت پيكار با دشمن يا در لشكركشىها و گشودن دژها و شهرها به كار برده مىشده ، در مواقع آرامش و آسايش نيز در آيين‌هاى گوناگون مورد استعمال داشته است . چنان‌كه به هنگام تخت‌نشينى و جلوس فرمانروايان و برچيدن اردوگاه‌ها و آگاهى دادن به مردم از پيشآمدهاى بزرگ و فراخواندن مردم در بزم‌ها و جشن‌ها و بويژه به هنگام برآمدن و فرو رفتن خورشيد از نقاره‌زنى استفاده مىكرده‌اند .\r\nايرانيان بخصوص طلوع و غروب خورشيد را با نواختن انواع آلات و ادوات موسيقى آگاهى مىدادند و اجراى مراسم اين سنت تاريخى در ادبيات ايران بعد از اسلام نيز شواهد بسيار دارد . نظامى ، شاعر بزرگ\r\n\r\n","description":"","footnote":"","page_name":" 90 ","page_number":99},
  {"content":"\r\n\r\nايران در قرن ششم هجرى ، مىگويد :\r\n نوبت زن صبح را چه افتاده‌ست * كز كوس و دهل نمىكند ياد \r\nو در اين‌باره سعدى مىگويد :\r\n سعديا نوبتى امشب دهل و سنج نكوفت * يا مگر روز نباشد شب تنهايى را \r\nتا اين اواخر دو بناى سه طبقه در قسمت فوقانى دو بازار طرفين سردر بازار قيصريه ، در شمال ميدان نقش جهان ، و در مجاورت نقش كاشيكارى برج قوس يا طالع اصفهان وجود داشت كه به پيروى از سنت قديم ايرانيان به هنگام طلوع و غروب خورشيد ، دسته‌اى از نوازندگان ، آهنگ‌هايى را مىنواختند و سياحّان عصر صفوى و دورهء قاجار در سفرنامه‌هاى خود شرح و تصويرهايى از آن به دست داده‌اند و از آن جمله است تصويرى كه ديولافوا ، جهانگرد فرانسوى ، در نيمهء دوم قرن نوزدهم ميلادى ، در سفرنامهء خود كه به زبان فارسى هم ترجمه شده به دست داده است .\r\nبا توجه به سوابق تاريخى كه ذكر شد ، نتيجه‌گيرى مىكنيم كه نقش برج قوس و صورت فلكى آن ، كه طالع شهر اصفهان است ، در سردر باعظمت بازار قيصريه داستانى زيبا و دل‌انگيز دارد و اين صورت فلكى مىتواند همواره علامت و نشانهء مخصوص اين شهر افسانه‌اى دنيا باشد .\r\n\r\nاصفهان پس از انقراض سلسله ساسانيان و تسلط اعراب بر اين شهر\r\nپس از انقراض دولت ساسانيان ، اصفهان نيز مانند ساير شهرهاى ايران كه بتدريج تحت سلطه اعراب درآمد ، به چنگ تازيان افتاد . پس از فتح نهاوند ، چون عمر خليفهء دوم متوجه شد كه يزدگرد همواره در هر گوشه‌اى جنگى به‌پا مىكند ، لذا فرمان داد تا قواى كوفه و بصره براى فتح\r\n\r\n","description":"","footnote":"","page_name":" 91 ","page_number":100},
  {"content":"\r\n\r\nبقيهء ايران حركت كنند . يزدگرد پس از شكست نهاوند به اصفهان آمد ولى در اين شهرچندان اقامت نكرد و خارج شد . عمر به عبد اللّه بن عتبان كه از وجوه انصار و اشراف صحابه بود ، فرمان داد تا با سپاهى به سمت اصفهان حركت كند و مقدمة الجيش قواى او به فرماندهى عبد اللّه بن ورقاء رياحى زودتر عازم اصفهان گرديد . ميمنه و ميسرهء قشون نيز به دستور عمر به فرماندهى دو سردار ، يكى عصمت بن عبد إله و ديگرى عبد إله بن ورقاء اسدى ، سپرده شد . در اين موقع ، اصفهان داراى نيروى عظيمى بود كه تحت فرمان پاذوسپان ، كه اعراب او را فاذوسفان گفته‌اند ، قرار داشت . فرماندهء قواى مدافع اصفهان شهر براز جادويه ، كه مردى سالخورده بود ، عدهء زيادى از سپاهيان خود را آمادهء نبرد كرده بود و با اين كه پير و ناتوان بود ، با عبد إله بن ورقاء به جنگ تن‌به‌تن پرداخت و كشته شد و قواى او فرار كردند . شهر براز چون سالخورده بود اعراب او را شيخ مىخواندند و به همين جهت محل جنگ او نيز رستاق الشيخ ناميده شد و اين اسم تا چند قرن بعد از او نيز باقى ماند .\r\nعبد إله ، جى را كه در مشرق اصفهان امروز واقع شده است ، محاصره كرد . پادوسپان اصفهان ، كه عنوان شاه داشت ، از شهر خارج گرديد و در ميدان جنگ به عبد إله ، فرماندهء كل قواى عرب ، پيامى فرستاد كه بهتر آن است از سپاه من و تو كسى كشته نشود ، تو شخصا با من مبارزه كن ؛ اگر مرا كشتى ، اين سپاه تسليم تو خواهد شد و اگر من تو را كشتم ، خود دانم و اعراب . عبد إله ، كه مرد شجاعى بود ، مبارزه را قبول كرد و چون دو سوار ، كه يكى پادوسپان اصفهان و ديگرى عبد إله بن عتبان بود ، روبه‌روى يكديگر قرار گرفتند ، پادوسپان پرسيد : جنگ را من آغاز كنم يا تو ؟ عبد إله گفت : تو شروع كن . پادوسپان نيزه را به زين اسب فرو برد و زين و بند را از پشت اسب كند و سوار را بر زمين افكند . عبد الله با چابكى بىنظير جست و دوباره بر اسب بىزين سوار شد . پاذوسپان گفت : من دليرى و مردانگى تو را آزمودم ، از اوّل نخواستم تو را بكشم و الا نيزه را به سينه تو فرو\r\n\r\n","description":"","footnote":"","page_name":" 92 ","page_number":101},
  {"content":"\r\n\r\nمىبردم ، اكنون كه چنين دليرى از خود نشان دادى ، از كشتن تو دريغ دارم .\r\nما آمادهء صلح هستيم . من به شهر بر مىگردم و تو به سپاه خود برگرد و بدون خونريزى جنگ را خاتمه مىدهيم ، بدان كه سپاهيان من تيراندازان ماهر و قادر هستند . پاذوسپان به شهر برگشت و عبد إله به سپاه خود ملحق شد و شهر اصفهان به تصرف اعراب داده شد و شرايط صلح و تسليم به شرح زير مورد توافق قرار گرفت . « 1 »\r\nبه نام خداوند بخشندهء مهربان : اين نوشته‌اى است از عبد إله به پاذوسپان و مردم اصفهان و اطراف آن . شما تا هنگامى كه جزيه مىدهيد ، در امان هستيد . هر سال بايد به قدر توانايى خود به زمامدارى كه براى شهرتان تعيين مىشود جزيه بپردازيد و از راهنمايى مسلمانان و اصلاح طريق آن‌ها دريغ نداريد . هر مسلمان تازه واردى را يك روز و يك شب مهمانى كنيد . مسلمان پياده را سوار كنيد . بر مسلمان مسلط نگرديد . به مسلمانان محبت كنيد و آنچه را بر عهده داريد ، بپردازيد . اگر چنين كنيد ، در امان هستيد ؛ اما اگر چيزى را تغيير دهيد ، يا كسى از شما چيزى را تغيير داد و او را تسليم نداشتيد ، در امان نخواهيد بود و اگر كسى به مسلمانى دشنام داد ، به او مىرسد آنچه شايد و اگر كسى مسلمانى را مضروب نمود ، او را خواهيم كشت .\r\nبه طورى كه مىدانيم اعراب را در فتوحات خود قاعده چنين بود كه پس از فتح هر شهر مردم را در انتخاب سه چيز مخير مىكردند : يكى قبول اسلام و معافيت از پرداخت هرگونه مالياتى ؛ دوم مهاجرت و ترك يار و ديار ؛ سوم پرداخت ماليات ساليانه به عنوان جزيه به غير از سى نفر از\r\n\r\n\r\n","description":"","footnote":"\r\n( 1 ) . ياقوت فتح اصفهان را در سال 19 هجرى مىداند و ابن اثير آن را در سال 21 هجرى ذكر كرده است . براى اطلاع بيشتر - تاريخ طبرى .\r\n","page_name":" 93 ","page_number":102},
  {"content":"\r\n\r\nاهالى اصفهان كه راه كرمان را پيش گرفتند ، بقيهء مردم به پرداخت جزيه تن در دادند ؛ ولى دير زمانى نگذشت كه اصفهانىها به پادگان اعراب تاختند و فرماندهء آنان را به قتل رسانيدند و علم شورش و طغيان برافراشتند ، چون اين خبر به عمر رسيد ، خليفه ابو موسى اشعرى را به عزم تسخير مجدد اصفهان مأموريت داد و اعراب براى مرتبهء دوم شهر را تسخير نمودند و اصفهان از آن زمان به بعد ، براى مدت سه قرن و نيم تحت سلطه و نفوذ خلفاى مدينه و بغداد واقع شد . مورّخان بصره فتح مجدد اصفهان را در سال 23 هجرت ذكر كرده‌اند .\r\nجى و يهوديه - شهر اصفهان در قرون اوليهء اسلامى ، از دو قسمت جى و يهوديه تشكيل مىشده ؛ جى قسمت شرقىتر اصفهان بوده و شامل شهرستان امروز تا حدود محلّه‌هاى قديمى خواجو و ترواسكان و پاى قلعه و كرّان بوده و قسمت ديگرى كه خيابان هاتف امروز از فلكهء شكرشكن تا دروازهء طوقچى محور آن محسوب مىشود و همچنين جوباره يعنى قسمت يهودىنشين اصفهان به نام يهوديه شهرت داشته است .\r\nنويسندگان قديم از جى و يهوديه بتفصيل سخن گفته‌اند و از آن جمله ابن حوقل و مقدسى ، كه هر دو در قرن چهارم هجرى اصفهان را ديده‌اند ، چنين نوشته‌اند :\r\nجى كه در خاور واقع شده بود ، شهرستانه هم ناميده مىشد و بارويى با صد برج داشت . اما يهوديه از لحاظ وسعت دو برابر جى بود و به اين جهت يهوديه نام داشت كه در زمان بخت النصر ( 562 تا 505 ق . م ) يهوديان را از بابل كوچ داده و در اين مكان ساكن كرده بودند . يهوديه از حيث وسعت با همدان همسرى مىكند و بلكه بزرگ‌ترين شهرهاى ايالت جبال است ( قسمت غربى ايران امروز را تا حدود شهرهاى مركزى كه كوهستانى است اعراب جبال نامگذارى كرده بودند ) . البته رى را مىتوان از اين حكم مستثنا كرد .\r\n\r\n","description":"","footnote":"","page_name":" 94 ","page_number":103},
  {"content":"\r\n\r\nاصفهان يك مركز تجارتى بود و از آن‌جا پارچه‌هاى ابريشمى و پارچه‌هاى نخى به مقادير زياد صادر مىكردند . زعفران و اقسام ميوه‌ها در نواحى آن ، كه وسيع‌ترين و پرآب‌ترين نقطهء ايالت جبال بود ، به عمل مىآمد . مقدسى گويد چون بخت النصر يهوديان را از بيت المقدس كوچانيد ، آن‌ها شهرى كه به سرزمين خودشان همانند باشد غير از اصفهان نيافتند و در آن‌جا فرود آمدند و بعضى هم گفته‌اند كه شوشاندخت ( سوسن ) همسر يزدگرد اول ساسانى ( 399 - 420 ميلادى ) كه خود يهودى بود ، اين شهر را براى سكونت يهوديان بنا نهاده است .\r\nشهر دوازده دروازه دارد . بناهاى آن‌جا از خشت ساخته شده و بازارهايش برخى سرپوشيده است . مسجد بزرگ شهر در بازار است و ستون‌هاى مدّور دارد و ارتفاع منارهء آن ، كه در سمت قبله ساخته شده ، هفتاد ذراع است .\r\nدكتر لارنس لاكهارت « 1 » راجع به شهرستان و يهوديه چنين مىنويسد :\r\nقسمت قديم شهر اصفهان گاوه ناميده مىشد كه همان گابهء استرابون « 2 » مىباشد و پس از چندى نام شهرستان به خود گرفت و پس از آن عده‌اى يهودى به فاصلهء دو ميلى آن استقرار يافتند . محل سكونت و عمارت اينان قسمت غربى شمال آن شهر بود . كم‌كم شهر اصفهان ( جى ، گاوه يا گاده ) وسعت يافت و يهوديه نيز توسعه پذيرفت تا جايى كه هر دو قسمت به هم اتصال يافت و از هر دو يك شهر بزرگ به وجود آمد و اين امر در حدود قرن دهم ميلادى ( قرن چهارم هجرى ) به انجام رسيده است . كلمهء اصفهان ، كه به احتمال قريب به يقين از ريشهء سپاه گرفته شده و در اصل هم\r\n\r\n\r\n","description":"","footnote":"\r\n( 1 ) .  Laurence Lockhart  ، ايران‌شناس معاصر انگليسى است كه دربارهء ايران تحقيقاتى دارد و يكى از كتاب‌هاى او راجع به سقوط سلسلهء صفويه و استيلاى افاغنه شهرت دارد . اين كتاب به زبان فارسى هم ترجمه شده .\r\n( 2 ) .  Strabon \r\n","page_name":" 95 ","page_number":104},
  {"content":"\r\n\r\nاسپاهان بوده است ، از زمان پارت‌ها بر اين ناحيه اطلاق شده ، ولى دربارهء اين‌كه يهوديان از چه وقت به اين محل منتقل شده‌اند و سبب انتقال آن‌ها چه بوده و نيز ساير خصوصيات اين امر ، در بين محققين اختلافاتى وجود دارد ولى به علت اين‌كه نام يهوديه نيز در منابع موجود بر اين قسمت شهر اصفهان اطلاق شده و همهء مورّخان نيز اجمالا آن‌را نقل كرده‌اند ، در اصل سكونت اين قوم دراين ناحيه ترديدى نمىتوان نمود . « 1 »\r\n\r\nاصفهان در زمان مرداويج\r\nاصفهان تا ابتداى قرن چهارم هجرى تحت سلطهء خلفا باقى بود . در سال 319 هجرى ، مرداويج يا مرداويز ، فرزند زيار ، كه تابع حكمرانان علوى مازندران بوده و بعد علم طغيان برافراشته و خود را مستقل خوانده بود ، فرمانرواى رى گرديد و پس از زدوخوردهايى با ماكان كاكى ، سردار ديلمى ، و مغلوب نمودن او طبرستان را ضميمهء قلمرو خود نمود . سه پسر بويهء ماهيگير به نام على و حسن و احمد كه در لشكر ماكان خدمت مىكردند ، از اين زمان به بعد به خدمت مرداويج درآمدند و مرداويج حكومت كرج را به على ، كه بزرگ‌تر آن‌ها بود ، تفويض نمود و در همان سال ، يعنى 319 هجرى ، ايالت جبال را فتح نمود و اصفهان هم ضميمهء قلمرو او گرديد . خليفهء عباسى المقتدر حكومت وى را بر نواحى فتح شده\r\n\r\n\r\n","description":"","footnote":"\r\n( 1 ) . امروز تعداد يهوديان اصفهان حدود سه هزار و چهارصد نفر است ، كه بيشتر آن‌ها در محل قديمى و تاريخى خود يعنى جوباره ساكنند ، ولى افراد متمكن و ثروتمند در نقاط ديگر شهر اصفهان ساكن شده‌اند . يهوديان اصفهان بيست كنيسه دارند كه در محلات شهر به شرح زير واقع شده است : محلهء دردشت ( دو كنيسه ) ، محلهء گلبهار ( يك كنيسه ) ، محلهء جوباره يعنى قديمىترين ناحيهء يهودىنشين اصفهان ( شانزده كنيسه ) ، فلكهء شاه عباس از خيابان‌هاى جديد شهر ( يك كنيسهء نوساز ) . كنيسه‌هاى يهوديان به نام بانيان آن‌ها است و قديمىترين آن‌ها در جوباره كنيسهء عمو شعيا است ، ولى هيچ يك از آن‌ها از لحاظ ساختمان يا آثار هنرى و تزيينات قابل توجه نيست .\r\n","page_name":" 96 ","page_number":105},
  {"content":"\r\n\r\nبه اين شرط پذيرفت كه مرداويج اصفهان را تخليه نمايد . ولى كمى بعد خليفه به قتل رسيد و مرداويج اصفهان را در قلمرو خود نگاه داشت . در سال 322 هجرى ، خليفه القاهر بالله مرداويج را به شرط اين‌كه اصفهان را ترك گويد بر سر كارش باقى گذاشت و مرداويج امر خليفه را اطاعت نموده و به برادرش وشمگير ، حاكم اصفهان ، فرمان داد تا شهر را به فرستادهء خليفه واگذار كند ، ولى در همين ايام القاهر از خلافت افتاد و مرداويج بار ديگر اصفهان را در قلمرو خود نگاه داشت .\r\nمرداويج پس از تسخير همدان چند تن از سران سپاه خود را با قسمتى از لشكريان خويش به اصفهان فرستاد و آن‌ها چون به اصفهان رسيدند ، كاخ‌هايى را كه احمد پسر ابو دلف در آن شهر بنا كرده و زيباترين ساختمان‌هاى اصفهان بود ، براى پذيرايى مرداويج تعمير و آماده كردند .\r\nابو دلف و پسرش احمد از كارگزاران معروف دربار بغداد در نواحى مركزى ايران بودند و در اصفهان كاخ‌هايى داشتند كه گرداگرد آن‌ها بستان‌هاى زيبا فراهم آورده بودند . مرداويج با چهل هزار سپاهى خود از همدان به راه افتاد و به اصفهان رسيد و در آن كاخ‌ها جاى گرفت و لشكريان وى در شهر پراكنده شدند .\r\nجشن تاريخى سده در ساحل زاينده‌رود - مرداويج قصد داشت كشور ايران را از استيلاى تازيان پاك كند و دوباره دستگاه شاهنشاهى ساسانيان را در كنار دجله بگسترد . شكوه و هيبت او را در دوره‌هاى اسلامى هيچ‌يك از كشورگشايان ايران نداشته‌اند . تختى از زرناب جواهرنشان ساخته بود و بر آن مىنشست . جامهء كوتاه مىپوشيد و از تاج‌هاى شاهنشاهان ساسانى تاج خسرو انوشيروان را پسنديده بود و از روى آن تاجى براى خود ساخته بود . چون بر تخت مىنشست و آن تاج را بر سر مىگذاشت ، سران سپاه و كارگزارانش بر تخت‌هاى سيمين كه فراهم ساخته بود مىنشستند و كاگزاران فروتر بر كرسىهاى كوچك‌تر . همه مجلسيان از رعب او خاموش مىنشستند و هيچ‌كس جز پرده‌دارانش كه\r\n\r\n","description":"","footnote":"","page_name":" 97 ","page_number":106},
  {"content":"\r\n\r\nجامه‌هاى آراسته و مخصوصى مىپوشيدند ، اجازهء سخن گفتن نداشت و چون سپاهيان از برابر او مىگذشتند ، از شكوه و هيبت او همچنان خاموش بودند . مرداويج كه به احياى آداب و سنن ملى نياكان ايرانى خود سخت علاقه‌مند بود ، جشن‌هاى ملى و از آن جمله جشن سده را با شكوه هرچه تمام‌تر برگزار مىكرد و ما در اين‌جا به ذكر شمه‌اى از جشن مفصل سده سال 323 ه ق ، كه آخرين سال حيات مرداويز بوده است ، مىپردازيم :\r\nمرداويج خواست جشن پدران بزرگ خويش را ، كه سيصدوده سال بود از آن شكوه جهان‌افروز افتاده بود ، در يكى از بزرگ‌ترين شهرهاى ايران آن روز يعنى سپاهان برگزار كند و به همين انديشه فرمان داده بود از كوه‌ها و دشت‌هاى دوردست هيمهء بسيار گرد آورده و در كنار زنده‌رود انباشته بودند . نفت فراوان از فرسنگ‌ها راه در مشگ‌ها و خيك‌هاى بزرگ آورده و كسانى را كه آن زمان نفت‌انداز مىگفتند ، فرمان داده بود كه در كنار رود گرد آمده بودند .\r\nشمع‌هاى قدى بىشمار ساخته و كافور فراوان در ساختن آن‌ها به كار برده و آن‌ها را نيز براى افروختن آماده كرده بودند . بر سر همهء كوه‌هاى گرداگرد شهر و از آن جمله كوه نزديك شهر ، كه در آن زمان گرم كوه مىگفتند ، از بالا تا پايين هيزم و بوته‌هاى فراوان تل كرده و در بيرون شهر از تنه‌هاى درشت درختان كهن‌سال كاخ‌ها و منبرهاى چوبى ساخته و براى اين‌كه هنگام سوختن از هم نريزد و نپاشد با آهن آن‌ها را به‌هم پيوسته و در ميان تنه‌هاى درختان پوشال و خارونى ريخته بودند . شكارافكنان زبردست بيش از هزار زاغ و زغن گرفته و بر نوك پاهاى آن‌ها پوست گردوى پر از پوشال و ريزه‌هاى پشم و كتان نفت‌آلود بسته و آماده كرده بودند .\r\nمرداويج فرمان داده بود كه بر سر همهء كوه‌ها و تل‌ها و در ميان دشت پهناور همه با هم به آتش‌افروزى سده آغاز كنند و نوك‌ها و\r\n\r\n","description":"","footnote":"","page_name":" 98 ","page_number":107},
  {"content":"\r\n\r\nپنجه‌هاى زاغان و زغن‌ها را نيز باهم آتش بزنند و همه را باهم پرواز دهند تا سراسر دشت بيكران شهر سپاهان تا جايىكه چشم كار مىكند ، اخگر فروزان و پارچه آتشى باشد .\r\nاز آن روزى كه مرداويج به پادشاهى رسيده بود عادتش چنان بود كه هر شب دو هزار مرغ بريان بر سر خوان وى مىنهادند . آن شب ، گذشته از جانوران و مرغانى كه به عادت هميشگى سر مىبريدند ، صد اسب و دويست گاو كه درسته بريان كرده بودند و سه هزار گوسفند ديگر كشته و نيز بيش از هزار ماكيان سر بريده و به همين اندازه خوراك‌هاى مطبوع و انواع شيرينى فراهم كرده بودند . مرداويج پس از آن‌كه فرمان آتش سده را صادر كرد ، با لشكريان خود نزديك آن خوان پهناور آمد و گرد آن گردش كرد .\r\nهمهء اين نعمت‌هاى شاهانه در برابر همت بزرگ او ناچيز آمد و روى درهم كشيد و خشم آورد و فراهم‌كنندگان خوان را دشنام داد و روى بگردانيد و به چادر خويش بازگشت . اين رفتار همه را شگفت‌زده كرد و كسى جرئت سخن گفتن نداشت . هركس انديشه‌اى مىكرد و سودايى در دل مىپخت . سرانجام عميد ابو عبد إله وزيرش ، نزد او رفت و لب به سخن گشود ، اما مرداويج خاموش بود . وزير آن‌قدر سخن گفت كه وى آرام شد و نشست . ابو عبد إله گفت : اين‌چه حال است كه هنگام شادى پيش آورده‌اى ؟ گفت : اى ابو عبد إله چگونه شادى كنم در صورتىكه فراهم‌كنندگان اين جشن مرا رسوا كردند و ديگر چارهء اين بدنامى نتوان كرد . وزير اندكى خاموش ماند و سپس پرسيد رسوايى از چيست ؟ گفت : مىبينى آنچه من فرموده بودم فراهم نشده و خوان جشن من خوارمايه است . ابو عبد إله گفت : به خداى سوگند كه آنچه تو فرموده بودى فراهم كرده‌اند . تاكنون چشم جهان چنين جشنى به خود نديده ، برخيز و به جشن بنشين .\r\n\r\n","description":"","footnote":"","page_name":" 99 ","page_number":108},
  {"content":"\r\n\r\nاين بوده است نمونه‌اى از حشمت مرداويج .\r\nمرداويز روز 13 بهمن سال 323 در گرمابهء اصفهان ، بر اثر توطئه‌اى كه به وسيلهء سران و غلامان ترك او ترتيب داده شده بود ، به قتل رسيد .\r\nابو مخلد ، يكى از كارگزاران مرداويج ، به چشم خود ديده است كه چون تابوت اين گيل‌مرد بزرگ را به شهر رى آوردند ، هيچ‌كس روزى را بزرگ‌تر از آن‌روز به ياد نداشته است ، زيرا همهء گيلانيان و ديلميان سپاه بدان بزرگى از چهار فرسنگ راه پياده پيشواز اين پيشواى بزرگ رفته بودند و آن همه لشكر پس از كشته شدن او بىطمع درهم و دينار به برادرش وشمگير پيوستند . « 1 »\r\n\r\nاصفهان در عهد ديالمه\r\nپس از قتل مرداويج على پسر بويه ، ملقب به عماد الدوله ، برادر خود حسن ، معروف به ركن الدوله ، را به تسخير اصفهان فرستاد و حسن اصفهان را فتح كرد و عازم تسخير همدان و رى و قزوين و قم و كاشان شد .\r\nاما در سال 327 وشمگير زيارى اصفهان را از دست حسن بن بويه گرفت و حسن به اصطخر گريخت .\r\nامير زيارى سپس به فتح قلعهء الموت نيز نايل آمد و قدرت و شوكتش بالا گرفت . ماكان ، سردار معروف ديلمى كه در حيات مرداويج به دربار امير نصر سامانى پناه برده بود ، در سال 328 امير نصر را ترك گفته و تحت امر وشمگير درآمده و مأمور گرگان شده بود و چون امير نصر سردار معروف خود ، ابو على چغانى را به تسخير گرگان فرستاده بود وشمگير مجبور شده بود قسمت عمدهء سپاهيان خود را براى جنگ با ابو على به كمك ماكان بفرستد . حسن پسر بويه و برادرش على از فرصت استفاده كرده ، مجددا اصفهان را در اختيار خود آوردند و جمعى از سران\r\n\r\n\r\n","description":"","footnote":"\r\n( 1 ) . براى اطلاع بيشتر - نفيسى ، سعيد ، ماه‌نخشب ، ص 64 تا 81 .\r\n","page_name":" 100 ","page_number":109},
  {"content":"\r\n\r\nسپاهى وشمگير را دستگير نمودند .\r\nاصفهان از اين زمان به بعد در قلمرو آل بويه قرار گرفت و حسن ركن الدوله در بسط و توسعهء آن كوشيد . گفته‌اند روزى كه قمر در برج قوس بود ، ركن الدوله دستور داد ساختمان بارويى را به دور شهر آغاز كنند . دور اين بارو بيست‌ويك هزار گام بوده است و تا چند سال قبل آثارى از باروى مزبور در بيرون دروازهء طوقچى تا دروازهء جوباره و پايين دروازه باقى بوده است .\r\nاز سه پسر بويه ، عماد الدوله در سال 338 مرد و جانشينى او به عضد الدوله پسر ركن الدوله رسيد . معز الدوله هم در سال 356 وفات يافت و پسرش عز الدولهء بختيار جانشين وى شد . تها ركن الدوله تا سال 366 حيات داشت و دورهء حكومت 44 سالهء او از دوره‌هاى شهرت ديالمه محسوب مىشود . وزير معروف او ابن العميد ، كه منشى بليغ و مشهورى بوده است ، در سال 359 در همدان وفات نموده و پسرش ابو الفتح ، ملقب به ذوالكفايتين ، در مسند وزارت جانشين او شده است .\r\nدر اواخر سال 365 ركن الدوله ، كه عمرش نزديك به هفتاد رسيده بود ، مريض شد و در اصفهان ، در ضيافت بزرگى كه سه پسر او و سران سپاهى ديلم جمع آمده بودند ، ابو شجاع پناه خسرو عضد الدوله را وليعهد و وارث ملك خويش معرفى نموده و همدان و رى و قزوين و نواحى مجاور آن‌ها را به پسر ديگر خود ابو الحسن على فخر الدوله و اصفهان را به پسر سوم خود ابو منصور بويه مؤيد الدوله واگذاشت و به فرزندان دوم و سوم خود توصيه نمود كه از اطاعت عضد الدوله خارج نشوند و اتحاد و اتفاق داشته باشند . سپس از اصفهان به رى برگشت و در آن‌جا در محرم 366 درگذشت .\r\nپس از ركن الدوله تا سه سال بين پسرانش اتحاد و اتفاق برقرار بود ، ولى در سال 369 عضد الدوله به اين بهانه كه فخر الدوله در نزاع بين او و عز الدولهء بختيار جانب برادرزاده را گرفته و به يارى او قصد برانداختن\r\n\r\n","description":"","footnote":"","page_name":" 101 ","page_number":110},
  {"content":"\r\n\r\nبرادر بزرگ‌تر را داشته ، از بغداد به عزم سركوبى برادر حركت كرد و فخر الدوله كه تاب پايدارى نداشت و مىترسيد كه عضد الدوله با او همان معامله را روا دارد كه با عز الدوله معمول داشته ( عز الدوله در سال 367 در جنگ تكريت به دست عضد الدوله اسير شده و به قتل رسيد . ) ، ممالك خويش را رها نمود و به گرگان در پناه قابوس بن وشمگير رفت .\r\nعضد الدوله رى و همدان و ساير ولايات فخر الدوله را گرفت و آن‌ها را ضميمهء اصفهان ساخته و به برادر خود مؤيد الدوله واگذاشت و او را خليفه و نايب خويش معرفى كرد .\r\nمؤيد الدوله تا سال 372 ، كه سال فوت عضد الدوله است ، از جانب برادر بر تمام عراق عجم و گرگان و طبرستان حكومت مىكرد و چون برادرش وفات يافت در اين نواحى به كلى مستقل شد و او اين ممالك را به تدبير و كفايت وزير نامىاش ، صاحب ابو القاسم اسماعيل بن عباد ( 326 - 385 ) كه از منشيان و بلغاى بسيار معروف زبان عربى است ، اداره مىكرد و صاحب كه دست پروردهء ابو الفضل بن العميد منشى مشهور و وزير ركن الدوله بود ، مردى كريم و فضل‌دوست و بخشنده و نسبت به شاعران بذّال و مشوّق بود و در رى و اصفهان همه وقت در گرد او جمع كثيرى از اهل علم و بحث و شعر و ادب مىزيستند و به نام او شعر مىگفتند و كتاب مىنوشتند و صاحب در اين سيره با رقيب هم‌عصر خويش ، شمس المعالى قابوس ، دم برابرى و هم‌چشمى مىزده است و او مالك كتابخانه‌اى بوده است كه از جهت كثرت عدد كتاب و امتياز نسخ در آن ايام بىمانند به‌شمار مىرفته . صاحب اشعار زيادى به عربى سروده و قريب ده هزار بيت در منقبت اهل بيت گفته ، كتابخانهء معروفى داشته و گفته‌اند كه در سفرى چهارصد شتر كتب او را حمل مىنموده‌اند . صاحب مذهب تشيع داشته و 18 سال وزارت كرده است . از مصنفات او كتاب محيط در لغت است كه هفت مجلد است ، كتاب اسماء اللّه و صفاته ، كتابى در علم كلام و بسيارى ديگر .\r\n\r\n","description":"","footnote":"","page_name":" 102 ","page_number":111},
  {"content":"\r\n\r\nيك سال پس از مرگ عضد الدوله ، مؤيد الدوله نيز در گرگان وفات يافت و وزيرش صاحب بن عباد بزرگان مملكت را بر آن داشت كه فخر الدوله را از نيشابور بخواهند و او را كه بزرگ خاندان بويهى بود به جاى برادر به حكومت بردارند . رأى صاحب را همگى پذيرفتند و فخر الدوله در رمضان 373 از نيشابور به جرجان ( گرگان ) آمد و به امارت نشست و صاحب را با وجود ميل او به كناره‌گيرى كماكان به وزارت باقى گذاشت .\r\nصاحب بن عباد در ذى القعده 326 تولد يافت و وفاتش در ماه صفر سال 385 در شهر رى اتفاق افتاد . هنگامى كه مرد ، دروازهء رى را بستند و پيرامون خانه‌اش نشستند و چون جنازهء او را بيرون آوردند همهء ديالمه و ترك‌ها با ديدن تابوت او زمين ببوسيدند و گريبان‌ها بدريدند و به گريه و زارى پرداختند . فخر الدوله پياده در جلو جنازهء او حركت كرد و نعش او را از رى به اصفهان آورده ، در محلى از خانه‌اش نزديك دروازهء طوقچى دفن كردند . هنوز هم كه نزديك هزار سال از آن تاريخ مىگذرد ، آرامگاه او در اصفهان و در محلى كه به خاك سپرده شده ، از زيارتگاه‌هاى عمومى شهر محسوب مىشود .\r\n\r\nآثار تاريخى دورهء ديالمه در اصفهان\r\nقلعهء طبرك - مؤيد الدوله و فخر الدولهء ديلمى در جنوب شرقى شهر قطعه زمينى را كه بيش از صدهزار متر مربع مساحت داشته براى ساختن قلعه‌هاى محكم انتخاب نمودند . زمين‌هاى مزبور كه در محل قلعهء طبرك سابق قرار داشت ، از دو طرف محدود به چشمه خوراسكان و راهروان مىشده و اين چشمه‌ها براى قلعهء مزبور به مثابهء خندقى طبيعى بوده است . اطراف قلعه بارويى بسيار محكم كه قطر آن از ده متر متجاوز بوده ، كشيده مىشد و اين بارو فاصله به فاصله به برج‌هايى منتهى مىشده است .\r\n\r\n","description":"","footnote":"","page_name":" 103 ","page_number":112},
  {"content":"\r\n\r\nاز خانه‌هاى ديالمه كه نزديك ميدان قديم امروز ( ميدان كهنه ) قرار داشته راهى زيرزمينى به قلعه منتهى مىشده كه امروز هم پس از هزار سال در بعضى از منازل كه زمين را به منظور احداث چاه حفر مىكنند به آن راه برخورد مىنمايند .\r\nدر عهد سلجوقيان نيز قلعهء مزبور مورد استفاده واقع مىشده و راه ديگرى از زيرزمين ، ساختمان‌هاى ملكشاه را از محل ميدان قديم و اطراف مسجد جمعهء امروز به قلعهء طبرك اتصال مىداده است . در آن روزگار قسمت معروف شهر اصفهان ناحيهء شرقى شهر امروزى محسوب مىشده و آبادىها از ميدان كهنه تا دهكدهء شهرستان قرار داشته و محله‌هاى احمدآباد و پاىقلعه و خواجو و باغ مراد و ترواسكان از دايرترين نقاط شهر بوده است .\r\nابو سعيد بهادر خان ، ايلخان مسلمان مغول در قرن هشتم ، شرف الدين شاه محمود اينجو را در سال 734 در اين قلعه زندانى كرد و سپس خان سلطان ، دختر امير كيخسرو ، برادرزادهء شيخ ابو اسحق اينجو در همين استحكامات در مقابل شاه شجاع و شاه محمود آل مظفر قلعه‌دارى كرد و از فراز برج و باروهاى آن شبانه‌روز دفاع نمود .\r\nشاه سلطان ، خواهرزادهء امير مبارز الدين محمد مظفرى ، در سال 757 شيخ ابو اسحق اينجو را دستگير و در قلعهء طبرك زندانى كرد و سپس او را به شيراز فرستاد و امير شيخ ابو اسحق روز جمعه ، 21 جمادى الاولى سال 758 ، در ميدان سعادت شيراز ، كه از بناهاى خود او بود ، به قتل رسيد و اصفهان در همين سال به دست آل مظفر افتاد .\r\nشاردن ، سياح معروف فرانسوى ، كه در دورهء سلطنت شاه سليمان مدتى در اصفهان به‌سر برده است ، در سفرنامهء خود راجع به قلعهء طبرك چنين نوشته است :\r\nاين قلعه به شكل مربع نامنظمى است كه قطر آن هزار پا و از گل ساخته شده ، ولى نماى بيرونى آن از گچ است ، ديوارهاى آن\r\n\r\n","description":"","footnote":"","page_name":" 104 ","page_number":113},
  {"content":"\r\n\r\nبسيار بلند و كنگره‌دار و بالاى آن‌جان‌پناه‌ها و به فاصله‌هايى معين برج‌هايى دارد . قطر ديوارها 12 تا چهارده پا كه ديوارى كوتاه‌تر و خندقى به عرض سى پا اطراف آن است . اين قلعه ديوارهء ديگرى نيز دارد . به طور كلى ساختمان آن بسيار قديمى است و از نظر معمارى با قلعه‌ها و دژهاى كشور ما تفاوت دارد و بيشتر شبيه به زندان است . مدخل قلعه رو به سمت شمال و پانزده پا از سطح زمين بلندتر است كه آن را خاك ريخته و شيب داده‌اند . در آن تنگ و كوتاه و ميان دو برج قرار دارد . سردر آن به صور منطقه البروج ، كه اصفهان به طالع آن بنا گرديده است ، منقوش مىباشد . اين قلعه 370 خانه و يك ميدان مشق و يك مسجد و يك حمام و يك خانهء وزير دارد و نيز داراى بارويى است كه قسمت مهم قلعه را تشكيل مىدهد . خانه‌هاى فوق مسكن عده‌اى از سربازان ايرانى است كه حقوق آن‌ها از سيصد تا پانصد فرانك مىباشد . هزار نفر سرباز موظف در اين قلعه هستند كه نيمى از آن‌ها همواره پادگان آن به شمار مىآيند . ميدان مشق به اندازهء كافى بزرگ است و متجاوز از چهل عرادهء توپ ، كه در جنگ‌هاى ايرانيان با تركان و اسپانيولىها به غنيمت گرفته شده است ، در آن‌جا است .\r\nشاردن دو مرتبه از اين قلعه ديدن كرده و دفعهء دوم شب آن روزى بوده است كه شاه سليمان مىخواسته خزانهء سلطنتى را كه در باروى قلعه جاى داشته است به زنان حرم خود نشان دهد . شاردن در اين مبحث از كتاب خود از انواع جواهرها و اقسام سلاح‌هاى سرد و گرم و انواع ساعت‌ها و ظروف طلا و مصنوعات مختلف جهان كه به پادشاهان صفوى هديه شده بوده است و نيز از لباس‌هاى امير تيمور لنگ كه در اين\r\n\r\n","description":"","footnote":"","page_name":" 105 ","page_number":114},
  {"content":"\r\n\r\nقلعه نگاهدارى مىشد ، سخن رانده است . « 1 »\r\nقسمت‌هايى از برج و باروهاى قلعه طبرك تا حدود سى سال قبل نيز باقى بوده و در داخل آن زراعت مىكرده‌اند ، ولى بتدريج به تصرف اشخاص درآمده و صورت اصلى و قديمى خود را از دست داده و تبديل به خيابان و كوچه و منازل متعدد و مسجد و حمام و مدرسه و غيره شده است . امروزه از برج و باروهاى قلعه چيزى بر جاى نمانده و تنها نشانه‌هايى كه از ديلم و ديلميان و دورهء ديالمه باقى مانده است ، نام خيابان و كوچه‌هاى اين ناحيه است كه به اسامى طبرك و مرداويج و مؤيد الدوله و ركن الدوله و فخر الدوله و علاء الدوله و جباخانه و مانند اين‌ها نامگذارى شده است .\r\nمسجد جامع جورجير - مافروخى در محاسن اصفهان پس از توصيف مسجد جامع عتيق بزرگ يعنى قسمت‌هايى از مسجد جمعه امروز كه تا اواخر قرن پنجم هجرى ساخته شده بوده است ، به وصف مسجد جامع صغير معروف به جورجير كه كوچك‌تر ولى زيباتر بوده ، مىپردازد و مىگويد كه اين جامع معروف به جورجير بوده و توسط كافى الكفاة صاحب بن عباد ساخته شده است . بنابه گفتهء مافروخى اين مسجد داراى شبستان‌ها ، خانقاه‌ها ، كتابخانه ، مدارسى براى فقها و مجالسى براى ادباء و محل‌هايى براى شعرا و صوفيان و قاريان قرآن بوده است . مافروخى راجع به مزيت جامع صغير نسبت به جامع كبير متذكر مىگردد كه خاك رس خامى كه مسجد جامع صغير از آن ساخته شده ، محكم‌تر از آن است كه در ساختمان‌هاى مسجد جامع كبير به‌كار رفته و در نتيجه از حيث بلندى و استحكام ساختمان‌هاى مسجد جامع صغير نسبت به ساختمان‌هاى مسجد جامع كبير برترى دارد . مناره اين مسجد ، كه از خشت خام ساخته شده بوده ، به ارتفاع صد ذراع مىرسيده است\r\n\r\n\r\n","description":"","footnote":"\r\n( 1 ) . براى اطلاع بيشتر - سفرنامهء شواليه شاردن ، ترجمهء فارسى ، اصفهان ، ص 99 .\r\n","page_name":" 106 ","page_number":115},
  {"content":"\r\n\r\n( مقّدسى ارتفاع منارهء اين مسجد را هفتاد ذراع نوشته است ) .\r\nدر محل مسجد جورجير ، كه تا نيمهء قرن يازدهم هجرى آثارى از آن بر جاى مانده بوده است ، در فاصله سال‌هاى 1067 تا 1073 هجرى ، به وسيله حكيم داود ، طبيب شاه عباس دوم ، مسجد حكيم بنا شده است كه هم‌اكنون يكى از بناهاى نفيس دورهء صفوى در اصفهان محسوب مىشود . مسجد حكيم چهار در دارد كه دوتاى آن‌ها در جنوب شرقى و جنوب غربى مسجد واقع است و دو در ديگر در شمال و شمال غربى مسجد قرار دارد . در شمال غربى هنوز هم بين اهالى محل به در جوجه يا جوجى معروف است كه تحريف شدهء اسم جورجير است و سردر باشكوه ديلمى آن در مردادماه 1335 به وسيلهء ادارهء باستان‌شناسى اصفهان از لابلاى قشرى ضخيم از كاهگل خارج شده و از نظر تاريخى ارزش فوق‌العاده دارد ، زيرا تنها اثر مهم موجود از دوره‌اى است كه اصفهان پايتخت آل بويه بوده است . سردر مزبور از نمونه‌هاى بسيار عالى هنر آجرتراشى و گچبرى در قرن چهارم هجرى است و فعلا در رديف ساير بناهاى قديمى گنجينهء اصفهان در معرض تماشاى سياحان قرار دارد .\r\nصفّه صاحب - در مسجد جمعهء اصفهان آثارى از دورهء ديالمه مشاهده مىشود و ايوان جنوبى مسجد هنوز به نام صفهء صاحب معروف است .\r\nگفته‌اند كه صاحب اسماعيل بن عباد در ايوان مزبور به تدريس مىپرداخته است ؛ ولى در هر صورت با توجه به تحولات ساختمانى و تغيير و تبديل‌هايى كه به عمل آمده اكنون نمىتوان سبك ساختمان ايوان صاحب را بدرستى تمام تعيين نمود ، زيرا از نظر شناسايى سبك‌هاى مختلف ساختمانى و آنچه از فحواى كتيبه‌هاى موجود برمىآيد ، ايوان جنوبى و ساير ايوان‌هاى واقع در شمال و شرق و غرب مسجد كه در نتيجه مسجد را به شكل « چهار ايوانى » درآورده است از ملحقات اوايل قرن ششم هجرى ، يعنى دورهء دوم عهد سلجوقى ، است و تزيينات\r\n\r\n","description":"","footnote":"","page_name":" 107 ","page_number":116},
  {"content":"\r\n\r\nكاشيكارى و الواح و كتيبه‌ها و سنگ‌هاى مرمر نيز در قرن نهم و دهم و يازدهم هجرى افزوده شده است و متعلق به دورهء حكمرانى حسن بهادر خان معروف به اوزون حسن و پادشاهان صفوى مانند شاه اسماعيل و شاه طهماسب اول و شاه عباس ثانى است .\r\n\r\nاصفهان در عهد حكمرانان كاكوى\r\nدو سال بعد از فوت صاحب بن عباد فخر الدوله نيز در قلعهء طبرك شهر رى وفات يافت و چون پسران او به حد رشد نرسيده بودند ، زوجه‌اش سيده خاتون ، دختر اسپهبد رستم بن مرزبان ، متصدى امور مملكت شد و او پسر چهار سالهء خود ابو طالب رستم را با لقب مجد الدوله نامزد امارت رى و جانشين شوهر كرد و همدان و كرمانشاه را هم به پسر ديگر خود ابو طاهر شمس الدوله سپرد .\r\nسيده خاتون پس از مرگ شوهر خود ، فخر الدوله ، حكومت اصفهان را به پسر خال خود ، كه ابو جعفر محمد بن دشمنزيار نام داشت و به لقب علاء الدوله ملقب گرديد ، واگذاشت . پدر اين شخص دشمنزيار ، يعنى خال سيده خاتون ، را به ديلمى كاكويه مىگفتند و كاكويه در اين زمان همان معنى خال عربى و دائى را در فارسى امروز دارد و به همين علت است كه علاء الدوله به پسر كاكويه و فرزندان او به ديالمه كاكوى شهرت يافته‌اند .\r\nمجد الدوله چون به حد رشد رسيد ، به نافرمانى نسبت به مادر پرداخت و بر خلاف ميل او وزيرى انتخاب نمود و به اين مناسبت سيده خاتون او را رها نموده و نزد فرزند ديگر خود شمس الدوله رفت و به كمك او در سال 397 به رى برگشت و مجد الدوله را دستگير نموده ، شمس الدوله را به جاى او به امارت منصوب كرد . علاء الدوله هم هنگامى كه سيده خاتون از پيش مجد الدوله گريخت ، اصفهان را از ترس رها كرده بود ، ولى به محض آن‌كه سيده خاتون به رى برگشت ، علاء الدوله نيز بار ديگر خود را به اصفهان رسانيد و مجددا به حكومت اين شهر برقرار گرديد .\r\n\r\n","description":"","footnote":"","page_name":" 108 ","page_number":117},
  {"content":"\r\n\r\nحكمرانان كاكوى شهر اصفهان را وسعت دادند . مافروخى در محاسن اصفهان چنين نوشته است كه علاء الدولهء كاكويه حصار شهر را كه طول آن بيش از پانزده‌هزار گام بود ساخته است . شهر در اين موقع دوازده دروازهء بزرگ داشته كه از مفرغ مستور بوده و به حدى فراخ بوده كه بزرگ‌ترين پيلان با مردان جنگى كه سوار آن‌ها مىشده‌اند و سلاح و پرچم با خود داشته‌اند ، براحتى از آن مىگذشتند و از جملهء مفاخر و زينت داخلى شهر هزار كوشك و سراى بوده است و كاروانسراهاى عالى و مساجد خوب داشته . هر روز دوهزار گوسفند و صد رأس گاو ذبح مىشده و در محلهء كروآآن پنجاه مسجد بوده است . يكى از محله‌هاى امروز اصفهان به نام پشت‌بارو معروف است كه به محلهء بيدآباد از محله‌هاى قديمى و پرجمعيت اصفهان اتصال دارد و چنانچه از اسم آن معلوم مىشود ، به عقيده جمعى از مطلعين ، اين قسمت حد خارج باروى علاء الدوله مىباشد . محله‌هاى ديگرى كه در خارج از اين بارو واقع مىشده‌اند ، به ترتيبى كه مافروخى در محاسن اصفهان آورده است ، عبارت بودند از :\r\nكماآن ، برآآن ، سنبلان ، خرچان ، فرسان ، باغ عبد العزيز ، كروآآن ، اشكهان ، لنبان ، ويدآباد .\r\nشيخ الرئيس ابو على سينا ، فيلسوف شهير ايران ، چندى وزارت علاء الدوله را به عهده داشته است و در ضمن اشتغال به شغل وزارت تدريس هم مىكرده . قبه و مدرسهء ابن سينا در باب الدشت ( كوى در دشت امروز ) هنوز باقى است و عامهء مردم آن حدود را به نام على سينا مىخوانند .\r\n\r\nاصفهان در عهد سلاجقه\r\nدر سال 438 طغرل مؤسس دولت سلجوقى به عزم تسخير اصفهان شهر را در محاصره گرفت ، اما قادر به گشودن آن‌جا نشد و ابو منصور فرامرز كاكويه ، نبيرهء علاء الدوله ، در مقابل سلطان سلجوقى سخت پايدارى كرد .\r\n\r\n","description":"","footnote":"","page_name":" 109 ","page_number":118},
  {"content":"\r\n\r\nعاقبت طغرل از فتح اصفهان درگذشت و به همان راضى شد كه ابو منصور هر سال مالى به ديوان سلاجقه بفرستد و به نام طغرل خطبه بخواند .\r\nطغرل بار ديگر در محرم سال 442 ، اصفهان را در محاصره گرفت و يك سال تمام بر جاى بماند و ادامهء اين محاصره كه تا زمستان به طول انجاميد ، موجب شد كه مردم براى محافظت خود در برابر سرما قسمتى از چوب‌هاى ساختمان مسجد جامع را بسوزانند . عاقبت در محرم سال 443 ، طغرل اصفهان را مسخّر ساخت و دولت ديالمه كاكويه را از اين شهر برانداخت و ابو منصور فرامرز را از جانب خود به حكومت يزد و ابرقو فرستاد .\r\nناصر خسرو ، شاعر بزرگ ايران در قرن پنجم هجرى كه مقارن اين ايام اصفهان را ديده است ، چنين مىنويسد :\r\n« هشتم صفر 444 پس از مراجعت از مكه و آمدن به شيراز و طى كردن راه اصفهان ، در اين‌روز رسيديم به خان لنجان و بر دروازهء شهر نام سلطان طغرل بيك نوشته ديدم و از آن‌جا تا شهر اصفهان هفت فرسنگ بود . مردم خان لنجان عظيم ايمن و آسوده بودند ، هريك به كار كدخدايى خود مشغول . اصفهان شهرى است بر هامون نهاده ، آب و هوايى خوش دارد و هرجا كه ده گز چاه فرو برند ، آبى سرد و خوش بيرون آيد و شهر ديوارى حصين و بلند دارد و دروازه‌ها و جنگ‌گاه‌ها ساخته و بر همه بارو و كنگره ساخته و در شهر جوىهاى آب روان و بناهاى نيكو و مرتفع و در ميان شهر مسجد آدينه‌اى بزرگ نيكو و باروى شهر را گفتند سه فرسنگ و نيم است و اندرون شهر همه آبادان كه هيچ از وى خراب نديدم و بازارهاى بسيار و بازارى ديدم از آن صرّافان كه اندر او دويست مرد صرّاف بود و هر بازارى را دربندى و دروازه‌اى و همهء محل‌ها و كوچه‌ها را همچنين دربندها و دروازه‌هاى محكم و كاروانسراهاى پاكيزه بود و كوچه‌اى بود كه آن\r\n\r\n","description":"","footnote":"","page_name":" 110 ","page_number":119},
  {"content":"\r\n\r\nرا كوطراز مىگفتند و در آن كوچه پنجاه كاروانسراى نيكو و در هر يك فروشندگان و حجره‌داران بسيار نشسته و اين كاروان كه ما با ايشان همراه بوديم ، يك‌هزاروسيصد خروار بار داشتند كه در آن شهر رفتيم ، هيچ بازديد نيامد كه چگونه فرو آمدند كه هيچ‌جا تنگى موضع نبود و نه تعذّر مقام و علوفه ، چون سلطان طغرل بيك آن شهر گرفته بود ، مردى جوان آن‌جا گماشته بود نيشابورى ، دبيرى نيك با خط نيكو . مردى آهسته ، نيكولقا و او را خواجه عميد مىگفتند . فضل‌دوست بود و خوش‌سخن و كريم ، سلطان فرموده بود كه سه سال از مردم هيچ نخواهند و او بر آن مىرفت و پراكندگان همه روىبه وطن نهاده بودند و پيش از رسيدن ما قحطى عظيم افتاده بود ، اما چون ما آن‌جا رسيديم جو مىدرويدند و يك من و نيم نان گندم به يك‌درم عدل و سه‌من نان جوين هم و آن‌جا مىگفتند هرگز بدين شهر هشت‌من نان كم‌تر به يك‌درم كسى نديده است و من در همهء زمين پارسىگويان شهرى نيكوتر و جامع‌تر و آبادتر از اصفهان نديدم و گفتند اگر گندم و جو و ديگر حبوب بيست سال نهند ، تباه نشود و بعضى گفتند پيش از اين‌كه باروى نبود هوا خوش‌تر از اين بود و چون بارو ساختند ، متغير شد . »\r\nطغرل با اين‌كه مردم اصفهان با او صفايى نداشتند و بارها آثار مخالفت و طغيان از آن‌ها مشاهده كرده بود ، بقدرى علاقه‌مند بود كه مدت دوازده سال اين شهر را اقامتگاه اصلى خويش قرار داده و در مواقع ديگر نيز غالبا يكى دوماه متوالى در اصفهان اقامت مىكرد . طغرل پانصد هزار دينار خرج عمارات و مستحدثات حوالى و حدود شهر از ابنيهء عاليه و امكنهء رفيعه و بقاع خير مانند ديه‌ها و خانه‌ها و كوشك‌ها و مساجد و خانقاه‌ها نمود ( ترجمهء فارسى محاسن اصفهان ، ص 96 و 97 ) .\r\n\r\n","description":"","footnote":"","page_name":" 111 ","page_number":120},
  {"content":"\r\n\r\n( طغرل ، مؤسس سلسله دولت سلجوقى ، از شوال 429 تا رمضان 455 ، قريب 26 سال سلطنت كرده و در سن هفتاد سالگى در رى وفات كرده . وزير مشهور او عميد الملك كندرى از اهالى كندر نيشابور بوده است . عميد الملك رقيب خواجه نظام الملك طوسى و از منشيان بزرگ زبان فارسى و عربى بوده و بيشتر رونق دولت طغرل مديون كفايت و كاردانى آن مرد نامى بوده است . عميد الملك در اولين سال سلطنت آلب ارسلان ، جانشين طغرل ، به تحريك خواجه نظام الملك كشته شده است ) .\r\n\r\nاصفهان در عهد ملكشاه و جانشينانش\r\nشهر اصفهان در دورهء سلطنت آلب ارسلان و وزارت خواجه نظام الملك ، مورد توجه مخصوص پادشاه و وزير او بود و آلب ارسلان در مواقعى كه در اصفهان اقامت مىنمود نسبت به مردم شهر مهربانى بسيار داشت و هرگاه اهالى شكايت از عمّال دولت و اشخاص توانگر پيش او مىبردند ، به سخت‌ترين وجه آن‌ها را تعقيب و تنبيه مىنمود و چون به موقعيت شهر و ديانت مردم آن اتكاى تمام داشت ، شهر اصفهان را براى اقامت وليعهد خود انتخاب كرد .\r\nملكشاه از جهتى بزرگ‌ترين سلاطين سلجوقى است و دولت سلجوقيان در عهد او به منتهاى وسعت و عظمت خود رسيده ، چه از حد چين تا مديترانه و از شمال درياچهء خوارزم و دشت قبچاق تا ماوراء يمن به نام او خطبه مىخوانده‌اند و امپراتور روم شرقى و اميران عيسوى گرجستان و ابخاز به او خراج و جزيه مىداده‌اند .\r\nاصفهان در عهد او از مهم‌ترين بلاد دنيا و يكى از آبادترين آن‌ها بوده و اين پادشاه وزير دانشمند او ، خواجه نظام الملك طوسى و عمال و اعيان ديگر سلجوقى در اين شهر ابنيهء بزرگى ساخته بودند كه هنوز آثار يك عده از آن‌ها برجا است .\r\n\r\n","description":"","footnote":"","page_name":" 112 ","page_number":121},
  {"content":"\r\n\r\nساختمان‌هاى دورهء اول عهد سلاجقه از قرن پنجم هجرى\r\nساختمان‌هاى دورهء دوم عهد سلاجقه از قرن ششم هجرى\r\nساختمان‌هاى دورهء ايلخانان و عهد سلاطين آل مظفر از قرن ششم هجرى\r\nساختمان‌هاى قرن نهم هجرى\r\nساختمان‌هاى قرن يازدهم هجرى\r\nترتيب استقرار ساختمان‌هاى دوره‌هاى تاريخى بعد از اسلام ايران در مسجد جمعهء اصفهان « 1 »\r\n\r\n\r\n","description":"","footnote":"\r\n( 1 ) . اقتباس از آثار ايران به زبان فرانسه ، از نشريه‌هاى ادارهء كل باستان‌شناسى ، ج اول ، جزوهء دوم ، ص 280 .\r\n","page_name":" 113 ","page_number":122},
  {"content":"\r\n\r\nملكشاه كه دوران وليعهدى خود را نيز در اصفهان گذرانيده بود ، بعد از قتل پدر خود آلب ارسلان اصفهان را به طور رسمى به پايتختى خويش انتخاب كرد و عمارت‌هاى بسيار از كوشك‌ها و باغ‌ها به دستور او به وجود آمد مانند باغ كاران و بيت الماء و باغ احمد سياه و باغ دشت كور قلعه شهر و دزكوه كه خزانهء خود را در اين محل آخرى جاى داد .\r\nباغ‌هاى چهارگانهء مزبور هر يك هزار جريب مساحت داشته و به انواع گل‌ها و رياحين آراسته بوده ، ولى باغ‌كاران مشهورترين آن‌ها بوده است .\r\nاين باغ تا قرن هشتم هجرى نيز شهرت دورهء سلجوقى خود را از دست نداده بوده‌است و هم‌اكنون قسمتى از محلهء خواجوى امروز به نام باغ كاران شهرت دارد .\r\nدر سال 724 هجرى ، استاد سعد الدين هروى ، كه از فاضلان آن عصر بوده ، در وصف اصفهان قصيده‌اى سروده و از باغ‌كاران چنين ياد كرده است :\r\n هركه را بينى همه لطف است و احسان و كرم * هركجا باشى همه آبست و باغ و بوستان \r\n آب حيوان است گويى پيش بستان ارم * زنده‌رود او كه دارد باغ‌كاران بر كران \r\nخواجه حافظ شيرازى نيز در يكى از غزليات خود از باغ‌كاران اصفهان چنين ياد كرده است :\r\n گرچه صد رود است در چشمم مدام * زنده‌رود و باغ‌كاران ياد باد \r\nملكشاه ، كه قلمرو سلطنتش از انطاكيهء شام تا كنار سيحون بود ، هر موقع فراغتى حاصل مىكرده در باغ نقش جهان ( محل فعلى ميدان شاه ) كه خود احداث كرده بوده ، با وزير دانشمندش خواجه نظام الملك به سر مىبرده و در همين تاريخ است كه ثروت شهرهاى ممالك سلجوقى\r\n\r\n","description":"","footnote":"","page_name":" 114 ","page_number":123},
  {"content":"\r\n\r\nبه سوى اصفهان سرازير شده . دربارهء ثروت مردم اصفهان در اين عهد افسانه‌هايى آورده شده از جمله آن‌كه روزى ملكشاه خواست از ميزان ثروت مردم پايتخت آگاه شود و به پيشنهاد نظام الملك قرار شد ثروتمندان اصفهان مبلغ گزافى براى رفع حوايج سلطنت بپردازند . پيرزنى به دربار نامه نوشت و پرداخت آن وجه را تقبل كرد ؛ و نيز گفته‌اند كه در دورهء ملكشاه ثروت مردم تا آن‌جا رسيده بود كه همه روزه صبحگاهان در خانه‌هاى خود را با آفتابهء طلا آب مىپاشيدند . از كاخ‌هاى دورهء ملكشاه هيچ اثرى در اصفهان بر جاى نمانده است ولى مهم‌ترين يادگارهاى عهد او كه آثار مذهبى است و از زيباترين نمونهء بناهاى آن دوره به‌شمار مىرود ، دو گنبد نظام الملك و تاج الملك است كه خوشبختانه از گزند حوادث مصون مانده و در رديف آثار تاريخى جالب اصفهان در مسجد جمعه در معرض تماشاى سياحان داخلى و خارجى قرار دارد .\r\nملكشاه در سال آخر سلطنت خود ، به سوى بغداد حركت كرد و خواجه نظام الملك نيز همراه پادشاه بود . در حدود صحنهء كرمانشاه جوانى در لباس صوفيان به خواجه كاردى زد و خواجه از آن زخم بمرد و چنين شهرت يافت كه قاتل از فداييان اسماعيلى بوده و به اغواى تاج الملك ، وزير ملكشاه به قتل خواجه اقدام نموده است . غلامان و متعلقان خواجه نعش او را به اصفهان آوردند و با تجليل تمام در محل باصفايى كه بعدا به نام تربت نظام مشهور شد به خاك سپردند .\r\nبه فاصله كمتر از يك ماه پس از قتل خواجه نظام الملك ، ملكشاه را در شكارگاه بغداد كسالتى عارض شد و فصد كرد و روز بعد درگذشت و كالبد سلطان را نيز به اصفهان حمل نمودند و در مجاورت آرامگاه وزير به خاك سپردند ( سال 485 هجرى ) .\r\nدر مقبرهء دار البطيخ ، كه در محلهء احمدآباد اصفهان واقع است ، غير از ملكشاه و نظام الملك ، سلطان بركيارق و سلطان محمد بن ملكشاه و سلطان محمود بن ملكشاه و تركان خاتون ، زوجهء ملكشاه ، و جمعى ديگر\r\n\r\n","description":"","footnote":"","page_name":" 115 ","page_number":124},
  {"content":"\r\n\r\nاز بزرگان دولت سلجوقى مدفون شده‌اند . بناى اصلى اين مقبره به مرور زمان دستخوش تغييرات فراوان شده ولى آرامگاه پادشاهان سلجوقى در اين محل همچنان باقى است .\r\nپس از فوت ملكشاه ، ابتدا فرزند ارشد او ، بركيارق ، تا سال 498 هجرى سلطنت نمود و سپس برادر او ، سلطان محمد ، از 498 تا 511 سلطان قسمت مهمى از ممالك سلجوقى بود و اصفهان همچنان پايتخت آن‌ها محسوب مىشده است . در دورهء سلطنت سلطان محمد سلجوقى ، باطنيان اسماعيلى ( پيروان حسن صباح ) از جنگ‌هاى دايمى بين بركيارق و محمد و اوضاع نسبتا مغشوش ممالك سلجوقى استفاده كرده و بر فعاليت خود افزودند و در نقاط مختلف ، مخصوصا در قائنات و رى و ساوه و اصفهان ، به تبليغات علنى و آزار مخالفين پرداختند . فعاليت باطنيان در اصفهان ، كه پايتخت دولت سلجوقى بود ، به حدى رسيد كه هر روز جماعتى از مردم را به انواع حيل به منازل برده ، محبوس يا مقتول مىنمودند . مؤلف كتاب راحة الصدور در تاريخ آل سلجوق در اين مورد حكايتى دارد كه گرچه صحت آن مورد ترديد است ، در اين‌جا نقل مىشود :\r\nبعد از آن بر در شهر به نزديكى دشت گور دعوتخانه ساختند و هر شب از شهر جماعتى بيامدندى و دعوت پذيرفتندى و تقرير كردند تا هر قومى در محل خويش جمعى را بر اين بدعت راست نهادندى و پس به دعوتخانه آوردندى تا سىهزار مرد دعوت قبول كردند و مسلمانان را دزديدندى و هلاك كردندى و در آن عهد نابينايى ظاهر شد ، او را علوى مدنى گفتندى . آخر روز بر در كوچهء خود ايستادى ، عصايى در دست دعا كردى كه خداش بيامرزاد كه دست اين نابينا گيرد و در اين كوچه به در خانه رساندى و آن كوچه دراز و تاريك بود و سراى كور در آخر و به دهليز سراى چاهى بود ، چون علوى را به در سراى بردندى قومى آن شخص را در سراى كشيدندى و در آن چاه سرنگون كردندى و از آن چاه منفذها با سرداب‌ها بود مدت چهارپنج ماه بر اين بگذشت\r\n\r\n","description":"","footnote":"","page_name":" 116 ","page_number":125},
  {"content":"\r\n\r\nو خلقى بسيار از جوانان شهر مفقود شدند . كس بيرون نمىبرد و از مرده و زنده خبرى نمىيافتند . روزى زن گداى از اين سراى چيزى بخواست ناله‌اى شنيد گفت : خدا بيمارتان را شفا دهاد . مردم آن خانه انديشيدند كه او بر آن حال وقوف يابد ، خواستند كه او را به بهانه نان دادن در سراى كشند ، زن بترسيد و بگريخت و به در كوچه قومى را گفت از فلان سراى ناله منكر شنيدم و قومى قصد من كردند . كارى بزرگ بود و واقعه‌اى عظيم و مردم خود در جست‌وجوى غايبان بودند ؛ فغانى برخاست و جهانى مردم به در خانه جمع شدند و ناگاه در سراى رفتند و بيغوله‌ها و زواياى خانه جستن كردند . راه سردابه بيافتند ، بيشتر از چهارصد ، پانصد مردم را در آن‌جا ديدند ، بعضى كشته و بعضى چهار ميخ به ديوار باز دوخته و دوسه تن را هنوز رمقى مانده بود ؛ آوازه در شهر افتاد و خلايق روى نهادند و هركس دوستى و خويشى باز مىيافتند و نفيرى و غريوى در اصفهان افتاد كه مثل آن‌كس نشان نداد و علوى مدنى و زنش را بگرفتند و ياران او را بجستند و او را و زنش را در بازار لشكر بسوختند . « 1 » » همان‌گونه كه اشاره شد ، اين ماجرا به توطئه يا افسانه بيشتر شبيه است تا به واقعيت . )\r\nبه دنبال كشف اين واقعه ، به دستور سلطان محمد اسماعيليه را سخت مورد تعقيب قرار دادند و مخفيگاه آن‌ها را ، كه در خارج شهر اصفهان در ناحيهء لنجان و بر فراز كوهى به نام شاهدز يا دزكوه بود ، تصرف كردند . و پيشواى آن‌ها را در اصفهان به نام احمد بن عبد الملك عطاش دستگير نموده ، به قتل رساندند ( 501 هجرى ) .\r\n\r\n\r\n","description":"","footnote":"\r\n( 1 ) . راحة الصدور و آية السرور در تاريخ آل سلجوق ، تهران ، ص 157 و 158 .\r\n","page_name":" 117 ","page_number":126},
  {"content":"\r\n\r\n\r\nاصفهان از عهد سلجوقيان تا صفوى\r\nآخرين پادشاه سلجوقى ، طغرل سوم ، از خوارزمشاه شكست خورد و سلطان تكش ، اصفهان را گرفت . كمال الدين اسماعيل شاعر معروف اصفهان در اين‌باره گفته است :\r\n مژده كه خوارزمشاه شهر صفاهان گرفت * ملك عراقين را همچو خراسان گرفت \r\n ماهچهء چتر او قلهء گردون گشاد * مورچهء تيغ او ملك سليمان گرفت \r\nاز آثار مشهور دورهء سلجوقيان در اصفهان ، غير از دو گنبد نظام الملك و تاج الملك در مسجد جمعهء اصفهان ، منارهء چهل دختران و منارهء ساربان در انتهاى محله جوباره و در خارج اصفهان و حومهء شهر ، مسجد جامع اردستان ، مسجد جامع زواره ، مسجد جمعهء برسيان ، منارهء گار ، مسجد و منارهء سين ، مسجد و منارهء گز ، منارهء زيار و مناره راهروان از بناهايى هستند كه خوشبختانه بر جاى مانده‌اند . بنابراين از آن دوره فقط آثار مذهبى باقى مانده و از آثار ديگر مانند كاخ‌هاى سلطنتى ملكشاه و جانشينان او و همچنين از مدرسه خواجه نظام الملك اثرى بر جاى نمانده است . اصفهان در دوره سلطنت خوارزمشاهيان از شهرهاى آباد و از مراكز مهم تجارتى ايران بوده و مقارن همين ايام است كه خاقانى ، شاعر معروف ايران ، اصفهان را بدين‌گونه توصيف كرده است :\r\n شهرى روشن چو فكر دانا * در وى همه كاينات پيدا \r\n چون عارض دوست از نكويى * در وى همه آرزو كه جويى \r\n ترياك ده است مشك ده او * چون چشم گوزن و ناف آهو \r\n ارواح كه بر درش گذشتند * فردوس مهين برو نبشتند \r\n آدم بدل جنان شمردش * چون شد به فرشتگان سپردش \r\n از سبزه و آب گشته موجود * دراعه خضر و درع داود \r\n\r\n","description":"","footnote":"","page_name":" 118 ","page_number":127},
  {"content":"\r\n\r\n چون غمزه دوست گاه دستان * با سهم و ليك نرگستان \r\n از سبزه چو عارض خط آور * خاكش به لباس فستقى در \r\n گويى خط يار و سبزه اوست * دو فستق رفته در يكى پوست \r\nاصفهان با آن‌كه تا سال 633 هجرى از تعرّض نيروى مغول مصون ماند ، به علت دشمنى خانوادگى كه بين دو خاندان معروف صاعدى و خجندى در اين شهر برقرار بود ، به ويرانى سوق داده شد .\r\nآل صاعد حنفى بودند و ال خجند مذهب شافعى داشتند . اختلاف‌ها و زد و خوردهاى اين دو خانواده ، كه طبعا سلب آسايش و آرامش از مردم شهر كرده بود ، كاسهء صبر شاعر معروف معاصر اصفهان ، كمال الدين اسماعيل را نيز لبريز كرده و شاعر را به گفتن اين ابيات وا داشته بود :\r\n تا دردشت هست و جوباره * نيست از كوشش و كشش چاره \r\n اى خداوند هفت سياره * پادشاهى فرست خونخواره \r\n تا كه دردشت را چو دشت كند * جوى خون آورد ز جوباره \r\n عدد خلق را بيفزايد * هريكى را كند دو صد پاره \r\nنفرين كمال اسماعيل اجابت شد و در سال 633 هجرى مقارن حكومت اوكتاى قاآن ، جانشين چنگيز ، نزاع شافعىها و حنفىها بالا گرفت و شافعىها با آن‌كه هنوز تا اين تاريخ مغول بر اصفهان مسلط نشده بودند ، با آن‌ها ساختند و قرار گذاشتند كه دروازه‌هاى شهر را به روى ايشان بگشايند به شرط آن‌كه پس از ورود به شهر آن‌ها از حنفىها قتل عام نمايند ، ولى مغول پس از ورود به شهر از شافعيه و حنفيه به‌طور متساوى قتل عام نمودند و شهر اصفهان را ، كه تا اين تاريخ از دستبرد آن قوم خونخوار محفوظ مانده بود ، با خاك يكسان كردند . كمال اسماعيل درباره اين واقعهء عظيم گويد :\r\n كس نيست كه تا بر وطن خود گريد * بر حال تباه مردم بد گريد \r\n\r\n","description":"","footnote":"","page_name":" 119 ","page_number":128},
  {"content":"\r\n\r\n دى بر سر مرده‌اى دو صد شيون بود * امروز يكى نيست كه بر صد گريد \r\nبعد از قتل عام اصفهان ، كمال اسماعيل در خانقاهى منزوى شد ، ولى دو سال بعد او ، خود نير به‌طور اتفاقى به دست مغول به قتل رسيد . مدفن كمال اسماعيل امروزه در محلهء قديمى جوباره ، يعنى در همان نقطه‌اى است كه به قتل رسيده ، قرار دارد .\r\nدر ابتداى قرن هشتم هجرى ، ايلخان مسلمان مغول ، سلطان محمد اولجايتو ، بر تخت ايلخانى تكيه زد و به امر او در اطراف و اكناف ايران مساجد و بناهاى ديگر ساخته شد ، از آن جمله در شهر اصفهان و در جامع عتيق قسمتى ساخته شد كه اكنون محراب زيباى گچبرى مسجد جامع از نوادر هنرمندىهاى ايرانىها در صنعت گچبرى را شامل است .\r\nصفّه و بقعهء پير بكران در محلى به همين نام و در 30 كيلومترى جنوب غربى اصفهان و بناى مسجد اشترجان در 40 كيلومترى شهر و ايوان منارجنبان بر روى قبر عمو عبد إله ، از زهّاد قرن هشتم ، از ابنيهء دورهء اين ايلخان مسلمان مغول است .\r\nپس از وفات ابو سعيد بهادر خان ، سومين ايلخان مسلمان مغول ، كه شاهزادگان و امرا در اطراف و اكناف ايران استيلا يافتند ، چندى اولاد امير چوپان در اصفهان حكومت نمودند و سپس شاه شيخ ابو اسحق اينجو بر آن استيلا يافت .\r\nآل مظفر با قتل شيخ ابو اسحق به حكومت خاندان اينجو در اصفهان خاتمه دادند ، ولى خان سلطان ، دختر برادر شاه شيخ ابو اسحق ، كه به ازدواج سلطان محمود آل مظفر درآمده بود ، براى انتقام خون عمويش شيخ ابو اسحق ، با تدابير مخصوص ، بين شاهزادگان مظفرى ايجاد نفاق و خصومت مىكرد ؛ تا زمانى كه محمود شاه آل مظفر به اين دسايس پى برد و فرمان قتل آن زن رشيد را صادر كرد . قبر اين زن در بنايى قبّه مانند ، به نام\r\n\r\n","description":"","footnote":"","page_name":" 120 ","page_number":129},
  {"content":"\r\n\r\nگنبد سلطان بخت آغا ، جنب سراى و مناره‌هاى دردشت قرار دارد و جزء ابنيهء تاريخى اصفهان به‌شمار مىرود . بر مزار او سنگ سماق نفيسى با كتيبه و تاريخ قرار دارد .\r\nبناى تاريخى امام‌زاده جعفر ، مدرسهء اماميه ، مقبرهء بابا قاسم و ساختمان صفّه عمر ، در ظلع شرقى مسجد جامع و چهلستون بين ايوان شمالى و گنبد تاج الملك در مسجد جامع و اتمام كاشيكارى صفّه عمر ، همه از آثار اين دوره است ( قرن هشتم هجرى و قرن 14 ميلادى ) . ولى نفاق و برادركشى ، دولت مظفريان را بر باد داد و به قول حافظ ، شاعر شهير ايران كه زمان اغلب پادشاهان اين سلسله را درك كرده و آن‌ها را مدح نموده است ، طليعهء حكومت اين سلسله نيز مانند خاندان معروف اينجو خوش درخشيد ، ولى دولت مستعجل بود .\r\nتيمور لنگ در تركتازىهاى خود به ايران ، در اواخر قرن هشتم هجرى ( اواخر قرن چهاردهم ميلادى ) ، آخرين پادشاه اين سلسله ، شاه منصور را حوالى شيراز از پاى درآورد و جميع شاهزادگان اين خانواده را دستگير نموده و در ركاب خود به سوى اصفهان به حركت آورد ، اما چون به قريهء مهيار كه نزديك شهرضا در سر راه اصفهان است ، رسيد به تاريخ دهم ماه رجب سال 795 هجرى ( 1393 ميلادى ) دستور داد جميع افراد اين خانواده را از كوچك و بزرگ ، كه حدود هفتاد نفر بودند ، به قتل رسانيدند و پس از اين فتح و غلبه نواحى جنوب ايران هم در قلمرو تيمور لنگ درآمد . يكى از شاعران آن عهد در باب برافتادن آل مظفر گفته است :\r\n به عبرت نظر كن به آل مظفر * شهانى كه گوى از سلاطين ربودند \r\n كه در هفتصدوپنج و تسعين ز هجرت * دهم شب ز ماه رجب چون غنودند \r\n چو خرما بنان در زمان‌ها برستند * چو ترّه به اندك زمانى درودند \r\n\r\n","description":"","footnote":"","page_name":" 121 ","page_number":130},
  {"content":"\r\n\r\nدر حملات تيمور به اصفهان ، ابتدا اصفهان در محاصرهء قشون او قرار گرفت و بزرگان شهر با تدابير خاصى با تيمور از در مسالمت درآمدند و تيمور هم رفع محاصره از شهر نموده ، دسته‌اى از سپاهىهاى خود را براى گرفتن باج به شهر وارد نمود ، ولى اهالى اصفهان بر سپاهيان تيمور شوريده و جمعى از آن‌ها را كشتند . تيمور نيز افواج خود را به داخل شهر آورده و قريب هفتادهزار نفر مردم را قتل عام كرد .\r\nاما دورهء جانشينان تيمور در قرن نهم هجرى ( قرن پانزدهم ميلادى ) از هر جهت يكى از ادوار مشعشع تاريخ ايران است و شاهزادگان تيمورى كه در مهد تمدن ايرانيان تربيت شدند ، به خلاف سردودمان تركتاز و خون‌آشام خود به راهنمايى وزرا و نديمان خويش غالبا مردمى با تربيت و مطلّع به علوم و فنون زمان خود و مشوّق فاضلان و دانشمندان و هنرمندان و صنعتگران و از هر جهت مروّج علم و صنعت بودند و به عمران و آبادى شوقى وافر داشتند و نه تنها در سمرقند و هرات و مشهد بناهاى عالى ساختند ، بلكه در اصفهان نيز آثارى نيكو بر جاى گذاشتند و از آن جمله است : عمارت معروف به تالار تيمورى كه فعلا محل باشگاه افسران است و تاريخ ساختمان آن نوشته نشده ، ولى به ظنّ قوى بناى دورهء حكمرانى ميرزا رستم بن عمر شيخ بن تيمور محسوب مىشود و بيت الشتاء مسجد جامع اصفهان كه در ضلع غربى مسجد واقع شده و در دوره سلطان محمد بن بايسنقر نوادهء شاهرخ تيمورى در سال 851 هجرى ( 1448 ميلادى ) به وسيله عماد بن مظفر ورزنه بنا شده و از نظر سبك ساختمان و نوع آن از بناهاى منحصر به فرد است . طاق‌هاى اين شبستان به شكل خيمه بنا شده و به همين مناسبت مردم آن را شبستان چادرى مىنامند .\r\nسردر خانقاه نصرآباد نيز مورّخ به سال 855 هجرى از آثار اين دوره است .\r\nاواخر دورهء تيمورى ، اصفهان قلمرو نفوذ تركمانان قراقويونلو گرديد .\r\n\r\n","description":"","footnote":"","page_name":" 122 ","page_number":131},
  {"content":"\r\n\r\nبناى مقدّس و تاريخى درب امام و سردر آن ، كه يكى از آثار تاريخى عالى و بىنظير اصفهان است ، در دورهء حكومت جهانشاه تركمان ساخته شده و در دورهء شاه سليمان و شاه سلطان حسين تعميراتى شايسته از آن به عمل آمده است .\r\nدر سال 872 هجرى ، رئيس تركمانان آق قويونلو معروف به اوزون حسن ، جهانشاه را در ضمن جنگى غافلگير و مقتول نمود و حكمران قسمت‌هاى مهمى از نواحى غربى و مركزى ايران گرديد . اوزون حسن ، كه مردى دلاور و علاقه‌مند به عمران و آبادى بود ، در مسجد جامع اصفهان دست به كار تعميرات مهمى شد و از آن جمله مقدارى از كاشيكارىهاى داخل صفّه جنوبى مسجد مزبور ، معروف به صفّهء صاحب ، و ساختمان و تزيينات مناره‌ها را تمام كرد و ديوارها و طاق نماهاى حياط مسجد را از كاشىهاى زيبا پوشانيد .\r\nيك كتيبهء تاريخى از اواخر قرن نهم هجرى در مسجد اشترجان اصفهان نيز حاكى از تعميراتى است كه در دورهء حسن بيك تركمان در مسجد مزبور به عمل آمده است .\r\nدر زمان جانشين حسن ، يعنى سلطان يعقوب آق قويونلو ، سردر خانقاه شيخ ابو مسعود كه تزيينات كاشيكارى آن از معرّق‌هاى نفيس اصفهان است ، ساخته شده و در زمان پسر يعقوب رستم آق قويونلو نيز زاويهء درب كوشك بنا گرديده است .\r\nطلوع كوكب درخشان عهد صفوى در تاريخ ايران با افول ستارهء اقبال جانشينان تيمور توأم شد . بانى استقلال و وحدت ملى و مروّج مذهب تشيّع در ايران ، شاه اسماعيل اول ، مؤسس سلسلهء باشكوه صفوى ، تبريز را پايتخت قرار داد و ايرانى متحد و متفق و مقتدر به وجود آورد . بناى مقدس و تاريخى هارون ولايت و مسجد روبه‌روى آن به نام مسجد على ، كه اساس و شالودهء سلجوقى دارد ، در زمان اين پادشاه از نو ساخته شده و با كاشىهاى معرّق نفيس و قطاربندىهاى زيبا تزيين گرديده است .\r\n\r\n","description":"","footnote":"","page_name":" 123 ","page_number":132},
  {"content":"\r\n\r\nتعميرات و تزيينات مذكور در كتيبه‌هاى ايوان جنوبى مسجد جامع و سردر مسجد قطبيه و سردر مسجد ذوالفقار . و مسجد درب جوباره از بناهاى زمان شاه طهماسب اوّل است .\r\nدر سال 1000 هجرى ( 1591 ميلادى ) پايتخت صفوى از قزوين به اصفهان انتقال يافت . پنجمين و بزرگ‌ترين پادشاه اين سلسله ، شاه عباس اول ملقب به كبير ، كه همتى بلند و قدرتى به‌سزا داشت ، مصمم شد كه پايتخت خود اصفهان را از هر جهت تزيين نموده و آن‌را شهر اول دنيا به شمار آورد . پادشاه صفوى طى 42 سال سلطنت باشكوه خود ، با وجود آن‌كه اغلب اوقات در جنگ با ازبكان و عثمانيان روزگار مىگذرانيد ، ولى از عمران و آبادى پايتخت آنى غافل نبود . احداث ميدان عظيم نقش جهان يا ميدان شاه ، عمارت هفت طبقهء عالىقاپو ، مسجد بىنظير شيخ لطف اللّه ، سردر قيصريه ، بازار شاهى ، مسجد جامع پادشاهى يا مسجد شاه ، احداث خيابان طويل و عريض چهارباغ ، كه در ابتدا گردشگاه سلطنتى بوده و امروز بهترين گردشگاه اصفهان محسوب مىشود ، و ايجاد قصبهء جلفا و ساختمان بعضى از كليساهاى تاريخى آن نتيجهء اقدام‌هاى آن پادشاه بود . ( - تصوير شمارهء 3 )\r\nوقتى پادشاه آن همه علاقه به عمران و آبادى به خرج مىداد ، نديمان گماشتگان و اميران لشكر او هم ناچار به او اقتدا نموده و هريك به فراخور حال و مكنت خود بنايى برپا مىكردند . از آن جمله سپهسالار ارتش او ، الله‌وردى خان ، به فرمان پادشاه در ساختمان پل سىوسه چشمه بر روى زاينده‌رود مراقبت نمود و مقصود بيك ، ناظر او ، مسجد مقصود بيك را در كوى تكيهء ظلمات و سفره‌چى او ، خلف مسجد سفره‌چى ( مسجد سرخى امروز ) و جارچىباشى او ، مسجد جارچى و حمامى به همين نام را در بازار بنا كردند .\r\nشاه صفى ، جانشين شاه عباس ، هم با آن‌كه از پادشاهان خونخوار اين سلسله بود و بسيارى از شاهزادگان صفوى و اميران را به قتل رسانيد ، باز\r\n\r\n","description":"","footnote":"","page_name":" 124 ","page_number":133},
  {"content":"\r\n\r\nدر كار ايجاد يا تعمير بنا سهمى داشت و بناى امامزاده اسماعيل را در محل آن به طرزى مجلّل تعمير و تزيين كرد و در بزرگ مسجد شاه را نقره‌پوش و طلاكارى نمود . باقيماندهء ساختمان مسجد شاه ، كه در حيات شاه عباس كبير به اتمام نرسيده بود ، اوايل سلطنت اين پادشاه ادامه يافت و سنگ‌هاى مرمرى از اره‌ها نصب گرديد .\r\nچون نوبت سلطنت به شاه عباس دوم رسيد به پيروى از جد كبير خود ، شاه عباس اول ، اقدام به بناى عمارت‌هايى نمود كه مهم‌ترين آن‌ها اتمام كاخ پادشاهى چهلستون ، ساختمان پل خواجو و بناهاى سلطنتى ساحل زاينده‌رود مانند عمارت‌هاى هفت‌دست و آيينه خانه و نمكدان و احداث باغ وسيع سعادت‌آباد است .\r\nشاه سليمان كاخ هشت‌بهشت را بنا نمود و آخرين و ضعيف‌ترين آن‌ها ، شاه سلطان حسين نيز ، كه پادشاهى خوش‌نيت ولى بىكفايت و بدبخت بود ، بناى مدرسهء معروف سلطانى يا مدرسهء چهارباغ را كه مجموعه‌اى نفيس از زيبايىهاى غير قابل تصور را در بردارد و در حقيقت مجموعهء نمونه‌هاى مختلف صنعت كاشيكارى در ايران است ، به انضمام سراى فتحيه ( محل امروزى مهمانسراى شاه عباس كبير ) و بازارچه شاهى را فرمان داد .\r\nجاى تأسف است كه از آثار و ابنيهء باشكوهى كه در ساحل جنوبى زاينده‌رود وجود داشته و سياحان اروپايى كه تا صد سال پيش به اصفهان آمده‌اند ، آن‌ها را توصيف كرده تصويرهاى آن‌ها را در كتاب‌هاى خود براى ما به يادگار گذاشته‌اند ، غير از چند قطعه پايهء ستون‌هاى شكسته و آسيب‌ديده كه در باغ چهلستون پراكنده است ، چيز ديگرى باقى نمانده و از ساير عمارت‌ها و كاخ‌هاى سلطنتى نيز مانند عمارت عالىقاپو ، چهلستون و هشت‌بهشت آنچه موجود است به شكل عجيبى صدمه خورده و نقوش آن‌ها سترده شده است ولى با تمام اين احوال ، شهر زيبا و پرنقش و نگار اصفهان ، كه در حقيقت آن را بايد نگارستان ناميد ، معرف\r\n\r\n","description":"","footnote":"","page_name":" 125 ","page_number":134},
  {"content":"\r\n\r\nدرجهء كمال ذوق و هنرمندى نياكان ارجمند ما در سه‌چهار قرن پيش است و شاهكارهاى بديع آن با وجود آسيب‌هايى كه ديده‌اند ، هنوز خيره‌كنندهء ديد تماشاچىها و سياحان و زايرانى است كه از اطراف و اكناف عالم به اين سامان رهسپار مىشوند .\r\nاصفهان از دورهء زنديه آثارى ندارد ، ولى در دورهء قاجاريه چندين بناى قابل توجه به همت مردان خيّر بنا شده است كه مشهورترين آن‌ها مسجد معروف به حاج محمد جعفر آباده‌اى در بازار است ؛ اين مسجد از نظر استحكام بنايى قابل توجه است بعلاوه تزيينات كاشيكارى و قطاربندىهاى زيبا دارد . مسجد معروف به سيد كه تزيينات كاشيكارى فراوان دارد و نوع كاشيكارى آن با مساجد عهد صفوى متفاوت است و مسجدى بسيار باشكوه محسوب مىشود و مسجد رحيم خان و مسجد ركن الملك .\r\nبايد اضافه كرد كه در شهر اصفهان منازل قديمى بسيار زيبايى هم از عهد صفوى و قاجار موجود است كه از نظر تزيينات داراى اهميت مىباشند و به وسيله صاحبان آن‌ها محافظت و مراقبت مىشوند .\r\n\r\n","description":"","footnote":"","page_name":" 126 ","page_number":135},
  {"content":"\r\n\r\nمسجد شيخ لطف الله يكى از بناهاى تاريخى دوره شاه عباس كبير در اصفهان\r\n\r\n","description":"","footnote":"","page_name":" 127 ","page_number":136},
  {"content":"\r\n . \r\n","description":"","footnote":"","page_name":" 128 ","page_number":137},
  {"content":"\r\n\r\n\r\nفصل سوم\r\n\r\nآثار تاريخى مشهور اصفهان\r\nمسجد جمعهء اصفهان - اين مسجد در حقيقت مجموعه‌اى از معمارىها و آثار هنرى دوره‌هاى بعد از اسلام تاريخ ايران است و يادگارهاى پادشاهان و وزيران ايرانى بعد از اسلام را در بردارد ؛ بنابراين تحول‌هاى معمارى دوره‌هاى اسلامى تاريخ ايران را در هزار سال اخير به خوبى مىتوان در آن مطالعه نمود . قسمت‌هاى ديدنى و جالب اين مسجد ، با توضيح اين كه در ورودى مسجد در سمت مشرق مىباشد ، بدين قرار است :\r\n1 - صفّه‌هاى كوچك سمت راست دالان ورودى كه ستون‌هاى مدوّر با تزيينات گچبرى دارد ، مشتمل بر آثار دورهء ديلمى از قرن چهارم هجرى .\r\n2 - چهلستون واقع در سمت چپ دالان ورودى كه ساختمان آن از سبك بناهاى سلجوقى پيروى شده ، از دوره پادشاهان آل مظفر از قرن هشتم هجرى .\r\n3 - در ضلع جنوبى صحن مسجد ، گنبد خواجه نظام الملك وزير ملكشاه سلجوقى كه سال ساختمان آن بين 465 تا 485 هجرى است و به احتمال قوى در 473 هجرى به اتمام رسيده . كتيبهء كوفى اين گنبد نام\r\n\r\n","description":"","footnote":"","page_name":" 129 ","page_number":138},
  {"content":"\r\n\r\nپادشاه وقت ، ملكشاه و وزير او خواجه نظام الملك طوسى را در بردارد .\r\n4 - چهلستون‌هاى طرفين اين گنبد از دورهء دوم عهد سلجوقى ( جانشينان ملكشاه ) از اوايل قرن ششم هجرى است .\r\n5 - چهلستونى كه در منتهى اليه غربى اين ضلع واقع شده ، از دورهء شاه عباس كبير است كه در سال 1019 هجرى به ساختمان‌هاى مسجد افزوده شده و اواخر سلطنت شاه سليمان محل تدريس تابستانى آخوند ملا محمد باقر مجلسى بوده است .\r\n6 - ايوان جنوبى مسجد ( صفّه صاحب ) كه ساختمان آن از قرن هشتم هجرى و تزيينات داخل و خارج آن از قرن هشتم و نهم و دهم و يازدهم هجرى است . دو منارهء اين ايوان ظاهرا در عهد حسن بيك تركمان افزوده شده و در دورهء اين امير نيرومند ، آق قويونلو و پادشاهانى مانند شاه طهماسب اول و شاه عباس ثانى تعميرات ضرورى مسجد به انجام رسيده و داخل و خارج اين ايوان با تزيينات كاشيكارى آراسته شده است .\r\n( تصوير شماره 4 )\r\n7 - تزيينات كاشيكارى اطراف صحن از دورهء حسن بيك تركمان معروف به اوزون حسن از قرن نهم هجرى .\r\n8 - ايوان شرقى مسجد ( ايوان شاگرد ) كه مشخصات سلجوقى خود را به خوبى حفظ كرده از قرن ششم هجرى ؛ داخل اين ايوان با آرايش‌هاى گچبرى قرن هشتم پيرايش شده و كتيبهء كاشيكارى آن حاكى از تعميرات دورهء شاه سليمان صفوى است .\r\n9 - در مشرق اين ايوان صفّه عمر واقع شده كه در دورهء قطب الدين محمود شاه آل مظفر به وسيلهء مرتضى بن الحسن العباسى الزينبى در محل بناى قديمى ديگرى ساخته شده و در دورهء حكومت موقتى اشرف افغان تعمير شده و به دستور او كتيبه و الواحى در اين صفّه افزوده شده است .\r\n10 - ايوان غربى مسجد ( ايوان استاد ) كه ساختمان آن از قرن ششم\r\n\r\n","description":"","footnote":"","page_name":" 130 ","page_number":139},
  {"content":"\r\n\r\nهجرى است و تزيينات كاشيكارى آن بيشتر از نوع خطوط بنايى است .\r\nاين ايوان در دورهء پادشاهى شاه سلطان حسين صفوى تعمير شده است .\r\n11 - در شمال ايوان غربى مسجد كوچكى از دورهء اولجايتو واقع شده است كه محراب عالى گچبرى آن در سال 710 هجرى به دستور وزير دانشمند ايرانى او محمد ساوى ساخته شده و طاق‌هاى آجرى متنوع دارد .\r\n12 - در مغرب ايوان غربى و مسجد اولجايتو شبستانى از دورهء حكومت محمد بن بايسنقر بن شاهرخ تيمورى واقع شده كه سال ساختمان آن 851 هجرى است و بانى ساختمان آن عماد بن مظفر ورزنه‌اى بوده است . ( ورزنه نام يكى از ده‌هاى بلوك رويدشت اصفهان است ) .\r\n13 - ايوان شمالى مسجد معروف به صفّه درويش از قرن ششم هجرى است . كتيبهء گچبرى داخل آن از دورهء شاه سليمان صفوى است و تزيينات كاشيكارى نماى خارجى آن از اقدام‌هاى ادارهء باستان‌شناسى اصفهان در سالهاى 1336 و 1337 شمسى است و به اين مناسبت كتيبه‌اى به خط بنايى به يادگار گذاشته شده است .\r\n14 - در طرفين ايوان شمالى و شمال آن چهلستون‌هايى از قرن ششم هجرى است كه مخصوصا چهلستون شرقى آن داراى طاق‌هاى متعدد با نقوش مختلف آجرى است .\r\n15 - شمالىترين اثر تاريخى مسجد جمعه ، گنبد تاج الملك مشهور به گنبد خاكى است كه بانى آن ابو الغنايم تاج الملك خسرو فيروز شيرازى ، وزير ديگر ملكشاه سلجوقى ، بوده است و سال ساختمان آن در كتيبهء دور گنبد ، سال 481 هجرى ذكر شده و اثر بىهمتايى در بين آثار دورهء سلجوقى به‌شمار مىرود . پروفسور آرثر آپم‌پوپ « 1 » ، ايران‌شناس مشهور\r\n\r\n\r\n","description":"","footnote":"\r\n( 1 ) .  Pro . Arthur Upham Pope \r\n","page_name":" 131 ","page_number":140},
  {"content":"\r\n\r\nامريكايى معاصر ، راجع به اين يادگار عظيم تاريخى اصفهان چنين نوشته است :\r\nاين بنا با عظمت خاموش و جدى و اسرارآميزش يكى از زيباترين آثار معمارى جهان است .\r\nدر اين‌جا تذكر چند نكته لازم است :\r\n1 - بعضى از بازديدكنندگان بناهاى تاريخى اصفهان تصور كرده‌اند كه دو گنبد شمالى و جنوبى مسجد جمعه در اصل آتشكده بوده و بديهى است اين اشتباه از آن‌جا ناشى شده كه سبك ساختمان گنبدهاى نظام الملك و تاج الملك در جنوب و شمال مسجد از سبك معابد ايرانى در دوره ساسانيان اقتباس شده است .\r\nدر قرون اوليهء اسلامى ، كه ايرانيان تدريجا به دين اسلام گرويدند ، به فكر ساختن مساجد باشكوه افتادند و چون قرن‌ها در ساختن بناها و عمارت‌هاى مختلف سابقه داشتند ، مساجد را به سبك معمارى اصيل ايران ساختند و تزيين كردند ، به اين جهت از نظر سبك شباهت زيادى بين مساجد اوليه و معابد دورهء ساسانى موجود است و همين كيفيت در نظر اول توليد اشتباه مىنمايد . كتيبه‌هاى داخل اين گنبدها شامل آيات قرآنى و كتيبه‌هاى ساختمانى به نام پادشاهان و وزيران وقت است .\r\n2 - در آثار تاريخى موجود مسجد جمعهء اصفهان غير از سبك‌هاى مختلف معمارى انواع خطوط كوفى و ثلث و بنايى و نستعليق را هم مىتوان مطالعه نمود .\r\n3 - مسجد جمعه درهاى متعدد دارد ، ولى از همهء آن‌ها جالب‌تر در شمال شرقى مسجد و قديمىترين سردر مسجد مورّخ به سال 515 هجرى است و كتيبه كوفى سردر ، كه خوشبختانه قسمت بيشتر آن باقى مانده است ، از تعميرات مسجد پس از حريقى كه به وسيله اسماعيليه در آن صورت گرفته است حكايت مىكند و بعد سردر باشكوه ديگرى است\r\n\r\n","description":"","footnote":"","page_name":" 132 ","page_number":141},
  {"content":"\r\n\r\nكه جنب گنبد تاج الملك واقع شده و از الحاقات دورهء محمود شاه آل مظفر و مورّخ به سال 768 هجرى است .\r\n4 - ساختمان روى حوض وسط مسجد در دوران سلطنت شاه محمد خدابنده صفوى ، پدر شاه عباس اول ، به وسيله شخصى به نام يوسف آقا بنا شده است .\r\nميدان تاريخى نقش جهان - در محل ميدان شاه ، قبل از آن‌كه شهر اصفهان به پايتختى صفويه انتخاب شود ، ميدانى وجود داشته است به نام نقش جهان . در دورهء شاه عباس كبير آن ميدان را تا حدود امروزى آن وسعت داده‌اند و اطراف آن بناهاى تاريخى مشهور مسجد شاه و مسجد شيخ لطف اللّه و عمارت عالىقاپو و سردر قيصريه به‌وجود آمده است .\r\nطول اين ميدان ، از شمال به جنوب بالغ بر 500 متر و عرض آن ، حدود 150 متر است . به عقيدهء عموم سيّاحان خارجى ، ميدان شاه يكى از بزرگ‌ترين ميدان‌هاى جهان است . ميدان شاه در دورهء شاه عباس و جانشينان او محل بازى چوگان و رژهء ارتش بوده است و دو دروازهء سنگى چوگان از آن دوره هنوز در شمال و جنوب ميدان باقى مانده است . ميدان نقش جهان شاهد بسيارى از خاطره‌هاى تاريخى ايران در چهار قرن اخير بوده است . خاطره‌هاى زندگى شاه عباس كبير و جانشينان او تا آخر عهد صفوى با اين ميدان بزرگ تاريخى به هم آميخته است و ما در اين‌جا به ذكر سه مورد آن اكتفا مىكنيم :\r\nمذاكرات تاريخى در ميدان نقش جهان - روز جمعه 20 شعبان سال 1028 هجرى ، يعنى مقارن آن زمان كه بناى مسجد شيخ لطف اللّه به اتمام رسيده و سردر مسجد شاه ساخته و پرداخته شده و بسرعت مشغول پىريزى ساير قسمت‌هاى مسجد بوده‌اند ، شاه عباس كبير پيش از آن‌كه به عزم گردش از اصفهان به جانب كوهستان اطراف حركت كند ، سفيران ممالك خارجى را هنگام غروب در ميدان نقش جهان احضار كرد و سفيران\r\n\r\n","description":"","footnote":"","page_name":" 133 ","page_number":142},
  {"content":"\r\n\r\nاسپانيا و روسيه و سفير پاپ را اجازه داد كه به ممالك خود باز گردند ؛ سپس دن گارسيا دو سيلوا فيگروا « 1 » سفير اسپانيا را به گوشهء تاريكى از ميدان برد و از اسب به زير آمد و بر روى زمين نشسته ، سفير را نيز در مقابل خود اجازهء جلوس داد . پرژان تاده « 2 » رئيس كشيشان كرمليت و دو تن از نجيب‌زادگان اسپانيا را هم كه از همراهان دن گارسيا بودند ، پيش خود خواند تا شاهد مذاكره او با سفير باشند . از ايرانيان جز ساروتقى وزير و قرچغاى خان سپهسالار و حسين بيك مهماندار و چند تن ديگر از نزديكان شاه كسى آن‌جا نبود . پس شاه از پرژان تاده خواست كه مترجم مذاكره‌هاى او با سفير بشود و به سفير گفت كه اگر درخواستى دارد اظهار كند . دن گارسيا گفت : خواهشى ندارد ، مگر اين‌كه مايل است اعليحضرت عموم عيسويان مقيم ايران را از پرتغالى و اسپانيولى و ايتاليايى ، شخصا حمايت كنند و به ايشان اجازه دهند كه به سبك معمول خويش در اصفهان كليسايى بسازند . شاه جواب داد كه اين مطلب محتاج به خواهش نيست ، زيرا او خود عيسويان را حمايت مىكند و با ساختن كليسا نيز مخالفتى ندارد . خواهش ديگر سفير آن بود كه شاه بر همسايگان خود ، يعنى پرتغالىهاى هرمز به ديدهء دوستى بنگرد و از انگليسىها كه دشمن پرتغالىها هستند ، طرفدارى نكند . شاه عباس كلام او را قطع كرده و گفت كه اگر امروز دوستى من با پرتغالىهاى هرمز سست شده است ، ايشان خود مقصرند ، زيرا با مسلمانان بدرفتارى مىكنند و بىسبب ايشان را اسير و محبوس مىسازند ، علاوه‌بر اين مانع رفت و آمد مسلمانان به ايران مىشوند و آنان را مجبور مىكنند كه به دين مسيحى درآيند و البته بايد دست از اين‌گونه اعمال زشت بكشند و در كار انگليسىها نيز مداخله نكنند .\r\nسپس سفير اسپانيا موضوع بندر گمبرون يعنى بندرعباس امروز و\r\n\r\n\r\n","description":"","footnote":"\r\n( 1 ) .  Dom Garcias de Silva Figueroa \r\n( 2 ) .  Pere Jean Thadee \r\n","page_name":" 134 ","page_number":143},
  {"content":"\r\n\r\nجزيرهء بحرين را پيش كشيد ، شاه جواب داد كه ما جزيرهء بحرين را از امير هرمز گرفته‌ايم و مربوط به پرتغالىها نبوده است و اگر پرتغالىها پيش از اين در جزيرهء بحرين با امير هرمز كه مسلمان بوده است سروكار داشته‌اند ، امروز هم با ما كه مسلمان هستيم سروكار خواهند داشت و از اين جهت براى ايشان تفاوتى حاصل نشده است و گمان ندارم كه فايدهء پادشاه ايران در همسايگى براى پادشاه اسپانيا از امير هرمز كمتر باشد ؛ اما راجع به بندر گمبرون بايد بصراحت بگويم كه اين بندر در خاك ايران و كاملا از قلمرو حكومت پرتغالى هرمز خارج است و من با تصرّف اين بندر به حقوق كسى تجاوز نكرده‌ام .\r\nخلاصه شاه با جواب‌هاى صريح خود سفير را آگاه كرد كه از آنچه گرفته است چيزى باز نخواهد داد و ضمنا شكايت كرد كه سلاطين فرنگ غالبا به او وعده‌هايى داده و وفا نكرده‌اند و گفت كه من تاكنون بيش از عدهء روزهاى سال يعنى متجاوز از 366 قلعه از تركان عثمانى گرفته‌ام در صورتى كه پادشاهان عيسوى فرنگ نه يك خانه بلكه يك انبار و حتى يك آغل بز هم نتوانسته‌اند از آن‌ها بگيرند و سفير را تهديد كرد كه اگر با من چنين رفتار كنند ، ناچار راه بيت المقدس را پيش خواهم گرفت و آنچه نبايد بكنم مىكنم .\r\nشاه عباس در قهوه‌خانهء ميدان نقش جهان - در عهد شاه عباس ، در بيشتر شهرهاى بزرگ ايران مخصوصا قزوين و اصفهان قهوه‌خانه‌هاى متعدد داير شده بود . در اصفهان بيشتر قهوه‌خانه‌ها اطراف ميدان نقش جهان بوده . طبقات مختلف مردم از اعيان و رجال دربار و سران قزلباش تا شاعران و اهل قلم و نقّاشان و سوداگران براى گذراندن وقت و ديدار دوستان و سرگرم ساختن خود به بازىهاى مختلف يا منظره‌هاى شاعرانه و شنيدن شعرهاى شاهنامه و حكايت‌ها و قصه‌ها و تماشاى رقص‌هاى گوناگون و بازىها و تفريح‌هاى ديگر به آن‌جا مىرفتند . از قهوه‌خانه‌هاى معروف اصفهان در زمان شاه عباس ، قهوه‌خانهء عرب ،\r\n\r\n","description":"","footnote":"","page_name":" 135 ","page_number":144},
  {"content":"\r\n\r\nقهوه‌خانهء بابافرّاش ، قهوه‌خانهء حاجى يوسف ، قهوه‌خانهء باباشمس كاشى ، قهوه‌خانهء طوفان مشهور بوده است . از شاعرانى كه در عهد شاه عباس در قهوه‌خانهء شاهنامه مىخواندند ، يكى ملا مؤمن كاشى معروف به يكه‌سوار بوده كه وضع و لباس و اطوار خاصى داشته است . اين مرد قبايى باسمه‌اى با حاشيه‌هاى رنگارنگ مىپوشيده و طومارى به سر مىزده و بدين شكل به قهوه‌خانه مىرفته و شاهنامه مىخوانده و قسمتى از آنچه در اين كار نصيبش مىشده را به درويشان و مستمندان مىداده است .\r\nيكى ديگر ميرزا محمد بواناتى فارسى بوده كه در قهوه‌خانه داستان حمزه را مىخوانده . قصّه‌گويى و مدح على عليه السلام و داستان‌پردازى و گفتارهاى دينى هم در قهوه‌خانه‌ها مرسوم بوده است . شاعران و مدّاحان و نقّالان در ميان قهوه‌خانه‌ها بالاى منبر يا چهارپايه‌اى مىايستاده‌اند ضمن خواندن شعرها و يا نقل داستان‌ها عصايى را كه در دست مىداشتند به وضعى خاص حركت مىداده‌اند .\r\nشاه عباس در آغاز سال 1028 هجرى چندى در فرح‌آباد مازندران به سر برده بود . در اين مدت سفيرانى از هندوستان و اسپانيا و روسيه و عثمانى به ايران آمده و برخى از ايشان در انتظار بازگشت شاه از ولايات شمالى كشور در قزوين و اصفهان مانده بودند . شاه در سوم ماه رجب آن سال از مازندران به اصفهان آمد و سه روز بعد كه سفيران هند و عثمانى و روسيه از قزوين به پايتخت مىآمدند با تشريفات بسيار به استقبال ايشان رفت و پس از آن نيز چند شبانه‌روز مهمانان خود را به تماشاى آتش‌بازى و چوگان و بازىهاى ديگر دعوت كرد . از آن جمله در شب پنجشنبه هفتم ماه رجب ، خان عالم سفير نور الدين محمد جهانگير ، پادشاه هندوستان و دن گارسيا دوسيلوا فيگروا ، سفير فيليپ سوم پادشاه اسپانيا و سفيران عثمانى و روسيه و جمعى از كشيشان عيسوى را با چند تن از مهمانان عالىقدر بيگانه با خود به يكى از قهوه‌خانه‌هاى ميدان نقش جهان برد .\r\nگزارش اين پذيرايى به طورى كه از سفرنامهء دن گارسيا ، سفير اسپانيا و\r\n\r\n","description":"","footnote":"","page_name":" 136 ","page_number":145},
  {"content":"\r\n\r\nسفرنامهء پيترو دولاواله « 1 » ، جهانگرد ايتاليايى كه هر دو در آن مجلس همراه شاه بوده‌اند بر مىآيد ، چنين است :\r\nروز چهارشنبه ، ششم رجب سال 1028 ، شاه عباس سفيران هندوستان و اسپانيا و روسيه و انگلستان و سفير ازبك و برادرزاده شريف مكه را كه در اصفهان بودند با همراهان هريك به تماشاى چراغانى شهر دعوت كرد . همگى نزديك غروب در ميدان نقش جهان گرد آمدند و شاه عباس نيز سوار بر اسب در ميدان حاضر بود . پس از آن‌كه ساعتى به صحبت و گردش گذشت و چراغ‌هاى ميدان و بازار روشن شد ، شاه مهمانان خود را به درون بازار برده در آنجا همگى از اسب به زير آمدند و همراه شاه به قهوه‌خانه‌اى رفتند . قهوه‌خانه وسيع بود و ديوارهايى به سفيدى برف داشته ، چراغ‌ها و مشعل‌هاى بسيار از هر سوى قهوه‌خانه مىدرخشيد و چراغ‌هايى كه از سقف گنبدىشكل آن‌جا فرو آويخته بودند ، مانند ستارگان آسمانى به‌نظر مىرسيد . ميان قهوه‌خانه نيز حوضى بزرگ بود كه عكس چراغ‌هاى سقف در آن منعكس مىشد و زمين هم از انعكاس چراغ‌ها و آيينه‌ها و شمع‌هاى سقف و ديوار و مشعل‌هايى كه در اطراف حوض نهاده بودند ، چون آسمانى پرستاره مىنمود . در اطراف قهوه‌خانه طاق‌نماهايى ساخته بودند كه با فرش‌هاى گوناگون مفروش و نشيمن مشتريان و تماشاگران بود . شاه عباس در يكى از اين طاق‌نماها بر فرشى گران‌بها نشست و سفيران هندوستان و اسپانيا را كه از ديگران محترم‌تر بودند ، با خود به آن‌جا برد . سفير عثمانى در طرف چپ او قرار گرفت و سفير اسپانيا را كه نمىتوانست مانند ايرانيان بر زمين بنشيند ، در گوشه‌اى مقابل خود روى صندلى اذن جلوس داد . در طاق‌نماى\r\n\r\n\r\n","description":"","footnote":"\r\n( 1 ) .  Pietro della Valle \r\n","page_name":" 137 ","page_number":146},
  {"content":"\r\n\r\nمجاور ، سفير مسكو و منشى وى و كشيش روسى جاى گرفتند .\r\nنمايندهء انگلستان هم كه آن روز منزلت و اعتبارى زياد در ايران نداشت ، با همراهان خود در طاق‌نمايى دور تر نشست . ساير مهمانان شاه مانند پرژان‌تاده ، رئيس كشيشان برهنه‌پا و چند كشيش پرتغالى كليساى اصفهان و كشيش ديگرى به نام برنارد هم كه در همان ايام از طرف پادشاه اسپانيا نامه‌اى براى شاه آورده بود ، زير دست سفير اسپانيا نشستند . پيترو دولاواله جهانگرد ايتاليايى هم كه مهمان شاه بود ، زير دست ايشان و بالادست اسفنديار بيك انيس و آقا حقى و چند تن ديگر از نديمان و نزديكان شاه نشست ، ولى اين دو نفر بر سر پا نشسته بودند و هر لحظه براى اجراى دستورهاى شاه از جا بر مىخاستند . مقابل ايشان ، در آن‌سوى قهوه‌خانه ، زير دست سفير عثمانى برادرزادهء شريف مكه كه به دربار ايران پناه آورده و مهمان شاه بود جاى داشت . نزديك او نيز جمعى از سرداران و درباريان در گوشه‌اى دور از نظر شاه ايستاده بودند كه خدابنده ميرزا پسر بزرگ شاه نيز در ميان ايشان بود . امام قلى ميرزا ، پسر كوچك‌تر شاه عباس ، هم در گوشه‌اى ديگر ايستاده و شمشير پدر را به دست گرفته بود . زيرا شاه در اين‌گونه پذيرايىها گاه شمشير خود را به دست او مىداد .\r\nمحمد آقاى تاتار از بزرگان ازبك و سفير هند ديرتر از همه رسيدند . شاه سردار ازبك را در دست راست و سفير هند را مقابل خويش جاى داد . اصيل‌زادگان اسپانيايى هم كه همراه سفير آن دولت حركت مىكردند كلاه‌هاى فرنگى خود را در دست گرفته و با ملازمان سفيران هند و مسكو در انتهاى قهوه‌خانه ايستاده بودند .\r\nهمين‌كه هركس در جاى خود آرام گرفت ، بچه رقاصان زيباى گرجى و اصفهانى كه معمولا در قهوه‌خانه‌ها براى خدمت به مشتريان استخدام مىشدند ، با لباس‌هاى زنانه به صداى دايره و\r\n\r\n","description":"","footnote":"","page_name":" 138 ","page_number":147},
  {"content":"\r\n\r\nچهارپاره با اجازهء شاه در ميان جمع به پايكوبى برخاستند و تا پادشاه و مهمانانش در آن‌جا بودند به انواع رقص‌هاى گوناگون ايرانى و گرجى و تاتارى و امثال آن‌ها رقصيدند . از ميان آن‌ها دو بچه رقاص يكى چركس و ديگرى اصفهانى از ديگران بهتر مىرقصيدند و هريك از آن دو مىكوشيد كه خود را در آن فن از ديگرى ماهرتر نشان دهد . در همان حال پيش شاه و سفيران ، سفرهء كوچكى گستردند و شام آورده شد . شاه چند لقمه‌اى تناول كرد ولى سفيران فقط به باده‌گسارى قناعت كردند . شاه عباس پس از صرف طعام و شستن دست با آفتابه لگن طلا ، دست و لب خود را با دستمالى كه هميشه بر كمر داشت خشك كرد و از جاى برخاست و با ميهمانان خود از قهوه‌خانه بيرون رفت . « 1 »\r\nشاه عباس كبير در بازار قيصريه - بازار شاه و سردر قيصريه ، در شمال ميدان نقش جهان و روبه‌روى مسجد شاه واقع شده . طرفين آن سكوهاى وسيعى از سنگ يشم و سماق نصب شده است كه روى آن‌ها در دورهء صفوى جواهرفروشان و زرگران بساط خويش را مىگستردند و انواع و اقسام زيورآلات و جواهرات و سكه‌هاى كمياب را به فروش مىرساندند .\r\nدر جبههء مقابل و طرفين اين سردر نقاشىهاى مفصلى است كه جنگ شاه عباس را با ازبكان نشان مىدهد و چون در معرض عوامل جوّى قرار داشته است ، به مرور زمان آب و رنگ خود را از دست داده و تقريبا محو شده است ؛ بر يك جبهه هم تصاويرى از مردان و زنان اروپايى بوده است كه به كلى محو شده . فقط جبههء چپ سردر ، كه منظرهء شكار دسته‌جمعى شاه عباس را نشان مىدهد ، هنوز اثر بسيار جالب و قابل توجهى است و\r\n\r\n\r\n","description":"","footnote":"\r\n( 1 ) . نصر الله فلسفى ، زندگانى شاه عباس اول ( جلد دوم ) ، ص 313 ، اقتباس از سفرنامهء دن گارسيا  ( Don Garcias )  ، سفير اسپانيا و سفرنامهء پيترو دولاواله  ( Pietro della valle )  ، جهانگرد ايتاليايى .\r\n","page_name":" 139 ","page_number":148},
  {"content":"\r\n\r\nتصوير اين پادشاه را در ايام جوانى نشان مىدهد . در اين تصوير شاه بر اسب خاكسترىرنگ در حال شكار است و لباسى قرمزرنگ بر تن دارد .\r\nدر بالاى سردر مقرنس زيباى نقاشى جلب توجه مىكند كه هم‌اكنون نيز اثرى بسيار عالى است .\r\nدر جبههء فوقانى سردر قيصريه در دو پشت‌بغل ، كاشيكارى معرّق نفيسى شده كه موضوع آن نمايش برج قوس است ؛ مورّخين مشرق زمين احداث شهر اصفهان را در برج قوس دانسته‌اند و آن‌را به شكل نيمه انسان و نيمه شير يا ببرى كه دمش به شكل اژدها است در سردر قيصريه نمايش داده‌اند .\r\nاز سردر قيصريه وارد مجلل‌ترين و بزرگ‌ترين بازارهاى اصفهان مىشويم كه در دورهء صفويه مركز فروش پارچه‌هاى گرانبها بوده و نمايندگان شركت‌هاى خارجى در آن‌جا حجره‌هايى داشته‌اند ، در وسط بازار چهارسويى است كه داراى گنبد منقش زيبايى از زمان شاه عباس است ، در طرف راست چهارسو ضرابخانه و در طرف چپ آن كاروانسراى لله بيك قرار داشته كه امروز به نام كاروانسراى شاه معروف است .\r\nشاه عباس در يكى از شب‌هاى چراغان ، زنان حرمسراى خود را نيز به تماشا مىبرد ، در اين شب سربازان و مأموران شاه تمام مردان را از بازارها و ميدان‌ها و كوىهايى كه چراغان شده بود دور مىكردند و حتى كاسبان اين قسمت‌ها نيز دكان‌هاى خويش را به زنى از نزديكان خود مىسپردند و از آن‌جا دور مىشدند . اگر كاسبى اتفاقا در شهر غريب بود و مادر و خواهرى نداشت ، شاه يكى از خواجه‌سرايان خوبروى را در دكان او مىنشاند تا به جاى وى به كار فروش مشغول گردد .\r\nدر اين‌گونه شب‌ها شاه دستور مىداد كه در شهر جار بزنند و تمام زنان جوان را از ايرانى و ارمنى و خارجى به بازارها دعوت كنند . پس از آن گروهى از خواجه‌سرايان شاه با لباس‌هاى زربفت و عمامه‌هاى گرانبها و چماقى زرين داخل كوىها و بازارها و ميدان را مىگرفتند و حتى زنان پير\r\n\r\n","description":"","footnote":"","page_name":" 140 ","page_number":149},
  {"content":"\r\n\r\nو زشت‌روى را هم اجازهء داخل شدن نمىدادند تا شاه و زنان حرمش از ديدن زشت‌رويان آزرده‌خاطر نشوند . همين‌كه شب فرا مىرسيد و چراغ‌ها افروخته مىشد ، شاه با زنان حرم و كنيزكان خود از ميدان نقش جهان به بازار مىرفت و مدتى در بازارها مىگشت و بر هر دكان با زنانى كه به جاى شوهر يا پدر و يا برادر خود نشسته بودند به صحبت مىايستاد و جنس‌ها را به قيمتى گران‌تر مىخريد و اگر از دكاندارى سخنى موافق ميل خود يا شعرى مناسب مىشنيد ، او را خلعت و انعام مىداد . زنان شهر در اين شب همگى لباس‌هاى فاخر به تن مىكردند و خود را با زينت و زيور مىآراستند و در بازارها و كاروانسراها با روى باز حركت مىكردند و به آزادى گرد شاه و همراهانش حلقه مىزدند .\r\nشاه پس از آن‌كه مدتى در بازارها مىگشت ، با همراهان به كاروانسراى لله بيك مىرفت و چندبار نيز دور حياط آن‌جا مىگشت و اجناس سوداگران ارمنى و ونيزى و عرب و هندى را كه در آن‌جا دكان داشتند تماشا مىكرد ، سپس با زنان خود در گوشه‌اى از كاروانسرا قرار مىگرفت و گروهى از جوانان ايرانى و ارمنى به صداى دايره و چهارپاره در برابر او و همراهانش به پايكوبى بر مىخاستند ( چهارپاره چنان‌كه از اسم آن برمىآيد ، چهار قطعه از چوب آبنوس يا عاج يا جسم سخت و محكم ديگر بود كه در دست مىگرفتند و به آهنگ ساز بر هم مىزدند ) . در اين‌گونه گردش‌ها شاه باده‌گسارى مىكرد و به حاضران هم اجازهء باده‌نوشى مىداد و غالبا تا سپيده‌دم در بازارها به گردش و تماشا مىگذرانيد .\r\nمسجد شيخ لطف الله - يكى از زيباترين آثار تاريخى اصفهان كه چشم هر تماشاكننده‌اى را خيره مىكند و نسبت به هنرمندانى كه در انجام آن دخيل بوده‌اند به اظهار تحسين و اعجاب وا مىدارد ، مسجد شيخ لطف اللّه است كه در ضلع شرقى ميدان نقش جهان و مقابل عمارت عالىقاپو واقع شده و به واسطهء كاشيكارىهاى معرّق داخل و خارج گنبد\r\n\r\n","description":"","footnote":"","page_name":" 141 ","page_number":150},
  {"content":"\r\n\r\nو كتيبه‌هاى بسيار زيباى خط ثلث كه مقدارى از آن‌ها به خط عليرضاى تبريزى عباسى است ، از زيبايى و ظرافت كمتر نظير دارد . اين مسجد ، كه شاهكارى از معمارى و كاشيكارى ايران در نيمهء اول قرن يازدهم هجرى است ، به فرمان شاه عباس اول ساختمان آن شروع شده و سردر زيباى آن در سال 1012 هجرى به پايان رسيده است .\r\nسال اتمام بناى مسجد و تزيينات كاشيكارى آن و نام استاد سازندهء آن در داخل محراب معرّق نفيس مسجد به خط نستعليق سفيد بر زمينهء كاشى لاجوردى به اين ترتيب ذكر شده است :\r\nعمل فقير حقير محتاج به رحمت خدا محمد رضا بن استاد حسين بناى اصفهانى 1028\r\nدربارهء وجه تسميهء مسجد شيخ لطف اللّه بايد گفت كه شيخ لطف اللّه اصلا از مردم ميس از قراى جبل عامل يعنى جبل لبنان حاليه بوده است و خاندان او همه از فقهاى اماميه بوده‌اند ، چنان‌كه پدر و جد و جد اعلا و پسرش همه به اين عنوان اشتهار داشته‌اند .\r\nبه مناسبت سعى بىاندازهء پادشاهان صفوى در ترويج احكام مذهب تشيّع و تشويق و اكرام فقهاى آن ، شيخ لطف اللّه ميسى عاملى نيز مانند جمع كثير ديگرى از علماى بحرين و جبل عامل در اوايل عمر از موطن خود به قصد ايران عازم شد و ابتدا در مشهد مقدس اقامت گزيد و در آن‌جا پس از استفاضه از محضر علماى ارض اقدس ، از جمله ملا عبد اللّه شوشترى ، از جانب شاه عباس بزرگ به خدمت آستانهء رضوى برقرار گرديد و تا تاريخ فتنه ازبكان و دست يافتن ايشان بر مشهد در آن شهر مقيم بود . سپس از شرّ ايشان به قزوين پناه جست و در آن‌جا به كار تدريس مشغول شد ، شاه عباس او را از قزوين به اصفهان آورد و در سال 1011 هجرى جنب ميدان نقش جهان مدرسه و مسجدى را كه هنوز هم به نام او شهرت دارد ، براى محل تدريس و اقامت و امامت وى پى نهاد و\r\n\r\n","description":"","footnote":"","page_name":" 142 ","page_number":151},
  {"content":"\r\n\r\nانجام اين كار تا 1028 هجرى طول كشيد و در حين اتمام همين ساختمان بود كه شاه عباس در قسمت جنوبى ميدان نقش جهان ، كه اكنون به نام ميدان شاه شهره است ، طرح انشاء جامع اعظم پادشاهى يعنى مسجد شاه را ريخت . بعد از آن‌كه مدرسه و مسجد شيخ لطف اللّه براى تدريس و نمازگزارى او مهيّا گرديد ، اين مرد جليل محترم در آن مدرسه كه امروز وجود ندارد مقيم شد و در مسجدى كه براى معرفى آثار هنرى ايران خوشبختانه صحيح و سالم مانده و آرزومنديم قرن‌هاى ديگر نيز با مراقبت فرزندان ايران جاويدان بماند ، به امامت و تدريس مشغول گرديد و شاه عباس براى وجه معاش او وظيفه‌اى معيّن و مقرر داشت . تاريخ وفات شيخ لطف اللّه را مؤلف كتاب مجمل التواريخ در سال 1032 ، يعنى در همان سالى كه بغداد به تصرف شاه عباس درآمده است ، مىنويسد .\r\nهمچنين در عالم‌آراى عباسى تاريخ فوت او را مؤلف اين كتاب در ذيل وقايع سال 1032 آورده است و بصراحت مىگويد كه شيخ لطف اللّه ميسى جبل عاملى در اوايل اين سال و قبل از سفر دارالسلام بغداد كه « هنوز رايات جلال در ييلاقات فيروز كوه بود » در اصفهان مريض گشته به عالم بقا پيوست .\r\nيكى از شخصيت‌هاى بزرگ هنرى ايران ، كه نام او در مسجد شيخ لطف اللّه مخلد شده است ، عليرضاى تبريزى از خوشنويسان بزرگ زمان شاه عباس كبير است كه كتيبهء سردر مسجد و دو كتيبهء بزرگ كمربندى داخل گنبد به خط زيباى او است ؛ عليرضا ، چون به خدمت شاه عباس درآمد ، خود را عليرضاى عباسى خواند . اين استاد خوشنويس نخست در تبريز شاگرد ملا محمد حسين تبريزى و علاء الدين محمد بن محمد تبريزى معروف به علاء بيك بود و خط ثلث و نسخ را نيكو مىنوشت . پس از آن‌كه در زمان شاه محمد خدابنده ، پدر شاه عباس ، تركان عثمانى آن شهر را به تصرف آوردند ، عليرضا از آن‌جا بيرون آمده و به قزوين پايتخت دولت صفوى رفت و در مسجد جامع آن شهر منزل گرفت و به\r\n\r\n","description":"","footnote":"","page_name":" 143 ","page_number":152},
  {"content":"\r\n\r\nكار كتابت مشغول شد و قسمتى از كتيبه‌هاى آن مسجد را با چند قرآن در آن‌جا تمام كرد .\r\nعليرضا روز پنجشنبه ، اول شوال سال 1001 هجرى ، به خدمت شاه عباس درآمد و در زمرهء نديمان مخصوص وى داخل شد و شاه جمعى از خوشنويسان مانند محمد رضا امامى و محمد صالح اصفهانى و عبد الباقى تبريزى را به او سپرد تا زير نظر او خط ثلث را بياموزند . عليرضاى عباسى تا پايان عمر در زمرهء مقرّبان و نديمان مخصوص شاه بود و در سفر و حضر در سلك مقرّبان شرف اختصاص داشت و به تفقّدات و انعامات و نوازش‌هاى بىپايان شاهانه سرافراز و مفتخر و به لقب شاهنواز ملقب شد . محبت و علاقهء شاه عباس به اين مرد هنرمند بدان پايه بود كه گاه پهلوى او مىنشست و شمعى به دست مىگرفت تا عليرضا در روشنايى آن كتابت كند .\r\nپروفسور آرثر آپم پوپ ايران‌شناس معاصر و مشهور امريكايى كه كتاب مشهور او تحت عنوان بررسى هنر ايران « 1 » در شش جلد قطور تدوين شده و شهرت جهان دارد ، راجع به عظمت صنعت معمارى و كاشيكارى مسجد شيخ لطف اللّه چنين نوشته است :\r\nمسجدى كه در سمت مشرق ميدان شاه و مقابل ساختمان عالىقاپو قرار دارد ، يكى از شاهكارهاى بىنظير معمارى است كه در سراسر آسيا خودنمايى مىكند . اين مسجد زيبا ، كه همچون جواهرى درخشان در تاريخ معمارى ايرانيان مىدرخشد ، مسجد شيخ لطف اللّه نام دارد . شاه عباس بزرگ اين مسجد را به افتخار پدرزن خود شيخ لطف اللّه ، كه يكى از پيشوايان عالىقدر آن زمان بود ، بر روى خرابه‌هايى كه از بقاياى مسجد قديمى به جاىمانده بود ، بنا كرد . در حقيقت ميدان بزرگى كه قصر باشكوه عالىقاپو در\r\n\r\n\r\n","description":"","footnote":"\r\n( 1 ) .  A Survey of persian Art \r\n","page_name":" 144 ","page_number":153},
  {"content":"\r\n\r\nيك طرف آن قرار داشت به چنين گوهرى گرانبها در برابر خود احتياج داشت و شايد همين نكته شاه عباس را بر آن داشت تا با ساختن اين بنا ، كه به سختى مىتوان آن را محصول دست بشر دانست ، زيبايى ميدان را به كمال رساند . در ساختمان اين مسجد بار ديگر استادى و مهارت هنرمندان ايرانى يك مشكل را حل كرده است ؛ بدين معنى كه چون مسجد در ضلع شرقى ميدان واقع است و خواه و ناخواه در ورودى مسجد به سمت مشرق ميدان خواهد بود ، اگر بنا بود مسجد را نيز به همين جهت مىساختند ، كار جهت‌يابى از لحاظ قبله مختل مىشد . در اين‌جا با ايجاد يك راهرو كه از ابتداى مدخل مسجد به سمت چپ و سپس به سمت راست مىچرخد ، بر اين مشكل فايق آمده‌اند ؛ يعنى اگرچه ساختمان مسجد در مشرق است و از نماى خارجى آن‌چنين برمىآيد كه ديوار جبههء آن در جهت شمال به جنوب است ، ولى در همين محراب ديوار بنا شده كه به سوى قبله است و وقتى به عظمت اين فكر پى مىبريم كه در بيرون مسجد اثرى از كژى و زاويه به چشم نمىخورد ، اما به مجرد ورود ناچاريم قبول كنيم كه صحن نسبت به نماى خارجى پيچشى دارد ، در صورتى كه گنبد كوتاه اين مسجد به علت مدوّر بودن ، جهت يا زاويه مخالفى نشان نمىدهد . اين گنبد يكى از زيباترين گنبدهاى اصفهان است كه از طرفى به خاطر عظمت و از طرف ديگر بر اثر تزييناتى كه از زمينهء كرمى « 1 » با نقش و نگارهايى به رنگ آبى سير تشكيل مىشود ، نظر هر بيننده‌اى را به خود جلب مىكند .\r\nگنبد مسجد شيخ لطف اللّه يكى از چند گنبد يك پوششى زمان صفوى است كه با ارتفاع كم پوشش مناسبى براى صحن كوچك\r\n\r\n\r\n","description":"","footnote":"\r\n( 1 ) .  Cafe au lait \r\n","page_name":" 145 ","page_number":154},
  {"content":"\r\n\r\nآن به‌شمار مىرود . از طرفى بلندى آن تا آن اندازه است كه بتواند در كنار ميدان بزرگ خودنمايى كرده و بر آن فضا مسلط باشد .\r\nخميدگى گنبد از نقطهء برآمدگى بزرگ ناگهان به سمت داخل گراييده و رأس گنبد را تشكيل داده است و اين فشار زياد را ديوارهاى قطور مسجد تحمل مىكند . ( قطر ديوارها كه از پنجره‌هاى ديوار اندازه‌گيرى شده در حدود 70 / 1 سانتيمتر است ) ديوارهاى داخلى از يك هشت ضلعى شروع مىشود . اين هشت ضلعىها هر يك به وسيلهء كاشىهاى طناب مانند فيروزه‌اى محصور شده و خطوط بسيار زيبايى كه از آثار عليرضا است ، مانند قابى هر يك از اضلاع هشتگانه را در ميان مىگيرد . اين خطوط از كاشىهايى به رنگ سفيد خيره‌كننده در ميان كاشىهاى آبى تيره به كار رفته است و زاويه‌هايى كه از اين هشت ضلع به وجود مىآيند پايهء خميدگى بزرگ را تشكيل مىدهند ، لكن انحناى تدريجى گنبد نقطهء شروع انحنا و دايرهء بزرگ گنبد را از نظر پنهان مىكنند . خميدگى گنبد را ديوارهاى بادبادك شكل زاويه‌دارى به اضلاع هشت‌گانه وصل مىكند . قسمت بعدى به سمت خميدگى بزرگ گرايش دارد ، سرتاسر اين خميدگى به اندازه‌اى عادى و يكنواخت است كه بندرت احساس شده يا به چشم مىآيد . كاشيكارى پوشش داخلى گنبد از ابتدا تا انتها تقريبا به يك اندازه بود و تزيين گنبد را تشكيل مىدهد . ديوارهاى جانبى صحن مسجد با گل و بوته‌هاى متصل به‌هم به رنگ آبى در يك متن كرمىرنگ تزيين شده است . زاويه‌هاى فوقانى ديوارهاى جانبى از گل و بوته‌هايى كه طرح آن با ساير قسمت‌ها تفاوت كلى دارد پوشيده شده و تنوع خاصى به تزيين كلّى صحن بخشيده و در اولين نگاه نظر بيننده را جلب مىكند . زيبايى كاشيكارى اين مسجد اعم از كاشىهاى معرّق يا كاشىهاى هفت‌رنگ در نوع\r\n\r\n","description":"","footnote":"","page_name":" 146 ","page_number":155},
  {"content":"\r\n\r\nخود بىنظير است . اصولا شروع ديوارهاى صحن با كاشى هفت رنگ و تبديل آن به كاشىهاى معرّق خود تنوعى است دلپذير ؛ كاشى معرّق ظريف‌ترين نوع كاشى و متعلق به قرن پانزدهم و شانزدهم است . تزيينات سطح داخلى گنبد عبارت است از ستاره‌هاى بسيار بزرگ مكرّر به رنگ زرد طلايى كه با طرح درهمى از پيچك‌هاى به‌هم پيچيده پوشيده شده . طرح و ترسيم اين مسجد و نقشهء قالىهاى اردبيلى منبع الهام مشتركى دارند .\r\nضمنا شباهت بسيار نزديك با تزيينات مسجد شاه دارد ، كاشيكارى بقيهء گنبد از طاق رومىهايى تشكيل شده كه هريك شامل گل و بوته‌هاى زيبايى است . اين گل و بوته‌ها در پارچه‌بافى هم به كار رفته و هم‌اكنون نمونه‌هايى از آن وجود دارد . روشنايى داخل اين مسجد نيز قابل توجه است . در اطراف گنبد به فواصل منظم سوراخ‌هايى در قطر گنبد تعبيه شده كه به وسيلهء پنجره‌هاى گچبرى از داخل و خارج مسدود مىشود . اين گچبرىها عبارت است از طرح‌هاى منظمى كه به نسبت مساوى فضاى خالى در ميان آن‌ها وجود دارد . مجموع نورهايى كه از اين پنجره‌ها به داخل مىتابد ، زيبايى آسمانى و خيال‌پرورى به تزيينات كلى صحن مىبخشد . كوچك‌ترين نقطهء ضعفى در اين بنا ديده نمىشود ؛ اندازه‌ها بسيار مناسب ، نقشهء طرح بسيار قوى و زيبا و به طور خلاصه توافقى است بين يك دنيا شور و هيجان و يك سكوت و آرامش باشكوه كه نمايندهء ذوق سرشار زيباشناسى بوده و منبعى جز ايمان مذهبى و الهام آسمانى نمىتواند داشته باشد .\r\nكتيبه‌هاى زيبايى كه عليرضا بر داخل و خارج اين مسجد نگاشته ، زيباترين خط زمان خود است . نابغه‌اى كه اين همه شكوه و جلال و زيبايى و هنر را به اين مسجد بخشيده ، كسى است كه سمت چپ و راست محراب را امضا نموده و خود را « فقير حقير\r\n\r\n","description":"","footnote":"","page_name":" 147 ","page_number":156},
  {"content":"\r\n\r\nمحتاج به رحمت خدا محمد رضا بن استاد حسين بناى اصفهانى » معرفى كرده است و بعد از نام او تاريخ 1028 هجرى ( 1618 ميلادى ) ديده مىشود . « 1 »\r\nمسجد شاه - در ضلع جنوبى ميدان تاريخى نقش جهان ، در سال 1020 هجرى ، مسجد شاه به فرمان شاه عباس كبير در بيست‌وچهارمين سال سلطنت او شروع به ساختمان شده است و به منظور تزيين ميدان بزرگ شاه در سال 1025 هجرى ، در حالى كه هنوز مشغول پىريزى قسمت‌هاى ديگر مسجد بوده‌اند ، سردر نفيس كاشيكارى معرّق آن‌را به اتمام رسانيده‌اند .\r\nكتيبهء سردر مسجد به خط ثلث عليرضاى عباسى و مورّخ به سال 1025 ، حاكى از آن است كه شاه عباس اين مسجد را از مال خالص خود بنا كرده و ثواب آن‌را به روح جدّ اعظم خود ، شاه طهماسب ، اهدا نموده است .\r\nدر ذيل اين كتيبه به خط ثلث محمد رضاى امامى ، كتيبهء ديگرى نصب شده كه به موجب آن از مقام معمارى و مهندسى معمار مسجد شاه ، استاد على اكبر اصفهانى و ناظر ساختمان ، محب على بيكالله تجليل شده است .\r\nمسجد شاه يكى از شاهكارهاى معمارى و كاشيكارى و حجّارى ايران در قرن يازدهم هجرى است و آخرين سال تاريخى كه در مسجد ديده مىشود سال 1077 هجرى ، يعنى آخرين سال سلطنت شاه عباس دوم و 1078 هجرى ، يعنى اولين سال سلطنت شاه سليمان است و معلوم مىدارد كه اتمام تزيينات مسجد در دورهء جانشينان شاه عباس كبير يعنى شاه صفى و شاه عباس دوم و شاه سليمان صورت گرفته است . كتيبه‌هاى مسجد شاهكار خطّاطان معروف عهد صفوى مانند عليرضا عباسى و\r\n\r\n\r\n","description":"","footnote":"\r\n( 1 ) . - پروفسور آرثر آپم پوپ ، بررسى هنر ايران .\r\n","page_name":" 148 ","page_number":157},
  {"content":"\r\n\r\nعبد الباقى تبريزى و محمد رضاى امامى است . تزيينات عمدهء اين مسجد از كاشىهاى خشت هفت رنگ است . در مدرسهء جنوب غربى مسجد قطعه سنگ ساده‌اى به شكل شاخص در محل معينى تعبيه شده است كه ظهر حقيقى اصفهان را در چهار فصل سال نشان مىدهد و محاسبه آن‌را شيخ بهايى ، دانشمند فقيه و رياضيدان معروف عهد شاه عباس ، انجام داده است . از نكات جالب در مسجد شاه انعكاس صوت در مركز گنبد بزرگ جنوبى است . ارتفاع گنبد عظيم مسجد شاه 52 متر و ارتفاع مناره‌هاى داخل آن 48 متر و ارتفاع مناره‌هاى سردر آن در ميدان نقش جهان 42 متر است . قطعات بزرگ سنگ‌هاى مرمرى يكپارچه و سنگاب‌هاى نفيس از ديدنىهاى جالب مسجد شاه است . ( - تصويرهاى شماره 5 ، 7 ، 8 ، 9 ، 10 )\r\nعمارت عالىقاپو - اين عمارت كه از عجايب معمارى عهد صفوى است ، در اوايل قرن يازدهم هجرى به امر شاه عباس كبير ساخته شد و پادشاه بزرگ صفوى سفيران و شخصيت‌هاى عالىقدر را در اين كاخ به حضور مىپذيرفته است . عالىقاپو داراى شش طبقه ساختمان است كه هر طبقه تزيينات مخصوص دارد و با آن‌كه بعد از دورهء صفويه به تزيينات آن خرابىها و لطمات جبران‌ناپذيرى وارد آمده ، با وجود اين هنوز شاهكارهايى از گچبرىها و نقاشىهاى عهد صفوى را در بردارد و تماشاكنندگان را به تحسين و تمجيد وا مىدارد . مينياتورهاى كار هنرمند معروف عهد شاه عباس ، رضاى عباسى ، كه متأسفانه لطمات فراوان ديده‌اند ، و نقاشىهاى گل و بوته و شاخ و برگ و اشكال وحوش و طيور و گچبرىهاى زيباى طبقهء ششم آن‌كه به شكل انواع جام و صراحى در طاق‌ها و ديوارها تعبيه شده ، از قسمت‌هاى جالب اين بناى تاريخى است ( - تصوير شمارهء 12 ) . ساختن و پرداختن اشكال گچبرى در اين قسمت از ساختمان كه به اتاق صوت مشهور است ، براى آن نبوده است كه در\r\n\r\n","description":"","footnote":"","page_name":" 149 ","page_number":158},
  {"content":"\r\n\r\nآن‌ها جام و ظروف قرار دهند ، زيرا انواع اين كار كه با گچ تعبيه شده بسيار ظريف است و كوچك‌ترين اشاره‌اى كه در اثر برخورد دست يا شيئى ديگر به آن‌ها حاصل شود آن‌ها را در هم مىشكند ، بلكه غير از نمايش يكى از انواع عالى تزيينات گچى كه نوعى از هنر ايرانى است ، غرض عمده در تزيين اتاق‌هاى متعدد اين طبقه آن بوده است كه در اين قسمت از عمارت انعكاس‌هاى حاصل از نغمه‌هاى سازندگان و نوازندگان به وسيلهء اين اشكال مجوف گرفته شده و نغمه‌ها و صداها طبيعى و بدون انعكاس صوت به گوش برسد و از فراز آخرين طبقهء آن بهترين منظرهء شهر باستانى اصفهان و تغيير و تحول‌هاى هزار ساله اخير آن به خوبى پديدار است .\r\nدر دورهء جانشينان شاه عباس هم در اين عمارت كارهايى به منظور تزيين كامل آن به عمل آمده و از آن جمله تالار باشكوه آن در سال 1054 هجرى در سلطنت شاه عباس دوم تكميل شده است و پادشاه و مهمانان او از تالار همين عمارت مناظر بازى چوگان و چراغانىها و آتشبازىها را تماشا مىكرده‌اند . ( - تصوير شماره 11 )\r\nكاخ چهلستون - باغ چهلستون كه بالغ بر 67000 متر مربع مساحت دارد ، در دورهء شاه عباس كبير احداث شده و در وسط آن عمارتى ساخته شده بوده است . در سلطنت شاه عباس دوم در ساختمان موجود مركزى تغييرهاى كلى داده شده و تالار آيينه و تالار 18 ستون و دو اتاق بزرگ شمالى و جنوبى تالار آيينه و ايوان‌هاى طرفين سالن موزهء فعلى و حوض بزرگ مقابل تالار با تمام تزيينات نقاشى و آيينه‌كارى و كاشيكارى ديوارها و سقف‌ها ، افزوده شده است .\r\nقسمت‌هاى جالب و ديدنى كاخ چهلستون به شرح زير است :\r\n1 - سقف باشكوه نقاشى تالار 18 ستون و سقف آيينه‌كارى تالار آيينه و مدخل آيينه‌كارى سالن جلوس شاه عباس دوم .\r\n\r\n","description":"","footnote":"","page_name":" 150 ","page_number":159},
  {"content":"\r\n\r\n2 - ستون‌هاى عظيم تالارهاى 18 ستون و تالار آيينه كه هريك از آن‌ها تنهء يك درخت چنار است .\r\n3 - شيرهاى سنگى چهار گوشه حوض مركزى تالار و ازاره‌هاى مرمرى منقّش اطراف كه معرّف صنعت حجّارى در عهد صفوى است .\r\n4 - تزيينات عالى طلاكارى سالن پادشاهى و اطاق‌هاى طرفين تالار آيينه و تابلوهاى بزرگ نقاشى سالن موزه كه پادشاهان صفوى را به شرح زير معرفى مىنمايد :\r\nشاه عباس كبير در حال پذيرايى از ولى محمد خان ، فرمانرواى تركستان ؛ شاه اسمعيل اول در جنگ چالدران ؛ شاه طهماسب اول در حال پذيرايى از همايون ؛ پادشاه هندوستان ( - تصوير شماره 14 ) ؛ شاه اسماعيل اول يا شاه عباس اول در جنگ ازبكان ، شاه عباس دوم در حال پذيرايى از ندر محمد خان ، امير تركستان ؛ بعلاوه يك تابلو از جنگ كرنال كه در سلطنت نادر شاه افشار افزوده شده و تصويرى از ناصر الدين شاه قاجار .\r\n5 - تصويرى از شاه عباس كبير با تاج مخصوص و مينياتورهاى ديگرى در اتاق گنجينه چهلستون كه در سال‌هاى اخير از زير گچ خارج شده و اخيرا به وسيلهء متخصصّين ايتاليايى تحت تعمير و ترميم واقع شده است .\r\n6 - پنجرهء عالى گچبرى اتاق جنوبى تالار آيينه كه از بناى تاريخى ديگرى به نام درب امام به عمارت چهلستون انتقال داده شده و شاهكار هنر گچبرى در ايران است .\r\n7 - قرآن‌هاى بسيار نفيس به خط كوفى و خرقهء شيخ صفى الدين اردبيلى .\r\nتبصره :\r\n1 - سال ساختمان كاخ چهلستون به موجب شعرهايى كه در جبههء شرقى تالار از زير گچ خارج شده مصراع مبارك‌ترين بناهاى دنيا است كه به حساب حروف ابجد 1057 هجرى مىشود ، يعنى\r\n\r\n","description":"","footnote":"","page_name":" 151 ","page_number":160},
  {"content":"\r\n\r\nپنجمين سال سلطنت شاه عباس ثانى .\r\n2 - سنگ شيرها و مجسمه‌هاى سنگى اطراف حوض و داخل باغچه‌ها تنها آثارى است كه از دو قصر باشكوه ديگر صفوى يعنى آيينه‌خانه و عمارت سرپوشيده باقى مانده است .\r\n3 - اگرچه انعكاس ستون‌هاى بيست‌گانهء تالارهاى چهلستون در حوض مقابل عمارت مفهوم چهلستون را تشريح مىكند ، ولى در حقيقت عدد چهل در ايران كثرت و تعدد را مىرساند و وجه تسميهء عمارت مزبور به چهلستون تعدّد ستون‌ها است .\r\nاكنون كه قصر سلطنتى چهلستون تا حدى توصيف شد ، به شرح دو مجلس از نقاشىهاى ديوارى چهلستون ، كه موضوع آن‌ها پذيرايى شاه عباس اول و دوم از دو مهمان خود ولى محمد خان و ندر محمد خان پادشاهان تركستان است و در شهر اصفهان پذيرايى شده‌اند ، مىپردازيم :\r\nولى محمد خان فرمانروان تركستان در دربار شاه عباس كبير - هنگامى كه ولى محمد خان بر سرير سلطنت ماوراء النهر و تركستان جلوس كرد ، برادرزاده‌هاى خود امام قلى سلطان و ندر محمد خان فرزندان دين محمد خان را به ترتيب به حكومت سمرقند و ولايات واقع در جنوب رودخانهء جيحون منصوب نمود ؛ ولى مدتى نگذشت كه آثار خلاف بين آن‌ها ظاهر شده و پس از مدتى جنگ و كشمكش ولى محمد خان از امام قلى سلطان برادرزاده خود هزيمت يافته با فرزندش ، رستم محمد سلطان ، از معبر چهارجو به قلعه چهارجو آمده و با سيصد نفر از همراهان متوجه مرو شد .\r\nمحراب خان حاكم مرو جريان ورود خان ازبك را به اطلاع شاه عباس رسانيد و از فرمانرواى تركستان به گرمى پذيرايى كرد ؛ ولى محمد خان از مرو متوجه مشهد شد و پس از بيست روز توقف آهنگ عراق كرد . از بسطام تا سمنان و خوار ، فريدون خان حاكم گرگان مأمور پذيرايى بود و در خوار على قلى بيك خان ايشيك آقاسى باشى شاملو كه از اصفهان رسيده بود مهماندارى خان ازبك را به‌عهده گرفت . وقتى كه به خطهء كاشان\r\n\r\n","description":"","footnote":"","page_name":" 152 ","page_number":161},
  {"content":"\r\n\r\nرسيدند ، اهالى كاشان ميدان شهر را چراغانى كرده و مقدم او را تهنيت گفتند و خان ازبك پس از سه روز توقف در كاشان در آغاز سال 1020 هجرى عازم اصفهان پايتخت شاه عباس شد .\r\nبه دستور پادشاه قرار شد مراسم استقبال رسمى و تشريفات لايق از ولى محمد خان به عمل آيد . روز ورود وى از شهر اصفهان تا قريهء دولت‌آباد بيست‌هزار نفر تفنگچى در دو صف ايستادند و چهار بازار اطراف ميدان نقش جهان و قيصره و قهوه‌خانه‌ها و خيابان را آيين‌بندى كردند و شاه عباس با اميران و اركان دولت از آن جمله الله‌وردى خان و الله قلى بيك قورچى باشى و ندر محمد خان شهردار به استقبال رفت و چون به ولى محمد خان رسيد از پياده شدن او ممانعت كرده ، سواره با وى مصافحه كرد . در منزل دولت‌آباد ، آقا كمال دولت‌آبادى از بزرگان قريه استدعا كرد كه پادشاه به اتفاق مهمان خود لحظه‌اى براى استراحت به منزل او فرود آيند . از جاده تا منزل وى با فرش‌هاى عالى مفروش شده بود و وى به طور شايسته و بايسته به لوازم ضيافت پرداخت . در شهر اصفهان ، منازل عالى جهت سكونت خان تركستان و همراهان وى اختصاص داده شده بود و عليقلى خان طبق دستور به مهماندارى وى تعيين شده بود .\r\nشاعران آن زمان دربارهء ورود ولى محمد خان به اصفهان شعرهايى سروده‌اند و از آن جمله خواجه شعيب جوشقانى چنين گفته بود :\r\n چون ز گردش‌هاى چرخ منقلب * گشت پيدا در بخارا انقلاب \r\n شاه تركستان وليخان آن‌كه هست * زيب بخش دولت افراسياب \r\n رهنمون شد دولت او را تا نهاد * رو به درگاه شه مالك رقاب \r\n شاه عباس قدر قدرت كه هست * كامران و كامبخش و كامياب \r\n اين قران سعد را تاريخ جو * گشتم از انديشهء قدسى خطاب \r\n ساخت روشن شمع مجلس را و گفت * ماه شد مهمان بزم آفتاب \r\nو ديگرى به نام محمد صالح برادرزاده اسكندر بيك تركمان ، مؤلف\r\n\r\n","description":"","footnote":"","page_name":" 153 ","page_number":162},
  {"content":"\r\n\r\nتاريخ عالم‌آراى عباسى ، چنين سروده است :\r\n عباس شه آن سپهر احسان * كز پرتو اوست زيب ايران \r\n آمد به درش ز روز اخلاص * بر دست گرفته تحفهء جان \r\n قاآن زمان ولى محمد * اورنگ نشين ملك توران \r\n جستم ز خرد چو سال تاريخ * گفت آمده پادشاه توران \r\nشاه عباس به افتخار مهمان خود ، ولى محمد خان ، جشن‌هاى شاهانه ترتيب داد و مطربان خوش‌آهنگ و نوازندگان تيزچنگ به نواى دلگشا زنگ‌زداى خواطر گشته ، حوروشان عراقى و خراسانى به پايكوبى در آمده خرامش و جلوه‌گرى آغاز نهادند .\r\n در آن فرخنده بزم و محفل خاص * همى بودى ز شادى زهره رقاص \r\n به هر گوشه خرامانى دلستانى * به هر طرفى روان آرام جانى \r\n بهشت آسا در آن رشك گلستان * به خدمت ايستاده حور و غلمان \r\nمؤلف تاريخ عالم‌آراى عباسى نوشته است كه از طرف پادشاه به دفعات مراسم آتش‌بازى و چراغانى در ميدان نقش جهان به افتخار ولى محمد خان ترتيب داده شد و از جمله آتشبازىهاى عجيب از فيل بزرگى صحبت مىدارد كه در حين آتش دادن و توپ انداختن ، از آن كوه‌پيكر آتش‌خوى زمين‌نورد بادپا حركات عجيب و حمله‌هاى مهيب مشاهده مىشد و موجب انبساط خاطر خان تركستان و حاضران بساط اقدس مىگرديد ، اسكندر بيك تركمان نوشته است كه در اول تيرماه آن سال ولى محمد خان به اتفاق شاه عباس در خيابان چهارباغ تماشاى جشن آب‌پاشان را نمودند و در آن روز بيش از صدهزار نفر در خيابان چهارباغ جمع آمده به يكديگر آب مىپاشيدند . ولى محمد خان به استظهار اخبارى كه از تركستان مىرسيد و مشعر بر آن بود كه ورود وى را انتظار داشتند ، از شاه عباس اجازهء مراجعت خواست و تقاضا كرد كه فقط پادگان\r\n\r\n","description":"","footnote":"","page_name":" 154 ","page_number":163},
  {"content":"\r\n\r\nخراسان در موقع لزوم به وى كمك كنند و چون خود شاه عباس هم عازم آذربايجان بود ، روزى كه منجّمين ساعت را خوب تشخيص داده بودند و اردوگاه در كنار زاينده‌رود استقرار يافته بود ، ولى محمد خان را به حضور طلبيده با يكديگر صحبت‌هاى خصوصى كردند و از طرف پادشاه زينل بيك خان شاملو مأمور شد كه تا خروج از سرحد ايران در ملازمت ولى محمد خان باشد .\r\nتابلوى بزم شاه عباس كبير در قصر چهلستون ، كه اين پادشاه را در حال پذيرايى از ولى محمد خان فرمانرواى تركستان نشان مىدهد ، از تابلوهاى بسيار زيبا و ارزندهء قصر چهلستون است و بهترين تصوير شاه عباس كبير را در اين تابلو مىتوان مشاهده كرد . در اين تابلو ولى محمد خان و همراهان برجستهء وى در حضور شاه عباس جلوس كرده‌اند و سرداران بزرگ شاه عباس الله‌وردى خان و قرچقاى بيك خان و زينل بيك خان شاملو نيز در محضر شاه عباس ديده مىشوند و سازندگان و نوازندگان مجلس‌آرايى مىكنند . ( - تصوير شماره 15 )\r\nندر محمد خان فرمانرواى تركستان در دربار شاه عباس دوم - در مقابل تابلوى نقاشى معروف به بزم شاه عباس كبير كه آن پادشاه را در حال پذيرايى از فرمانرواى تركستان ( ولى محمد خان ) نشان مىدهد و خاطره‌اى از دوران سلطنت شاه عباس كبير را به خاطر مىآورد ، تصوير شاه عباس دوم كه قسمت عمدهء ساختمان‌هاى كاخ چهلستون در دوران سلطنت او به اتمام رسيده است در حال پذيرايى از ندر محمد خان فرمانرواى ازبكستان كه به وى پناهنده شده بوده است و اطرافيان خان ازبك و مجلسيان دربار شاه عباس ثانى ، نمايش داده شده كه خوشبختانه از گزند حوادث مصون مانده و با مشاهدهء آن خاطرات پذيرايى شاه عباس دوم از ندر محمد خان به ياد تماشاكنندگان اين تابلو مىآيد .\r\nاما كيفيت اين صحنهء تاريخى چنان است كه ندر محمد خان پس از استخلاص از توطئه‌اى كه براى بازگرفتن سلطنت از وى به دستيارى\r\n\r\n","description":"","footnote":"","page_name":" 155 ","page_number":164},
  {"content":"\r\n\r\nفرزندش عبد العزيز خان و بعضى امراى ازبك روى داده بود ، از مرز ايران گذشته و به خراسان وارد شد و از شاه عباس دوم براى استرداد تاج و تخت از دست رفتهء خود كمك خواست . عليقلى خان بيگلر بيگى مرو مراتب را به عرض شاه ايران رسانيد و از طرف پادشاه محمد بيك يساول صحبت براى استقبال از ندر محمد خان به خطهء خراسان اعزام گرديد و فرمان صادر شد كه در تمام نقاط سر راه از خراسان تا اصفهان پايتخت صفوى آنچه لازمه مهماندارى و پذيرايى است به منصهء ظهور رسد و شمسا محمد على بيك اصفهانى ناظر بيوتات سلطنتى نيز به سمت مهماندار مخصوص تعيين گرديد و به مهدى قلى خان ايشيك آقاسى باشى حكمران رى دستور داده شد كه پس از تقديم لوازم خدمت و ميزبانى ، ندر محمد خان را به اصفهان آورد . شمسا محمد على بيك اصفهانى در بسطام به خدمت خان ازبك رسيد و نقود و اجناس بىشمارى را كه از دربار شاهنشاهى ايران با چند رأس اسب مزّين به زين و لجام مرصّع به جواهر قيمتى براى وى فرستاده شده بود تقديم داشت ، سپس ندر محمد خان وارد رى گرديد و ايشيك آقاسى باشى از مهمان پادشاه پذيرايى نمود و به اتفاق وى عازم اصفهان شد .\r\nبراى سكونت خان در اصفهان يكى از منازل ميرزا تقى اعتماد الدوله معروف به ساروتقى ، وزير مقتول شاه عباس دوم ، اختصاص يافته بود و به فرمان پادشاه در اطراف ميدان نقش جهان تهيهء چراغانى و آتش‌بازى مفصّلى ديده بودند و از شهر اصفهان تا قريهء دولت‌آباد به مسافت سه فرسخ تمام راه را با فرش‌هاى زرى و ابريشم و مخمل فرش كرده بودند .\r\nصنف‌ها و گروه‌هاى مختلف با تار و طنبور و سازهاى محلى به استقبال خان تاتار مىشتافتند و از در ( دولت‌خانهء مباركه ) يعنى عمارت عالىقاپو در ميدان نقش جهان تا قريهء دولت‌آباد تفنگچىهاى سوار و پياده در دو رديف صف كشيده بودند .\r\nهمين‌كه خبر ورود ندر محمد خان به قريهء دولت‌آباد رسيد ، شاه\r\n\r\n","description":"","footnote":"","page_name":" 156 ","page_number":165},
  {"content":"\r\n\r\nعباس دوم با خاصّان و مقرّبان دربار خود سوار شده و به استقبال خان ازبك رفت و در اثناى راه ملاقات صورت گرفت . تاورنيه ، سياح مشهور فرانسوى ، كه در اين زمان در دربار اصفهان بوده ، مىگويد كه در حين ملاقات شاه عباس دوم به قصد پياده شدن پا را از ركاب خالى كرد ؛ ولى خان با آن‌كه پيرمرد بود ، فورا از اسب پياده شد و نگذاشت كه شاه پياده شود و براى بوسه به ركاب پادشاه نزديك گرديد تا مراسم تشريفات سلطنتى را به جاىآرد ؛ ولى شاه عباس به رجال بزرگ اطراف خود اشاره‌اى نمود و آن‌ها بسرعت خود را به ندر محمد خان رسانيده ، زير بغل او را گرفتند و بر اسب مخصوصى كه مزيّن به زين و لجام مرصّع بود نشانيدند و پادشاه به اتفاق مهمان خود راه شهر را پيش گرفتند .\r\nقبل از ورود به ميدان نقش جهان و عمارت عالىقاپو ، ابتدا در باغ سلطنتى قوشخانه در نزديك دروازهء طوقچى پذيرايى شايسته‌اى از خان ازبك به عمل آوردند و سپس شاه عباس دوم مهمان خود را تا مدخل عمارت عالىقاپو همراهى نموده و براى استراحت ندر محمد خان را به منزلى كه براى سكونت وى آماده شده بود هدايت نمودند . شب هفدهم ماه رمضان شاه عباس دوم براى تماشاى چراغانى و آتش‌بازى مفصّل ميدان شاه به اتفاق ندر محمد خان در تالار عمارت عالىقاپو حضور به هم‌رساند و چون فرمانرواى ترك به علت مسافرت طولانى خسته و مريض بوده است ، حكيم محمد حسين قمى ، طبيب مخصوص شاه ، به معالجه او اقدام مىنمايد . پس از بهبودى ، چون خان تاتار براى استرداد حكومت از دست رفته‌اش عجله داشت ، شاه عباس دوم وى را با لشكرى از سپاهيان ايرانى به رياست ساروخان طالش كمك مىكند و خان تركستان به كمك قشون ايران مخالفين خود را منكوب نموده و بر مسند فرمانروايى خود تكيه مىزند .\r\nتاورنيه مىگويد : تداركاتى كه شاه ايران براى استرداد سلطنت از دست رفته ندر محمد خان به عمل آورد ، عبارت بود از 15 هزار\r\n\r\n","description":"","footnote":"","page_name":" 157 ","page_number":166},
  {"content":"\r\n\r\nسوار و هشت‌هزار پياده و شصت‌هزار تومان پول و ندر محمد خان بعد از آن يكى از بهترين ايالات خود را كه در سرحد ايران واقع بود ، در عوض اين مهربانى ، به پادشاه ايران واگذار نمود و اين ايالت منفعت‌خيزترين ايالت او بود زيرا كه سكنه آن تمام ايلات تركمان هستند و صاحب اغنام و احشام بسيار و متمول‌ترين رعاياى تاتارند .\r\nمدرسهء چهارباغ - مدرسهء چهارباغ كه به نام مدرسهء سلطانى و مدرسهء مادر شاه نيز ناميده مىشود ، آخرين بناى تاريخى باشكوه عهد صفوى در اصفهان است كه براى تدريس و تعليم طلاب علوم دينى در دوره آخرين پادشاه صفوى شاه سلطان حسين از سال 1116 تا 1126 هجرى ساخته شده و درخت‌هاى چنار كهن‌سال و نهر آبى كه در آن جريان دارد ، بر زيبايى تزيينات نفيس كاشيكارى آن افزوده و بناى مزبور را بسيار فرح‌بخش و روح‌نواز نموده است .\r\nاز نظر تناسب معمارى و زيبايى طرح‌هاى كاشيكارى ، گنبد مدرسهء چهارباغ بعد از گنبد مسجد شيخ لطف اللّه قرار دارد ولى در مجلل آن ، كه با طلا و نقره تزيين شده ، از لحاظ زرگرى و طلاكارى و طراحى و قلم‌زنى در نظر استادان بزرگ امروز اين فن ، شاهكارى از صنايع ظريفه است و نظير ندارد .\r\nمدرسهء چهارباغ از لحاظ كاشيكارى هم انواع مختلف اين فن را مانند كاشىهاى هفت رنگ و معرّق و گره‌سازى و پيلى و معقلى واجد است و در حقيقت موزهء كاشيكارى اصفهان است . محراب باشكوه و منبر يكپارچهء مرمرى و حجرهء مخصوص شاه سلطان حسين و كاشيكارى معرّق اطراف گنبد و داخل مدرسه و درها و پنجره‌هاى چوبى آلب‌برى شده از قسمت‌هاى بسيار جالب و تماشايى اين بناى نفيس تاريخى است .\r\n( تصوير شمارهء 16 )\r\n\r\n","description":"","footnote":"","page_name":" 158 ","page_number":167},
  {"content":"\r\n\r\nپل‌هاى تاريخى اصفهان - در بين آثار و بناهاى متعدد تاريخى اصفهان پل‌هاى تاريخى خود مجموعه‌اى جالب محسوب مىشود . در مسير زاينده‌رود ، كه مهم‌ترين رودخانهء مركزى فلات ايران است و خير و بركت جلگهء حاصل‌خيز اصفهان و طراوت و سرسبزى آن نتيجهء مستقيم وجود اين رودخانه است ، در دوره‌هاى مختلف پل‌هايى ساخته شده كه وسيلهء اياب و ذهاب ساكنان شرق و غرب بستر رودخانه بوده است . مورّخان و جغرافيانويسان قديم نام اين رودخانه را زرّين‌رود و زاينده رود و زنده‌رود و زرّينه‌رود هر چهار ضبط كرده‌اند .\r\nدر حال‌حاضر پل‌هاى كلّه ، زمان خان ، بابا محمود ، فلاورجان ، ماربانان ، الله‌وردى خان ، پل جويى ، پل خواجو ، پل شهرستان ، و پل‌هاى چوم ، و دشتى و ورزنه از پل‌هاى موجود زاينده‌رود است ، اما در بين اين پل‌ها سه پل اهميت مخصوص دارد كه به ترتيب به شرح آن‌ها مىپردازيم :\r\n1 . پل شهرستان - پل شهرستان كه از پل‌هاى قديمى زاينده‌رود است و در سه كيلومترى مشرق پل خواجو و مقابل ناحيهء جى واقع شده ، به عقيدهء بعضى از مورّخان و باستان‌شناسان داراى اساس و بنياد ساسانى است .\r\nدر دورهء ديلميان و سلجوقيان ، تنها پل مهم زاينده‌رود در داخل شهر اصفهان بوده و به طور يقين در دوره‌هاى مزبور تعميراتى از آن به عمل آمده و آثارى بر آن افزوده شده است . پل شهرستان امروز واسطهء ارتباط قسمتى از ساحل جنوبى زاينده‌رود با ساحل شمالى رودخانه و قريهء شهرستان ( جى ) است ، در ايران پل‌هاى ديگرى كه از نظر قدمت و مشابهت ساختمان با اين پل برابرى مىكند پل‌هاى دزفول و شوشتر است كه به عقيدهء باستان‌شناسان دو پل مزبور نيز داراى اساس و بنياد ساسانى است . از اين پل به نام پل جى و جسر حسين نيز ياد شده است .\r\n2 . پل الله‌وردى خان - انديشهء بناى اين پل در سال 1008 هجرى ( 1599 ميلادى ) و در دوازدهمين سال سلطنت شاه عباس اول به وجود آمد . در\r\n\r\n","description":"","footnote":"","page_name":" 159 ","page_number":168},
  {"content":"\r\n\r\nسال 1011 ، سردار مشهور او به نام الله‌وردى خان از طرف پادشاه مأمور اتمام ساختمان پل شد و به اين‌جهت پل مزبور را به نام ( الله‌وردى خان ) مىنامند ( احتمال داده مىشود كه پل مزبور به هزينهء خود الله‌وردى خان به اتمام رسيده باشد ) . اين پل را به نام پل جلفا و پل چهارباغ نيز مىناميده‌اند . طول پل 300 متر و عرض آن 14 متر است و تمام نماهاى آن آجرى است . ( تصوير شمارهء 13 )\r\nالله‌وردى خان يكى از سرداران نامى و فداكار شاه عباس بود ، اين سردار اصلا ارمنى و از مردم گرجستان و عيسوى بود ، ابتدا به خدمت شاه طهماسب اول داخل شد و در حلقهء غلامان وى درآمد و مسلمان شد و چون جوانى صديق و فداكار و عاقل بود ، به منصب قوللر آقاسى يعنى رياست و سردارى غلامان خاص شاه رسيد . شاه عباس در سال 1004 هجرى علىرغم سرداران قزلباش او را ترقى داد و به امير الامرايى يا حكومت ايالت فارس و سپهسالارى ايران منصوب كرد و يك سال بعد حكومت كوه كيلويه را هم بر حوزهء حكمرانى وى افزود . الله‌وردى خان سردارى دلير و كاردان و با تدبير و كريم و فرمانبردار بود و به نيروى اين صفات در اندك زمانى سراسر فارس را به تصرف آورد و بر طوايف افشار و بختيارى كه در كوه كيلويه و ساير نقاط فارس سر به طغيان برداشته بودند غالب شد و تا سال 1010 هجرى ولايت لار را نيز با سواحل درياى عمان و جزاير بحرين گرفت .\r\nشاه عباس الله‌وردى خان را از همهء سرداران بزرگ ايران عزيزتر و محترم‌تر مىداشت و چون پير بود هميشه او را پدر خطاب مىكرد .\r\nهيچ‌يك از سرداران با او در مقام و مرتبت برابر نبود و او با سىهزار سوار مجهز و جنگ آزموده‌اى كه در اختيار داشت ، بر تمام ولايات جنوبى ايران و سواحل و جزاير خليج فارس حكمران بود . شاه عباس در جنگ‌هاى بزرگى كه با دولت عثمانى مىكرد بيشتر به نيروى نظامى او متكى مىشد .\r\nيكى از تفريح‌هاى شاه عباس شركت در مراسم جشن آبريزان يا\r\n\r\n","description":"","footnote":"","page_name":" 160 ","page_number":169},
  {"content":"\r\n\r\nآب‌پاشان بود . آبريزگان يا آبريزان يكى از جشن‌هاى باستانى ايرانيان پيش از اسلام بوده است . ايرانيان قديم در روز سيزدهم تيرماه هر سال جشنى بزرگ مىگرفتند و در اين‌روز با آب يا گلاب بر سر و روى هم مىپاشيدند . شاه عباس هم ، چنان‌كه منشى مخصوصش اشاره كرده است ، مراسم مخصوص اين جشن را با تشريفات بسيار انجام مىداد . در اين‌روز اگر شاه در اصفهان بود ، مراسم آبريزان در كنار زاينده‌رود ، نزديك پل سىوسه چشمه ، و اگر در مازندران يا گيلان بود ، در كنار درياى خزر صورت مىگرفت . شاه با جمعى از بزرگان دولت و سرداران و مهمانان خارجى خود زير يكى از طاق‌نماهاى پل مىنشست و به تماشا مشغول مىشد .\r\nپيترو دولاواله ، جهانگرد ايتاليايى كه در سال 1028 هجرى در شهر اصفهان شاهد جشن آبپاشان بوده است ، چنين مىنويسد :\r\nدر اصفهان مراسم جشن آبريزان را در كنار زاينده‌رود ، در انتهاى خيابان چهارباغ ، برابر پل زيباى الله‌وردى خان ، به جاى مىآوردند . به همين سبب شاه آن روز از اول صبح بدان جا رفت و تمام روز را در يكى از غرفه‌هاى زير پل به تماشا نشست . اندكى پيش از آن‌كه مراسم جشن به پايان رسد و مردم دست از آبپاشى بردارند ، شاه سفيران ممالك خارجى را به زير پل خواند و چون وقت تنگ بود ، زمانى پس از آمدن ايشان مردم را مرخص كرد و خود در صحبت سفيران به تفريح پرداخت .\r\nاز ميان سفيرانى كه جهانگرد ايتاليايى اشاره كرده ، يكى هم سفير پادشاه اسپانيا به نام دن گارسيا دوسيلوا فيگروا بوده است كه در سفرنامهء خود دربارهء اين جشن و ترتيب پذيرايى شاه از سفيران در زير پل چهارباغ چنين نوشته است :\r\nچند روز بعد ، شاه از سفيران خواهش كرد كه طرف عصر روى\r\n\r\n","description":"","footnote":"","page_name":" 161 ","page_number":170},
  {"content":"\r\n\r\nپل زنده‌رود ، كه محلهء جلفا و محلهء گبران را از محلهء تبريزيان و بقيهء شهر كهنهء اصفهان جدا مىسازد ، حاضر شوند . از چند قرن پيش همه ساله در ماه ژويه ايرانيان جشنى مىگيرند ، بدين ترتيب كه همهء مردم از هر ملت و طبقه غير از زنان در كنار رودخانه جمع مىشوند و زنان بالاى پل به تماشا مىنشينند . مردان در اين‌روز لباس‌هاى كهنهء كوتاهى كه با لباس‌هاى معمولى ايشان تفاوت بسيار دارد ، مىپوشند و شلوارهاى تنگ به پا مىكنند و به جاى عمامه شب كلاه كوچكى بر سر مىنهند و در كنار رودخانه همگى به درون آب مىروند و بر سر و روى يكديگر آب مىپاشند و براى اين كه بهتر از عهدهء اين كار برآيند ، هر يك ظرفى نيز همراه مىبرد . كار آبپاشى گاه بدان‌جا مىرسد كه ظرف‌ها را به سوى يكديگر پرتاب مىكنند و سرهاى بسيار شكسته مىشود و گاه چند نفرى هم به جهان ديگر مىروند .\r\nغرفه‌هاى پل از هر سو به رودخانه نگاه مىكند و هريك از ده تا نه قدم طول و چهار قدم عرض دارد . شاه و سفير هند در غرفهء دوم نشسته بودند ، سفير تركستان در راهرويى كه ميان غرفه‌هاى دوم و سوم است قرار گرفته بود . شاه سفير اسپانيا را نزديك خود نشانيد و عقيدهء او را دربارهء آن جشن پرسيد ولى داد و فرياد و هياهوى مردم در اين وقت چندان بود كه روى پل سخن گفتن ميسر نمىشد ، شايد به همين سبب يا به علت اين‌كه جمعى از مردم سرهاى يكديگر را شكسته و چندين نفر نيز كشته يا در آب خفه شده بودند ، شاه فرمان داد كه دست از آبپاشى بردارند .\r\nوقتى كه سفير اسپانيا وارد غرفهء شاه شد ، دو تن از زنان رقاص كه غالبا شاه را مشغول مىدارند آن‌جا بودند و براى تفريح خاطر او با سفيران لاهور و بلخ سربه‌سر مىگذاشتند ولى همين‌كه سفير اسپانيا وارد شد\r\n\r\n","description":"","footnote":"","page_name":" 162 ","page_number":171},
  {"content":"\r\n\r\nشاه به آن دو اشاره كرد كه از مجلس بيرون روند سپس رو به اطرافيان خود كرد و به خنده گفت : « سن سفير اسپانى به جايى رسيده است كه ديگر از مصاحبت زنان و اين‌گونه تفريحات لذت نمىبرد . »\r\nگويندهء نامعلوم تاريخ منظوم شاه عباس نيز عيد آب‌پاشان را در اين شعرها وصف كرده است :\r\n چو هر سال روز نخستين مهر * برافروزد از برج خرچنگ چهر \r\n بود آبپاشان به رسم عجم * كه كسرى شگون كرده بوده است و جم \r\n شهش نيز نيكو شمردى به فال * به امرش شدى جشن آن روز سال \r\n در آن روز در چارباغ ازدحام * نمودند بيش از شمر خاص و عام \r\n ز بس ريختند آب بر يكدگر * جهان گشت تا ماهى و ماه‌تر \r\n3 . پل شاهى اصفهان ( پل خواجو ) - اين پل كه در سر راه قديم اصفهان به شيراز ساخته شده ، به نام پل حسن‌آباد و پل بابا ركن الدين نيز خوانده شده است ( بابا ركن الدين از عرفاى معروف اصفهان است كه در سال 769 هجرى وفات كرده و در قبرستان تخت فولاد اصفهان مدفون شده است ) . احتمال داده‌اند كه شالودهء آن در زمان حسن بيك تركمان يا حسن پاشا نامى از امراى تيمورى گذاشته شده باشد . پل خواجو در سال 1060 هجرى بنا شده ، طول آن 133 متر و عرض آن 12 متر است و به منزلهء سد و بند نيز مىباشد و با بستن دهانه‌هاى آن در ضلع غربى پل درياچه‌اى نيز به وجود مىآمده است و به همين جهت دربارهء بناى آن گفته‌اند :\r\n داراى جهان پناه عباس * درياچه و سد و پل بنا كرد \r\n\r\n","description":"","footnote":"","page_name":" 163 ","page_number":172},
  {"content":"\r\n\r\nاز منظرهء درياچهء مصنوعى ، كه در قسمت غربى پل خواجو موجود مىشده ، در دورهء شاه عباس دوم و جانشينان او در مواقعى كه در كاخ‌هاى سلطنتى ساحل زاينده‌رود مراسمى برپا بوده استفاده مىشده ، به اين ترتيب كه بر روى آب‌هاى بر هم انباشتهء مقابل قصرهاى سلطنتى مراسم آتش‌بازى به عمل مىآمده است .\r\nدر ساختمان پل شاهى اقامتگاه سلطنتى هم پيش‌بينى شده ؛ به اين ترتيب كه در وسط هر يك از دو ضلع شرقى و غربى پل ساختمان مخصوصى ، كه آن را بيگلربيگى مىنامند ، بنا شده و اين دو بنا كه شامل چند اتاق مزيّن به نقاشى و تزيينات آن هم‌اكنون باقى است ، در مواقعى كه پادشاه قصد تماشاى آبريزان پل را مىكرده مورد استفادهء وى و خاندان سلطنت واقع مىشده . وجه تسميهء اين پل به « خواجو » به مناسبت مجاورت آن با محله خواجوى اصفهان است .\r\n( - تصوير شمارهء 13 )\r\nولى قلى شاملو ، فرزند داود قلى هروى معاصر شاه عباس دوم ، در كتاب خود به نام « قصص الخاقانى » كه به صورت نسخهء خطى باقى مانده و هنوز به چاپ نرسيده ، راجع به افتتاح اين پل نوشته است كه بعد از تعطيلات نوروز سال 1060 هجرى ، به امر شاه عباس ثانى ، پل شاهى را كه بر زاينده‌رود بسته شده بود آيين‌بندى و چراغانى و گل‌ريزان كردند و هر يك از غرفه‌هاى آن‌را يكى از امرا و بزرگان تزيين نمود و پادشاه به مدت يك ماه در كنار پل و رودخانهء زرين‌رود به تفريح پرداخت . شاعران آن دوره دربارهء اين جشن و چراغانى شعرهايى سروده‌اند از آن جمله صائب تبريزى ، ملك الشعراى آن عصر كه بزرگ‌ترين شاعر دورهء صفوى محسوب مىشود و آرامگاه او نيز در يكى از باغ‌هاى مجاور ساحل رودخانه در كنار نهر نياصرم واقع شده ، اشعارى را به رشته نظم كشيده است :\r\n\r\n","description":"","footnote":"","page_name":" 164 ","page_number":173},
  {"content":"\r\n\r\n اصفهان يك دل روشن ز چراغان شده است * پل ز آراستگى تخت سليمان شده است \r\n باده چون سيل ز هر چشمه روان گرديده است * كمر پل ز مى لعل بدخشان شده است \r\n از گل و شمع كه افروخته و ريخته است * كهكشان دگر از خاك نمايان شده است \r\n چون مه عيد كه گردد ز شفق چهره فروز * طاق‌ها از مى گلرنگ فروزان شده است \r\n عالم آب دو بالا شده از عشرت پل * شادى و عشرت ايام دوچندان شده است \r\n رنگ سيلاب طلايى شده از نور چراغ * چشمها مشرق خورشيد درخشان شده است \r\n مىدهد ياد سر پل ز خيابان بهشت * شمع و گل چهرهء حور است كه تابان شده است \r\n بادبانهاست پى كشتى دريا دل مى * سايبانها كه ز اطراف نمايان شده است \r\n شده چون قوس قزح هر خم طاقى رنگين * از تماشا پر و بال نگه الوان شده است \r\n زنده‌رود از كف مستانه كه بر لب دارد * جوى شيرى است كه در خلد خرامان شده است \r\n از رگ ابر هوا چنگ به دامان دارد * از گل سرخ زمين چهرهء مستان شده است \r\nگردشگاه چهارباغ - اصفهان در سال 1006 هجرى رسما به پايتختى شاه عباس اول انتخاب شده است و از اين سال به بعد ، فعاليت قابل ملاحظه‌اى براى ساختن قصرها و پل‌ها و مساجد تاريخى به منظور تزيين\r\n\r\n","description":"","footnote":"","page_name":" 165 ","page_number":174},
  {"content":"\r\n\r\nپايتخت به عمل آمده است . فكر ايجاد گردشگاهى مانند چهارباغ هم در همين سال براى پادشاه صفوى پيدا شده و دستور داده شده از محل دروازه دولت ( مقابل كاخ فعلى شهردارى ) تا دامنهء كوه صفّه ( دروازهء شيراز ) خيابان طويل و عريضى مشجّر احداث شود . در حقيقت چهارباغ بيشتر براى اين‌كه باغ باشد ساخته شده نه خيابان ؛ خاصّه كه اين اسلوب خيابان‌سازى براى عبور و مرور در آن زمان مورد احتياج نبوده است و از حيث هيئت و تركيب طورى است كه بيشتر براى محل گردش و تفرّج بوده تا براى رفت و آمد شهر ؛ بعلاوه اين خيابان در حاشيهء شهر طرح‌ريزى شده و بيشتر مخصوص گردش خانوادهء سلطنتى و درباريان بوده است . از جمله تفريحات زنان حرمخانهء شاهى و ديگر زنان شهر يكى اين بود كه روزهاى چهارشنبه در چهارباغ اصفهان و پل سىوسه چشمه با روى گشاده و بىنقاب مىگشتند و تا مدتى از شب در پرتو مشعل‌ها و شمع‌ها در آن‌جا به سر مىبردند و به شادى و خنده و خوردن و نوشيدن مىگذراندند . در اين‌روز تمام چهارباغ ( قرق ) مىشد و در اطراف آن خواجه‌سرايان و مأموران خاصى از عبور مردان شهر به سختى جلوگيرى مىكردند و در اين‌روز فروشندگان چهارباغ همه زن بودند ، گردش اختصاصى زنان اصفهان در چهارباغ از روز چهارشنبه بيست‌وسوم ماه صفر سال 1018 هجرى آغاز شده است .\r\nپيترو دولاواله ، سياح معروف ايتاليايى كه هر وقت صحبت از اصفهان زمان شاه عباس مىشود نام او هم به ميان مىآيد ، مىنويسد :\r\nچهارباغ بعضى روزها مخصوص گردش بانوان بوده و مسلما براى يك جاده و معبر عمومى نمىتوان چنين اختصاصى را قايل شد . طول اين خيابان سه ميل و پهناى آن دو برابر خيابان رم است ؛ ابتداى اين خيابان در جانب شهر اصفهان عمارت كوچكى است كه به شكل كلاه فرنگى ساخته‌اند و اطرافش تمام ايوان و پنجره است . اين عمارت با نقاشى و تزيينات بسيار ديگرى آراسته شده و\r\n\r\n","description":"","footnote":"","page_name":" 166 ","page_number":175},
  {"content":"\r\n\r\nبراى آن بنا شده است كه بتوان خيابان را از آن مكان بلند تماشا نمود و طول آن‌را تشخيص داد . دو ديوار به ارتفاع مساوى در دو سمت خيابان است و پشت اين ديوارها تا حدود نصف خيابان باغ‌هايى است كه به شاه تعلق دارد . مردم اجازه دارند داخل اين باغ‌ها شده ، گردش كنند و حتى از ميوه‌هاى بىشمار آن‌جا در مقابل اندك انسانيت و تعارفى نسبت به باغبان استفاده نمايند . در طرفين خيابان در فاصله‌هاى مساوى درهاى اين باغ‌ها ديده مىشود كه روبه‌روى يكديگر قرار گرفته و هر كدام آن‌ها عمارت كوچك زيبايى است كه فقط براى تفريح كسانى ساخته شده است كه بخواهند در آن‌جا غذايى بخورند و يا ساعتى را تفريح نمايند .\r\nشمارهء اين عمارت‌ها بىاندازه زياد و نماى آن‌ها خيلى آراسته و دلربا است و طورى با هم قرينه و جور و متناسب است كه نمىتوان تصور كرد چيزى دلپذيرتر از آن وجود داشته باشد .\r\nدرخت‌هاى فراوان در هر سو ، چه در خيابان و چه داخل باغ ، در دو سمت ديوارها ديده مىشود كه رديف هم به يك اندازه در فواصل مساوى كاشته شده و چنان سبز و خرم است كه هر اندازه تصور كنيد اين نقطه با طراوت و دلگشا است . علاوه بر اين‌ها ، گوشه به گوشه در فاصله‌هاى معين ، مقابل بناهاى بسيار زيبا در وسط خيابان ، حوض‌هاى بزرگ آب با تناسب صحيح و اشكال مختلف بدون لبه ديده مىشود . آب در كف سنگفرش خيابان موج مىزند و راه نسبتا عريضى در دو طرف براى عبور پياده و سواره ساخته‌اند . نهر آب بزرگى كه در وسط خيابان جارى است ، در جويبارى كه از سنگ ساخته شده جريان دارد و به آب‌نماها مىريزد . در چندين حوض فواره‌هاى بسيار زيبايى ديده مىشود و در بعضى از آن‌ها نيز به وسيلهء احداث پاره‌اى سراشيب‌ها آبشارهايى كه در دنيا نظير آن به اين دلپسندى وجود ندارد درست\r\n\r\n","description":"","footnote":"","page_name":" 167 ","page_number":176},
  {"content":"\r\n\r\nكرده‌اند . قسمت وسط خيابان و پاى ديوارها با سنگ‌هاى كوچكى فرش شده كه براى مردم و اسب‌ها راحت نيست ؛ ولى اين طرف و آن طرف خيابان ، دو نقطه‌اى كه خاك خوبى دارد جا گذاشته و گل‌هاى رنگارنگى نشانده‌اند . يقينا اين گل‌ها در موسم خود از عطر و منظرهء زيباى خويش دل و مشام جان را محظوظ و سرشار مىنمايند .\r\nدر سال 1025 هجرى ، گردشگاه چهارباغ به طورى كه شاه عباس كبير انتظار داشته آراسته شده بوده است . اسكندر بيك تركمان مؤلف تاريخ عالم‌آراى عباسى دراين‌باره چنين نوشته است :\r\nالقصه هركس از امرا و اعيان و سركاران عمارات به وقوف معماران و مهندسان شروع در كار كرده و در انجام آن ساعى گشتند و از آن تاريخ تا حال كه سنهء هجرى به خمس و عشرين و الف ( 1025 هجرى ) رسيده و اين شگرفنامه تحرير مىيابد ، عمارات باصفا و باغات دلگشا به نوعى كه طرح كارخانه ابداع در عرصهء ضمير مبارك اشرف طرح افكنده بود ، به حيز ظهور آمده در كمال لطافت و نهايت خوبى اتمام يافت . درختان سر به فلك افراشته و اشجار ميوه‌دارش گويى به طوبى جنان پيوند دارد . الحاصل هر باغى از آن رشگ جنان و عمارات رفيعش كه به نقوش بديع مذّهب و مزيّن و به صور مصوّران نادره كار آراستگى دارد ، گويى سدير و خورنق از آن نشانى است ، بلكه در عرصهء گيتى نظير وى و عديل آن محض خيال و گمانى .\r\n عجب چارباغى است بهجت‌فزا * گرش ثانى خلد گويند شايد \r\n چو تاريخ آن دل طلب كرد گفتم * نهالش به كام دل شه برآيد \r\nشاردن ، سياح فرانسوى كه در دورهء پادشاهى شاه عباس دوم و شاه\r\n\r\n","description":"","footnote":"","page_name":" 168 ","page_number":177},
  {"content":"\r\n . \r\n","description":"","footnote":"","page_name":" تصوير 1 ","page_number":178},
  {"content":"\r\n\r\nسليمان مدتى در اصفهان به سر برده است ، راجع به خيابان چهارباغ در سفرنامهء خود نوشته است :\r\nاين خيابان زيباترين معبرى است كه تاكنون ديده و يا شنيده‌ام .\r\nولى امروز منظرهء خيابان چهارباغ به كلى تغيير يافته است . نهر سنگى وسط پياده‌رو را پر كرده و خيابان را تسطيح نموده‌اند . باغچه‌هاى گلكارى طرفين پياده‌رو براى سواره‌رو اختصاص داده شده . مغازه‌هاى درجه اول شهر در طرفين پياده‌روهاى دو جانب خيابان متمركز شده‌اند .\r\nسينماها و تئاترها و پاساژها و مهمانخانه‌هاى جديد جاى سردر باغات سابق را گرفته‌اند و از آن همه گل‌هاى فراوان كه در وصف آن‌ها گفته شده :\r\n دست نگارين چو به گل مىرسيد * حرف نچين تا سر پل مىرسيد \r\nو از چنارهاى تنومند و شاداب آن ديگر اثرى نيست .\r\nجلفاى اصفهان و آثار تاريخى آن - ارامنهء مقيم جلفاى اصفهان در ساحل جنوبى زاينده‌رود از فرزندان ارامنه‌اى به‌شمار مىروند كه در دورهء پادشاهى شاه عباس اول به فرمان آن شهريار از مسكن اصلى خود جلفا در كنار نهر ارس به پايتخت وى كوچ داده شدند . توجه مخصوص شاه عباس به ارامنهء اصفهان سبب شد كه ارمنيان شهرهاى ديگر ايران نيز به اصفهان روى آوردند و در اندك زمانى بر جمعيت و وسعت جلفا افزوده شد و چون از پرتوكار و تجارت ثروتمند شدند ، به ساختن خانه‌ها و كاروانسراها و كليساهاى بزرگ همت گماشتند ؛ از آن جمله خواجه نظر از بازرگانان معتبر جلفا دو كاروانسراى بزرگ بنيان گذاشت و نزديك هفت هزار تومان به پول آن زمان صرف اين كار كرد . يكى ديگر از تجّار بزرگ ابريشم به نام خواجه آوديك نيز در جلفا كليساى زيبايى ساخت كه با چراغ‌ها و قنديل‌هاى زرّين و سيمين و تابلوها و تصاوير گرانبها زينت يافته\r\n\r\n","description":"","footnote":"","page_name":" 169 ","page_number":179},
  {"content":"\r\n\r\nو تمام مخارج آن را در حيات خود به عهده گرفت . اين كليسا كه در زمان شاه عباس به نام كليساى آوديك معروف بود امروز در حاشيهء خيابان نظر و ميدان جلفا قرار دارد و به نام كليساى مريم معروف شده است .\r\nشاردن ، تاجر و جهانگرد فرانسوى كه نزديك چهل سال پس از مرگ شاه عباس بزرگ در زمان شاه سليمان صفوى به اصفهان آمده بود ، دربارهء جلفا مىنويسد كه از بزرگ‌ترين محله‌هاى خارج شهر اصفهان است كه يك فرسنگ طول و يك فرسنگ عرض دارد و از دو قسمت تشكيل مىشود : يكى جلفاى قديم كه در زمان شاه عباس اول ساخته شده و ديگرى جلفاى نو كه از آثار دوره سلطنت شاه عباس دوم است . جلفاى نو از هر جهت بر جلفاى كهنه برترى دارد زيرا كوچه‌هاى آن وسيع و مستقيم و پردرخت است . جلفا پنج كوچهء بزرگ دارد كه امتداد آن‌ها از مشرق به مغرب است . بازارى خوب با چند حمام و دو كاروانسرا و يك ميدان و يازده كليسا دارد . در جلفا از 3400 تا 3500 خانه هست . خانه‌هاى كنار زاينده‌رود را بسيار عالى و زيبا شبيه به عمارات سلطنتى ساخته‌اند . شاه عباس اول و شاه صفى كه به ارامنه توجه خاص داشتند ، مكرّر به خانه‌هاى ايشان مىرفتند .\r\nآنچه را كه شاردن نوشته در حال حاضر هم مىتوان ملاحظه نمود با اين تفاوت كه وسعت امروز جلفا خيلى بيش از سابق شده و با آبادىهاى مجاور آن منطقهء وسيعى را در جنوب اصفهان تشكيل مىدهد ، اما تعداد ارامنهء مقيم جلفا خيلى كاهش يافته است . امروزه در جلفاى اصفهان بيش از پنجهزار ارمنى زندگى نمىكنند و ساير سكنهء اين قسمت را ايرانيان مسلمان تشكيل مىدهند ، اما كليساهايى كه شاردن به وجود آن‌ها اشاره مىكند در جاى خود باقى هستند و معروف‌ترين آن‌ها كليساى وانك و بدخهم ( بيت اللحم ) و مريم و استيفان و گريگور مقدس و يوحنا و ميناس و نرسس و سركيس و گيورگ ( كليساى غريب ) است .\r\nشاه عباس براى جلب خاطر ارامنهء جلفا و عيسويان ديگرى كه در\r\n\r\n","description":"","footnote":"","page_name":" 170 ","page_number":180},
  {"content":"\r\n\r\nپايتخت او به سر مىبردند و نيز به ملاحظات سياست خارجى و روابط دوستانهء وى با پادشاهان اروپا در سال 1023 هجرى و مطابق با بيست و هفتمين سال سلطنت خود ، به ساختن كليساى بزرگى در جلفا براى ارامنه و پيروان دين عيسى همت گماشت و در ماه شعبان آن سال در اين‌باره فرمانى به شرح زير صادر كرد :\r\nفرمان همايون شد آن‌كه كشيشان و رهبانان و ملكان و ريش‌سفيدان و كدخدايان و رعاياى ارامنهء ساكنين دارالسلطنهء اصفهان به عنايت بىغايت شاهانه و شفقت و مرحمت بىنهايت پادشاهانه مفتخر و سرافراز و مستظهر و اميدوار بوده ، بدانند كه چون ميانه نواب كامياب همايون ما و حضرات سلاطين رفيع الشأن مسيحيه ، خصوصا سلطنت و شوكت پناهى قدوة السلاطين العيسويه حضرت پاپا ( يعنى پاپ روم ) و پادشاه اسپانيه ، كمال محبت و دوستى است و در ميانهء ما و طوايف مسيحيه يگانگى است و اصلا جدايى نيست و توجه خاطر اشرف بدان متعلق است كه هميشه طوايف مسيحيه از اطراف و جوانب به اين ديار آيند و آمد و شد نمايند و چون دارالسلطنهء اصفهان پايتخت است و از همه طبقه و مردم هر ملت در آن‌جا هستند ، مىخواهيم كه به جهت مردم مسيحيه در دارالسلطنهء صفاهان كليساى عالى در كمال رفعت و زيب و زينت ترتيب دهيم كه معبد ايشان بوده باشد و جميع مردم مسيحيه در آن‌جا به كيش و آيين خود عبادت نمايند و كس نزد حضرت پاپا خواهيم فرستاد كه يكى از كشيشان و رهبانان ملت مسيحيه را به دارالسلطنهء مذكور فرستد كه در آن كليسا به آداب عبادت قيام نموده و طوايف مسيحيه را به طاعت و عبادت ترغيب نمايد و ما نيز از ثواب آن بهره‌مند باشيم و چون چند عدد سنگ بزرگ در اوچ كليساى ايروان بود و عمارت آن كليسا منهدم گشته ، خرابى تمام به آن راه يافته بود كه ديگر شايستگى تعمير\r\n\r\n","description":"","footnote":"","page_name":" 171 ","page_number":181},
  {"content":"\r\n\r\nنداشت و كشيش آن‌جا استخوان‌هاى پيغمبران را كه در آن مكان مدفون بود از آن‌جا بيرون آورده ، به جماعت ترسا و نصارا فروخته بود و آن مقام را از عزّت و شرف انداخته بود ، بنابراين سنگ‌هاى مذكور را از آن‌جا بيرون آورده ، روانهء دارالسلطنهء اصفهان فرموديم كه در كليساى عالى كه در آن‌جا ترتيب مىدهيم نصب فرماييم .\r\nمىبايد كه چون سنگ‌هاى مذكور را بدان جا آورند ، همگى طوايف مسيحيه را جمع نموده از روى تعظيم و احترام تمام استقبال كرده ، سنگ‌ها را آورده به اتفاق سيادت پناه وزارت و اقبال دستگاه شمساللوزارة عليا وزير دارالسلطنهء اصفهان و رفعت پناه محب على بيكالله « 1 » در جايى كه مناسب بدانند بگذارند و به اتفاق يكديگر معماران خاصهء شريفه را همراه ببرند و در پشت باغ زرشك ، در زمينى كه به جهت كليسا قرار داده بوديم ، كليساى عالى طرح نمايند و طرح آن را در تخته و كاغذ كشيده به خدمت اشرف فرستند كه ملاحظه نماييم و بعد از ملاحظه امر فرماييم كه استادان شروع در كار كرده به اتمام رسانند و در اين باب اهتمام لازم دانسته به همه جهتى به شفقت بىدريغ خسروانه اميدوار باشند . به تاريخ شهر شعبان سنه 1023 « 2 »\r\nپس از صدور اين فرمان ، ساختمان كليساها آغاز شد و به فاصلهء 13 سال بعد كليساى بدخهم يا بيت اللحم در ميدان جلفا ، به سال 1036 هجرى ( 1627 ميلادى ) و كليساى بزرگ و مشهور وانك ، كه امروز محل خليفه‌گرى و مشهورترين كليساى جلفا است ، در سال 1074 هجرى ( 1664 ميلادى ) به اتمام رسيده ؛ در بين كليساهاى جلفا كليساى بدخهم\r\n\r\n\r\n","description":"","footnote":"\r\n( 1 ) . محب على بيكالله ناظر بيوتات سلطنتى بوده و نام او در كتيبهء سردر مسجد شاه نيز ذكر شده است .\r\n( 2 ) . نصر الله فلسفى ، زندگانى شاه عباس اول ، مجلد سوم ، ص 214 .\r\n","page_name":" 172 ","page_number":182},
  {"content":"\r\n\r\nكه به وسيلهء خواجه پطرس بنا شده و كليساى وانك كه به وسيلهء خواجه آوديك به اتمام رسيده ، با سبك معمارى شرقى و آرايش‌هاى طلاكارى و تابلوهاى جالب و ازاره‌هاى كاشيكارى از زيباترين كليساهاى اصفهان است و همه روز گروه كثيرى از سيّاحان داخلى و خارجى از آن‌ها ديدن مىنمايند .\r\nسنگ‌هاى مقدّس كليساى ( اوچ كليساى ايروان ) ، كه در فرمان شاه عباس اول به آن‌ها اشاره شده ، هم‌اكنون در كليساى گيورگ ، كه آن را ( كليساى غريب ) نيز مىنامند ، در قسمتى از جلفا كه در حاشيهء خيابان حكيم نظامى واقع مىشود در معرض تماشاى سيّاحان قرار دارد .\r\nارامنه به فرمان شاه عباس اول اجازه يافتند كه با آزادى كامل مراسم مذهبى خود را اجرا كنند . كليساها بسازند و علامت صليب را در بالاى گنبدهاى كليساها نصب كنند و ناقوس بزنند . اكثريت ارامنهء امروز ، كه تعداد آن‌ها در جلفا در حدود 5000 نفر است ، پيرو مذهب ( گريگوريان ) هستند و پيروان كليساى كاتوليك و پروتستان جلفا خيلى معدود است و از چندين خانواده تجاوز نمىكند ، اما جمعيت جلفا در عهد صفوى ، به طورى كه مطلّعين امروز ارمنى اظهار مىدارند ، در حدود سىهزار نفر بوده است كه فقط هزار نفر آن‌ها كاتوليك و بقيه از دستهء گريگوريان بوده‌اند .\r\nدر حومهء اصفهان در حدود سيصد نفر ارمنى در چهارمحال و حدود 12 هزار نفر در فريدن ( نواحى كوهستانى مغرب اصفهان ) به سر مىبرند .\r\nآبادىهاى محل سكونت ارامنه در فريدن عبارت است از : نماگرد ، قرقن ، سواران ، سينگرد ، خويگون عليا ، سنگباران ، زرنه ، هزار جريب ، ميلاگرد ، سرشگون ، چيگون ، درختك ، هادون ، خونك .\r\nكليساى معتبر وانك داراى موزه‌اى است كه جنب كليسا و در شمال آن واقع شده و داراى سالن‌هاى متعدد و اشيا و آثار تاريخى است . عمارت موزه در سال 1905 م / 1322 ه ق ساخته شده و داراى تابلوهاى متعدد\r\n\r\n","description":"","footnote":"","page_name":" 173 ","page_number":183},
  {"content":"\r\n\r\nنقاشى و اشيا و آثار ديگر است . ( - تصوير شمارهء 17 ) . مجموعهء فرامين پادشاهان ايران مبنى بر آزادى ارامنه از لحاظ كسب و كار و اجراى مراسم دينى كه زينت‌بخش يكى از سالن‌هاى موزهء جلفا شده است ، جزء آثار ارزندهء اين موزه است . از توابع اين كليسا كتابخانه‌اى است كه قريب ده هزار جلد كتاب دارد و در بين آن‌ها تعداد زيادى نسخ خطى به زبان ارمنى با تذهيب و جلد نفيس جلب توجه مىكند .\r\nقبرستان ارامنه در جنوب جلفا و در دامنهء كوه صفّه قرار دارد .\r\nكتيبه‌هاى ارمنى كه بر سنگ‌هاى يكپارچهء قبور نقش بسته است ، هويت مدفونين و مشاغل آن‌ها را تعيين مىكند . بعضى از اروپاييان مشهور و نمايندگان تجارتى ممالك اروپايى در قرن هفدهم ميلادى و بعضى از سفراى خارجى در اين قبرستان مدفون شده‌اند . در سال‌هاى اخير يكى از ارمنيان علاقه‌مند جلفا ، به نام آبراهام گورگنيان ، تعدادى از كتيبه‌ها و نقوش سنگ‌هاى مهم قبور ارامنه را نقاشى كرده و مجموعهء جالبى فراهم آمده است كه در يكى از اتاق‌هاى جنب كليساى وانك در معرض تماشاى سيّاحان قرار داده‌اند و ما در اين‌جا به عنوان نمونه چند كتيبه را نقل مىكنيم :\r\nهاراطون ، كشيش هوانيان ، نويسندهء تاريخ جلفا ، مدفون در قبرستان ارامنهء جلفا ، تاريخ وفات 1871 .\r\nراهب و پيشواى كليسا ، خاچاطور كيسارانسى ، مؤسس چاپخانهء ارامنه در ايران ، مدفون در كليساى وانك ، تاريخ وفات 1646 .\r\nخليفه داويد ، كه با جمع‌آورى اعانه از اهالى اقدام به تجديد ساختمان كليسا نموده است ، مدفون در كليساى وانك ، تاريخ وفات 1683 .\r\nخليفه موسس ، كه در سال 1706 اقدام به كاشيكارى اطراف كليسا نموده ، در سال 1725 وفات كرده و در كليساى وانك مدفون است .\r\nخواجه آوديك ، مؤسس نمازخانهء مريم ، مدفون در كليساى مريم ، تاريخ وفات 1639 .\r\n\r\n","description":"","footnote":"","page_name":" 174 ","page_number":184},
  {"content":"\r\n\r\nتئودور ميرانويچ ، سفير لهستان در اصفهان ، مدفون در قبرستان ارامنهء جلفا ، تاريخ وفات 1686 .\r\nويلهلم لوكينسن و لكن ، مدير شركت هلندى هند شرقى ، مدفون در قبرستان ارامنهء جلفا ، تاريخ وفات 1665 .\r\nخواجه بيدروس ولى جانيان ، مؤسس كليساى بدخهم ، مدفون در كليساى بدخهم ، تاريخ وفات 1649 .\r\nسركيس هاكوپ ، پزشك دربار ، مدفون در قبرستان ارامنهء جلفا ، تاريخ وفات 1720 .\r\nمنارجنبان - يكى از بناهاى تاريخى جالب اصفهان منارجنبان است كه در فاصلهء شش كيلومترى مغرب شهر اصفهان در راه اصفهان به نجف‌آباد در دهكده‌اى به نام كارلادان واقع شده است . تنها تاريخى كه در اين بنا وجود دارد ، تاريخ سنگ آرامگاه عمو عبد اللّه است كه بناى بقعه پس از وفات او در سال 716 هجرى بر مزار وى صورت گرفته است .\r\nعمو عبد الله به فحواى كتيبه آرامگاه او شيخ زاهد پرهيزكارى بوده است كه در تاريخ هفدهم شهر ذيحجه سال 716 هجرى درگذشته است و بر روى قبر وى آرامگاهى بنا كرده‌اند كه ايوان فعلى منارجنبان است .\r\nسبك ساختمان اين ايوان كه تزيينات كاشيكارى نيز دارد ، سبك بناهاى قرن هشتم هجرى است و كاشىهاى لاجوردىرنگ به شكل ستارهء چهارپر در فواصل اشكال ديگرى كه به شكل كثير الاضلاع و به رنگ فيروزه‌اى است ، دو لنگه طاق و اطراف ايوان را زينت داده است .\r\nنكتهء جالب توجه حركت مناره‌ها مىباشد كه با حركت دادن يكى در ديگرى نيز حركت محسوس و مشهود مىشود . حركت مناره‌ها از نظر استادان فن خيلى عجيب نيست و چنين نظر داده‌اند كه اين كيفيت در تمام مناره‌ها موجود است ، با اين وجه اختصاص كه در اين بنا چون مناره‌ها سبك‌تر و باريك‌تر هستند ، حركت آن‌ها محسوس‌تر است ؛ ضمنا\r\n\r\n","description":"","footnote":"","page_name":" 175 ","page_number":185},
  {"content":"\r\n\r\nكلاف‌هاى چوبى كه در قسمت‌هاى بالا و پايين هريك از دو منار در ساختمان آن به كار رفته نيز عامل مؤثرى در تسهيل حركت مناره‌ها به شمار مىرود . راجع به حركت مناره‌ها صحبت‌هاى زياد شده ، ولى شايد به حقيقت نزديك‌تر باشد كه بگوييم از روز اول اين بنا را به قصد آن‌كه منارهء آن حركت كند نساخته‌اند ، بلكه پس از ساختمان مناره‌ها در طرفين ايوان ، كه به نظر اساتيد فنّ مدتى بعد از ساختمان خود ايوان اتفاق افتاده ، حركت مناره‌ها هم مشهود شده است . چيزى كه بيشتر موجب شگفتى است آن است كه نه‌تنها موقع حركت دادن يكى از مناره‌ها در منار ديگر هم حركت پديدار مىشود ، بلكه حركت به تمام نقاط اين ساختمان منتقل مىگردد ؛ به طورىكه هرگاه ظرف آبى را بر روى تخته سنگ عظيم و يكپارچهء آرامگاه عمو عبد اللّه كه در داخل يكى از طاق‌نماهاى ايوان واقع شده قرار دهيم ، پس از حركت دادن مناره‌ها ، در سطح آب ظرف نيز حركت محسوس مىشود . در مناره‌هاى مسجد اشترجان نيز كه در چهل كيلومترى جنوب غربى اصفهان واقع شده و در سال 715 هجرى بنا شده است حركت محسوس مىشود . مسجد اشترجان از بناهاى جالب قرن هشتم هجرى در اصفهان است و ارتفاع مناره‌هاى آن به ميزان دو ثلث به مرور زمان كاسته شده است .\r\n\r\n","description":"","footnote":"","page_name":" 176 ","page_number":186},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n1 / آتشگاه / دورهء ساسانى / - / آتشگاه ، هشت كيلومترى غرب اصفهان\r\n2 / پل شهرستان / آثار دوران ساسان ، ديلمى ، سلجوقى / - / سه كيلومترى شرق اصفهان\r\n3 / سردر مسجد جامع جورجير / اواخر قرن چهارم / صاحب اسماعيل بن عباد وزير فخر الدولهء ديلمى / انتهاى بازار رنگرزان ، جنب مسجد حكيم\r\n4 / مسجد پامنار / 461 / محمد بن ابراهيم / زواره ، 192 كيلومترى اصفهان\r\n5 / گنبد جنوبى مسجد جمعهء اصفهان / 473 / خواجه نظام الملك طوسى ، وزير مشهور ملكشاه / خيابان هاتف ، مسجد جمعهء اصفهان\r\n6 / گنبد شمال مسجد جمعهء اصفهان / 481 / ابو الغنايم تاج الملك خسرو فيروز شيرازى / خيابان هاتف ، مسجد جمعهء اصفهان\r\n7 / مسجد و منارهء برسيان / 491 - 498 / دورهء سلطان بركيارق بن ملك شاه / برسيان ، 42 كيلومترى شرق اصفهان\r\n8 / منارهء چهل دختران / 501 / ابى الفتح بن محمد بن عبد الواحد نهوجى / اصفهان ، آخر محلهء جوباره\r\n9 / مناره‌گار - جار / 515 / سيد الرؤساء ابو القاسم / بلوك برآآن در جنوب بستر زاينده‌رود\r\n10 / مسجد گز / - / بناى سلجوقى / 18 كيلومترى شمال اصفهان\r\n\r\n","description":"","footnote":"","page_name":" 177 ","page_number":187},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n11 / مسجد سين / 526 / ابو غالب يحى / 24 كيلومترى شمال اصفهان\r\n12 / منارهء مسجد على / - / بناى دورهء سلجوقى / اصفهان ، ميدان قديم\r\n13 / منارهء ساربان / - / زيباترين مناره‌هاى عهد سلجوقى در ايران / اصفهان ، محلهء جوباره\r\n14 / منارهء زيار / - بناى دورهء سلجوقى / 33 كيلومترى مشرق اصفهان در جنوب بستر زاينده‌رود\r\n15 / منارهء راهروان / - بناى دورهء سلجوقى / 7 كيلومترى شمال شرقى اصفهان\r\n16 / مقبرهء الراشد باللّه / 533 / اين خليفهء عباسى در اصفهان به دست باطنيان به قتل رسيده است . / دهكدهء شهرستان ( جى ) چهار كيلومترى مشرق اصفهان .\r\n17 / مسجد جامع اردستان / 533 - 555 / ابو طاهر حسين / اردستان ، 180 كيلومترى اصفهان .\r\n18 / مسجد جامع زواره / 530 / ابو طاهر حسين / زواره ، 192 كيلومترى اصفهان و 12 كيلومترى اردستان\r\n19 / مقبرهء دارالبطيخ / اواخر دورهء سلاجقه / آرامگاه پادشاهان و وزراى سلجوقى / احمدآباد اصفهان ، دارالبطيخ\r\n20 / بقعهء پير بكران / 703 - 712 / آرامگاه محمد بن بكران / پير بكوان ، سى كيلومترى جنوب غربى اصفهان\r\n21 / مسجد جامع اشترگان / 715 / فخر الدين محمد بن محمود بن على اشترجانى / اشترجان ، چهل كيلومترى جنوب غربى اصفهان\r\n\r\n","description":"","footnote":"","page_name":" 178 ","page_number":188},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n22 / مسجد كاج / قرن هشتم / - / كاج ، 18 كيلومترى مشرق اصفهان ، شمال زاينده‌رود\r\n23 / مسجد دشتى / قرن هشتم / - / دشتى ، 18 كيلومترى مشرق اصفهان ، جنوب زاينده‌رود\r\n24 / مسجد ازيران / قرن هشتم / - / ازيران ، 30 كيلومترى مشرق اصفهان\r\n25 / منارهء باغ قوشخانه / قرن هشتم / - / محلهء طوقچى اصفهان\r\n26 / مناره‌هاى دارالضيافه / قرن هشتم / - / محلهء جوباره اصفهان\r\n27 / منارجنبان / 716 / آرامگاه عمو عبد اللّه / كارلادان\r\n28 / امام‌زاده جعفر / 725 / - / خيابان هاتف\r\n29 / مدرسهء بابا قاسم / 725 / ابو الحسين سليمان طالوت دامغانى / خيابان هاتف ( تصوير شمارهء 6 )\r\n30 / مناره‌هاى دردشت و گنبد آرامگاه سلطان بخت آغا / نيمهء اول قرن هشتم / سلطان بخت آغا زوجهء محمود شاه آل مظفر / دردشت\r\n31 / تالار تيمورى / نيمهء دوم قرن نهم / دارالحكومه رستم بن عمر شيخ بن تيمور / محل فعلى باشگاه افسران\r\n32 / بيت الشتاء مسجد جمعهء اصفهان / 851 / عماد بن مظفر ورزنه / مسجد جمعهء اصفهان\r\n\r\n","description":"","footnote":"","page_name":" 179 ","page_number":189},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n33 / خانقاه نصرآباد / 855 / صدر الدين على طبيب / چهار كيلومترى مغرب اصفهان محلهء شهشهان اصفهان\r\n34 / بقعه شهشهان / 852 / آرامگاه شاه علاء الدين محمد / محلهء شهشهان اصفهان\r\n35 / درب امام / 857 / از دورهء حكومت جهانشاه قراقويونلو / محلهء درب امام اصفهان\r\n36 / خانقاه شيخ ابو مسعود / 895 / از دورهء سلطان يعقوب آق‌قويونلو / محلهء در شيخ\r\n37 / سردر راويه درب كوشك / 902 / على بيك برنا / به باغ چهلستون انتقال داده شده\r\n38 / هارون ولايت / 918 / از دورهء شاه اسماعيل اول / ميدان قديم\r\n39 / مسجد على / 929 / از دورهء شاه اسماعيل اول / ميدان قديم\r\n40 / مسجد قطبيه / 950 / قطب الدين على باب الدشتى / سردر اين مسجد به باغ چهلستون انتقال داده شده\r\n41 / مسجد ذوالفقار / 950 / شيخ محمد صفى / بازار\r\n42 / شاه زيد / - / از دورهء شاه محمد خدابنده و شاه سليمان آثارى دارد / محلهء ترواسكان\r\n43 / مسجد مقصود بيك / 1010 / مقصود بيك ناظر شاه عباس اول / در مجاورت ميدان شاه\r\n\r\n","description":"","footnote":"","page_name":" 180 ","page_number":190},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n44 / پل الله‌وردى خان / 1011 / از دورهء شاه عباس اول / چهارباغ\r\n45 / مدرسهء ملا عبد الله / اول قرن يازدهم / از دورهء شاه عباس اول / بازار\r\n46 / مسجد سرخى ( مسجد سفره‌چى ) / 1014 / خلف بيك ، سفره‌چى شاه عباس اول / كوچهء مسجد سرخى\r\n47 / مسجد شيخ لطف الله / 1011 - 1028 / شاه عباس اول / ميدان شاه\r\n48 / مسجد شاه / 1020 - 1040 / قسمت عمده ساختمان مسجد شاه در دورهء شاه عباس اول به اتمام رسيده ولى از دورهء جانشينان وى ، شاه صفى و شاه عباس دوم ، نيز در اين مسجد آثارى هست / ميدان شاه\r\n49 / مسجد جارچى / 1019 / ملك سلطان جارچى باشى شاه عباس اول / بازار\r\n50 / كليساى بدخهم ( بيت اللحم ) / 1037 / از دورهء شاه عباس اول / جلفا\r\n51 / سردر قيصريه / 1029 / از دورهء شاه عباس اول / شمال ميدان شاه\r\n52 / بقعهء بابا ركن الدين / 1039 / از آثار دورهء شاه عباس اول كه در زمان شاه صفى به اتمام رسيده . / تخت فولاد اصفهان\r\n53 / مسجد آقا نور / 1039 / نور الدين محمد اصفهانى / محله دردشت\r\n\r\n","description":"","footnote":"","page_name":" 181 ","page_number":191},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n54 / امامزاده اسماعيل / - / از دورهء سلجوقيان و عهد صفوى آثارى دارد / خيابان هاتف\r\n55 / مدرسهء جدهء بزرگ / 1058 / جدهء شاه عباس دوم / بازار\r\n56 / مدرسهء جدهء كوچك / 1056 / جدهء شاه عباس دوم / بازار\r\n57 / پل خواجو / 1060 / شاه عباس دوم / انتهاى چهارباغ صدر\r\n58 / مسجد ساروتقى / 1053 / ساروتقى وزير شاه عباس دوم / دروازهء حسن‌آباد\r\n59 / عمارت چهلستون / 1057 / شاه صفى و شاه عباس دوم / خيابان سپه\r\n60 / مسجد مصرى / 1061 / حاجى ميرزا محمد خان تاجر مصرى / شمال جوباره\r\n61 / مدرسهء شفيعيه / 1067 / محمد شفيع اصفهانى / محلهء دردشت\r\n62 / بقعهء شاهزادگان / 1067 / شاه عباس دوم / محلهء چهارسو\r\n63 / مسجد حكيم / 1067 - 1073 / حكيم محمد داود / انتهاى بازار رنگرزان\r\n64 / كاخ هشت بهشت / 1080 / شاه سليمان / خيابان چهارباغ\r\n65 / تالار اشرف / - / شاه عباس دوم يا شاه سليمان / محل فعلى باشگاه فرهنگ\r\n66 / مسجد لنبان / 1080 / شاه سليمان / خيابان شاهپور\r\n67 / بقعهء ميرزا رفيعا / 1082 / شاه سليمان / تخت فولاد\r\n\r\n","description":"","footnote":"","page_name":" 182 ","page_number":192},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n68 / آرامگاه صائب / 1087 / شاه سليمان / خيابان صائب\r\n69 / مسجد شيخ على خان / 1090 / شيخ عليخان وزير شاه سليمان / محلهء ترواسكان\r\n70 / مسجد ايلچى / 1097 / صاحب سلطان بيگم / احمدآباد اصفهان\r\n71 / مدرسهء ميرزا حسين / 1099 / از دورهء شاه سليمان / بيدآباد\r\n72 / مدرسهء كاسه‌گران / 1105 / آمير محمد مهدى حكيم الملك / بازار\r\n73 / مدرسهء نيماورد / دورهء صفوى / زينب بيگم ، همسر حكيم الملك اردستانى / بازار اصفهان\r\n74 / مدرسهء جلاليه / 1114 / جلال الدين محمد حكيم / احمدآباد\r\n75 / مدرسهء مريم بيگم / 1115 / مريم بيگم ، دختر شاه صفى / سردر كاشيكارى اين مدرسه به موزهء ايران باستان منتقل شده\r\n76 / امامزاده احمد / - / داراى آثار سلجوقى و صفوى / مجاور دروازهء حسن‌آباد\r\n77 / مسجد على قلى آقا / 1122 / عليقلى آقا ، از خواجگان حرم شاه سلطان حسين / چهار سوى على قلى آقا\r\n78 / مدرسهء شمس‌آباد / 1125 / آميرزا محمد مهدى تاجر عباس‌آبادى / خيابان شيخ بهايى\r\n79 / مدرسهء بزرگ صدر / قرن سيزدهم / حاج محمد حسين خان صدر اعظم اصفهان / بازار\r\n\r\n","description":"","footnote":"","page_name":" 183 ","page_number":193},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n80 / آرامگاه واله / 1229 / حاج محمد حسين خان صدر اعظم اصفهان / خيابان فيض\r\n81 / كاروانسراى مهيار / صفوى / از آثار صفويه / 54 كيلومترى جنوب اصفهان\r\n82 / كاروانسراى گز / صفوى / از آثار صفويه / 18 كيلومترى شمال اصفهان قريه گز\r\n83 / مسجد سيد حجت الاسلام / نيمهء دوم قرن سيزدهم / حجت الاسلام شفتى / خيابان محمد رضا شاه\r\n84 / مسجد حاج محمد جعفر آباده‌اى / 1296 / حاج محمد جعفر آباده‌اى / بازار\r\n85 / مسجد صفا / 1290 / محمد على گلستانه / شهشهان\r\n86 / مسجد رحيم خان / 1290 - 1304 / محمد رحيم خان بيگلر بيگى / خيابان شاه - نارون\r\n87 / مسجد ركن الملك / 1319 - 1325 / ركن الملك شيرازى / اول تخت فولاد\r\n88 / مسجد آقا ميرزا محمد هاشم / 1285 / آقا ميرزا محمد هاشم چهار سوقى / خيابان شاه\r\n89 / بقعهء شاهرضا / دورهء صفوى / در قرن سيزدهم هجرى تعميراتى در آن به عمل آمده / شهرضا ، قميشه سابق\r\n90 / بقعهء شاه سيد على اكبر / دورهء صفوى / در قرن سيزدهم هجرى تعميراتى در آن به عمل آمده / شاه سيد على اكبر ، 18 كيلومترى شهرضا\r\n\r\n","description":"","footnote":"","page_name":" 184 ","page_number":194},
  {"content":"\r\n\r\n\r\nمشخصات آثار تاريخى موجود و مشهور اصفهان به اجمال\r\nشماره / نام بنا / سال ساختمان ( ه ق ) / بانى ساختمان / محل بنا\r\n91 / مسجد سروشفادران / دورهء صفوى / داراى آثار سلجوقى و صفوى / سروشفادران ( سروش آذران ) ، 18 كيلومترى اصفهان\r\n92 / مسجد جامع خوزان / دورهء صفوى / آثارى از قرن هشتم و دورهء صفويه دارد / خوزان ، 18 كيلومترى اصفهان ، از نواحى سده\r\nبراى اطلاع بيشتر از آثار تاريخى اصفهان - گنجينهء آثار تاريخى اصفهان ، تأليف نويسندهء اين كتاب\r\n\r\n","description":"","footnote":"","page_name":" 185 ","page_number":195},
  {"content":"\r\n . \r\n","description":"","footnote":"","page_name":" 186 ","page_number":196},
  {"content":"\r\n\r\n\r\nفصل چهارم\r\n\r\nاصفهان در دورهء معاصر\r\nاصفهان در اواخر عهد صفوى به اوج وسعت خود رسيد و تعداد محلّه‌هاى آن ، كه نام آن‌ها هنوز باقى است ، از چهل گذشت . محلّه‌هاى شهر اصفهان در آن دوره به شرح زير ذكر شده :\r\nمحلهء دولت ، باغ جنت ، عباس‌آباد ، لنبان ، چهارسوى شيرازىها ، شمس‌آباد ، چرخاب ، حسن‌آباد ، خواجو ، ترواسكان ( تلواسكان ) ، ظلّله ، پاى قلعه ، قصر منشى ، كرّان ، احمدآباد ، يزدآباد ، گلبار ( گلبهار ) ، جوباره ، حسين‌آباد ، طوقچى ، دردشت ، شاه شاهان ( شهشهان ) ، آسنجان ( خيابان خوراسكان فعلى در امتداد احمدآباد ) ، فلفلچى ، چمبلان ( چلمون ) جماله كله ( حماله كله و تل عاشقان در مشرق مسجد حكيم فعلى واقع مىشده و متّصل به محلهء دروازهء نو بوده است ، نيم‌آورد ، محلهء مسجد حكيم ، دروازهء نو ، بيدآباد ، شيش ، محلهء نو ، درب كوشك ، دروازهء دولت ، محله خيابان ، مستهلك ، مورنان ، خوابجان .\r\nاين محلّه‌ها هريك مشتمل بر محلّه‌هاى كوچك‌ترى بوده ، چنان‌كه محلهء جوباره شامل ميدان مير و دارالبطيخ و سيد احمديان و درب دريچه ( امروزه مردم درب درچه تلفظ مىكنند ) و محلهء سلطان سنجر و محلهء\r\n\r\n","description":"","footnote":"","page_name":" 187 ","page_number":197},
  {"content":"\r\n\r\nپاشاخ و يازده پيچ و غيره بوده است . استيلى افغان‌ها بر شهر اصفهان ، در محرم سال 1135 ، و انقراض سلطنت شاه سلطان حسين از عوامل مؤثر سقوط و انحطاط اين شهر بزرگ محسوب مىشود . در مدت محاصره ، كه هفت تا نه ماه طول كشيده است ، بسيارى از مردم به علت قحطى و شيوع امراض تلف شدند . همچنين قتل عام‌هاى مكرر افغان‌ها به طور محسوسى از جمعيت مردم اين شهر ، به علت ترسى كه از وضع خود داشتند ، كاست . افغان‌ها ، در عين حال كه اصفهان را متصرف شده و در اختيار خود داشتند ، چون بسيارى از نقاط ايران از قلمرو آن‌ها خارج بود از انتقام مردم دايما هراسان بودند و به همين منظور اشرف افغان براى تحكيم موقعيت خود در شهر دستور داد كه شهر را محدودتر كرده و بارويى در داخل باروى قديم اصفهان بكشند . اين بارو و دروازهء آن هنوز به نام « دروازهء اشرف » شهرت دارد . گفته‌اند كه براى بناى باروى جديد بسيارى از بناها و مدارس قديمى را خراب كردند و مصالح آن را براى كشيدن اين بارو به كار بردند .\r\nپير لوتى « 1 » ، سياح و نويسندهء فرانسوى ، كه در سال 1904 ميلادى ( برابر سال 1321 هجرى قمرى ) به ايران مسافرت نموده و مدتى در اصفهان به سر برده ، نوشته است :\r\nاصفهان از زمان حملهء افغان يعنى هجوم وحشتناك بزرگى كه به وسيلهء محمود افغان تقريبا دويست سال پيش اين شهر را مورد تاخت و تاز قرار داد ، ويران گرديده است . اصفهان پس از تحمل بار محنت اين حمله كه سكنهء آن را از هفتصدهزار به شصت‌هزار تقليل داد ، ديگر عظمت خود را از سر نگرفته است ، بعلاوه كريم خان زند بر اثر انتقال پايتخت كشور بيش‌ازپيش وسايل انحطاط آن را فراهم ساخته است . در مسافتى به طول بيش از يك فرسخ\r\n\r\n\r\n","description":"","footnote":"\r\n( 1 ) .  Pierre Loti \r\n","page_name":" 188 ","page_number":198},
  {"content":"\r\n\r\nخانه‌ها ، كاخ‌ها و بازارها همه خالى از سكنه است .\r\nدر دورهء حكومت زنديه يعنى زمانى كه شيراز پايتخت بود ، به اصفهان توجّهى نشد . در دورهء قاجاريه نيز كه تهران به پايتختى انتخاب گرديد ، اصفهان در بوتهء فراموشى ماند ؛ مع ذالك در دورهء حكمرانى و صدارت حاج محمد حسين خان اصفهانى ، صدر اعظم فتحعلى شاه ، از طرف آن مرد خيرخواه و با تدبير تعميراتى در مساجد و مدارس قديمه به عمل آمد و بناهاى جديدى بر تعداد ابنيهء دورهء صفوى افزوده گرديد و از آن جمله است : مدرسهء صدر در بازار بزرگ اصفهان ، مدرسهء ديگرى به نام صدر در محلهء خواجو ، مدرسه و مسجد صدر در محلهء پاى قلعه ، عمارت صدرى كه بناى زيباى شاهانه‌اى بوده و صدر اعظم آن را جهت پيشكش كردن به فتحعلى شاه ساخته بوده است و چهارباغ صدر يا چهارباغ نو كه آن را چهارباغ خواجو نيز مىنامند و طبق نقشهء چهارباغ معروف زمان شاه عباس احداث شده ، دروازهء حسن‌آباد را به پل خواجو اتصال مىدهد .\r\nصدر اصفهانى به بناى عمارتى به نام هفت دست صدرى در مجاورت عمارت هفت دست معروف دورهء صفوى نيز اقدام كرده بوده است ، ولى اين بنا و تعدادى از بناهاى عهد صفوى قبل از مشروطيت منهدم شده و امروز ديگر اثرى از آن‌ها بر جاى نيست .\r\nسرجان ملكم ، سفير انگليس در دربار فتحعلى شاه ، در كتاب مقالات خود شرحى دربارهء صدر نوشته و متذكر شده است كه هر ولايتى كه تحت حكومت او قرار يافته ، روبه ترّقى و آبادى گذاشته . اصفهان در ايام حكومت او دو برابر بيش‌ازپيش داراى جمعيت شده و كارخانجات ابريشم و قلابدوزى آن ظرف بيست سال چهار برابر بيشتر گرديده است .\r\nفتحعلى شاه در عمارت هفت دست اصفهان ، از بناهاى دورهء شاه عباس دوم ، بدرود زندگى گفت و جنازهء او را به قم انتقال داده و در اتاق مخصوص به خاك سپردند . جانشين وى ، محمد شاه ، مسافرت‌هايى به اصفهان كرد و از آن جمله در يكى از سفرها ، كه براى سركوبى جمعى از\r\n\r\n","description":"","footnote":"","page_name":" 189 ","page_number":199},
  {"content":"\r\n\r\nاشرار عازم اصفهان شده بود ، يك هيئت فرانسوى را كه فلاندن « 1 » نقّاش معروف و كست « 2 » معمار و باستان‌شناس نيز با آن‌ها همراه بوده است ، در قصر هفت دست به حضور پذيرفته است . به دستور منوچهر خان معتمد الدوله گرجى ، حكمران آن زمان اصفهان ، تعميرات مختصرى در مسجد شاه و باغ و قصر هزار جريب انجام داده است .\r\nدر دورهء سلطنت ناصر الدين شاه قاجار ، تعميرات اندكى در بعضى از آثار تاريخى اصفهان صورت گرفته . مؤلف كتاب ماثر و الآثار در باب هفتم كتاب خود از اين تعميرات نام برده است . اما در دورهء جانشينان اين پادشاه نه تنها نسبت به حفظ نفايس تاريخى اين شهر توجهى نشد ، بلكه در اثر بىقيدى و سهل‌انگارى تعدادى از آثار زيباى آن تدريجا راه زوال و نيستى سپرده و قبل از مشروطيت ، بسيارى از آن‌ها منهدم گرديد . وضع اسفناك مساجد و ساير بناهاى تاريخى در آن موقع از نوشته‌هاى سياحانى مانند پيرلوتى ، كه در اواخر دورهء قاجار اصفهان را ديده‌اند ، كاملا مشهود است .\r\nپيرلوتى ضمن توصيف ميدان شاه راجع به خرابىها چنين مىنويسد :\r\nهنگامى كه انسان دقت مىكند ، خرابىهاى عجيبى در اين بناها كه در ابتدا باشكوه به نظر مىرسند ، مشاهده مىكند . در آن بالا ستون زيبا و بلند قصر شاه عباس ، در زير روپوشى كه در حال خرابى است ، كاملا خم شده . در طرفى كه مواجه با وزش بادهاى زمستانى است ، نيمى از كاشىها و ميناكارىهاى گنبدها و مناره‌ها ريخته و اين آثار باعظمت را لكه‌هاى خاكسترىرنگ فرا گرفته است .\r\nراجع به مسجد شاه نوشته است :\r\nهر اندازه جلو مىرويم ، متوجه مىشويم كه مناره‌ها و گنبد\r\n\r\n\r\n","description":"","footnote":"\r\n( 1 ) .  Flandin \r\n( 2 ) .  Coste \r\n","page_name":" 190 ","page_number":200},
  {"content":"\r\n\r\nعبادتگاه وسيع و چيزهاى دور تر در عقب صحن مسجد و ايوان ، خراب و در حال اضمحلال و نابود شدن هستند .\r\nراجع به مدرسهء سلطانى چهارباغ چنين مىنويسد :\r\nاين مجموعه جواهر گرانبها را ، كه آفتاب ايران در زير امواج خود با جلال و شكوه مىآرايد ، مىبينيم ؛ اما هنگامى كه بدقت توجه كنيم ، كهنگى و خرابى نمايان است ؛ قشنگى و زيبايى اين بنا آخرين سرابى است كه پس از چند سال نابود مىشود . گنبد شكاف خورده ، قسمت‌هاى بالاى مناره‌ها ريخته و روپوش مينايى آن‌ها ، كه رنگش مانند آغاز ساختمان تازه و خرم است ، در چند جا ريزش كرده و از اين‌رو آجرهاى خاكسترىرنگ و سوراخ‌ها و شكاف‌ها نمايان شده‌اند و از درون شكاف‌ها ، علف‌ها و گياه‌هاى خودرو آويزان است .\r\nمرحوم محمد على فروغى ( ذكاء الملك ) ، در تاريخ پنجشنبه 28 ارديبهشت 1306 شمسى ، تحت عنوان « مشاهدات و تفكرات دربارهء آثار ملى در ضمن سفر اصفهان و فارس » به دعوت انجمن آثار ملى مطالبى اظهار داشته كه نقل آن‌ها وضع آثار تاريخى اصفهان را در آن تاريخ روشن مىكند و معلوم مىدارد كه تا چه حد وضع آثار باستانى اصفهان اسف‌انگيز بوده است :\r\n. . . اما از تفكراتى كه از مشاهدهء اين آثار دست مىدهد گذشته از محبت و اعجابى كه نسبت به صفويه و همت و غيرت و ذوق و سليقهء آن‌ها پيدا مىكند ، نسبت به حالت حاليهء آن‌ها نمىتوانم به زبان بياورم كه چه حالى به انسان دست مىدهد و شايسته هم نيست كه همه چيز در چنين محضرى گفته شود . همين‌قدر عرض مىكنم ، بدوا من مردد ماندم كه عشق و شور و هنرمندى و علوّ\r\n\r\n","description":"","footnote":"","page_name":" 191 ","page_number":201},
  {"content":"\r\n\r\nهمت مؤسسين و مباشرين و موجدين اين آثار را بيشتر مايهء حيرت بدانم يا پستى و بىهمتى و بىلياقتى و بىحسى و شقاوت كسانى كه اين طور چنين نفايس را مورد بىاعتنايى و بىمبالاتى قرار داده و يا راضى به تخريب آن‌ها شده‌اند و حقيقتا اين مسئله براى من معما است كه ايرانى كه داراى آن ذوق و حس است و اين قسم آثار را ايجاد مىكند ، چگونه است كه اين اندازه در قدردانى نسبت به آن‌ها كوتاهى دارد ، و در صورتى كه اين آثار يادگارهاى عزيز پدران ما و مفاخر ملى و اسباب اعتبار و آبرومندى و شرافت ما در انظار مردم دنياست ، چرا ما هيچ قدر و منزلتى براى آن‌ها قايل نيستيم . اين مساجدى كه اسم بردم ، كاشىهاى آن‌ها ، كه هر كدام جواهرى است گرانبها ، يك‌يك مىريزد و جاى آن ، سفيد مىماند ، به طورى كه شخص با حس چون آن را مىبيند ، گويى تير به چشمش مىخورد ، ولى كسانى كه حفظ و سرپرستى اين ابنيه وظيفهء دينى و ملى آن‌ها است ، به هيچ وجه متأثر نيستند و در كمال سرفرازى هر روز در اين مساجد رفت و آمد مىكنند . روى آن كاشىها بقدرى گرد و خاك نشسته كه آب و رنگ بسيارى از آن‌ها ديده نمىشود ، طاق‌ها و ديوارهاى آن‌ها شكست مىخورد و كسى غم ندارد . عمارت چهلستون و عالىقاپو تا چندى قبل زباله‌دان بود و فقط پس از تشكيل قشون جديد كه اصفهان يكى از مراكز قشونى گرديد ، صاحب منصبان اهتمامى كردند و آن‌ها را از ابتذال و نكبت بيرون آوردند . اين عمارت چنان‌كه عرض كردم ، همه مزيّن به نقوش و تصاوير بود ، ولى در دوره‌هاى سابق مثل اين كه آن‌ها را ننگ و عار دانسته باشند ، روى آن‌ها را گچ كشيده بودند كه اخيرا متصديان حكومت و قشون كه درصدد احياى آن‌ها بر آمده‌اند ، با زحمت زياد آن گچ‌ها را از روى تصاوير برداشته‌اند .\r\nولى از آب و رنگ و جلوهء آن‌ها بسيار كاسته شده و بعضى از آن‌ها\r\n\r\n","description":"","footnote":"","page_name":" 192 ","page_number":202},
  {"content":"\r\n\r\nبه كلى از بين رفته‌اند ، به طورى كه اصلاح و استخلاص آن‌ها ممكن نشده است و تفصيل عمارت‌ها و قصرهاى متعدد ديگرى كه از دورهء صفوى به يادگار مانده بود را بايد در سياحتنامه‌هاى اروپاييان كه سابقا به اصفهان رفته‌اند و آن بناها را ديده‌اند خواند و تصاوير آن‌ها را ديد ، زيرا آن بناها را چنان منهدم كرده و بر انداخته‌اند كه جاى آن‌ها مثل كف دست صاف است .\r\nدر دورهء قبل دربارهء تعمير و ترميم و مراقبت و محافظت از آثار تاريخى كه بسيارى از آن‌ها راه زوال و نيستى مىسپرد اقداماتى به عمل آمد .\r\nاستادان چيره‌دست بنّا و كاشيكار با كسب تعليمات فنى از ادارهء كل باستان‌شناسى ، كه در كشور ايران مؤسسه‌اى نوبنياد بود ، دست به كار ساختن و پرداختن ويرانه‌هاى آثار تاريخى شدند و نگارستان اصفهان دوره نشاط و جوانى خود را از سر گرفت ؛ و به دنبال اقدامات دورهء اول با اقدامات وسيع و دامنه‌دار ديگرى تعمير و ترميم آثار تاريخى دنبال شد و تدريجا از كار تعمير آثار باستانى داخل شهر فراغت حاصل شده تعمير آثار تاريخى خارج شهر اصفهان نيز در برنامهء اقدامات اساسى قرار گرفت .\r\nمسافرت‌هاى پىدرپى زمامداران و شخصيت‌هاى برجستهء كشورهاى ديگر به اين شهر تاريخى و تهيهء تصاوير و فيلم‌هاى رنگى و انتشار رساله‌ها و كتاب‌هاى متعدد درباره ديدنىهاى ايران و بخصوص ابنيهء نفيس تاريخى اصفهان اين شهر كهنسال ايران را بيش‌ازپيش مورد توجه قرار داد . انتظار مىرود كه اصفهان در آينده يكى از مراكز مهم جهانگردى دنيا شود و آثار ارزندهء آن ، چنان‌كه شايسته و بايسته است ، به جهانيان معرفى گردد .\r\nبسط و توسعهء شهر اصفهان - شهر اصفهان كه در اواخر دورهء صفويه به آخرين درجهء وسعت و زيبايى رسيده بود پس از تحمل مصايب دورهء استيلاى افغان و سپس انتقال پايتخت به شيراز و تهران در دوره حكومت\r\n\r\n","description":"","footnote":"","page_name":" 193 ","page_number":203},
  {"content":"\r\n\r\nزنديه و قاجار به كلى از اهميت و اعتبار افتاد و از جمعيت آن روزبه‌روز كاسته شد و تا عصر پهلوى وضع اين شهر افسانه‌اى دنيا كه جهانگردان آرزوى ديدار آن را داشتند بدين منوال بود . خيابان و گردشگاه معروف اصفهان چهارباغ بود كه در دورهء شاه عباس كبير احداث شده و همچنان كه امروز هم مشاهده مىشود از دروازهء دولت ( مقابل كاخ فعلى شهردارى ) تا دروازهء شيراز امتداد داشت . چهارباغ صدر يا چهارباغ خواجو هم خيابان ديگر شهر بود اما از دورهء اخير به بعد شهر اصفهان از هر طرف توسعه يافت و خيابان‌ها و ميدان‌هاى جديد در آن به وجود آمد و مخصوصا اين توسعه و گسترش از مشرق به مغرب اصفهان امروز را از حدود اصفهان قديم ( جى ) دور تر نموده به طرف مغرب بلوك ( ماربين ) را فرا گرفت ، از آخرين طبقهء عمارت عالىقاپو منظرهء شهر قديم و جديد اصفهان و گسترش شهر از مشرق به مغرب كاملا محسوس است ، خيابان‌هاى اصلى و عمدهء شهر اصفهان در دورهء قبل خيابان چهارباغ پهلوى بود كه در امتداد خيابان چهارباغ شاه عباس به سمت شمال ادامه داده شد و به فلكهء پهلوى و خيابان دور شهر منتهى گرديد . خيابان شاهپور دروازهء تهران را به رودخانه پيوند داد . بولوار شمالى رودخانه بين پل خواجو تا پل مارنان شامل دو خيابان بود يكى به نام كمال اسماعيل بين پل خواجو و سىوسه پل و ديگرى به نام پهلوى بين سىوسه پل ( پل الله‌وردى خان ) و خيابان صائب .\r\nخيابان صائب پل مارنان را به خيابان شاهپور اتصال مىدهد و بزرگ‌ترين مادى ( نهر آب ) اصفهان به نام نياصرم در حاشيهء اين خيابان از مغرب به مشرق جارى است - باغ شخصى صائب به نام باغ تكيه در كنار مادى نياصرم واقع شده و آرامگاه صائب و خانوادهء او در اين باغ است .\r\nخيابان شاه و شيخ بهائى ، خيابان شاهپور را با جهت غربى شرقى به خيابان چهارباغ اتصال مىدهد ، خيابان سپه در ضلع شمالى باغ چهلستون ، دروازه دولت را به ميدان نقش جهان متصل مىكند ، خيابان\r\n\r\n","description":"","footnote":"","page_name":" 194 ","page_number":204},
  {"content":"\r\n\r\nحافظ ميدان نقش جهان را به فلكهء نشاط ارتباط مىدهد و از اين فلكه به سمت شمال خيابان هاتف تا طوقچى و به سمت جنوب ، خيابان نشاط تا ابتداى چهارباغ صدر امتداد مىيابد .\r\nخيابان عباس‌آباد به موازات بولوار كنار رودخانه خيابان شاهپور را به خيابان چهارباغ اتصال مىدهد و اين خيابان از نظر صفا و طراوت يكى از زيباترين خيابان‌هاى اصفهان است ، خيابان شاه عباس در ضلع جنوبى ساختمان‌هاى مدرسهء چهارباغ كشيده شده و خيابان چهارباغ را از جهت غربى - شرقى به خيابان دور شهر اتصال مىدهد .\r\nاز فلكهء چهارسوى اصفهان كه محل تلاقى خيابان شاه و شاهپور است به سوى شمال امتداد خيابان شاهپور تا دروازهء تهران ادامه مىيابد و در وسط آن بزرگ‌ترين خيابان شرقى و غربى اصفهان تا ميدان قديم كشيده شده است و امتداد آن در جهت مشرق به اتمام رسيده است . مسجد سيد مهم‌ترين بناى تاريخى اصفهان از قرن سيزدهم هجرى در حاشيهء جنوبى اين خيابان واقع مىشود . پل تاريخى ماربانان و الله‌وردى خان و جويى و خواجو و پل جديد فلزى ، ساحل شمالى زاينده‌رود را به ساحل جنوبى آن اتصال مىدهد و اين قسمت كه در دورهء صفويه فقط براى زندگى ارامنه اختصاص داده شده بود و قصبه‌اى بيش نبوده اكنون به صورت يكى از مراكز بزرگ جمعيت اصفهان و محل كار و فعاليت عمومى درآمده و اقليت ارمنى ساكن اين قسمت كه در حال حاضر بيش از پنج‌هزار نفر نيستند با مسلمان‌هاى ساكن اين حدود زندگى مشتركى دارند و با احداث خيابان‌هاى زيبا ، مانند خيابان نظر و وحيد و خاقانى و بولوار جديدى بين دو پل فلزى و الله‌وردى خان و بناى خانه‌ها و مغازه‌ها و پاساژها و مهمان‌خانه‌ها و سينماها ، در حقيقت اصفهان ديگرى به وجود آمده است و به ويژه خيابان جديد حكيم نظامى كه در جهت شمالى جنوبى ساحل زاينده‌رود را به كوه صفّه در جنوب اصفهان اتصال مىدهد به مراتب بر صفا و طراوت و زيبايى اصفهان در اين قسمت افزوده است .\r\n\r\n","description":"","footnote":"","page_name":" 195 ","page_number":205},
  {"content":"\r\n\r\nطويل‌ترين خيابان شرقى - غربى اصفهان و زيباترين آن‌ها از نظر مناظر طبيعى و صفا و طراوت خيابانى است كه از فلكهء جوى شاه و محل تلاقى خيابان شيخ بهائى با شاهپور شروع مىشود و قسمت اول آن به نام صارميه تا فلكهء صارميه داخل در حدود شهر است و امتداد آن به طول 30 كيلومتر به نام خيابان آتشگاه از وسط معروف‌ترين بلوك اصفهان به نام ماربين و باغ‌هاى وسيع ميوهء اصفهان مىگذرد و به نجف‌آباد كه شهرآباد و زيبايى در مغرب اصفهان است مىپيوندد .\r\n\r\nامتياز اصفهان بر ساير شهرهاى ايران\r\nاصفهان در دورهء معاصر از چهار جهت شمال و جنوب و شرق و غرب و بخصوص در جهت مغرب بسط و توسعهء قابل ملاحظه‌اى پيدا كرد . و ستارهء اقبال آن‌كه در آخر دورهء صفويه افول كرده بود از نو اوج گرفت و مقام شايسته خود را در بين شهرهاى ديگر ايران و ساير ممالك جهان به دست آورد ، هم‌اكنون امتياز شهر اصفهان بر ساير شهرهاى ايران از چند جهت قابل توجه است :\r\n1 . آب و هوا - از لحاظ طبيعت زيبا و آب و هواى سالم آن مىتوان گفت كه نه تنها در ايران بلكه در مقايسه با شهرهاى معروف ديگر دنيا هم از اين جهت برازنده است و با داشتن مناظر زيباى طبيعى و كوه و رودخانه و باغ‌هاى سرسبز و خرم و مصون بودن از بسيارى بليات ارضى و سماوى صفات لازم را براى يك شهر درجه اول و پايتختى به فراخور فلات وسيع ايران را دارا است كه در فصل اول اين كتاب بتفصيل شرح آن داده شد .\r\n2 . آثار تاريخى - از لحاظ آثار نفيس تاريخى بايد گفت كه كمتر شهرى در دنيا مىتواند با آن برابرى كند و به گفته آقاى آندره مالرو ، نويسنده و هنرشناس فرانسوى ، فقط دو شهر فلورانس و پكن در دنيا با آن رقابت\r\n\r\n","description":"","footnote":"","page_name":" 196 ","page_number":206},
  {"content":"\r\n\r\nمىكند و به طورى كه در فصل سوم اين كتاب گذشت ، از لحاظ كميت و كيفيت آثار تاريخى از شهرهاى نمونهء دنيا است و چنان‌كه در مقدمهء اين فصل بيان شد ، در حال حاضر يكى از بزرگ‌ترين مراكز جهانگردى ايران به‌شمار مىرود و در هر سال هزاران نفر سيّاح از اطراف و اكناف عالم براى تماشاى زيبايىهاى آن به اين ديار مىشتابند و آثار عظيم تاريخى آن كه يادگار رجال و علما و مردان و زنان خيّر ايرانى است ، يكى از منابع بزرگ جلب درآمد براى مردم اين مملكت است .\r\n3 . صنايع محلى - الف - صنايع دستى قديم : اصفهان از ديرزمان مهد صنعت و هنر ايران بوده و امروز نيز بزرگ‌ترين و معروف‌ترين شهر هنرى ايران به‌شمار مىرود . مؤلف كتاب جغرافياى اصفهان مقارن يك قرن پيش ، ضمن بحث پيرامون رشته‌ها و اصناف شهر اصفهان ، از رسته‌هاى هنرى اصفهان به شرح زير نام برده است :\r\nتصوير 1 - منظرهء طغيان زاينده‌رود اصفهان در آذرماه 1333 شمسى\r\n\r\n","description":"","footnote":"","page_name":" 197 ","page_number":207},
  {"content":"\r\n\r\nتصوير 2 - تصوير يك مادى ( نهر آب ) به نام نياصرم ، در شهر اصفهان\r\nجماعت حكّاك : حكّاكى سال‌هاى پيش در اصفهان رواج داشت و غالب اين جماعت به سمت روم و مصر و هندوستان مىرفت . آقا محمد طاهر از استادان معروف اين حرفه است . استادانى چون شيخ حكّاك و حاجى محمد جعفر و غيره استادان قابل اين دوره است ولى از كسادى گمنام مانده‌اند .\r\n\r\n","description":"","footnote":"","page_name":" 198 ","page_number":208},
  {"content":"\r\n\r\nجماعت سيم‌كش : در قديم كه پارچه‌هاى نقده‌دوزى و غيره زيادبوده و ريشه‌هاى گلابتون و پارچه‌هاى ( ده يك دوز ) و امثال اين‌ها رواج داشت ، نخ طلا و نقره را با هم كار مىكردند ، سيم‌كشى بسيار بود و در حال حاضر كم است .\r\nجماعت زركش : سابق بر اين‌كه زرىبافت قدرى داشت ، زركش هم با منزلت بود . هنر زركشى از صفت‌هاى خوب اصفهان است . دستگاه با حكمت و اسباب دقيق دارد . در اين صنعت دقّت را به جايى رسانده بودند كه از يك مثقال طلا ، هزارودويست ذرع نخ گلابتون درست مىكردند .\r\nجماعت زريباف : سابق بر اين زريبافى رواج داشت و زرى از پارچه‌هاى مرغوب ايران بود و مخصوص به اصفهان . لباس رنگين و زرّين بزرگان و شاهزادگان و خلعت سنگين سلاطين زرباف مىشد . زريبافى صنعتى است كه تا به‌حال فرنگيان نتوانستند آن را مانند اصفهان به حد كمال برسانند . عكس‌ها و زرهاى باقى مانده از عهد شاه عباس صفوى تا به‌حال ، چنان است كه نقاشان استاد در عجز طرح و طرز آن اذعان دارند و مىگويند : خداوندان قلم نقش در اين زمان از عهدهء رقم اين بر نمىآيند تا چه رسد به بافندگان .\r\nجماعت گلابتون‌دوز : پيش از اين رواجى داشتند و زياد بودند ؛ حالا كم است و متاعشان كم خريدار .\r\nجماعت نقده‌دوز : نقده‌دوزى سابق خيلى قرب و نقل داشت . بسيارى از زنان و مردان نقده‌دوزى مىكردند . اول نقاشان روى پارچه‌ها طرح‌آميزىهاى خوبى مىنمودند و بعد نقده‌دوزها روى اين طرح‌ها مىدوختند ، كارهايى كه از قديم مانده ، زياد تعريف دارد ، حالا اين هنر بسيار كم شده است و بيشتر آن‌هايى كه باقى مانده‌اند ، به تهران و تبريز رفته‌اند .\r\nجماعت لندره‌دوز : در حال‌حاضر تعداد آن‌هايى كه ماهوت و برك و امثال اين‌ها را مىدوزند ، معدودند .\r\n\r\n","description":"","footnote":"","page_name":" 199 ","page_number":209},
  {"content":"\r\n\r\nجماعت نقش‌دوز : اين صنف قبلا اجماع داشتند و زنانه و مردانه نقش‌دوزى مىكردند و بازار اين متاع رواج زيادى داشت . آنچه در عمل نقاشى نقش بوده ، بر روى قدك و چلوارى و غيره گرده مىكردند و تمام متن آن‌ها را از ابريشم خالص و كرك و ريسمان به رنگ‌هاى مختلف با سوزن نقش مىدوختند و قيمت نقش‌هاى مزبور به نسبت مراتب آن‌ها متفاوت بود ، يك طاقهء آن ، كه به اندازهء يك شلوار نظامى مردانه باشد و مساوى با زيرجامه‌هاى تنگ زنانهء مصطلحهء آن زمان ، از شش‌هفت تومان الى چهل تومان قيمت داشت و شصت ، هفتاد سال كار مىكرد و آن‌هايى كه كمتر استعمال مىشد ، دويست سال بيشتر دوام مىنمود و با صفا مىماند . به مصارف ديگر هم از قبيل طاقچه‌پوش و قنداقهء اطفال و روى محفظه‌ها و روى پشتىهاى بالاى اتاق و روى پالان‌هاى سوارى و امثال اين‌ها مىرسيد . رومى و مصرى و هندى و تركستانى و افغانى مشترى اين متاع بودند و كمى هم به فرنگستان مىرفت .\r\nجماعت ده‌يك‌دوز : كسانى هستند كه مانند عمل نقده‌دوزى با نخ‌هاى نقره و طلا كه نه يك نخ گلابتون دارد ، روى پارچه‌هاى حرير و غيره ده‌يك دوزى مىكنند .\r\nجماعت پولك‌دوز : كسانى بودند كه روى پارچه‌ها را با پولك‌هاى طلا و مطلّا پولك‌دوزى مىنمودند و سابقا پولك ، لباس شاهزادگان عظّام و خلعت خاص سلاطين به حكّام و غيره بود ؛ به مصارف زنانه هم زياد مىرسيد ؛ اگرچه زرق‌وبرق داشت ، ولى صرفه و دوام نداشت .\r\nجماعت گلچه‌دوز : جمعى از زنان و مردان بودند كه عرقچين‌ها و شب‌كلاه‌هاى ترمه را با ابريشم گلچه مىدوختند .\r\nجماعت سكمه‌دوز : اشخاصى از زنان و مردانى بودند كه شبكهء روبندهء زن‌ها را مىدوزند .\r\nجماعت زنجيره‌باف : كسانى هستند كه زنجيرهء گلابتون براى لباس زنانه مىبافند .\r\n\r\n","description":"","footnote":"","page_name":" 200 ","page_number":210},
  {"content":"\r\n\r\nجماعت نقّاش زرگر : آن‌هايى هستند كه استخوان‌هاى عاج و شيرماهى را براى دسته‌هاى خنجر و قاب آينه و سر عصا و مهرهاى شطرنج و غيره كنده‌كارى و منبّت مىكردند . در كار منبت‌هاى آن‌ها گل و بوته‌ها و تصويرهاى استادانهء بسيار اعلا به هم مىرسيد كه استادى آن‌ها در نازك‌كارى و پرداز قلم آهن قابل تعريف و ذكر بود .\r\nجماعت فولادگر : اشخاصى هستند كه بعضى از اسباب فولادى را مىسازند ؛ مانند سر غليان فولادى و كمك شمشير و زير فنجان قهوه‌خورى و كمربند و قاب قرآن هيكلى و چهارآينه و كلاه‌خود و ميانهء غليان پايى و قبهء سپر و اسباب متفرقهء زياد و متاعشان به صفحات روم و مصر مىرود .\r\nمؤلف كتاب جغرافياى اصفهان از رسته‌هاى هنرى ديگر مخصوص اصفهان مانند سوزن‌گرى ، شمشيرسازى ، تفنگ‌سازى ، صندوق‌سازى ، قوطىسازى ، نىپيچ‌سازى ، زره‌سازى ، كمان‌سازى ، آينه‌سازى ، چاقوسازى ، خاتم‌سازى ، مهره‌كشى و مانند اين‌ها نام برده و براى هريك از آن‌ها توضيح مختصرى داده است . « 1 »\r\nب . صنايع دستى امروز اصفهان : از ده سال پيش ، كه شهر اصفهان به طور بىسابقه از نظر سياحت مورد توجه مردم دنيا قرار گرفت و كاروان‌هاى سيّاح به سوى اين شهر سرازير شد ، بسيارى از صنايع محلى اصفهان ، كه به حال ركود و كسادى افتاده بود ، تجديد حيات نمود و روزبه‌روز بر رونق آن‌ها افزوده شد . در حال‌حاضر اصفهان ، معروف‌ترين شهر ايران از جهت صنايع دستى و مصنوعات محلى است و صنايع آن شهرت جهانى يافته است . صنايع دستى رايج امروز اصفهان به شرح زير است :\r\n1 . قلمزنى - صنعت قلمزنى از خيلى قديم در اصفهان از صنايع مشهور\r\n\r\n\r\n","description":"","footnote":"\r\n( 1 ) . - ميرزا حسين خان ، فرزند محمد ابراهيم خان ، تحويلدار اصفهان ، جغرافياى اصفهان ، تهران ، ص 80 - 122 .\r\n","page_name":" 201 ","page_number":211},
  {"content":"\r\n\r\nمحلى بوده و اشياء قلمزدهء قديمى كه در اغلب منازل و مغازه‌هاى عتيقه‌فروشى ديده مىشود ، معرف اين هنر محلى اصفهان است . در حال حاضر صدها مغازه در خيابان چهارباغ و بازار به فروش اشياء قلمزده روى نقره و مس و برنج اختصاص دارد و علاوه بر كارگاه‌هاى اختصاصى در هنرستان هنرهاى زيباى اصفهان هم يك كارگاه آموزش فن قلمزنى داير بود ، اشياء قلمزده مانند سينى و گلدان و مجموعه‌هاى بزرگ مسى و برنجى و قوطى سيگار و جاى نمك و قاب عكس و انواع ظروف و بشقاب به وسيلهء استادان اين فن همه روزه در مغازه‌هاى خيابان چهارباغ و اطراف ميدان نقش جهان به سيّاحان داخلى و خارجى عرضه مىشد و مخصوصا از نظر سياحان خارجى بهترين هديه‌اى بود كه از اصفهان به ممالك خود مىبردند . از آقايان حاج محمد تقى ذوفن و حاج سيد محمد عريضى و حاج ابراهيم دايىزاده و كمال اشرف‌زاده و خسروانى و پرورش و سرائيان به نام استادان مشهور فن قلمزنى نام مىبريم .\r\n2 . زريبافى - هنر زريبافى در دورهء صفوى ، مخصوصا در عهد شاه عباس ، به نهايت درجهء زيبايى رسيد و از اين كالا به عنوان هديه از طرف پادشاهان جهت رؤساى كشورهاى ديگر نيز فرستاده مىشد . تصاوير پادشاهان صفوى در عمارت چهلستون ، سلاطين اين سلسله را در حالى كه لباس‌هاى زريبافت بر تن دارند ، نشان مىدهد ؛ كار زريبافى تا اوايل قاجاريه هم متداول بود و سپس از جريان بازار روز خارج شد . سپس به منظور احياى اين صنعت ، در هنرستان هنرهاى زيباى اصفهان ، كارگاه زريبافى داير شد و استادان معاصر به آموختن اين فن اشتغال داشتند .\r\n3 . قاليبافى - صنعت قاليبافى اصفهان هم در دورهء صفوى به اوج اشتهار خود رسيد . نمونهء قاليچه‌هاى بافت اصفهان از آن دوره در منازل ثروتمندان و بعضى از موزه‌هاى بزرگ عالم ديده مىشود . جاى تأسف است كه از فرش‌هاى گرانبهايى كه كاخ‌هاى پادشاهان صفوى ، مانند عالىقاپو ، چهلستون ، تالار اشرف ، آينه‌خانه و هفت‌دست را مفروش\r\n\r\n","description":"","footnote":"","page_name":" 202 ","page_number":212},
  {"content":"\r\n\r\nتصوير 3 - منظرهء قسمتى از شهر اصفهان\r\n\r\n","description":"","footnote":"","page_name":" 203 ","page_number":213},
  {"content":"\r\n\r\nتصوير 4 - ايوان جنوبى و مناره‌ها و قسمتى از صحن مسجد جامع اصفهان\r\n\r\n","description":"","footnote":"","page_name":" 204 ","page_number":214},
  {"content":"\r\n\r\nتصوير 5 - تزيينات كاشيكارى گنبد مسجد شاه از دورهء شاه عباس كبير\r\n\r\n","description":"","footnote":"","page_name":" 205 ","page_number":215},
  {"content":"\r\n\r\nتصوير 6 - مقبرهء بابا قاسم از قرن هشتم\r\n\r\n","description":"","footnote":"","page_name":" 206 ","page_number":216},
  {"content":"\r\n\r\nتصوير 7 - يكى از مناره‌هاى داخلى مسجد شاه اصفهان\r\n\r\n","description":"","footnote":"","page_name":" 207 ","page_number":217},
  {"content":"\r\n\r\nتصوير 8 - يك تابلوى كاشيكارى معرّق در گوشوارهء فوقانى سردر مسجد شاه اصفهان\r\nتصوير 9 - سنگاب زيباى مسجد شاه اصفهان\r\n\r\n","description":"","footnote":"","page_name":" 208 ","page_number":218},
  {"content":"\r\n\r\nتصوير 10 - ايوان غربى و گلدستهء مسجد شاه اصفهان\r\n\r\n","description":"","footnote":"","page_name":" 209 ","page_number":219},
  {"content":"\r\n\r\nتصوير 11 - عمارت عالىقاپو كاخ سلطنتى شاه عباس كبير\r\n\r\n","description":"","footnote":"","page_name":" 210 ","page_number":220},
  {"content":"\r\n\r\nتصوير 12 - تزيينات گچ‌برى در طبقهء مخصوص پذيرايىهاى رسمى كاخ عالىقاپو ، دورهء شاه عباس كبير\r\n\r\n","description":"","footnote":"","page_name":" 211 ","page_number":221},
  {"content":"\r\n\r\nتصوير 13 - پل الله‌وردى خان از دورهء شاه عباس كبير مشهور به پل سىوسه چشمه\r\n\r\n","description":"","footnote":"","page_name":" 212 ","page_number":222},
  {"content":"\r\n\r\nتصوير 13 - پل شاهى اصفهان از دورهء شاه عباس دوم كه امروز به پل خواجو شهرت دارد\r\n\r\n","description":"","footnote":"","page_name":" 213 ","page_number":223},
  {"content":"\r\n\r\nتصوير 14 - مجلس پذيرايى شاه طهماسب از همايون شاه هندى تابلوى نقاشى در كاخ چهلستون\r\nتصوير 15 - مجلس پذيرايى شاه عباس كبير از ولى محمد خان فرمانرواى تركستان تابلوى نقاشى در كاخ چهلستون\r\n\r\n","description":"","footnote":"","page_name":" 214 ","page_number":224},
  {"content":"\r\n\r\nتصوير 16 - گنبد و مناره‌هاى مدرسهء چهارباغ از دورهء شاه سلطان حسين\r\n\r\n","description":"","footnote":"","page_name":" 215 ","page_number":225},
  {"content":"\r\n\r\nتصوير 17 - نمونهء تابلوهاى نقاشى در داخل كليساى وانك در جلفاى اصفهان از دورهء شاه عباس دوم\r\n\r\n","description":"","footnote":"","page_name":" 216 ","page_number":226},
  {"content":"\r\n\r\nتصوير 18 - مهمانسراى شاه عباس كبير در اصفهان\r\nتصوير 19 - يكى از سالن‌هاى مجلل مهمانسراى شاه عباس كبير در اصفهان\r\n\r\n","description":"","footnote":"","page_name":" 217 ","page_number":227},
  {"content":"\r\n\r\nمىكرده ، كوچك‌ترين نمونه‌اى در شهر اصفهان باقى نمانده و تنها در موزه‌هاى بزرگ دنيا قطعه‌هاى معدودى از آن‌ها را بايد مشاهده كرد .\r\nصنعت قاليبافى در حال‌حاضر از صنايع رايج و ارزندهء اصفهان است و انواع قالى و قاليچه در كارگاه‌هاى داخل و خارج شهر با نقشه‌هاى قديم و جديد به بازار عرضه مىشود .\r\n4 . كاشىسازى - كاشىسازى هنر مخصوص اصفهان است كه از ديرباز در اين شهر رواج داشته . قديمىترين كاشىهاى موجود اصفهان كاشىهاى فيروزه‌رنگى است كه كتيبه‌هاى تاريخى تارك مناره‌هاى دورهء سلجوقى با آن‌ها آراسته شده و بويژه بر تارك منارهء ساربان و منارهء زيار اصفهان بهترين نمونهء آن بر جاىمانده و مشاهده مىشود . مصرف كاشى در پيرايش داخل بناهاى تاريخى از اوايل قرن هشتم هجرى آغاز مىشود و مدرسهء اماميه ( مدرسهء بابا قاسم ) در اصفهان از نمونه‌هاى بارز آن است .\r\nاز ابتداى قرن هشتم تا اواخر نيمهء اول قرن دوازدهم هجرى ، كه سلسلهء صفوى به طور تحقيق انقراض مىيابد ، استعمال كاشى مرتبا افزايش مىيابد و غير از نماهاى داخل ، نماهاى خارج آن‌ها هم مانند مسجد شاه و مسجد شيخ لطف إله و مدرسه چهارباغ با كاشى تزيين مىشود و در اين عصر كه اوج استعمال كاشى در ساختمان‌ها است ، هر دو نوع كاشى معرّق و كاشى خشت هفت رنگ به كار رفته است و در طراحى نقوش آن‌ها ، كه از لحاظ مساجد محدوديت‌هايى در كار بوده و طرح كاشىها اكثرا آرايش‌هاى گل و بوته و اشكال هندسى است ، پا فراتر گذاشته و نقش انواع حيوانات پرنده و درنّده را در كاخ‌ها و منازل مسكونى و حمام‌ها و بازارها مانند عمارت هشت بهشت نمايش داده‌اند . در دوره پهلوى آثار تاريخى كارگاه‌هاى كاشىسازى كه مدت‌ها به حال عطلت و ركود افتاده بود ، مجددا شروع به كار كردند و تعميرات آثار باستانى اصفهان در نتيجهء فعاليت اين كارگاه‌ها امكان‌پذير شد و سپس كاشى جهت تزيين ساختمان منازل و مغازه‌ها و ميادين و مدارس در شهر اصفهان به صورت يك سنت\r\n\r\n","description":"","footnote":"","page_name":" 218 ","page_number":228},
  {"content":"\r\n\r\nمحلى درآمد و روزبه‌روز بر فعاليت كارگاه‌ها و هنرمندان آن افزوده شد و تدريجا هنرمندان اين فن ذوق خود را در تهيه نمونه‌هايى از كار كاشى براى سيّاحان و جهانگردان نيز به كار بردند تا جايى كه هم‌اكنون مغازه‌هاى هنرى اطراف ميدان نقش جهان با انواع ظروف و بشقاب و گلدان و زير سيگارى و ميزها و تابلوهاى كاشى ، بهترين ارمغان محلى اصفهان را در اختيار سياحان قرار داده و همه روز تعدادى از اين اشياء كار اصفهان به همراه جهانگردان راه ديار مغرب را پيش مىگيرد . در هنرستان هنرهاى زيباى اصفهان هم فن كاشىسازى به وسيلهء استادان مجرب اين فن ، مخصوصا آقاى حسين معصوم‌زاده ، به هنرآموزان آموخته مىشد .\r\n5 . قلمكارسازى - صنعت قلمكار هم مخصوص شهر اصفهان است كه مخصوصا در عهد صفوى به اوج اشتهار خود رسيده و تا زمان حاضر ادامه يافته است . نمونهء قلمكارهاى قديمى از دورهء صفوى و قاجار هنوز هم در مراكز فروش قلمكار اصفهان در معرض فروش قرار دارد ، ولى روز به‌روز از مقدار آن‌ها كاسته مىشود ، زيرا اين متاع نيز به وسيلهء سيّاحان تدريجا از كشور خارج مىشود ، كارگاه‌هاى قلمكارسازى اصفهان روزبه روز كالاهايى با نقوش قديمى و جديد به فراخور ذوق سياحان خارجى آماده نموده و در اختيار آن‌ها قرار مىدهند . كالاهاى جديد بيشتر شامل طاقچه‌پوش و روميزى و پرده و روكش تختخواب و كيف دستى و دامن زنانه است و چون حمل و نقل آن‌ها هم آسان است ، تدريجا اين هنر محلى اصفهان زينت‌بخش اكثر منازل اروپاييان مىشود . كارگاه‌هاى معروف قلمكارسازى اصفهان در بازار شاهى اصفهان ( قيصريّه ) استقرار داشتند .\r\n6 . ميناكارى و تذهيب - صنعت ميناكارى نيز از صنايع مخصوص اصفهان است كه با افزايش سيّاحان توسعه يافت و خريداران خوب داشت . مهم‌ترين مركز ميناكارى و تذهيب اصفهان ، كه انواع و اقسام اشياء\r\n\r\n","description":"","footnote":"","page_name":" 219 ","page_number":229},
  {"content":"\r\n\r\nمينايى شده اعم از زيرسيگارى و گل‌سينه تا پنكه و جار سقفى را در اختيار علاقه‌مندان به مينا مىگذاشت ، كارگاه آقاى شكر إله صنيع‌زاده ، از هنرمندان بنام اين فن در خاك هنرپرور ايران بود و مغازهء اين هنرمند در شهر اصفهان در حقيقت نمايشگاه بىنظيرى از اين صنعت بود .\r\n7 . انواع ديگر هنرهاى محلى و صنايع دستى اصفهان ، كه با افزايش سيّاحان رواج مخصوص پيدا كرد ، عبارت بود از :\r\nنقره‌سازى ، سكمه‌دوزى ، قلابدوزى ، مليله دوزى ، گيوه‌بافى ، خاتم‌كارى ، منبت‌كارى ، گلدوزى ، كوزه و سفال سازى ( استاد بنام صنعت خاتم‌كارى ، آقاى خليل گلريز خاتمى ، استاد هنرستان هنرهاى زيباى اصفهان بود كه در خيابان چهارباغ نيز مغازه‌اى براى فروش انواع كار خاتم داشت و او و فرزندانش از عوامل مؤثر رواج اين صنعت زيباى ايران به شمار مىرفت ) .\r\nمينياتورسازى نيز از صنايع اصلى و محلى شهر اصفهان است كه از روزگار پيش تا اين زمان ، پيوسته اساتيد قابل داشته و در يك قرن اخير استاد مشهور آن مرحوم حاج ميرزا آقا امامى و آقاى حاج مصوّر الملكى شهرت جهانى داشته‌اند . تأسيس هنرستان هنرهاى زيباى اصفهان فرصت داد كه اساتيد بزرگ معاصر اين هنر اصيل ايرانى ، مانند آقايان عيسى بهادرى رئيس سابق هنرستان هنرهاى زيباى اصفهان و استادان بزرگ مشهور آموزنده اين فن مانند آقايان جواد رستم و پورصفا و ابو عطا و جزىزاده كه هر يك در فن خود هنرمندى لايق به‌شمار مىآيند ، به آموزش فن مينياتور به هنرآموزان هنرستان و اشاعه و ترويج آن اقدام نمايند .\r\nكارگاه‌هاى معروف مينياتورسازى اصفهان كه در خارج هنرستان به تهيهء انواع كار مينياتور اشتغال داشته‌اند به آقايان حاج مصور الملكى و شكر إله صنيع‌زاده و امامى و على سجادى و مهدى و مصطفى شريفيان و اشخاص ديگر اختصاص داشته است .\r\n\r\n","description":"","footnote":"","page_name":" 220 ","page_number":230},
  {"content":"\r\n\r\nج . صنايع كارخانه‌اى : ايجاد كارخانه‌هاى بزرگ صنعتى در اصفهان از مختصات شهر اصفهان است كه نخستين كارخانه به نام وطن به وسيلهء شادروان حاج محمد حسين كازرونى بنيانگذارى شد و سپس بتدريج بر تعداد كارخانجات ريسندگى و ساير كارخانجات اصفهان افزوده شد . اين دوره محصول كارخانجات اصفهان قسمت مهمى از احتياجات داخل كشور را تأمين مىكرد و روزبه‌روز بر توسعهء كارخانجات و مرغوبيت جنس آن‌ها بر اثر رقابتى كه بين كارخانه‌ها پديد آمد ، افزود .\r\nاصفهان در دورهء پهلوى 26 كارخانه بزرگ و حدود بيست‌هزار كارگر دارد ( بدون احتساب كارگاه‌هاى كوچك و دستبافان ) ميزان محصول توليدى كارخانه‌هاى بزرگ نساجى اصفهان در هر سال قريب يكصد ميليون متر انواع پارچه‌هاى نخى است كه بهاى تجارتى آن‌ها از قرار هر متر بين 12 تا 50 ريال مىباشد و نيز حدود سه‌ميليون بقچه نخ اضافى در سال توليد مىشود كه قسمتى از آن صرف كارخانه‌هاى كوچك بافندگى اصفهان و قسمتى به وسيله دستبافان مصرف مىشود و بقيه براى فروش به ساير شهرستان‌ها فرستاده مىشود . محصول كارخانه‌هاى نساجى پشم نيز ساليانه حدود چهارميليون و پانصدهزار متر انواع پارچه‌هاى پشمى و پتو است . « 1 »\r\nفهرست كارخانه‌هاى بزرگ صنعتى اصفهان در دورهء پهلوى و ميزان محصول و ساير مشخصات آن‌ها به شرح زير است . « 2 »\r\n\r\n\r\n","description":"","footnote":"\r\n( 1 ) . طبق آمارى كه از طرف ادارهء كل صنايع و معادن اصفهان ( در دورهء پهلوى ) در اختيار نگارنده گذاشته شده است .\r\n( 2 ) . اين فهرست به وسيلهء ادارهء كل صنايع و معادن اصفهان ( در دورهء پهلوى ) در اختيار نگارنده گذاشته شده است .\r\n","page_name":" 221 ","page_number":231},
  {"content":"\r\n\r\n\r\nصنايع ماشينى اصفهان در دورهء پهلوى\r\n1 - در و پنجره‌سازى آهنى\r\n3 - چوب‌برى و نجارى\r\n5 - ريسندگى و بافندگى\r\n7 - چاپخانه\r\n9 - تابندگى\r\n11 - آجرپزى\r\n13 - يخسازى\r\n15 - سنگ‌كوبى\r\n17 - جوراب‌بافى\r\n19 - تهيهء نوشابه‌هاى غير الكلى\r\n20 - يراق‌سازى\r\n22 - حلاجى پشم\r\n24 - شارژ باطرى\r\n26 - توليد برق\r\n28 - مضراب‌سازى\r\n30 - كنسروسازى\r\n32 - قند اصفهان\r\n34 - اطوكشى\r\n36 - بيسكويت‌سازى\r\n38 - روغن‌كشى\r\n40 - نمك‌كوبى\r\n42 - تهيهء صندوق نسوز\r\n44 - تصفيهء نخ و پنبه\r\n46 - لاستيك‌سازى\r\n48 - لامپ نئون‌سازى\r\n2 - تراشكارى و ماشين‌سازى\r\n4 - موزاييك‌سازى\r\n6 - آردسازى\r\n8 - دواتگرى\r\n10 - قندريزى\r\n12 - ريخته‌گرى\r\n14 - تختخواب‌سازى آهنى\r\n16 - ماسوره‌سازى\r\n18 - خرّاطى\r\n21 - برنج‌كوبى\r\n23 - سنگبرى\r\n25 - گراورسازى\r\n27 - رنگرزى\r\n29 - جعبهء مقواسازى\r\n31 - كاشىسازى\r\n33 - صابون‌سازى\r\n35 - روغن‌نباتى\r\n37 - تهيهء تنباكو\r\n39 - تراش شيشه\r\n41 - تهيهء لوازم مسى\r\n43 - ريسندگى پشم\r\n45 - قاليشويى\r\n47 - تهيهء گاز اكسيژن\r\n49 - ياتاقان‌سازى\r\n\r\n","description":"","footnote":"","page_name":" 222 ","page_number":232},
  {"content":"\r\n\r\n50 - اطاق اتومبيل‌سازى\r\n52 - سيلو\r\n54 - آبكارى\r\n56 - شير پاستوريزه\r\n58 - كاغذسازى\r\n60 - نواربافى\r\n51 - زردچوبه‌سايى\r\n53 - ذوب و نورد مس\r\n55 - گزسازى\r\n57 - سيمان‌سازى\r\n59 - گلزنى\r\n61 - ماكوسازى\r\n\r\nمشخصات كارخانه‌هاى بزرگ اصفهان در دورهء پهلوى\r\n\r\n","description":"","footnote":"","page_name":" 223 ","page_number":233},
  {"content":"\r\n\r\n\r\nمشخصات كارخانه‌هاى بزرگ ريسندگى و بافندگى اصفهان در دورهء پهلوى\r\n\r\n","description":"","footnote":"","page_name":" 224 ","page_number":234},
  {"content":"\r\n . \r\n","description":"","footnote":"","page_name":" 225 ","page_number":235},
  {"content":"\r\n\r\n\r\nساير تأسيسات اصفهان\r\nتونل كوهرنگ : فكر اتصال آب كارون به زاينده‌رود از چهار قرن پيش براى سلاطين صفوى پيش‌آمد . شاردن ، سياح معروف فرانسوى ، دراين باره چنين نوشته است :\r\nدر قرن دهم هجرى و در زمان سلطنت شاه طهماسب اول ، براى اتصال آب كوهرنگ به زاينده‌رود اقداماتى به عمل آمد و نسبت به حفر يك تونل دستوراتى صادر شد ، ولى بخار گوگرد و ساير گازهاى معدنى كه در طى عمل متصاعد مىشد و كارگران را خفه مىكرد ، مانع از ادامهء كار گرديد و پس از هزينهء گزاف و تلفات زياد انصراف حاصل كردند . شاه عباس كبير نقشهء ديگرى در نظر گرفت . او مىخواست كوه را بشكافد تا آب كوهرنگ به زاينده‌رود متصل شود ، ولى با مساعى زيادى كه به عمل آورد ، اشكال ديگرى مانع پيشرفت كار شد و آن سردى فوق‌العادهء هواى آن نواحى بود كه اجبارا كار را براى مدتى از سال تعطيل مىكرد .\r\nشاه عباس دوم نيز دو دفعه در اين محل بدون نتيجه كاركرد . در دفعهء اول رئيس ديوانخانه موسوم به آقورلوبيك ، كه يكى از افراد برجسته و معروف دربار و در آن حدود اراضى وسيعى را مالك بود ، شروع به ساختن سدهايى كرد كه سطح آب را بالا آورده و آن را به زاينده‌رود ملحق سازد ، ولى سعى او به نتيجه نرسيد ، دفعهء دوم صدراعظم شاه عباس دوم ، محمود بيك ، كه به كارهاى صنعتى علاقهء زيادى داشت ، به راهنمايى يك نفر مهندس فرانسوى به نام دوشنه « 1 » مىخواست كوه‌هاى فاصل را به وسيلهء حفر معادنى چند از ميان بردارد ، ولى اين‌كار نيز به ثمر نرسيد و ديگر كسى به فكر تعقيب آن نيفتاد و اكنون اين‌كار را غير ممكن مىدانند .\r\n\r\n\r\n","description":"","footnote":"\r\n( 1 ) .  Du Chene \r\n","page_name":" 226 ","page_number":236},
  {"content":"\r\n\r\nفكر اتصال آب كوهرنگ به زاينده‌رود كه به علت موقعيت سخت طبيعى و عدم وسايل در آن روزگار به مرحلهء عمل در نيامده بود ، از آرزوهاى مردم اين سامان بود ، تا آن‌كه اقدام اساسى راجع به حفر تونل در سال 1327 شمسى شروع شد و در مهرماه سال 1332 آب كوهرنگ به زاينده‌رود پيوست . از لحاظ اهميتى كه اين اقدام در توسعه و عمران و آبادى شهر اصفهان داشته است به طور اجمال مشخصات تونل مزبور را ذكر مىكنيم :\r\nكوهرنگ نام رودخانه‌اى است كه از ارتفاعات زردكوه بختيارى سرچشمه مىگيرد و از چشمهء مخصوصى از وسط كوه از ميان يك تونل طبيعى بيرون مىريزد ، آب كوهرنگ ( آب چشمه محمود كرد ) پس از طى يك كيلومتر و نيم با آب ديگرى به نام شيخ على خان متصل شده و از اين نقطه به نام كارون به طرف اهواز جارى مىشود . مقدار آب در نقطهء اتصال از پنج الى 45 متر مكعب در ثانيه است .\r\nدر طرف مشرق اين رودخانه ، كوه كم‌ارتفاع كاركنان وجود دارد كه از مشرق آن آب چلگرد جارى شده و پس از طى 14 كيلومتر در محلى به نام ديمه به رودخانهء زاينده‌رود متصل مىشود و به سمت اصفهان جريان مىيابد . شاه عباس كبير براى الحاق آب كوهرنگ به زاينده‌رود اقداماتى نمود . در آن قرن نظر متخصصين آن بود كه به خط الرأس كوه كاركنان شكاف عمودى بدهند و با ساختن سدّى مرتفع آب كارون را بالا آورده و از شكاف كوه كاركنان عبور دهند . براى اجراى اين طرح پانزده سال كار شده و آثارى كه از اين اقدام به‌جاى مانده عبارت است از : برش شاه عباس و سد شاه عباس كه سه پايهء بزرگ آن هنوز روى رودخانهء كارون در محل اتصال آب‌هاى كوهرنگ و شيخ على خان وجود دارد ، به طورى كه نوشته‌اند مدت پانزده سال هزاران كارگر به رايگان مشغول حفر تونل بوده‌اند و هر ساله چند ايل مجبور بوده‌اند كه از جنوب ايران به محل آمده و عمليات فنى را به رايگان انجام دهند . و طى اين مدت پنجاه متر از\r\n\r\n","description":"","footnote":"","page_name":" 227 ","page_number":237},
  {"content":"\r\n\r\nخط الرأس كوه كاركنان به عرض 60 متر و به طول 300 متر فرورفته بود .\r\nاقدام اساسى راجع به ادامهء كار حفر تونل كوهرنگ در سال 1327 شمسى شروع و در سال 1332 تونل مزبور افتتاح گرديد و آب كوهرنگ به زاينده‌رود پيوست .\r\nمشخصات تونل و سد كوهرنگ - در حدود پانصد متر پايين‌تر از برش دورهء شاه عباس در محلى كه آب رودخانهء شيخ على خان و كوهرنگ اتصال مىيابند ، در عرض مسير رودخانه به منظور انحراف آب از مسير طبيعى خود به طرف تونل ، سدى ساخته شده است . اين سد به ارتفاع 8 متر و عرض 24 متر در پايين و ارتفاع 54 متر و عرض 34 متر در بالا از بتون و سنگ ساخته شده . طول تونل 2840 متر و ديوارهاى آن به قطر 20 تا 50 سانتيمتر از بتون مسلح ساخته شده ، مدخل تونل به وسيلهء دريچهء آهنى باز و بسته مىشود ، به‌طورىكه جريان آب در تونل اختيارى است .\r\nمخرج تونل با كف درهء رودخانهء چلگرد ، كه به زاينده‌رود مىپيوندد ، تقريبا شصت متر اختلاف دارد و اين شصت متر تشكيل آبشارى مىدهد كه از ريزش آب آن مىتوان تا حدود پنج هزار كيلووات برق تهيه نمود .\r\nمقدار آب الحاقى - مقدار آبى كه تونل كوهرنگ قادر است رد كند ، بين 30 تا 35 متر مكعب در ثانيه است و در صورتى كه مقدار آب جارى 33 متر مكعب در ثانيه باشد ، چون هر متر مكعب هزار ليتر است و هر 15 ليتر يك سنگ ، بنابراين در حدود 2200 سنگ حداكثر آبى است كه از تونل خارج مىشود . اين مقدار آب از اول فروردين تا پانزدهم خرداد موجود مىباشد و چون خرداد موقع ذوب برف‌هاى كوه‌هاى آن ناحيه است ، در اين فصل مقدار آب كوهرنگ از دو برابر اين مقدار هم بيشتر مىباشد . حد متوسط حداقل آبى كه از تونل كوهرنگ به زاينده‌رود اضافه مىشود ، هيچ وقت كمتر از 10 متر مكعب در ثانيه نيست . به موجب آمارى كه تاكنون از اندازه‌گيرى آب كوهرنگ و زاينده‌رود به دست داده شده ، مقدار آب كوهرنگ كمتر از زاينده‌رود نبوده است . ( باستثناء مواقع\r\n\r\n","description":"","footnote":"","page_name":" 228 ","page_number":238},
  {"content":"\r\n\r\nطغيانى زاينده‌رود كه آب آن به گاوخونى مىرود ) .\r\nطغيان آب زاينده‌رود در فروردين و اوايل ارديبهشت‌ماه است . در صورتى كه طغيان كوهرنگ از اواخر خرداد شروع شده و تا اوايل مرداد به طول مىانجامد . بنابراين درست در موقعى كه آب زاينده‌رود رو به نقصان مىگذارد ، طغيان كوهرنگ شروع شده و استفاده از تونل شروع مىشود .\r\nتونل كوهرنگ با سى متر مكعب آب كه در هر ثانيه به زاينده‌رود بيفزايد مىتواند سيصدهزار هكتار زمين را مشروب نمايد .\r\nسد شاه عباس كبير - آب زاينده‌رود علاوه بر اين كه تابع ميزان بارندگى ساليانه در هر سال است ، در طول ايام سال كاملا متغير است و در مواقع طغيان چندين برابر مقدار آبى كه در تنگناى كم‌آبى مورد احتياج است به مرداب گاوخونى مىريزد . به منظور جلوگيرى از هدر رفتن آب در مواقع طغيان ، قبلا در نظر گرفته شده بود كه يك سد مخزنى در محل تنگ‌گزى ( شمال غربى شهركرد ) با اصول فنى ساختمان گردد ، ولى بعد اين نظر تغيير كرد و محل كسيك داش را ، كه بين چادگان و پل زمانخان در بلوك لنجان واقع است ، مناسب‌تر تشخيص دادند . سرانجام در اين تصميم هم تجديد نظر به عمل آمد و هم‌اكنون محلى را كه براى ساختمان سد زاينده‌رود نظر گرفته‌اند و عمليات نقشه‌بردارى آن به اتمام رسيده ، آبادچى نام دارد كه تا اصفهان 110 كيلومتر مسافت دارد و سد مزبور در پنج كيلومترى آبادچى بنا خواهد شد . اين سد 100 متر ارتفاع خواهد داشت و گنجايش يك‌ميليارد و چهارصدميليون متر مكعب آب دارد و بيش از نودهزار هكتار اراضى تازه را در اصفهان زير كشت در خواهد آورد . سد مزبور در سال 1349 آمادهء بهره‌بردارى شد . در پايين سد سه كارخانه برق به قدرت 54 هزار كيلووات احداث خواهد شد و دو سد كوچكتر نيز ايجاد مىگردد . طول اين سد چهارصد متر و حداكثر ضخامت آن در پايه سى متر است و يكى از پر فايده‌ترين سدهاى جديد ايران خواهد بود .\r\n\r\n","description":"","footnote":"","page_name":" 229 ","page_number":239},
  {"content":"\r\n\r\nپل محمد رضا شاه پهلوى - چون پل‌هاى تاريخى الله‌وردى خان و خواجو با وجود استحكام بنا قدرت تحمل كاميون‌هاى سنگين و تانك‌هاى بزرگ نفتكش را كه اجبارا از روى آن‌ها عبور و مرور مىنمودند ، نداشت و از طرف مسئولان محافظت آثار باستانى اعلام شده بود كه چنانچه پل محكم ديگرى ساخته نشود خطر انهدام پل‌هاى تاريخى قطعى است ، در مهرماه سال 1327 مراحل اوليه احداث ساختمان تونل و سد كوهرنگ آغاز و كلنگ ساختمان پل جديد فلزى زاينده‌رود نيز به زمين زده شد و در اواخر ارديبهشت سال 1338 پل مزبور افتتاح و آمادهء بهره‌بردارى گرديد .\r\nپل جديد فلزى ، از لحاظ فنى ، يكى از بهترين پل‌هايى است كه در ايران ساخته شده . وزن پل 375 تن ، طول آن 136 متر و عرض آن شانزده متر است كه شامل دو پياده‌رو هريك به عرض 5 / 2 متر و سواره‌رويى به عرض يازده متر مىباشد ؛ پل مزبور داراى پنج دهانه است و براى عبور 9 وسيلهء نقليه كه هريك به وزن 45 تن در رديف‌هاى سه‌تايى حركت كنند محاسبه گرديده و 55 ميليون ريال هزينهء آن شده است .\r\n\r\n","description":"","footnote":"","page_name":" 230 ","page_number":240},
  {"content":"\r\n\r\n\r\nفصل پنجم\r\n\r\nمشاهير ، حكما ، فيلسوفان ، عارفان ، دانشمندان و مورخان اصفهان « 1 »\r\nعلى بن سهل - ابو الحسن على بن سهل بن ازهر اصفهانى ، يكى از مشايخ بزرگ و عرفاى قديم اصفهان است . وى با جنيد ، كه يكى از بزرگان عرفا است ، مكاتبه و مراسله داشته و همچنين با محمد بن يوسف بن معدان معروف به بناء از معاريف صوفيه متوفا به سال 286 مصاحبت مىنموده و شاگرد او بوده است . شيخ بهايى در كتاب كشكول او را مورد ستايش قرار داده و شمّه‌اى از انفاق و احسان و حالات معنوى او را برشمرده است .\r\nترجمه و شرح‌حال على بن سهل در بسيارى از كتب صوفيه و غيره مانند صفة الصفوه ، رسالهء قشيريه ، تاريخ اصفهان و طرائق الحقايق آمده است ؛ در طبقات الصوفيه سلّمى كلماتى عارفانه از او نقل شده كه حكايت از معرفت وسيع و زهد او مىنمايد .\r\nوفات على بن سهل به سال 280 هجرى قمرى اتفاق افتاده و در محلهء\r\n\r\n\r\n","description":"","footnote":"\r\n( 1 ) . اين فصل با همكارى دوستان فاضل : آقاى سيد مصلح الدين مهدوى ، دبير دبيرستان‌هاى اصفهان و آقاى محمد باقر كتابى ، دبير دبيرستان‌ها و معلم دانشكدهء ادبيات اصفهان و آقاى مرتضى تيمورى ، رئيس كتابخانهء دانشكدهء ادبيات تهيه و تنظيم شده است .\r\n","page_name":" 231 ","page_number":241},
  {"content":"\r\n\r\nطوقچى اصفهان دفن شده و مقبره‌اش هم‌اكنون خانقاهى است متعلق به دراويش خاكسارى و قرن‌ها از زيارتگاه‌هاى بنام اصفهان بوده است .\r\nابن بطوطه از اهالى طنجه و سياح معروف قرن هشتم كه در سال 727 هجرى به ايران مسافرت كرده و از طريق شوشتر و ايذه و اشترگان و فيروزان به شهر اصفهان وارد شده ، چهارده روز در خانقاه على بن سهل منزل كرده است ، وى در اين‌باره چنين مىنويسد :\r\nدر اين شهر در زاويهء منسوب به شيخ على بن سهل ، كه شاگرد جنيد بوده است ، منزل كردم . اين زاويه مورد احترام و زيارتگاه مردم اصفهان است و در آن به مسافرين غذا داده مىشود و گرمابه‌اى عالى مفروش به رخام دارد كه ديوارهايش از كاشى است . اين حمام وقف است و از مراجعه‌كنندگان پولى مطالبه نمىشود . شيخ اين زاويه ، عابد پرهيزكار ، قطب الدين حسين ، پسر شيخ ولى اللّه شمس الدين محمد بن محمود بن على معروف به رجاء بود . چهارده روز در زاويه پيش اين شيخ قطب الدين بودم و از مراتب خداپرستى و درويش نوازى او و تواضعى كه در برابر فقرا داشت ، چيزها ديدم كه مايهء اعجابم بود . شيخ در پذيرايى و اكرام من مبالغت فرمود و جامه‌اى نيك به من بخشيد و همان ساعت كه به زاويه رسيدم ، غذايى با سه عدد خربزهء اصفهان ، كه تا آن روز نخورده بودم ، برايم فرستاد . روزى شيخ قطب الدين در زاويه‌اى كه منزل كرده بودم به ديدن من آمد . منزل من مشرف به باغى بود كه تعلق به شيخ داشت . آن روز لباس‌هاى شيخ را شسته و در باغ پهن كرده بودند تا بخشكد . از جملهء لباس‌ها ، جبهء سفيد گشادى بود كه در آن نواحى « هرزميخى » ناميده مىشود و من چون آن را ديدم با خود انديشيدم كه مستحق چنين جبّه‌اى هستم . شيخ كه به منزل من آمد در باغ نگريست و يكى از خدّامش را گفت : برو و آن‌جامهء هرزميخى را پيش من آر . جامه را آوردند و شيخ آن را بر من\r\n\r\n","description":"","footnote":"","page_name":" 232 ","page_number":242},
  {"content":"\r\n\r\nپوشانيد ، من به پايش افتادم و بر آن بوسه‌ها زدم . « 1 »\r\nعلى بن سهل از قدماى مشايخ اصفهان بوده و در ارشاد و دستگيرى مردم و تهذيب اخلاق آن‌ها كوشش بسيار مىكرده است . در كتب تراجم احوال براى صفات عاليه و كرامات او داستان‌ها نقل كرده‌اند . مخصوصا راجع به سخاوت او صاحب كتاب طرايق الحقايق چنين نقل مىكند :\r\nوقتى عمرو بن عثمان مكّى را سىهزار درم وام برآمد ، به اصفهان خدمت شيخ درآمد و طلب يارى نمود ؛ بدون آن‌كه او را آگاه نمايد ، دراهم را به مكه فرستاد او را بنواخت و گسيل كرد . او مىرفت و از وام‌خواهان در انديشه . چون به مكه رسيد ، وام را باز داده يافت و برآسود و فتوّت شيخ را به اعلى مراتب معلوم نمود .\r\nخانقاه على بن سهل تا اوايل قرن يازدهم هجرى آباد بوده و اكابر و مشايخ صوفيه از بلاد دور بدان‌جا مىآمده‌اند .\r\nابو الفرج اصفهانى - ابو الفرج على بن حسين بن محمد اصفهانى به سال 284 در اصفهان متولد گرديد . در جوانى به بغداد رفت و در آن‌جا سكونت گزيد و به كسب علوم پرداخت . نسب او به مروان بن محمد ، آخرين خليفهء اموى ، مىرسد .\r\nعده‌اى از بزرگان و مورّخين مانند ياقوت در كتاب معجم الادباء و ابن خلكان در كتاب وفيات و ابو منصور ثعالبى در كتاب يتيمة الدهر و ابن نديم در كتاب الفهرست به مدح و ستايش او پرداخته‌اند .\r\nابو الفرج با وجود آن‌كه نسب او به بنى اميه مىرسد ، بر مذهب تشيّع رفته و ابن اثير در كتاب معروف خود الكامل به اين معنى اعتراف كرده\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، تهران ، ص 191 .\r\n","page_name":" 233 ","page_number":243},
  {"content":"\r\n\r\nاست . ابو الفرج داراى تأليفات بسيار است و از آن جمله كتاب بسيار مشهور او الاغانى است كه كتابى است بسيار مفصّل و آن را در مدت پنجاه سال نوشته است . اين كتاب مورد توجه ادبا و دانشمندان بوده تا آن‌جا كه مىگويند كتابخانهء صاحب بن عباد مشتمل بر دويست‌وهفتاد هزار مجلد بوده و خود او مىگفته در بين آن همه كتاب ، تنها كتاب الاغانى شب و روز مونس او بوده است . وفات ابو الفرج را بين سال‌هاى 356 تا 360 در بغداد نوشته‌اند .\r\nحمزهء اصفهانى - ابو عبد اللّه حمزة بن حسن اديب ، كاتب ، مورّخ ، او دانشمندان معروف قرن چهارم هجرى در اصفهان است . در لغت و تاريخ استاد بوده و در اين فنون تأليفاتى داشته است . وى از جمله كسانى است كه نسبت به مليّت خود تعصّب شديد داشته و باصطلاح جزو فرقهء شعوبيه است . حمزه سعى كرده است كه ريشهء بسيارى از لغات و كلمات عربى را در زبان فارسى بيابد . وى در حدود سال 270 متولد شده و در بين سال‌هاى 350 تا 360 وفات يافته است . كتب زير از آثار گرانبهاى اوست :\r\n1 - الامثال\r\n2 - انواع الدعاء\r\n3 - تاريخ سنى ملوك الارض و الانبياء كه معروف‌ترين تأليف او است و اطلاعات گرانبهايى راجع به تاريخ ايران دارد .\r\n4 - التنبيهات\r\n5 - التصحيف\r\n6 - التمائيل .\r\nابو على مسكويه - ابو على احمد بن محمد بن يعقوب معروف به ابن مسكويه ، از بزرگان حكما و دانشمندان اسلام است . وى نسبت به طب و فلسفه و كيميا بسيار علاقه داشت و همچنين در تاريخ و ادب و اخلاق نيز مهارت فوق‌العاده داشت . آثار فراوانى در اين علوم از او به يادگار مانده\r\n\r\n","description":"","footnote":"","page_name":" 234 ","page_number":244},
  {"content":"\r\n\r\nاست . ابن مسكويه مدتى در خدمت عضد الدوله ديلمى مىزيست و از ندماى خاص او بود . چندى نيز خازن كتابخانهء ابن العميد وزير گشت و از اين نظر او را خازن گفتند . تأليفات و آثار او در حكمت و ادب و اخلاق و تاريخ و رياضى او را در زمرهء مفاخر ايران بلكه جهان اسلام آورده است .\r\nآثار مهم او به شرح زير است :\r\n1 - طهارة الاعراق در علم اخلاق به عربى ، كه خواجه نصير الدين طوسى آن را به فارسى ترجمه كرده و اخلاق ناصرى ناميده است .\r\n2 - تجارب الامم در تاريخ\r\n3 - آداب العرب و الفرس\r\n4 - جاويدان خرد در حكمت\r\n5 - الفوز الاكبر\r\n6 - الفوز الاصغر در حكمت .\r\nوفات ابن مسكويه در سال 420 يا 421 در اصفهان اتفاق افتاد و همان‌جا مدفون گرديد . محل قبر او معلوم نيست ، ولى بعضى احتمال مىدهند كه مقبرهء او در محلهء خواجو باشد . صاحب روضات مىنويسد :\r\nقبرش در محلهء خواجو معروف و مشهور است و از اين عبارت معلوم مىشود كه در زمان صاحب روضات قبر او را در خواجو مىدانسته‌اند ، برخى هم قبر او را در محل امامزاده باقر فعلى مىدانند .\r\nحافظ ابو نعيم - حافظ ابو نعيم احمد بن عبد اللّه بن احمد بن اسحق بن مهران در بين سال‌هاى 330 تا 336 تولد يافت . وى نوادهء دخترى شيخ يوسف عارف مشهور مىباشد . ابو نعيم نزد ابو العباس محمد بن يعقوب اصم و ابن كيسان نحوى به كسب علوم و ادب پرداخت و خود در زمرهء دانشمندان بزرگ قرار گرفت و مخصوصا در فن حديث ، كتاب حلية الاولياء او دليل بارزى بر تبحّر او در اين فن است . ابو نعيم اصفهانى را تأليفات و تصنيفات زياد است از جمله :\r\n1 - حلية الاولياء در مناقب ائمهء اطهار كه مورد توجه بزرگان است .\r\n\r\n","description":"","footnote":"","page_name":" 235 ","page_number":245},
  {"content":"\r\n\r\n2 - تاريخ اصفهان\r\n3 - حلية الابرار\r\n4 - الاربعين\r\n5 - ما نزل من القرآن فى امير المؤمنين\r\n6 - طب النبى\r\n7 - الفوايد\r\n8 - الفتن\r\nوفات او مطابق گفتهء ياقوت حموى در معجم الادباء ، بيستم محرم سال 430 اتفاق افتاد و در موضع مردبان اصفهان مدفون گرديد . مردبان را در اين اواخر آببخشان مىگفتند .\r\nابو نعيم از اجداد ملا محمد تقى مجلسى است و در قصص العلما نيز آمده كه مولى محمد باقر مجلسى شب‌هاى جمعه به زيارت قبر جد خود ، حافظ ابو نعيم ، مىرفت .\r\nغالب مؤلفين نوشته‌اند كه مهران جد ابو نعيم ، اولين كس از اجداد او بوده‌است كه قبول دين اسلام كرده و مهران از موالى و آزادشدگان عبد اللّه بن معاويه بن عبد الله بن جعفر بن ابى طالب بوده است .\r\nاسماعيل بن عباد - صاحب اسماعيل بن عباد ، وزير مؤيد الدوله و فخر الدولهء ديلمى ، از اكابر وزراى ايران و اسلام است كه در شرح حالش كتاب‌ها و رساله‌ها به فارسى و عربى نوشته شده . وى وزيرى دانشمند و اديب و شاعر و نويسنده‌اى مقتدر و با تدبير بود . ذكر خدمات او به پادشاهان آل بويه در كتاب تاريخ بتفصيل نگاشته شده . صاحب در جميع علوم از صرف و نحو و معانى بيان و فقه و لغت صاحب نظر بوده و در ايام وزارت خود ، با وجود كثرت اشتغال و گرفتارىها و رفع حوايج مراجعين و رسيدگى به دعاوى مظلومين ، دايما با ادبا و شعرا مجالست و مؤانست داشته است . علت شهرت او به صاحب گويند مصاحبت وى با مؤيد الدوله است و عده‌اى گفته‌اند وى مصاحب ابن العميد ، منشى\r\n\r\n","description":"","footnote":"","page_name":" 236 ","page_number":246},
  {"content":"\r\n\r\nمشهور و وزير ركن الدوله ، بوده است . محل تولد او را در كتب مختلف ، طالقان قزوين و يا اصطخر فارس نوشته‌اند و برخى از كتب ، تولد او را در طالقان اصفهان ، كه اكنون به نام طالخونچه ( طالقان چه ) معروف است ، نوشته‌اند . وى اشعار زيادى به عربى سروده و قريب ده‌هزار بيت در منقبت اهل بيت گفته است . كتابخانهء او معروف بوده و نوشته‌اند در سفرى چهارصد شتر كتب او را حمل مىكرده‌اند . ملا محمد تقى مجلسى اول وى را افقه فقهاى اماميه شمرد ، و از او به علّامه و رئيس المحدثّين و المتكلّمين تعبير مىكند . كتب متعددى كه تأليف كرده ، و تنوع موضوعات آن‌ها ، خود دليل بر احاطهء كامل او در جميع علوم است ، كتب زير از اوست :\r\n1 - الابانه عن مذهب اهل العدل\r\n2 - اخبار ابى العيناء\r\n3 - اخبار الوزراء\r\n4 - اسماء اللّه و صفاته\r\n5 - الاعياد و فضايل النيروز\r\n6 - الاقناع در عروض\r\n7 - الامامه\r\n8 - الانوار\r\n9 - التذكره در اصول خمسه\r\n10 - التعليل\r\n11 - تفضيل على بن ابى طالب\r\n12 - جوهرة الجمهره كه ملخص كتاب جمهره ابن دريد نحوى است\r\n13 - ديوان الرسائل\r\n14 - ديوان الشعر\r\n15 - القضا و القدر\r\n16 - كافى فى الرسائل\r\n\r\n","description":"","footnote":"","page_name":" 237 ","page_number":247},
  {"content":"\r\n\r\n17 - الوزراء\r\n18 - المحيط در لغت\r\n19 - السفينه\r\n20 - الشواهد و بسيارى كتب ديگر .\r\nوفات صاحب در شب 24 ماه صفر سال 385 هجرى در رى اتفاق افتاده و ابو العباس ضّبى ، كه بعد از وى متصدى وزارت شد ، بر جنازهء او نماز خوانده است . روز مرگ او در شهر رى تعطيل عمومى بود و فخر الدولهء ديلمى در جلو جنازهء او حركت كرد و جنازهء وى را با احترام و تجليل تمام به اصفهان آورده و در دهليز خانه‌اش در محلهء طوقچى دفن كردند . طى ده قرن اخير ، آرامگاه صاحب اسماعيل بن عباد در شهر اصفهان همواره از زيارتگاه‌هاى بنام اين شهر بوده است و هم‌اكنون نيز زيارتگاه معروفى است . صاحب در محلهء جورجير اصفهان مسجد باشكوهى بنا كرده بوده است كه به نام جامع صغير و جامع رنگرزان ( از آن جهت كه در انتهاى بازار رنگرزان واقع بوده ) شهرت داشته است و هم اكنون سر در بىنظير آن در معرض تماشاى سيّاحان داخلى و خارجى قرار دارد .\r\nابو عبد الله معصومى - ابو عبد اللّه معصومى از محققان و حكماى بزرگ اسلام است كه در فنون حكمت و فلسفه استاد مسلم بود . تولدش در اصفهان اتفاق افتاد و در آن سامان به تحصيل دانش پرداخت و در حكمت طبيعى و الهى و علوم اسلامى تبّحرى تمام يافت . هنگام توقف شيخ الرئيس ابو على سينا در اصفهان ، ابو عبد اللّه پيوسته جليس و مصاحب او بود و به تكميل مقامات فلسفى خود مىپرداخت و شيخ پيوسته او را بر ساير شاگردان ترجيح مىداد .\r\nمىگويند وقتى ابو ريحان بيرونى هجده مسئله نزد شيخ الرئيس فرستاد كه آن‌ها را جواب گويد ، او به ابو عبد اللّه محول كرد و اين دليل وسعت فكر و نظر او در مسائل فلسفى است .\r\n\r\n","description":"","footnote":"","page_name":" 238 ","page_number":248},
  {"content":"\r\n\r\nوفات او حدود نيمهء قرن پنجم اتفاق افتاده است . وى را مؤلفات بسيار است ، از جمله كتابى است در مفارقات عقليه و اعداد عقول و اعداد مبدعات . شيخ الرئيس رساله‌اى در عشق به نام او نوشته است و دربارهء او چنين گفت :\r\nابو عبد اللّه منّى بمنزله ارسطا طاليس من افلاطون ( ابو عبد اللّه در نزد من همان مقامى را دارا است كه ارسطو پيش افلاطون داشت ) .\r\nراغب اصفهانى - ابو القاسم حسين بن مفضل و يا حسين بن محمد بن مفضل بن محمد اصفهانى شافعى ، اديب و فيلسوف و حكيم و كاتب و شاعر و محدّث لغوى است . در كتاب درة الاخبار ( ص 67 ) گويد :\r\nجمع كرد ميان شريعت و حكمت در تصانيف خود و حظ او از معقولات بيشتر بود .\r\nمراتب فضل و كمال او مورد قبول عامه و خاصه مىباشد و در علم و حكمت او را تالى و قرين امام محمد غزالى مىشمارند . وى را مؤلفات و مصنفات بسيار است و از آن جمله است :\r\n1 - اخلاق راغب به فارسى\r\n2 - افانين البلاغه\r\n3 - الايمان و الكفر\r\n4 - تحقيق البيان فى تأويل القرآن\r\n5 - تفسير قرآن موسم به جامع التفسير كه غالب تحقيقات بيضاوى از آن مأخوذ است .\r\n6 - تفصيل النشاتين و تحصيل السعادتين در معرفت نفس و مبداء و معاد\r\n7 - الذريعه الى مكارم الشريعه كه معروف‌ترين تأليف اوست و حجت الاسلام غزالى پيوسته به مطالعهء اين كتاب مىپرداخته است و آن را\r\n\r\n","description":"","footnote":"","page_name":" 239 ","page_number":249},
  {"content":"\r\n\r\nبه واسطهء عظمت و نفاستش مىستوده و آن كتابى است بزرگ داراى نوادر حكم و حكايات ظريفه كه به فارسى ترجمه شده و نام ترجمهء آن راه بزرگوارى در اسلام است\r\n8 - غزّة التنزيل و درة التأويل\r\n9 - كلمات الصحابه\r\n10 - محاضرات الادباء و محاورات الشعراء و البلغاء ، كه اين كتاب نيز از تأليفات معروف راغب است و چندين مرتبه در قاهره به طبع رسيده است\r\n11 - المفردات فى غريب القرآن يا مفردات القرآن در تحقيق مواد لغات در دو مجلد\r\n12 - مقدمه التفسير كه در مصر به طبع رسيده است .\r\nوفات راغب را مؤلف روضات الجنات به نقل از كتاب اخبار البشر در سال 565 مىنويسد و مدفن او را در بغداد مىداند . در كتاب ريحانة الادب به نقل از معجم المطبوعات وفات او را در سال 502 نوشته است و ظاهرا اين به حقيقت نزديك‌تر است ، زيرا در بيشتر كتب ، وى را از حكماى قرن پنجم نوشته‌اند .\r\nمافروخى اصفهانى - مفضل بن سعد بن حسين مافروخى اصفهانى ، صاحب كتاب محاسن اصفهان است كه اصل آن به زبان عربى است و رساله‌اى است كه مؤلف در وصف اصفهان و ذكر محاسن آن جمع آورده و در ضمن بسيارى از فوايد تاريخى و جغرافيايى و ادبى متعلق به موطن خود را در آن‌جا گنجانده و بيش از همه در فصاحت عبارت و نمودن جنبهء هنر انشاء خود در زبان عربى كوشيده و آن را تحفهء مجلس فخر الملك بن خواجه نظام الملك ، والى اصفهان كه مردى فضل دوست و شاعرپرور بوده ، ساخته است . از چند موضع از كتاب محاسن ، به خوبى واضح مىشود كه تأليف آن در ايام سلطنت سلطان معز الدين ابو الفتح ملكشاه سلجوقى ( 465 - 485 ) و دورهء صدارت خواجه نظام الملك طوسى\r\n\r\n","description":"","footnote":"","page_name":" 240 ","page_number":250},
  {"content":"\r\n\r\nصورت گرفته و در آن ايام حكومت اصفهان با نصرة الدين ابو الفتح مظفر ، ملقب به فخر الملك ، ( متولد در 434 هجرى و مقتول در روز عاشوراى سال 500 هجرى ) بوده است . رسالهء عربى محاسن اصفهان به وسيلهء حسين بن محمد بن ابى الرضا علوى آوى ، در نيمهء اول قرن هشتم هجرى ، به فارسى ترجمه شده و از طرف مترجم به خواجه رشيد الدين فضل اللّه همدانى ، وزير دانشمند ابو سعيد بهادر خان ، در سال 729 هجرى ، تقديم شده است . ترجمهء فارسى محاسن اصفهان چون وقايع نيمهء دوم قرن هفتم و نيمهء اول قرن هشتم ايران ، بخصوص اصفهان ، را نيز شامل است ، بر نسخهء عربى آن مزيّت تمام دارد . مترجم رساله مدت‌ها در اصفهان مىزيسته و با بزرگان و متنفذين آن شهر مانند افراد خاندان صاعدى و خواجه شمس الدين محمد بن نظام الدين يزدى و امير مظفر الدين شيخ على حكام آن‌جا محشور بوده و از خوان نعم ايشان بهره مىبرده است .\r\nترجمهء فارسى محاسن اصفهان كه تا سال 1328 شمسى به صورت نسخهء خطى بوده است ، در اين سال به وسيلهء استاد دانشمند فقيد ، عباس اقبال به ضميمهء مجلهء يادگار كه از يادگارهاى ادبى و علمى گرانبهاى دورهء معاصر است و به مديريت آن مرحوم منتشر مىشد به طبع رسيده است .\r\nعماد كاتب - ابو عبد اللّه محمد بن محمد بن حامد ، معروف به عماد كاتب ، در سال 519 در اصفهان متولد شد . سال‌ها در شام سكونت داشت و در خدمت سلاطين ايوبى معزّز و محترم مىزيست . عموم نويسندگان و مورّخين وى را به عظمت و بزرگى ياد نموده‌اند . تحصيلات او در اصفهان ، در مدرسهء نظاميه انجام گرديده و براى تكميل معلومات خود به شهرهاى مختلف مسافرت نموده و وزارت سلطان صلاح الدين ايوبى را يافته است .\r\nعماد شافعى مذهب بوده و در مدرسهء نظاميه مدتى هم به تدريس پرداخته است . وى فقيه و اديب بود و در فنون شعر و ادب مهارت داشت .\r\nكتب زير از تأليفات اوست :\r\n\r\n","description":"","footnote":"","page_name":" 241 ","page_number":251},
  {"content":"\r\n\r\n1 - البرق الشامى در تاريخ در هفت مجلد\r\n2 - خريدة العصر و جريدة اهل العصر در شرح حال ادبا و شعرا\r\n3 - ديوان رباعى\r\n4 - ديوان الرسائل\r\n5 - ديوان الشعر در چهار مجلد\r\n6 - زبدة النصره و نخبة العصره كه از معروف‌ترين آثار او است\r\n7 - عتبى الزمان كه به نام العتبى و العقبى نيز معروف است\r\n8 - السيل على الذيّل كه شرحى است بر كتاب الذيل ابن سمعانى\r\n9 - نصرة الفتره و عصرة القطره در اخبار دولت آل سلجوق و كتاب‌هايى ديگر .\r\nوفات عماد در رمضان سال 597 در دمشق اتفاق افتاده و از گفته‌هاى او است كه :\r\nهيچ كتابى نيست كه به يك مرتبه خواندن نيرزد .\r\nبابا ركن الدين - مسعود بن عبد اللّه بيضاوى انصارى ، مشهور به بابا ركن الدين از عرفاى قرن هشتم هجرى است . فوت او ، مطابق تاريخى كه بر روى سنگ قبر مرقد وى نگاشته شده ، يكشنبه 26 ربيع الاول سال 769 هجرى مىباشد . مدفن او در تخت فولاد اصفهان است و ظاهرا قديمىترين قبرهاى تاريخدار اين قبرستان بزرگ است و از اين جهت تا اواخر عهد صفوى ، تخت فولاد را قبرستان بابا ركن الدين مىخوانده‌اند و پل خواجو را نيز كه در مسير اصفهان به تخت فولاد واقع بوده ، به همين مناسبت پل بابا ركن الدين مىناميده‌اند .\r\nشرح‌حال بابا ركن الدين با اين كه از مشايخ و بزرگان صوفيه است ، در كتب تراجم احوال صوفيه يافت نمىشود . استاد دانشمند فقيد ، عباس اقبال در مجلهء يادگار و ملا عبد اللّه افندى در كتاب نفيس رياض العلماء مختصرى به ذكر حال او پرداخته‌اند . بابا ركن الدين كه در اصفهان شهرت تمام دارد ، شاگرد عده‌اى از عرفا مانند شيخ كمال الدين عبد الرزاق كاشى ،\r\n\r\n","description":"","footnote":"","page_name":" 242 ","page_number":252},
  {"content":"\r\n\r\nصاحب كتاب تأويل الايات و شيخ داود قيصرى و شيخ نعمان خوارزمى بوده و خود شرح مفصلى بر كتاب فصوص محى الدين عربى نگاشته كه نصوص الفصوص نام دارد و كتاب ديگرى نيز به نام قلندريه را به او نسبت داده‌اند .\r\nبر روى مرقد بابا ركن الدين گنبد زيباى دوازده تركى ساخته شده است و كتيبهء سردر كاشيكارى آن‌كه نام شاه عباس كبير را در بردارد به سال 1039 هجرى ، يعنى يك سال بعد از مرگ شاه عباس ، مورّخ شده است .\r\nكلمهء ( بابا ) ظاهرا اصطلاحى بوده كه در قرن هفتم و هشتم به عرفا و صوفيه نسبت داده مىشده . قبور عده‌اى از اين باباها مانند بابا حسن ، بابا قاسم ، بابا نوش ، بابا علمدار ، بابا عبد اللّه ، بابا شيخ على و مانند اين‌ها در اصفهان و حومهء شهر واقع شده است . مقبرهء بابا قاسم ، كه در حاشيهء خيابان هاتف اصفهان واقع شده ، مانند گنبد بابا ركن الدين هرمى شكل است و در سال 741 هجرى به وسيلهء يكى از مريدان بابا قاسم ، به نام سليمان ابى الحسن طالوت دامغانى ، بر روى مزار مرشد و مراد وى بابا قاسم بنا شده است .\r\nمزار بابا ركن الدين پيوسته مورد احترام بسيارى از بزرگان مانند شيخ بهايى و شيخ محمد تقى مجلسى و حاجى كلباسى و امثال اين‌ها بوده است و همه‌جا به جلالت قدر او اذعان كرده‌اند .\r\nدر ايوان بيرون گنبد بابا ركن الدين ، قبر ملا حسن نائينى اصفهانى مشاهده مىشود كه در حكمت و فلسفه و رياضى تبحرى كامل داشته و علم و زهد را با هم جمع كرده بود و مورد اعتماد و وثوق بزرگان بوده است . وفات او به سال 1270 اتفاق افتاده است .\r\nصائن الدين تركه اصفهانى - اصل خانوادهء تركه از خجند است و چون ترك زبان بودند آن‌ها را تركه مىگفتند ، ولى به عللى به اصفهان هجرت كردند و امر قضاوت در اصفهان به آن‌ها اختصاص يافت و در ادوار مختلف ، از زمان گوركانيان تا زمان صفويه ، اين منصب در خانوادهء آن‌ها\r\n\r\n","description":"","footnote":"","page_name":" 243 ","page_number":253},
  {"content":"\r\n\r\nموروثى بود . خانوادهء تركه در اصفهان به علم و دانش مشهور بودند ، مخصوصا دو نفر از آن‌ها يكى خواجه صائن الدين على بن محمد بن محمد تركه ، كه فقيهى صوفى مشرب بوده و در علوم حكمت و معقول و منقول و همچنين تصوف و عرفان تبحرى كامل داشته است . دوازده رساله به عربى و بيش از هفده كتاب به فارسى دارد . از جمله تأليفاتش : شرح فصوص الحكم محى الدين عربى ، شرح تمهيد القواعد تأليف جدّ او ، شيخ ابو حامد افضل الدين تركه ، كتاب نفثة المصدور و المفاحص را بايد نام برد .\r\nوى به عربى و فارسى شعر مىسروده ، ولى دراين باره معروفيت ندارد . وفات او به سال 830 يا 836 اتفاق افتاده است ؛ در كتاب الذريعه و حبيب السير ، فوت او سال 830 ضبط شده ، ولى مرحوم ملك الشعراء بهار در كتاب سبك‌شناسى سال 836 را ترجيح داده است . ديگر ، خواجه افضل الدين محمد صدر تركه اصفهانى مترجم كتاب ملل و نحل شهرستانى ، كه يكى از بزرگان و دانشمندان و قضات مشهور و از سادات جليل القدر اصفهان بوده و به احتمال قوى برادر يا پسر عم سيد صائن الدين مىباشد .\r\nخواجه افضل الدين تركه در سال 850 به امر شاهرخ تيمورى در ساوه به دار آويخته شد .\r\nپير جمال الدين احمد - جمال الدين احمد اصلا اردستان اصفهان بوده و پير جماليه منسوب به او مىباشد . وى از محققين و عارفين بزرگ اصفهان بوده كه در قرن نهم مىزيسته و به پير مرتضى على اردستانى ارادت مىورزيده است . جمال الدين غير از مراتب سيروسلوك و مقامات عرفانى در حكمت و عرفان ، داراى تصانيف زيادى از نظم و نثر است .\r\nحاجى نايب الصدر در كتاب طرائق الحقايق 23 كتاب او را بر شمرده است از آن جمله : كشف الارواح ، تنبيه العارفين ، محبوب الصديقين ، مشكوة المحبين ، مهرافروز ، نور على نور ، ناظر و منظور ، ديوان قصايد و غزليات ، مفتاح الفقر ، و نهاية الحكمه و غيره .\r\n\r\n","description":"","footnote":"","page_name":" 244 ","page_number":254},
  {"content":"\r\n\r\nوفات او به سال 879 اتفاق افتاده و بعضى نوشته‌اند كه او شهيد گرديده است . اگرچه اشعارش از لحاظ شاعرى چندان پخته و منسجم نيست ، ولى ترجمان احساس و تأثر او مىباشد .\r\nشيخ ابو مسعود - شيخ ابو مسعود احمد بن فرات رازى از بزرگان محدثين قرن سوم هجرى است كه در اصفهان رحل اقامت افكنده و در بين مردم نفوذ معنوى خاصى داشته ، تا آن‌جا كه يك محله و چهار سويى هم هنوز به نام او باقى است . خانقاه وى از ابتداى قرن چهارم به بعد شهرت فراوان داشته و داراى متعلقاتى بوده است . در دورهء سلطنت سلطان يعقوب آق قويونلو و در سال 895 هجرى ، از طرف شخصى به نام محمد بن جلال الدين عربشاه ، بر آرامگاه او بناى مجلل و زيبايى كه شهرت بسيار داشته و هم‌اكنون نيز گنبد و سردر كاشيكارى آن مشاهده مىشود بنا شده است .\r\nمير فندرسكى - مير ابو القاسم ، فرزند ميرزابيك بن مير صدر الدين حسينى موسوى ، معروف به مير فندرسكى ، از بزرگان عرفا و فلاسفهء اماميه است كه در حكمت طبيعى و الهى بسيار زبردست و در مسلك عرفان مقامى منيع و رتبتى رفيع داشت . كتاب قانون و شفاى ابن سينا را تدريس مىكرد و فضلاى بسيارى در محضر وى به تعليم مىپرداختند .\r\nمهارت او در حل مسائل رياضى معروف و مشهور است . مدت‌ها در هندوستان به سير و سلوك و رياضت مشغول بوده و با اين‌كه نزد پادشاهان ايران و هند بسيار محترم بوده ، از مجالست با آن‌ها دورى مىجسته و پيوسته با ارباب ذوق و حال و فقرا روزگار مىگذرانيده است .\r\nدر تهذيب نفس مىكوشيد و لباس پشمينه مىپوشيد . وفات او در سال 1050 هجرى در دورهء شاه صفى اتفاق افتاد و در اصفهان در تكيه‌اى كه به نام تكيهء مير معروف است مدفون گرديد .\r\nمير فندرسكى در حكمت و عرفان تأليفاتى دارد از آن جمله : تاريخ الصوفيه ، تحقيق المزلّه مقولة الحركة و التحقيق فيها را بايد نام برد .\r\n\r\n","description":"","footnote":"","page_name":" 245 ","page_number":255},
  {"content":"\r\n\r\nمير فندرسكى علاوه‌بر تحقيقات علمى گاه‌گاهى بر مقتضاى حال به سرودن اشعار مىپرداخت . غزليات عاشقانه و اشعارى حكيمانه و عارفانه دارد .\r\nمير فندرسكى معاصر با شيخ بهايى و ملا محمد تقى مجلسى و ميرداماد متخلص به اشراق بوده است . ميرداماد هم تأليفات متعددى در فلسفه و معارف اسلامى دارد از آن جمله : صراط المستقيم و قبسات در مسائل حكمت ، كشف الحقايق ، مثنوى مشرق الانوار و حبل المتين .\r\nميرزا رفيع الدين نائينى اصفهانى - ميرزا رفيع الدين محمد بن حيدر حسينى طباطبايى ، حكيم و فقيه معروف قرن يازدهم هجرى ، در اصفهان مىزيسته . وى در علوم حكمت و فلسفه و فقه و اصول متبّحر و علامهء زمان خود محسوب مىگرديد .\r\nميرزا رفيع الدين از شاگردان شيخ بهايى و خود استاد ملا محمد باقر مجلسى بوده است . تأليفات او عبارت است از :\r\n1 - حواشى بر اصول كافى\r\n2 - حاشيهء شرح اشارات خواجه نصير طوسى\r\n3 - شرح صحيفهء سجاديه\r\n4 - حاشيهء مختلف علامه\r\n5 - شجره الهيه به فارسى در اصول دين ، كه در سال 1047 براى شاه صفى تأليف كرده است .\r\nميرزا رفيعا در زمرهء علمايى است كه در روز جلوس شاه سليمان صفوى به تخت پادشاهى ، كه همهء علماى بزرگ حضور داشته‌اند وى نيز در آن مجلس حاضر بوده و همراه مورد توجه پادشاه صفوى بوده است .\r\nوفات او مطابق كتيبهء مزار او ، كه در تخت فولاد اصفهان است ، سال 1082 مىباشد و مادهء تاريخ وفات او چنين است :\r\n به تاريخ فوتش خردمند گفت * مقام رفيع مقام رفيع \r\nيكى از احفاد ميرزا رفيعا ، ميرزا ابو الحسن جلوه ، حكيم معروف است كه\r\n\r\n","description":"","footnote":"","page_name":" 246 ","page_number":256},
  {"content":"\r\n\r\nدر سال 1238 متولد شده و به سال 1314 قمرى در تهران وفات نموده .\r\nوى تأليفاتى در حكمت و فلسفه دارد از جمله حاشيهء شرح هدايه ملاصدرا ، حاشيهء كتاب مشاعر ملاصدرا و همچنين حاشيهء كتاب مبدأ و معاد ملاصدرا . جلوه علاوه‌بر تحقيقات علمى و فلسفى از ذوق و حال نيز بهره‌مند بوده و ديوان اشعارى به فارسى دارد .\r\nحزين - شيخ محمد على بن ابى طالب ، متخلّص و معروف به حزين به سال 1103 در اصفهان متولد شد . نسب او با پانزده واسطه به شيخ زاهد گيلانى مىرسد . اجداد و خاندان حزين قرن‌ها در لاهيجان محترم و معروف به علم و صلاح بوده‌اند . پدرش عالمى پرهيزكار بود و به اصفهان مهاجرت كرد و به سال 1127 در اين شهر وفات يافت . حزين با اشتياق و اهتمام تمام در اصفهان به تحصيل معارف پرداخت و شب و روز دمى نياسود . پشت‌كار زياده از حد و استعداد فراوان او و حافظهء بىمانندش در محيط اصفهان ، كه در آن روزگار اشتهار جهانى داشت و اساتيد بزرگ علم و فلسفه و هنر در آن جمع شده بودند ، موجب شد كه او از جميع دانش‌هاى آن زمان بهره‌مند گردد و در حكمت و عرفان و شعر و ادب و معارف اسلامى سرآمد اقران گردد . مدت 32 سال عمر حزين در اصفهان در مهد علم و دانش و ناز و نعمت گذشت و در سال 1135 مواجه با فاجعهء دلخراش حملهء افغان گرديد و شهر اصفهان دچار قحط و غلا و محاصره شد و بسيارى از مردم راه ديار نيستى گرفتند و دو برادر حزين و عده‌اى از بستگان او نيز به هلاكت رسيدند . او تنها با هزاران رنج و محنت از اصفهان به خوانسار گريخت و مدت ده سال پريشان‌حال از شهرى به شهرى مىرفت . آنگاه به عراق و حجاز و يمن پناه برد و به سال 1146 به هندوستان عزيمت نمود و بقيهء عمر را در كمال ناراحتى و رنجورى و درد غربت در آن سامان به انجام رسانيد و در سال 1180 يا 1181 در شهر بنارس هندوستان وفات يافت و در همان‌جا مدفون گرديد .\r\nحزين در فنون ادب از نظم و نثر فارسى و تازى استادى ماهر بوده و\r\n\r\n","description":"","footnote":"","page_name":" 247 ","page_number":257},
  {"content":"\r\n\r\nدر شاعرى شهرت يافته و در انواع شعر از قصيده و غزل و مثنوى و رباعى اشعار بسيار دارد . اشعارش به چند هزار بيت مىرسد و در نثر مسلما بهترين و پسنديده‌ترين نويسندگان زمان خود بوده زيرا سبك او در كمال متانت و شيوايى و روانى است . آثار معروف او عبارت است از :\r\n1 - تذكرهء حزين شامل احوال و اشعار يكصد نفر از علما و شعراى نيمهء اول قرن دوازدهم هجرى\r\n2 - تاريخ حزين كه شامل شرح پنجاه سال زندگانى پرحادثهء او است و راجع به اواخر دورهء شاه سلطان حسين و استيلاى افغان‌ها بر اصفهان مطالب جالب به دست مىدهد\r\n3 - مدة العمر\r\n4 - مجموعهء اشعار\r\n5 - رسالهء كنه المرام\r\n6 - حاشيه بر الهيات شفا\r\n7 - شرح رسالهء كلمه التصوف شيخ اشراق\r\n8 - رسالهء ابطال تناسخ .\r\nمحمد صادق اردستانى - محمد صادق اردستانى ، از بزرگ‌ترين حكما و فلاسفه و عرفاى اصفهان در اواخر دورهء صفوى است كه در اصفهان بساط تدريس گسترده بود و بزرگانى چون حكيم و عارف و شاعر توانا شيخ محمد على حزين در خدمتش به شاگردى مىنشستند . حزين در تاريخ خود مىگويد :\r\nسلطان المحققين ، افضل الحكماء الراسخين المولى الاعظم . . .\r\nمولانا محمد صادق اردستانى از اساطين حكما بود و قرن‌ها بايد كه مثل او كسى از ميان دانشمندان برخيزد . . . .\r\nوفات او به سال 1134 هنگام محاصرهء اصفهان از طرف افغان‌ها واقع شد و قبرش نزديك پل خواجو بوده و ظاهرا از اين جهت معروف به پلى\r\n\r\n","description":"","footnote":"","page_name":" 248 ","page_number":258},
  {"content":"\r\n\r\nيا پلوى مىباشد . بعدا قبر او به تخت فولاد انتقال يافت . از نواده‌هاى او يكى ميرزا محمد صادق متخلص به روشن و ديگر آقا محمد مهدى پاشنه طلاى يزدى است كه از علماى بزرگ يزد بوده است .\r\nآقا محمد بيدآبادى - آقا محمد بيدآبادى اهل بيدآباد از محلّه‌هاى قديمى اصفهان و فرزند مولى محمد رفيع از حكماى بزرگ و عرفاى عالىمقام قرن دوازدهم هجرى بوده است . وى از شاگردان ميرزا محمد تقى الماسى است كه در حكمت و فلسفه و عرفان سرآمد اقران بوده و در بسيارى از دانش‌هاى ديگر چون كيميا نيز تبحّر داشت . از فقه و اصول و معارف اسلامى كاملا برخوردار بود و به زيور زهد و تقوى و سجاياى انسانى آراسته بود . شاگردان معروف او عبارتند از :\r\n1 - ميرزا ابو القاسم حسينى اصفهانى ، مدرس مدرسهء چهارباغ\r\n2 - ملا على نورى كه خود بزرگ‌ترين استاد حكمت و فلسفه بود\r\n3 - حاج محمد ابراهيم كلباسى كه نه تنها شاگرد آقا محمد بوده بلكه از كودكى و بعد از وفات پدر تحت تكفّل آقا محمد بيدآبادى قرار گرفت و به اشارهء او به حج رفت\r\n4 - ملا محراب ، حكيم و عارف مشهور اصفهان و عده‌اى ديگر .\r\nآقا محمد بيدآبادى در زهد و بىاعتنايى به دنيا و تواضع و صفات عاليهء انسانى كم‌نظير بوده . صاحب روضات از قول حاجى كلباسى نقل مىكند كه در سال قحطى اصفهان ، آقا محمد بيدآبادى خود و خانواده‌اش تا شش ماه به هويج تنها اكتفا كردند . وى در تحقيق و تجزيه و تحليل مسائل فلسفى بسيار متبحّر بود . تعليقات و حواشى بسيار بر كتب حكما دارد و مسائل عرفان و اخلاق را نيز در رسائلى تدوين كرده است . وفات او به سال 1197 يا 1198 در اصفهان اتفاق افتاد و در تخت فولاد مدفون گرديد . مرقد او هم‌اكنون معروف و مشهور است و زيارتگاه خاص و عام مىباشد .\r\nميرزا نصير اصفهانى - ميرزا نصير اصفهانى پزشك مخصوص\r\n\r\n","description":"","footnote":"","page_name":" 249 ","page_number":259},
  {"content":"\r\n\r\nكريمخان زند بوده و در حكمت و فلسفه و رياضيات و طبيعيات دست داشته و صاحب‌نظر بوده است و مخصوصا در علم پزشكى استادى داشته است . آثار او عبارت است از :\r\n1 - جام گيتى نما در حكمت و رياضى\r\n2 - مشكلات قانون در طب\r\n3 - مرآت الحقيقه به عربى در حكمت\r\n4 - اساس الصحه به عربى در طب .\r\nوى در علم مهندسى نيز وارد بوده و معروف است كه نقشهء مسجد وكيل شيراز از او است . ميرزا نصير به علت احاطه به علوم حكمت و طب مشهور گرديد به حدى كه بعضى از بزرگان هند در صدد برآمدند كه ميرزا نصير را به هندوستان ببرند و در مقابل مبلغ زيادى به كريمخان بپردازند ، ولى كريمخان نپذيرفت .\r\nفيض على شاه اصفهانى - ميرزا عبد الحسين ، ملقب به فيض على شاه اصفهانى ، از عرفاى معروف قرن دوازدهم هجرى است . وى پدر عارف معروف اصفهان نور على شاه است . فيض على شاه دست ارادت به معصوم على شاه دكنى داد و به سير و سلوك و رياضت پرداخت و به خدمت بسيارى از بزرگان و مشايخ رسيد و از علوم ظاهرى و باطنى برخوردار گرديد و خود به ارشاد و هدايت اهل سير و سلوك پرداخت .\r\nمظفر على كرمانى در كتاب مشتاقيه اشعارى در مدح او سروده است .\r\nوفات او در حدود سال 1200 در اصفهان اتفاق افتاد و قبر او در تخت فولاد اصفهان معروف است .\r\nنور على شاه - محمد على فرزند ميرزا عبد الحسين ، ملقب به نور على شاه اصفهانى ، از اقطاب و مشايخ بزرگ صفوى است . وى در اصفهان متولد شد و مدت‌ها به تحصيل علوم رسمى پرداخت و سرگرم قيل‌وقال مدرسه گرديد و در ادب و فلسفه و علوم و معارف اسلامى توانا شد .\r\nآن‌گاه قدم در دايرهء سير و سلوك گذاشت و به سير آفاق و انفس پرداخت و\r\n\r\n","description":"","footnote":"","page_name":" 250 ","page_number":260},
  {"content":"\r\n\r\nپس از چندى با پدرش از اصفهان به شيراز رفت و در حلقهء ارادتمندان سيد معصوم على شاه دكنى درآمد و مدت‌ها در سفر و حضر ملازم خدمت سيد بود و پس از تكميل شريعت و طريقت و سير و سلوك از طرف استاد خود معصوم على شاه به لقب نور على شاه ملقب گرديد و اجازهء ارشاد يافت و سيد او را خليفهء خود گردانيد آن‌گاه به مسافرت شهرها پرداخت و به ارشاد و تهذيب اشتغال ورزيد . روح بزرگ و بىاعتنايى او به مال و رياست ، جمال صورى و كمال معنوى او موجب شد كه بسيارى از مردم به او بگروند . مدت پنج سال در عراق مجاور بود ؛ در آن‌جا نيز جمع زيادى به او گرويدند و پروانه‌وار گرد شمعش گرديدند و چون در حال جذبه و استغراق گاهى اشعارى مىسرود كه از فهم مردم عادى به دور بود ، بعضى از در مخالفت با او درآمدند و اصحاب اغراض نيز به دشمنى و اذيت او برخاستند ، ولى او هرگز اظهار غم و اندوه نكرد و از ملامت دشمنان اندوهگين نشد ؛ با اين همه حتى با دشمنانش به نظر لطف و مهر مىنگريست و هرچه به دست مىآورد به فقرا مىبخشيد .\r\nمريدان و شيفتگان وى به قدرى زياد شدند كه حكام از ترس فساد او را مجبور به هجرت كردند . آخر الامر عازم عراق شد و از آن‌جا به قصد زيارت مكّه به موصل مسافرت نمود و همان‌جا به سال 1212 هجرى قمرى رخت از سراى فانى بربست .\r\nنور على شاه مردى بود خوبروى ، مشگين‌موى و نيك‌خوى ؛ در بسيارى از علوم و معارف اسلامى توانا بود ؛ از قواعد شعر و شاعرى بهرهء كافى داشت ؛ اشعارش از شور و حال و جذبه لبريز است ؛ سخنانى گرم و نفسى آتشين داشت .\r\nدر كتاب بستان السياحه آمده كه وى صفى على شاه اصفهانى را در سال 1212 خليفهء خود گردانيد . نور على شاه اصفهانى را تأليفات بسيارى است از آن جمله :\r\n1 - جامع الاسرار به فارسى ، به سبك و شيوهء گلستان سعدى .\r\n\r\n","description":"","footnote":"","page_name":" 251 ","page_number":261},
  {"content":"\r\n\r\n2 - مثنوى جنات الوصال كه مثنوى عرفانى و اخلاقى است در سه جلد .\r\n3 - روضة الشهداء به نظم در احوال حضرت سيد الشهداء .\r\n4 - كبرى در منطق به نظم فارسى .\r\n5 - تفسير سورهء بقره به شعر فارسى .\r\n6 - ديوان اشعار حاوى غزليات و قصايد و مقطعات و ديگر فنون شعرى .\r\nاز نور على شاه فقط يك دختر باقى ماند به نام طوطى خانم كه همسر سيد ابو المعالى ، ملقب به سرخ على شاه ، بوده است . از تربيت يافتگان او ناصر على شاه اصفهانى است كه نام او ميرزا محمد است و در 1222 وفات نموده است .\r\nملا محراب - ملا محراب از حكماى بزرگ اصفهان است كه به زيور عرفان آراسته و در سير و سلوك بسيار رياضت كشيده است و مدت‌ها از محضر درس آقا محمد بيدآبادى فيض برد . روزگارى در اصفهان بساط حكمت و عرفان گسترد و اهل تحقيق و سالكان راه عرفان به محضرش مىشتافتند . شاگردان و تربيت يافتگان مكتب او بسيارند و همگى از بزرگان علم و حكمت و عرفان مىباشند . از آن جمله : حاج محمد ابراهيم كلباسى متوفا در سال 1261 هجرى قمرى و حاجى محمد جعفر همدانى معروف به مجذوب على شاه و بسيارى از بزرگان ديگر . وفاتش در جمادى الاول سال 1217 هجرى قمرى اتفاق افتاد و قبرش در اصفهان است .\r\nحسين على شاه اصفهانى - محمد حسين ، معروف و ملقب به حسين على شاه ، از عرفا و حكماى معروف اصفهان در قرن دوازدهم و سيزدهم هجرى است . اصل او مطابق نقل بستان السياحه از خونسار است ، ولى خود در عنفوان جوانى در اصفهان به تحصيل دانش پرداخت و از علوم عقلى و نقلى بهره‌ها برد . جدّ او شيخ زين الدين كه از علماى\r\n\r\n","description":"","footnote":"","page_name":" 252 ","page_number":262},
  {"content":"\r\n\r\nمعروف است در اصفهان مسكن گزيد . تاريخ ولادت او را حاجى نايب الصدر در بستان السياحه ، شب چهارشنبه يازدهم محرم 1234 نوشته است و جنازهء او بيرون دروازهء نجف مدفون گرديد . حسين على شاه پس از تحصيل دانش و علوم رسمى ، در طلب علم حقيقت برآمد و به صحبت اهل حال و عرفا رغبتى تمام پيدا كرد و بسيارى از علما و مشايخ را ملاقات نمود و سرانجام به خدمت سيد معصوم على شاه دكنى و نور على شاه اصفهانى رسيد و به اشارهء معصوم على شاه مريد نور على شاه گرديد و چندين سال در سفر و حضر از انفاس گرم استاد و مرشد خود مستفيد گرديد و به سير و سلوك پرداخت تا در سال 1212 از جانب نور على شاه مقام ارشاد و خلافت يافت و به اصفهان برگشت و به ارشاد و هدايت طالبان همت گماشت . حسين على شاه از اقطاب بزرگ سلسلهء نعمت اللهى است كه در علم و عرفان مقامى بزرگ داشت . او را ثانى خواجه عبد اللّه انصارى مىدانستند . حسين على شاه ، پس از چند سال توقف در اصفهان ، به كربلا هجرت نمود و در سال 1233 ، در حضور جمعى از مريدان ، مجذوب على شاه همدانى را به خلافت انتخاب كرد .\r\nكرامات و سجاياى انسانى بسيار از او بروز مىكرد و حتى دشمنان او را مجذوب وى مىنمود .\r\nملا على نورى - مولى على بن جمشيد نورى از حكماى بزرگ اصفهان است كه نه تنها در علم و حكمت و معارف اسلامى زبردست بود ، بلكه دانش را به زيور تقوى آراسته و به سنن و آداب دين مواظبت تمام داشت .\r\nحكيم نورى از اعاظم فلاسفهء دوره‌هاى بعد از صدر المتألهين است و فلسفهء ملاصدرا توسط او انتشار يافت . در بدايت عمر از علماى مازندران كسب فيض مىنمود و آن‌گاه كه به اصفهان آمد ، از محضر حكيم مشهور اصفهان ، آقا محمد بيدآبادى و ميرزا ابو القاسم مدرس اصفهانى استفاده نمود .\r\nملا على نورى با بعضى از بزرگان هم‌عصر خود مانند ميرزاى قمى ،\r\n\r\n","description":"","footnote":"","page_name":" 253 ","page_number":263},
  {"content":"\r\n\r\nصاحب كتاب قوانين و حجت الاسلام شفتى ، صاحب كتاب مطالع الانوار متوفاى سال 1260 هجرى قمرى و حاجى كلباسى متوفاى سال 1262 هجرى قمرى مودّت و دوستى داشته و مراوده و مكاتبه مىنموده است .\r\nبعضى از شاگردان او عبارت است از :\r\n1 - آخوند ملا اسماعيل اصفهانى معروف به واحد العين\r\n2 - آخوند ملا آقاى قزوينى\r\n3 - ملا عبد اللّه زنوزى\r\n4 - حاج ملا محمد جعفر لنگرودى\r\n5 - آقا ميرزا سيد رضى مازندرانى كه همگى از فحول علما مىباشند .\r\nوفات ملا على نورى در ماه رجب سال 1246 قمرى در اصفهان اتفاق افتاد و جنازهء او به نجف اشرف حمل گرديد . وى داراى تحقيقات و تعليقات سودمند در حكمت و كلام و معارف اسلامى بوده است از آن جمله :\r\n1 - تفسير سورهء توحيد\r\n2 - حاشيه بر اسفار ملاصدرا\r\n3 - حاشيهء شواهد ربوبيهء ملاصدرا\r\n4 - حاشيهء مشاعر ملاصدرا\r\n5 - حاشيهء شرح فوايد شيخ احمد احسائى . گاهى هم شعر مىسروده است .\r\nمحمد رضا صهباى قمشهء اصفهانى - محمد رضا صهبا از حكما و عرفاى بزرگ اصفهان است كه فلسفه را با مشرب عرفان به هم آميخته و از ذوق سليم خود مدد مىگرفت و تدريس مىنمود . زمستان‌ها را در اصفهان به‌سر مىبرد و تابستان به قميشه مىرفت و اواخر عمر در تهران رحل اقامت افكند و به تدريس اسفار و مصباح الانس و مخصوصا شرح فصوص محيى الدين عربى و شرح اشارات اشتغال داشت . صهبا حكمت و كلام را نزد حاجى محمد جعفر لاريجانى و ميرزا حسن نورى آموخت و\r\n\r\n","description":"","footnote":"","page_name":" 254 ","page_number":264},
  {"content":"\r\n\r\nدر عرفان از شاگردان مير سيد رضى لاهيجى متوفاى سال 1270 هجرى قمرى مىباشد .\r\nصاحب طرائق الحقايق مىگويد :\r\nگمان نمىرود فصوص الحكم را بعد از صدر قونوى كسى بهتر از او مباحثه نموده باشد . در آداب و نواميس چنان محكم بود كه گويى ابو ذر وقت و سلمان عهد است .\r\nگاهى بر سبيل تفتن شعر مىسرود و صهبا تخلص مىكرد ، ولى اشعارش همه از حال و عرفان سرچشمه مىگرفت . از شاگردان او :\r\nميرزا هاشم اشكورى ، ميرزاعلى محمد معروف به حكيم صفاى اصفهانى ، ملا على سمنانى ، آخوند ملا محمد فانى سمنانى و جمعى ديگر از معاريف بوده‌اند .\r\nوفات او در ماه صفر 1306 قمرى در تهران اتفاق افتاده و در ابن بابويه مدفون گرديده است .\r\nتأليفات او به شرح زير است :\r\n1 - حاشيه بر كتاب تمهيد القواعد ابن تركهء اصفهانى\r\n2 - رسالهء وحدت وجود\r\n3 - حواشى بر كتاب ملاصدراى شيرازى\r\n4 - حواشى بر شرح فصوص الحكم\r\n5 - رساله‌اى در موضوع الخلافة الكبرى .\r\nصفى على شاه اصفهانى - حاج ميرزا حسن ، فرزند محمد باقر اصفهانى ، ملقب به صفى على شاه ، از اكابر عرفاى نيمهء دوم قرن سيزدهم هجرى مىباشد . تولدش سوم شعبان 1251 قمرى است . پدرش در اصفهان به تجارت مىپرداخت و آن‌گاه كه به يزد هجرت كرد ، فرزند خردسال خود را به يزد برد . تحصيلات اوليه او در يزد بود و حدود بيست سال در آن‌جا توقف نموده است ، آن‌گاه از راه هندوستان عازم مكه مىشود و مدتى در هندوستان اقامت مىنمايد و در ضمن مطالعات علمى\r\n\r\n","description":"","footnote":"","page_name":" 255 ","page_number":265},
  {"content":"\r\n\r\nبه سير و سلوك مىپردازد و به خدمت بيشتر از اقطاب و مشايخ صوفيه مىرسد و وارد مراحل طريقت و عرفان مىگردد و سرانجام خود از اقطاب سلسلهء نعمت اللهيه مىشود و تهران را براى اقامت دايمى خود انتخاب مىكند و جمع كثيرى به او ارادت مىورزند و به همت مريدان خانقاهى در محلهء شاه‌آباد تهران براى او ساخته مىشود و تا آخر عمر به ارشاد و هدايت مريدان خود مىپردازد . وفات او روز چهارشنبه 24 ذىقعده سال 1316 اتفاق افتاده و در خانقاه خود مدفون شده است . مزار او هم‌اكنون در تهران شهرت دارد و مركز مريدان و ارادتمندان او است .\r\nصفى على شاه مردى دانا ، سخن‌سنج و نيك‌محضر بوده ، شريعت و طريقت را با هم آميخته و در علم و عرفان مقامى منيع داشت . در شعر طبع او روان بود و خود از مريدان رحمت على شاه و حاج آقا محمد شيرازى ، عم رحمت على شاه بوده است . صفى على شاه داراى تأليفاتى به شرح زير است :\r\n1 - بحر الحقايق\r\n2 - تفسير صفى كه مدت دو سال تمام قرآن را به مثنوى بحر رمل سروده است و تفسيرى است فلسفى و عرفانى .\r\n3 - زبدة الاسرار در اسرار شهادت حضرت سيد الشهدا كه در هندوستان سروده شده و تأليف يافته است\r\n4 - ميزان المعرفه\r\n5 - ديوان اشعار حاوى غزليات عاشقانه و عارفانه ، قصايد ، ترجيعات و انواع ديگر شعر .\r\nجهانگير خان - جهانگير خان ، فرزند محمد خان ، اصلا قشقايى است .\r\nدر ابتداى عمر اندك تحصيلى نمود ، ولى در چهل سالگى ناگهان شوق تحصيل علم و دانش در نهادش پيدا شد و او را به سوى علم و عرفان كشيد و به تحصيل معقول و منقول واداشت . آن‌گاه در اصفهان توطن گزيد و در خدمت استادان بزرگ به كسب معارف پرداخت و در حكمت و\r\n\r\n","description":"","footnote":"","page_name":" 256 ","page_number":266},
  {"content":"\r\n\r\nعرفان و فقه و اصول و رياضى و هيئت استاد مسلم گرديد . در حكمت و فلسفه شاگرد حكيم صهبا محمد رضا قمشه‌اى بود و در فقه از استادانى چون حاج ملا حسين على تويسركانى و حاج شيخ محمد باقر و ميرزا محمد حسن نجفى استفاده مىنمود . طب را در محضر ملا عبد الجواد ، طبيب معروف اصفهان ، فراگرفت و خود جامع معقول و منقول گرديد و بخصوص در حكمت به سرحد كمال رسيد و در مدرسهء صدر اصفهان بساط تعليم بگسترد و بزرگانى از اهل علم و ادب به محضر درس او شتافتند . از شاگردان آن استاد گرانمايه در اصفهان حضرت آيت اللّه حاج آقا رحيم ارباب از فقهاى بزرگ و حكماى عالىمقام اصفهان را مىتوان نام برد . وجود ايشان كه جامع علوم از فقه و فلسفه و عرفان و ادب و رياضى و معارف اسلامى بود ، در اصفهان منبع فيض و بركت بود . از جمله دانشمندان اسلامى بود كه روزگارى در اين سامان مىزيسته‌اند .\r\nجهانگير خان دانشمندى بود كه علم را به زيور عرفان و اخلاق آراسته بود ، مردى منيع الطبع ، منظم و در دين استوار و ثابت قدم ؛ دلى پر از مهر و لبريز از لطف و عشق داشت و براى طلاب پدر مهربانى بود . هيچ‌گاه عمامه به سر نگذاشت و با كلاه پوستى به سر برد . بيانش فصيح و اخلاق و صفاتش يك انسان واقعى را به ياد مىآورد . روزهاى پنجشنبه و جمعه رياضى و هيئت تدريس مىنمود ؛ گاهى هم به تدريس نهج البلاغه مىپرداخت و آن را با حكمت تحليل مىكرد . كتاب اسفار و شفا و شرح منظومه را با بيانى شيوا تدريس مىكرد و گاهى هم به تعليم شرح نفيسى همت مىگماشت .\r\nفوت او در شب 13 ماه رمضان سال 1328 قمرى در اصفهان اتفاق افتاد و در تخت فولاد مدفون گرديد .\r\nشيخ اسد إله حكيم ( ديوانه ) - شيخ اسد اللّه ، حكيم و عارف و شاعر اصفهانى ، فرزند مشهدى جعفر ، اصلا از اهل قمشهء اصفهان ( شهرضاى امروز واقع در 84 كيلومترى جنوب اصفهان ) است . وى كلام و حكمت را\r\n\r\n","description":"","footnote":"","page_name":" 257 ","page_number":267},
  {"content":"\r\n\r\nدر خدمت حكيم فرزانه آقا ميرزا نصر اللّه قمشه‌اى ، كه از شاگردان حاجى سبزوارى بود ، فرا گرفت . پس از آن در مدرسهء چهارباغ اصفهان متوطن گرديد و سال‌ها به تدريس حكمت و كلام و علوم ديگر مشغول بود و در كمال آزادى و عفت به سر مىبرد ؛ علم رياضى و زبان فرانسه را نيز به خوبى فرا گرفت و خط شكسته را نيكو مىنوشت . دانشمند و عارف فرزانه مرحوم الفت ، كه در سال‌هاى اخير از جمع اصحاب رخت بربست ، در مقدمهء اشعار او چنين مىنويسد :\r\nبه اعتقاد بنده هرچند كه در معلومات مسطوره و غيرها همسرى نداشت ، با اين وصف مقام علو طبع وحدت ذهن و قوهء حافظه و جميع فضايل اخلاقش به درجه‌اى بود كه از روى انصاف مىتوان گفت چنين گوهرى گرانمايه كمتر زيب عالم انسانيت گشته است .\r\nحكيم اسد اللّه ، غير از آن همه دانش و فضيلت و معارف ، طبعى عاشقانه و ذوقى لطيف و دلى لبريز از جذبه و حال داشت . گاهى اشعارى مىسرود و ديوانه تخلص مىكرد . وى با بزرگان و دانشمندانى چون فقيه و محدث عالىمقام ، حاج ميرزا على آقاى شيرازى ، متوفاى 23 جمادى الثانى 1375 هجرى قمرى و علامه و عارف بزرگ ، حاج شيخ محمد باقر الفت ، دوستى و مصاحبت داشت . وفات شيخ اسد اللّه در تاريخ 18 ذيقعدهء سال 1344 هجرى قمرى در اصفهان اتفاق افتاد و در تخت فولاد مدفون گرديد .\r\nمحمد على فروغى ( ذكاء الملك ) - محمد على فروغى ، فرزند ميرزا محمد حسين خان ذكاء الملك ، فرزند ميرزا محمد مهدى ارباب ، فرزند حاج محمد رضا اصفهانى است . جدّش آقا محمد مهدى ارباب از دانشمندان و مؤلفين معروف اصفهان بوده و در سال 1314 هجرى قمرى فوت شده كه در قبرستان آببخشان مدفون گرديده است . از آثار وى ، كتاب\r\n\r\n","description":"","footnote":"","page_name":" 258 ","page_number":268},
  {"content":"\r\n\r\nنصف جهان فى تعريف الاصفهان به طبع رسيده است . كتاب‌هاى ديگرى نيز تأليف نموده است . پدرش محمد حسين خان ذكاء الملك از دانشمندان معروف و مفاخر علمى و ادبى اصفهان است كه در تهران ساكن بوده و كتب زيادى تأليف يا ترجمه نموده و مدت نه سال روزنامهء تربيت را از 1314 هجرى قمرى به بعد منتشر مىنموده . وى در 15 ربيع الثانى 1255 در اصفهان متولد شده و در 11 رمضان 1325 در تهران وفات نموده است . كتاب‌هاى زير آثار او است :\r\n1 - بديع\r\n2 - تاريخ ادبيات ايران\r\n3 - تاريخ اسكندر كبير\r\n4 - تاريخ مختصر ايران\r\n5 - تاريخ سلاطين ساسانى\r\n6 - تاريخ ايران از قبل از ميلاد مسيح تا عهد قاجاريه\r\n7 - تاريخ ايران قديم به كمك فرزندش محمد على فروغى\r\n8 - ترجمه عشق و عفت\r\n9 - ريحانة الافكار\r\n10 - ژرژ انگليسى\r\n11 - سفر هشتاد روزه دور دنيا\r\n12 - غرايب زمين و عجايب آسمان\r\n13 - كلبهء هندى\r\n14 - مجموعهء نظم و نثر\r\n15 - مسافرت مسيو استانله دور افريقا .\r\nاز اين دانشمند فرزانه ، بجز آثار علمى و ادبى ، دو فرزند برومند باقى ماند كه هر دو از مفاخر علمى و ادبى ايران به‌شمار مىروند ؛ يكى مرحوم ابو الحسن فروغى ( 1379 - 1301 ) ، اديب و شاعر و نويسنده كه كمتر گرد كارهاى سياسى گشته و عموما به خدمات علمى و تتبعات ادبى اشتغال\r\n\r\n","description":"","footnote":"","page_name":" 259 ","page_number":269},
  {"content":"\r\n\r\nداشت و كتاب‌هاى زير از آثار اوست :\r\n1 - اوراق مشوش\r\n2 - سرمايهء سعادت\r\n3 - منظومهء شيدوش و ناهيد\r\n4 - كتابى در عقايد فلسفى و اجتماعى به زبان فرانسه\r\n5 - مجله فروغ تربيت\r\n6 - شرح حال آقا شيخ هادى نجم‌آبادى .\r\nفرزند ديگر وى ، دانشمند گرانمايه مرحوم محمد على فروغى ذكاء الملك است كه در تاريخ 22 جمادى الاخر سال 1294 قمرى متولد شده و در 17 ذيقعده سال 1361 در تهران وفات نموده است . وى در عين حال كه نويسنده‌اى توانا و حكيم و فيلسوفى فرزانه بود ، سياستمدارى برجسته نيز به‌شمار مىرفت . حسن تدبير و دورانديشى و سياستمدارى اين پير خردمند سبب شد كه پس از قضاياى شهريورماه 1320 ، مجددا در عرصهء سياست ايران ظاهر شود و به مقام نخست‌وزيرى برسد و پيمان سه جانبه را با متفقين منعقد نمايد . كتب و رسايل زير از آثار فروغى است :\r\n1 - آيين سخنورى در دو جلد\r\n2 - اصول علم ثروت\r\n3 - انديشه‌هاى دور و دراز\r\n4 - پيام به فرهنگستان\r\n5 - تاريخ مختصر ايران\r\n6 - تاريخ شعراى ايران به مشاركت برادرش ابو الحسن فروغى\r\n7 - تاريخ مختصر دولت روم قديم\r\n8 - تاريخ ملل قديمهء مشرق زمين\r\n9 - تاريخ قرن 19 ميلادى\r\n10 - تاريخ ساسانيان\r\n11 - ترجمهء كتاب حكمت سقراط به قلم افلاطون\r\n\r\n","description":"","footnote":"","page_name":" 260 ","page_number":270},
  {"content":"\r\n\r\n12 - ترجمهء فن سماع طبيعى ابن سينا\r\n13 - تصحيح كليات سعدى\r\n14 - حقوق اساسى يا آداب معاشرت دول\r\n15 - دستور حكومت ، ترجمهء عهدنامهء حضرت امير عليه السلام به مالك اشتر\r\n16 - سير حكمت در اروپا در سه مجلد كه از بهترين تأليفات او است\r\n17 - فهرست رجال بزرگ ممالك ( منظور ممالكى است كه فروغى در آن‌ها سفارت يا مأموريت داشته است ) .\r\nالفت اصفهانى - علامهء عارف حاج شيخ محمد باقر الفت ، فرزند آيت اللّه حاج شيخ محمد تقى اصفهانى ، مشهور به آقا نجفى در شب جمعه ، اول جمادى الاول سال 1301 هجرى قمرى ، در اصفهان متولد شد . ابتدا در اصفهان و سپس در نجف اشرف ، نزد اساتيد بزرگ آن زمان به تحصيل پرداخت و در جميع معارف اسلامى از فقه و اصول و فلسفه و حديث و عرفان و ادب استادى ماهر گشت و در فقه به درجهء اجتهاد رسيد و مخصوصا در فن تاريخ بىنظير گشت . آن‌گاه به فرا گرفتن رياضيات قديم و جديد پرداخت و در همان اوان زبان و ادبيات فرانسه را نيز به خوبى فراگرفت . الفت در فلسفه و علم الاجتماع و رجال و ملل و نحل و مخصوصا در فلسفهء تاريخ اجتهادى مسلم داشت . استادان بزرگ اين فنون ، مانند علامهء فقيد عباس اقبال و استاد بزرگ سعيد نفيسى ، او را دريايى وسيع از دانش و اطلاع مىدانستند . استاد فقيد سعيد نفيسى در كتاب شرح‌حال شيخ بهايى دربارهء الفت مىگويد :\r\nعارف فرزانهء كريم آقاى محمد باقر الفت در اصفهان يگانه كسى است كه از آن همه دانشمندان بزرگ ، كه دامن روزگار از ايشان تهى و خاك اصفهان از ايشان سترون شده ، باقى مانده است .\r\nمرحوم الفت مردى بود حقيقت طلب ، متواضع ، وارسته ، انسان و\r\n\r\n","description":"","footnote":"","page_name":" 261 ","page_number":271},
  {"content":"\r\n\r\nانسان‌دوست . وجود او مشعل فروزان دانش و اخلاق و مزاياى عاليهء انسانى بود . استعداد سرشار و حافظهء اعجاب‌انگيز او در بين دانشمندان معاصر ضرب المثل بود . بحقيقت عاشق آدميت و مظهر محبت و شمع بزم بود . محفل او همواره از ياران با صفا پر بود و دلجويىها و سخنان گرم او پيوسته اميدبخش دوستان مىگرديد . بعضى از آثار او به شرح زير است :\r\n1 - مجله آفتاب\r\n2 - ابواب الروضات\r\n3 - داستان هفت برادر كه يك شاهكار فلسفى و انتقادى است\r\n4 - دانش‌نامه\r\n5 - كشف الحجب دو فهرست نام و شرح كتاب‌هاى فارسى و عربى\r\n6 - سفرنامه در دو جلد\r\n7 - نسب‌نامه\r\n8 - وسايل رستگارى ، ترجمه از فرانسه\r\n9 - پرورش استقلال ، ترجمه از فرانسه\r\n10 - رسالهء مهمانى افلاطون ، ترجمه از عربى\r\n11 - مجمع الاجازات و منبع الافادات در دو جلد\r\n12 - ديوان اشعار .\r\nمرحوم الفت داراى سبك مطبوع و ساده و شيوايى در نثر بود .\r\nشعرهاى او بيان عواطف و احساسات و تأثيرات او محسوب مىشد .\r\nوفات الفت روز چهارشنبه ، 14 مردادماه 1343 شمسى ، برابر 26 ربيع الاول 1384 قمرى ، در سن 83 سالگى اتفاق افتاد و در بقعهء خانوادگى در كنار قبر والدش ، نزديك امامزاده احمد به خاك سپرده شد .\r\n\r\nبعضى از گويندگان معروف اصفهان\r\nجمال الدين عبد الرزاق ( فوت 588 ه ق ) - جمال الدين محمد بن عبد الرزاق اصفهانى ، اديب و شاعر گرانمايه ، از معاصرين مجير بيلقانى و\r\n\r\n","description":"","footnote":"","page_name":" 262 ","page_number":272},
  {"content":"\r\n\r\nنظامى و خاقانى و انورى است . در اصفهان متولد شده و هم در اين شهر بيشتر ايام عمر خود را به سر برده و ظاهرا سفرى به آذربايجان نموده و گويا در شهر گنجه به ملاقات نظامى گنجوى رسيده و سفرى نيز به مازندران كرده است . جمال الدين از شعراى قصيده‌سرا است كه به سبك معروف به عراقى شعر مىگفته و در عصر خويش شاعرى نامبردار بوده و شهرت فراوان داشته است ؛ وى علما و حكّام و سلاطين زمان خود را مدح گفته است . سخنش ساده و روان و لطيف و دلپذير و از تعقيد لفظى و پيچيدگى معنوى دور است . اشعار او عموما اخلاقى و در مواعظ و مدح و مرثيه است .\r\nجمال الدين با برخى از شعراى معاصر خود مطايباتى داشته و آنان را گاهى هجو نموده و با عدهء ديگر مشاعره و مناظره داشته است . ممدوحين او از سلاطين عبارت است از : ارسلان بن طغرل ( 573 - 556 ) و فرزندش طغرل ( 590 - 537 ) و جهان پهلوان محمد بن ايلدگز ( 581 - 568 ) و برخى از امراى باونديهء مازندران و از علماء آل صاعد و آل خجند و خاندان علمى و روحانى اصفهان كه اولى حنفى و دومى شافعى بوده‌اند و از شعرا با خاقانى و مجير بيلقانى مشاعرات و مناظراتى داشته است .\r\nشرف الدين شفروه - شرف الدين محمد شفروهء اصفهانى از شاعران قرن ششم و اهل شفروه است . وى را از اقران جمال الدين عبد الرزاق اصفهانى و رفيع الدين لنبانى دانسته‌اند . شرف الدين شفروه از مدّاحان ارسلان بن طغرل سلجوقى بوده و گذشته از ارسلان سلجوقى اتابك شيرگير و طغرل بن ارسلان را نيز مدح گفته است . وفاتش حدود سال 600 هجرى واقع شده و ديوانى داشته كه قريب هشت هزار بيت شعر داشته است .\r\nرفيع الدين لنبانى - رفيع الدين ابو طاهر عبد العزيز بن مسعود لنبانى اصفهانى ( لنبان يكى از محله‌هاى قديمى مغرب شهر اصفهان است ) از شعراى تواناى اصفهان در قرن ششم هجرى است . خاندان وى بيشتر به\r\n\r\n","description":"","footnote":"","page_name":" 263 ","page_number":273},
  {"content":"\r\n\r\nعلم و ادب شهرت داشته‌اند ، خاندانش با خجنديان بستگى داشته‌اند و خود رفيع الدين هم از خجنديان زياد نام مىبرد . وى به دو زبان فارسى و عربى شعر مىگفت و در روزگار خود شهرت بسيار داشت ، از اشعار او بيش از هزار بيت در دست نيست . سخنش روان و خالى از تكلّف و آراسته به مضامين بديع و افكار بلند است .\r\nكمال الدين اسماعيل - كمال الدين اسماعيل بن جمال الدين محمد بن عبد الرزاق ملقب به خلاق المعانى ، اديب ، شاعر ، فاضل و عارف ، از مريدان شيخ شهاب الدين سهروردى و شيخ كمال كوفى بوده ، در روزگار صاعديان و خجنديان مىزيسته و اختلافات آنان و نزاع مردم اصفهان وى را به ستوه آورد . به دعا و مناجات بلاى قتل عام براى مردم از خداوند خواسته ، گويى دعايش به هدف اجابت رسيده و سپاه جرّار مغول به اصفهان آمد و او را نيز با سايرين از دم تيغ بىدريغ گذرانيده ، از اوست :\r\n تا « دردشت » هست و جوباره * نيست از كوشش و كشش چاره \r\n اى خداوند هفت سياره * پادشاهى فرست خون‌خواره \r\n تا كه دردشت را چو دشت كند * جوى خون آورد ز « جوباره » \r\n عدد مردمان بيفزايد * هر يكى را كند دو صدپاره \r\nوى از مال و جبروت دنيا بهره‌مند بوده و همه را در راه دستگيرى فقرا و درماندگان بذل مىكرده است . در مجمع الفصحاء آمده . « الحق اهل عراق بدان پدر و بدين پسر مفاخرت بايد و مباهات شايد . » گويند جمال الدين عبد الرزاق را دو پسر بوده كه هر دو در حد كمال بوده‌اند ، يكى معين الدين و ديگرى كمال الدين اسماعيل . خلاصهء كلام آن‌كه كمال الدين از بزرگان شعراى ايران و استاد قصيده‌سرايان عراق است .\r\nديوان اشعار كمال الدين ، كه قصايد و غزليات و رباعيات در بردارد ، حاوى مواعظ عالى و نصايح است . در اواخر عمر كه در حال انزوا در خارج شهر اصفهان مىزيست مورد شكنجهء لشكريان مغول واقع گشت و\r\n\r\n","description":"","footnote":"","page_name":" 264 ","page_number":274},
  {"content":"\r\n\r\nبر اثر اذيت و آزار آن‌ها در دوم جمادى الاولى سال 635 كشته شد . قبرش در يكى از خانه‌هاى محلهء جوباره به وضع بسيار رقت‌آورى موجود است و اگر توجه پيرزنان و مردم عادى اين سامان به وى نبود ، آن هم مانند هزاران قبر ديگر تاكنون از بين رفته بود . سال‌ها است كه انجمن آثار ملى وعدهء ساختمان آبرومندى بر مزار او مىدهد و اميد است كه اين وعده جامهء عمل بپوشد و اين شاعر گرانمايه كه براستى افتخار سرزمين اصفهان است ، مقبره‌اى مناسب شأن و مقام خود بيابد .\r\nشفائى اصفهانى - شرف الدين حسن اصفهانى ، متخلص به شفائى و معروف به حكيم شفائى ، از شاعران و طبيبان معروف اصفهان در قرن يازدهم هجرى است ؛ پدرش حكيم ملاى اصفهانى در طبابت و حكمت سرآمد اقران بود . تولد شفائى در سال 966 بود و در آغاز جوانى نزد پدر و برادرش ، حكيم نصير ، علوم متداول زمان را فرا گرفت و در فن طبابت هم ماهر گرديد . وى از جوانى بسيار شوخ‌طبع و خوش‌محاوره بوده و در سخنورى شيوهء متقدّمين را پيروى مىكرده است و در اشعارش معانى بلند مضامين دلپسند بسيار است . شفائى بسيار بىتكلف و از استغناى طبع برخوردار بود و در شعر بيشتر به هجو و هزل علاقه داشت و گفته‌اند كه هيچ‌كس نبود كه از تيغ زبان او زخمى برنداشته باشد . وى با ميرزا طاهر نصرآبادى ، مؤلف تذكرهء نصرآبادى معاصر و معاشر بوده است ؛ حكيم شفائى در قصيده بيشتر شيوهء خاقانى و در غزل روش بابا فغانى را پيروى مىكرده است ؛ جز غزل در انواع ديگر هم توانا بوده است . ديوانش را بين پانزده تا بيست‌هزار بيت نوشته‌اند . چند مثنوى هم داشته به نام : 1 - نمكدان حقيقت بر وزن حديقهء سنائى 2 - مجمع البحرين به تقليد تحفة العراقين خاقانى . وفاتش در سال 1037 هجرى در اصفهان واقع شد .\r\nطبيب اصفهانى - ميرزا عبد الباقى ، فرزند ميرزا محمد رحيم طبيب اصفهانى ، از شاعران مشهور اصفهان در قرن دوازدهم هجرى است .\r\nتولدش در اصفهان ، به سال 1127 هجرى قمرى واقع شد . جد و پدر\r\n\r\n","description":"","footnote":"","page_name":" 265 ","page_number":275},
  {"content":"\r\n\r\nطبيب ، به شغل طبابت در دربار پادشاهان صفوى روزگار مىگذرانيده و بسيار مورد احترام بوده‌اند و خود طبيب نيز مدتى از اطباى مورد اعزاز و احترام نادر شاه بوده و در دستگاه وى مشغول طبابت بوده است . شعرش روان و دلكش است . ديوان شعرى دارد كه هنوز به چاپ نرسيده است ، وفاتش به سال 1171 هجرى قمرى در اصفهان اتفاق افتاده .\r\nصائب ( 1010 - 1086 ) - ملك الشعرا ميرزا محمد على ، فرزند ميرزا عبد الرحيم اصفهانى ، اصل ايشان از تبريز است . پدرش در عهد شاه عباس كبير صفوى به اصفهان آمده و در محلهء عباس‌آباد كه براى تبريزيان مهاجر ساخته شده بود ساكن گرديد . صائب در اين شهر در حدود سال 1010 متولد گرديد . در ابتداى جوانى سفرى به مكه نموده و از آن‌جا به هند رفت و مدت زمانى در شهر كابل متوقف گرديده ، مورد نظر و توجه نواب ظفر خان ، كه خود نيز شاعر و اديب شعرشناس بود ، قرار گرفت و چون وى به هند به دربار شاه جهان رفت صائب نيز به همراه او بود و در نزد او نيز قرب و مكانتى يافت و جمعا مدت شش سال در آن حدود ساكن بوده . گويند علت مسافرت او به هند ، عدم توجه مردم به مقام علمى و ادبى او بوده است ، تربيت در دانشمندان آذربايجان شرح‌حال او را مفصل بيان نموده و گويد : وى برادرزادهء شمس الدين ثانى ، معروف به شيرين‌قلم ، بوده و پس از زيارت مكهء معظمه و مدينهء طيبه به اصفهان آمده و چون قبل از ورود او به اين شهر ارباب غرض در نزد شاه عباس از وى سعايت‌ها كرده بودند ، صائب دلگير شده و به عزم هند در سال 1034 از اصفهان حركت نمود . در سال 1039 ، پدرش به اكبرآباد ، جهت مراجعت دادن او به ايران رفت و در اين موقع صائب در برهانپور در ركاب شاه جهان بود ؛ چون خبر ورود پدر شنيد و از قصد او مطلع گرديد ، قصيده‌اى در مدح خواجه ابو الحسن تربتى ، معروف به آصف خان اكبر شاهى و فرزندش نواب ظفر خان ( ميرزا احسن اللّه متخلص به احسن ) ، گفته و اجازهء مرخصى خواست و اين اجازه تا سال 1042 به تعويق افتاد .\r\n\r\n","description":"","footnote":"","page_name":" 266 ","page_number":276},
  {"content":"\r\n\r\nدر اين موقع ، ظفرخان به پاس خاطر او اجازهء مراجعت داده ، او را به انعام و اكرام از نقد و جنس بنواخت . صائب مدتى در مشهد و قم و قزوين و اردبيل و يزد و تبريز به سر برده و سرانجام به اصفهان مراجعت نمود .\r\nصائب در هند معروف به مستعد خان بوده و چون به اصفهان آمد ، در عهد شاه عباس ثانى ( 1077 - 1052 ) ملقب به ملك الشعرا گرديد .\r\nصائب در شعر و شاعرى داراى سبكى مخصوص است كه در بين ادبا به سبك هندى شهرت يافته و براستى آن را بايد سبك اصفهانى خواند .\r\nدر اين شيوه شعر ، شاعر مضمون‌سازى و باريك‌انديشى و نازك‌كارى مىكند و پند و اندرز مىدهد و آن را با امثال و تشبيه همراه مىنمايد .\r\nصائب در سال 1086 در اصفهان وفات يافته و در تكيه و باغ خود در كنار نهر نياصرم مدفون گرديده است .\r\nنصرآبادى ( حدود 1027 - 1100 ) - ميرزا محمد طاهر نصرآبادى ، شاعر ، اديب و نويسنده ، از جملهء كسانى است كه با تأليف گرانبهاى خود به نام تذكرهء نصرآبادى نام عده‌اى قريب يك‌هزار نفر از علما و وزرا و شعرا و خوشنويسان را براى هميشه زنده نموده و اگر كتاب او نبود ، نام و آثار بسيارى از اينان فراموش گرديده و ما را از آن‌ها اطلاعى نبود .\r\nنصرآبادى از خاندانى دانشمند و اديب ، كه عموما اهل قلم و در دستگاه دولت صفوى و قبل از آن‌ها وارد بوده‌اند ، مىباشد . يكى از اجدادش ، خواجه صدر الدين على نصرآبادى است كه در عهد گورگانيان در اصفهان حكومت داشته و در قريهء نصرآباد مولد خود مدرسه‌اى بنا نموده و براى آن موقوفاتى زياد معين نموده كه از بين رفته و مدرسه خراب گرديده ولى سردر آن باقى است . اين مدرسه در جنب خانقاه شيخ ابو القاسم عارف نصرآبادى است . ساير افراد فاميل او نيز عموما اديب و شاعر بوده و نصرآبادى در تذكرهء خود نام چند نفر از آنان را مىبرد .\r\nميرزا طاهر شاعر و اديب بوده و به سبك هندى ، كه در آن عصر در ايران و هند رواج داشته ، شعر مىگفته و در لغز و معما و تاريخ نيز مهارت\r\n\r\n","description":"","footnote":"","page_name":" 267 ","page_number":277},
  {"content":"\r\n\r\nداشته است . تذكرهء نصرآبادى علاوه بر آن‌كه نام قريب هزار نفر از شعرا و علما را مىبرد و از هريك نمونه‌اى از اشعارشان را نقل مىكند ، گاه‌گاهى به ذكر وقايع تاريخى پرداخته كه در محل خود در خور ستايش و قابل توجه مىباشد .\r\nمشتاق - مير سيد على مشتاق ، شاعر ، اديب ، حكيم و عالم از شعراى نامدار و ادباى عالىقدر اصفهان است . آذر بيگدلى در تذكرهء خود دربارهء او مىگويد :\r\nبعد از آن‌كه سلسلهء نظم سال‌ها بود كه به تصرف نالايق متأخرين از هم گسيخته بود ، به سعى تمام و جهد مالا كلام او پيوند اصلاح يافته و اساس شاعرى متأخرين را از هم فرو ريخته ، بناى نظم فصحاى بلاغت شعار متقدمين را تجديد نمود .\r\nپس از وفاتش آذر و هاتف و صهبا ، سه تن از شاگردانش ، ديوانش را مرتب و مدوّن ساختند .\r\nمشتاق از ابتداى جوانى به سرودن اشعار مايل بوده و غزل و رباعى را مورد همت قرار داده و در اثر انس با شعراى زمان به فكر تأسيس انجمن ادبى برآمد و اغلب شعراى هم‌عصر او در اين انجمن شركت نموده و عدهء زيادى از تازه شاعران به عنوان شاگردى حاضر شده و به كسب ادب و فنون شعر اشتغال جستند . همين انجمن سبب شد كه مشتاق و يارانش انقلاب ادبى ايجاد نموده ، سبك شعراى متقدّم ، يعنى سعدى و حافظ ، را تجديد و سبك هندى را ترك گويند . شعرايى كه در اين انجمن بوده‌اند ، هريك در نوع خود استعداد و اثرى داشته‌اند . اينك نام چند تن از آن‌ها :\r\n1 - آذر بيگدلى ، حاج لطف على خان ( 1134 - 1195 )\r\n2 - راهب ، سيد جعفر ( 1166 - )\r\n3 - رفيق ، ملا حسين ( 1226 - ) سال وفات او را 1212 نيز نوشته‌اند .\r\n4 - رهى ، ميرزا ابراهيم ( 1226 - )\r\n\r\n","description":"","footnote":"","page_name":" 268 ","page_number":278},
  {"content":"\r\n\r\n5 - شعله ، سيد محمد ( 1160 - )\r\n6 - شقاقى ، مهدى بيك ( 1214 - )\r\n7 - صافى ، ميرزا جعفر ( 1130 - 1219 )\r\n8 - صباحى ، حاجى سيد سليمان كاشانى ( 1207 - )\r\n9 - صهبا ، آقا محمد تقى ( 1191 - )\r\n10 - طبيب ، سيد عبد الباقى ( 1171 - )\r\n11 - طلعت ، آقا محمد ( قرن سيزدهم هجرى )\r\n12 - عاشق ، آقا محمد ( 1107 - 1181 )\r\n13 - عذرى ، اسحق بيك ( 1185 - )\r\n14 - فريبى ، ميرزا حبيب اللّه ( 1190 - )\r\n15 - نامى ، ميرزا محمد صادق ( 1304 - )\r\n16 - نصيب ، آقا محمد ( 1182 - )\r\n17 - نصير ، ميرزا نصير الدين محمد ( 1191 - )\r\n18 - نويد ، محمد حسين ( 1187 - ) سال وفات او را 1180 نيز نوشته‌اند .\r\n19 - واله ، آقا محمد كاظم ( 1229 - )\r\n20 - هاتف ، سيد احمد ( 1198 - )\r\nدر قسمت معاصرين تذكرهء آتشكده از بيشتر شاعران نامبرده ، نامى برده شده است . فقط چند نفرى در آن‌جا مذكور نيست كه ظاهرا از قلم مؤلف تذكره افتاده است .\r\nآذر بيگدلى ( 1134 - 1195 ) - حاج لطف على بيك ، فرزند آقا خان ، پدرش از حكام عهد صفوى است و نسب او به بيگدل خان بن ايلدگز خان بن آغوران ، از نجباى ايل شاملو مىپيوندد . مردى اديب و شاعر و نويسنده‌اى صاحب ذوق است . وى از جملهء كسانى است كه در برگشت سبك ادبى از شيوهء هندى ( كه آن را بايد سبك اصفهانى ناميد ) به سبك شعراى متقدم در خدمت استادش ، مير سيد على مشتاق ، رنج‌ها برد تا\r\n\r\n","description":"","footnote":"","page_name":" 269 ","page_number":279},
  {"content":"\r\n\r\nسرانجام به كمك دوستان يكدل خود ، هاتف اصفهانى و صاحب كاشانى و ديگر شعراى اصفهانى ، توفيق حاصل نمود كه سبك شعراى بزرگ قديم را زنده نمايد و از اين راه خدمت ارزنده‌اى به ادبيات فارسى كند .\r\nآذر در اوايل جوانى واله و سپس نكهت تخلص مىنموده و سرانجام آذر را تخلّص خود قرار داد و به اين نام شهرت يافت . تولدش در اصفهان و وفات او نيز در همين شهر مىباشد ، ولى آثار قبر او از بين رفته است .\r\nكتب زير از آثار او است :\r\n1 - تذكرهء آتشكده كه به آتشكدهء آذر معروف است و در شرح‌حال شعراى ايران تدوين شده و محتوى شرح‌حال 842 تن شاعر است ، شعراى متقدم را عموما از ساير تذكره‌ها استفاده نموده و اغلب اشتباهات آن‌ها را بدون توجه نقل نموده و احيانا غلطى بر اغلاط آنان افزوده است .\r\nقسمت قابل توجه اين تذكره شرح‌حال 70 نفر از معاصرين مؤلف است .\r\nاين كتاب چندين مرتبه به طبع رسيده و مورد توجه تذكره نويسان است .\r\n2 - دفتر نه آسمان ، در شرح‌حال شعراى معاصر خود وى\r\n3 - ديوان اشعار\r\n4 - مثنوى يوسف و زليخا بر وزن گلشن راز محتوى 12 هزار بيت .\r\nهاتف ( وفات 1198 ) - سيد احمد حسينى اردوباى اصفهانى ، متخلص به هاتف ، حكيم و طبيب و اديب و عارف و شاعر ، از شعراى معروف قرن دوازدهم هجرى در اصفهان است . سال‌هاى آخر عمر خود را در شهرهاى قم و كاشان و اصفهان به سر برده و علت آن اين بوده كه با آذر و صباحى رفيق صميمى و دوست يكدل بوده و اين سه نفر زندگانى را با هم مى گذرانده‌اند . مدتى صباحى و هاتف در اصفهان با آذر و زمانى آذر و هاتف نزد صباحى در كاشان بوده‌اند و محل سكونت اصلى هاتف در قم بوده و هم در اين شهر بدرود حيات گفته است . هاتف ، معروف‌ترين شاعر عهد افشاريه و زنديه است و به زبان عربى و فارسى شعر گفته و روزگارى\r\n\r\n","description":"","footnote":"","page_name":" 270 ","page_number":280},
  {"content":"\r\n\r\nبه طبابت مىگذرانيده است . معروف‌ترين اثر هاتف ، ترجيح‌بند عرفانى او است كه براستى در نهايت استادى گفته و قصايد و غزلياتش نيز نمونهء ذوق سرشار و مهارت اين شاعر گرانمايه است .\r\nهاتف از جمله شعراى انجمن ادبى مشتاق است كه در نهضت ادبى اصفهان شركت داشته و در منسوخ كردن سبك هندى سهمى بر عهده گرفته . ديوان اشعارش ، كه محتوى غزليات و قصايد و رباعيات او است ، مكرر به طبع رسيده است .\r\nمجمر اصفهانى - سيد حسين طباطبايى ، متخلص به مجمر و ملقب به مجتهد الشعرا ، از شعراى گرانمايه و تواناى قرن دوازدهم و اوايل قرن سيزدهم است . زادگاهش زواره از قراى اردستان از نواحى اصفهان است .\r\nعلوم ادبى را در جوانى فراگرفت و به مجمعى كه به دستيارى نشاط در اصفهان تشكيل شده بود ، وارد گرديد . با نشاط انس و الفتى تام داشت .\r\nپس از چندى اقامت در اصفهان ، عزم سفر كرد و به تهران مسافرت نمود و سرانجام به دستگاه فتحعلى شاه بار يافت و از طرف وى مهربانىها و اكرام‌ها ديد و ملقب به مجتهد الشعرا گرديد . شعرش روان و بىپيرايه است و در غزل يكى از بهترين مقلدان سعدى است و بسيارى از غزل‌هاى سعدى را استقبال كرده است . ديوانش را بيشتر قصايد مجمر تشكيل مىدهد و در قصيده از انورى و خاقانى و معزّى پيروى كرده است . گذشته از آن در ديوانش هزل و هجو و قطعه هم زياد ديده مىشود . يك مثنوى هم دارد كه به سبك تحفة العراقين خاقانى است . در لغز هم دست داشته و مفرداتى نيز مانند مفردات صائب داشته است . وفاتش در جوانى در سال 1225 اتفاق افتاد و مزارش در قم واقع است .\r\nوالهء اصفهانى - آقا محمد كاظم والهء اصفهانى از شاعران معروف اواخر قرن دوازدهم و اوايل قرن سيزدهم اصفهان است . وى از بزرگان شعر و ادب خوشنويسى در اواخر زنديه و اوايل قاجاريه بود . واله از علوم عربى و صرف و نحو و عروض و بديع و قافيه و معارف الهى و عرفان و حكمت\r\n\r\n","description":"","footnote":"","page_name":" 271 ","page_number":281},
  {"content":"\r\n\r\nاطلاع داشت و در شاعرى نيز توانا و چيره‌دست بود . واله در نزد رجال دولت قاجارى و فتحعلى شاه احترام و عزت مخصوص داشت . از رجال قاجاريه خصوصا حاج محمد حسين خان صدر اصفهانى ، كه در آن زمان حكومت اصفهان را در دست داشت ، بسيار به واله مهربانى و لطف كرد و پاس خاطر او را نگاه داشت . وفات وى در سال 1229 هجرى در اصفهان روى داد . وى را در مقبره‌اى كه خودش از مدت‌ها پيش مهيّا كرده و سنگ آن را هم با خط زيباى تعليق خويش نوشته بود به خاك سپردند . مقبرهء واله ، كه از آثار تماشايى اصفهان است ، به همت صدر اصفهانى ساخته شد و هم‌اكنون وسط باغى به نام والهيه بر در دروازهء تخت فولاد ، زيارتگاه ارباب حال و اهل دل است .\r\nنشاط ( 1175 - 1224 ) - سيد عبد الوهاب ، فرزند محمد رحيم موسوى ، معروف به معتمد الدوله و متخلص به نشاط ، از اساتيد شعر و ادب و خط است . وى از رجال باشخصيت دربار فتحعلى شاه قاجار بوده و در نزد او و اركان دولت ، معزز و محترم و مورد اعتماد و اطمينان بوده است ؛ به طورى كه از طرف اين پادشاه تربيت تاج الدوله طاووس خانم ، زن مقتدر و صاحب فهم و كمال شاه ، به دو محول گرديده و نشاط وى را دانش و ادب و خط بياموخت .\r\nمعتمد الدولهء نشاط از اساتيد نظم و نثر فارسى است كه قصيده و غزل را استادانه مىگفته . مجموعهء منشآت و اشعارش به نام گنجينهء نشاط به طبع رسيده است .\r\nنشاط با عشق و همتى كه مخصوص او بود ، اصفهان را ، كه در راه نهضت ادبى و تجديد رسم كهن شعر پيش قدم بود ، مركز و كانون شعر و ادب قرار داده ، به تربيت شعرا و گويندگان پرداخت و بايد وى را از مؤسسين اين نهضت و مروّجين آن دانست . وى مدتى در حلقهء عرفا وارد شده و اندوختهء پدرى خود را صرف درويشان كرد ، سپس به تهران رفته در سلك درباريان درآمد . در نظم و نثر عربى و فارسى مهارت داشت و غزل و قصيده را نيكو مىگفت .\r\n\r\n","description":"","footnote":"","page_name":" 272 ","page_number":282},
  {"content":"\r\n\r\nسروش ( 1228 - 1285 ) - شمس الشعرا ميرزا محمد على ، در سده از بلوك ماربين اصفهان متولد گرديده ، نسب او به ميريار احمد ، معروف به نجم ثانى خوزانى ، مىرسد . در اصفهان تحصيل مقدمات علوم نمود و در جوانى به اغلب شهرهاى ايران مسافرت كرد ؛ در تبريز به خدمت شاهزادگان قاجار راه پيدا كرد و از آنان عزت و اعتبار و ثروت و اقتدار يافت و خم آنان را مدح گفت ؛ سرانجام به خدمت ناصر الدين شاه ، كه در آن موقع وليعهد و در تبريز ساكن بود ، رسيده و صاحب مال و جاه شد و با وى به تهران آمده ، شاعر رسمى دربار گرديد ؛ در اعياد و مجالس قصايدى مناسب سرود و به شمس الشعرا ملقب گرديد ؛ در قصايد خود شعراى متقدم را تتبّع نموده و بيشتر به سبك فرخى سيستانى و امير معزّى سمرقندى راغب بود .\r\nسروش در كليهء فنون شعر توانايى داشت و اشعار بسيارى از غزل و قصيده و مثنوى سروده است . كتب زير از او است :\r\n1 - الهىنامه\r\n2 - زينت المدايح كه نام ديوان اشعار اوست\r\n3 - ساقىنامه\r\n4 - غزوات امر المؤمنين كه بنا به روايت مجمع الفصحاء منظوم كرده است .\r\nعنقاى اصفهانى - ميرزا محمد حسين عنقاى اصفهانى ، ملقب به ملك الشعرا ، فرزند بزرگ‌تر شاعر مشهور هماى شيرازى بود و از بركت خدمت و فيض تعليم و تربيت پدر دانشمندش ، در علم و ادب استادى توانا و گوينده‌اى شيرين‌گفتار گرديد و به زودى در بين شعراى اصفهان مقامى بلند يافت و با بسيارى از آن‌ها نظير الفت نورى اصفهانى و عمان سامانى و كيوان و آشفتهء اصفهانى دوست و معاشر بود . عنقا در سال 1260 هجرى قمرى در اصفهان متولد گرديد و فنون ادب فارس و عربى و علوم عقلى و نقلى و فلسفه و عرفان را از پدر آموخت . وى مانند پدرش در\r\n\r\n","description":"","footnote":"","page_name":" 273 ","page_number":283},
  {"content":"\r\n\r\nخوشنويسى دستى داشت ، نستعليق را از پدرش و شكستهء نستعليق را از ميرزا عبد الحسين گلستانه ، از خطاطان مشهور آن زمان تعليم گرفته بود . از اساتيد علمى و ادبى عنقا بايد ميرزا عبد الجواد حكيم خراسانى و آقا محمد رضا قميشه‌اى و آخوند ملا حيدر اصفهانى و حاج شيخ باقر نجفى مسجد شاهى را نام برد . وفاتش به سال 1308 هجرى در اصفهان اتفاق افتاد و در تكيهء مير ، در تخت فولاد اصفهان ، مدفون گرديد .\r\nدهقان سامانى - ميرزا ابو الفتح دهقان ، ملقب به سيف الشعرا ، از شاعران مشهور قرن سيزدهم هجرى است . تولدش حدود 1240 هجرى ، در قريهء سامان از قراى چهارمحال بختيارى ، در چهارده فرسنگى جنوب غربى اصفهان ، اتفاق افتاد . در جوانى از زادگاهش حركت كرد و روانهء اصفهان گرديد و پس از مدتى كوتاه اقامت در اصفهان عازم كربلا شد و سختىها ديد و رنج‌ها برد و پس از يك سال اقامت در كربلا ، مجددا روانهء اصفهان گرديد ؛ سپس در انجمن ادبى اصفهان ، كه قريب هفتاد نفر از شعراى آن دوره در آن عضويت داشتند ، شركت كرد . دهقان در اثر طبع روان ، طرف توجه قرار گرفت و ابو الفقرا ، رئيس انجمن ادبى ، محبت‌هاى بسيار به او كرد و تشويق‌ها نمود ؛ سرانجام پس از سال‌ها اقامت در اصفهان به مولّدش سامان برگشت و تا پايان عمر به شغل زراعت روزگار مىگذرانيد .\r\nدهقان از شعراى تواناى روزگار خود بود ، طبعش روان و شعرش ساده و لطيف و بىپيرايه است و مضامين بكر فراوان در آن ديده مىشود . وى گذشته از ديوان ، كه شامل قصيده و قطعه و غزل است ، كتابى دارد معروف به هزاردستان كه الف و ليل منظوم است و حدود هفتادهزار بيت دارد و همهء آن را در مدت سه سال سروده است . وفاتش در سال 1326 هجرى ، در قريهء سامان ، اتفاق افتاد و مزارش در گردشگاهى نزديك كوهى است كه اغلب در ايام حيات اشعار خود را در آن‌جا مىسرود .\r\nطرب اصفهانى - ميرزا ابو القاسم محمد نصير ، متخلص به طرب ،\r\n\r\n","description":"","footnote":"","page_name":" 274 ","page_number":284},
  {"content":"\r\n\r\nكوچك‌ترين فرزند هماى شيرازى است . ولادتش در سال 1276 هجرى ، در اصفهان واقع شد و چهارده ساله بود كه پدرش دار فانى را بدرود گفت و برادر بزرگش عنقا تربيت او را به عهده گرفت . طرب در اشعارش مكرر از برادرش ، عنقا ، نام برده و از او با تجليل و تعظيم ياد كرده است . برادر ديگر طرب ، سها ، نيز نسبت به برادر مهربانىها كرد و از تعليم دقايق و رموز شعر و شاعرى به وى كوتاهى نكرد تا آن‌كه او در همهء علوم و فنون ادب فارسى و عربى به استادى رسيد . طرب در خوشنويسى و بخصوص خط نستعليق استاد بود و نمونهء خطش در مسجد ركن الملك و مسجد آخوند كرمانى و سراى ملك به يادگار مانده است ، وى در انجمن شعرا كه با حضور شعرايى مانند مسكين و پرتو و آشفته و ساغر و عمان سامانى مدتى در منزل عنقا تشكيل مىشد راه يافت و بهره‌ها برد ، وى در قصيده‌سرايى پيرو سبك خراسانى است ، اما در غزل پيرو سعدى و حافظ است و مراثى خود را به تقليد از محتشم سروده است ؛ در ساختن مسمط از شهاب اصفهانى پيروى مىكرد و از شعراى گذشته بيشتر به فردوسى و انورى و نظامى و مولوى و سعدى و حافظ و از متأخران ، به صباى كاشانى و نشاط و سروش و وصال معتقد بود و از معاصران نيز جز استادش شهاب اصفهانى ، به عمان سامانى و دهقان سامانى و اديب الممالك فراهانى اعتقاد داشت و آن‌ها را بر ديگران ترجيح مىداد . وفاتش در سال 1330 هجرى ، در اصفهان اتفاق افتاد و در امامزاده احمد مدفون گرديد .\r\nسهاى اصفهانى - ميرزا محيى الدين محمد سهاى اصفهانى ، ملقب به ملك الادبا ، دومين فرزند هماى شيرازى ، از شاعران مشهور نيمهء دوم قرن سيزدهم و اوايل قرن چهاردهم اصفهان است . تولدش در 1262 هجرى در اصفهان واقع شد . سها فنون ادب فارسى و عربى را نزد پدرش هما و ديگر استادان آن زمان بياموخت . وى حافظه‌اى بسيار قوى داشت كه تا پايان عمرش نقصانى در آن راه نيافت . سها داراى ذوقى سليم و طبعى كريم و بسيار مهربان بود ، در شاعرى از پيشوايان مسلم زمان خود به‌شمار\r\n\r\n","description":"","footnote":"","page_name":" 275 ","page_number":285},
  {"content":"\r\n\r\nمىآمد و بين شعراى اصفهان ارج و منزلتى بس رفيع داشت ؛ مرحوم وحيد دستگردى و اديب فرهمند از دست‌پروردگان وى بودند ، مرحوم ميرزا عباس خان شيدا نيز به تشويق و راهنماى سها موفق به تأسيس انجمن شعرا شد . سها به شاعرى عشق مىورزيد و به انواع ادب فارسى از قصيده و غزل و قطعه دست داشت ، اما از آن همه به غزل بيشتر توجه داشت و در غزل پيرو مكتب سعدى و حافظ بود ؛ از شعراى عارف پس از سنائى و عطار و مولوى به شاه قاسم انوار اعتقاد داشت ؛ سها نيز مانند برادرش طرب در انجمن‌هاى ادبى اصفهان شركت مىكرد و بىنهايت مورد اعزاز و اكرام معاصرانش واقع مىشد ؛ خط نستعليق و شكسته را نيز مانند پدرش به خوبى و در نهايت استادى مىنوشت ؛ مسافرتى هم به تهران كرد و با شعراى مقيم پايتخت ، از قبيل فروغى اصفهانى و اديب پيشاورى و اديب الممالك فراهانى و محيط قمى و مجد الادباء ثريا و بهجت و ميرزا ابو الحسن جلوه و سيد محمد بقا و پروانه و قدسى طرح دوستى ريخت كه تا پايان عمر برقرار و پايدار بود .\r\nوفاتش در سال 1338 هجرى در اصفهان ، پس از يك بيمارى طولانى ، اتفاق افتاد و مدفنش در تخت فولاد اصفهان واقع است .\r\nآتش اصفهانى - ميرزا حسن آتش اصفهانى ، از شاعران اواخر قرن سيزدهم و اوايل قرن چهاردهم اصفهان ، فرزند ميرزا آقا است . پدرش ناظر امام جمعه‌هاى اصفهان بود و در دستگاه آنان اعتبارى داشت و در سال 1328 هجرى قمرى ، در اصفهان وفات يافت . آتش در ابتدا بينوا تخلص مىكرد و سپس آن را به آتش مبدل كرد ؛ وى در آغاز عمر به شغل زنجيره‌بافى و گلدوزى روزگار مىگذراند و سپس به تجارت پرداخت .\r\nداراى طبع سليم و ذوق طبيعى بود و از قريحهء ذاتى برخوردار بود ؛ آتش با بيشتر شعرا و ارباب ذوق و حال معاشرت داشت ، مغازهء او محفل شاعران و ارباب حال بود و شاعرانى همچون آشفته و مسكين و پرتو و دهقان به مغازهء او آمد و شد داشتند ؛ خود وى نيز در بيشتر انجمن‌هاى شعرا ، كه در\r\n\r\n","description":"","footnote":"","page_name":" 276 ","page_number":286},
  {"content":"\r\n\r\nآن تاريخ در اصفهان تشكيل مىشد ، از قبيل انجمن ابو الفقرا شيخ محمد باقر گزى و انجمن ملك الشعرا محمد حسين عنقا و انجمن ميرزا عباس خان شيدا زياد رفت و آمد مىكرد ؛ آتش از انواع شعر بيشتر به غزل توجه داشت ، هرچند در ديوانش جز غزل اقسام ديگر شعر نيز وجود دارد ، وى پيرو سبك هندى و از طرفداران كليم و صائب بود . وفاتش در سال 1349 هجرى ، در اصفهان اتفاق افتاد .\r\nوحيد دستگردى - حسن وحيد دستگردى در سال 1298 هجرى قمرى ، در اصفهان در قريهء دستگرد ( شش كيلومترى جنوب غربى اصفهان ) متولد گرديد ؛ تحصيلات ابتدايى وى در دستگرد بوده و خودش چنين مىنويسد :\r\nاستاد اولم پيره‌زنى بود به نام سكينه ، بعد از آن نزد ملاى بزرگ ده ، حاج ملا غلامحسين ، به تحصيل پرداختم . تا دوازده سال پس از آن دو سه سال هم به زراعت مشغول بودم و در سن 15 سالگى به اصفهان آمده در مدرسهء ميرزا حسين مشغول تحصيل شدم ؛ ادبيات مخصوصا مطول و حاشيه و مغنى اغلب از محضر درس آقاى ميرزا يحيى مدرس استفاده كردم و در تحصيل حكمت مدّت‌ها در محضر مرحوم جهانگير خان حاضر مىشدم . . . اشعارم اگر مدون بشود ، قريب 25 هزار بيت مثنوى است و بعضى قطعات آن تاكنون در مجلهء ارمغان انتشار يافته است .\r\nوحيد در زمان جنگ بين الملل اول ، در اصفهان روزنامه‌هاى پروانه و زاينده‌رود و مفتش ايران و درفش كاويان را اداره مىكرد و بعد از جنگ و شكست آلمان‌ها به بختيارى فرارى شد و دو سال درآن ديار مسكن گزيد و خانه و زندگى وى در دستگرد دستخوش نهب و غارت گرديد .\r\nدر 1337 قمرى به تهران رفت و به كارهاى ادبى پرداخت ، در 1298 شمسى مجلهء ارمغان را منتشر ساخت و انجمن ادبى ايران را داير و\r\n\r\n","description":"","footnote":"","page_name":" 277 ","page_number":287},
  {"content":"\r\n\r\nتأسيس نمود و سپس انجمن ادبى حكيم نظامى را نيز در منزل خود تشكيل داد ؛ دو جلد كتاب محتوى اشعار ميهنى و شرح مهاجرت او به بختيارى نيز به نام ره‌آورد وحيد از او به يادگار مانده است ؛ مجموعهء اردشير بابكان او نيز جداگانه چاپ شده . وى دواوين زيادى از شاعران متقدم را تصحيح و تنقيح و چاپ كرده ، از جمله ديوان حكيم نظامى ، ديوان بابا طاهر ، ديوان ابو لفرج رونى ، ديوان هاتف اصفهانى و ديوان اديب الممالك فراهانى و تذكرهء سام ميرزا و تذكرهء ميرزا طاهر نصرآبادى را بايد نام برد .\r\nوحيد در دىماه 1321 ، در تهران بدرود زندگى گفت و با مرگش انجمن ادبى حكيم نظامى و مجلهء ارمغان تعطيل شد و پس از چند سال توسط فرزند ارشدش ، وحيدزادهء نسيم ، مجددا داير گرديد .\r\n\r\nبعضى از فقهاى مشهور اصفهان\r\nشاه علاء الدين محمد - شاه علاء الدين محمد بن محمد از اعاظم سادات و اشراف و نقباء اصفهان در قرن هشتم و نهم هجرى بوده ، بزرگى و احترام او در ميان مردم و نفوذ و رياست معنوى او موجب شده بود كه او را شهشهان ( شاه شاهان ) بنامند و قبر او هم‌اكنون به مقبرهء شهشهان موسوم است .\r\nوى مدت‌ها در اصفهان به ارشاد و افاضهء مردم مىپرداخت و رياست روحانى و معنوى داشت و همچنين مورد علاقهء ابو الفتح سلطان محمد بايسنقر ، نوادهء امير تيمور بود . هنگامى كه سلطان محمد بر شاهرخ قيام مىكند ، شاهرخ به عراق لشكركشى مىكند و سلطان محمد را از اصفهان منهزم مىنمايد و به اصفهان وارد مىشود و جمعى از علما و سادات ، از آن جمله شاه علاء الدين محمد را به اتهام يارى با سلطان محمد دستگير مىنمايد و سرانجام به تحريك گوهر شاد بيگم ، زوجه خود ، امر مىدهد كه شاه علاء الدين را در ساوه به دار بزنند ؛ خود شاهرخ نيز هشتاد روز پس از اين واقعه در مىگذرد . شهادت شاه علاء الدين به سال 850 هجرى\r\n\r\n","description":"","footnote":"","page_name":" 278 ","page_number":288},
  {"content":"\r\n\r\nاتفاق مىافتد و سلطان محمد نعش او را با احترام از ساوه به اصفهان مىآورد و در حسينيه خود سيد ، مقبرهء فعلى ، دفن مىنمايد و در سال 852 ، بقعه‌اى بر مقبره او بنا مىنمايد و چند دهكده از جمله قريهء اصفهانك را بر او وقف مىكند و به امضاء بزرگان و علماى وقت ، از جمله مولانا جلال الدين دوانى ، مىرساند .\r\nمقبره شاه علاء الدين هم‌اكنون مزار معروفى است و به مقبرهء شهشهان مشهور مىباشد و مخصوصا در سال‌هاى اخير به وجه نيكو تعمير شده و به مقبرهء زيبا و آبرومندى تبديل يافته است .\r\nملا محمد تقى مجلسى - ملا محمد تقى مجلسى بن مقصود على مجلسى اصفهانى ، به سال 1003 ، در اصفهان تولد يافت . نسبش از طرف پدر به حافظ ابو نعيم اصفهانى مىرسد ؛ وى از شاگردان مبرّز شيخ بهاء الدين عاملى ، فيلسوف و فقيه و اديب و عارف قرن يازدهم ، متوفاى سال 1030 يا 1031 ، كه مدت‌ها در اصفهان مىزيسته و در زمان شاه عباس بزرگ سمت شيخ الاسلامى داشته است و همچنين ملا عبد اللّه شوشترى و مير محمد باقر بن شمس الدين محمد استرآبادى ، معروف به ميرداماد و متخلص به اشراق ، متوفاى سال 1040 مىباشد .\r\nملا محمد تقى مجلسى از دانشمندان بزرگ قرن يازدهم اسلام است كه در اكثر معارف اسلامى از فقه و كلام و عرفان و ادب تبحرى زايد الوصف داشت . حالات عرفانى و سير و سلوك و تهذيب نفس و زهد و عفّت او بقدرى است كه اهل عرفان او را از خود مىدانند .\r\nوى را سه فرزند پسر بود : محمد باقر مجلسى دوم ، عزيز اللّه جد ميرزا محمد تقى الماسى ، عبد اللّه و چند دختر كه يكى از آن‌ها همسر ملا محمد صالح مازندرانى بوده است . وى را تأليفات بسيار است از آن جمله :\r\n1 - شرح من لا يحضره الفقيه به فارسى و شرح ديگر به عربى\r\n2 - شرح صحيفهء سجاديه\r\n3 - حديقة المتقين\r\n\r\n","description":"","footnote":"","page_name":" 279 ","page_number":289},
  {"content":"\r\n\r\n4 - حواشى بر اصول كافى\r\n5 - رسالهء رضاع و حواشى و رسايل ديگر .\r\nعده‌اى از بزرگان ديگر و فحول علم چون فرزندش محمد باقر مجلسى و آقا حسين خونسارى و ميرزا محمد بن حسن شيروانى از محضر او استفاده نموده‌اند : وفات او به سال 1070 ، در سن 67 سالگى ، در اصفهان اتفاق افتاد و در بقعهء جنب مسجد جمعه مدفون گرديد ، در اين بقعه ، فرزندش علامهء مجلسى دوم و دامادش ملا صالح مازندرانى و عدهء ديگر از علما نيز مدفونند .\r\nمادر محمد تقى مجلسى ، دختر كمال الدين محمد بن شيخ حسن عاملى نطنزى است كه خود از ثقات علما است و در نطنز مدفون مىباشد و از شاگردان شهيد ثانى است .\r\nاحوال مجلسى اول در بسيارى از كتب تراجم احوال آمده و پيوسته مورد نظر اهل دانش و تحقيق بوده . كرامات و حالات عرفانى و صفات انسانى او نقل مجلس‌ها و ورد زبان‌ها است و از او حكايات غريب نقل مىنمايند .\r\nآقا حسين خونسارى اصفهانى - حسين بن جمال الدين محمد خونسارى ، كه در كتب تراجم او را استاد الكل فى الكل و استاد البشر گفته‌اند ، از معروف‌ترين و بزرگ‌ترين دانشمندان عصر صفوى است كه در حكمت و فلسفه و فقه و اصول و ادب دانشمندى كم‌نظير است .\r\nاصل او از خونسار ، يكى از توابع اصفهان ، مىباشد . تحصيلات او بيشتر در اصفهان بوده و ابتدا در مدرسهء جنب مسجد شيخ لطف اللّه به اكتساب معارف مىپرداخته و با كمال سختى زندگى را مىگذرانيده است .\r\nدر حكمت و فلسفه از محضر درس مير فندرسكى و آخوند ملا حيدر بن محمد خونسارى ، صاحب زبدة التصانيف ، استفاده كرده و در فقه و علوم منقول شاگرد ملا محمد تقى مجلسى و محمد باقر محقق سبزوارى ، متوفاى 1090 ، صاحب ذخيره و ديگر اساتيد آن زمان بوده است .\r\n\r\n","description":"","footnote":"","page_name":" 280 ","page_number":290},
  {"content":"\r\n\r\nاستعداد سرشار و ذهن وقّاد و پشتكار عجيب او ، وى را از فلاسفهء بزرگ و فقهاى عالى مقام قرن يازدهم گردانيد .\r\nشاگردان مبرزى از مجلس درس او استفاده نموده‌اند ، مانند محقق مشهور آقا جمال الدين خونسارى ، فرزند او و آقا رضى ، فرزند ديگرش و ميرزا محمد بن حسن شيروانى ، متوفاى 1098 و مير محمد صالح خاتون‌آبادى ، داماد مجلسى ، متوفاى حدود 1130 و شيخ جعفر قاضى و سيد نعمت اللّه جزايرى ، صاحب كتاب معروف انوار نعمانيه ، متوفاى 1112 و فاضل سراب و ملا عليرضا تجلّى و بسيارى ديگر كه همه از اساطين علم و حكمت بودند .\r\nوفات آقا حسين خونسارى در 1098 ، در اصفهان اتفاق افتاد و در تكيه‌اى به نام خودش در تخت فولاد مدفون گرديد ؛ فرزندش آقا جمال نيز در همان تكيه مدفون است . علامهء خونسارى را تأليفات و تصنيفات زيادى است از آن جمله :\r\n1 - مشارق الشموس در شرح كتاب دروس شهيد\r\n2 - رساله‌اى در توحيد\r\n3 - حاشيه بر شرح اشارات\r\n4 - رسالهء مقدمه واجب\r\n5 - حاشيه بر شفاء بو على سينا\r\n6 - حاشيهء جلاليه\r\nآقا حسين خونسارى ، علاوه‌بر آن همه مبانى علمى ، از حكمت و فلسفه و كلام و فقه و اصول ، در شعر و ادب نيز وارد بوده و گاهى بر سبيل تفنّن شعر مىسروده .\r\nفاضل هندى - بهاء الدين محمد بن تاج الدين حسن بن محمد اصفهانى ، معروف به فاضل هندى ، يكى از فقهاى عالى مقام اصفهان است . تولد او را به سال 1062 نقل كرده‌اند . وى از شاگردان ملا محمد باقر مجلسى است و چون در ابتداى سن مدتى در هند بوده ، به\r\n\r\n","description":"","footnote":"","page_name":" 281 ","page_number":291},
  {"content":"\r\n\r\nفاضل هندى مشهور گرديد . صاحب كتاب قصص العلما و ديگران ، چون نورى در كتاب مستدرك الوسائل ، در احوال فاضل هندى نوشته‌اند كه در سن سيزده سالگى در علوم معقول و منقول به حد استادى رسيده و شروع به تصنيف كرده است و اين خود دليل بر استعداد فوق‌العادهء او و زحمات طاقت فرساى او در اكتساب معارف و دانش‌هاى اسلامى است .\r\nفاضل در فقه و اصول و تفسير و فلسفه بسيار استاد بوده و در تقوا و پارسايى زبانزد خاص و عام بوده است . وى را تأليفات و تصنيفات زيادى است به حدى كه عدد مصنفات او را تا 80 كتاب نوشته‌اند از آن جمله :\r\n1 - كتاب معروف كشف اللثّام عن قواعد الاحكام در فقه كه شرح قواعد علامه است ، در اهميت اين كتاب همين بس كه صاحب كتاب جواهر ، اعتماد عجيبى به اين كتاب داشته و تا موقعى كه كشف اللثام در دسترس او نبوده ، اقدام به نگارش جواهر نمىنموده است .\r\n2 - كتاب المناهج السويه فى شرح الروضة البهيه\r\n3 - شرح قصيدهء سيد حميرى\r\n4 - تلخيص كتاب شفاء بو على سينا كه تسلط او را بر فلسفه و حكمت مىرساند\r\n5 - تفسير قرآن\r\n6 - كليد بهشت در اصول دين .\r\nوفات فاضل هندى در سال 1137 ، به هنگام فتنهء افغان در اصفهان ، اتفاق افتاد و در تخت فولاد دفن گرديد . قبر او هم‌اكنون معروف و مشهور است . پدر فاضل هندى ، تاج الدين حسن بن محمد بن اصفهانى ، معروف به مولانا تاجا است و اصل او را بعضى از لنجان اصفهان و برخى از رويدشت اصفهان مىدانند . وفات او رجب 1098 مىباشد . از تأليفات او كتاب بحر موّاج در تفسير قرآن است ، وى از جمله علماى بزرگ و استادى فاضل بوده است .\r\nروبه‌روى قبر فاضل هندى ، قبر حاجى ملا محمد نائينى است كه علم\r\n\r\n","description":"","footnote":"","page_name":" 282 ","page_number":292},
  {"content":"\r\n\r\nو دانش را به زيور تقوى آراسته بود و در مسجد حكيم به اقامت جماعت مىپرداخت . وى شوهر خواهر حاجى كلباسى است ، وفات او در ماه شوال سال 1263 مىباشد .\r\nآمنه بيگم - آمنه بيگم ، دختر محمد تقى مجلسى اول و همسر محمد صالح مازندرانى است ، وى علاوه‌بر اين كه در محيطى از علم و قدس و تقوى زندگى مىكرد ، خود زنى عالم و فاضل و به زيور تقوى و عفت آراسته بود . صاحب رياض العلما نقل مىكند كه محمد صالح مازندرانى با آن همه علم و فضل ، حل بعضى از عبارات قواعد علامه را از آمنه بيگم همسر خويش استفسار مىنموده . صاحب كتاب اعيان الشيعه براى او دو پسر به نام آقا هادى و آقا نور الدين محمد نقل مىكند و آقا نور الدين جّدامّى استاد الاكبر و معلم البشر مولى محمد باقر بهبهانى است .\r\nمحمد باقر مجلسى - علامه محمد باقر بن محمد تقى بن مقصود على اصفهانى ، معروف به مجلسى يا علامهء مجلسى از معروف‌ترين و بزرگ‌ترين علما و فقهاى شيعه است ، پدرش محمد تقى مجلسى از علما و عرفاى بزرگ و شاگرد شيخ بهايى بوده ، نسب پدرى او به حافظ ابو نعيم اصفهانى مىرسد .\r\nمحمد باقر مجلسى در جميع علوم عصر خود تبحر داشت و در هر فن از فنون علمى رساله يا رسالاتى پرداخت .\r\nدر فقه و اصول و كلام و حكمت و رجال و مخصوصا در حديث درياى بىپايانى بوده ؛ كتاب بحار الانوار او دايرة المعارف شيعه است .\r\nشاگردان او را ، صاحب رياض العلماء ، كه خود شاگرد او بوده و همچنين ديگران ، بالغ بر هزار نفر مىدانند كه از اكثر بلاد اسلامى به حضور او مىشتافتند .\r\nتولد او به سال 1037 در اصفهان بوده و در نزد پدرش به تعليم پرداخته است . محمد باقر مجلسى از نظر تأليف و تصنيف از پركارترين نويسندگان و علماى اسلامى است . محمد صالح خاتون‌آبادى ، داماد او\r\n\r\n","description":"","footnote":"","page_name":" 283 ","page_number":293},
  {"content":"\r\n\r\nكه چهل سال ملازم خدمت او بود ، در كتاب حدائق المقربين در شرح حال او مىنويسد :\r\nمجلسى از جهات مختلف به دين اسلام خدمت كرده است از آن جمله :\r\n1 . كتب اربعه ( كافى - فقيه - تهذيب - استبصار ) را شرح و تفسير نموده و مشكلات آن‌ها را آسان ساخته است .\r\n2 . احاديث پراكنده را در مجلدات بحار جمع‌آورى نموده .\r\n3 . بسيارى از مؤلفات خود را به فارسى نگاشته كه فارسىزبانان از آن استفاده برند .\r\n4 . در انجام حوايج مسلمين و كمك به آن‌ها و رفع ظلم از آن‌ها بسيار كوشيده است .\r\nمجلسى همانطور كه مذكور افتاد از پركارترين دانشمندان است و در اسلام كمتر دانشمندى از اين نظر به پايهء او مىرسد ، مؤلفات او بسيار و از آن جمله است :\r\n1 . بحار الانوار در 25 مجلد ، كه در آن‌ها احاديث مختلف گرد آمده و مورد تفسير و تحليل قرار گرفته است و مخصوصا جلد 14 آن‌كه به اسم ( سماء و عالم ) ناميده مىشود ، از بهترين آثار مجلسى است و از آن كثرت اطلاع و احاطهء او به معارف اسلامى از فلسفه و تاريخ و علوم ديگر به خوبى پيدا مىشود .\r\n2 . مرآت العقول در شرح اصول كافى در سه مجلد كه احاطهء او را به فلسفه مىرساند .\r\n3 . ملاذالاخبار در شرح تهذيب الاخبار\r\n4 . شرح چهل حديث\r\n5 . فوائد الطريقه در شرح صحيفهء سجاديه\r\n6 . رسالهء وجيزه\r\n\r\n","description":"","footnote":"","page_name":" 284 ","page_number":294},
  {"content":"\r\n\r\n7 . رسالهء در اوزان و مقادير\r\n8 . حيات القلوب در 3 مجلد\r\n9 . عين الحيات در موعظه و پند\r\n10 . مشكوة الانوار\r\n11 . حلية المتقين در آداب و سنن\r\n12 . تحفة الزاير در زيارات ائمه\r\n13 . جلاء العيون\r\n14 . مقياس المصابيح\r\n15 . ربيع الاسابيع\r\n16 . زاد المعاد\r\n17 . رساله‌اى در ديات و قصاص\r\n18 . رساله‌اى در رجعت\r\n19 . رساله‌اى در مسائل شك در نماز\r\n20 . رساله‌اى در نكاح\r\nو بسيارى از رسائل و حواشى و ترجمه‌ها و غيره كه از عهدهء اشخاص عادى به هيچ‌وجه ساخته نيست .\r\nاز جمله شاگردان او سيد نعمت اللّه جزائرى صاحب كتاب انوار نعمانيه و ملا عبد اللّه افندى صاحب كتاب نفيس رياضى العلماء و ملا صالح خاتون‌آبادى دامادش بودند و بسيارى ديگر از بزرگان كه همگى از فحول علما بودند و از شهرهاى مختلف به محضر او شتافته بودند .\r\nوفات مجلسى در 27 رمضان سال 1110 يا 1111 اتفاق افتاد و در كنار قبر پدرش مجاور مسجد جامع به خاك سپرده شد . قبر او هم‌اكنون از آبادترين مزارهاى اصفهان است و مردم دسته‌دسته به زيارت او مىروند .\r\nمحمد باقر مجلسى در زمان شاه سلطان حسين شيخ الاسلام اصفهان بوده و تمام امور مذهبى در اصفهان به وسيلهء او انجام مىگرفت ، نزديك 40 سال يعنى از 1070 تا 1111 امام جمعهء اصفهان بود ، عده‌اى از شاگردان\r\n\r\n","description":"","footnote":"","page_name":" 285 ","page_number":295},
  {"content":"\r\n\r\nاو و علماى بعد از او كتاب‌هايى در شرح‌حال مجلسى نگاشته‌اند ، از جمله : فيض القدسى تأليف علامهء نورى .\r\nميرزا ابو القاسم مدرس خاتون‌آبادى - ميرزا ابو القاسم ، فرزند مير محمد اسمعيل بن مير محمد باقر مدرس خاتون‌آبادى ، حكيم و مدرسى عالىمقام بود . در حكمت الهى و علوم شرعيه از فقه و حديث و تفسير اهميتى بسزا داشته و قريب سى سال در مسجد شاه اصفهان امامت مىنمود و در مدرسهء چهارباغ مجلس درس داشت و به لقب مدرس معروف گرديد .\r\nوى در نزد ملا اسمعيل خواجوئى و آقا محمد بيدآبادى به تحصيل حكمت و كلام پرداخت و نزد سيد بحر العلوم ، فقه و حديث و اصول فرا گرفت و سيد نيز از او حكمت مىآموخت .\r\nپدرش مير محمد اسمعيل در فقه و حديث و تفسير كم‌نظير بود و در مسجد شاه امامت مىنمود و در مدرسهء چهارباغ به تدريس مىپرداخت و در سال 1160 وفات كرد .\r\nجدش مير محمد باقر در زمان شاه سلطان حسين ملا باشى بوده و اول كسى است كه در مدرسهء چهارباغ اصفهان سمت مدرسى يافته و چندين كتاب تأليف نموده ، از آن جمله شرح كتاب عيون الحساب ملا محمد باقر يزدى است . وفاتش سال 1127 در اصفهان اتفاق افتاد .\r\nمرحوم ميرزا ابو القاسم خاتون‌آبادى داراى چند تأليف است از آن جمله :\r\n1 . شرح نهج البلاغه\r\n2 . تعاليفى بر كتب اربعه\r\n3 . تفسيرى به فارسى .\r\nوفات او به سال 1202 در اصفهان اتفاق افتاد و جنازهء او را به نجف اشرف حمل كردند .\r\nآقا محمد باقر بهبهانى اصفهانى - محمد باقر بن محمد اكمل ، ملقب به\r\n\r\n","description":"","footnote":"","page_name":" 286 ","page_number":296},
  {"content":"\r\n\r\n« آقا » يا محقق بهبهانى كه او را استاد الاكبر نام داده‌اند از فقهاى بزرگ اسلام در قرن دوازدهم است . اصل او از بهبهان و تولدش در اصفهان به سال 1118 بوده ، پدرش از علما و فضلاى اصفهان است و مدتى نزد محقق شيروانى و علامهء مجلسى شاگردى نمود .\r\nمادرش دختر آقا نور الدين نوادهء محمد تقى مجلسى است و از اين‌رو مجلسى اول را جد و مجلسى دوم را خال مىخواند . تحصيلات محقق بهبهانى مدتى نزد پدرش بود و زمانى هم در كربلا به تحصيل پرداخت و آن‌گاه در كرمانشاه اقامت جست .\r\nبسيارى از بزرگان فقهاى شيعه مانند سيد مهدى بحر العلوم و شيخ جعفر نجفى كاشف الغطاء ، آقا سيد محسن كاظمينى ، ميرزا ابو القاسم قمى صاحب كتاب قوانين ، ملا محمد مهدى نراقى ، حاجى محمد ابراهيم كلباسى ، حاج سيد محمد باقر شفتى معروف به حجت الاسلام ، شيخ ابو على صاحب كتاب منتهى المقال ، شاگرد وى بوده‌اند و از محضر درس او استفاده نموده‌اند .\r\nمحقق بهبهانى در فقه و اصول و كلام و بسيارى از معارف اسلامى علامهء وقت بود ، به حدى كه او را استاد اكبر و معلم بشر ناميدند .\r\nوى در حدود شصت تأليف دارد كه به بعضى از آن‌ها اشاره مىگردد :\r\nشرح مفاتيح ، حاشيه بر مدارك ، حاشيه بر شرح ارشاد اردبيلى ، حاشيه بر وافى ، رساله در اصل برائت ، حاشيه بر معالم ، حاشيه بر تهذيب ، رساله در اجتهاد ، رساله در طهارت و صلوة و زكات و خمس و صوم به فارسى ، رساله در حل شبهه ، جبر و اختيار ، رساله در استجباب نماز جمعه و غير اين‌ها . وفات محمد باقر بهبهانى به سال 1206 تا 1208 اتفاق افتاده و در رواق شرقى صحن مطهر حضرت امام حسين مدفون شده . محقق بهبهانى داراى دو پسر بود ، يكى به نام آقا محمد على از علماى معروف كرمانشاه و ديگر به نام آقا عبد الحسين از فقها و علماى معروف همدان .\r\nحاج سيد محمد باقر حجت الاسلام - حاج سيد محمد باقر بن\r\n\r\n","description":"","footnote":"","page_name":" 287 ","page_number":297},
  {"content":"\r\n\r\nمحمد تقى موسوى شفتى اصفهانى ، ملقب به حجت الاسلام ، به سال 1108 متولد شد . اوايل بلوغ براى تحصيل عازم عتبات عاليات گرديد و مدت چند سال در آن سامان نزد اساتيد بزرگ چون آيت اللّه سيد محمد مهدى بحر العلوم ( 1155 - 1213 ) و شيخ جعفر نجفى كاشف الغطاء متوفاى 1227 و مير سيد على طباطبائى صاحب كتاب معروف رياض و استاد اكبر آقا محمد باقر بهبهانى به فراگرفتن علوم و معارف اسلامى از فقه و اصول و رجال و حديث پرداخت ، آن‌گاه پس از گرفتن اجازهء اجتهاد از اين اساتيد و تكميل معارف ، در حدود سال 1217 عازم ايران گرديد و مدت شش ماه در قم از محضر درس ميرزاى قمى ( 1151 - 1231 ) صاحب كتاب معروف قوانين استفاده نمود و سپس به اصفهان وارد شد و در آن‌جا رحل اقامت افكند . مرحوم سيد در سال 1345 شروع به ساختمان مسجد عظيمى در محلهء بيدآباد اصفهان نمود كه در نوع خود كمتر نظير آن ديده مىشود و زيباترين مساجد قرن سيزدهم هجرى در اصفهان است و مساحت آن حدود هشت‌هزار مترمربع مىباشد .\r\nصاحب كتاب روضات مخارج ساختمان مسجد را به صدهزار دينار تخمين زده است . معروف است كه فتحعلى شاه قاجار به ديدن سيد و تماشاى ساختمان مسجد رفت و از سيد خواهش نمود كه او را نيز در مخارج مسجد شريك سازد ، ولى سيد قبول نكرد . مرحوم حجت الاسلام در علم فقه ، رجال ، اصول ، ادب و مخصوصا فقه و رجال بسيار محقق بود و كتاب مطالع الانوار او شاهد صادقى است بر تسلط او در مسائل فقهى .\r\nسيد در سال‌هاى آخر عمر زعامت و مرجعيت عامهء شيعيان را داشت و در محضر او بزرگانى از علما جمع مىشدند . وى يگانه كسى است كه در شيعه به لقب حجت الاسلام مطلق معرفى شده ، همچنان‌كه غزالى در بين عامه به اين لقب ملقب گرديد . مؤلفات او بسيار و از آن جمله است :\r\n1 . كتاب مطالع الانوار در شرح شرايع ، در 5 مجلّد به عربى\r\n2 . كتاب تحفة الابرار به فارسى در فقه\r\n\r\n","description":"","footnote":"","page_name":" 288 ","page_number":298},
  {"content":"\r\n\r\n3 . كتاب الزهرة البارقه فى احوال المجاز و الحقيقه در علم اصول\r\n4 . كتاب و شهادات\r\n5 . اجوبهء مسائل در 2 جلد بزرگ مشتمل بر مسائل گوناگون\r\n6 . رساله‌اى در حكم اقامهء حدود\r\n7 . رساله‌اى در مناسك حج\r\n8 . الحلية اللامعه در شرح سيوطى .\r\nوى در علم رجال نيز رساله‌هاى سودمندى تأليف نمود كه صاحب روضات آن را بالغ بر سى رساله مىداند از آن جمله :\r\n1 . رساله‌اى در تحقيق حال ابى بصير\r\n2 . رساله‌اى در تحقيق حال آبان بن عثمان\r\n3 . رساله‌اى دربارهء ابراهيم بن هاشم\r\n4 . رساله‌اى دربارهء اسحق بن عمار .\r\nمحضر درس سيد در اصفهان بسيار معروف بود و از اكناف بلاد شيعه ، طلاب به محضر درس او مىشتافتند و از ميان ايشان عده‌اى از مشاهير علماى اماميه و فقهاى بزرگ برخاستند كه معروف‌ترين آن‌ها به شرح زير است :\r\n1 - آقا محمد مهدى كلباسى\r\n2 - حاج محمد ابراهيم قزوينى\r\n3 - حاج محمد جعفر آباده‌اى ، متوفاى 1280\r\n4 - سيد محمد باقر قزوينى ، متوفاى 1286\r\n5 - ملا على اكبر خونسارى\r\n6 - ميرزا محمد باقر خونسارى مؤلف كتاب روضات ، متوفاى 1313\r\n7 - حاج سيد ابراهيم شريعتمدار سبزوارى\r\n8 - سيد محمد شفيع صاحب كتاب روضة البهيه ، متوفاى 1280 و عده‌اى ديگر .\r\nحجت الاسلام داراى صفات عالى انسانى بود . در تهذيب نفس\r\n\r\n","description":"","footnote":"","page_name":" 289 ","page_number":299},
  {"content":"\r\n\r\nسال‌ها رياضت كشيد ، در عقل و درايت سرآمد زمان خود بود ، در دين و ايمان راسخ و استوار و در حلم و بردبارى و خوى خوش و مخصوصا جود و بخشش بسيار ساعى بود . فوت سيد روز يكشنبه ، سوم ماه ربيع الثانى سال 1260 در اصفهان اتفاق افتاد و در بقعه‌اى كه خود در قسمت شمالى مسجد بنا كرده بود دفن گرديد و هم‌اكنون در اصفهان مزار بسيار معروفى است . در فوت او اكثر ممالك اسلامى اقامهء عزا نمودند .\r\nمرحوم سيد با حاج محمد ابراهيم كلباسى از زمان تحصيل تا پايان عمر مودّت و دوستى داشت . وى را چند فرزند از پسر و دختر بود كه از همه مهم‌تر حاج سيد اسد اللّه شفتى است كه خود از فقهاى بزرگ اسلام محسوب مىگردد .\r\nحاج محمد ابراهيم كلباسى - علامه و فقيه مشهور محمد ابراهيم بن محمد حسن كلباسى ، روز نوزدهم ماه ربيع الثانى سال 1180 ، در اصفهان متولد گرديد . پدرش حاج محمد حسن ابتدا در خراسان زندگى مىكرد و سپس به اصفهان آمد و حدود سال 1190 فوت شد و در آن سامان مدفون گرديد .\r\nدر اين وقت كه محمد ابراهيم بيش از ده سال نداشت ، تحت كفالت و تعليم حكيم و عارف مشهور اصفهان ، آقا محمد بيدآبادى ، قرار گرفت تا به حد بلوغ رسيد و به اجازه و اشارهء استاد به مكه مشرف شد و پس از حج به عتبات عاليات رفت و به خاطر فراگرفتن معارف در آن‌جا مدتى اقامت نمود .\r\nمحمد ابراهيم در اصفهان خدمت آقا محمد بيدآبادى و در عتبات از محضر بزرگانى چون سيد مهدى بحر العلوم و شيخ جعفر كاشف الغطاء و استاد اكبر آقا محمد باقر بهبهانى و سيد على طباطبائى صاحب كتاب رياض استفاده نموده و پيوسته به تعليم پرداخت و پس از آن در اصفهان اقامت نمود و در مسجد حكيم ، كه يكى از مساجد بزرگ و معروف اصفهان است ، به تدريس و ارشاد و اقامهء جماعت پرداخت . پس از\r\n\r\n","description":"","footnote":"","page_name":" 290 ","page_number":300},
  {"content":"\r\n\r\nمراجعت از عتبات ، در ايران نيز چندى از درس ميرزاى قمى ، صاحب قوانين و حكيم ملا محراب ، متوفاى 1217 و فيلسوف بزرگ ملا على نورى استفاده نمود .\r\nحاجى كلباسى يكى از دانشمندان اسلام است كه از لحاظ علم و فضيلت كمتر نظير او ديده شده . وى از آن دسته انسان‌هايى است كه ساعتى عمر خود را به غفلت طى نكرده و پيوسته به تعليم و تعلم و تهذيب نفس مىكوشند . هم‌اكنون كه بيش از يك قرن از فوت او مىگذرد ، بين مردم اصفهان مثل علياى فضيلت و انسانيت است و از تقواى او مثل‌ها رايج مىباشد . وى هنگامى كه يكى از اجناس گران مىشد مصرف نمىكرد .\r\nنسبت به دستگيرى فقرا توجه كامل مىنمود و به امور طلّاب اهتمام تام مىورزيد . مرحوم حاج مير زاهدى كلباسى ، نوادهء او كه خود دانشمندى بزرگ بود كتابى به نام بدر التمام در احوال او نگاشته و حالات روحى و سجاياى انسانى و مراتب علم و فضيلت او را در آن كتاب آورده است .\r\nحاج محمد ابراهيم كلباسى در علوم و معارف اسلامى مخصوصا در فقه و اصول از استادان مسلم شناخته شده و كتاب‌هاى او بين دانشمندان معروف است و بسيارى از علماى مبرّز ايران شاگرد او بوده و از او استفاده‌ها كرده‌اند ، مانند : آقا محمد مهدى كلباسى فرزند بزرگ او ، داماد سيد حجت الاسلام كه خود در دانش و تقوى بسيار مشهور است و سيد محمد شهشهانى از بزرگان علماى اصفهان صاحب تصانيف بسيار در فقه و اصول .\r\nحاجى كلباسى داراى مؤلفات و حواشى و رسائل زيادى است از آن جمله :\r\n1 . اشارات الاصول در دو جلد بزرگ كه بسيار معروف است\r\n2 . ايقاضات در اصول\r\n\r\n","description":"","footnote":"","page_name":" 291 ","page_number":301},
  {"content":"\r\n\r\n3 . شوارع الهدايه در شرع كفايه محقق سبزوارى در فقه .\r\n4 . منهاج الهدايه الى احكام الشريعه در دو مجلد كه اكثر مباحث فقه در آن آمده و در كمال استادى تجزيه و تحليل شده است . آقا محمد مهدى كلباسى شرحى بر اين كتاب نوشته و آن را معراج الشريعه فى شرح منهاج الهدايه ناميده است .\r\n5 . ارشاد در فقه كه به فارسى تأليف يافته است .\r\n6 . كتاب نخبه به فارسى در فقه عملى كه ميرزاى شيرازى آن را حاشيه نموده است .\r\n7 . رساله‌اى در صحيح و اعم در اصول\r\n8 . مناسك حج و بسيارى از رسائل و حواشى ديگر .\r\nوفات حاجى كلباسى در شب پنجشنبه هشتم ماه جمادى الاولى سال 1261 اتفاق افتاد و در بقعهء مقابل مسجد حكيم در اصفهان مدفون گرديد .\r\nاين بقعه به طرز زيبايى گچبرى شده ، وسط آن قبر حاجى كلباسى است و قبور بعضى از اولاد او مانند آقا محمد مهدى كلباسى هم در آن‌جا است و هم‌اكنون مزار معروفى است . زمين اين بقعه را سيد حجت الاسلام ، كه از زمان تحصيل در نجف با حاجى دوست مىگردد و اين دوستى و صفا تا پايان عمر ادامه مىيابد ، در زمان حيات حاجى خريدارى نموده ، به او واگذار مىنمايد .\r\nحاجى كلباسى داراى ده فرزند پسر و دختر بوده كه بعضى از آن‌ها مانند آقا محمد مهدى و آقا ميرزا ابو المعالى از علماى بزرگ و زهاد عالى مقام اصفهان بودند و هريك از خود آثارى از دانش و فضيلت به يادگار گذاشته‌اند .\r\nشيخ محمد حسن ( صاحب جواهر ) - شيخ محمد حسن بن شيخ محمد باقر اصفهانى نجفى معروف به صاحب جواهر اصلش اصفهانى و سكونت و مدفن او نجف اشرف است .\r\nصاحب جواهر نزد سيد جواد آملى صاحب منهاج الكرام و شيخ جعفر\r\n\r\n","description":"","footnote":"","page_name":" 292 ","page_number":302},
  {"content":"\r\n\r\nكاشف الغطاء به تحصيل پرداخت و خود يكى از فقهاى بزرگ اسلام در قرن سيزدهم هجرى گرديد ، عمق فكر و سعهء نظر و كوشش خارق‌العادهء او باعث شد كه كتاب معروف جواهر را تأليف و تمام ابو اب فقه را با دلايل و براهين در آن تجزيه و تحليل نمايد كه هم‌اكنون بزرگ‌ترين و معروف‌ترين كتاب فقه شيعه است و مورد دقت و مطالعهء تمام فقها قرار مىگيرد .\r\nوى پس از وفات سيد محمد باقر شفتى حجت الاسلام ، متوفاى سال 1260 ، رئيس فرقهء اماميه و مرجع تقليد شيعه گشت و در مجلس درسش بسيارى از بزرگان حاضر مىشدند . يكى از شاگردان مبرّز او شيخ مرتضى انصارى متوفاى 1281 قمرى صاحب كتاب فرائد و متاجر است كه مانند او در علم مذهب و تقوى و مكارم اخلاق كمتر ديده شده و براستى يكى از نوابغ عالم اسلام است . تأليفات شيخ محمد حسن يكى كتاب بزرگ و معروف جواهر الكلام است كه در شرح كتاب شرايع است و ديگر كتاب نجات العباد در مسائل شرعى ، وفاتش در نجف اشرف به سال 1266 اتفاق افتاد .\r\nميرزا ابو المعالى كلباسى - محمد بن حاج محمد ابراهيم كلباسى معروف به ميرزا ابو المعالى از فحول علماى اماميه و از اعاظم زهاد و عباد بود . تولد او را فرزندش در كتاب بدر التمام شعبان سال 1247 قمرى نگاشته است . وى كوچك‌ترين فرزند حاجى كلباسى است . از ابتدا تحت تعليم و تربيت سيد محمد شهشهانى ، كه خود از دانشمندان بنام اصفهان بود ، قرار گرفت و آن‌گاه به خدمت مير سيد حسن مدرس رسيد و در محضر او به تعليم پرداخت و با وجود مشكلات مادى و معنوى كه براى او بود ، استعداد ذاتى و گوهر پاك و پشتكار منظم او موجب شد كه وى دانشمندى بزرگ و علامهء زاهد و پارسا گردد . ملا عبد الكريم گزى متوفاى سال 1339 قمرى كه از اجلهء علماى اصفهان است در كتاب تذكرة القبور خود مىگويد :\r\nمجلس آن مرحوم مصداق حديث حواريين و عيسى بود ، كه\r\n\r\n","description":"","footnote":"","page_name":" 293 ","page_number":303},
  {"content":"\r\n\r\nعرض كردند ( من نجالس ) با كه مجالست كنيم ؟ فرمود ( من يذكركم اللّه رؤيته ) يعنى كسى كه ديدار او شما را ياد خدا اندازد .\r\nمرحوم ميرزا ابو المعالى دانشمندى بوده محقق در مسائل فقهى و اصولى ، بسيار دقيق و فكور و در علم رجال تتبع و تحقيق زياد داشت ، تا جايى كه مىگويند اگر فكرى از مسائل علمى در حمّام به نظرش مىآمد فورى به رخت‌كن مىآمد و آن را مىنوشت و مجددا به گرمخانه مراجعت مىنمود . مخصوصا در علم اصول بسيار متبحر بود ، تأليفات او در فقه و اصول و رجال بسيار است از آن جمله :\r\n1 . بشارات در اصول فقه سه جلد بزرگ\r\n2 . رسالهء حجّيت ظن مطلق\r\n3 . رسالهء بقاء موضوع در استصحاب\r\n4 . رسالهء تعارض استصحاب\r\n5 . رسالهء بقاء بر تقليد\r\n6 . شرح كفايه سبزوارى\r\n7 . الجبر و التفويض\r\n8 . رساله‌اى در احوال شيخ بهايى\r\n9 . رساله‌اى در احوال آقا حسين خونسارى\r\n10 . رساله‌هايى دربارهء محمد بن حسن اول و ابى داود و حسين بن محمد بن زياد و عدهء ديگر و بسيارى از رسائل و حواشى ديگر .\r\nوفات او چهارشنبه 27 صفر سال 1315 قمرى در اصفهان اتفاق افتاد و در تخت فولاد ، در تكيه‌اى كه هم‌اكنون معروف به تكيهء ميرزا ابو المعالى است ، مدفون گرديد ، در دو طرف قبر او دو فرزندش كه هر دو از فقهاى عالىمقام و پارسايان بنام اصفهان بودند مدفون گرديدند ، يكى به نام حاج ميرزا جمال الدين كلباسى متوفاى سال 1350 قمرى و ديگر حاج ميرزا هدى كلباسى متوفاى سال 1356 قمرى صاحب كتاب\r\n\r\n","description":"","footnote":"","page_name":" 294 ","page_number":304},
  {"content":"\r\n\r\nسماء المقال در رجال و كتاب‌هاى ديگر .\r\nاز شاگردان مكتب ميرزا ابو المعالى ، يكى سيد محمد باقر درچهء اصفهانى است كه خود روزگارى از مراجع عاليقدر عالم تشيع بود ، متوفاى سال 1342 قمرى و ديگر مرحوم آيت اللّه حاج آقا حسين طباطبائى بروجردى كه چندين سال اخير بزرگ‌ترين مرجع علمى دنياى شيعه بود .\r\nآيت الله شريعت اصفهانى - ميرزا فتح اللّه نمازى ، فرزند محمد جواد اصفهانى ، معروف به شيخ الشريعه و شريعت اصفهانى از فقهاى بزرگ عصر حاضر بود كه در فقه و اصول و حكمت و ادب و رجال بسيار تبحر داشته است .\r\nوى به سال 1266 متولد گرديد و در اصفهان به تحصيل پرداخت و آن‌گاه عازم عراق شد و مدتى از حوزهء درس حاج ميرزا حبيب اللّه رشتى و شيخ محمد حسين فقيه كاظمى استفاده نموده و خود به تأليف و تدريس مشغول گرديد و بعد از ميرزا محمد تقى شيرازى مرجعيت عامه پيدا كرد .\r\nوفات او در ربيع الاخر سال 1339 قمرى در نجف اشرف اتفاق افتاد . از آثار اوست :\r\n1 - اصالة الحقيقه\r\n2 - حاشيهء فصول\r\n3 - قاعدهء ضرر\r\n4 - رساله‌اى در ارث زوجه\r\n5 - رساله‌اى در قاعده طهارت\r\n6 - قاعدهء صدور در حكمت .\r\nميرزاى نائينى - آيت اللّه مرحوم ميرزا حسين غروى نائينى ، معروف به ميرزاى نائينى ، در فقه و اصول علامهء باهر و استادى ماهر بود . تولد او در سال 1277 قمرى و وفاتش به سال 1355 در نجف اشرف اتفاق افتاد .\r\nوى از فقهاى بزرگ و عالىمقام متأخر است كه حدود ده سال همراه با\r\n\r\n","description":"","footnote":"","page_name":" 295 ","page_number":305},
  {"content":"\r\n\r\nآيت اللّه اصفهانى ، هر دو از زعما و مراجع عالم تشيع بودند . در حوزهء درس او بزرگان و معاريفى كه بعضى از آن‌ها در شهرهاى مختلف به تدريس و ارشاد مىپرداختند ، حضور داشتند . تقريرات درس اصول او از بهترين و جامع‌ترين كتب اصول به‌شمار مىرود . وى را تأليفاتى است از آن جمله :\r\n1 - حاشيه بر عروة الوثقى\r\n2 - رسالهء در لباس مشكوك\r\n3 - كتاب تنبيه الامه و تنزيه المله در لزوم مشروطه به زبان فارسى\r\n4 - تقريرات درس او كه به صورت كتابى جدا درآمده است .\r\nآيت الله سيد ابو الحسن اصفهانى - آيت اللّه سيد ابو الحسن اصفهانى ، فرزند مرحوم حاج سيد محمد موسوى ، بين سال‌هاى 1276 - 1284 قمرى در مديسهء لنجان از توابع اصفهان متولد گشت . مدتى در اصفهان از محضر علماى وقت از جمله ميرزا ابو المعالى كلباسى استفاده نمود . آن‌گاه به سال 1310 براى تكميل تحصيلات به نجف اشرف رفت و نزد اساتيد بزرگ و فقهاى بزرگ آن سامان چون ميرزاى شيرازى متوفاى 1312 ، ميرزا حبيب اللّه رشتى متوفاى 1312 ، سيد محمد كاظم يزدى متوفاى 1337 صاحب كتاب عروة الوثقى و آخوند ملا كاظم خراسانى صاحب كفاية ، متوفاى 1329 به استفاده پرداخت و خود فقيهى بزرگ گرديد و پس از فوت ميرزا محمد تقى شيرازى ، متوفاى 1338 و ميرزا فتح اللّه معروف به شيخ الشريعهء اصفهانى ، متوفاى 1339 و شيخ احمد كاشف الغطاء ، متوفاى 1344 كه همگى از مراجع بزرگ علمى بودند ، زعامت و مرجعيت جهان تشيع به او رسيد و حدود يك ربع قرن رياست پرافتخار او شيعه را اداره مىكرد و از اطراف و اكناف مسائل مختلف از محضرش استفتا مىشد و وى شخصا جواب مىداد ، صدها نفر از طلاب از محضر درسش استفاده مىنمودند . سعهء نظر و بخشش او زبانزد خاص و عام بود ، مكارم اخلاق و جودت ذهن و سرعت انتقال و حافظهء قوى از خصوصيات روحى او به‌شمار مىرفت . در فقاهت نظرى وسيع و فكرى\r\n\r\n","description":"","footnote":"","page_name":" 296 ","page_number":306},
  {"content":"\r\n\r\nعميق داشت و در تحليل مسائل فقه و اصول كم‌نظير بود .\r\nرياست روحانى و معنوى او و اقبال مردم نسبت به او و سجايا و فضايل انسانى كه در وجود او جمع شده بود ، او را در دنياى اسلام و تاريخ علماى آن كم‌نظير جلوه مىداد و مخصوصا تشييع جنازهء او از كاظمين تا نجف ، كه روى سرها و دست‌ها برده مىشد ، بىنظير بوده است .\r\nآيت اللّه اصفهانى در دورهء مرجعيت خود خدمات بزرگى به عالم تشيع نمود . هر ماه حدود چهل‌هزار دينار عراقى ( حدود يك‌ميليون تومان ) در راه اعتلاى اسلام به مصرف مىرسانيد و به هنگام فوت چهل هزار دينار مديون بود . با اين وسعت نظر زندگى او در كمال سادگى برگزار مىشد . وى را تأليفاتى است از آن جمله :\r\n1 - كتاب وسيلة النجاة در فقه به عربى كه تقريبا يك دوره فقه اسلامى است\r\n2 - صراط النجاة\r\n3 - حواشى بر عروة الوثقى\r\nرحلت آن بزرگ مرد روز نهم ذى الحجه سال 1365 قمرى ، در كاظمين اتفاق افتاد و جسد او به نجف حمل و در صحن مطهر دفن گرديد .\r\nدر بزرگى روح و عفو و گذشت او همين بس كه فرزند او را در صف نماز جماعت از پاى درآوردند ، ولى از جلالت قدر و عظمت روحى كه داشت قصاص ننموده و اغماض كرد . بعد از درگذشت آيت اللّه اصفهانى مرجعيت و زعامت شيعيان به كف با كفايت آيت اللّه حاج آقا حسين بروجردى واگذار گرديد و تا سال رحلت آن بزرگوار در 1380 قمرى همچنان ادامه يافت .\r\n\r\nساير فقهاى اصفهان\r\nساير فقهاى مشهور اصفهان عبارت است از :\r\nمحقق شيروانى ، متوفاى سال 1099 ، داماد ملا محمد تقى مجلسى ؛\r\n\r\n","description":"","footnote":"","page_name":" 297 ","page_number":307},
  {"content":"\r\n\r\nملا عبد اللّه افندى ، صاحب كتاب رياض العلماء ، متوفاى 1130 ؛ مير محمد صالح خاتون آبادى ، داماد ملا محمد باقر مجلسى ؛ مولى اسماعيل خواجوئى ، متوفاى 1173 ؛ شيخ محمد تقى نجفى ، صاحب كتاب هداية المسترشدين ، متوفاى 1248 ؛ شيخ محمد حسين نجفى ، صاحب كتاب فصول ، متوفاى 1261 ؛ مير سيد حسن مدرس ، متوفاى 1273 ؛ سيد محمد شهشهانى ، متوفاى 1289 ؛ حاج شيخ محمد باقر نجفى ، متوفاى 1301 ؛ مير محمد صادق كتابفروش اصفهانى ، متوفاى 1303 ؛ حاج شيخ محمد على نجفى ثقت الاسلام ، متوفاى 1318 ؛ حاج ميرزا هاشم روضاتى ، متوفاى 1318 ؛ حاج ميرزا عبد الغفار تويسركانى ، متوفاى 1319 ؛ آقا ميرزا محمد باقر خونسارى ، صاحب كتاب روضات الجنات ، متوفاى سال 1313 ؛ حاج شيخ محمد تقى نجفى ، مشهور به آقا نجفى ، متوفاى 1332 ؛ ملا محمد كاشى اصفهانى ، معروف به آخوند كاشى ، از حكماى بزرگ متوفاى 1333 ؛ آخوند ملا عبد الكريم جزى ، متوفاى 1339 ؛ حاج آقا نور اللّه نجفى ، متوفاى 1346 ؛ سيد حسن مدرس اشفهء ؛ آخوند ملا محمد باقر فشاركى ؛ حاج شيخ ميرزا حسن قاضى عسگر داور پناه ، متوفاى 1382 .\r\n\r\n","description":"","footnote":"","page_name":" 298 ","page_number":308},
  {"content":"\r\n\r\n\r\nفهرست مآخذ\r\n- آذر بيگدلى ، حاج لطف على خان ، آتشكده .\r\n- آملى ، سيد محسن ، اعيان الشيعه .\r\n- ابن بطوطه مراكشى ، سفرنامهء ابن بطوطه .\r\n- ادارهء جغرافيايى ستاد ارتش ، فرهنگ جغرافيايى ايران .\r\n- پوپ ، آرثر آپم ، بررسى تاريخ هنر ايران ( به زبان انگليسى ) .\r\n- تهرانى ، شيخ آقا بزرگ ، الذريعه الى تصانيف الشيعه .\r\n- تهرانى ، شيخ آقا بزرگ ، طبقات الاعلام الشيعه .\r\n- جابرى انصارى ( شيخ ) ، تاريخ اصفهانى درى .\r\n- جناب ، مير سيد على ، الاصفهان .\r\n- حاج ميرزا اهدى كلباسى ، بدر التمام .\r\n- حاجى نايب الصدر شيرازى ، طرائق الحقايق .\r\n- حاجى نورى ، مستدرك الوسايل ( جلد سوم ) .\r\n- حمزهء اصفهانى ، تاريخ سنى ملوك للارض و الانبياء .\r\n- خليلى ، عباس ، تاريخ بعد از اسلام .\r\n- خوانسارى چهارسوقى ، مير محمد باقر ، روضات الجنات .\r\n\r\n","description":"","footnote":"","page_name":" 299 ","page_number":309},
  {"content":"\r\n\r\n- رزم‌آرا ، على ، جغرافياى تاريخى اصفهان و بختيارى .\r\n- شاردن ، سفرنامهء شواليه شاردن .\r\n- شاملو ، ولى قلى ، قصص الخاقانى .\r\n- شيروانى ، زين العابدين ، بستان السياحه .\r\n- عرفان ، محمود ، جغرافياى تاريخى سرزمين‌هاى خلافت شرقى ، لسترنج .\r\n- فلسفى ، نصر الله ، تاريخ روابط ايران و اروپا در دورهء صفويه .\r\n- فلسفى ، نصر الله ، زندگانى شاه عباس اول .\r\n- قاضى نور الله شوشترى ، مجالس المؤمنين .\r\n- قمى ، حاج شيخ عباس ، الكنى و الالقاب .\r\n- لوئى ، پير ، به سوى اصفهان .\r\n- مدرس تبريزى ، محمد على ، ريحانة الادب .\r\n- محمد بن جرير طبرى ، تاريخ طبرى .\r\n- محمد بن حسين سلّمى نيشابورى ، طبقات الصوفيه .\r\n- محمد بن سليمان تنكابنى ، قصص العلماء .\r\n- محمد بن على بن سليمان الراوندى ، راحة الصدور و آية السرور در تاريخ آل سلجوق .\r\n- محمد على حزين ، تاريخ حزين .\r\n- محمد مهدى بن محمد رضا الاصفهانى ، نصف جهان فى تعريف الاصفهان .\r\n- مدرس تبريزى ، محمد على ، ريحانة الادب .\r\n- مفضل بن سعد بن حسين مافروخى اصفهانى ، محاسن اصفهان .\r\n- ملا عبد الله افندى ، رياض العلماء .\r\n- ملا عبد الكريم جزى ، رجال اصفهان يا تذكرة القبور ، با حواشى ملحقات سيد مصلح الدين مهدوى .\r\n- ناصر خسرو ، سفرنامهء ناصر خسرو .\r\n- نصرآبادى ، ميرزا محمد طاهر ، تذكرهء نصرآبادى .\r\n\r\n","description":"","footnote":"","page_name":" 300 ","page_number":310},
  {"content":"\r\n\r\n- نفيسى ، سعيد ، تاريخ تمدن ساسانى .\r\n- نفيسى ، سعيد ، ماه نخشب .\r\n- هدايت ، رضا قلى ، رياض العرفاء .\r\n- هدايت ، رضا قلى ، مجمع الفصحاء .\r\n- هندوشاه بن سنجر ، تجارب السلف .\r\n- هنرفر ، لطف اللّه ، گنجينهء آثار تاريخى اصفهان .\r\n- گزارش‌هاى باستان‌شناسى ( مجلد سوم ) .\r\n- ؟ . . . ، مجمل التواريخ و القصص .\r\n\r\n","description":"","footnote":"","page_name":" 301 ","page_number":311},
  {"content":"\r\n\r\n\r\nمسافت اصفهان نسبت به مراكز مهم و شهرهاى معروف\r\nاصفهان - بندر عباس / 1169 / كيلومتر\r\nاصفهان - شيراز / 495 / كيلومتر\r\nاصفهان - بوشهر / 785 / كيلومتر\r\nاصفهان - اهواز / 831 / كيلومتر\r\nاصفهان - يزد / 329 / كيلومتر\r\nاصفهان - كرمان / 716 / كيلومتر\r\nاصفهان - زاهدان / 1257 / كيلومتر\r\nاصفهان - قم / 260 / كيلومتر\r\nاصفهان - تهران ( از راه قم ) / 414 / كيلومتر\r\nاصفهان - تهران ( از راه ساوه ) / 439 / كيلومتر\r\nاصفهان - خرم‌آباد / 417 / كيلومتر\r\nاصفهان - كرمانشاه / 588 / كيلومتر\r\nاصفهان - كوهرنگ / 244 / كيلومتر\r\nاصفهان - سد شاه عباس كبير / 110 / كيلومتر\r\nاصفهان - سد شاه اسمعيل / 116 / كيلومتر\r\nاصفهان - كارخانه ذوب آهن / 43 / كيلومتر\r\nطول راه‌هاى آسفالته / 1000 / كيلومتر\r\nطول راه‌هاى شنى / 1200 / كيلومتر\r\nطول راه‌هاى خاكى / 750 / كيلومتر\r\n\r\n","description":"","footnote":"","page_name":" 302 ","page_number":312},
  {"content":"\r\n\r\nاصفهان يكى از شهرهاى باسابقهء ايران است . و در دورهء هخامنشيان به نام گاباوياگى شناخته شده است . اصفهان در مركز فلات ايران واقع است « و خاك حاصلخيز و وجود زاينده‌رود در همهء دوران‌هاى گذشته به آن امكان داده‌است كه از مراكز مهم فعاليت‌هاى نژادى آرايايى ساكن اين مرزوبوم باشد . »\r\nاصفهان از شمال به نواحى كاشان و گلپايگان ، از جنوب به آباده و بهبهان ، از مشرق به شهرستان يزد ، از مغرب به نواحى بختيارى و حدود خوزستان محدود مىشود . طول آن از زردكوه در خاك بختيارى كه منبع زاينده‌رود است تا درياچهء گاوخونى ، تقريبا سيصدكيلومتر و عرض آن از كوه‌هاى قهرود كه حد شمالى آن است تا قريهء امين‌آباد كه حد جنوبى آن و در خاك فارس واقع است ، دويست‌وچهل كيلومتر ذكر شده است .\r\nدكتر هنرفر در اين كتاب ، از موقعيت طبيعى و جغرافيايى ، حدود شهرستان و ديگر مختصات جغرافيايى و طبيعى اصفهان بحث مىكند ، سپس به سيرى در تحولات تاريخى آن مىپردازد ، و با استناد به نوشته‌هاى مورخان ، اصفهان را در گذرگاه تاريخ بررسى مىكند . در فصل سوم آثار تاريخى مشهور اصفهان شناسانده مىشود . نويسنده ضمن بحث در باب آثار تاريخى گرانقدر اصفهان ، عقيدهء پاره‌اى از ايران‌شناسان را نيز دربارهء شاهكارهاى هنرى اصفهان ذكر مىكند . در فصل ديگرى تحت عنوان « اصفهان در دورهء معاصر » از انواع صنايع دستى ، صنايع كارخانه‌اى ، تأسيسات جديد اصفهان بحث شده است . يكى از فضل‌هاى مفيد كتاب اصفهان ، شرح‌حال مشاهير و حكما و فلاسفه و عرفا و دانشمندان و مورخان اصفهان است .\r\nشركت انتشارات علمى و فرهنگى\r\n\r\n\r\n","description":"","footnote":"","page_name":" 303 ","page_number":313}
  ]