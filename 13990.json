[
  {"content":"\r\n\r\nبسم الله الرحمن الرحيم\r\nرسالهء جوديه\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nهمايش بين المللى\r\nبوعلى سينا\r\nهمدان\r\n3 - 1 شهريور 1383\r\nمؤتمر ابو على سينا الدولى\r\ninternational collohuinw\r\nbu - ali sina\r\n( auicenna )\r\nhamedan\r\nستاد برگزارى همايش بين المللى بوعلى سينا\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nرسالهء جوديه\r\nتصنيف\r\nشيخ رئيس ابوعلى سينا\r\nبامقدمهء وحواشى وتصحيح\r\nدكتر محمود نجم آبادى\r\nهمدان 1383\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nابن سينا ، حسين بن عبدالله ، 370 - 428 ق .\r\n[ رساله جوديه . فارسى 
  ]\r\nرساله جوديه / تصنيف ابو على سينا ؛ با مقدمه وحواشى وتصحيح\r\nمحمود نجم آبادى . - همدان : دانشگاه بوعلى سينا ؛ تهران : انجمن آثار و مفاخر فرهنگى ، 1383 .\r\nپنجاه و پنج 37 ص .\r\n0 - 48 - 7874 - 964 : ISBN\r\nفهرستنويسى براساس اطلاعات فيپا .\r\nچاپ دوم .\r\n1 . پزشكى اسلامى - - متون قديمى تا قرن 14 . الف . نجم آبادى ، محمود ، 1282 - 1379 ، مصحح . ب . دانشگاه بوعلى سينا . د . انجمن آثار و مفاخر فرهنگى . ه‍ . عنوان : رساله جوديه . فارسى .\r\n2 ف 902 ج / 365 bbr\r\n1 / 189\r\n1383\r\n[ 3 / 128 r 
  ]\r\nكتابخانهء ملى ايران\r\n5594 - 83 م\r\nدانشگاه بوعلى سينا\r\nانجمن آثار ومفاخر فرهنگى\r\nرسالهء جوديه\r\nشيخ رئيس ابوعلى سينا\r\nبا مقدمه وحواشى وتصحيح\r\nدكتر محمود نجم آبادى\r\nناظر فنى چاپ : محمد رئوف مرادى\r\nليتوگرافى وچاپ : رايانه پرداز نگارش\r\nچاپ دوم ، 1383 شمارگان 2000 نسخه\r\nحق چاپ براى انجمن آثار ومفاخر فرهنگى و دانشگاه بوعلى سينا محفوظ است .\r\nدانشگاه بوعلى سينا : همدان ، صندوق پستى 4165 - 65175\r\nتلفن : 8273336 - 0811 / دورنگار : 8272083 - 0811\r\nانجمن آثار ومفاخر فرهنگى : تهران ، صندوق پستى 163 - 13345\r\nتلفن : 5380416 ، 3 - 5374531 - 021 / دورنگار : 5374530 - 021\r\nشابك : 0 - 48 - 7874 - 964\r\nISBN : 964 - 7874 - 48 - 5\r\nقيمت : 900 تومان\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nپيشگفتار\r\nمهدى محقق\r\n\r\nابن سينا\r\nبه نام آنكه گنج جسم و جان ساخت يا من لا يرجى الشّفاء إلّا من جوده و لا يطلب النّجاة إلّا من فيض وجوده ، فى كتابه إشارات إلى حقائق الملك و الملكوت و فى خطابه تنبيهات على كيفيّة الوصول إلى قدس الجبروت .\r\nابو على حسين بن عبد اللّه بن سينا كه در اروپا به اويسنّا  Avicenna  مشهور است در سال 370 ه / 980 م متولّد شد و در 428 ه / 1037 م رخت از اين جهان بربست .\r\nحاصل زندگى نسبة كوتاه اين نابغهء دوران ، تربيت شاگردان دانشمند و مبرّز و تأليف كتابهاى علمى و مفيد بود . شاگردان او همچون بهمنيار بن مرزبان و ابو عبيد جوزجانى و ابو عبد اللّه معصومى و ابو الحسن على نسائى و ابن زيله و مانند اينها هر يك به سهم خود انديشه‌ها و افكار استاد را ، به شرق و غرب عالم اسلامى ، گسترش دادند . آثار ارجمند شيخ بسيار زود از دروازه‌هاى حوزه‌هاى علمى كشورهاى اسلامى بيرون رفت و تا قلب اروپا مراكز علمى و معاهد فلسفى را منوّر و درخشان ساخت .\r\n\r\n","description":"","footnote":"","page_name":" پيشگفتار 1 ","page_number":5},
  {"content":"\r\n\r\nپيش از ابن سينا ، حنين بن اسحاق با ترجمهء متجاوز از صد اثر از جالينوس دانشمند فرغامسى ، آن پزشك نامدار را به عنوان سيّد الطّبّ به عالم اسلام معرّفى كرد و همچنين ابو نصر فارابى با نقل و تحليل آثار ارسطو ، آن فيلسوف عهد باستان را به عنوان حكيم على الاطلاق بر جهان علمى اسلام عرضه داشت ، ولى ظهور ابن سينا و احاطهء او به طبّ و فلسفه و گسترش و نوآورىهاى او در هر دو فن ، ارسطو و جالينوسى تازه نفس را وارد ميدان علم و تمدّن اسلامى كرد و الحق كه او نمونه‌اى كامل از طبيب فاضل و فيلسوف كاملى بود كه جالينوس توصيف آن را در رسالهء : فى أنّ الطّبيب الفاضل يجب أن يكون فيلسوفا بيان داشته بود ، چنان كه اثر انديشهء ابن سينا در همهء پزشكان و فيلسوفان پس از او در جهان اسلام نمودار و نمايان است .\r\nدر اين مقدّمهء كوتاه مجال آن نيست كه به شرح احوال و بر شمردن آثار اين حكيم بزرگ بپردازيم . چه آنكه صدها كتاب و مقاله به زبانهاى مختلف در شرح احوال و افكار او نوشته شده و براى آگاهى از آثار فراوان او در زمينه‌هاى مختلف علوم اسلامى كافى است كه خوانندگان به دو كتاب : مؤلّفات ابن سينا از جورج قنواتى ( قاهره 1950 م . ) و فهرست نسخه‌هاى مصنّفات ابن سينا از دكتر يحيى مهدوى ( تهران 1333 ه ش . ) مراجعه بفرمايند و مناسب حال و مقام در اين گفتار ، آن است كه كلماتى چند دربارهء دو اثر مهمّ او يعنى شفا و قانون آورده شود .\r\nابن سينا كتابهاى متعدّدى در فلسفه از جمله كتاب النّجاة ، و الإشارات و التّنبيهات ، و عيون الحكمة ، و دانشنامه علائى به رشتهء تحرير در آورده ، ولى از همه مهمتر و مبسوط تر كتاب شفاى اوست كه در واقع نخستين دائرة المعارف علوم و فلسفه در عالم اسلام به شمار مىآيد ، چنان كه مهمترين و مفصّل‌ترين كتابهاى پزشكى او ، كتاب قانون است كه ظهور آن كتابهاى پيشين را متروك و منسوخ كرد « 1 » .\r\nبرخى از دانشمندان بر تسميهء اين دو كتاب خرده گرفته كه شفا مناسب با پزشكى است و قانون با فلسفه تناسب دارد و برخى ديگر در توجيه اين نامگذارى گفته‌اند كه ابن سينا با\r\n\r\n\r\n","description":"","footnote":"\r\n( 1 ) . تاريخ الحكماء ، ص 321 .\r\n","page_name":" پيشگفتار 2 ","page_number":6},
  {"content":"\r\n\r\nاين عمل خواسته بفهماند كه اهمّيّت طبّ نفوس نزد او كمتر از طبّ اجساد نيست و نيز فلسفهء او متأثّر از طبّ او متأثّر از فلسفه بوده است « 1 » و اين تعبير پيشينيان كه فلسفه طبّ روح و طبّ فلسفهء بدن است ، ناظر به همين حقيقت مىباشد « 2 » .\r\nابن سينا در كتاب شفا از هيچ بحث و مطلبى در فلسفه و علوم فروگذارى نكرده و آن را به گونه‌اى تدوين كرده كه خوانندگان آن از كتابهاى ديگر بىنياز باشند ، چنان كه خود مىگويد :\r\n« و قد قضيت الحاجة فى ذلك فيما صنّفته من كتاب الشّفاء العظيم المشتمل على جميع علوم الاوائل حتّى الموسيقى بالشّرح و التّفصيل » « 3 » و در جايى ديگر گويد : « و من أراد الحقّ على طريق فيه ترضّ ما إلى الشّركاء و بسط كثير ، و تلويح بما لو فطن له استغنى عن الكتاب الآخر ، فعليه بهذا الكتاب » « 4 » .\r\nنظر به اهمّيّت اين كتاب بوده است كه او خود در زمان حياتش با وجود مشاغل ادارى و گرفتاريهاى دنيوى به تدريس آن مىپرداخته است . چنان كه بيهقى مىگويد :\r\n« طالبان علم هر شب در خانهء استاد جمع مىشدند . ابو عبيد پاره‌اى از كتاب شفاء ، و معصومى پاره‌اى از قانون ، و ابن زيله پاره‌اى از اشارات ، و بهمنيار پاره‌اى از حاصل و محصول را بر او قرائت مىكردند » . « 5 » دربارهء كيفيّت تدوين شفا بهترين مأخذ همان سرگذشت ابن سينا است كه به وسيلهء شاگردش ابو عبيد جوزجانى تدوين و تكميل شده و ارباب تراجم احوال حكما ، همچون قفطى و ابن ابى اصيبعه و بيهقى و شهرزورى از آن استفاده و در كتابهاى خود نقل كرده‌اند . اين ابو عبيد كه از نزديك‌ترين شاگردان و ملازمان استاد بوده ، كيفيّت پيوستن به استاد و ملازمت او را كه حاوى بسيارى از نكات مهم در روش علمى ابن سينا و\r\n\r\n\r\n","description":"","footnote":"\r\n( 1 ) . مقدّمهء كتاب الشفاء ، ص 2 .\r\n( 2 ) . مطالعاتى دربارهء طبّ اسكندرانى در دورهء متأخّر ، ص 418 .\r\n( 3 ) . المباحثات ، ابن سينا در كتاب ارسطو عند العرب ، عبد الرحمن بدوى ، ص 121 .\r\n( 4 ) . كتاب الشفاء ، المنطق ، المدخل ، ص 10 .\r\n( 5 ) . تاريخ حكماء الاسلام ، ص 62 .\r\n","page_name":" پيشگفتار 3 ","page_number":7},
  {"content":"\r\n\r\nچگونگى تدوين آثار اوست ، به تفصيل شرح داده كه در نسخه‌هاى كتاب شفا پيش از مقدّمهء ابن سينا نقل شده است و چون سخنان ابو عبيد از اهمّيّت فراوانى برخوردار است ، مناسب دانسته شد كه ترجمهء فارسى آن در اين گفتار آورده شود :\r\n« دوستى و رغبت من در علوم حكمى و اقتباس از معارف حقيقى مرا به ترك خانه و ديار و مهاجرت به بلاد اقامتگاه شيخ الرّئيس - خداوند روزگار او را پايدار بداراد - فرا خواند ؛ زيرا اخبارى كه از او به من رسيد و سخنانى كه از او بر من عرضه شد ، موجب گرديد كه از ميان كسانى كه مذكور به اين صناعت و منسوب به اين علم‌اند ؛ فقط به او روى آورم . از اخبارى كه از او به من رسيده بود اين كه او در عنفوان جوانى كه هنوز دو دهه از عمر او نگذشته بود ، ماهر در اين علوم شده و كتابهاى بسيارى تأليف كرده است ؛ جز آنكه او به آثارش كم توجّه و به ضبط نسخه‌هاى آنها بىاعتنا بوده است . ازين روى رغبت من راست آمد كه قصد او كنم و به ملازمتش بپيوندم و از او خواهش و التماس كنم كه بر تأليف اهتمام ورزد و من به ضبط تأليفات او همّت گمارم .\r\nسپس من به سوى او شتافتم هنگامى كه در گرگان اقامت داشت و سنّ او قريب به سى و دو سال بود و در آن هنگام او گرفتار خدمت سلطان و تصرّف در اعمال او شده بود و اين امر همهء اوقات او را اشغال مىكرد و فقط در فرصت‌هاى كم بود كه در آن قسمتى از منطق و طبيعيّات را بر من املاء كرد و هر گاه از او مىخواستم كه كتابهاى بزرگ و شروح را تأليف كند ، مرا به متون و شروحى كه در ديار خود تأليف كرده بود ، حواله مىداد و شنيده بودم كه آن تأليفات متفرّق و متشتّت گشته و مالكان نسخه‌هاى آنها بر خواهندگان بسيار بخل مىورزند . امّا او عادت نداشت كه براى خود نسخه‌اى نگه دارد . همچنانكه از عادتش نبود كه كتاب را از روى دستور ( پيش نويس ) بنويسد و يا از سواد به بياض در آورد ، بلكه نسخه‌اى را مىنوشت و يا املاء مىكرد و آن را به خواهندگان آنها مىبخشيد و با وجود اين خود گرفتار محنت‌هاى پى در پى شده و كتابهايش در معرض دستبرد حوادث قرار گرفته بود .\r\nمن چند سالى با او ماندم و از گرگان به رى و از رى به همدان نقل مكان كرديم و او به وزارت ملك شمس الدّوله مشغول گرديد و اين اشتغال او مايهء اندوه و تباهى روزگار ما\r\n\r\n","description":"","footnote":"","page_name":" پيشگفتار 4 ","page_number":8},
  {"content":"\r\n\r\nشد و اميد ما از به دست آوردن تأليفات ناياب او سست گرديد و از او خواستيم كه آنها را دوباره بنويسد و او در پاسخ گفت : « وقت من به اشتغال به الفاظ و شرح آنها نمىرسد و نشاطى هم براى آن ندارم . اگر مىخواهيد با آنچه كه براى من ميسّر است كتابى جامع بر ترتيبى كه مرا پيش آيد ، براى شما تأليف مىكنم » . ما بدان رضايت داديم و خواستيم كه از طبيعيّات آغاز كند و او چنين كرد و نزديك بيست ورقه نوشت . سپس مشاغل سلطانى سبب انقطاع اين كار گرديد .\r\nروزگار ضربات خود را وارد ساخت و آن سلطنت منقطع گرديد و او مصمّم شد كه در قلمرو آن دولت نماند و به آن خدمت برنگردد و انديشه‌اش بر اين استوار گشت كه راه احتياط و سبيل مطلوب او اينست كه پنهان بماند و فرصتى طلبد تا از آن ديار دور گردد و من اين خلوت و فراغت او را مغتنم‌شمرده و او را وادار به تمام كردن كتاب شفا كردم و او خود با جدّى وافر به تصنيف آن روى آورد و طبيعيّات و الهيّات را - به جز كتاب الحيوان و كتاب النّبات - در مدّت بيست روز به پايان رساند بدون اينكه به كتابى حاضر مراجعه كند و فقط بر طبع خود اعتماد كرده بود . او از منطق آغاز كرد و خطبه و آنچه را كه به آن مربوط بود ، نوشت .\r\nسپس اعيان آن دولت بر پنهانى او خشم گرفتند و عزلت و جدائى او را ناخوش داشتند و گمان بردند كه آهنگ مكيدت دارد و يا ميل بر دشمنى را در سر مىپروراند .\r\nبرخى از خادمان خالص او كوشيدند او را در مهلكه‌اى بيفكنند تا از اموال او بر متاع دنيا دست يابند و جماعتى از شاگردان او - كه سابقهء احسان او به آنان اگر به ياد مىآوردند بايد مانع از آزردن او مىشد - بدخواهان را بر محلّ اختفاى او آگاه ساختند و سپس او گرفتار شد و به قلعهء فردجان محبوس گرديد و به مدّت چهار ماه در آنجا ماند تا آنكه اسباب آن ناحيه بر فيصله امر تقرّر يافت و منازعان آنجا را رها كردند و او آزاد گشت و در بازگشت به وزارت نامزد شد و او اعتذار جست و مهلت خواست ، سپس او را معذور داشتند . او در آنجا به منطق مشغول گشت و كتابهائى در اختيار او قرار گرفت و پا به پاى آن كتب و بر روشى كه قوم در آنها اتّخاذ كرده بودند آن را عرضه داشت و بر روشى سخن گفت كه اقوال آنان را مورد انكار قرار دهد ، از اين روى منطق به طول انجاميد و\r\n\r\n","description":"","footnote":"","page_name":" پيشگفتار 5 ","page_number":9},
  {"content":"\r\n\r\nدر اصفهان پايان يافت .\r\nو امّا رياضيّات را بر روش اختصار در زمان گذشته نوشته بود و سپس آن را به كتاب شفا افزود و كتاب الحيوان و النّبات را نيز تأليف كرد و از اين كتاب‌ها فارغ گشت و در بيشتر كتاب الحيوان از كتاب ارسطوطاليس فيلسوف پيروى كرد و اضافاتى را بر آن افزود و در اين هنگام سنّ او به چهل رسيده بود » « 1 » .\r\nابن سينا خود در آغاز منطق شفا مقدّمه‌اى دارد كه در آن ترتيب تأليف كتاب و روشى را كه در آن به كار برده با مقايسه با روشى كه در كتابهاى ديگر خود منظور نموده بيان مىدارد و چون اين مقدّمه خود داراى فوائد علمى است و نيز مكمّل مقدّمهء ابو عبيد است ؛ ترجمهء فارسى آن نيز در اين گفتار ياد مىگردد :\r\n« غرض ما در اين كتاب ، كه اميدواريم روزگار مهلت ختم آن و توفيق خداوند نظم آن را براى ما ميسّر گرداند ، اينست كه نتيجهء اصولى را كه در علوم فلسفى منسوب به قدما مورد تحقيق قرار داده‌ايم در آن بياوريم . همان اصول كه بر نظر مرتّب و محقّق پايه نهاده شده و با نيروى فهم بر ادراك حق استنباط گرديده و در رسيدن به آن زمانى دراز كوشش شده است ، تا آنكه پايان آن بر جمله‌اى استوار گرديده كه اكثر آراء بر آن متّفق و پرده‌هاى اهواء از آنها مهجور است .\r\nدر تدوين اين كتاب نهايت كوشش خود را به كار بردم كه بيشتر مباحث اين صناعت را در آن بگنجانم ، و در هر جائى به موارد شبهه اشاره كنم و آنها را به اندازهء توانايى خود با آشكار نمودن حقيقت حلّ نمايم و همراه با اصول ، فروع را يادآور شوم ؛ مگر آنچه را كه اطمينان داريم كه تبصير و تصوير آن بر مستبصران منكشف و متحقّق است ، و يا آنچه را كه از ياد من رفته و براى فكر من آشكار نگرديده است .\r\nدر اختصار الفاظ و دورى از تكرار نهايت جدّ و جهد را به كار بستم ؛ مگر آنچه كه از روى خطا و سهو واقع شده است و در نقض مكتب‌هائى كه بطلان عقائدشان آشكار است و يا تقرير و تعريف اصول و قوانين ما را از اشتغال به آن مذاهب بىنياز مىكند ، از\r\n\r\n\r\n","description":"","footnote":"\r\n( 1 ) . مقدّمه ابو عبيد جوزجانى ، المدخل از منطق شفا ، صص 1 - 4 .\r\n","page_name":" پيشگفتار 6 ","page_number":10},
  {"content":"\r\n\r\nتطويل و بسيارگويى اجتناب كردم و در كتابهاى پيشينيان مطلب مهمّى يافت نمىشود كه من آن را در اين كتاب ياد نكرده باشم و اگر در جائى كه عادت اثبات مطلبى در آنجا بايد باشد آن مطلب ياد نگرديده در جائى ديگر كه من آن را مناسب‌تر دانسته‌ام يافت مىشود و آنچه را هم كه فكر من آن را دريافته و نظر من آن را بدست آورده ، خاصّه در علم طبيعت و ما بعد طبيعت و منطق ، به كتاب افزودم . عادت بر اين جارى شده است كه دانشمندان مطالبى را كه ارتباط با منطق ندارد ، بلكه جزء صناعت حكمت يعنى فلسفهء اولى است ، همراه با مبادى منطق ذكر كنند و من از اين عمل خوددارى جستم و زمان را بدان تباه نساختم و ذكر آن مطالب را براى جاى خود به تأخير انداختم .\r\nسپس انديشيدم كه كتابى ديگر پس از اين كتاب تأليف كنم و آن را كتاب اللّواحق بنامم كه آن به آخر عمرم پايان پذيرد و به اندازه‌اى كه هر سال تمام مىشود مورّخ گردد و آن كتاب همچون شرحى براى اين كتاب و تفريعى براى اصول آن و بسطى براى معانى موجز آن خواهد بود .\r\nغير از اين دو كتاب ، مرا كتابى ديگر است كه من در آن فلسفه را بنا بر آنچه كه در طبع است و رأى صريح آن را ايجاب مىكند آوردم و در آن جانب شريكان اين صناعت رعايت نشده و از مخالفت با آنان پرهيز نگرديده ، آن گونه كه در غير آن كتاب پرهيز شده است و اين كتاب همان كتاب است كه من آن را فى الفلسفة المشرقيّة موسوم ساخته‌ام .\r\nامّا اين كتاب ( الشّفاء ) مطالب آن بيشتر بسط داده شده و جانب شريكان مشّائى بيشتر رعايت گرديده است و آنكه طالب حقّى است كه در آن شائبه‌اى نباشد ، بدان كتاب ( فى الفلسفة المشرقيّة ) روى آورد و آنكه طالب حقّى است كه در آن رضايت‌مندى شريكان و بسط فراوان در آن باشد و نيز روشنگر چيزى باشد كه اگر فهميده گردد از كتاب ديگر بىنياز مىشود ، بايد به اين كتاب ( كتاب الشّفاء ) بپردازد .\r\nدر افتتاح اين كتاب از منطق آغاز كردم و كوشيدم كه در آن ترتيب كتابهاى صاحب منطق ( ارسطو ) را رعايت كنم و اسرار و لطائفى در آن وارد ساختم كه در كتابهاى موجود يافت نمىشد ، پس از آن به علم طبيعى پرداختم و در اين صناعت نتوانستم در\r\n\r\n","description":"","footnote":"","page_name":" پيشگفتار 7 ","page_number":11},
  {"content":"\r\n\r\nبيشتر اشياء به محاذات و پيروى تصانيف و تذاكير پيشوا ( ارسطو ) گام بردارم ، سپس به علم هندسه روى آوردم و كتاب اسطقسّات اقليدس را با لطافتى خاص مختصر كردم و شبهه‌هاى آن را گشودم و بر همين اكتفا كردم ، و همزمان با آن به همان كيفيّت كتاب مجسطى در هيئت را مختصر كردم كه با وجود اختصار بيان و تفهيمى را در بر داشت و بعد از فراغت از آن اضافاتى را كه دانشجو واجب است براى تكميل آن صناعت بداند و در آن احكام رصديّه را با قوانين طبيعى مطابقت دهد به آن افزودم ، پس از آن كتاب المدخل فى الحساب را به اختصار آوردم و سپس صناعت رياضيّون را با علم موسيقى بر وجهى كه براى خود آشكار بود با بحثى طويل و نظرى دقيق به پايان رساندم و پس از آن كتاب را با علمى كه به ما بعد الطّبيعه منسوب است با اقسام و وجوه آن ختم و در آن به گونهء اجمال در علم اخلاق و سياسات اشاره كردم تا اينكه در آن كتابى مفرد كه جامع باشد ، تأليف كنم .\r\nو اين كتاب با وجود خردى حجم داراى علم بسيار است و از متامّل و متدبّر آن تقريبا چيزى از اين صناعت فوت نمىگردد و داراى زياداتى است كه عادة در كتابهاى ديگر يافت نمىشود . » « 1 » از كتاب اللّواحق كه ابن سينا در مقدّمهء خود ياد كرده اثرى در دست نيست ، او در جاهاى ديگر نيز اشاره به اين كتاب كرده است ؛ از جمله در پايان موسيقى شفا مىگويد :\r\n« و لنقتصر على هذا المبلغ من علم الموسيقى و ستجد فى كتاب اللّواحق تفريعات و زيادات كثيرة ان شاء اللّه تعالى » « 2 » و در آغاز كتابى كه با نام منطق المشرقيّين چاپ شده ، پس از ذكر كتاب شفا چنين گويد : « و سنعطيهم فى اللّواحق ما يصلح لهم زيادة على ما أخذوه و على كلّ حال فالاستعانة باللّه وحده » « 3 » .\r\nاز كتاب الفلسفة المشرقيّة او هم فقط قسمتى كه دربارهء منطق است به نام منطق المشرقيّين به دست ما رسيده و برخى از دانشمندان معتقدند كه مراد ابن سينا از مشرقيّين\r\n\r\n\r\n","description":"","footnote":"\r\n( 1 ) . المدخل از منطق شفا ، ص 11 .\r\n( 2 ) . جوامع علم الموسيقى ، ص 152 .\r\n( 3 ) . منطق المشرقيين ، ص 4 .\r\n","page_name":" پيشگفتار 8 ","page_number":12},
  {"content":"\r\n\r\nعلماى مشّائى بغداد هستند در برابر مغربيّين كه به شارحان ارسطوئى همچون اسكندر افروديسى « 1 » و ثامسطيوس « 2 » و يحيى النّحوى « 3 » اطلاق مىشود « 4 » و ابن سينا در كتاب الانصاف خود ميان اين دو گروه يعنى مشرقيّين و مغربيّين به انصاف و حكميّت برخاسته و صد و بيست و هشت هزار مسأله را در آن كتاب ذكر كرده است . « 5 » افكار فلسفى ابن سينا در شفا به وسيلهء شاگردان و شاگردان شاگردان او بسيار سريع منتشر شد . بهمنيار بن مرزبان شاگرد ابن سينا در تدوين كتاب التحصيل « 6 » تحت تأثير مستقيم استاد خود بود و شاگرد برجستهء بهمنيار ، ابو العباس لوكرى ، كتاب بيان الحقّ بضمان الصّدق « 7 » را تأليف كرد و به وسيلهء او فلسفهء مشّائى كه مبتنى بر عقايد و آراء\r\n\r\n\r\n","description":"","footnote":"\r\n( 1 ) .  Alexander of Aphrodisias  .\r\n( 2 ) .  Thernistius  .\r\n( 3 ) .  John philoponos  .\r\n( 4 ) . مقدّمهء عبد الرحمن بدوى بر ارسطو عند العرب ، ص 24 .\r\n( 5 ) . المباحثات ، ص 375 . براى آگاهى بيشتر از كلمهء « مشرقيّه » ، رجوع شود به مقالهء نالينو  C . Nallino  كه به وسيلهء عبد الرّحمن بدوى ترجمه و تحت عنوان : « محاولة المسلمين ايجاد فلسفة المشرقيّة » در كتاب « التراث اليونانى فى الحضارة الاسلاميّة » ( قاهره ، 1946 م ) ص 293 - 245 چاپ شده است و همچنين تحقيق مفيد و ممتّع دكتر يحيى مهدوى كه در فهرست خود ذيل الحكمة المشرقيّة ص 78 - 80 آورده‌اند .\r\n( 6 ) . اين كتاب به وسيلهء مرحوم مرتضى مطهّرى تصحيح و در سال 1349 ه ش . به وسيلهء دانشكدهء الهيّات و معارف اسلامى دانشگاه تهران ، چاپ شد و ترجمهء فارسى آن تحت عنوان « جام جهان نماى » به وسيلهء استاد عبد اللّه نورانى تصحيح و در سال 1361 ه ش . به وسيلهء مؤسّسهء مطالعات اسلامى دانشگاه مك‌گيل شعبهء تهران به چاپ رسيد .\r\n( 7 ) . از كتاب بيان الحق لوكرى نسخه‌اى كامل به شمارهء 108 در كتابخانهء مركزى دانشگاه موجود است و قسمت مدخل از منطق آن به اهتمام دكتر ابراهيم ديباجى تصحيح و با مقدّمه‌اى مبسوط و مفيد به وسيلهء انتشارات امير كبير در سال 1364 ه ش . چاپ شده است و بخش علم الهى به اهتمام همين مصحّح در سال 1373 به وسيلهء مؤسّسهء بين المللى انديشه و تمدّن اسلامى مالزى چاپ شده است .\r\n","page_name":" پيشگفتار 9 ","page_number":13},
  {"content":"\r\n\r\nفارابى و ابن سينا بود در خراسان منتشر شد « 1 » .\r\nبا وجود اينكه غزّالى كتاب تهافت الفلاسفه را در ردّ بر عقايد و افكار فيلسوفان مشّائى نوشت و لبهء تيز تيغ آن متوجّه دو شخصيّت بزرگ فلسفى ، فارابى و ابن سينا بود ، كمتر فيلسوف و متكلّمى را در حوزهء علوم و تمدّن اسلامى مىتوان يافت كه تحت تأثير ابن سينا قرار نگرفته باشد ، از شهرستانى و فخر رازى و نصير الدّين طوسى گرفته تا نسفى و ايجى و تفتازانى . در آثار همهء اينها ردّ پاى ابن سينا و فلسفهء سينوى به نحو آشكار مشاهده مىشود . شهرت شفاى ابن سينا بسيار زود از دامنهء حوزه‌هاى علمى شرق تجاوز كرد و در مدارس مغرب زمين گسترش يافت . هنوز يك قرن از وفات ابن سينا نگذشته بود كه ترجمه‌هاى پاره‌اى از شفاى او آغاز شد و به سرعت در عاصمه‌هاى بزرگ اروپايى راه يافت و اين نفوذ چنان بود كه در اوائل قرن سيزدهم ، مكتب « سينوى لاتينى » در برابر « ابن رشد لاتينى » كاملا چهرهء خود را نمايان ساخت و بزرگانى همچون روجر بيكن « 2 » و البرت كبير « 3 » به آثار علمى ابن سينا توجّه خاصّى مبذول داشتند و بزرگانى ديگر همچون گيوم دورونى « 4 » و توماس اكويناس « 5 » از ترس نفوذ او در صدد معارضه و ردّ و نقض او بر آمدند و اين نشان‌دهندهء اثر عميق ابن سينا در حركت فكرى گستردهء دانشمندان دين و فلسفه در زمانى است كه فلسفهء مدرسه‌اى ( اسكولاستيك ) در اوج ترقّى و تعالى خود بوده است .\r\nمسائلى كه ابن سينا در الهيّات شفا دربارهء ذات و صفات واجب الوجود و كيفيت صدور عالم از او و رابطهء خالق با مخلوق و همچنين نحوهء توفيق ميان عقل و نقل بيان\r\n\r\n\r\n","description":"","footnote":"\r\n( 1 ) . نزهة الارواح ، ج 2 ، ص 50 .\r\n( 2 ) .  Rojer Bacon  .\r\n( 3 ) .  Albert le grand  .\r\n( 4 ) .  Guillaume d'Auvergne  .\r\n( 5 ) .  Saint Thomas d'Aquin  .\r\n","page_name":" پيشگفتار 10 ","page_number":14},
  {"content":"\r\n\r\nداشته از مهمترين موضوعاتى بوده است كه استادان دانشكدهء الهيّات پاريس را مدّتها به خود مشغول داشته است « 1 » . على رغم توجّه شديد اروپائيان به آثار فلسفى ابن سينا و بحث و فحص در مطالب آن ، در عالم اسلام خاصّه در حوزه‌هاى علمى اهل تسنّن موج شديدى بر عليه او برخاست ، تا به جايى كه سنّت فلسفى او را شومى روزگار محسوب داشتند « 2 » و شفاى او را شقا « 3 » و خوانندگان آن را بيمار خواندند « 4 » و كذب ابن سينا را حتّى\r\n\r\n\r\n","description":"","footnote":"\r\n( 1 ) . مقدّمهء كتاب الشفاء ، المنطق ، المدخل ، صص 31 - 35 . كتاب الشفاء در لاتينى به اشتباه  Liber sufficientiae  خوانده شده . براى آگاهى بيشتر رجوع شود به مقالهء دالورنى  M . T . d'Alverny  تحت عنوان : يادداشتهايى دربارهء ترجمه‌هاى آثار ابن سينا در قرون وسطى در مجلّهء اسناد تاريخ انديشه و ادب قرون وسطى [  AHD  
  ] به نقل از كتاب ارسطو و اسلام تأليف پيترز  f . e . peters )  دانشگاه نيوريوك ، 1948 م . ) ، ص 105 و همچنين مقالهء آقاى دكتر يحيى مهدوى تحت عنوان : « از هزاره‌اى به هزارهء ديگر » كه در مجلّهء آينده سال هشتم شمارهء 5 ، 1361 ه ش . ص 302 - 386 چاپ شده است .\r\n( 2 ) . ابيات زير ناظر به همين معنى است :\r\n قد ظهرت فى عصرنا فرقة * ظهورها شوم على العصر\r\nلا تقتدى فى الدّين الا بما * سنّ ابن سينا و ابو نصر \r\nالمقرى ، ج 1 ، ص 716 ، به نقل از التراث اليونانية ، ص 153\r\n( 3 ) . شهاب الدّين ابو حفص محمّد بن عمر سهروردى متوفّى 633 به ترغيب الناصر الدّين اللّه خليفهء عبّاسى ، در پى آن شد تا شفاى ابن سينا را شقا بنمايد . ترجمهء رشف النّصائح الايمانية فى كشف الفضائح اليونانية ، ص 82 .\r\n( 4 ) . ابيات زير ناظر به اين معنى است :\r\n قطعنا الاخوة من معشر * بهم مرض من كتاب الشفاء\r\nو ماتوا على دين رسطالس * و متنا على مذهب المصطفى \r\nصون المنطق و الكلام عن المنطق و الكلام ، ص 5 .\r\n","page_name":" پيشگفتار 11 ","page_number":15},
  {"content":"\r\n\r\nدر دم واپسين ياد كردند « 1 » و كتاب شفا را در ملأ عام سوزاندند « 2 » و وقاحت را تا جايى رساندند كه ابن سينا را از جمله مخانيث دهريّه خواندند « 3 » و اين در حالى است كه در حوزه‌هاى علمى تشيّع از او با جلالت و بزرگى ياد مىكردند . مير داماد استرآبادى او را رئيس فلاسفة الإسلام « 4 » و رئيس المشّائيّة من فلاسفة الاسلام « 5 » مىخواند و به شريك بودن با او در رياست افتخار مىكند « 6 » و صدر الدّين شيرازى او را شيخ الفلاسفة مىخواند « 7 » و از شفاى او و تحصيل شاگرد او ، بهمنيار بن مرزبان ، به عنوان كتب اهل فن استناد مىجويد . « 8 » مهمترين بخش كتاب الشّفاء بخش الهيّات است . در كتب فلسفهء اسلامى از الهيّات تعبير به علم ما بعد الطبيعة و فلسفهء اولى و علم الهى شده است . وجه تسميه به الهيّات آن است كه ثمره و نتيجهء اين علم شناخت خداوند و فرشتگان اوست و ما بعد الطّبيعه از آن جهت است كه در معرفت ، پس از شناخت طبيعيّات محسوسه قرار مىگيرد و هر چند كه در وجود قبل از طبيعت است و اين علم فلسفهء اولى است ، براى آنكه معرفت مبادى اوليّه و صفات عامّه و كليّه‌اى كه وسايل شناخت آن مبادى هستند از اين علم به دست مىآيد . « 9 » علم الهى نيز تعبير ديگرى از الهيّات است . در هر حال به هر اسمى كه خوانده\r\n\r\n\r\n","description":"","footnote":"\r\n( 1 ) . ابن نجاء الاربلى آخرين سخنى كه هنگام مرگ گفت اين بود : « صدق اللّه العظيم و كذب ابن سينا » بغية الوعاة ، ص 226\r\n( 2 ) . الكامل فى التاريخ ، ذيل حوادث سال 555 .\r\n( 3 ) . رشف النصائح الايمانية فى كشف الفضائح اليونانية ، ص 25 .\r\n( 4 ) . قبسات ، ص 487 .\r\n( 5 ) . السبع الشداد ، ص 8 .\r\n( 6 ) . مير داماد با تعبيرات : الشريك الرياسى ، الشريك الرئيس و الشريك فى الرئاسة از او ياد كرده است .\r\nقبسات ، ص 487 .\r\n( 7 ) . مفاتيح الغيب ، ص 507 .\r\n( 8 ) . الاسفار العقليّة ، ج 2 ، ص 337 .\r\n( 9 ) . المعتبر ، ج 3 ، ص 3 .\r\n","page_name":" پيشگفتار 12 ","page_number":16},
  {"content":"\r\n\r\nشود اين قسم از شريف‌ترين اجزاء فلسفه به شمار مىآيد و فيلسوفان اسلامى از يعقوب بن اسحاق كندى گرفته تا صدر الدين شيرازى و بالاخره حاج ملا هادى سبزوارى دربارهء فضيلت و شرافت اين علم سخن گفته‌اند .\r\nكندى مىگويد كه شريف‌ترين و عالىترين قسم فلسفه همان فلسفهء اولى است كه به وسيلهء آن شناخت خدا كه علّت هر حقّى است حاصل مىشود ؛ از همين جهت فيلسوف اتمّ و اشرف آن كسى است كه احاطه به اين علم اشرف داشته باشد ، زيرا علم به علّت اشرف از علم به معلول است . « 1 » صدر الدين شيرازى دربارهء الهيّات گويد كه آن برترين علم به برترين معلوم است ، برترى اين علم بدان جهت است كه يقينى است و تقليد را در آن - همچون ساير علوم - راه نيست و برترى معلوم آن از اين روى است كه معلوم آن حق تعالى و صفات فرشتگان مقرّب و بندگان مرسل و قضا و قدر و كتب و لوح و قلم اوست در حالى كه معلوم در ساير علوم اعراض و كميّات و كيفيّات و استحالات و مانند آن است « 2 » و در جائى ديگر مىگويد كه اين علم آزاد است و نيازمند و متعلّق به غير خود نيست و ساير علوم به منزلهء بندگان و خادمان اين علم‌اند ، زيرا موضوعات علوم ديگر در اين علم به اثبات مىرسد و همهء دانشمندان از آن جهت كه دانشمنداند خانواده و خادم علم الهىاند زيرا كه در اخذ مبادى علوم و كسب ارزاق معنوى خود به دو نيازمند هستند . « 3 » حاج ملا هادى سبزوارى دربارهء آن مىگويد : « سيّما العلم الالهى الّذي له الرئاسة الكبرى على جميع العلوم و مثله كمثل القمر البازغ فى النّجوم » « 4 » اهميت علم الالهى يا الهيّات و استوارى و اتقان اين قسمت از كتاب شفاى ابن سينا موجب شد كه اين كتاب مورد توجّه دانشمندان قرار گيرد و شروح و حواشى و تعليقات فراوانى بر آن نوشته شود كه از ميان مهمترين آنها مىتوان از آثار زير نام برد :\r\n\r\n\r\n","description":"","footnote":"\r\n( 1 ) . كتاب الكندى فى الفلسفة الاولى ، ص 98 .\r\n( 2 ) . تعليقه بر الهيّات شفا ، ص 4 .\r\n( 3 ) . پيشين ، ص 5 .\r\n( 4 ) . شرح غرر الفرائد يا شرح منظومهء حكمت ، ص 36 .\r\n","page_name":" پيشگفتار 13 ","page_number":17},
  {"content":"\r\n\r\n1 - ابن رشد كتابى به نام فى الفحص عن مسائل وقعت فى العلم الالهى فى كتاب الشّفاء لابن سينا نوشته است .\r\n2 - علامه حلّى كتابى به نام كشف الخفاء فى شرح الشفاء تأليف كرده است .\r\n3 - غياث الدين منصور دشتكى شيرازى كتابى بنام مغلقات الهيّات الشفاء به رشتهء تحرير در آورده است .\r\n4 - سيّد احمد علوى عاملى ، شاگرد و داماد مير داماد ، كتابى تحت عنوان مفتاح الشفاء و العروة الوثقى فى شرح الهيات كتاب الشفاء نگاشته است .\r\n5 - صدر الدين شيرازى چنان كه ياد شد تعليقاتى بر الهيّات شفا دارد كه همراه با شفا به صورت چاپ سنگى طبع شده است . « 1 » 6 - ملّا مهدى نراقى نيز شرح الالهيّات من كتاب الشفاء را به رشتهء تحرير در آورده است . « 2 » اين قسمت يعنى بخش الهيّات شفا مورد توجّه اروپائيان قرار گرفته است كه آنان به صورت‌هاى گوناگون از آن بهره‌بردارى كرده‌اند .\r\nمتن عربى و ترجمهء فرانسوى بخش روانشناسى ( كتاب النفس ) شفا را ، يان‌باكوش در دو جلد ، در 1956 م در پراگ و متن عربى آن را فضل الرحمن در آكسفورد ( انگلستان ) منتشر كرده است . ترجمهء قديمى لاتينى آن نيز براى نخستين بار در 1508 م در ونيز ايتاليا و چاپ انتقادى جديد آن ترجمه به كوشش سيمون فانريت در دو جلد زير عنوان « ابن سيناى لاتينى ، كتاب دربارهء روان » در لوون سويس در سال‌هاى 1968 و 1972 م همراه مقدمه‌اى دربارهء نظريات روانشناسى ابن سينا از ج . وربكه منتشر شده\r\n\r\n\r\n","description":"","footnote":"\r\n( 1 ) . براى آگاهى بيشتر از شروح و حواشى در ترجمه و تلخيص شفا رجوع شود به فهرست نسخه‌هاى خطّى مصنفات ابن سينا از دكتر يحيى مهدوى صفحه 172 - 174 و مقدّمهء كتاب النجاة من الغرق فى بحر الضلالات ابن سينا ( تهران ، 1364 ه ش ) از محمّد تقى دانش‌پژوه ، صفحهء 75 به بعد .\r\n( 2 ) . اين كتاب به كوشش نگارنده ( مهدى محقّق ) از روى نسخه به خطّ مؤلّف تصحيح و در سال 1365 ه ش به وسيلهء مؤسّسهء مطالعات اسلامى چاپ و نشر شده است .\r\n","page_name":" پيشگفتار 14 ","page_number":18},
  {"content":"\r\n\r\nاست . چاپ انتقادى جديد ترجمهء لاتينى « الهيات » شفا نيز به كوشش سيمون فانريت ، با مقدمه‌اى از وربكه در دو جلد ( ج 1 ، مقاله 4 - 1 و ج 2 ، مقاله 10 - 5 را در بر مىگيرد ) در سال‌هاى 1977 و 1980 م در لوون سويس انتشار يافته است . « 1 » امّا كتاب قانون در علم پزشكى كه مىتوان گفت كه آن از مهمترين آثار ابن سينا و بزرگترين هديهء او به علم و تمدّن بشرى به شمار مىآيد . اين كتاب كه از نظر اشتمال آن بر بيمارىهاى گوناگون و كيفيّت درمان آنها يك دائرة المعارف بزرگ علم پزشكى محسوب مىشود بيش از هر كتاب ديگر مورد توجّه اهل علم به ويژه پزشكان قرار گرفته و شروح و تعليقات متعدّد بر آن نوشته شده و ترجمه‌هاى گوناگون از آن صورت گرفته است . پيش از ابن سينا در يونان مىتوانيم از بقراط و جالينوس و در جهان اسلام از على بن ربّن طبرى صاحب كتاب فردوس الحكمه و محمّد بن زكرياى رازى صاحب الحاوى و المنصورى و على بن عباس اهوازى صاحب كامل الصّناعة الطبيّة به عنوان بزرگترين پزشكان نام ببريم ؛ ولى ابن سينا در قانون همهء مميّزات علمى آنان را مورد توجّه داشته و پس از او شايد بتوان فقط از كتاب فارسى ذخيرهء خوارزمشاهى نام برد كه جنبهء دائرة المعارفى داشته و بيمارىهاى انسانى را از فرق تا قدم بيان كرده و براى درمان آنها انواع روش معالجه را از خوردنى و نوشيدنى و وارد كردنى و ماليدنى معرفى كرده است .\r\nدر مقايسه ابن سينا با حكيمان پيش از خود جمله‌اى نزد پزشكان معروف است كه در پشت جلد يكى از نسخه‌هاى ارجوزهء طبيّهء ابن سينا ديده مىشود :\r\n« پزشكى معدوم بود . بقراط آن را از عدم به وجود آورد و سپس مرده بود ، جالينوس آن را زنده كرد و بعد از آن كور شد و حنين بن اسحاق آن را بينا كرد و بعد از آن در شهرها متفرق گرديد و محمد بن زكرياى رازى آن را جمع‌آورى نمود » . علّامه قطب الدين شيرازى گفته است : و بايد گفته شود كه : « پزشكى ناقص بود و ابن سينا آن را كامل ساخت » . « 2 »\r\n\r\n\r\n","description":"","footnote":"\r\n( 1 ) . دائرة المعارف بزرگ اسلامى ، ج 2 ، ص 6 .\r\n( 2 ) . مقدّمهء شرح ارجوزهء طبيّهء ابن سينا ، ص 7 .\r\n","page_name":" پيشگفتار 15 ","page_number":19},
  {"content":"\r\n\r\nدوستان گرامى ما كه خود پزشك بودند و به تاريخ پزشكى مىپرداختند ، از جمله مرحوم دكتر محمود نجم‌آبادى در تاريخ طبّ ايران و دكتر حسن تاج بخش در تاريخ دامپزشكى و پزشكى ايران هر يك به سهم خود به تحليل محتوايى كتاب قانون پرداخته و مميّزات و نوآورى آن را به تفصيل بيان داشته‌اند كه كوشش آنان مأجور باد . دانشمندان غربى همچون ادوارد براون و الگودواولمان و ديتريش نيز فصلى از كتابهاى خود را كه در تاريخ طبّ اسلامى نگاشته‌اند ؛ اختصاص به ابن سينا و بيان برجستگىهاى علمى كتاب قانون داده‌اند .\r\nكتاب قانون در قرن دوازدهم ميلادى به وسيلهء جرارد كرمونانى به فرمان اسقف اعظم تولدو ( طليطله ) به زبان لاتين ترجمه شد و در سال 1486 در ونيز ايتاليا براى نخستين بار و سپس در رم در سال 1593 چاپ شد و در دست دانشمندان اروپايى قرار گرفت و به زودى جزو كتابهاى درسى در دانشگاه‌هاى سن لوى و مونپوليه فرانسه و لايپزيك و توبينگن آلمان و لوون بلژيك براى چند قرن در دست استادان و دانشجويان پزشكى مىگشت .\r\nترجمهء روسى كتاب در طى سال‌هاى 1954 - 1960 م در تاشكند چاپ و منتشر گشت و ترجمهء فارسى آن كه به وسيلهء مرحوم عبد الرحمن شرفكندى صورت گرفت ، به وسيلهء انتشارات سروش در هفت مجلّد در سال 1363 چاپ شد و در دسترس اهل علم قرار گرفت .\r\nمتن عربى كتاب قانون در سال 1395 ه ق در تهران و در سال 1394 ه ق در مطبعهء بولاق مصر و در سال 1324 ه ق در چاپخانهء نامى در لكنهو هند چاپ شد . مرحوم حكيم عبد الحميد مؤسّس و رئيس دانشگاه همدرد و رئيس مؤسّسهء تاريخ طبّ و پژوهشهاى طبّى در سال 1981 قانون را در پنج مجلّد منتشر ساخت و در آن نسخه‌اى را كه در كتابخانهء اياصوفيه موجود است و در سال 618 هجرى از روى نسخه‌اى به خط مؤلّف نوشته شده ، اصل قرارداد و با چهار نسخهء چاپى موجود مقابله كرد و اين بهترين چاپ قانون به شمار مىآيد ، هر چند كه پس از آن در سال 1408 / 1987 چاپى در چهار مجلد به وسيلهء مؤسّسهء عزّ الدين در بيروت منتشر شد كه مزيّت آن به اين\r\n\r\n","description":"","footnote":"","page_name":" پيشگفتار 16 ","page_number":20},
  {"content":"\r\n\r\nاست كه جلد چهارم اختصاص به فهرست‌هاى گوناگون نام داروهاى مفرد و مركب و نام پزشكان و اوزان و مكاييل و نباتات و حيوانات و واژه‌هاى يونانى و فارسى دارد .\r\nنظامى عروضى در مقالهء طبّ از چهار مقاله پس از آنكه پزشك را به خواندن كتاب‌هايى همچون فصول بقراط و مسائل حنين بن اسحاق و مرشد محمد بن زكرياى رازى و هداية المتعلمين اخوينى بخارى و اغراض الطّبيهء سيد اسماعيل جرجانى توصيه مىكند در پايان از قانون ياد مىكند و دربارهء آن چنين گويد :\r\n« و اگر خواهد كه ازين همه مستغنى باشد به قانون كفايت كند . سيّد كونين و پيشواى ثقلين مىفرمايد : « كلّ الصّيد فى جوف الفرا » همهء شكارها در شكم گورخر است اين همه كه گفتم در قانون يافته شود با بسيارى از زوائد و هر كه را مجلّد اوّل از قانون معلوم باشد از اصول علم طبّ و كلّيّات او هيچ بر او پوشيده نماند ؛ زيرا كه اگر بقراط و جالينوس زنده شوند روا بود كه پيش اين كتاب سجده كنند و عجبى شنيدم كه يكى درين كتاب بر بو على اعتراض كرد و از آن معترضات كتابى ساخت و اصلاح قانون نام كرد .\r\nگوئى در هر دو مىنگرم كه مصنّف چه معتوهء مردى باشد و مصنّف چه مكروهء كتابى .\r\nچرا كسى را بر بزرگى اعتراض بايد كرد كه تصنيفى از آن او به دست گيرد ، مسألهء نخستين بر او مشكل باشد » . « 1 » بخش داروهاى مفرده از كتاب قانون بيش از بخش‌هاى ديگر مورد توجّه و عنايت دانشمندان بوده است و به صورت‌هاى مختلف نام آن داروها استخراج و با تعاريف هر يك از آنها به صورت مستقل چاپ شده است . از جمله :\r\n1 - قاموس القانون فى الطّبّ لابن سينا در اين كتاب نام داروهاى مفرده به صورت الفبائى همراه با معادل انگليسى آنها آورده شده است . اين كوشش كه به وسيلهء ادارهء تاريخ طبّ و تحقيق طبّى در دهلى نو\r\n\r\n\r\n","description":"","footnote":"\r\n( 1 ) . چهار مقالهء نظامى عروضى ، ص 71 .\r\n","page_name":" پيشگفتار 17 ","page_number":21},
  {"content":"\r\n\r\nصورت گرفته ، در سال 1387 / 1967 م به وسيلهء دائرة المعارف العثمانيّه در حيدرآباد دكن چاپ شده است .\r\n2 - كتاب الادوية المفردة و النباتات در اين كتاب داروهاى گياهى از روى چاپ قانون كه در رم در سال 1593 ميلادى صورت گرفته استخراج شده و مورد شرح و تفصيل قرار گرفته و در بيروت در سال 1403 / 1983 م به وسيلهء مكتبة دار المعارف چاپ شده است .\r\n3 - الادوية المفردة فى كتاب القانون فى الطّبّ اين كتاب كه به وسيلهء دانشمندى گمنام به نام سليمان بن احمد تدوين شده و نسخه‌اى خطّى از آن به شمارهء 192 در دانشگاه بغداد موجود بوده به وسيلهء مهنّد عبد الامير الاعسم با اصل كتاب القانون تطبيق داده شده و در سال 1404 / 1984 م به وسيلهء دار الاندلس در بيروت چاپ شده است .\r\nاهمّيّت و ارزش قانون بدان پايه بوده كه دانشمندان بسيار آن را مورد شرح و تفسير قرار دادند و مدرّسان آن كتاب به شروح و تفاسير آن مراجعه مىكردند و براى نشان دادن اهمّيّت قانون كافى است به آنچه كه قطب الدّين شيرازى در كتاب شرح كليّات قانون خود ( التحفة السّعدية ) آورده ، مراجعه نمائيم تا ببينيم تا چه اندازه در قرن هفتم اين كتاب از نظر علما و دانشمندان و اطبّا مهم بوده است . قطب الدّين در آغاز كتاب آشنايى خود را با طبّ و كتاب قانون چنين بيان مىكند :\r\n« من از خاندانى بودم كه به صناعت پزشكى مشهور بودند و آنان با دم عيسايى و دست موسايى خود به علاج مردم و اصلاح مزاج آنان مىپرداختند . در آغاز جوانى ، به تحصيل اين فن و فراگيرى مجمل و مفصّل آن شايق شدم ؛ شب بيدارى را بر خود واجب و راحتى و خواب را بر خود حرام ساختم تا آنكه كتابهاى مختصر در پزشكى را فرا گرفتم و درمان‌هاى متداول را مشاهده كردم و در همهء مطالبى كه به پزشكى وابسته\r\n\r\n","description":"","footnote":"","page_name":" پيشگفتار 18 ","page_number":22},
  {"content":"\r\n\r\nاست ، ممارست نمودم و همهء اين كوشش‌ها تحت ارشاد و راهنمايى پدرم ، امام همام ضياء الدّين مسعود بن مصلح كازرونى بود كه در اين فن به اجماع اقران ، بقراط زمان و جالينوس اوان خود بود . وقتى من در پزشكى به حدس صائب و نظر ثاقب در درمان بيماران مشهور شدم ، پس از وفات پدرم - خدايش رحمت كناد - در مقام پزشك و چشم پزشك ، در بيمارستان مظفرى شيراز به خدمت پذيرفته شدم ؛ در حالى كه بيش از چهارده سال از عمر من نمىگذشت و مدت بيست سال به همان سمت باقى ماندم و براى آنكه به غايت قصوى و درجهء عليا در اين فن برسم به خواندن كتاب كليات قانون ابن سينا نزد عم خود ، سلطان حكيمان و پيشواى فاضلان كمال الدين ابو الخير بن مصلح كازرونى ، پرداختم و سپس ، آن را نزد شمس الدين محمد بن احمد حكيم كيشى و شيخ شرف الدين زكى بوشكانى كه هر دو مشهور به مهارت در تدريس اين كتاب بودند ، ادامه دادم . از آن جا كه اين كتاب از دشوارترين كتاب‌هايى است كه در اين فن نگاشته شده است و مشتمل بر لطايف حكمى و دقايق علمى و نكته‌هاى غريب و اسرار عجيب است ، هيچ يك از مدرسان آن گونه كه بايد از عهدهء تدريس و تفهيم كتاب بر نمىآمدند و شرح‌هايى هم كه بر كتاب نوشته شده بودند ، وافى و كافى براى رسيدن به مقصود نبودند ؛ زيرا شرح امام علامه فخر الدين محمد بن عمر رازى فقط جرح بعض بود ، نه شرح كل و كسانى هم كه از او پيروى كرده و بر كتاب شرح نوشته بودند ، همچون امام قطب الدين ابراهيم مصرى و افضل الدين محمّد بن نامور خونجى و ربيع الدين عبد العزيز بن عبد الواحد جيلى و نجم الدين ابو بكر بن محمّد نخجوانى ، بر آنچه فخر الدين گفته بود ، چيزى نيفزوده بودند تا اينكه به جانب شهر دانش و كعبهء حكمت و حضرت عليّه بهيّهء قدسيّه و درگاه سنيّهء زكيّهء فيلسوف استادى نصيرى ( خواجه نصير الدين طوسى ) روى آوردم كه او برخى از دشواريها را گشود و برخى ديگر ، باز بر جاى ماند ؛ زيرا ، احاطه به قواعد حكمت در شناخت اين كتاب كافى نيست ، بلكه شخص بايد ممارست در قانون علاج در تعديل\r\n\r\n","description":"","footnote":"","page_name":" پيشگفتار 19 ","page_number":23},
  {"content":"\r\n\r\nمزاج داشته باشد . سپس ، براى هدف خود ، به خراسان و از آنجا به عراق عجم و عراق عرب و سپس به بلاد روم مسافرت كردم و با حكيمان اين شهرها و پزشكان اين بلاد بحثها و گفتگوها دربارهء دشوارىهاى كتاب داشتم و آنچه را آنان مىدانستند فرا گرفتم ؛ هر چند كه در بلاد روم نادانسته‌هاى كتاب بيش از دانسته‌ها بود . ناچار ، دست كمك به سلطان مصر ، ملك منصور قلاوون دراز كردم و در سال 681 نامه‌اى به او نوشتم كه در اين باره مرا مدد رساند . در نتيجه ، به سه شرح كامل از كلّيّات قانون دست يافتم كه نخستين ، از فيلسوف محقّق علاء الدين ابو الحسن على بن ابى الحزم قرشى معروف به ابن نفيس و دومين ، از طبيب كامل يعقوب بن اسحاق سامرى متطبّب و سومى ، از طبيب حاذق ابو الفرج يعقوب بن اسحاق متطبّب مسيحى ، معروف به ابن قف بود و نيز ، به كتاب‌هايى ديگر مربوط به قانون برخوردم ، از جمله : پاسخ‌هاى سامرى به ايرادهاى طبيب فاضل نجم الدين ابن المفتاح بر برخى از مواضع كتاب و نيز ، تنقيح القانون هبة اللّه ابن جميع يهودى مصرى كه ردّ بر شيخ است و برخى از حواشى عراقيّه كه امين الدوله ابن تلميذ بر حواشى كتاب قانون نوشته است و نيز ، كتاب امام عبد اللطيف بن يوسف بغدادى كه گفتار ابن جميع را در تنقيح القانون رد كرده است .\r\nهنگامى كه اين شروح را بررسى و مطالعه كردم ، حلّ بقيهء كتاب بر من آسان شد ، چنان كه موضع اشكال و محلّ قيل و قال باقى نماند و اطمينان يافتم كه منابعى را كه گرد آورده‌ام ، نزد كسى ديگر در عالم يافت نمىشود . لذا تصميم گرفتم كه شرحى بر كتاب بنويسم كه دشوارىهاى كتاب را حل كند و نقاب از چهرهء معانى آن بگشايد و اعتراضات شارحان را پاسخ گويد و در اين شرح ، لفظ متن را با شرح ممزوج ساختم تا آنكه اصل كتاب از زوايد و اضافات ممتاز باشد و گذشته از خلاصهء شروحى كه ياد شد ، از اختيارات حاوى رازى كه ابن تلميذ گردآورده است و بستان الاطباء ابن مطران و فصول طبيّه كه از مجلس شيخ استفاده شده است و ثمار المسائل الطبيّة ابو الفرج عبد اللّه\r\n\r\n","description":"","footnote":"","page_name":" پيشگفتار 20 ","page_number":24},
  {"content":"\r\n\r\nبن طيّب و اجوبة للمسائل كه ابن بطلان در دعوة الاطباء آورده است و همچنين ، از قراضهء طبيعيّات و نوادر المسائل و كتب جالينوس در تشريح و شرح ابن ابى صادق نيشابورى بر منافع الاعضاء جالينوس و خلق الانسان ابو سهل مسيحى استفاده كردم و اين كتاب را نزهة الحكماء و روضة الاطباء ناميدم ، كه موسوم به التّحفة السّعدية است تا با اين اسم ، تيمّن و با اين رسم تفأل جسته باشم . » چنان كه مىدانيم ابن سينا تحرير كتاب قانون را در جرجان آغاز كرده و پاره‌اى از آن را در رى و پايان آن را در همدان انجام داده و تا مدتى مورد شناسايى و ارزيابى قرار نگرفته و بعد از نيم قرن از تأليف ، به بغداد رسيده و نيم قرن ديگر بر آن گذشته تا به قرطبه در دسترس اهل علم قرار گرفته است . ابن سينا خود در انديشهء اين بوده كه شرحى بر كتاب بنويسد ولى اشتغالات فراوان و مرگ زود هنگام او مانع از تحقّق اين خواست او شد و يكى از شاگردان او محمد بن يوسف ايلاقى بخشى از كلّيّات قانون را مختصر كرده و آن را به نام الفصول الايلاقية موسوم ساخته است . پس از آنكه برخى از دانشمندان همچون ابن تلميذ متوفّى 560 كتاب قانون را كتاب درسى قرار دادند توجّه دانشمندان به آن جلب شد و شروح و حواشى و تلاخيصى بر كتاب نگاشته گرديد كه گذشته از آنچه كه قطب الدّين شيرازى در آغاز شرح كلّيّات قانون ياد كرده ، مىتوانيم از كتابهاى زير نام ببريم :\r\n1 - حواشى بر كتاب قانون از ابو جعفر عمر بن على بن البذوخ مغربى متوفى 575 ق .\r\n2 - مختصر كتاب القانون از ابو نصر سعيد بن ابى الخير مسيحى متوفى 589 كه آن را الاقتضاب ناميده است .\r\n3 - تعاليق كتاب القانون ، كمال الدين مظفر بن ناصر الحمصى متوفى 615 ق .\r\n4 - شرح الكلّيّات من كتاب القانون ، قطب الدين مصرى ابراهيم بن محمد سلمى متوفى 618 ق .\r\n\r\n","description":"","footnote":"","page_name":" پيشگفتار 21 ","page_number":25},
  {"content":"\r\n\r\n5 - اختصار الكلّيّات من كتاب القانون ، رفيع الدين ابو حامد عبد العزيز الجيلى متوفى 641 ق .\r\n6 - شرح الكلّيّات من كتاب القانون ، ابن القف كركى متوفى 685 ق . « 1 » مهمترين شرح‌هاى قانون همان بوده كه قطب الدّين شيرازى در دسترس داشته و آن عبارت بود از شرح ابن جميع متوفى 594 و فخر رازى متوفى 606 و سامرى متوفى 681 و ابن نفيس متوفى 687 .\r\nدر شبه قارهء هند و پاكستان كتاب قانون مورد پذيرش پزشكان و داروشناسان قرار گرفت و شروح و حواشى و تعليقاتى بر آن نگاشته گرديد كه پروفسور ظلّ الرّحمن همهء آنها را در طى كتابى كه ترجمهء فارسى آن در كنگرهء همدان به وسيلهء انجمن آثار و مفاخر فرهنگى عرضه مىگردد ، ياد كرده است .\r\nاز مهمترين شرح‌هايى كه در شبه قارهء هندوستان مورد توجه و عنايت قرار گرفته ، شرح كلّيّات قانون محمد بن محمود آملى است كه همراه با شرح حكيم على گيلانى كه جزء اول آن به صورت سنگى به وسيلهء چاپخانهء كاشى رام در لاهور چاپ شده است .\r\nمؤلّف كتاب در آغاز اشاره به اهمّيّت كتاب قانون مىكند و پس از ياد كردن از شرح‌هاى امام فخر رازى و افضل الدين خونجى و ابن نفيس قرشى ، شرح قطب الدّين شيرازى را بدين گونه توصيف مىنمايد : « اجتمع عنده ممّا يتعلّق بكلّ الكتاب ما لم يجتمع عند أحد من الأصحاب ، و اشتغل ببسطه و حلّه و سعى فى استخراج لبّه من قشره . و الحقّ انّه - رحمه اللّه - قيّد ما كان مرسلا و فصّل ما كان مجملا و حلّ ما وجده ملغزا و بسط ما ظنّه موجزا و بالغ فى ردّ الاعتراضات و سدّ أبواب المعارضات » از ابن سينا كتابهاى فراوانى در پزشكى باقى مانده كه براى آشنايى و دسترسى به آنها\r\n\r\n\r\n","description":"","footnote":"\r\n( 1 ) . مختصر تاريخ الطّبّ العربى ، ج 1 ، ص 559 .\r\n","page_name":" پيشگفتار 22 ","page_number":26},
  {"content":"\r\n\r\nچنان كه پيش از اين ياد شد مىتوان از فهرست قنواتى و يحيى مهدوى استمداد جست ؛ ولى مناسب است كه از ارجوزهء ابن سينا در طبّ ياد كرد كه او در آن از ذوق شعرى خود كمك گرفته و مسائل پزشكى را براى سهولت يادگيرى متعلّمان و دانشجويان به سلك نظم در آورده است .\r\nابن سينا براى آنكه نشاطى براى دانشجويان پزشكى به وجود آورد و حفظ مطالب آن را بر آنان آسان گرداند ، همهء ابواب پزشكى را به نظم در آورد . اين منظومه كه مشتمل بر 1326 بيت است در بحر رجز سروده شده و از همين جهت به نام الارجوزة فى الطّبّ خوانده شده است . اين كتاب كه ابن رشد اندلسى آن را با عبارت : « الميسّر للحفظ و المنشّط للنّفس » توصيف مىكند مورد توجّه دانشمندان شرق و غرب قرار گرفت ؛ چنان كه ترجمهء لاتينى آن شش بار طى سال‌هاى 1522 تا 1649 در شهرهاى مهم اروپا و متن عربى در سال 1829 در كلكته و در سال 1845 در لكنهو چاپ و منتشر گرديد . بهترين چاپ ارجوزه چاپى است كه در آن متن عربى همراه با ترجمهء لاتين قرن سيزدهم و ترجمهء فرانسه در سال 1956 در پاريس چاپ شده است . اين چاپ به كوشش مركز ملّى تحقيقات عالى فرانسه  S . R . N . C  و حكومت الجزاير منتشر گرديده است . ابن سينا در تعريف و تقسيم طبّ ، كتاب خود را چنين آغاز مىكند :\r\n الطّبّ حفظ صحّة برء مرض * من سبب فى بدن عنه عرض\r\nقسمته الأولى لعلم و عمل * و العلم فى ثلاثة قد اكتمل \r\n( پزشكى عبارتست از نگه‌دارى تندرستى و بهبود بخشيدن بيمارى كه از سبب و عرضى بر بدن وارد آمده . تقسيم آغازين آن به علمى و عملى بر مىگردد و علم آن در سه بخش كامل مىشود . ) او در اين ارجوزه مانند ساير كتابهاى پزشكى اسلامى پس از تقسيم پزشكى به نظرى و عملى به ذكر طبيعيّات ، يعنى اركان و مزاج‌ها و اخلاط و اعضا و قوى و ارواح و افعال مىپردازد و از عناصر ضرورى براى حفظ تندرستى يعنى هوا و خوردنىها و نوشيدنىها\r\n\r\n","description":"","footnote":"","page_name":" پيشگفتار 23 ","page_number":27},
  {"content":"\r\n\r\nو حركت و سكون و خواب و بيدارى و استفراغ و احتقان بحث مىكند و انواع بيمارىها و داروها و درمان آنها را بيان مىنمايد .\r\nدر اهمّيّت ارجوزهء ابن سينا همين بس كه ابن رشد فيلسوف و پزشك اندلسى متوفى 595 هجرى آن را شرح كرده و اين شرح در سال 1284 ميلادى به وسيلهء يكى از استادان دانشكدهء پزشكى مونپوليه فرانسه به زبان لاتين ترجمه شده است . متن عربى شرح ابن رشد در سال 1417 ه . ق / 1996 م . به وسيلهء دانشگاه قطر چاپ و منتشر شده است . پس از ابن رشد حدود نه شرح ديگر بر ارجوزهء ابن سينا نگاشته گرديد كه در مقدّمه شرح ابن رشد نام نويسندگان آنها ياد شده است .\r\nگذشته از اين ارجوزهء معروف ، ارجوزه‌هاى ديگرى نيز به ابن سينا نسبت داده شده ؛ از جمله : ارجوزه در تشريح ، ارجوزه در مجريّات طبّى ، ارجوزه در فصول چهارگانه ، ارجوزه در وصيّتهاى پزشكى كه تفصيل اين ارجوزه‌ها در كتاب مؤلّفات ابن سينا به وسيلهء جورج قنواتى ياد گرديده است .\r\nابن سينا هر چند كتابهاى مهم خود همچون شفا و نجات و اشارات را در فلسفه و قانون و ارجوزه را در طبّ به زبان عربى يعنى زبان علمى حوزه‌هاى اسلامى نوشت و همين موجب گرديد كه آثار او در شرق و غرب عالم سير كند « و سار مسير الشّمس فى كلّ بلدة » در عين حال او زبان مادرى خود را مغفول ننهاد و آثارى از او به اين زبان باقى مانده است كه مهمترين آنها دانشنامهء علائى است كه مشتمل بر جميع اجزاى فلسفه يعنى منطق و الهيّات و طبيعيّات و رياضيّات مىشود . او اين كتاب را هنگام اقامت خود در اصفهان نگاشته و به نام علاء الدّوله ابن كاكويه موسوم و به او تقديم داشته است .\r\nارزش اين كتاب در اين است كه شيخ مصطلحات فارسى را در برابر اصطلاحات عربى به كار برده و ثابت كرده است كه بر خلاف عقيده برخى كه مىگفتند زبان فارسى زبان علم نيست ، با زبان فارسى هر گونه علمى را مىتوان بيان و بررسى كرد . در سال 1331 شمسى\r\n\r\n","description":"","footnote":"","page_name":" پيشگفتار 24 ","page_number":28},
  {"content":"\r\n\r\nمطابق با 1371 قمرى كه مقدّمات كنگرهء بين المللى ابن سينا در ايران فراهم مىشد ، مجموعهء آثار فارسى ابن سينا از جمله دانش نامهء علائى به وسيلهء انجمن آثار ملى چاپ و منتشر گرديد كه اكنون همهء آنها ناياب است .\r\nاكنون كه كنگرهء بين المللى ديگرى دربارهء ابن سينا در همدان يعنى جايى كه چراغ زندگى مادّى او خاموش گشت تحت اشراف و نظارت دانشگاه بو على سيناى همدان و انجمن آثار و مفاخر فرهنگى با مساعدت و حمايت : 1 - وزارت علوم ، تحقيقات و فناورى ، 2 - وزارت بهداشت ، درمان و آموزش پزشكى ، 3 - وزارت فرهنگ و ارشاد اسلامى ، 4 - استاندارى همدان ، 5 - فرهنگستان علوم پزشكى ، 6 - دانشگاه پيام نور منطقه 6 - كشور ، 7 - ادارهء كل فرهنگ و ارشاد اسلامى همدان ، 8 - فرماندارى همدان برگزار مىشود ، مناسب دانسته شد كه اين مجموعهء فارسى هر چند در انتساب برخى از آنها به شيخ مورد ترديد است ، همزمان با چاپ كتابهاى ديگر و مجموعهء مقالات كنگره چاپ و منتشر شود و در اختيار اهل علم قرار گيرد . اين مجموعه عبارتند از :\r\n1 - الهيّات دانشنامهء علائى 2 - طبيعيّات دانشنامهء علائى 3 - منطق دانشنامهء علائى 4 - ترجمهء فارسى اشارات و تنبيهات 5 - رسالهء نفس 6 - رسالهء جوديّه 7 - پنج رساله در لغت و تفسير برخى از سور قرآن 8 - رساله در حقيقت و كيفيت سلسلهء موجودات 9 - ظفرنامه 10 - رگ‌شناسى 11 - كنوز المعزّمين 12 - قراضهء طبيعيّات 13 - جشن نامهء ابن سينا و علاوه بر اينها دو كتاب عربى هم به اين مجموعه اضافه گرديده است : 14 - الأسئلة و الاجوبة ( پرسش و پاسخ ميان ابو ريحان و ابن سينا و دفاع فقيه معصومى از ابن سينا ) 15 - شرح الهيّات كتاب شفا از ملّا مهدى نراقى از روى نسخه به خط مؤلّف . گذشته از كتابهاى ياد شده قرار است كه شرح كليّات قانون ابن سينا از قطب الدّين شيرازى بر پايهء نسخه‌هاى خطّى كتابخانهء بو على همدانى و كتابخانهء بادليان اكسفورد در همين مجموعه چاپ و منتشر گردد .\r\n\r\n","description":"","footnote":"","page_name":" پيشگفتار 25 ","page_number":29},
  {"content":"\r\n\r\nدر پايان بر خود لازم مىداند اين ابتكار دانشگاه بو على همدان را در زنده گردانيدن نام و آثار اين حكيم و طبيب بزرگ ايرانى در اين برههء از زمان كه ديگران مىكوشند او را به خود منسوب دارند ، تبريك بگويد و توفيق اولياى اين كنگره را كه اكنون دست اندر كار مقدّمات آن هستند تا در آغاز شهريور 1383 يعنى روز بزرگداشت ابو على سينا ، روز پزشك برگزار گردد از خداوند بزرگ خواهان است . بمنّه تعالى و كرمه .\r\n\r\n","description":"","footnote":"","page_name":" پيشگفتار 26 ","page_number":30},
  {"content":"\r\n\r\n\r\nمنابع و مآخذ\r\n1 . الاسفار العقليّة ، صدر الدّين شيرازى ، بيروت ، 1981 م .\r\n2 . بغية الوعاة ، سيوطى ، قاهره ، 1326 ه ق .\r\n3 . ترجمهء تاريخ الحكماء ، قفطى ، تهران ، 1347 ه ش .\r\n4 . ترجمهء تاريخ حكماء الاسلام ، بيهقى ، دمشق ، 1365 ه ق . / 1964 م .\r\n5 . ترجمهء رشف النّصائح الايمانيّة فى كشف الفضائح اليونانيّة ، به اهتمام نجيب مايل هروى ، تهران ، 1365 .\r\n6 . جوامع علم الموسيقى ، ابن سينا .\r\n7 . چهار مقاله ، نظامى عروضى ، ليدن ، 1327 ه ش . / 1909 م .\r\n8 . دائرة المعارف بزرگ اسلامى ، زير نظر سيّد كاظم بجنوردى ، ج 2 ، تهران ، 1368 .\r\n9 . السّبع الشداد ، مير داماد ، چاپ سنگى ، 1317 ه ق .\r\n10 . شرح غرر الفرائد يا شرح منظومهء حكمت سبزوارى ، تهران ، 1348 ه ش .\r\n11 . شرح كليّات القانون ، قطب الدّين شيرازى ، بادليان ، شمارهء 263 .  hant  12 . صون المنطق و الكلام عن المنطق و الكلام ، تحقيق على سامى النشار ، قاهره .\r\n13 . قبسات ، مير داماد ، تهران ، 1356 ه ش .\r\n14 . الكامل فى التّاريخ ، ابن الاثير .\r\n15 . كتاب الكندى فى الفلسفة الاولى ، رسائل الكندى الفلسفية ، قاهره ، 1369 ه ق . / 1950 م .\r\n16 . المباحثات ، ابن سينا ، در كتاب ارسطو عند العرب ، عبد الرحمن بدوى ، قاهره ، 1974 م .\r\n17 . المباحثات ، ابن سينا ، قم ، 1413 ق . / 1371 ش .\r\n18 . مختصر تاريخ الطّبّ العربى ، كمال السّامرّائى ، بغداد ، 1984 م .\r\n19 . مطالعاتى دربارهء طبّ اسكندرانى در دورهء متأخر ، تمكين  Temkin Owsei  ، مجلّهء تاريخ\r\n\r\n","description":"","footnote":"","page_name":" پيشگفتار 27 ","page_number":31},
  {"content":"\r\n\r\nپزشكى ، شمارهء 3 ، سال 1935 م .\r\n20 . المعتبر ، ابو البركات بغدادى ، حيدرآباد ، 1353 ه ق .\r\n21 . مفاتيح الغيب ، صدر الدّين شيرازى ، تهران ، 1363 ه ش .\r\n22 . مقدّمهء شرح ارجوزهء طبيّهء ابن سينا ، انتشارات دانشگاه قطر ، 1996 م .\r\n23 . مقدّمهء كتاب الشفاء ، المنطق ، المدخل ، قاهره ، 1952 م .\r\n24 . منطق المشرقيين ، ابن سينا ، قاهره ، 1910 م .\r\n25 . نزهة الارواح ، شهرزورى ، حيدرآباد ، 1976 م .\r\n\r\n","description":"","footnote":"","page_name":" پيشگفتار 28 ","page_number":32},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\nربّ اشرح لى صدرى و يسّر لى امرى\r\n\r\nمقدمه\r\n« خوش است قدرشناسى در اين خميده سپهر » بيان اين مقدّمه بيشتر براى پزشكان و دوستداران دانش طب است كه كمتر به طبّ قديم و مبانى آن و خدمات پيشينيان و پزشكان قديم آشنائى و توجّه داشته و يا تصوّر مينمايند طبّ در دنيا مديون زحمات و اكتشافات استادان مغرب زمين مىباشد و هر وقت نام طبيب و طبّ در ميان آيد بايد آن را توأم با اطبّاء و طبّ مغرب زمين دانست و چون متأسّفانه از شاهكارها و خدمات پزشكان پيشين بىاطّلاع بوده يا كم اطّلاع دارند نزد خود عموما قدما را ناديده انگاشته و يا اگر توجّهى نموده باشند آن طور كه بايد و شايد در حقّ آنان بديدهء بصيرت ننگريسته‌اند .\r\nبنده نمىگويم كه پزشكان مغرب زمين در راه طبّ و اكتشافاتى كه در اين علم در عالم پيدا شده است شريك و سهيم نيستند يا خداى ناكرده زحمات آنها را ناديده ميپندارم ، بلكه معتقدم كه در حقيقت طبّ امروزى و پيشرفت كنونى كه بدين پايه رسيده است مرهون زحمات و فكر و نبوغ و از خودگذشتگىهاى آنان بوده و احدى نمىتواند آن را انكار نمايد ، و اگر چنين كسى پيدا شود كه منكر فضايل و مناقب اين مردمان كه شب و روز براى اين علم شريف زحمت و مشقّت متحمّل گرديده‌اند بشود ، بايد گفت منتهاى بىانصافى و بىاطّلاعى و نادانى را دارد ، فقط بايد همه معتقد باشيم :\r\n\r\n","description":"","footnote":"","page_name":" مقدمه 1 ","page_number":33},
  {"content":"\r\n\r\nطبّ امروزى دنبالهء همان طبّ قديم است كه بطور وديعه دست بدست سپرده تا وقتى كه بدست اروپائيان رسيده و اينان پس از استفادات كامل روز بروز آن را تكميل نموده تا بدين پايه رسانده‌اند ، يعنى در حقيقت مبنى و پايهء طبّ امروزى همان طبّ قديمى است .\r\nحال كه تا اندازه‌اى حقّ اين مطلب ادا گرديد ميگوئيم :\r\nاوّلا - طبّ اروپا تا قريب قرون شانزدهم و هفدهم ميلادى تحت تعليم و نفوذ پزشكان قديم بخصوص پزشكان اسلامى ايرانى بوده است .\r\nثانيا - پزشكان اسلامى كه در ميان آنها نوابغ بسيار بزرگ بوده‌اند ، طبّى كه از يونانيها گرفته بدان اضافاتى نموده و از صورت سابق خود به صورت جديدى در آورده‌اند كه قرنها در اروپا رواج و رونق داشته است .\r\nثالثا - در ميان اين نوابغ طبّى اسلامى پزشكان ايرانى مانند طبرى ، رازى ، اهوازى ، ابن سينا و گرگانى و امثال آنها بوده‌اند كه بتصديق هر كس در زمان خود نابغه بوده و مكتب آنها چندين قرن در عالم بقوّت خود باقى مانده است و اميدواريم خدمات ايرانيها را به طبّ و نفوذ آن بر روى طبّ اروپا عنقريب به نظر خوانندگان گرامى اين رساله برسانيم .\r\nاينك براى آنكه مطلب كمى روشن گردد سير طبّ يونانى از يونان بمشرق زمين و تكميل آن در اين سرزمين و نگاه‌دارى اين مشعل فروزان در دست دانشمندان مشرق مخصوصا ايرانيها و انتقال آن به اروپا را تقريبا تا حملهء مغول بيان نموده تا آنكه كمى از حقوق دانشمندان ايرانى ادا گرديده و اثر و نفوذ طبّ اسلامى بر روى طبّ اروپا معلوم شود ، ضمنا شناسائى از احوال نابغهء ايرانى مخصوصا ابن سينا و ميراثى از علم طبّ كه به وى رسيده نيز به عمل آيد آنگاه به تشريح رساله جوديّه ميپردازيم .\r\n\r\n","description":"","footnote":"","page_name":" مقدمه 2 ","page_number":34},
  {"content":"\r\n\r\n\r\nقسمت اول - طب يونان و انتقال آن بايران\r\n\r\nبقراط پيشواى علم طب « 1 »\r\nلازم بتذكّر نيست كه طبّ در عالم چنان كه در جميع كتب تاريخى آمده توسّط پيشواى بزرگ اين علم يعنى بقراط ترقّى نموده و الحقّ اگر نام بقراط را پدر علم طبّ گذارده‌اند بحقّ بوده است « 2 » .\r\nبقراط طبّ را از صورت خرافات و اسرار بيرون آورده با مطالعهء كامل ثابت نمود كه امر زندگانى و مرگ قوانين طبيعى مىباشد ، بعلاوه تجربه را نيز ضميمهء آن نمود كه در حقيقت طبّ نظرى  Medecine theorique  و طبّ عملى  Medecine pratique  را با يكديگر توأم نمود ، از آن گذشته بواسطه تأليفات خود كه در اين علم برشتهء تحرير در آورده آثار گرانبهائى از خود بيادگار گذاشته است .\r\nاز خصائص طبّ بقراط كه دانستن آن بر هر پزشك لازم بلكه واجب است آنكه بقراط مسائل اخلاقى و اجتماعى و تكاليف طبيب را در برابر بيمار و جامعه با بهترين طرزى برشتهء تحرير در آورده و همانست كه بسوگند نامهء بقراط  Sermentd , Hippocrate  معروف مىباشد كه هنوز\r\n\r\n\r\n","description":"","footnote":"\r\n( 1 ) -  Hippocrate  .\r\n( 2 ) - تأليفات بقراط در طبّ پايه و اساس و مبناى دانش پزشكى بوده و عمده‌ترين تأليف وى عبارتند از « الف - سوگندنامه بقراط ، ب - آب و هواى بقراط ، ج - طبيعت انسان ، د - تقدمة المعرفه ، ه - كتاب امراض حادّه ، و - كتاب ابيذيمياى بقراط ، ز - كتاب فصول ، ح - كتاب اخلاط كه تمام آنها را جالينوس تفسير نموده . اهوازى كتاب اوّل ( يعنى سوگندنامه ) را در ابتداى كتاب خود شرح داده است و رازى نيز اشاراتى از كتاب امراض حادّه و اپيديمياى بقراط در كتاب حاوى بيان داشته و از كتاب فصول نيز خرده‌گيرى كرده و شخصا كتاب فصول موسوم به مرشد را تأليف نموده است .\r\n","page_name":" مقدمه 3 ","page_number":35},
  {"content":"\r\n\r\nدر آن تغييرات مهمّى پس از چندين هزار سال به عمل نيامده و پس از وى عدّهء زيادى از پزشكان اين سوگندنامه را در كتب خود ذكر نموده‌اند من جمله پزشك عاليشأن ايرانى « على بن عباس مجوس اهوازى ارجانى » آن را در كتاب معروف خود « كامل الصّناعه الطّبيه الملكى » به عربى نگاشته است .\r\nبقراط در حقيقت محكم‌ترين پايهء علم طبّ را نهاده و مجموعهء طبّى بنام « مجموعهء ابقراطى » « 1 » در عالم طبّ از خود بيادگار گذاشته است كه ديگران بر روى اين پايه كاخ دانش پزشكى را استوار نمودند .\r\n\r\nجالينوس « 2 »\r\nپس از بقراط بايد نام جالينوس را ذكر نمود كه در حقيقت از بزرگترين ستارگان آسمان عالم طبّ مىباشد .\r\nجالينوس معلومات دورهء بقراط را با تجربيّات نفيسهء خود توأم نمود و بر روى پايه و بنائى كه بقراط بنا نهاده بود كاخ پزشكى را بر پا ساخت .\r\nاين دانشمند بزرگ پس از تجربيّات و تفحّصات و مخصوصا مسافرت‌هايى كه به بسيارى از بلاد نموده مشغول طبابت شده و از خود تصنيفات و تأليفاتى بيادگار گذارده كه قسمت اعظم پايه و اساس طبّ اسلامى مىباشد .\r\n\r\n\r\n","description":"","footnote":"\r\n( 1 ) -  Corpus Hippocraticum  .\r\n( 2 ) - جالينوس كه اروپائيان وى را  Galien  ميگويند ، اصلا از يونانيان پرگامس ( برغامس )  ) PergamoS  در آسياى صغير ) مىباشد . طبّ را در اسكندريّه آموخته و كسب معلومات از علماء آنجا نموده و بجزيرهء قبرس و برخى جزائر درياى مديترانه و فلسطين رفته و مطالعات زياد نموده ، سپس به رم عزيمت كرده و بمعالجه پرداخته و در كنف لطف امپراطور روم مارك ارل قرار گرفته و در اين شهر بافادهء علوم و مخصوصا طبّ پرداخته است و طبّ نظرى و تجربى را كه دنبالهء افكار و عقايد بقراط بود در عالم برقرار ساخت و مكتبى پس از خود در دنيا گذارد كه بزرگترين مكتب طبّى عالم است ، صاحب تأليفات زياد در حكمت و فلسفه و تمام شعب طبّ است .\r\n","page_name":" مقدمه 4 ","page_number":36},
  {"content":"\r\n\r\nجالينوس در تمام شعب طبّ از تشريح و وظايف الاعضاء و علم الامراض و درمان‌شناسى و داروسازى و ساير فنون طبّى تأليفاتى دارد كه قرنها كتب مطالعه و درسى عالم طبّ بوده و عدّهء زيادى از كتب « 1 » بقراط را تفسير نموده است و اطبّاء دورهء تمدّن اسلامى از آن استفادات بسيار نموده‌اند چنان كه نظامى عروضى سمرقندى « 2 » در مقالهء چهارم كتاب خود در باب علم طبّ و هدايت طبيب بدان اشاره نموده و تأكيد قرائت كتب وى را مينمايد .\r\nغير از ابقراط و جالينوس پزشكان ديگرى نيز در يونان مانند بليناس « 3 » حكيم و ديوسقوريدوس « 4 » و سلس « 5 » بوده‌اند كه هر كدام از اين عدّه حقوقى به گردن پزشكان بعد از خود داشته و هر يك خصائصى از خود در طبّ بيادگار گذارده‌اند ولى اثرات بزرگى مانند جالينوس به دنيا معرّفى ننموده‌اند ، امّا بايد گفت كه در بسط علوم طبّى در يونان و ممالك روم و اسكندريّه و سپس ايران بسيار ذى دخل بوده‌اند .\r\n\r\nانتقال طب يونانى از يونان به ايران\r\nپس از اين دوره بر اثر اختلاف مذهبى كه در امپراطورى روم شرقى بين امپراطوران و علماء و اطبّاء پيدا شد دورهء جديدى در تاريخ طبّ ايران و بالنّتيجه طبّ اسلام هويدا گرديد كه شايان دقّت و توجّه فوق العاده است . اين دانشمندان كه نسطورى بوده بعقيدهء\r\n\r\n\r\n","description":"","footnote":"\r\n( 1 ) - مانند كتاب فصول و تقدمة المعرفه و اخلاط و ابيذيمياى بقراط و امثال آنها كه جالينوس تفسير نموده و سپس توسّط مترجمين دورهء اسلامى به عربى ترجمه شده است .\r\n( 2 ) - « . . . . . پس از كتب بسائط يكى بدست آرد چون سته عشر جالينوس يا حاوى محمّد زكريّا يا كامل الصّناعه يا صد باب بو سهل مسيحى يا قانون بو على سينا يا ذخيرهء خوارزمشاهى و بوقت فراغت مطالب همىكند . . . . . »\r\n( 3 ) -  Pine I'ancien  .\r\n( 4 ) -  Dioscoride  .\r\n( 5 ) -  Celse  .\r\n","page_name":" مقدمه 5 ","page_number":37},
  {"content":"\r\n\r\nمجامع روحانى روم شرقى بدعت در دين گذارده‌اند بايران و ساير ممالك خاور ميانه تبعيد گرديدند .\r\nاز طرف ديگر ميدانيم شاپور دوّمين پادشاه ساسانى فرزند اردشير بابكان مؤسّس سلسلهء با عظمت ساسانى پس از شكست دادن و اسير كردن والرين امپراطور روم و تاراج شهر معروف انطاكيّه در محلّى كه طرف جنوب شرقى دزفول حاليّه است شهرى ساخت كه آن را ( واندوشاپور ) ناميد كه معنى آن شهر شاپور بهتر از انطاكيّه است بوده و تدريجا گندىشاپور كه معرّب آن جنديسابور است و گاهى جندى شاپور و امثال آن نيز نام برده شده است .\r\nسكنهء اين شهر حسب الامر شاپور از تبعيدشدگان انطاكيّه و اسراى آنجا ( شايد با آنها يونانيها هم بوده باشند ) تشكيل گرديد ، سپس اين شهر در زمان شاپور دوّم اقامتگاه شاهانه شد و ميگويند شاپور دوّم يكى از اطبّاى يونانى موسوم به تئودوزيوس « 1 » يا تئودوروس را براى معالجهء خود به آنجا طلبيد و اين طبيب مسيحى مورد توجّه و مرحمت پادشاه قرار گرفت ، شاپور امر داد كه براى او كليسائى بر پا كنند و به خواهش وى عدّهء زيادى از اسراى يونانى را آزاد سازند و كم كم شروع بتدريس طبّ و ترجمهء كتب يونانى نمود و آنجا را يكى از مراكز طبّى عالم ساخت .\r\nپس از شاپور دوّم در زمان انوشيروان دادگر شاهنشاه ساسانى چون ژوستىنىين « 2 » امپراطور روم كيش مسيحى را قبول نمود عدّهء زيادى از علماء و اطبّاء و دانشمندان يهود و قائلين فلسفهء افلاطون را كه تبعيد نموده\r\n\r\n\r\n","description":"","footnote":"\r\n( 1 ) -  Theodosius  ، تئوذوسيوس .\r\n( 2 ) -  Justinien  .\r\n","page_name":" مقدمه 6 ","page_number":38},
  {"content":"\r\n\r\nبود و بدربار ايران پناه برده بودند شاهنشاه ايرانى آنها را تحت حمايت خود قرار داد و بار ديگر رونق زيادى به جندى شاپور بخشيد ، در اين موقع جندى شاپور مركز علماء و دانشمندان و پزشكان عالم شد و انوشيروان دادگر بهمراهى دانشمندان تبعيد شده مدرسهء طبّ در بيمارستان جندى شاپور بنا نمود كه در آن هم تعليم طبّ و هم معالجهء بيماران ميشده است و بزرگترين مركز طبّى دنياى آن زمان گرديد و طالبين از اطراف و اكناف براى تحصيل طبّ به آنجا ميآمدند چنان كه حارث بن كلده كه معاصر حضرت ختمى مرتبت ( ص ) بود از فارغ التّحصيلهاى اين مدرسه بشمار ميرود و معروف است كه يك مرتبه هم بمعالجه پادشاه ايران مفتخر گرديده است .\r\nعدّهء زيادى از پزشكان در جندى شاپور تحت لواى پادشاهان ساسانى مانند اجداد بختيشوع معروف به خدمت اشتغال داشته‌اند .\r\nپس بدين ترتيب مىبينيم كه بر اثر اختلافات مذهبى در روم شرقى و تهمت بدعتگذارى در دين بعدّه‌اى از علماء و دانشمندان و اطباء ، طبّ يونانى از آن سرزمين بوسيله اطباء يونانى بايران انتقال يافت .\r\nدر اينجا متذكّر ميگرديم كه طبّ ايران چنان كه گذشت قسمت اعظمش از يونان اخذ گرديده چنان كه در دوران هخامنشى عدّه‌اى از پادشاهان اين سلسله طبيب يونانى در دربار داشتند .\r\nطبيب داريوش كبير  Demokedes  و طبيب اردشير اوّل هخامنشى نيز بنام آپولونيدس و طبيب اردشير دوّم نيز بنام كتزياس بود كه همه يونانى و بدرمان پادشاهان هخامنشى اشتغال داشته و بواسطه مقام خود بسيار محترم ميزيسته‌اند ، منتهى بايد گفت طبّ هندى بمناسبت\r\n\r\n","description":"","footnote":"","page_name":" مقدمه 7 ","page_number":39},
  {"content":"\r\n\r\nارتباط ايران با سرزمين هند در طبّ ايرانى بىدخالت نبوده است كه وقتى طبّ يونان و هند را با طبّ مخصوص ايران ممزوج نمائيم طبّ دوران هخامنشى و سپس طبّ دوران ساسانيان و قبل از اسلام مىباشد . منتهى بايد گفت قسمت اعظم آن مقتبس از طبّ يونان است با اين توجّه كه طبّ هند و طبّ مخصوص سرزمين ما در ذيل طبّ يونان بوده است .\r\n\r\nپس از حمله عرب\r\nپس از حملهء عرب بايران لطمه فوق العاده‌اى به اين مكتب وارد آمد و كم كم اهميّت آن بواسطه نفوذ فوق العاده اعراب يعنى فاتحين ايران كاسته و رو بزوال رفت چنان كه در سال 148 هجرى قمرى ( 765 ميلادى ) منصور خليفهء دوّم عبّاسى را كسالت سخت عارض گرديد كه اطبّاء بغداد در معالجت آن عاجز ماندند ، منصور جورجيس - بن بختيشوع بزرگترين طبيب جندى شاپور را احضار كرد و او ببغداد آمده خليفه را معالجه كرد و از آن پس كم كم بواسطه تشويق خلفاى عبّاسى و برترى و تفوّق دولت غالب بيمارستان جندى شاپور و مدرسهء طبّ آن از اهميّت خود كاسته و بجاى آن بغداد مركز علم گرديد .\r\nپس از منصور هارون الرّشيد و مأمون و متوكّل و مقتدر و ساير خلفاى عبّاسى بتقليد انوشيروان شاهنشاه بزرگ ايران بيمارستانها بر پا ساخته و اطباء بيمارستان جندى شاپور را ببغداد جلب نمودند و ما اين مطالب را بعدا در موقع خود متذكّر خواهيم شد .\r\nچنان كه بيان گرديد قسمت اعظم طبّ از يونان و روم بايران وارد شده و پزشكانى كه بر اثر عدم قبول كيش مسيحى نتوانستند در روم شرقى بمانند به ايران و بين النّهرين و آسياى صغير مهاجرت نموده در\r\n\r\n","description":"","footnote":"","page_name":" مقدمه 8 ","page_number":40},
  {"content":"\r\n\r\nكنف حمايت پادشاهان ايرانى قرار گرفتند و در اين سرزمين با پزشكان ايرانى نژاد تشريك مساعى كرده قدمهائى چند در دنبالهء آثار بقراط و جالينوس از خود بيادگار گذاشته‌اند كه در حقيقت دنبالهء مكتب اين دو دانشمند مىباشد ، سپس بر اثر حملهء عرب بر ايران بمناسبت آنكه در مذهب اسلام كه همه نوع توصيه و تأكيد دربارهء كار خير و نيكو كارى شده در حقيقت علم طبّ سير تكاملى خود را مىپيمود و همانطور كه بيان گرديد كم كم بغداد جانشين مراكز علمى ايران شد .\r\nخلفاى عبّاسى بخصوص هارون و مأمون بر اثر تشويق زيادى كه از علماء و دانشمندان نمودند فصل بزرگى در تاريخ طبّ باز نموده كه شايان دقّت فوق العاده مىباشد .\r\nتوضيح آنكه دوران اين دو خليفه دورهء ترقّى كامل علم بطور اعمّ محسوب ميگردد چنان كه اسباب و لوازم و ما يحتاج علماء را براى مطالعات حاضر مينموده و جهت استفاده از دانشمندان كتابخانهء معتبرى ترتيب داده بودند كه در دسترس اينان قرار گيرد و بدين سبب بوده كه :\r\nاولا - طالبين علم و دانش از اطراف و اكناف بدار العلم بغداد ميشتافتند كه از اين مركز پر نور كسب دانش نمايند .\r\nثانيا - بواسطه توجّه فوق العادهء خلفاى عبّاسى دانشمندان كشورهاى ديگر با جان و دل بدان سرزمين براى افادهء دانش ميرفتند و علاوه بر آن مأمون خليفهء عبّاسى چنان در اين امر جاهد بود كه ميگويند به وزن كتبى كه حنين بن اسحاق ترجمه مينموده طلا ميداده است .\r\nثالثا - برخى از دانشمندان كه در كشور خود مورد بىمهرى امراء\r\n\r\n","description":"","footnote":"","page_name":" مقدمه 9 ","page_number":41},
  {"content":"\r\n\r\nو پادشاهان قرار ميگرفتند ببغداد ميرفتند و مورد دوستى و ملاطفت خليفه واقع ميشدند .\r\nبغداد در زمان هارون و مأمون آموزشگاهها و دبستانها و دانشكدهء بزرگى داشته كه مركز علم و دانش و كانون فضل و معرفت و پناهگاه دانشمندان بوده است و از اين حيث در آن وقت هيچ نقطه‌اى وجود نداشته كه بتواند با آن برابرى نمايد .\r\n\r\nقسمت دوم - ترجمه و تاليف كتب طبى\r\nاينك مختصرى از ترجمهء و تأليف كتب طبّى را مينگاريم :\r\nفتح مسلمين بر ممالك بزرگ و شهرهاى پر ثروت و جمعيّت تمدّن اسلامى را در آن برقرار نمود و اگر بتمدّن ممالك مفتوحه در بعضى قسمتها لطمه و صدمه‌اى وارد ساخته خوشبختانه علم طبّ از اين لطمات و صدمات محفوظ مانده است .\r\nتوضيح آنكه قبل از فتح ايران يعنى در دورهء ساسانيان ترجمه‌هائى از كتب يونانى در سرزمين ما به فارسى به عمل آمده كه بعدا توسّط مترجمين به عربى ترجمه گرديده است ولى ترجمه‌هاى عمده و اساسى و فراوان در دورهء اسلام و خلفاى عبّاسى بوده است با توجّه آنكه اين ترجمه‌ها و ترجمه‌هائى كه در زبان پارسى به عمل آمده اصل آنها تمام يونانى بوده است .\r\nاوّل كسى كه در اسلام بترجمهء كتب يونانى ( كتب شيمى ) پرداخته خالد بن يزيد بن معاويه مىباشد و از اين جهت وى را ( حكيم آل مروان ) لقب داده‌اند ولى عمدهء ترجمه‌ها در زمان مأمون خليفه عبّاسى بوده است .\r\n\r\n","description":"","footnote":"","page_name":" مقدمه 10 ","page_number":42},
  {"content":"\r\n\r\nمعروف‌ترين مترجمين كتب طبّى و فلسفى حنين بن اسحاق عبادى « 1 » معروف است كه خود و پسر « 2 » و خواهرزاده‌اش « 3 » در اين باب زحمات بسيار متحمّل شده‌اند كه در تاريخ طبّ بنام آل حنين « 4 » معروف ميباشند .\r\nغير از آل حنين مترجمين ديگرى مانند حجاج بن مطران « 5 » ، عيسى بن على « 6 » و على بن يحيى « 7 » و ايوب الابرش « 8 » و آل بختيشوع « 9 » نيز در كار ترجمهء كتب بسيار زحمت كشيده‌اند .\r\n\r\n\r\n","description":"","footnote":"\r\n( 1 ) - حنين بن اسحاق و آل حنين ، سردسته اين دودمان حنين بن اسحاق عبادى طبيب نصرانى سريانى كه كنيهء او ابا زيد است كه در اروپا باسم  Yohannitus  مشهور مىباشد ، پزشكى مشهور و مردى صاحب نظر در ترجمه و تأليف كتب طبّى و فلسفى بوده و مدّتها در بغداد بطبابت اشتغال داشته و بسيارى از كتب طبّى قديمهء يونانى را به زبان عربى ترجمه نموده است و در تاريخ طب به ترجمان و مترجم معروف مىباشد .\r\nحنين بن اسحاق مقام بزرگى در طبّ داشته و بواسطه زحماتى كه در اين علم و ترجمهء كتب با كمك شاگردان و پسر و اقوامش عهده‌دار شده مكتبى پس از خود در بغداد برقرار نموده است .\r\nبرگر شتراسر  Bergerstrasser  در رسالهء خود موسوم به « حنين بن اسحاق و مكتبش »  Huneine ibn Ishak und seine Schule Leyde 1913  به خوبى مقام وى را معلوم و تشريح كرده است .\r\nپسر حنين موسوم به اسحاق بن حنين و خواهرزاده‌اش حبيش بن الاعسم و عدّهء زيادى از مترجمين تحت نظر وى به كار ترجمه اشتغال داشتند .\r\n( 2 ) - حنين بن اسحاق و آل حنين ، سردسته اين دودمان حنين بن اسحاق عبادى طبيب نصرانى سريانى كه كنيهء او ابا زيد است كه در اروپا باسم  Yohannitus  مشهور مىباشد ، پزشكى مشهور و مردى صاحب نظر در ترجمه و تأليف كتب طبّى و فلسفى بوده و مدّتها در بغداد بطبابت اشتغال داشته و بسيارى از كتب طبّى قديمهء يونانى را به زبان عربى ترجمه نموده است و در تاريخ طب به ترجمان و مترجم معروف مىباشد .\r\nحنين بن اسحاق مقام بزرگى در طبّ داشته و بواسطه زحماتى كه در اين علم و ترجمهء كتب با كمك شاگردان و پسر و اقوامش عهده‌دار شده مكتبى پس از خود در بغداد برقرار نموده است .\r\nبرگر شتراسر  Bergerstrasser  در رسالهء خود موسوم به « حنين بن اسحاق و مكتبش »  Huneine ibn Ishak und seine Schule Leyde 1913  به خوبى مقام وى را معلوم و تشريح كرده است .\r\nپسر حنين موسوم به اسحاق بن حنين و خواهرزاده‌اش حبيش بن الاعسم و عدّهء زيادى از مترجمين تحت نظر وى به كار ترجمه اشتغال داشتند .\r\n( 3 ) - حنين بن اسحاق و آل حنين ، سردسته اين دودمان حنين بن اسحاق عبادى طبيب نصرانى سريانى كه كنيهء او ابا زيد است كه در اروپا باسم  Yohannitus  مشهور مىباشد ، پزشكى مشهور و مردى صاحب نظر در ترجمه و تأليف كتب طبّى و فلسفى بوده و مدّتها در بغداد بطبابت اشتغال داشته و بسيارى از كتب طبّى قديمهء يونانى را به زبان عربى ترجمه نموده است و در تاريخ طب به ترجمان و مترجم معروف مىباشد .\r\nحنين بن اسحاق مقام بزرگى در طبّ داشته و بواسطه زحماتى كه در اين علم و ترجمهء كتب با كمك شاگردان و پسر و اقوامش عهده‌دار شده مكتبى پس از خود در بغداد برقرار نموده است .\r\nبرگر شتراسر  Bergerstrasser  در رسالهء خود موسوم به « حنين بن اسحاق و مكتبش »  Huneine ibn Ishak und seine Schule Leyde 1913  به خوبى مقام وى را معلوم و تشريح كرده است .\r\nپسر حنين موسوم به اسحاق بن حنين و خواهرزاده‌اش حبيش بن الاعسم و عدّهء زيادى از مترجمين تحت نظر وى به كار ترجمه اشتغال داشتند .\r\n( 4 ) - حنين بن اسحاق و آل حنين ، سردسته اين دودمان حنين بن اسحاق عبادى طبيب نصرانى سريانى كه كنيهء او ابا زيد است كه در اروپا باسم  Yohannitus  مشهور مىباشد ، پزشكى مشهور و مردى صاحب نظر در ترجمه و تأليف كتب طبّى و فلسفى بوده و مدّتها در بغداد بطبابت اشتغال داشته و بسيارى از كتب طبّى قديمهء يونانى را به زبان عربى ترجمه نموده است و در تاريخ طب به ترجمان و مترجم معروف مىباشد .\r\nحنين بن اسحاق مقام بزرگى در طبّ داشته و بواسطه زحماتى كه در اين علم و ترجمهء كتب با كمك شاگردان و پسر و اقوامش عهده‌دار شده مكتبى پس از خود در بغداد برقرار نموده است .\r\nبرگر شتراسر  Bergerstrasser  در رسالهء خود موسوم به « حنين بن اسحاق و مكتبش »  Huneine ibn Ishak und seine Schule Leyde 1913  به خوبى مقام وى را معلوم و تشريح كرده است .\r\nپسر حنين موسوم به اسحاق بن حنين و خواهرزاده‌اش حبيش بن الاعسم و عدّهء زيادى از مترجمين تحت نظر وى به كار ترجمه اشتغال داشتند .\r\n( 5 ) - ميگويند دار الترجمه‌اى كه حنين رئيس آن بوده است قريب 90 نفر در آن به كار ترجمه مشغول بوده‌اند كه حجّاج بن مطران و عيسى بن على و على بن يحيى و ايّوب الابرش نيز جزو آنها بوده‌اند ، اين شاگردان و آل حنين خدمات بزرگى بطبّ اسلامى نموده‌اند .\r\n( 6 ) - ميگويند دار الترجمه‌اى كه حنين رئيس آن بوده است قريب 90 نفر در آن به كار ترجمه مشغول بوده‌اند كه حجّاج بن مطران و عيسى بن على و على بن يحيى و ايّوب الابرش نيز جزو آنها بوده‌اند ، اين شاگردان و آل حنين خدمات بزرگى بطبّ اسلامى نموده‌اند .\r\n( 7 ) - ميگويند دار الترجمه‌اى كه حنين رئيس آن بوده است قريب 90 نفر در آن به كار ترجمه مشغول بوده‌اند كه حجّاج بن مطران و عيسى بن على و على بن يحيى و ايّوب الابرش نيز جزو آنها بوده‌اند ، اين شاگردان و آل حنين خدمات بزرگى بطبّ اسلامى نموده‌اند .\r\n( 8 ) - ميگويند دار الترجمه‌اى كه حنين رئيس آن بوده است قريب 90 نفر در آن به كار ترجمه مشغول بوده‌اند كه حجّاج بن مطران و عيسى بن على و على بن يحيى و ايّوب الابرش نيز جزو آنها بوده‌اند ، اين شاگردان و آل حنين خدمات بزرگى بطبّ اسلامى نموده‌اند .\r\n( 9 ) - آل بختيشوع - عدّهء پزشكان اين دودمان كه اصلا سريانى بوده متعدّد ميباشند و معروفترين آنها عبارتند از :\r\n","page_name":" مقدمه 11 ","page_number":43},
  {"content":"\r\n\r\nبعلاوه در اينجا بايد نام چند نفر ديگر نيز ذكر شود مانند قسطا بن لوقا بعلبكى و ثابت بن قره و پسر « 1 » و نوه‌اش سنان بن ثابت قره « 2 » و ابو الحسن « 3 » .\r\nبيان مطلب بالا براى آن بود كه معلوم شود منابع طبّ يونانى بچه نحو به عربى ترجمه شده است و چه كسانى دست‌اندركار اين ترجمه‌ها بوده‌اند كه آن را مترجمين لقب داده‌اند .\r\n\r\n\r\n","description":"","footnote":"\r\nالف - بختيشوع بن جورجيس جندىشاپورى كه نصرانى بوده و تا زمان ابو العبّاس سفّاح و هارون الرّشيد نيز زندگى نموده و نزد هارون بسيار عزيز و مقرّب بوده چرا كه وى را از بيمارى سختى نجات داده است . پدرش جورجيس توسّط منصور براى درمان از بيمارستان جندى شاپور به بغداد احضار شده و بعد از او پسرش بختيشوع بملازمت و طبابت خلفاء گماشته شد .\r\nب - جبرائيل بن بختيشوع بن جورجيس بن بختيشوع جندىشاپورى كه در بيمارستان جندى شاپور بمعالجه و درمان ميپرداخته و سپس در دربار هارون الرّشيد و پسرش مأمون قرب و منزلتى بسزا داشته ، مرگ وى در حدود سال 213 هجرى قمرى اتّفاق افتاده است .\r\nج - نواده بختيشوع بن جورجيس موسوم به بختيشوع بن جبرائيل بن بختيشوع كه از پزشكان مخصوص مأمون و پس از مرگ مأمون زمان الواثق و المعتزّ را نيز درك كرده است .\r\nد - بختيشوع بن يحيى كه او نيز از فرزندان بختيشوع بزرگ بوده و با سنان بن ثابت قره الصّابى پدر ثابت بن سنان معاصر بوده است .\r\n( 1 ) - ثابت بن قره بن مروان بن ثابت حرّانى متوفّى بسال 288 هجرى قمرى كه صاحب تأليف بسيار نفيسى است بنام « ذخيره » و بعلاوه صاحب تأليفات ديگرى نيز در هيأت و حساب و نجوم از وى ذكر كرده‌اند .\r\n( 2 ) - سنان بن ثابت بن قره ، فرزند ثابت همان طبيب مشهورى است كه از طرف خليفه عبّاسى بسال 320 هجرى قمرى مأمور امتحان پزشكان بغداد گرديده است ، مردى دانشمند و طبيبى صاحب نظر بوده است .\r\n( 3 ) - ابو الحسن نواده ثابت بن قره كه او نيز در ترجمهء كتب يد طولى داشته است .\r\n","page_name":" مقدمه 12 ","page_number":44},
  {"content":"\r\n\r\n\r\nمؤلفين كتب طبى\r\nدر برابر مترجمين دسته‌اى از علماء و پزشكان در تاريخ طبّ اسلامى ميباشند كه بمؤلّفين معروفند ، چنان كه از اسم آنان برمىآيد جانب ترجمه نرفته بلكه بتأليف و تصنيف كتب طبّى پرداخته‌اند .\r\nاين دسته پس از آنكه بمطالعه كتب و رسالات و ترجمه‌هاى مترجمين پرداخته بتأليف كتب طبّى مبادرت ورزيده و از خود يادگارهاى بسيار نفيس گذارده‌اند .\r\nباز دسته‌اى وجود دارند كه هم جزو مترجمين بوده و هم در سلك مؤلّفين ميباشند كه در حقيقت جمع بين هر دو دسته هستند .\r\nسردستهء آنان فيلسوف بزرگ اسلامى يعقوب بن اسحاق كندى « 1 » معروف كه بنام فيلسوف عرب در تاريخ مشهور مىباشد .\r\nامّا مؤلّفين كتب طبّى بيشتر ايرانى بوده‌اند بخصوص در مشرق ممالك اسلامى اين دسته زحمات زيادى متحمّل شده و از خود آثار گرانبهائى در عالم باقى گذارده‌اند .\r\nدر اينجا بايد گفت كه طبّ عرب و اهميّت و انتشار آن در قرون متماديه و تسلّطى كه در عالم داشته بيشتر توسّط غير عرب و عموما ايرانيها انجام يافته است .\r\n\r\n\r\n","description":"","footnote":"\r\n( 1 ) - يعقوب بن اسحاق كندى ، ابو يوسف يعقوب بن اسحاق الكندى حكيم و فيلسوف كه لقب فيلسوف مسلمين را داشته است ، طبيب و فيلسوفى عاليشان مىباشد . طبق گفتهء ابن النديم بالغ بر 222 جلد كتاب و رساله در علوم مختلفه تأليف نموده است و بعلاوه مكتبى در عالم فلسفه از خود بيادگار گذارده كه در تاريخ تمدّن اسلامى بسيار مهم مىباشد .\r\n","page_name":" مقدمه 13 ","page_number":45},
  {"content":"\r\n\r\nامّا طبّ در مصر و اندلس نيز كه از ممالك مفتوحه اسلامى بوده ترقّى شايانى نموده و نمايندگانى عاليشأن بعالم نشان داده است مانند ابن رشد « 1 » و ابن زهر « 2 » و ابن جلجل « 3 » و ابو القاسم « 4 » بن خلف الزهراوى كه بجرّاح عرب معروف مىباشد .\r\n\r\nدورهء استقلال طب اسلامى\r\nپس از دوران ترجمه و در خلال قرنها كه در عالم طبّ با تسلّط فوق العاده برقرار بوده است دوره استقلال طبّ اسلامى بيمن وجود مؤلّفين چه در مشرق ممالك\r\n\r\n\r\n","description":"","footnote":"\r\n( 1 ) - ابن رشد ( 595 - 517 ه . - 1198 - 1120 م . ) قاضى ابو وليد محمّد بن احمد بن محمّد بن رشد قرطبه اندلسى كه در ميان اروپائيان به  Averroes  معروف مىباشد .\r\nحكيم و فيلسوف و طبيب عاليشأنى كه در تمدّن اسلامى اندلس سهم و مقام بزرگى دارد ، صاحب تأليفات زيادى در طب و فلسفه مىباشد .\r\n( 2 ) - ابن زهر ( 559 - 466 ه . - 1164 - 1073 م . ) ابو مروان عبد الملك بن ابى اعلاء زهر بن ابى مروان الاشبيلى ( از اهالى اشبيليه اسپانيا  Seville (  مىباشد كه مسافرتها به مراكش و قيروان و مصر نموده و سپس به اشبيليه آمده و بطبابت اشتغال ورزيده است .\r\nصاحب عقايد عالى و تأليفات بزرگ در علم طبّ مىباشد و كسى است كه دقّت‌هاى عميقه در باب فاد زهر  Antidote  و سنگهاى مثانه و كليه نموده است ، ابن زهر استاد ابن رشد بوده است . ابن زهر در ميان اروپائيان به  Avenzoar  معروف است .\r\n( 3 ) - ابن جلجل ، نامش سليمان يا داود ، پدرش حسان طبيب اندلسى صاحب تأليفى است بنام تاريخ الحكماء كه سند و مدرك تاريخ طب براى اغلب مورّخين مىباشد ، بعلاوه تفاسيرى بر روى كتب قدما برشته تحرير در آورده ، وفاتش در حدود سال 372 هجرى قمرى است ( براى اطلاعات بيشترى رجوع شود به طبقات الاطباء ابن ابى اصيبعه و ابن النديم و اخبار الحكماء قفطى ) .\r\n( 4 ) - ابو القاسم بن خلف الزهراوى كه در ميان اروپائيان به  Abulcasis  معروف مىباشد ، طبيب معروف متولد در اشبيليه كه در اواسط قرن يازدهم ميزيسته داراى تأليفى است به زبان عربى بنام ( التّصريف ) كه مكرّر بزبانهاى ديگر ترجمه شده است و بهترين ترجمه آن در سال 1778 ميلادى است كه توسّط  ) Channing - Oxford (  در دو جلد به عربى و ايطاليائى چاپ شده است .\r\n","page_name":" مقدمه 14 ","page_number":46},
  {"content":"\r\n\r\nاسلامى و چه در مغرب آن بهترين ادوار طبّ اسلامى است با توجّه به اين كه قسمت مشرق بر مغرب رجحان داشته و خوشبختانه عدّهء زيادى از مؤلّفين بزرگ و نمونه‌هاى اين تمدّن پزشكان ايرانى بوده‌اند ، در اينجا است كه با كمال جرأت و بدون آنكه طرفدارى شده باشد بايد بگوئيم كه :\r\nاستحقاق گفتن طبّ عرب كمتر مورد دارد بلكه اگر غلوّ ننموده باشيم بايد گفت طبّ ايرانى اسلامى كه ستارگان بزرگ اين آسمان دانش و جولان‌كنندگان اين ميدان وسيع پزشكان ايرانى بوده‌اند و از اين نظر تفوّق و برترى كه مؤلّفين و اطبّاء ايرانى بر سايرين داشته‌اند بايد حقّا نام طبّ ايرانى اسلامى بجاى طبّ عرب گفته شود .\r\n\r\nقسمت سوم - اختصاصات طب ايرانى اسلامى\r\nبراى بيان اين مطلب اگر خواسته باشيم حقّش را اداء نمائيم وقت بسيار لازم است تا بتوان از عهدهء اين امر بيرون آمد ولى ما بطور اختصار آن را از نظر خوانندگان گرامى ميگذرانيم تا زحمات پزشكان ايرانى معلوم گردد :\r\nالف - اطبّاء اسلامى شاگردان بقراط و جالينوس ميباشند كه با كمال دقّت كتب طبّى آنها را فراگرفته و به خوبى از عهده شاگردى برآمده و بهترين و بزرگترين شاگردان مكتب آنها ميباشند كه با كمال احترام و تواضع و فروتنى و صفاتى كه بايد در يك شاگرد وفادار باشد دربارهء استادان خود قائل هستند و اين مطلب در كتب جميع پزشكان ايرانى هويداست و ما من باب مثال قسمتى از بيان رازى پزشك نامى ايران را\r\n\r\n","description":"","footnote":"","page_name":" مقدمه 15 ","page_number":47},
  {"content":"\r\n\r\nدر كتاب شكوك بر جالينوس كه برشتهء تحرير در آورده و بسال 1318 ضمن كتاب « شرح حال و مقام محمّد زكرياى رازى » در صفحهء 247 متن عربى و ترجمهء فارسى آن را نگاشته‌ايم ذيلا ترجمه فارسى آن را مينگاريم :\r\n« در مقدمه كتاب محمّد زكريا از كار خود عذر خواسته و ميگويد مقام » « جالينوس بر هيچ كس پوشيده نيست و ممكن است بعضى از كوته‌نظران » « مرا بدين كار ملامت و سرزنش نمايند ولى فيلسوف و حكيم بر من خرده » « نخواهند گرفت بدليل آنكه در حكمت و فلسفه تقليد جايز نيست » « و ميبايست از روى دليل و برهان صحبت و گفتگو به عمل آيد و اگر » « شخصا جالينوس زنده ميبود مرا بدين تأليف ستايش ميكرد » .\r\nغير از رازى شيخ الرّئيس بو على سينا و همچنين اهوازى در كتب خود با كمال تعظيم نسبت باستادان و پيشوايان علم طبّ نگاه كرده‌اند و اين مسأله درجه قدردانى اينان را مىرساند .\r\nب - پس از آنكه پزشكان ايرانى درس استاد را به خوبى فرا گرفتند كم كم بر عقايد و آراء آنان با كمال احترام ايراداتى نموده و بدون اينكه نسبت باستادان بىاحترامى كنند اين ايرادات را با كمال انضباط و بهترين وجه در كتب خود بيان داشتند و اين مطلب از مطالعهء جميع كتب پزشكان ايرانى برمىآيد و بدين مناسبت بايد گفت كه شاگردان بقراط و جالينوس از استادانشان مجزّى شده‌اند بطورى كه بسيارى از علماء و مورّخين مغرب زمين نيز بدين گفته معتقدند كه شاگردان كتب بقراط و جالينوس بواسطه هوش سرشار و نبوغ و تتبّعات زياد از استادان جدا شده و مستغنى از آنها گرديده‌اند .\r\n\r\n","description":"","footnote":"","page_name":" مقدمه 16 ","page_number":48},
  {"content":"\r\n\r\nج - استقلال فكرى - پس از آنكه پزشكان ايرانى توانستند در دنباله مكتب بقراط و جالينوس نتيجه تتبّعات و تجربيّات خود را بمنصه ظهور برسانند بايد گفت كه اين امر نتيجهء دانش و استقلال فكرى آنان مىباشد كه در جميع مطالب معتقد به بيان استاد نبوده بلكه بعللى كه بيان كرديم از خود تراوشاتى بعلّت همين استقلال فكرى در كتب خود بيان داشته‌اند چنان كه رازى در كتاب معروف خود بنام « مرشد » يا « فصول » كه از روى فصول بقراط اقتباس نموده در مقدّمه چنين گويد :\r\n« چون كتاب فصول بقراط را از حيث عدم نظم و تفصيل براى طالبين » « دانش و متعلمين مشكل ديدم از اين جهت بر آن شدم كه اين كتاب را » « تنظيم كنم كه مدخل صناعت طبّ و طريقه آسانى براى شاگردان باشد . » د - ايراد و خرده‌گيرى بر كتب يونانيها - پزشكان اسلامى بخصوص ايرانيها پس از آنكه دورهء ترجمه كتب يونانى بپايان رسيد همانطور كه در بالا بيان داشتيم استقلال فكرى حاصل نموده و كتب يونانيان بخصوص دو نمونه بزرگ عالم طبّ يعنى بقراط و جالينوس را حلاجى و زير و رو كرده‌اند ، گر چه ترجمه‌هائى كه از كتب طبّى به عمل آمده بود كامل العيار نبودند بلكه نقائصى در آن مشاهده ميشده چنان كه بو على سينا بدين مطلب در شرح حال خود كه بشاگردش ابو عبيد الواحد بن محمّد الفقيه الجوزجانى املاء نمود ميگويد : « من چهل بار كتاب ما بعد » « الطبيعه ارسطو را خوانده كه كاملا آن را از حفظ بودم ولى خوب آن را » « نفهميده بودم و تصوّر چنين مينمودم كه براى فهم و درك آن راهى نباشد » « اتّفاقا كتاب ( اغراض ما بعد الطبيعه ) ابو نصر فارابى را يافتم پس از آن » « بكمك اين كتاب فلسفه و حكمت ارسطو را درك نمودم » .\r\n\r\n","description":"","footnote":"","page_name":" مقدمه 17 ","page_number":49},
  {"content":"\r\n\r\nبيان اين مطلب مىرساند ترجمه‌هائى كه از يونانى به عمل آمده آن طور كه بايد و شايد فهمش آسان نبوده و وقتى نابغه بزرگى مانند بو على سينا در فهم مطالب در زحمت باشد از ديگران چه توقّع ميتوان داشت ، بدين لحاظ حكماء و اطباء آن زمان چه در دورهء مترجمين و چه پس از آنها احتياج به استفاده از كتب يونانى داشتند بديهى است اجبارا آن كتب مورد قبولشان بوده ولى كم كم پزشكان ايرانى توانستند اين كتب را كاملا بررسى نموده و آنچه كه با عقل و تجربه موافقت داشته قبول و نسبت به آن قسمت كه با عقل و تجربه ( بفراخور معلومات آن زمان ) منافات داشته و يا آنكه نقائصى در اين كتب مشاهده مينمودند با كمال احترام و تعظيم نسبت به پيشينيان ايراد گرفته و بديهى است غير از ايرانيان ديگران نيز ايرادات و اشكالاتى بر كتب و معلومات يونانيها گرفته‌اند .\r\nاما در تاريخ طبّ اسلامى در حقيقت كسانى كه اوّل دفعه جرأت اين امر را پيدا نموده و با كمال شهامت در اين ميدان پيدا شدند ايرانيها بودند ، مضافا به اين كه از خود تآليف و تصانيف عظيمه و آثار گرانبهائى در طبّ بيادگار گذارده كه عموما مجموعه آثار قدما و دوران خودشان را بطور اتمّ و اكمل بيان داشته‌اند .\r\nنمونه‌اى از اين شهامت يعنى ايراد و خرده‌گيرى حسابى بر كتب پيشينيان و نتيجه استقلال فكرى پزشكان ايرانى در اغلب كتب نوابغ ايرانى مانند رازى و اهوازى و شيخ الرّئيس بو على سينا و ديگران ديده مىشود و اينك من باب مثال اهوازى را شاهد اين امر قرار ميدهيم :\r\nپزشك عاليشأن ايرانى على بن عباس مجوسى اهوازى ارجانى\r\n\r\n","description":"","footnote":"","page_name":" مقدمه 18 ","page_number":50},
  {"content":"\r\n\r\nدر مقدّمه كتاب مستطاب خود ( كامل الصّناعة الطبية الملكى ) پس از تعريف و تمجيد از آثار پيشينيان و بيان مطالعه كتب آنان بر هر يك از اين پزشكان به نحوى ايراد گرفته است :\r\n« از كتب بقراط و جالينوس و اوربياسيوس و فولس الاجنطى » « و يوحنّا بن سرابيون حتى رازى يك يك انتقاد و ايراد نموده و بعقيدهء » « خود پس از مطالعهء كتب اينان انتقادات خود را مفصّل و مشروح با ذكر » « نقائص و قلت مطالب و يا ايجاز و اختصار مواضيع مشروحا در كتاب ملكى » « مينگارد كه اگر بخواهيم بذكر آن بپردازيم باعث تطويل كلام گردد » « لذا خوانندگان گرامى را بمقدّمه كتاب ملكى حوالت ميدهيم » .\r\nغير از اهوازى همانطور كه گفته شد ديگران نيز از پزشكان ايرانى انتقاداتى بر كتب استادان يونان نگاشته‌اند كه اگر بخواهيم يك يك آن را در اين مختصر بيان كنيم باعث تصديع خواهد شد .\r\nبنا بر اين ملاحظه مىشود كه شاگردان مكتب بقراط و جالينوس علاوه بر آنكه شرح زيادى بر كتب آنان نوشته‌اند احاطه كامل به نوشته‌هاى اطباء يونانى پيدا نموده ايرادات و انتقاداتى جدّى بر آنها گرفته كه در تاريخ طبّ و ترقّى و سير كامل اين علم بسيار مهم مىباشد « 1 » .\r\nه - كتب و آثار گرانبهاى پزشكان اسلامى - پس از آنكه پزشكان اسلامى بخصوص ايرانيان در كار خود متبحّر و استاد گرديدند با\r\n\r\n\r\n","description":"","footnote":"\r\n( 1 ) - در اينجا بايد متذكر گرديد كه كم كم پزشكان ايرانى بواسطه تشخص و تعين علمى خود دست از زبان عربى برداشته و كتب خود را به زبان پارسى نگاشته‌اند نمونه‌هاى آن از ابن سينا شروع شده و پس از وى نمونه بزرگ ديگرى مانند گرگانى پيدا شده كه ذخيره خوارزمشاهى را بپارسى برشته تحرير در آورده است كه در مقام خود بىنظير است .\r\nاين مطلب مىرساند كه ايرانيان در برابر كتب طبى يونانى تقريبا مستغنى بوده‌اند .\r\n","page_name":" مقدمه 19 ","page_number":51},
  {"content":"\r\n\r\nتوجّه به اين كه كتب پيشينيان را بدقّت مطالعه نموده و استقلال فكرى يافته بر آنان ايراد و انتقاد نموده آثارى گرانبهائى از خود بيادگار گذارده كه جميع كتب و آثار قدما از دوران بقراط تا دوران خود و از اين دوره تا قرن شانزدهم و هفدهم ميلادى را تحت الشّعاع قرار دادند .\r\nنتيجه‌اى كه از اين نبوغ در طبّ اسلامى بخصوص طبّ ايرانى اسلامى بظهور رسيد هزاران كتب طبّى است كه اگر بخواهيم بذكر نام آنها بپردازيم مطلب بدرازا كشد و فقط براى ذكر فهرست آن شايد صدها صفحه لازم باشد تا آنكه بتوان از عهدهء اين مهمّ برآمد .\r\nپس از آنكه اين مشعل فروزان در دانش پزشكى يعنى چراغ نورانى كه توسّط ايرانيان و مسلمين افروخته گرديد و نمونهء آثارى از كتب خود بعالم نشان دادند فروزندگى و فروغ آن تا قرون متماديه در عالم برقرار و براى روشنائى راه در جلوى پاى طالبين علم طبّ در حركت بود .\r\nبارى نتيجه چنين شد كه على بن ربن طبرى كتاب « فردوس الحكمه » و « تحفة الملوك » و « و حفظ الصحه » و امثال آنها و رازى قريب صد جلد كتاب و مقاله و رساله در طبّ مانند « حاوى » و « منصورى » و « مرشد » و « طبّ الملوكى » و « من لا يحضره الطبيب » و كتاب « جدرى و حصبه » و كتاب « برء الساعه » و كتاب « قرابادين » و امثال ذلك را برشته تحرير در آورده و ابن مندويه « 1 » اصفهانى كتاب « كفايه ( يا كافى ) » و\r\n\r\n\r\n","description":"","footnote":"\r\n( 1 ) - ابن مندويه ، ابو على احمد بن عبد اللّه بن مندويه اصفهانى از اطبّاى بزرگ قرن چهارم هجرى قمرى است ( 372 - 338 ) ميگويند از جمله بيست و چهار نفر طبيبى بوده كه در بيمارستان عضدى توسّط امير ديلمى براى معالجه خوانده شده و درباره‌اش مستمرّى برقرار گرديده است ، تأليف معروفش كتاب كافى است و غير از آن تأليفات ديگرى نيز داشته است .\r\n","page_name":" مقدمه 20 ","page_number":52},
  {"content":"\r\n\r\nاهوازى كتاب « كامل الصناعة الطبيه الملكى » و شيخ الرّئيس بو على سينا كتاب « قانون و رسالات قلبيه و قولنج و نبض » و امثال ذلك و بيش از بيست تأليف ديگر طبى و جرجانى كتاب « ذخيره » « 1 » و « خفّى علائى « 2 » » و « يادگار » « 3 » و ابن رشد قرطبى كتاب « كليات » « 4 » و « سموم » « 5 » و « شرح بر قانون بو على « 6 » » و « ترياق » « 7 » و ابن زهر اندلسى كتاب « اغذيه » و « تذكره دواى مسهل » و « كتاب التّيسير » « فى المداواة و التّدبير « 8 » » و ابو القاسم بن خلف الزّهراوى كتاب معروف « التّصريف » را تأليف نموده‌اند و همچنين خاندان ماسويه « 9 » كه به ابن ماسويه و خاندان\r\n\r\n\r\n","description":"","footnote":"\r\n( 1 ) ذخيره خوارزمشاهى - خفى علائى - يادگار سيد اسماعيل هر سه از تأليفات زين الدّين ابو ابراهيم اسماعيل بن حسن بن محمّد بن احمد الحسينى است ، كتاب ذخيره از كتب طبّى بسيار معتبر است كه به فارسى برشته تحرير در آمده و حاوى جميع مطالب طبّى تا آن زمان مىباشد كه متأسفانه تا به حال بچاپ نرسيده است .\r\nخفى علائى كه وجه تسميه‌اش به اين اسم مأخوذ از خف ( موزه - چكمه ) است كه بتوان آن را در چكمه نگاه‌داشت و علّت تأليف آن را جرجانى در مقدّمه ميفرمايد كه آن را بدين جهت تأليف كردم كه شامل جميع امراض باشد كه در موقع لزوم فورى معالجت پذيرد اين كتاب در بمبئى بچاپ رسيده است ، اين دو كتاب را جرجانى بنام علاء الدوله خوارزمشاه تأليف نموده است .\r\nيادگار سيد اسماعيل جرجانى نيز از تأليفات جرجانى و در علم طبّ است ، وفات جرجانى بسال 531 هجرى قمرى است .\r\n( 2 ) ذخيره خوارزمشاهى - خفى علائى - يادگار سيد اسماعيل هر سه از تأليفات زين الدّين ابو ابراهيم اسماعيل بن حسن بن محمّد بن احمد الحسينى است ، كتاب ذخيره از كتب طبّى بسيار معتبر است كه به فارسى برشته تحرير در آمده و حاوى جميع مطالب طبّى تا آن زمان مىباشد كه متأسفانه تا به حال بچاپ نرسيده است .\r\nخفى علائى كه وجه تسميه‌اش به اين اسم مأخوذ از خف ( موزه - چكمه ) است كه بتوان آن را در چكمه نگاه‌داشت و علّت تأليف آن را جرجانى در مقدّمه ميفرمايد كه آن را بدين جهت تأليف كردم كه شامل جميع امراض باشد كه در موقع لزوم فورى معالجت پذيرد اين كتاب در بمبئى بچاپ رسيده است ، اين دو كتاب را جرجانى بنام علاء الدوله خوارزمشاه تأليف نموده است .\r\nيادگار سيد اسماعيل جرجانى نيز از تأليفات جرجانى و در علم طبّ است ، وفات جرجانى بسال 531 هجرى قمرى است .\r\n( 3 ) ذخيره خوارزمشاهى - خفى علائى - يادگار سيد اسماعيل هر سه از تأليفات زين الدّين ابو ابراهيم اسماعيل بن حسن بن محمّد بن احمد الحسينى است ، كتاب ذخيره از كتب طبّى بسيار معتبر است كه به فارسى برشته تحرير در آمده و حاوى جميع مطالب طبّى تا آن زمان مىباشد كه متأسفانه تا به حال بچاپ نرسيده است .\r\nخفى علائى كه وجه تسميه‌اش به اين اسم مأخوذ از خف ( موزه - چكمه ) است كه بتوان آن را در چكمه نگاه‌داشت و علّت تأليف آن را جرجانى در مقدّمه ميفرمايد كه آن را بدين جهت تأليف كردم كه شامل جميع امراض باشد كه در موقع لزوم فورى معالجت پذيرد اين كتاب در بمبئى بچاپ رسيده است ، اين دو كتاب را جرجانى بنام علاء الدوله خوارزمشاه تأليف نموده است .\r\nيادگار سيد اسماعيل جرجانى نيز از تأليفات جرجانى و در علم طبّ است ، وفات جرجانى بسال 531 هجرى قمرى است .\r\n( 4 ) -  Colliget  .\r\n( 5 ) .  De Venenis liber  .\r\n( 6 ) .  Commentaire sur le Canon d'Avicenne  .\r\n( 7 ) .  Theriaca  .\r\n( 8 ) .\r\n De rectificatione et facilitatione regiminis et medications \r\n، ( 9 ) - آل ماسويه ، اين نام به عدّه‌اى از پزشكان كه به آل ماسويه و يا ابن ماسويه در تاريخ طبّ معروف ميباشند متعلّق است كه عبارتند از :\r\nالف - ماسويهء اوّل كه كنيه‌اش ابو يوحنّا از اطبّاى سريانى و در بيمارستان جندى ( بقيه در ذيل صفحهء 22 )\r\n","page_name":" مقدمه 21 ","page_number":53},
  {"content":"\r\n\r\nسرابيون « 1 » كه به ابن سرابيون معروف ميباشند و ابن جلجل اندلسى و آل بختيشوع و آل حنين و بو سهل مسيحى « 2 » ( صاحب كتاب المائه فى الطبّ ) و امثال آنها كتبى در طبّ برشتهء تحرير در آورده‌اند .\r\n\r\n\r\n","description":"","footnote":"\r\nشاپور بساختن دارو و پرستارى بيماران اشتغال داشته و بهرهء كامل از علم طبّ نداشته است ، پس از مدّتى اقامت در جندى شاپور بواسطه واقعهء معالجه كارش بالا گرفت و بدربار هارون رفت و در سلك اطبّاء هارونى منسلك گرديد ، فرزندان ابو يوحنّا نيز در دربار خلفاى عبّاسى مقام بلندى احراز كردند كه اوّلين آنها يوحنّا بن ماسويه است ، اروپائيان ماسويه را بنام  Masouah - Mesue  ميگويند .\r\nب - جورجيس بن ماسويه پسر ماسويه فوق الذّكر كه سالها در جندى شاپور و بغداد نزد پدر و برادرش به خدمت مشغول بوده است ولى به پاى پدر و برادر ديگرش كه يوحنّا بن ماسويه يا يحيى بن ماسويه است نمىرسد .\r\nج - يوحنّا بن ماسويه كه كنيه‌اش ابو زكريّاست و او معروف‌ترين افراد آل ماسويه و صاحب تأليف بزرگى در طبّ است كه قريب 35 جلد مىباشد . وفاتش بسال 243 هجرى قمرى است ( نبايد اين شخص را با يحيى بن ماسويه كه باسم ماسويهء جوان معروف مىباشد و شاگرد شيخ الرّئيس بو على سينا بوده اشتباه كرد ، وفات وى بسال 409 هجرى قمرى است ) .\r\nد - ميخائيل بن ماسويه كه طبيب مخصوص مأمون بوده و خواهر جبرائيل بن بختيشوع طبيب مشهور را در حباله نكاح داشته و برادر يوحنّاست ولى در مقام طبّى و فضل بپاى وى نمىرسد .\r\n( 1 ) - ابن سرابيون ،  Serapion  در تاريخ دو نفر بنام ابن سرابيون معروف ميباشند ، اوّل يوحنّا بن سرابيون ، دوّم داود بن سرابيون و عموما وقتى ابن سرابيون گفته مىشود مقصود يوحنّاست كه صاحب دو تأليف بنام كناش كبير و كناش صغير مىباشد و مترجم معروفى بوده است .\r\n( 2 ) - صد باب بو سهل مسيحى ، اين كتاب تأليف بو سهل مسيحى معروف استاد و مصاحب بو على سينا مىباشد و نام ديگر آن كتاب المائة فى الطبّ است .\r\n","page_name":" مقدمه 22 ","page_number":54},
  {"content":"\r\n\r\n\r\nقسمت چهارم - ابن سينا\r\nبسا مطالعهء قسمتهاى مذكوره در بالا مخصوصا قسمت سوّم موضوع علم طبّ و ميراثى كه پس از سه قرن و نيم پس از اسلام در عالم تمدّن اسلامى براى طالبين علم طبّ بيادگار گذارده شد تا اندازه‌اى روشن گرديد و بايد گفت ابن سينا وارث معلومات آن زمان تا دوران خود بوده مضافا به اين كه :\r\nاولا بواسطهء هوش و نبوغ فوق العاده توانسته است گامهاى بسيار سريع در اين علم شريف بردارد .\r\nثانيا از نظر مقتضيات دوران و دست‌رسى بخزائن كتب سامانيان از طرفى و از طرف ديگر بواسطه صدارت و وزارت توانسته بطبّ جامع تا دوران خود احاطه داشته باشد و پس از خود مكتب بزرگى در عالم برقرار نمايد .\r\nما در اين مختصر نمىخواهيم شرح حال و مقام وى را متذكّر گرديم بلكه از نظر آنكه چند كلمه بر سبيل اختصار حق استاد را ادا نموده باشيم نكاتى چند در باب مقام وى در طبّ و مؤلفات و اصول و عقايد و نظريّات طبّى وى گفته تا شايد كمى از حقوق بزرگترين حكيم و طبيب ايرانى ادا شده باشد .\r\n\r\nشيخ الرئيس شرف الملك حجة الحق حسين بن عبد الله بن حسن بن على بن سينا\r\nدر عالم متمدّن امروزى نام بو على سينا يكى از بزرگترين نامهائى است كه همه آن را ميشناسند .\r\nدر ايران ما شايد كمتر كسى باشد كه نام وى را نشنيده باشد و اطّلاعات موجز و مختصرى در باب اين دانشمند نداشته باشد .\r\n\r\n","description":"","footnote":"","page_name":" مقدمه 23 ","page_number":55},
  {"content":"\r\n\r\nآنان كه از تمدّن اروپائى مخصوصا قسمت علوم بهره دارند ميدانند كه نام اين دانشمند تا چه اندازه در مغرب زمين بعلوّ قدر مشهور مىباشد و هر كس كه مختصر اطّلاعى از علوم طبّى و طبيعى و فلسفه و حكمت و منطق و امثال آن دارد پى بمقام شامخ اين استاد برده است .\r\nهمه ميدانيم كه مقام استاد بالاتر از آن است كه در اطراف آن صحبت شود چرا كه :\r\nاولا راجع بمقام چنين استادى را حق آنست كه استادان فنّ سخنى بگويند و بنده ناچيز با بضاعت مزجات را بدين امر چه كار - امّا چه بايد كرد دل به دريا زدم و در اين راه قدم گذاردم .\r\nثانيا براى روشن شدن مقام شيخ بايد كتب و رسالات زياد نوشت تا حق وى ادا گردد .\r\nامّا براى ما ايرانيان و مخصوصا اطبّاء ايران شناختن مقام وى در طبّ امرى است كه علم بدان از نظر تعين و تشخّص ملّى بسيار ضرورى مىباشد و مخصوصا آنكه گاهگاهى زمزمه‌هائى دربارهء مليّت اين استاد بزرگ در عالم برخاسته مىشود كه از فلان سرزمين و يا فلان كشور است .\r\nاينك بمناسبت آنكه انجمن آثار ملّى در نظر دارد جشن هزارهء استاد را در سال 1330 هجرى شمسى ( 1951 ميلادى ) بر پا نمايد قبل از آنكه چند كلمه در باب مقام نابغهء بزرگ ايرانى صحبت نمايم بذكر يك دو نكته مبادرت ميورزيم :\r\nبو على سينا طبيب و حكيم بزرگ ايرانى و افتخار كشور ماست و با هزاران چسب و وصله هيچ كس نخواهد توانست وى را به خود بچسباند و وصل نمايد و همانطور كه بعضى اوقات راجع به رازى مطالبى از طرف بعضى ملل در باب ملّيتش بيان مىشود دربارهء بو على سينا هم اين زمزمه\r\n\r\n","description":"","footnote":"","page_name":" مقدمه 24 ","page_number":56},
  {"content":"\r\n\r\nشنيده مىشود و علّت آن است چون اين استادان علاوه بر آنكه در كشور ما شهرت بسزائى دارند مشهور جهان نيز ميباشند از اين جهت بسيار واضح است هر كس مايل مىباشد آنان را از خود بداند و بر اين عقيده هرجى نيست چرا كه غريزه طبيعى بشرى است كه مال و متاع و آدم خوب و دانشمند را ميخواهد مال خود بداند ، و الا كسى كه پدر و مادرش ايرانى و زائيده خاك و قلمرو ايران زمين باشد و در حكومت سلسلهء ايرانى به خدمت اشتغال داشته باشد و كفايت امور ايران و ايرانى را عهده دارد بوده باشد ايرانى است و اگر احيانا تولّدش در سرزمينى باشد كه نامش تركستان باشد و يا آنكه تأليفاتى به عربى داشته باشد بايد گفت كه ايرانى نيست ؟\r\nكما اينكه در باب رازى كه بغلط طبيب عرب از طرف بعضيها گفته مىشود ناصحيح است و اين مطلب را بندهء ناچيز در بخشى از كتاب « شرح حال و مقام محمّد زكريّاى رازى پزشك نامى ايران » در صفحات 292 - 293 - 294 - 295 مفصلا بيان داشته‌ام و تصوّر نمىنمايم كه اطاله كلام از بابت مطالب بديهى مورد داشته باشد و به صرف آنكه كسانى ادعا نمايند كه سبك شعر تركستانى متعلّق به كسى است كه ملّيت آن منسوب به ملّتى غير از ايرانى باشد آن وقت بايد جميع شعراى ايرانى را كه بسبك تركستانى شعر گفته‌اند غير ايرانى بدانيم ! مطلب مربوط بموضوع بالا را بدين جا ختم نموده و كمى دربارهء مقام طبّى شيخ صحبت مينمائيم .\r\nمطالعه در معلومات و آثار شيخ سه جنبه دارد :\r\nاول ، از نظر طبّ .\r\n\r\n","description":"","footnote":"","page_name":" مقدمه 25 ","page_number":57},
  {"content":"\r\n\r\nدوم ، از نظر ادب .\r\nسوم ، از نظر فلسفه .\r\nاينك در اين مختصر شيخ را از نظر طبّ مورد مطالعه قرار ميدهيم و قسمتهاى ديگر را باستادان ادب و فلسفه واگذار مينمائيم .\r\nاز مطالعه تآليف و كتب پزشكى شيخ مقام وى در تاريخ طبّ بخصوص اثرى كه در عالم متمدّن گذارده است معلوم مىشود و گذشته از آنكه شيخ الرّئيس در حكمت طبيعى يد طولى داشته در حكمت الهى و طبيعيات و منطق و ادب دستى بسزا داشته است .\r\nاينك مختصرى از عقايد و اصول و اثرى كه ابن سينا در جهان پزشكى از خود بيادگار گذارده است بيان ميداريم .\r\nبراى بيان امر بالا وقت بسيار زياد و مطالعهء فراوان كتب طبّى ابن سينا لازمست تا بتوان از حقّ اين امر بيرون آمد .\r\n\r\nكتب و مؤلفات طبى ابن سينا\r\nكتب طبّى ابن سينا بيش از بيست عدد مىباشد كه عموما به زبان عربى ( يعنى زبان علمى آن دوران ) تأليف گرديده است .\r\nاينك قبل از آنكه يك يك كتب طبّى شيخ را بنگاريم مختصرى در باب كليّات كتب مزبور بحث مىنمائيم .\r\nكتب طبّى شيخ كه سردسته آنها قانون معروف مىباشد عموما با عبارتى بسيار فصيح برشته تحرير در آمده و اين امر از عجائب و معجزات قلمى شيخ مىباشد كه توانسته است با سحر قلم كتابش را مدّت قريب هفت قرن عالمگير و عالم‌پسند نمايد كه مورد استفاده جميع طلاب علم طبّ چه در مشرق و چه در مغرب قرار گيرد .\r\n\r\n","description":"","footnote":"","page_name":" مقدمه 26 ","page_number":58},
  {"content":"\r\n\r\nچنان كه ميدانيم چون در قديم ( تا پنجاه سال قبل در ايران نيز متداول بوده است ) خواندن علم طبّ يا فلسفه ملازمه داشته است بدين جهت بدون استثناء عموم طالبين علم طبّ تحصيل فلسفه و طبّ را با يكديگر توأم انجام ميدادند و اين امر در وضع طبيب و شهرت وى در قديم الايّام بسيار اهميّت داشته است و اصولا تحصيل فلسفه از لوازم و واجبات اوّليّه براى هر طبيب بوده است .\r\nروى همين اصل بوده است كه رازى را بعلّت آنكه در فلسفه و حكمت مانند طبّ چندان وارد نمىدانستند در كتاب سيرهء فلسفى خود بدان اشاره نموده و از اين موضوع بسيار دلگير بوده است .\r\nبهر حال چون جنبهء فلسفى و حكمتى ابن سينا بر عموم پزشكان دانشمند آن دوران مىچربيده بدين لحاظ شهرت كتب طبّى وى از كتب سايرين زيادتر شده است .\r\nاز طرف ديگر علاوه بر سحر قلم و رجحان جانب فلسفى ، شيخ را قدرت ادبى كم نظيرى بوده و اگر جانب فلسفه را نيز كنار گذاريم جنبهء ادب شيخ باعث شهرت عالمگير كتب و رسالات وى شده است .\r\nاز اينها گذشته چون مدّتها شيخ در مناصب ديوانى و مقام وزارت و امثال آنها بسر ميبرده بديهى است اين قسمت نيز بشهرت كتب وى كمك نموده است ولى بايد از روى حقّ و انصاف گفت اگر احيانا شيخ مقام وزارت و صدارت نداشت و مناصب دولتى را فاقد بود باز كتب طبّى شيخ همين مقام را داشت مضافا به اين كه قسمتى مهمّ از تصنيفات و تأليفاتش را بو على سينا در مواقع بيكارى يا در زندان برشتهء تحرير در آورده است .\r\n\r\n","description":"","footnote":"","page_name":" مقدمه 27 ","page_number":59},
  {"content":"\r\n\r\nبارى بحث در موضوع بالا شايان دقّت بسيار است و محقّق را بايد اصولا حقّ ورود در اين قبيل مباحث باشد تا چه رسد به بندهء ناچيز با كمى بضاعت دانش .\r\nاين بود مختصرى از علل شهرت جهانى كتب طبّى ابن سينا و اينكه مدّت قريب هفت قرن مرجع تمام طالبين علم طبّ شرق و غرب بوده است .\r\nبنده شخصا پس از مطالعاتى در باب كتب طبّى پزشكان دانشمند ايرانى به موضوعى برخورده‌ام كه از ذكر آن ناگزيرم و آن اينكه :\r\nعدّه‌اى از دانشمندان را عقيده آنست كه رازى زبان يونانى ميدانسته و اين موضوع براى فرا گرفتن اصل موضوعات طبّى يكى از كليدهاى بزرگ دانش آن روز بشمار ميرفته و اين مطلب از يكى از تأليفات رازى بنام « قصيده فى العظه اليونانيّه » بر ميآيد و اگر اين حرف صحيح باشد ديگر احتياجى براى رازى نبوده كه ترجمه عربى كتب يونانى را مورد مطالعه قرار دهد بلكه ميتوانسته مستقيما از كتب يونانى اقتباس نمايد يعنى همان كارى كه حنين بن اسحاق و ساير مترجمين سريانى انجام داده‌اند امّا شواهد امور بيشتر مىرساند كه استفادات رازى از كتب عربى ترجمه شده از يونانى بوده است منتهى آنكه در طى تأليفات رازى قرائن و امارات زيادى است كه بعضى اوقات محقّق را متوجّه آن ميسازد كه شايد رازى زبان يونانى ميدانسته و كليد بزرگ دانش آن روزى را در دست داشته است . امّا در باب بو على سينا تا به حال كسى را عقيده بدين امر كه شيخ زبان يونانى ميدانسته نبوده است و از اين لحاظ رازى را حقّا برترى بر بو على سيناست و ما اين نكته را از نظر مقام طبّى اين دو بحث\r\n\r\n","description":"","footnote":"","page_name":" مقدمه 28 ","page_number":60},
  {"content":"\r\n\r\nنمىنمائيم ( چرا كه مقام طبّى عملى رازى بر ابن سينا رجحان دارد ) بلكه فقط از نظر تأليف و تصنيف كتب و در دست داشتن مفاتيح كار بحث نموديم .\r\n1 - قانون  ) Canon (  - بارى همانطور كه در صفحهء قبل متذكّر شديم ابن سينا را متجاوز از بيست تأليف طبّى است كه سردستهء آنها قانون معروف مىباشد .\r\nقانون كتابى است كه يك فيلسوف دانشمند منطقى با بيانى بسيار شيوا و قلمى سحرآسا برشتهء تحرير در آورده بر خلاف حاوى و تأليفات طبّى ديگر رازى كه توسّط يك طبيب آزموده و مجرّب تأليف گرديده است .\r\nدر باب مقام قانون همين بس كه مدّت قريب هفت قرن طبّ اروپا مسخّر اين كتاب و شيخ را طرفدارانى بىنظير بوده و در جميع دانشگاههاى آن دوران من‌پليه ( فرانسه ) و دانشگاههاى ايطاليا و غيره اين كتاب تدريس ميشده است تا آنجا كه شيخ را بلقب « رئيس و ملك الاطبّاء » ملقّب ساخته‌اند .\r\nبا آنكه قانون تا نيم قرن پيش در ايران تدريس ميشده و كتاب كلاسيك طبّى كشور ما بوده است مع هذا بايد گفت مورّخين مغرب زمين هم در شناسائى و تجزيهء اين كتاب مستطاب بسيار زحمت كشيده و به اين نتيجه رسيده‌اند كه :\r\nقانون بواسطه حسن ترتيب و مبانى علمى خود شهرت جهانى يافته و اين كتاب با آنكه پس از حاوى و منصورى و ساير كتب طبّى رازى و كتاب كامل الصّناعه اهوازى برشتهء تحرير در آمده توانسته است همه آنها را تحت الشّعاع قرار دهد ( با توجّه به اين كه همهء كتب مذكوره در بالا در مقام\r\n\r\n","description":"","footnote":"","page_name":" مقدمه 29 ","page_number":61},
  {"content":"\r\n\r\nخود بسيار عاليشأن ميباشند مخصوصا كتاب كامل الصّناعه كه كتاب بسيار جامعى و از نظر نظم و ترتيب كتاب طبّى بىنظير مىباشد و ما اين مطلب را ضمن ضميمهء دوّم سال 1326 مجله جهان پزشكى اسفند ماه 1326 متذكّر گرديده‌ايم ) و جميع آنها را كنار گذاشته و شهرت بىنظيرى يافته و عجب اين جاست كه كتاب قانون در حيات شيخ نيز بسيار مشهور بوده است .\r\nابن رشد با تمام معلومات و شهرتش نتوانسته است كتاب كليّات خود را در عالم متمدّن آن زمان مانند قانون ابن سينا مشهور سازد و در دانشگاهها برقرار نمايد .\r\nناگفته نماند كه بعضى از پزشكان مانند ابن زهر پس از ابن سينا بر قانون عيب گرفته كه محتاج بحث زيادى است امّا خوشبختانه نتوانسته‌اند از اهميّت و مقام قانون بكاهند و قانون همچنان با كمال اقتدار مورد استفادهء دانشگاههاى شرق و غرب بوده و در انتقال طبّ اسلامى ايرانى از مشرق به مغرب نقش بزرگى را عهده‌دار بوده است .\r\nمتن عربى قانون در سال 1593 ميلادى در شهر رم و ترجمهء عبرى آن در سال 1491 در ناپل ( ايطاليا ) و ترجمهء لاتينى آن قريب سى دفعه طبع شده است .\r\nعدّهء زيادى از دانشمندان مشرق و مغرب بترجمه و شرح قانون پرداخته‌اند .\r\nاوّل كسى كه بترجمهء قانون به زبان لاتين پرداخته ژرار دوكرمن « 1 » مىباشد .\r\nقانون در پنج كتاب يا پنج قسمت تدوين گرديده است به ترتيب زير :\r\n1 - كليّات ،\r\n\r\n\r\n","description":"","footnote":"\r\n( 1 ) -  Geraard de Cremone \r\n","page_name":" مقدمه 30 ","page_number":62},
  {"content":"\r\n\r\n2 - ادويه مفرده ، 3 - امراض مخصوصهء اعضاء ، 4 - امراض عمومى بدن ، 5 - ادويه مركّبه .\r\nنسخ متعدّده خطّى از كتاب قانون در عالم موجود مىباشد و در جميع كتابخانه‌هاى دنيا تعداد زيادى از آن وجود دارد ، بر خلاف حاوى رازى كه اصولا طبق تمايل نسّاخ و كتّاب تحريفات زيادى شده و پس و پيش‌هائى در ابواب و فصول آن ديده مىشود و شايد دو كتاب حاوى مثل يكديگر نباشند .\r\nاين جانب در كتابخانه‌هاى طهران نسخ متعدّده خطّى قانون را ديده‌ام و در كتابخانه شخصىام نيز يك نسخه خطّى از اين كتاب را دارم .\r\nامّا اگر بخواهيم صراحة بيان عقيده نمائيم براى تشريح قانون و عقايد طبّى و علمى ابن سينا قطعا سالها وقت و ممارست لازم است تا بتوان اين مهمّ را كفايت نمود و بعقيده بنده براى آنكه كسى اهليّت و استحقاق اين امر را داشته باشد احاطه كامل بعلوم طبّى قديمه و جديده از واجبات و لوازم موضوع است .\r\nحال بشرح ساير كتب ابن سينا ميپردازيم .\r\n2 - ادويه قلبيه - كه با لاتينى ترجمه گرديد و ترجمه لاتينى اين كتاب  Medicamenta cordialis  مىباشد ، ترجمه اين كتاب در دانشكده‌هاى طبّ مغرب زمين و محافل طبّى آن سرزمين كمال شهرت را داشته و از آن استفادات كامل نموده‌اند .\r\nاز اين كتاب نسخ خطّى زياد در كتابخانه‌ها موجود مىباشد .\r\n\r\n","description":"","footnote":"","page_name":" مقدمه 31 ","page_number":63},
  {"content":"\r\n\r\n3 - الحزن و اسبابه - چنان كه از اسم آن بر ميآيد در باب اندوه و علل و اسباب آن است . موضوع بالا در طبّ قديم نقش بزرگى بازى ميكرده است و عقايد و نظريّات زيادى در باب اصل و سبب و ريشهء حزن بيان مىنموده‌اند .\r\n4 - رسالهء عشق - اين رساله را ابن سينا براى شاگرد خود ابو عبد اللّه الفقيه المعصومى تأليف نموده است .\r\nنسخهء خطّى آن در كتابخانهء مجلس موجود است .\r\nدر اين باب لازم است متذكّر گرديم كه موضوع عشق و تعبيراتى كه قدما در اين باب مينمودند اصولا يكى از مباحث مهمهء طبّى را تشكيل ميداده چنان كه همه حكايت معالجه خواهرزاده قابوس را كه مبتلى بماليخولياى عشق بوده بتوسط ابن سينا كه درمان وى را وصل بمعشوقه ميدانسته از آن مطّلع ميباشند .\r\n5 - حواشى قانون .\r\n6 - رساله قلبيه - اين رساله چنان كه از اسم آن مستفاد ميگردد در باب قلب و مانند رساله « ادويه قلبيه » بسيار ممتاز مىباشد . نسخهء خطّى آن در كتابخانه آقاى حاج حسين آقا ملك موجود است .\r\n7 - رساله قولنج - اين رساله در باب قولنج است و قولنج در طبّ قديم نقش بسيار مهمى را بازى ميكرده و عدّهء زيادى از عوارض و دردهاى شكمى و امثال آن را عموما قولنج مىناميدند ، از اين رساله در اغلب كتابخانه‌ها موجود است .\r\n8 - رساله - كه شيخ به ابو الفرج حكيم در باب مسائلى كه بين\r\n\r\n","description":"","footnote":"","page_name":" مقدمه 32 ","page_number":64},
  {"content":"\r\n\r\nآنها بوده نوشته است « رساله الشيخ الى الشيخ ابى الفرج الحكيم فى مسأله طبيّه دارت بينهما » .\r\nاز اين رساله در كتابخانهء آقاى حاج حسين آقا ملك موجود است .\r\n9 - كتاب التدارك الانواع خطاء التدبير .\r\nاين كتاب را ابن سينا جهت ابو الحسن احمد بن محمّد السّهيلى وزير على بن مأمون خوارزمشاه برشتهء تحرير در آورده است .\r\nاين كتاب شامل هفت مقاله است .\r\nاين كتاب در سال 1305 هجرى در حاشيهء كتاب تأليفى رازى بنام « منافع الاغذيه و دفع مضارها » تحت عنوان « دفع المضار الكليه عن الابدان الانسانيّه بتدارك انواع خطاء التدبير » در مصر چاپ شده و يكى از شاهكارهاى ابن سيناست .\r\n10 - تعاليق مسائل حنين .\r\n11 - رسالهء سكنجبين - اين رساله در باب سكنجبين است و بايد دانست قدما را عقايد خاصّى راجع به اين مايع بوده و چون اين مايع كه از امتزاج عسل و سركه تهيه مىگرديده دربارهء آن تحت عناوين مختلفه كتابها نوشته‌اند مانند كتاب السكنجبين يا فى منافع السكنجبين و امثال ذلك و عموما اطبّاء قديم هر كدام يك جلد تأليف دربارهء اين مايع نگاشته‌اند .\r\nاين كتاب بنام «  Tractus de Syrupo Acctoso  » به لاتينى ترجمه گرديده است ، نسخ متعدّد آن در كتابخانه‌ها موجود است .\r\n12 - رسالهء كاسنى - يا رساله هندباء كه در باب منافع اين گياه مىباشد و بديهى است همه ميدانيم حتّى امروز هم در ميان عموم خانواده‌ها\r\n\r\n","description":"","footnote":"","page_name":" مقدمه 33 ","page_number":65},
  {"content":"\r\n\r\nچه قديم و چه جديد خوردن كاسنى و عصارهء آن مخصوصا در فصل بهار تا چه حدّ مورد نظر مىباشد .\r\nبديهى است در دوران شيخ نيز بىاندازه اين گياه مورد توجّه بوده و دليل آن همين كه شيخ رساله‌اى بنام بالا تأليف نموده است .\r\nاز رسالهء بالا در اغلب كتابخانه‌ها موجود است .\r\n13 - جواب سؤالات ابو الفرج طبيب همدانى اين رساله و رساله‌اى كه شيخ به ابو الفرج نوشته در يك زمينه مىباشد .\r\nتوضيح آنكه بين قدما در مواقع اختلاف عقيده و نظر در باب مسائل سؤال و جوابى ردّ و بدل ميشده است كه هر يك نظر خود را با استدلالاتى چند بيان ميداشتند و چون هر كدام از آنها طرفدارانى داشتند خواهى نخواهى بجمع استدلالات و مطالب ميپرداختند كه عموما به صورت رساله در ميآمده است و اگر هم طرفداران آنها بجمع‌آورى نمىپرداخنتد مدّعيان شخصا آنها را به صورت رساله در ميآوردند .\r\nدو رسالهء مذكور به نظر ميرسد از نوع همين سؤالات و مسائل باشد .\r\n14 - معالجات و قوانين طبيه .\r\n15 - مقاله در حفظ الصحه - چنان كه از اسم آن مستفاد ميگردد درباره بهداشت است . نسخه‌اى از اين مقاله در كتابخانهء آقاى حاج حسين آقا ملك موجود مىباشد .\r\n17 - رساله نبض - معروف است كه اين كتاب را شيخ بنام علاء الدوله تأليف كرده و به زبان فارسى است .\r\nرسالهء بالا چندى قبل توسّط دانشمند بزرگوار حضرت آقاى سيد محمّد مشكاة با شروح لازمه بچاپ رسيده و اينك طبق اطلاع واصله\r\n\r\n","description":"","footnote":"","page_name":" مقدمه 34 ","page_number":66},
  {"content":"\r\n\r\nاز طرف انجمن آثار ملى مجددا قرار است كتاب بالا را حضرت ايشان با حواشى و شروح كامل بچاپ رسانند . اميد است چشم همه طالبين مقام شيخ بديدن اين كتاب روشن شود .\r\n18 - ارجوزه در طب علمى و عملى - از ارجوزه بالا نسخه‌اى در كتابخانهء آقاى حاج حسين آقا ملك موجود مىباشد .\r\n19 - مقاله در تعرض رسالة الطبيب .\r\n20 - رساله در فرق بين حرارت غريزى و غريبه - از اين رساله هم در كتابخانهء آقاى حاج حسين آقا ملك موجود است .\r\n21 - دستور طبى - از اين دستور نسخه‌اى در كتابخانه آقاى حاج حسين آقا ملك موجود است .\r\n22 - قصيده در علم طب - كه به لاتين تحت عنوان «  Canticum de medicina  » ترجمه گرديده است .\r\n23 - رساله جوديه ( منسوب به شيخ ) كه ظاهرا ابن سينا آن را جهت سلطان محمود غزنوى تأليف كرده چنان كه در مقدّمه آن بدين مطلب اشاره نموده است و شرح آن بعدا مفصلا بيايد .\r\nرساله مزبور يك دوره دستورهاى طبّى براى سلاطين است .\r\nنسخهء خطّى از آن در كتابخانه حضرت آقاى آقا سيد محمّد مشكاة موجود مىباشد .\r\nتا اينجا اطّلاعاتى بود كه از كتب تواريخ و از كتابخانه‌هاى تهران و فهرستهاى كتابخانه‌هاى عالم و ساير منابع و مآخذ از مؤلفات طبّى شيخ جمع گرديده است .\r\nاز خوانندگان گرامى مخصوصا همكاران تمنّى مىشود اولا اگر\r\n\r\n","description":"","footnote":"","page_name":" مقدمه 35 ","page_number":67},
  {"content":"\r\n\r\nاشتباهى رخ داده است بنده را مطلع و ثانيا اگر باز هم تأليف طبّى از شيخ سراغ دارند با ذكر منبع و مأخذ جهت اين جانب مرقوم فرمايند .\r\n( براى اطّلاعات بيشتر رجوع شود بكتاب عيون الابناء فى طبقات الاطباء تأليف ابن ابى اصيبعه جلد دوّم از صفحه 1 تا صفحه 20 چاپ مصر ) و شماره‌هاى چهارم و هفتم سال دوم مجله جهان پزشكى تأليف مؤلف چاپ تهران تير ماه و آبان ماه 1327 خورشيدى .\r\n\r\nعقايد و آراء طبى ابن سينا\r\nحال براى آنكه عقايد و آراء و نظريات و اطلاعات ابن سينا را در پزشكى بدانيم چاره جز آن نيست كه تمام كتب طبّى تأليفيه وى مورد مطالعه قرار گيرد و با مقايسه دانش پزشكى امروز با نظريات شيخ نتيجه مطلوب بدست آيد .\r\nامّا بايد متأسفانه اقرار كرد كه اين امر بدون اغراق بسيار مشكل است چرا كه امروزه شايد در دنيا طبيب و يا فرد مطلعى نباشد كه بتواند چنين ادعائى نمايد و يا آنكه اصولا بتواند از عهدهء اين امر برآيد .\r\nتنها راهى كه ممكن است بمطلوب بالا تا اندازه‌اى رسيد مطالعه و تحقيق در يكى از كتب ابن سيناست و آن كتاب قانون است به اين معنى كه چون يگانه كتاب جامع الشرائط و المطالب طبّى شيخ قانون است بدين مناسبت از مطالعه اين كتاب پى بردن بمقام طبّى شيخ به خوبى مشهود ميگردد و براى آنكه اين قسمت تا اندازه‌اى روشن شود قسمتى از سخنرانى و بيان همكار دانشمند جناب آقاى دكتر عبّاس نفيسى كه بسال 1325 در كنفرانس علمى پزشكى ايران و شوروى ايراد نمودند ذيلا مينگاريم :\r\n\r\n","description":"","footnote":"","page_name":" مقدمه 36 ","page_number":68},
  {"content":"\r\n\r\n« ابن سينا با اينكه در كليات از عقايد اساتيد يونان ( بقراط ، ارسطو ، جالينوس ) و ايرانى ( محمّد زكرياى رازى ) پيروى مىكند آنها را براى بيان بسيار از مسائل پزشكى كافى نمىداند . » « بقراط و عموما تمام پزشكان پيش از ابن سينا مرض را يك نوع عنصر خارجى مستقلى ميدانند كه گاه بگاه بدن را مورد حمله قرار ميدهد و بدن كه مركب از اعضاء و رطوبات و نيروى حياتى است در مقابل آن بمبارزه ميپردازد . نتيجهء اين مبارزه تندرستى و حيات با بيمارى و مرگست . » « ابن سينا بتجربه و استدلال دريافته بود كه اين طرز فكر كاملا درست نيست و هر چند با معلوماتى كه در آن زمان در دست داشت نتوانست اين مسأله بزرگ علم پزشكى را حل كند پيدايش بيماريها را بنحو ديگرى بيان كرد و چون اطلاعات او فقط در پزشكى نبود و نظريه‌هاى فلسفى و علمى و خصوصا فيزيكى و شيميائى و مكانيكى را قادرانه در بيان اين مسائل دخالت ميداد توانست عقايدى اظهار كند كه در حقيقت پايه و مقدّمه كشفيّات دانشمندان بعد از او بشمار ميرود . » « ابن سينا علل امراض را به دو دسته قسمت مىكند : « علل خارجى و علل داخلى » .\r\n« علل خارجى با فعل و انفعالات بدن ارتباطى ندارد و با علائمى كه بوجود ميآورند به سهولت شناخته ميشوند . كافى است كه اين علّت معلوم را از بين ببريم تا رنجورى زائل شود چه اگر رنجورى معلوم باشد ميتوان آن را با ضدّ آن از بين برد . اين همان قانون درمان « ضدّ با ضدّ » جالينوس است .\r\nمثلا قدما معتقدند كه امتلاء را با تخليه بايد درمان كرد همچنانكه گرسنگى را با غذا و عطش را با آب ميتوان بر طرف ساخت . »\r\n\r\n","description":"","footnote":"","page_name":" مقدمه 37 ","page_number":69},
  {"content":"\r\n\r\n« اما در باب علل داخلى امراض - ابن سينا بسيارى از بيماريها را نتيجهء اختلال اندامها و تغييرات رطوبات بدن ميداند و آنجاست كه تا حدّى از اساتيد قديم جدا شده پيش ميافتد « زيرا چنان كه گفتيم بقراط و پيروانش بيمارى را عنصر مستقل خاصّى ميپنداشتند و ضايعات اندامها و تغييرات رطوبات بدن را در آن چندان مؤثر نمىدانستند و براى بيمارى مانند هر موجود زنده پيدايش و نموّ و فنائى قائل بودند به همين جهت بود كه بقراط در پيش‌بينى بيماريها مطالعهء گذشته و حال و آينده بيمارى را توصيه ميكرد و اختلالات اندامها و رطوبات بدن را فقط عكس العملى در مقابل بيمارى ميدانست و معتقد بود كه در مقابل بيمارى بدن فقط نيروى حياتى «  Vis Medicatrix naturae  » را قرار ميدهند . » « ابن سينا در اينجا سعى مىكند نشان دهد كه در مبارزه با بيماريها تنها نيروى حياتى كافى نيست چه بيماريها باعث ضايعات اندامها ميشوند ، رطوبات بدن را تغيير ميدهند و فعل و انفعالات شيميائى آن را دگرگون ميكنند . » « بنا بر اين در عين حال كه از نيروى شفا بخش حيات استفاده ميكنيم بايد بكوشيم تا اختلال اندامها و تغييرات رطوبات بدن را نيز اصلاح نمائيم . » « ابن سينا كيفيّات حياتى فيزيكى و شيميائى كه بطور كلّى در تمام طبيعت صورت ميگيرد مقايسه مىكند و در اينجا پيش قدم دكارت  Descartes  شده نظريهء بقراط و حكماى يونانى را لغو مىكند . » « ابن سينا پس از يك رشته مطالعات دقيق بيماريها را بر حسب ضايعات عضوى و تغييرات رطوبات بدن طبقه بندى كرده است . اين طبقه بندى كه از بسيارى جهات شبيه بطبقه‌بنديهاى كنونى است مورد انتقاد مورّخين\r\n\r\n","description":"","footnote":"","page_name":" مقدمه 38 ","page_number":70},
  {"content":"\r\n\r\nقرار گرفته است ، امّا در حقيقت منقّدين بكنه فكر استاد پى نبرده عقايد او را به نظر سطحى نگريسته‌اند . » « چنان كه ملاحظه ميفرمائيد در شخص ابن سينا دو جنبهء فلسفى مخالف كه در پزشكى موجود است جمع شده : يكى طرز فكر تركيبى  Conception synthetique  كه تمام بيماريها مربوط بسوء المزاج ميداند و يك نوع وحدتى بين آنها قائل مىشود ديگرى طرز فكر تحليلى  Conception analytique  كه ضايعات اندامها و تغييرات رطوبات و اختلالات بدن را عامل اصلى امراض ميداند . » « بديهى است نظريّات ابن سينا براى بيان تمام موضوعهاى پزشكى كفايت نمىكرد زيرا معلومات آن عصر آن قدر نبود كه كليّهء مسائل را حل كند مع هذا نبوغ پزشك فيلسوف افق‌هاى تازه باز كرده بود چندين قرن گذشت تا كشفيّات مورگانى  ) Morgagni (  در آسيب‌شناسى و مطالعات پاستور دربارهء ميكربها و بررسيهاى دانشمندان قرن بيستم در خصوص هورمونها و ويتامين‌ها و غيره به پيش‌بينىهاى استاد بزرگ صورت عمل دهد . » « ابن سينا براى اثبات عقايد خود از داروشناسى و درمان‌شناسى نيز كمك ميخواهد ، نكتهء مهمى كه ابن سينا در اين موضوع نشان ميدهد اينست كه داروها بر حسب مقدار و بر حسب مزاج ممكن است اثر متضاد داشته باشند ، در اينجا نيز ابن سينا از اساتيد يونان دور شده بمعاصرين نزديك ميگردد - همچنين بثبوت رسانيده است كه يك داروى معيّن ميتواند در بيماريهاى مختلف تأثيرات مختلف داشته باشد - بدين طريق پايهء\r\n\r\n","description":"","footnote":"","page_name":" مقدمه 39 ","page_number":71},
  {"content":"\r\n\r\nفارماكولوژى جديد روى اصل محكمى قرار گرفت . » « ناگفته نماند كه ابن سينا در شناساندن خواص داروها و طرز معالجهء بيماريها بيش از يونانيان بعالم پزشكى خدمت كرده است چه او نيز مانند پزشكان ديگر مشرق زمين بيش از همه در اين راه زحمت كشيده و هر قدر در قلمرو مفردات طبى و گياهها بررسى كند بيشتر باهميّت آثار اين مرد بزرگ پى مىبرند » .\r\nامّا ناگفته نماند كه حقّ مقام شيخ را در اين چند سطر نمىتوان ادا نمود به جهت آنكه سطور بالا در برابر مقام شيخ قطره‌اى در برابر اقيانوس است و براى تجزيه و تحليل جنبهء طبّى شيخ بايد كتابها نوشت .\r\n\r\nمقايسه رازى و ابن سينا\r\nدر اين مقدّمه اينك مقايسهء مختصرى از ابن سينا و رازى نموده و علل شهرت فوق العاده شيخ را به نظر خوانندگان گرامى ميرسانيم :\r\nگر چه اين دو استاد بزرگ ايرانى هستند امّا از آنجا كه دانشمندان براى جميع جهان ميباشند پس تمام ملل و كشورها بوجود اين دو نابغه افتخار دارند و از وجود آنها استفاده‌ها نموده و اگر راه اغراق نرفته باشيم اين دو را از خود ميدانند .\r\nامّا افتخار ايرانى و پزشكان ايران زمين آن است كه اين دو پزشك عاليشأن ايرانى و خدمتگزاران حقيقى عالم بشريّت و افتخار دنيا مخصوصا كشور ما ميباشند يعنى فرزندان خلف ايرانند .\r\nبراى مقايسه بين اين دو دانشمند ايرانى از نظر طب به دو موضوع زير ميپردازيم :\r\n\r\n","description":"","footnote":"","page_name":" مقدمه 40 ","page_number":72},
  {"content":"\r\n\r\nاول - كتب تأليفى ، دوم - اكتشافات و اختراعات طبّى .\r\n1 - تأليفات - تأليفات طبّى رازى كه سردسته آنها حاوى و منصورى است بعقيدهء عموم مورّخين نتيجهء تجربيّات ساليان دراز اين پزشك در بيمارستانهاى رى و بغداد بوده است بخصوص چون كتاب حاوى علاوه بر آنكه جميع عقايد پزشكان قبل از خود در آن جمع است عموم تجربيّاتى كه رازى در بيمارستانها در زمان تصدّيش پيدا نموده جمع‌آورى كرده است لذا از نظر تحقيقات و تجربيّات فنى و پزشكى به نظر ميرسد كتاب حاوى بر قانون كه بزرگترين تأليف طبّى ابن سيناست برترى دارد به اين معنى كه بايد گفت :\r\nكتاب حاوى و منصورى را يك طبيب عملى  ) Medecin praticien (  نوشته ولى كتاب قانون از ترشّح فكر نابغه بوجود آمده است كه بيشتر منطقى بوده و با فصاحت فوق العاده همراه مىباشد يعنى از قلم يك طبيب حكيم اديب .\r\nكتب تأليفى طبّى رازى عموما از جنبهء عملى و تجربيّات بيمارستانى بعلّت مباشرت زيادى كه رازى در بيمارستانها داشته و عمرى را در آن بسر برده است بر قانون برترى دارد ولى قانون از نظر علمى و طبقه‌بندى و فصاحت و روانى قلم بر حاوى رجحان دارد .\r\nبطور خلاصه بايد گفت :\r\nتأليفات طبّى رازى از قلم يك طبيب به تمام معنى بيمارستانى است در صورتى كه از آن بو على از قلم يك طبيب اديب منطقى مىباشد مضافا به اين كه ابن سينا پس از رازى پا در ميدان طبابت گذارده و احتمال قوى دارد تأليفات رازى\r\n\r\n","description":"","footnote":"","page_name":" مقدمه 41 ","page_number":73},
  {"content":"\r\n\r\nو اهوازى را ديده آن وقت بتأليف كتاب قانون همّت گمارده است پس بايد گفت كتاب قانون از حيث نظم و طبقه‌بندى و جامعيّت بر حاوى ترجيح دارد ولى از جنبهء عملى و تجربتى و بيان عقايد و آراء و ايراد بر پيشينيان و بيان آراء و انتقاد بر يك يك آنها حاوى بر قانون رجحان دارد .\r\nحال چه شده است كه كتاب قانون از حاوى رازى و ملكى اهوازى و ساير مؤلّفات طبى پزشكان بزرگ گوى سبقت را ربوده است ؟\r\nقانون چنان كه فوقا بيان گرديد كتابى است علمى و فلسفى كه يك نفر فيلسوف با بيانى شيرين و عباراتى دلنشين از دهان و قلم يك پزشك و نابغه و فيلسوف بزرگى بيان و برشتهء تحرير در آمده و با شهرتى كه ابن سينا در دوران خود بابت درمان‌هاى عجيب و غريب و شاهكارهاى طبّى كه بجهانيان نشان داده و با توجّه به اين نكته كه در زمان خود رتبه وزارت و صدارت داشته و اصولا قانون در حيات ابن سينا شهرت جهانى يافته و مخصوصا جنبهء فلسفه و حكمت ابن سينا بر رازى غلبه داشته ( و دانستن فلسفه براى پزشكان قديم از واجبات اوليّه بوده به اين معنى كه فلسفه و طبّ يعنى حكمت الهى و حكمت طبيعى را با يكديگر تحصيل مينمودند ) بدين جهت تدريس قانون بر تأليفات طبّى رازى چربيده و تنها كتاب درسى پزشكى آن دوران گرديده كه تا پنجاه سال قبل نيز در ايران با سلطه و اقتدار خود باقى مانده است .\r\n2 - امّا از نظر اكتشافات و اختراعات و نظريّات طبّى رازى را در عالم طب و درمان‌شناسى آثارى است كه بايد وى را در عالم طب اسلامى تا قريب حمله مغول در درجات اول دانست چرا كه رازى علاوه بر اطلاعات طبّى\r\n\r\n","description":"","footnote":"","page_name":" مقدمه 42 ","page_number":74},
  {"content":"\r\n\r\nدر شيمى نيز يد طولى داشته و اگر اصولا بنام طبيب وى را خطاب ننمائيم مقام وى در شيمى كمتر از طبّ نبوده است .\r\nاينك بطور خيلى اختصار مقام رازى را در طب به نظر خوانندگان ارجمند ميرسانيم :\r\nرازى اوّل كسى است كه در عالم طب طرز تدريسى مانند تدريس كلينيكى امروزه بيمارستانها داشته است .\r\nرازى اوّل طبيبى است كه تاريخچه‌هاى بيماران را تقريبا به همان نحو امروزى كه در بيمارستانها معمول است در كتاب خود شرح داده است .\r\nمن باب مثال ترجمهء يكى از اين تاريخچه‌ها را مينگاريم :\r\nرازى ميفرمايد :\r\nعبادى گرفتار تب شد .\r\nاين گذشت - امّا ادرار چندين روز بىرنگ ماند .\r\nحالتش گاهى سبك و گاهى سنگين بود امّا رنگ ادرار تغييرى نكرد و تب نيز گاهى قطع و زمانى عود ميكرد .\r\nپس از مدّتى از باسليقش خون گرفتم .\r\nپس از بيرون آمدن خون همان روز رنگ ادرار سفيد شد و او بكلّى بهبود يافت .\r\nصفحهء 6 حكايت 10 كتاب ( قصص و حكايات المرضى لمحمّد بن زكريا الرّازى طبع مصر ) .\r\nرازى اوّل پزشكى است كه در باب دو بيمارى آبله و سرخك شرح و\r\n\r\n","description":"","footnote":"","page_name":" مقدمه 43 ","page_number":75},
  {"content":"\r\n\r\nبسط صحيح و مثبتى داده كه با معلومات امروزى تفاوت زيادى ندارد .\r\nرازى طبيبى است كه از اپيدمى صحبت مىكند و در تاريخ اپيدميولوژى سطورى وارد ساخته است . بالاخره رازى طبيبى است كه صفحات زيادى در علم طبّ گشوده و اكتشافات بزرگى در شيمى وارد ساخته است . در طبّ تجربى قدمهائى برداشته كه مبناى طبّ تجربتى اسلامى است .\r\nدر وظائف الاعضاء و امتحان داروها كارهائى كرده است كه قبل از وى وجود نداشته و شايد پس از او هم ساليان دراز پزشكان بدان توجّه نداشته‌اند .\r\nيك مثال خيلى مختصر از اين قبيل كارها بيان ميداريم :\r\nرازى ميفرمايد : « جيوه را بميمونى كه در خانهء خود داشتم خوراندم و ملاحظه كردم كه حيوان دندان‌هايش را بهم سائيده و شكم خود را با دستهايش فشار ميداد امّا در باب كلمل و مخصوصا سوبليمه بايد دانست كه اين دو سمّ خيلى خطرناك ميباشند ، وقتى كه حيوان از آن بخورد توليد دردهاى شكمى خيلى شديد حادّ و قولنج‌هاى امعائى نموده و سپس مدفوع را رنگين و خونين مىكند « 1 » » .\r\nدر ساير فنون طبّى مانند اصول تداوى و كحّالى و جرّاحى نيز قدمهائى برداشته كه اگر بخواهيم از آنها بحث نمائيم مطلب بدرازا كشد فقط ميگوئيم در شيمى صاحب اختراعات و اكتشافاتى است كه در پرتو آنها بسيارى از مواد شيميائى را كشف كرده است و چون مدّتها در پى تجسّس\r\n\r\n\r\n","description":"","footnote":"\r\n( 1 ) - صفحهء 330 كتاب « شرح حال و مقام محمّد زكرياى رازى » تأليف دكتر محمود نجم‌آبادى چاپ تهران 1318 خورشيدى .\r\n","page_name":" مقدمه 44 ","page_number":76},
  {"content":"\r\n\r\nاكسير اعظم  Elexir  و حجر الفلسفى  Pierre philosophale )  كه اوّلى پيرى را بجوانى و دوّمى مس را به طلا تبديل نمايد ) بوده در ضمن آن بسيارى مواد شيميائى را پيدا نموده است .\r\nامّا بو على سينا آن پزشك بزرگ ايرانى در قسمت دوّم يعنى اختراعات و اكتشافات طبّى از نظر آنكه در بيمارستان كمتر از رازى بوده بديهى است كمتر توانسته از خود يادگارهايى بگذارد و بواسطهء گرفتاريهاى مناصب و كفايت امور ديوانى وقت زيادى مانند رازى نداشته است كه در پى چنين تحقيقات برود ، از طرفى اصولا ابن سينا در صراط علم شيمى نبوده است و در زندگى طبّى خود با شيمى سر و كارى نداشته است .\r\nاگر بو على مانند رازى در اين دو قسمت آن طور كه بايد معروف و مشهور نيست علّت همان است كه بواسطه اشتغال به كارهاى دولتى فرصتى نداشته است منتهى با كمال بيطرفى بايد گفت با آن فرصت كمى كه برايش باقى مانده است منتهى استفاده را بعالم طبّ و دنياى متمدّن داده مضافا به اين كه بسيارى از تآليف خود را در زندان و روزگاران تاريك دوران زندگيش نوشته و اين مطلب مىرساند كه شيخ از بزرگترين و مشهورترين استادان جهانى مىباشد .\r\nنتيجه - اگر بخواهيم در چند سطر مقايسه بين دو استاد را بيان نمائيم بايد گفت :\r\nرازى طبيبى كلينيسين و بيمارستانى و شيميست عاليشأنى است كه بر اثر ممارست فوق العاده در بيمارستانها تأليفات و اكتشافاتى طبّى از خود در عالم باقى گذارده است .\r\n\r\n","description":"","footnote":"","page_name":" مقدمه 45 ","page_number":77},
  {"content":"\r\n\r\nو ابن سينا طبيب اديب و فيلسوفى بزرگ است كه تآليف خود را با بيانى شيوا و معجزه‌آسا در كمال فصاحت و بلاغت بيان و برشته تحرير آورده و چون جنبهء فلسفه‌اش بر ساير پزشكان ميچربيده و در آن دوران فلسفه ركن اعظم دانستن طبّ بوده كتبش عالمگير گرديده و شهرت جهانى يافته است در صورتى كه از جهت اختراعات و اكتشافات طبّى و تجربيّات بيمارستانى و شيميائى بپاى رازى نمىرسيده است .\r\nامّا براى ما ايرانيان كمال مباهات و افتخار است كه اين دو از مفاخر اين سرزمين ميباشند .\r\nدر خاتمه اين قسمت از قلب تمام همكاران عزيز خطاب به اين دو استاد بزرگ عرض ميكنم :\r\n « هرگز دمى ز ياد تو غافل نبوده‌ايم * يا گفته‌ايم نام ترا يا شنيده‌ايم » \r\n\r\nقسمت پنجم\r\n\r\nنتيجهء زحمات و نبوغ پزشكان اسلامى بالاخص ايرانيان به عالم طب\r\nاينك بطور خلاصه ميگوئيم :\r\nنتيجه‌اى كه از زحمات و نبوغ پزشكان اسلامى بالاخص ايرانيان در عالم طبّ به عمل آمد آنكه :\r\nاولا طب پراكنده و مشوش يونانى را مرتب نموده و بدان اضافاتى كرده‌اند و از صورت سابق خود به صورت جديدى در آورده‌اند .\r\nثانيا طب را از صورت نظرى بيرون آورده و طب عملى را ايجاد نموده و علم الامراض را بسط داده و بسيارى از بيماريها كه تا آن\r\n\r\n","description":"","footnote":"","page_name":" مقدمه 46 ","page_number":78},
  {"content":"\r\n\r\nزمان دنيا از آن اطلاع نداشته در عالم طب وارد نموده‌اند .\r\nثالثا اثر داروها را در طب از نظر وظائف الاعضاء وارد ساخته‌اند و بالنتيجه تا قريب قرن شانزدهم و هفدهم ميلادى طب اروپا را تحت تعليم و دستور خود قرار داده‌اند كه در حقيقت بايد در رأس اين پزشكان و نوابغ نام رازى و ابن سينا را ذكر كرد .\r\nورود و رخنه طبّ به اروپا چنان كه فوقا بيان گرديد يعنى پس از آنكه طبّ از يونان بايران آمد با تكميلاتى كه بيان داشتيم از ممالك اسلامى از مشرق و مغرب به اروپا وارد گرديد .\r\nتوضيح آنكه در فاصلهء بين هجوم قبائل ژرمن به اروپا و رنسانس « 1 » كه مردم اين قارّه در تاريكى زيست مينمودند مسلمين و ايرانيان علم طبّ را تكميل نموده و باوج ترقّى خود ( بفراخور معلومات آن زمان ) رسانيدند و اين تكميلات در جميع ممالك اسلامى بسيار مرتّب و منظّم انجام گرفت و با ظهور نوابغ بزرگ مانند رازى و بو على و نتيجه تراوشات قلمى آنان مانند حاوى و قانون چراغ نورانى عالم طب در دست پزشكان اسلامى ايرانى قرار گرفت و پس از قرنها كه دنياى اروپا از طب بىبهره بود ابتدا بر اثر مراودات و آمد و رفت‌هاى معمولى از اين خوان نعمت برخوردار گرديدند و بعدها كه بر اثر بروز جنگهاى صليبى و لشكركشىهاى مختلفه پاى اروپائيان بممالك مشرق زمين و اندلس باز شد خود را مواجه با يك تمدن عالى ديدند كه شروع باستفاده از اين منبع بزرگ نمودند .\r\nدر قرون متماديه بخصوص در قرون وسطى و پس از آن چند قرن طبّ اروپا در زير سلطهء طبّ اسلامى و اطبّاى آن بوده است و پس از آنكه كم و بيش نور معرفت در اروپا پراكنده شد و مدارس و مكاتبى در ممالك مختلفهء اروپا برقرار گرديد تمام اين مكاتب و مدارس شاگردان مكاتب اسلامى بوده‌اند .\r\n\r\n\r\n","description":"","footnote":"\r\n( 1 ) -  Renaissance  .\r\n","page_name":" مقدمه 47 ","page_number":79},
  {"content":"\r\n\r\nعدهء زيادى از اطباء اروپائى دنبالهء افكار اطباء اسلامى را گرفته كه به نام ارابيست « 1 » معروف ميباشند كه تا اواخر قرن شانزدهم و اوائل قرن هفدهم ميلادى طرفدار زياد داشته‌اند اينان كه در اروپا دستهء مقتدر بزرگ اطباء بوده‌اند تابع افكار اسلامى بوده و مراكزى مانند مكتب سالرن « 2 » و مكتب من‌پليه « 3 » در اروپا از خود بيادگار گذارده كه نمايندهء اطباء اسلامى ميباشند .\r\nنفوذى كه تراوشات قلمى رازى و ابن سينا در قرون وسطى داشته باندازه‌اى زياد است كه در چند سطر نمىگنجد و اينان بواسطهء توانائى فوق العاده كه در علم طبّ داشته افكار و عقايد طبى را با طرزى مطلوب و شيوه‌اى پسنديده به مغرب زمين شناسانده و چنان در قلب مردم اين سرزمين رسوخ پيدا نموده كه متّفق القول جميع مورّخين اروپائى آنان را نابغهء زمان خود دانسته‌اند و طبّ قرون وسطى و بلكه قسمتى از قرون جديده را مديون زحمات رازى و ابن سينا و امثال اين پزشكان ميدانند تا آنجا كه بعضى از مورّخين و مصنّفين اروپائى دربارهء رازى بيان داشته‌اند كه : « نام رازى و ابن سينا در قرون وسطى در عالم مسيحيت بيشتر از مشرق زمين مشهور بوده است . . . » در اروپا رازى و ابن سينا شهرتى بسزا دارند و درباره مقام علمى اينان تحقيقات نسبة جامعى شده است كه همه آنان يك كلمه مقام طبّى و نفوذ اين دو مرد بزرگ و مكتبى را كه پس از خود در عالم برقرار كرده و جميع مكاتب دنيا را تحت الشعاع نهاده ( بخصوص مكاتب اروپائى تا قرون شانزدهم و هفدهم ميلادى ) احدى نمىتواند منكر شود .\r\n\r\n\r\n","description":"","footnote":"\r\n( 1 ) -  Arabiste  .\r\n( 2 ) -  Salerne  .\r\n( 3 ) -  Montpellier  .\r\n","page_name":" مقدمه 48 ","page_number":80},
  {"content":"\r\n\r\nنام رازى و ابن سينا در كتاب « زندگانى علماى مشهور « 1 » » و « كتاب متفكّرين اسلام « 2 » » و بسيارى از كتب ديگر زيب مطالب آنها مىباشد و به نظر ميرسد آن قدر كه اروپائيان بحث و تحقيق در خصوص اين دو دانشمند ايرانى و اثر آنها بر روى طبّ اروپا نموده‌اند شايد در ايران كمتر به عمل آمده است و بنده اميدوارم كه همين امر مقدّمه‌اى براى تحقيق مقام اين دو استاد بشود تا همكاران گرامى و دانشمندان و محققين در اين باب قدم گذارده دين خود را بجامعه ادا نمايند .\r\nاگر بخواهيم پى باهميت اثر ابن سينا در طب اروپا ببريم كافى است كه يك جمله در اين باب گفته شود و آن اينكه : « ترجمه لاتين قانون تقريبا سى دفعه طبع شده است ، بعلاوه عده زيادى از شارحين قسمتهاى مختلفه قانون را شرح و بسط داده‌اند . همچنين كتاب « آبله و سرخك » كه ترجمه لاتين آن در اروپا قريب چهل مرتبه طبع گرديده و باغلب زبانها ترجمه شده و يا آنكه كتب « منصورى « 3 » » و « سنگ كليه و مثانه » و « برء الساعه « 4 » » بلاتين و فرانسه ترجمه و مكرر بچاپ رسيده است » .\r\nاز كسانى كه به ترجمهء قانون شيخ وحاوى و منصورى رازى و كتاب جرّاحى ابو القاسم پرداخته‌اند ژرار دوكرمن « 5 » سابق الذّكر است ، بعلاوه كسى كه اطّلاعات طبّى اسلامى را به اروپا سوقات برده است ژربر درياك « 6 » ( 1003 - 930 م . ) و پس از وى كنستانتن افريقائى « 7 » ( 1087 - 1010 م . )\r\n\r\n\r\n","description":"","footnote":"\r\n( 1 ) -\r\n Vies des savants illustres par L Figuier Paris 3881 \r\n. ( 2 ) -\r\n Les penseurs de i'Islam par Baron Carra de Veaux Paris 1921 \r\n. ( 3 ) .  Traite de Mansouri  .\r\n( 4 ) -  Laguerison a uneHeure . )  اشتباها اين ترجمه را براى برء الساعه نموده‌اند ) .\r\n( 5 ) -  Gerard de Cremone  .\r\n( 6 ) -  Gerbert D'Aurillac  .\r\n( 7 ) -  Constantin I'Africain  .\r\n","page_name":" مقدمه 49 ","page_number":81},
  {"content":"\r\n\r\nو پس از وى ارشوك ريموند « 1 » دنبالهء كارهاى آنها را گرفته تا بدوران ژرار دو كرمون ميرسد ، كتب اين دو دانشمند ايرانى چنان مورد توجه دانشمندان اروپائى قرار گرفته كه خود آنان در دائرة المعارف اسلامى در اين باب چنين عقيده‌مند ميباشند : « آن مقدار از كتابهاى رازى كه بلاتينى ترجمه گرديده تا قرن هفدهم اهميّت و اقتدار خود را از دست نداده است » .\r\nبارى اين ترجمه‌ها در اروپا رخنه نموده و در دورانى كه اروپا فاقد همه نوع وسائل تنوير افكار و گرفتار كشمكش‌هاى مذهبى بوده‌اند مشعل دارانى مانند استادان مذكور در بالا چه در ممالك شرقى و چه در ممالك غربى اسلامى بتمدن آتيه اروپا كمك شايانى نموده‌اند و در حقيقت تمام فرهنگ طبى اين دوران در حوزه سلطه و اقتدار پزشكانى مانند رازى و ابن سينا بوده است .\r\nمطلب مربوطه به انتقال طبّ از يونان بايران و از مشرق زمين به اروپا و ترجمه و تأليف كتب طبّى و اختصاصات طبّ اسلامى ايرانى و ميراثى كه از علم طبّ به ابن سينا رسيده و شرح كتب و مؤلفات طبّى شيخ و مقايسه بين ابن سينا و رازى و نتيجه نبوغ و زحمات پزشكان اسلامى بالاخص ايرانيان بعالم طبّ را بدين جا خاتمه داده و اينك وارد بحث در رسالهء جوديه ميشويم .\r\n\r\n\r\n","description":"","footnote":"\r\n( 1 ) -  Archeveque Raymond  .\r\n","page_name":" مقدمه 50 ","page_number":82},
  {"content":"\r\n\r\n\r\nقسمت ششم\r\n\r\nبحث و تحقيق در رسالهء جوديه\r\nرسالهء آتى كه از نظر خوانندگان گرامى ميگذرد بنام رسالهء « جوديه » است كه از روى نسخهء خطّى كتابخانهء حضرت آقاى سيد محمّد مشكاة كه در يك مجموعه خطّى مشتمل بر چهل و سه رساله و كتاب مىباشد استنساخ گرديده است . رساله مزبور كه بسال 1071 هجرى قمرى تحرير يافته و سى و ششمين رساله‌ايست كه در مجموعهء خطّى مزبور مىباشد و قريب چهار صفحه و چند سطر است كه مجموعا نود و يك سطر مىشود .\r\nنسبت اين رساله را به شيخ الرئيس ابو على سينا ميدهند كه جهت سلطان محمود تصنيف نموده است و بدين مناسبت ممكن است كه نام آن محموديّه باشد .\r\n\r\nرساله جوديه از كيست ؟\r\nاينك در اين قسمت مختصرى در باب رساله جوديه و اينكه اين رساله از ابن سيناست و يا منسوب بوى است سطورى چند نگاشته مىشود .\r\nاز روزى كه از طرف انجمن آثار ملّى مقرّر گرديد كه رسالهء جوديه چاپ شود و نسخهء منحصر بفرد آن را در طهران ( و شايد در عالم ؟ ) ديدم بر آن شدم كه شايد بتوانم نسخهء ديگرى بدست آورم تا اين امر را انجام دهم لذا در طى مسافرتى كه بمصر و پاريس در سال 1328 خورشيدى نمودم متأسّفانه نسخهء ديگرى در كتابخانه‌هاى آنجا نيافتم و با مراجعه به اغلب فهارس نيز نتوانستم نشانى از اين كتاب بيابم . لذا نسخهء حضرت آقاى مشكاة را معتبر قرار داده و مختصرى در باب اين رساله بحث مينمايم .\r\n\r\n","description":"","footnote":"","page_name":" مقدمه 51 ","page_number":83},
  {"content":"\r\n\r\nدر باب اينكه آيا اين رساله از ابو على سيناست يا نه اين موضوع بسيار حائز اهميّت است .\r\nاصولا وقتى در نسخ كتب خلاف نظرى ثابت نگردد بايد نسخهء حاضر را معتبر قرار داد مگر آنكه خلاف آن ثابت گردد .\r\nنظر به اين كه در باب اين رساله عقايد مختلف بيان گرديده و شك و ترديدهائى درباره مؤلّف آن اظهار شده است از خوانندگان گرامى مخصوصا همكاران خواهشمند است بنكات زير توجه فرمايند :\r\n1 - در اينكه اصولا تأليف اين قبيل رسالات جهت سلاطين بوده در آن حرفى نيست و غير از ابن سينا عدّه زيادى از پزشكان قديم مانند اين رساله جهت سلاطين و فرمانروايان و وزراء نوشته‌اند چنان كه رازى پزشك نامى ايران كتب چندى بدين منظور تاليف نموده است مانند « طبّ الملوكى » و « برء السّاعه » و امثال آنها و همچنين گرگانى ( سيد اسماعيل ) كتاب « خفى علائى » را بنام خوارزمشاه تأليف نموده كه هر دوى آنها مانند رسالهء جوديه شامل انواع و اقسام نصايح و اندرزهائى چند براى بهداشت و سلامتى سلاطين مىباشد و عموما تأليف اين قبيل رسالات در تاريخ طبّ اسلامى بيشتر جهت پادشاهان بوده است .\r\nبنا بر اين اگر نظر عناد و لجاج نباشد ميتوان گفت چه مانعى دارد كه رساله مزبور را شيخ جهت سلطانى تهيه نموده باشد ، حال آن سلطان را اگر سلطان محمود غزنوى بدانيم به زمان نزديكتر از سايرين به دوران شيخ مىباشد .\r\n2 - بعضى گويند چون سلطان محمود نسبت بشيخ غضب داشته\r\n\r\n","description":"","footnote":"","page_name":" مقدمه 52 ","page_number":84},
  {"content":"\r\n\r\nممكن است شيخ از نظر آنكه خواسته است از سطوت و غضب سلطان محمود ايمن باشد رساله مزبور را براى التيام اين كدورت و توجه سلطان به خود نوشته است خاصه آنكه ميدانيم صيت شهرت و مملكت گشائى سلطان محمود دنياى آن روزى ايران را فراگرفته ، دربارش مأمن و ملجاء شعرا و دانشمندان بوده است و علمائى مانند ابو ريحان و امثال آنها در خدمت شاه غزنوى ميزيستند پس بعيد به نظر ميرسد دانشمندى مانند شيخ بتواند از اين نعم محروم باشد و اين امر در دوران گذشته بسيار طبيعى بوده به اين معنى يكى از بازارهائى كه متاع علم و دانش در آنها عموما خريدار داشته دربار سلاطين علم دوست بوده است همان طورى كه بو على سينا نيز چنان كه در تاريخ آمده دربار سامانيان و مأمونيان و ديالمه و قابوس را انتخاب نموده و در خدمت جميع آنها مقام مخصوص يافته حتّى در خدمت ديالمه برتبه صدارت و وزارت نيز رسيده پس تا اندازه‌اى ميتوان حدس زد كه اين رساله از شيخ و بنام سلطان محمود غزنوى برشته تحرير در آمده است .\r\n3 - نكته قابل توجه آنست كه شيخ را ظاهرا حب مقام زياد بوده چنان كه دوران زندگيش ( پس از تحصيلات ) تماما در دربار پادشاهان بوده است و عدّه‌اى را عقيده بر آن است كه قضيه منقوله نظامى عروضى سمرقندى و فرار بو على سينا صحيح نباشد چرا كه شيخ را در دربار سامانيان و همچنين مأمونيان مقامى بوده و چطور ميتوان قبول كرد وى كه طالب مقام و منزلت رفيع بوده و نتيجة بمقام صدارت و وزارت رسيده است از نزديكى با سلطان محمود غزنوى سرباززده است ؟ بلكه به عكس بعضيها را عقيده آن است كه شيخ بسيار مايل بتقرّب سلاطين مخصوصا\r\n\r\n","description":"","footnote":"","page_name":" مقدمه 53 ","page_number":85},
  {"content":"\r\n\r\nسلطانى مانند سلطان محمود غزنوى بوده خاصّه آنكه فتوحات اين پادشاه را به چشم ديده و در قضاياى شورش بر عليه ابو العبّاس و قتل وى حاضر بوده است ( 408 هجرى قمرى ) .\r\nامّا ميتوان گفت طبق آنچه كه در تواريخ مسطور است ميان شيخ و سلطان محمود صفائى نبوده و از طرفى بواسطهء تشيع شيخ و تسنّن سلطان محمود و فرار شيخ از گرگانج به طرف رى براى نرفتن بغزنين و امثال اين عوامل ممكن است در باب اينكه اين رساله از آن شيخ باشد شك نمود .\r\nبعلاوه بعضيها نيز بسبك انشاء و سياق عبارات كتاب خرده‌گيرى نموده ميگويند چنين سبكى متعلق بدوران پس از شيخ مىباشد و براى تأييد اين مطلب قسمتى از حواشى كتاب « نمونهء سخن فارسى » بخش نخست از جلد نخست نثر قرن چهارم و پنجم تأليف دانشمند گرامى آقاى دكتر مهدى بيانى رئيس كتابخانهء ملّى تهران و استاد زبان و ادبيات فارسى دانشكده ادبيات را كه در صفحه 74 در دنباله تشريح رساله جوديّه نگاشته است ذيلا مينگاريم :\r\n« آنچه تا حال از رساله‌هاى فارسى بنام شيخ الرّئيس ذكر و نمونه‌اى از آنها در اين كتاب آورده شده نسبت آنها بشيخ احتمالى . . . . . . . . . زيرا كه اولا سبك انشاء اين رساله بيشتر بآثار نثر فارسى قرن ششم و هفتم شباهت دارد و ثانيا طرز نسبت رساله در بعض مقدمه‌ها بيشتر شباهت بمؤلف در گذشته دارد و شايد اصل آنها به عربى بوده و مترجم گمنامى آن را ترجمه نموده باشد ( رجوع شود بصفحه 65 ) و ثالثا بعضى از اين رساله‌ها به ديگران نسبت داده شده مانند رساله « قراضه الطّبيعيّات » ( رجوع شود بحاشيهء صفحه 63 )\r\n\r\n","description":"","footnote":"","page_name":" مقدمه 54 ","page_number":86},
  {"content":"\r\n\r\nو رساله « معراجنامه » كه به سهروردى منسوب است و از اين همه كه در گذريم سبك انشاء اين رساله‌ها شبيه به يكديگر و همه از روى ترس و براى دوستان نوشته شده ( رجوع شود بصفحه 54 و 60 ) و درست به آن ماند كه نويسندهء اين رساله‌ها از اهل فرقه‌اى بوده كه آن فرقه شق عصاى جمعيت كرده و در اقليت باشد و ممكن است گمان برد كه اين فرقه همان اسماعيلى است . تنها كتاب فارسى كه ميتوان بطور يقين آن را از شيخ دانست همان قسمت دانشنامه علائى است » .\r\nبارى مطالب بالا از نظر تشريح موضوع بود چنان كه بعضيها حدس ميزنند بواسطه عللى كه هنوز كاملا مكشوف نگرديده پس از فتح خوارزم بدست سلطان محمود بين وى و شيخ صفائى حاصل نشده به اين جهت شيخ به طرف سلاطين آل بويه متوجه گرديده و يكى از علل توجه شيخ بر اين دسته سلاطين عدم صفاى كامل ابن سينا با محمود غزنوى بوده است .\r\nحال يك سؤال پيش ميآيد و آن اينكه رسالهء جوديّه را شيخ در چه تاريخ نوشته است ؟\r\nقاعدة بايد پس از فتح خوارزم باشد چرا كه اصولا معقول نيست در خدمت سامانيان و مأمونيان شيخ بتواند براى پادشاه ديگرى مبادرت به نوشتن تأليفى بنمايد و از جانب اخلاق و فتوّت و حفظ ظاهر و هر عامل ديگر اين امر بعيد به نظر ميآيد پس وقتى چنين رساله‌اى مينگارد كه سلطان محمود بخوارزم مسلّط گرديده است .\r\nبهر حال به هيچ يك از اين نظرها حرفى نداريم فقط ميگوئيم بظنّ قوى به نظر ميرسد رسالهء مزبور از مؤلفات شيخ باشد .\r\n\r\n","description":"","footnote":"","page_name":" مقدمه 55 ","page_number":87},
  {"content":"\r\n\r\n\r\nنتيجه و نظر\r\nحال هر نظرى در باب رساله جوديّه باشد بايد گفت :\r\nاولا در اين موقع كه بيش از يك نسخهء خطّى رساله جوديّه در دست‌رس نداشتيم و با مراجعه بكتب تاريخ طب و حكمت و حكما مانند تاريخ الحكماء قفطى و طبقات الاطباء ابن ابى اصيبعه و امثال آنها و فهارس اغلب كتابخانه‌هاى عالم نامى از جوديّه نيافتيم فعلا هيچ دليلى مبنى بر بطلان نسبت اين رساله به شيخ نيست بلكه از نظر انصاف بايد گفت كه :\r\nتا اين تاريخ با معلومات فعلى كه براى ما در اين مورد مىباشد رساله بالا را قاعدة بايد از ابن سينا دانست و تا خلاف آن ثابت نشده باشد رسالهء مزبور مىبايست از شيخ باشد .\r\nثانيا - اگر راه عناد و خرده‌گيرى و ايراد نباشد چه عيب دارد كه اين رساله را از ابن سينا دانسته و در اين موقع كه جشن هزاره وى برپاست علاوه بر آنكه نامى از استاد برده مىشود رساله بسيار قديمى كه در طاق نسيان افتاده بوده جهت هم‌ميهنان تقديم گردد .\r\nدر اين خصوص چند سطرى از حواشى كتاب « نمونه سخن فارسى » تأليف آقاى دكتر مهدى بيانى را كه بسيار بجا و مناسب و در باب اين رساله نوشته‌اند متذكّر ميشويم :\r\n« اما اگر گفته شود با اين شك و تشكيك چگونه نمونه‌اى از آن رساله‌ها در اين كتاب آورده شده چنانچه سر مخاصمه نباشد جواب اين است كه آثارى كم و بيش مفيد و از طرفى يادگار زمان ديرين يعنى بسته بقرن 5 و 6 كه از آثار نثر آن دوره‌ها بسيار بدست نيست و مؤلّف واقعى آنها هم گمنام است براى عالم ادبيّات فارسى مغتنم و گردآوردن آن خدمتى است مخصوصا كه با اين يادآورى خوانندگان دچار\r\n\r\n","description":"","footnote":"","page_name":" مقدمه 56 ","page_number":88},
  {"content":"\r\n\r\nگمراهى هم نمىشوند و منظور اصلى كه نشان دادن نمونهء فارسى است نيز مراعات مىشود » .\r\nپس بطور خلاصه بايد گفت :\r\nچه رساله جوديه را از شيخ دانسته و چه از شيخ ندانيم و چه بنام سلطان محمود غزنوى باشد و چه نباشد در جشن هزارهء ابن سينا كه دنيا جهت اين دانشمند نامى جشن ميگيرد بر ما ايرانيان واجب است ميراثى را كه دانشمندان ايرانى مانند ابن سينا و امثال آنها براى ما گذارده‌اند و افتخار اين آب و خاك ميباشند منتهاى جد و كوشش را براى انتشار كتب و مؤلفات آنان كه ذخيره فنا ناپذير و جاودانى است به كار بريم تا شايد از اين رهگذر مختصرى از دين خود را بكشور و اسلاف اداء نموده باشيم و روزى برسد كه باز كشور ما همان مجد و عظمت باستانى خود را از حيث علم و دانش از سر گيرد و در آسمان طب ايران ستارگان قدر اول جهان پزشكى مانند طبرى و رازى و اهوازى و ابن سينا و گرگانى بدرخشند و نيز بمانند ساير ملل راقيه بتوانيم بر روى شالوده و اساس پايه كاخ دانشمندان سلف بنائى چند بگذاريم چرا كه :\r\n و العلى محظورة الّا على * من بني فوق بناء السلف \r\nدر خاتمهء اين مقدمه با عذر تقصير از اينكه بنده را حقّى بورود در بحث تاريخى و اظهار نظر در اين قبيل مسائل نيست از مورّخين و دانشمندانى كه عمر خود را بتحقيق و تدقيق در كتب تأليفى استادان بزرگ مانند ابن سينا و امثالهم پرداخته‌اند تمنّى ميگردد هر نوع لغزش و زلت در اين مقدّمه بيابند بنده را مطّلع سازند .\r\n« تمام شد مقدمه رسالهء جوديه » بنده ناچيز - دكتر محمود نجم‌آبادى\r\n\r\n","description":"","footnote":"","page_name":" مقدمه 57 ","page_number":89},
  {"content":"\r\n\r\n\r\nرسالهء جوديه\r\nبِسْمِ اللَّهِ الرَّحْمنِ الرَّحِيمِ و به نستعين الحمد للّه ربّ العالمين و الصّلاة علي خير خلقه محمّد و آله اجمعين اما بعد بدان اى عزيز كه اين رساله‌ايست بر سبيل ايجاز و اختصار بغايت فوائد مسمى بجودّيه « 1 » كه افضل الحكماء ابو على سينا جهت سلطان محمود انشاء نموده است و در مطالعه اين نسخه انواع فوائد حاصل آيد انشاء اللّه تعالى .\r\nبدان كه جميع علتها از خوردن بسيار و گفتن بسيار و خفتن بسيار و مجامعت بسيار پديد آيد « 2 » .\r\n\r\n\r\n","description":"","footnote":"\r\n( 1 ) - موضوع تأليف رسالات مختصر براى درمان بيماريها مخصوصا جهت سلاطين يكى از مسائل جاريه طب قديم بوده و اصولا اغلب پزشكان قديم را دو نوع تأليف بوده است يكى تأليف معمولى و علمى كه براى جميع طالبين علم طب بوده و نوع ديگر كتابى مختصر كه در حقيقت براى منظور خاص مانند تقديم به پادشاهان و اشخاص معين تدوين مىشده است و تقريبا جميع پزشكان قديم هر دو نوع تأليف يعنى يك تأليف مطول و يك تأليف مختصر داشته‌اند چنان كه در صفحات قبل گذشت .\r\n( 2 ) - موضوع اصراف در خوراك و گفتار و خواب و مجامعت و امثال آنها يكى از مباحث مهمه طب قديم است كه تقريبا عموم پزشكان قديم در كتب طبى خود بدانها اشاره نموده‌اند و مطلب مهم آن است كه چون موضوعات و طبقه‌بندى طبى به نحوى كه در كتب ما قبل از يك طبيب سلف به عمل آمده طبيب خلف نيز به تبعيت از آن تقريبا به همان سيره تأليف نموده است و به همين شكل يكى بعد از ديگرى اين امر را تعقيب نموده است\r\n","page_name":" 1 ","page_number":90},
  {"content":"\r\n\r\nاز خوردن بسيار معده تباه شود و جگر ضعيف « 1 » شود و درد شكم « 2 » و كرده « 3 » و « 4 » پديد آيد و ناگوارش « 5 » و بادهاى زشت و تخمه و سستى اعضاء بود .\r\nو از خواب بسيار زردى روى و گرانى تن باشد و مغز تهى گردد و چشم بياماسد سودا غالب شود « 6 » .\r\n\r\n\r\n","description":"","footnote":"\r\nچنان كه در جميع كتب و رسائل طبى كه بر اين نسق تأليف گرديده اين سياق برقرار بوده و عموما اين نوع مؤلفات جهت سلاطين و امراء و ولاة و بزرگان بوده است .\r\nرازى را نيز كتابى بنام « طب الملوكى » است چنان كه از اسم آن بر ميآيد براى پادشاهان مىباشد كه مانند رساله جوديه ابوابى چند در باب احتراز از بيماريها و درمان آنها برشته تحرير درآورده و در آخر كتاب دستور تغذيه و خوردن ميوه و امثال آنها را با ساير دستورهاى طبى و تغذيه‌اى و بهداشتى مخصوص شهرياران را نگاشته و بىشباهت به رساله جوديه نمىباشد « رجوع شود به صفحات 169 - 170 - 171 - 172 كتاب شرح حال و مقام محمد زكرياى رازى تأليف مؤلف سال 1318 هجرى خورشيدى چاپ تهران ) .\r\n( 1 ) - مقصود آن است كه چون كار كبد بر اثر پرخوارى زياد شود نخواهد توانست كاملا از عهده وظائفش برآيد .\r\n( 2 ) - باصطلاح امروزى دردهاى معدى  Douleurs stomacales  و دردهاى معوى  Douleurs intestinales  و يا  Crampe  است .\r\n( 3 ) - مقصود دردهاى كليوى و اطراف كليه  Douleurs renales et pararenales  است .\r\n( 4 ) - شايد در اصل نسخه گرده بوده است .\r\n( 5 ) - همان است كه ترجمه فرانسه آن  Indigestion  و يا سوء هضم است .\r\n( 6 ) - موضوع خواب و بيدارى و اندازه آنها در طب قديم چنان كه گفته شد در مؤلفات پزشكان قديم محل خاصى داشته چنان كه رازى در كتاب فصول خود كه به « مرشد » معروف است در فصل نهم و اهوازى در كتاب « ملكى » بدان اشاره نموده‌اند .\r\n","page_name":" 2 ","page_number":91},
  {"content":"\r\n\r\nو از بسيار گفتن درد سر و شقيقه « 1 » بود و حرارت صفرا و زيادتى رنج و به آخر عمر علتهاى صعب عارض « 2 » گردد .\r\nو از مجامعت كردن بسيار كرده « 3 » ضعيف شود و تن لاغر گردد و چشم تاريك و مغز خشك شود و لذت شهوت در نيابد و زود مفلوج گردد و ساقها و رگها سست شود و لذت در نيابد و مويش زود سفيد شود و پوست بدن درشت گردد و عادت را مرعى بايد داشت و اگر تأخير از عادت كند هم نقصان باشد كره « 4 » و دنبل پديد آيد و بر سيرى و گرسنگى و بگرمى و سردى هوا و بغضب و به غير اشتياق شهوت نبايد كرد و در حمام و بر پاى ايستاده و برو چسبيده و بر پهلو و سر برهنه جماع نكند كه انواع ضرر يابد بلكه بر سر پا قائم نشسته بايد .\r\nو ببايد كه از طعامهاى سرد و شور و ترشيها پرهيز نمايد و از بيخوابى و بسيار پياده رفتن و گرسنگى بسيار و كميز « 5 » نگاه‌داشتن و حمل بار گران پرهيز نمايد تا در مجامعت ضرر و نقصان نيابد و از دخول عجوزه ضرر كلى يابد .\r\n\r\nباب اول\r\n\r\nدر علاج چشم\r\nبدان كه تمامى مرضهاى چشم از كثرت جماع و بيخوابى و گريستن و درد و حرارت بسيار و پاى برهنه رفتن\r\n\r\n\r\n","description":"","footnote":"\r\n( 1 ) - فرانسه آن  Migraine  است .\r\n( 2 ) - خ ل ظاهر .\r\n( 3 ) - ممكن است در نسخه اصل گرده بوده باشد .\r\n( 4 ) - تقريبا در جميع كتب طبى قديم فصل بزرگى در باب باه و نزديكى وجود دارد .\r\n( 5 ) - ادرار كه فرانسه آن  Les urines  است .\r\n","page_name":" 3 ","page_number":92},
  {"content":"\r\n\r\nدر گرما و آب سرد را بر سر ريختن پديد آيد .\r\nمغز شفتالو « 1 » را بسوزاند و بسرمه « 2 » بسايند و در چشم كشند دفع حرارت بكند - و اگر آب رازيانه « 3 » را بسرمه اضافه كنند و در چشم كشند دفع حرارت بكند و شبكورى « 4 » را ببرد - و اگر آب كشته « 5 » يا گلاب « 6 » در چشم كشند آبله چشم را ببرد - و اگر دانه خرما بسوزانند و با انگبين « 7 » بهم در چشم كشند رگ سبل « 8 » را ببرد و سپيده را ببرد - بنفشه بكوبد و با گلاب « 9 »\r\n\r\n\r\n","description":"","footnote":"\r\n( 1 ) - هلو و شفتالو را بفرانسه  Peche  گويند .\r\n( 2 ) - سرمه يا سورمه كه فرانسه آن  collyre sec  است .\r\nرازى يك نوع سورمه مركب از انتيمون و صبر زرد داشته كه در بيماريهاى چشم و مخصوصا در موقع ابتلا بيمار به آبله و سرخك استعمال مينموده است ( براى اطلاعات بيشتر رجوع شود به كتاب شرح حال و مقام رازى تأليف مؤلف چاپ تهران 1318 هجرى خورشيدى و مقاله دهم از كتاب دوم كامل الصناعه الطبيه الملكى تاليف على بن عباس مجوسى اهوازى ارجانى و ضميمه مجلّه جهان پزشكى 1 مرداد ماه 1326 خورشيدى ) .\r\n( 3 ) - فرانسه آن  Fenouil  است .\r\n( 4 ) - فرانسه آن  Hyperalopie  است .\r\n( 5 ) - ممكن است مقصود گشنيز  Coriandre  باشد .\r\n( 6 ) - كه فرانسه آن  Eau de roses  است .\r\n( 7 ) - عسل .\r\n( 8 ) - سبل بفتح سين و ب و سكون لام - فرانسه آن  Panus  است .\r\n( 9 ) - توضيحا اضافه مىشود كه مورد استعمال گلاب در طب قديم زياد بوده و قطره‌هاى از اين ماده مخلوط با مواد ديگرى در بيماريهاى چشم استعمال مينموده‌اند - رازى را يك نوع داروى چشم بوده كه در سرخجه و آبله استعمال مينموده كه مركب از گلاب و موادى چند بوده است .\r\n","page_name":" 4 ","page_number":93},
  {"content":"\r\n\r\nضماد كند و بر چشم نهد آماس و درد چشم دفع كند .\r\nعطسه « 1 » بسيار اگر چشم آماس كند سركه و روغن بر سر كند دفع شود - توتيا « 2 » در چشم كشند آب رفتن چشم دفع كند\r\n\r\n\r\n","description":"","footnote":"\r\n( 1 ) - كه فرانسه آن  Eternuement  است .\r\n( 2 ) - توتيا  ) Tutie (  - كلمه توتيا را هم شنيده‌اند و علاوه بر آنكه در طب قديم بسيار مستعمل بوده در ادبيات فارسى نيز استعمال گرديده و هنوز هم در محاورات متداول است .\r\nتوتياى چشم چنان كه از عبارت بالا بر ميآيد براى زيادتى نور و بينندگى چشم است و در قصص و حكايات قديمه علاوه بر آنكه داروئى است كه در بيماريهاى چشم و كحالى مورد استعمال داشته اثر معجزه‌آسا داشته چنان كه قصه‌ها در باب مردمى كه از حليه بصر محروم بوده و با كشيدن توتيا به چشم بينا شده‌اند يا بهتر بيان نمائيم داروى خاصى است كه براى بينا كردن نابينايان آمده است .\r\nاما مواد اين توتيا چه بوده است ؟ بايد دانست كه اصولا يك نوع سرمه يا گردى بيش نبوده كه از مواد چندى تشكيل گرديده و بعضى اوقات مواد متشكله آن جزو اسرار كحالان و يا خانواده‌ها بوده كه گاهى دهان به دهان و زمانى جزو ودايع به اعقاب كحالان و بازماندگان آنها ميرسيده كه ممكن بوده است اصولا احدى را بر آن وقوف حاصل نگردد .\r\nاز طرفى اصولا توتيا در عرف كحالى و طب قديم كشيدن گرد و يا داروى بسيار مؤثر به چشم بوده كه از آن اثر بزرگ و معجزآسا حاصل گردد .\r\nاينك براى توضيح بيشتر عين شرحى كه از كتاب مخزن الادويه در باب توتيا است ذيلا مينگاريم :\r\nتوتيا - بضم تا و سكون واو و كسر تاء مثناة و فتح ياء مثناة تحتانيه و الف معرب از دودياى فارسى است بيونانى ثمقولس نامند . ماهيت آن - صاحب تحفه المؤمنين حكم مير محمد مؤمن و ديگران نوشته‌اند كه معدنى و مصنوعى مىباشد و معدنى را سه قسم گفته‌اند : يكى سفيد شبيه يبوست بيضه شتر مرغ كه برو چيزى مانند نمك ظاهر باشد و بهترين اقسام است و ديگرى زرد و ديگرى كبود و شفاف و اين غليظتر از همه و مشهور\r\n","page_name":" 5 ","page_number":94},
  {"content":"\r\n\r\nو بصارت افزايد .\r\n\r\n\r\n","description":"","footnote":"\r\nبتوتياى هندى و توتياى ديكيك در غايت حدّت است و چند قسم ديگر نيز نوشته‌اند چنانچه در تحفه و ساير تذكره‌ها مذكور است و امين الدوله نوشته كه توتياى بحرى نيز مىباشد و آن سنگهاى سفيد مستدير شبيه به سنگ ريزه است .\r\nاما دو قسم اول كه سفيد و زرد باشد ظاهر آن است كه مصنوع از دود قلعى و اسرب و شيخ كه به فارسى شبه وردى توتيا و بهندى جست نامند باشد و سوم را از مس به عمل مىآورند مؤلف گويد آنچه بتحقيق پيوسته آن است كه غير مصنوع نمىباشد اما كرمانى كه انابيبى و سفالك و ميزابى يعنى شبيه بناودان كه بهندى كهيريه و سنگ بصرى نيز نامند دوديست كه در كرمان كه معدن سرب است در وقت گداختن آن به عمل مىآورند بدين طريق كه كوره آن را دو طبقه ميسازند و بلند و در زير آن جاى آتش كردن مانند اجاغ ميگذراند و از خاك چسبنده كه در عراق آن را خاك رست مينامند قلمها و شمشهاى بلند به مقدار شيرى كه دو سر آن اندك باريك باشد ميسازند و خشك نموده در آب نمك غوطه ميدهند و باز خشك نموده در طبقات آن كوره چپ و راست و چليپا خوابانيده مىچينند تا اينكه در حين گداز سرب دود آن بر آنها به پيچد و منعقد گردد و ضايع نگردد و چون زمانى ممتد گذشت و يافتند كه دود بسيارى بر آنها پيچيده و منعقد شده است آنها بر مىآورند و ميشكنند و دودهاى منعقد مانند انبوبه و سفالك را از آنها جدا مينمايند و آن توتيا كرمانى است و باز بدستور قلمها و شمشهاى تازه در آن كوره مىچينند و همچنين نوع ديگر آنكه شنيده شد كه كوره را مانند تنورى سر تنگ و بلند ميسازند و در زير آن جاى آتش ميگذارند و از پائين تا بالاى ديوار آن تنور سوراخها براى نصب كردن آن قلمها و شمشها ميگذارند پس قلمها و شمشها بنحو مذكور ساخته در آنها نصب ميكنند و بعد مدتى كه دود بسيارى بر آنها منعقد گرديد آنها را بر مىآورند و بجاى آنها قلمهاى ديگر نصب مينمايند و همچنين از قلمى شبح بباء موحده يعنى روى توتيا شنيده شده كه بدستور به عمل مىآورند و بهترين آن پارچها و انبوبهاى صلب بيخاك آميخته آنست و مستعمل نرم سائيده مغسول آنست زيرا كه استعمال غير مغسول آن جايز نيست و توتياى اخضر كه توتياى هنديست از مس با زاج سفيد بطريق احراق به عمل مىآورند و اين مستعمل در امراض عين نادر است و اكثر مستعمل نوع كرمانى است كه ذكر يافت و آنچه مشهور به بصرى است نه از آن جهت است كه در بصره به عمل مىآورند بلكه از آن جهت\r\n","page_name":" 6 ","page_number":95},
  {"content":"\r\n\r\nو ميل زرين در چشم نور چشم افزايد .\r\n\r\n\r\n","description":"","footnote":"\r\nاست كه از كرمان به بصره مىآورند و از آنجاهاى ديگر و در ممالك هند .\r\nطبيعت آن جالينوس در اول سرد و در دوم خشك دانسته و حنين سرد و خشك در دوم گفته و مغسول آن بارد و مجفف بىلذع و با قوت تغريه و اما اخضر هندى آن حار حاد يا بس در چهارم اكال مجفف است در غايت تجفيف .\r\nافعال و خواص كرمانى آن از اكبر ادويه عين است و مقوى روح باصره و حافظ صحت چشم و مانع انحدار مواد بسوى آن و جهت قرحهء چشم و بينى و قضيب و عانه و مقعده و سرطان و متقرح و ساير اعضاء و اندمال قروح و جروح و آكله و رفع بدبوئى زير بغل اكتحالا و ذرورا و طلاء و مرهما و با روغن گل جهت التيام جراحات عصب و نشف و رطوبات و قاطع نفت الدم و نزف الدم و مقوى معده مسترخيه و جهت قروح ظاهرى و باطنى شربا و ضمادا و شياف آن جهت حرقه البول و قروح مجارى آن و حمول آن جهت سيلان رحم نافع و مولد سدد مصلح آن عسل مقدار شربت آن تا نيم مثقال بدل آن به وزن آن شاذنج و نصف آن توبال النّحاس مغسول و گويند مرقشيشا و اقليميا است و طريق تشويه آن آنست كه آن را با آب سائيده قرص ميسازند و بر آتش نرم بر روى سفالى بگذارند و بگردانند تا خشك شود و به كار برند و توتياى اخضر هندى با قوت سميت و اسهال قوى و قاتل است و مشروبا استعمال آن جايز نيست محرق و غير محرق آن در بعضى امراض عين در اكتحال و ذرورات و بعض جروح و قروح در مراهم و اطليه و اضمده مستعمل و اهل هند گويند چون زهر خورده قدرى از آن بياشامد فى شديد آورد و از غايله آن نجات يابد و مقدار قليل محرق آن با آب بهنگره كه گياه هنديست و در حرف الفباء ذكر يافت طلا و جهت تجفيف جرب رطب و قوبا و تحليل اورام خبيثه مانند جزام و قروح آن و جهت ناصور و غيرها قطورا نافع و چون مقدار سه مثقال آن را به سه مثقال سرمه نرم سوده تا پنج آثار آب ممزوج نموده در زراقه پر كرده در احليل تزريق نمايند در شبانه‌روزى سه چهار دفع جهت قرحه مجارى بول كه بهندى سوزاك نامند نافع و اين آب تا پنج شش روز ميماند و فاسد نمىگردد و ميتواند استعمال نمود و بدستور يك درهم آن با دو درهم مرداسنگ با هم نرم سوده با نيم آثار ماست ممزوج كرده در پارچه كرباسى انداخته آب صاف آن را كه از آن بچكد در زراقه نموده استعمال نمايند جهت مرض مذكور نافع و دستور غسل و پروردن كرمانى آن با آب غوره و شيافات آن و حبوب و مراهم توتياى هندى در قرابادين ذكر يافت و طريق احراق توتياى\r\n","page_name":" 7 ","page_number":96},
  {"content":"\r\n\r\nو ميل تنها زرين « 1 » همين فايده كند و اگر مگس « 2 » را خشك كنند و بسايند و با سرمه به چشم در كشند مژه‌ها « 3 » بروياند و روشنى افزايد - چون خون خرس « 4 » در چشم كشند موى كه بر چشم زائيده « 5 » باشد دفع كند - خون هدهد « 6 » را در چشم كشند سفيدى چشم ببرد - زهره « 7 » آدمى را در چشم كشند سفيدى كهنه را ببرد - چهل روز « 8 » شير زن به چشم كودك كبود چشم كشند سياه چشم شود - چشم خرچنگ « 9 » بر كسى بندند كه درد چشم داشته باشد در حال نيك شود .\r\n\r\n\r\n","description":"","footnote":"\r\nهندى آن ذر ورات توتياى كرمانى است كه ريزه ريزه كرده در ظرف سفالى بر آتش گذارند و بر هم زنند تا محرق گردد و يا آنكه قطعه آن را بر اخگر گذارند تا به جوش آيد و از جوش بنشيند مانند زاج پس برداشته سائيده استعمال نمايند و چون كسى توتياى اخضر را خورده باشد و او را غثيان وقى و التهاب و وجع معده و امعاء و سوزش بول و براز و تمدد اعضاء و غيرها عارض شده باشد تدبير آن آنست كه اوراقى فرمايند و بخورانيدن امراق وسمه و شير تازه و دوشيده مكرر پس با لعبه و روغن بادام و آب گوشت چرب تغذيه فرمودن « صفحه 178 - 179 مخزن الادويه چاپ بمبئى سال 1273 هجرى قمرى » . « تمام شد »\r\n( 1 ) - ميل زدن به چشم براى باز كردن مجراى دمعى در قديم استعمال ميگرديده بعلاوه عمل قدح در آب مرواريد  Cataracte  نيز متداول بوده است - به نظر ميرسد در جمله « و ميل زرين در چشم نور چشم افزايد و ميل تنها زرين همين فايده كند » كلمه حذف شده باشد ؟\r\nاما آيا ميل زرين چنين خاصيت داشته باشد تا به حال كه ثابت نشده است ؟\r\n( 2 ) - از اين نوع درمان‌ها در طب قديم بسيار متداول بوده و بعضى از آنها پس از تجربه و آزمايش معلوم شده است بىفايده و اثر نبوده است و اصولا مثل آن است كه پزشكان قديم عامدا در معالجات بيماريها بوسائلى كه بدست نيايد و يا به زحمت تحصيل گردد متشبث ميگرديده‌اند و اين مطلب از خصائص طب آن دوران است كه درمان بزرگ جلو داده شود .\r\n( 4 ) - از اين نوع درمان‌ها در طب قديم بسيار متداول بوده و بعضى از آنها پس از تجربه و آزمايش معلوم شده است بىفايده و اثر نبوده است و اصولا مثل آن است كه پزشكان قديم عامدا در معالجات بيماريها بوسائلى كه بدست نيايد و يا به زحمت تحصيل گردد متشبث ميگرديده‌اند و اين مطلب از خصائص طب آن دوران است كه درمان بزرگ جلو داده شود .\r\n( 7 ) - از اين نوع درمان‌ها در طب قديم بسيار متداول بوده و بعضى از آنها پس از تجربه و آزمايش معلوم شده است بىفايده و اثر نبوده است و اصولا مثل آن است كه پزشكان قديم عامدا در معالجات بيماريها بوسائلى كه بدست نيايد و يا به زحمت تحصيل گردد متشبث ميگرديده‌اند و اين مطلب از خصائص طب آن دوران است كه درمان بزرگ جلو داده شود .\r\n( 8 ) - از اين نوع درمان‌ها در طب قديم بسيار متداول بوده و بعضى از آنها پس از تجربه و آزمايش معلوم شده است بىفايده و اثر نبوده است و اصولا مثل آن است كه پزشكان قديم عامدا در معالجات بيماريها بوسائلى كه بدست نيايد و يا به زحمت تحصيل گردد متشبث ميگرديده‌اند و اين مطلب از خصائص طب آن دوران است كه درمان بزرگ جلو داده شود .\r\n( 9 ) - از اين نوع درمان‌ها در طب قديم بسيار متداول بوده و بعضى از آنها پس از تجربه و آزمايش معلوم شده است بىفايده و اثر نبوده است و اصولا مثل آن است كه پزشكان قديم عامدا در معالجات بيماريها بوسائلى كه بدست نيايد و يا به زحمت تحصيل گردد متشبث ميگرديده‌اند و اين مطلب از خصائص طب آن دوران است كه درمان بزرگ جلو داده شود .\r\n( 3 ) - مژه‌ها  Les cils des paupieres  .\r\n( 5 ) - به نظر ميرسد مقصود مژگان زائد  Cils Surnumeraires  باشد .\r\n( 6 ) - هدهد يا شانه بسر كه فرانسه آن  Huppe  است .\r\n","page_name":" 8 ","page_number":97},
  {"content":"\r\n\r\n\r\nباب دوم\r\n\r\nدر علاج درد دندان\r\nاگر درد دندان از باد بود سداب را « 1 » بكوبند و در زير دندان گيرند درد ساكن « 2 » شود - اگر سركين « 3 » مرغ خانگى را دود كند به زير دهن درد ساكن شود - عاقرقرحا « 4 » در بن دندان مفيد است - لسان العصفور « 5 » را همين عمل كند چون بخوابد - و اگر بيخ هليون « 6 » بر دندان نهد بيرنج دندان را بيرون آرد كه نبايد كندن - و اگر درد بسيار بود بيخ خيار در زير دندان گيرد مفيد بود - و اگر گوشت بن دندان بسيار روئيده باشد زنگار « 7 » با\r\n\r\n\r\n","description":"","footnote":"\r\n( 1 ) - سداب - بقول صاحب مخزن الادويه بضم سين و فتح دال و الف و سكون باء و به ذال معجمه نيز آمده است و بقول موسى بن عبيد اللّه الاسرائيلى صاحب كتاب شرح اسماء العقار بفتح سين و ذال فرانسه آن  Rue  سداب كوهى  Rue sauvage  است .\r\n( 2 ) - ممكن است « ساكت » باشد ؟\r\n( 3 ) - سرگين يا پهن يا فضولات حيوانات علفخوار و دانه خوار كه فرانسه آن  Crottin  است .\r\n( 4 ) - اين كلمه معرّب آكركره و فرانسه آن  Pyrethre  است .\r\n( 5 ) - صحيح آن به نظر ميرسد لسان العصافير باشد ، لسان العصافير بفتح عين و صاد مهملين و الف و كسر فا و سكون ياء مثناة تحتانيه و راء مهمله به فارسى زبان گنجشك و بهندى اندرجو و بشيرازى تخم اهر نامند صفحه 509 مخزن الادويه چاپ بمبئى 1273 هجرى قمرى فرانسه آن  fruit de frene  است .\r\n( 6 ) - هليون كلمه رومى است عربى آن خشب الحيه و فارسى آن مارچوبه و فرانسه آن  Asperge  است .\r\n( 7 ) - زنگار يا زنجار كه در اصطلاح شيمى  ) Acetas cupri ( Acetate de Cuivre  اين ملح مس با سولفات دو كوئيور ( كات كبود ) هر دو در طب قديم موارد استعمال زيادى داشته و از سوزاننده‌هاى متداول طبى بوده است .\r\n","page_name":" 9 ","page_number":98},
  {"content":"\r\n\r\nعسل معجون كند و در پاره كتان پيچد و در آنجا نهد گوشت را دفع كند - هر كه ترخون « 1 » در بن دندان مالد دفع خون آمدن از دندان او بكند - و اگر بشپر « 2 » تازه مضمضه كند دفع خون آمدن بن دندان بكند - و اگر ترخون بخايد بوى بد از دهان رفع كند - و اگر زرنيخ « 3 » سرخ در دهان گيرد بوى دهان خوش كند - هر كه را خوره « 4 » دندان بود برگ شفتالو خشك كند و بكوبد و در دهان نگاه دارد خوره رفع كند - و اگر ترب بجوشاند و با عسل بخورد دفع بلغم « 5 » و آب رفتن دهن بكند .\r\n\r\n\r\n","description":"","footnote":"\r\n( 1 ) - ترخون يا ترخوانه يا طرخون فرانسه آن  Ache - Estragon  يا  Estragon Serpentine  است .\r\n( 2 ) - ممكن است منظور پول مسى نو باشد ؟ ! امّا تصور ميرود كاتب را در اين كلمه اشتباهى رخ داده است و بيشتر به نظر ميرسد ( لفظ ) بسر يا خرماى نارس باشد چرا كه خرماى كال قابض است - « صاحب مخزن الادويه گويد » بسر بضم باء و سكون سين و راء مهملين ماهيت آن غوره خرماست كه زرد و مايل بشيرينى شده باشد - صفحه 140 مخزن الادويه چاپ بمبئى سال 1273 هجرى قمرى » - بسدّ بضم با و فتح سين مشدد بيخ مرجان است كه قابض مىباشد .\r\n( 3 ) - زرنيخ بر دو قسم است زرنيخ سرخ يا پرتو سولفور دارسنيك  Protosulfure d'Arsenic  و زرنيخ زرد يا سز كوى سولفوردار سنيك  Sesquisulfure d'Arsenic  .\r\n( 4 ) - خوره دندان مقصود  Carie dentaire  درجه آخر است اما كلمه شانكر  Chancre  و يا باصطلاح طب دوران ناصر الدين شاه كه به « تقرح صلب كوفتى » ترجمه گرديده است اگر كم عمق باشد به خوره و اگر عمق آن زياد و با سرعت پيش روى نمايد خوره آكله ميگفتند و درمانى كه در آن دوره به كار ميبردند پمادى از زرنيخ به نسبت 1 تا 2 قسمت زرنيخ روى 50 قسمت چربى بوده است .\r\n( 5 ) - قدما رطوبات بدن را چهار ميدانستند :\r\nالف ) خون  Sang  ب ) بلغم  ) Phlegme ) Pituite (  پ ) صفرا  Bile  ت ) سودا  Artabile  .\r\n","page_name":" 10 ","page_number":99},
  {"content":"\r\n\r\n\r\nباب سيم\r\n\r\nدر بيان درد معده\r\nمصطكى « 1 » و انيسون « 2 » به آب بجوشاند و بخورد در حال درد معده ساكن شود - دفع قى « 3 » آمدن را پنج درم « 4 » يك درم كشنيز « 5 » تره « 6 » دو درم « 7 »\r\n\r\n\r\n","description":"","footnote":"\r\n( 1 ) - مصطكى كه فرانسه آن  Gomme mastic  يا  Gomme grecque  است صمغ درختى است كه بيشتر در نواحى شام و روم و ارمنيّه فراوان است .\r\n( 2 ) - انيسون كه فارسى آن باديان رومى و زيره رومى و عربى آن بذر الرازيانج الرومى و رازيانج الشامى و فرانسه آن  Anis cultive  است .\r\n( 3 ) - قى و استفراغ - ترجمه استفراغ به زبان فرانسه  Evacuation  است و آن در طب قديم دفع ماده مرضى و تقليل آن مىباشد كه در اصطلاح قدما يا به اسهال و يا به قى و يا به ادرار و يا به قصد و امثال آنها تعبير ميشده است - بنا بر اين قى كردن و خون گرفتن يك نوع استفراغ مىباشد .\r\n( 4 ) - به نظر ميرسد يك كلمه حذف شده باشد - كاتب هم علامتى در اصل نسخه مبنى بر توجه خواننده در متن كتاب گذارده ولى در حاشيه فقط چند نقطه نوشته است .\r\n( 5 ) - گشنيز يا كزبره كه فرانسه آن  Coriandre  است . كزبره بر چند قسم است :\r\nالف ) كزبره يابسه كه همان  Coriandre  است .\r\nب ) كزبرة البئر كه  Capillaire  است .\r\nپ ) كزبرة الثعلب يا شاهتره يا شاهترج كه  Fumeterre  است .\r\n( 6 ) - تره يا گندنا كه فرانسه آن  Poireau  است - در اين عبارت ممكن است گشنيز و تره باشد ؟\r\n( 7 ) - درم واحد وزن بوده است - و آن مانند بسيارى از اوزان و مقادير و مكاييل مثل اوقيه و حبه و قيراط و رطل و شعير و طسوج و من و امثال ذلك در طب قديم بسيار مورد داشته است - بعلاوه اين اوزان و مقادير و مكاييل در ايران و هند و ساير كشورها به نحوى خاص و با اختلافاتى چند همراه بوده چنان كه من بحسب وزن در ايران با هند متفاوت بوده است .\r\nدر ايران درم چهل و هشت حبه يا شصت شعيره مىباشد .\r\nپنجاه درم مساوى سى و پنج مثقال است .\r\n","page_name":" 11 ","page_number":100},
  {"content":"\r\n\r\nگل ارمنى « 1 » به آب شبت « 2 » بخورند در حال دفع قى آمدن شود - و اگر پودنه « 3 » با شكر بخورد بهتر باشد .\r\n\r\nدر بيان قى آمدن « 4 »\r\nيك قدح آب ترب با يك سير عسل در حمام بخورد در حال استفراغ « 5 » آيد و معده پاك شود و تب سه « 6 » روز دفع كند - و هر كه را سرفه آيد و گلو سوزد و آب دهن زرد اندازد شكر سفيد « 7 » و مويز « 8 » منقى و هليله « 9 » به قدر هم با هم بياميزد و بخورد بغايت مفيد است - هر كه پياز پخته بسيار خورد دفع بلغم بكند - و پودنه با نان خوردن معده درشت كند و باد و بلغم دفع كند - شلغم پخته بناشتا خوردن دفع سردى كند و سرفه « 10 » و سينه نرم كند - و اگر انجير خشك را بجوشاند و آبش را بخورد سرفه دفع كند و آواز بگشايد و شهوت بيفزايد .\r\n\r\n\r\n","description":"","footnote":"\r\n( 1 ) - گل ارمنى - عربى آن طين الارمنى - اين نام بمناسبت خاكى كه سابقا در كشور ما از ارمنستان ( ايروان پايتخت ارمنستان ) ميآوردند به گل ارمنى معروف گرديده است ، بعدا در اصفهان خاكى نظير همين پيدا شد كه ديگر احتياج به وارد كردن آن نگرديدند و عموما در طب قديم گل ارمنى را در ابتداى تورمها  Inflammations  به كار ميبردند حال در اين مورد چه خاصيتى داشته كه براى قى آمدن مورد استعمال بوده است ؟\r\nگل ارمنى را در كتاب شرح اسماء العقار ابو عمران موسى بن عبيد اللّه الاسرائيلى  Terre de Chypre  يا  Terre romaique  گفته است .\r\n( 2 ) - شبت يا شوت و شود فرانسه آن  Fenouil batard  يا  Aneth odorant  است .\r\n( 3 ) - پودنه كه عربى آن فودنج و فرانسه آن  Menthe  مىباشد داراى انواع و اقسام است كه معروفترين آن پودنه جوئى ( نهرى ) و پودنه كوهى و پودنه برى است .\r\n( 4 ) - رجوع شود ذيل صفحه قبل .\r\n( 5 ) - رجوع شود ذيل صفحه قبل .\r\n( 6 ) - مقصود  Fievre tierce  است .\r\n( 7 ) - مقصود نيشكر است .\r\n( 8 ) - مويز كه عربى آن زبيب و فرانسه آن  Raisains secs  است .\r\n( 9 ) - هليله يا هليلج بفتح هاء و كسر لام و سكون ياء و فتح لام و سكون جيم كه آن را به هندى بهره و بفرانسه  Myrobalan  گويند .\r\n( 10 ) - اين امر هنوز در كشور ما در درمانهاى خانوادهء رايج است .\r\n","page_name":" 12 ","page_number":101},
  {"content":"\r\n\r\n\r\nباب چهارم\r\n\r\nدفع كرم « 1 » و كدو دانه « 2 » و دانه كودكان « 3 »\r\nركو « 4 » به آب سداب تر كند و بر زهار كودك بندد كرم بيندازد - هر كه كاسنى « 5 » با سركه بخورد دفع حرارت كند - و اگر سير پخته يا كندنا « 6 » بخورد كرم شكم بكشد و بيندازد - دفع آبله نيلوفر « 7 » بر روى بمالد دفع شود .\r\n\r\n\r\n","description":"","footnote":"\r\n( 1 ) - مقصود اعم كرم است كه فرانسه آن  Ver intestinal  است .\r\n( 2 ) - كدو دانه همان كرم كدو است كه به عربى حب القرع و بفرانسه  Taenia  گويند .\r\n( 3 ) - ممكن است مقصود كدو دانه كودكان باشد و شايد يك كلمه در اصل نسخه افتاده باشد .\r\n( 4 ) - به نظر ميرسد در استنساخ كاتب را اشتباهى رخ داده است ؟\r\n( 5 ) - كاسنى كه به عربى هندباء و بفرانسه  Chicoree  گويند - قدما درباره اين گياه خواص بسيارى قائل بودند - چنان كه صاحب مخزن الادويه شرح زيادى در باب اين گياه در كتاب خود ذكر نموده است و چنان كه ميدانيم شيخ را كتابى در باب كاسنى بنام « كتاب الهندباء » مىباشد كه ضمن مؤلفات طبّى وى مذكور افتاد .\r\n( 6 ) - گندنا يا تره كه فرانسه آن  Poireau  و لاتينى آن  Allium Porrum  است .\r\n( 7 ) - نيلوفر  Nenuphar  - اين كلمه هندى است و معرّب نيلوپهل و مشتقّ از دو كلمه نيل و پهل اوّلى بمعنى آب و دوّمى ثمر است ( طبق نوشته مخزن الادويه ) - نيلوفر هندى كه فرانسه آن  Nenuphar indien  مىباشد .\r\n","page_name":" 13 ","page_number":102},
  {"content":"\r\n\r\n\r\nدفع قولنج « 1 »\r\nكلم جوشيده بسيار مفيد است و بر پوست گرگ نشستن « 2 » و بر شكم بستن بغايت فايده دهد و سرگين موش در زير خود دود كند « 3 » بهتر بود - اگر تخم ترب به آب شبت و عسل بخورد و قى كند بهق « 4 » ده ساله را ببرد - و اگر پودنه با پياز بخورد و بيخ سپندان « 5 » با مويز بكوبد و بخورد دفع كرم معده كند .\r\n\r\nدفع خون شكم\r\nشاهسپرم « 6 » و تخم شبت بروغن بريان كرده هر روز يك مثقال از آن بخورد مفيد است - و اگر پنج مثقال كهربا « 7 » با پنج مثقال صمغ « 8 » عربى بكوبد همين عمل بكند - اگر مغز فندق بريان كند و با صمغ عربى برابر بكوبد و بعسل بياميزد بغايت مفيد است .\r\n\r\n\r\n","description":"","footnote":"\r\n( 1 ) - كلمه قولنج  ) Colique (  مأخوذ از قولون  ) Colon (  مىباشد . قولنج همان است كه بفرانسه  Colique  گويند و در اصطلاح طب قديم جميع دردهائى بوده كه در قولون عارض ميشده است - قولنج كبدى  C . Hepatique  و قولنج كليوى  C . Nephretique  و ساير قولنج‌ها و دردها در مواقع حركت و خروج سنگ و امثال آن نيز بنام قولنج مصطلح گرديده است .\r\n( 2 ) - معلوم نيست اين تجربه شده است يا خير ؟\r\n( 3 ) - معلوم نيست اين تجربه شده است يا خير ؟\r\n( 4 ) - بهق يا بهك كه فرانسه  Melas  و نمش  Ephelide  است - طبق گفته قدما بهق بر دو قسم است بهق سياه و بهق سفيد .\r\n( 5 ) - بيخ سپندان يا ريشه اسپند ( اسفند ) كه عربى آن حرقل است .\r\n( 6 ) - فارسى آن شاهسپرم يا نازبو يعنى سلطان الرّياحين - شاهسفرم و شاه اسفرم و شاه اسفرغم و شاه اسپرم و شاه اسپرم نيز آمده است فرانسه آن  petit basilic  يا  Basilic romain  است .\r\n( 7 ) - كهربا يا كاه‌ربا كه فرانسه آن  Ambre jaune  يا  Succin  است .\r\n( 8 ) - فرانسه آن  Gomme arabique  است .\r\n","page_name":" 14 ","page_number":103},
  {"content":"\r\n\r\n\r\nدفع درد ناف و زهار\r\nترب با عسل بجوشاند و بخورد در حال درد بيفتد .\r\n\r\nدفع كلف « 1 »\r\nآب ترب بگيرد و با شكر بياميزد و بر روى مالد كلف ببرد - و اگر روغن بنفشه در حمّام بر روى مالد همين عمل كند .\r\n\r\nباب پنجم\r\n\r\nدر دفع تب\r\nهر كه بناشتا دو درم شكر سفيد با كشنيز بخورد تب را دفع كند - جهت دفع محرور « 2 » سپندان سفيد با شير بخورد مفيد است - دفع تب چهارم « 3 » يك قدح آب ترب با يك سير عسل در حمّام بخورد و قى كند بغايت مفيد است - دفع سپرز « 4 » پودنه را نيك بجوشاند و بر پهلوى چپ طلا كند « 5 » سپرز به حال رود - دفع كرتر « 6 » پياز پخته و سركه در حمّام به خود بمالد دفع شود .\r\n\r\nدفع خارش اندام\r\nرا برگ كزر « 7 » و نخود در مالد - دفع ريش اندام را « 8 » زهره گاو « 9 » را به گل خطمى مرهم كند و\r\n\r\n\r\n","description":"","footnote":"\r\n( 1 ) - كه فرانسه آن  Naevi  است .\r\n( 2 ) - محرورين در طب قديم به آنان اطلاق ميگرديده كه باصطلاح امروزى حرارتى مزاج گويند .\r\n( 3 ) -  Fievre quarte  .\r\n( 4 ) - مقصود عظم طحال  Splenomegalie  است .\r\n( 5 ) - ماليدن دارو بر عضو است .\r\n( 6 ) - معلوم نشد مقصود چيست شايد كاتب اشتباه نموده و صحيح آن كهير باشد ؟\r\n( 7 ) - گزر معرب آن جزر است ( كه فارسى آن زردك است ) .\r\n( 8 ) - ريش اندام يا زخم عضو كه فرانسه آن  Plaie  مىباشد .\r\n( 9 ) - درباره زهره گاو قدما خواص زيادى قائل بودند چنان كه گاو داروى معروف نيز زهره گاوى است كه داراى صفات و خواص زيادى بوده و براى بسيارى از بيماريها من جمله براى رفع لاغرى ( براى فربه شدن ) استعمال ميشده است .\r\n","page_name":" 15 ","page_number":104},
  {"content":"\r\n\r\nبر آنجا طلا كند مفيد است .\r\n\r\nدر گشادن آواز\r\nخايه مرغ نيم‌برشت « 1 » بناشتا بخورد - و ديگر ريخته تن آهن « 2 » فايده دهد - و سرفه را نيز مفيد است - و اگر آب ترب با آبكامه « 3 » غرغره كند آواز و سرفه و معده و بلغم زائد را فايده دهد .\r\n\r\nدفع مار گزيده\r\nگوشت موش بر آنجا نهد در حال زهر بكشد و اگر ته سير بكوبند در آنجا نهند كه مرار « 4 » گرفته شود - و چون برگ سداب و جوز « 5 » با هم بخورد ترياقست « 6 » - و اگر سپندان سرخ به خانه دود كند مارها بگريزند .\r\n\r\n\r\n","description":"","footnote":"\r\n( 1 ) - يعنى نيم برشته .\r\n( 2 ) - به نظر ميرسد مقصود خرده و ريزه آهن باشد .\r\n( 3 ) - صاحب مخزن الادويه گويد « آب كمه به سكون ثالث و ضمّ كاف و فتح ميم آبى است خاكسترى رنگ و بغايت گند و بدبو كه از شكم نوعى ماهى گيرند و در بحر چين و هرموز بهم ميرسد و به عربى آن را ماء الجمه خوانند ص 58 كتاب مخزن الادويه چاپ بمبئى 1273 هجرى قمرى » در جاهاى ديگر نيز از آبكامه اسم برده است - بعضى آبكامه را با كاف فارسى ( آبگامه ) ذكر كرده‌اند كه ميگويند يك نوع آبگوشت است .\r\n( 4 ) - تلخى .\r\n( 5 ) - گردو .\r\n( 6 ) - ترياق يا  Electuaire d'Andromaque  يا  Theriaque  و ترياقات ترجمه‌اش بفرانسه  Antidote  است - ابن زهر اندلسى را كتابى بنام « كتاب الترياق » است كه ترجمه آن  Theriaca  است و بسال 1552 ميلادى در ونيز چاپ شده است .\r\nبموجب نوشته صاحب مخزن الادويه ترياق بر چند قسم است :\r\nترياق تركى - ترياق الحيّه - ترياق الروساق - ترياق فارسى و ترياق طبيعى ( يا بادزهر ) - ترياق جبلى .\r\nامّا در عبارت متن رساله مقصود از ترياق ضد زهر است .\r\n","page_name":" 16 ","page_number":105},
  {"content":"\r\n\r\n\r\nدفع كيك گزيده « 1 »\r\nگندم بخايد و بر آنجا نهد نيك شود - و اگر سداب بجوشاند و بتن در مالد گزنده در جامه و تن او نماند - و اگر پودنه صحرائى بكوبند و با آب بياميزد و در خانه بيفشاند كيك بميرد - و اگر كندنا با سركه آميزد و در خانه نهد همه كيكان به روى جمع آيند - خون آدمى چون در خانه نهد همين عمل كند .\r\n\r\nدفع موش\r\nاگر مرداسنگ « 2 » را بكوبد و در طعام كند هر موش كه از آن بخورد بميرد - اگر سمّ اسب بآستانه خانه نهى همه موشان بگريزند - اگر برگ شاه دانه « 3 » در خانه دود كند كيك بگريزد - و اگر سمّ استر يا اشتر در خانه دود كند كژدم و موش بگريزد البته - هر كه شير خر بخورد در حالتى كه زهرش داده باشند چون قى كند بشير خر زهر به روى كار نكند .\r\n\r\nدفع مو ريخته « 4 »\r\nموى ريخته خود را بسوزاند و خاكسترش را بروغن زيت « 5 » بياميزد و در مو مالد سخت شود - و اگر پوست سير بسوزاند و خاكسترش بروغن زيت بياميزد و زير مو مالند سخت شود و آنجا كه مور رفته باشد برايد .\r\nهر كه پياز به آتش بريان كند و بروغن گاو بياميزد و بر ناسور « 6 » كهنه « 7 »\r\n\r\n\r\n","description":"","footnote":"\r\n( 1 ) - فرانسه آن  Puce  است .\r\n( 2 ) - مردار سنگ يا مرداهنگ و يا مردار سنج يا مردا سنگ كه فرانسه آن  Lytharge  و در اصطلاح شيميائى  Pbo  يا  Oxyde jaune de Plomb  است .\r\n( 3 ) - فرانسه آن  Chanvre indien  است .\r\n( 4 ) - مقصود مو ريختگى است .\r\n( 5 ) - روغن زيتون است .\r\n( 6 ) - فرانسه آن  Fistule  است .\r\n( 7 ) - مقصود از كلمه كهنه مزمن است كه در اصطلاح طبّى به زبان فرانسه  Chronique  گويند .\r\n","page_name":" 17 ","page_number":106},
  {"content":"\r\n\r\nنهد دفع شود و خون بازايستد .\r\n\r\nدفع بيرون آمدن مقعد « 1 »\r\nشاهسپرم بكوبد و بخايد و در مقعد مالد به حال خود رود .\r\n\r\nدفع بواسير\r\nمورد « 2 » بسايد و بر بواسير بندد پخته هم خوردن فايده دارد\r\n\r\nدفع آماس « 3 »\r\nبرگ چغندر بجوشاند و بر آماس نهد نيك شود .\r\n\r\nدفع درد خايه\r\nدنبال بادنجان « 4 » خشك كند و نرم بسايد و به آب مرهم كند و بر آنجا نهد درد و آماس دفع شود - اگر پياز بروغن بريان كند و با شكر بخورد باد از خايه بيرون كند « 5 » - اگر زهره گاو در خايه مالند درد بيفتد - اگر تخم كاسنى با شبت « 6 » بخورند كه كوفته باشد دفع خون آمدن قضيب بكند - و ترب با شير خوردن بهتر باشد و اگر به اينها پاك نشود علاج ديگر بايد كرد .\r\n\r\n\r\n","description":"","footnote":"\r\n( 1 ) - مقصود  Prolapsus  مقعد است .\r\n( 2 ) - فرانسه آن  Myrthe  است - نبايد مورد را با مرّ مكّى  Myrrhe  اشتباه نمود .\r\n( 3 ) - مقصود ورم  Inflammation  است .\r\n( 4 ) - دم بادنجان .\r\n( 5 ) - مقصود آن است رفع ورم شود و عموما قدما مقصودشان از رفع باد رفع آماس و درد است چنان كه هم اكنون در ميان مردم اين اصطلاح سارى و جارى است .\r\n( 6 ) - شبت فارسى آن شوت يا شود و فرانسه آن  Fenouil batard  يا  Aneth odoront  و لاتين آن  Anethum Gravelens  است .\r\n","page_name":" 18 ","page_number":107},
  {"content":"\r\n\r\n\r\nباب ششم\r\n\r\nدر بيان قوت باه « 1 »\r\nچون سير با روغن بريان كند و بخورد و بر ذكر مالد قوت تمام گيرد - اگر روغن نرگس « 2 » بر ذكر مالد از ماهى سقنقور « 3 » بهتر باشد - اگر تخم با خايه نيمبرشت بخورد ذكر قوى شود - اگر برگ نرگس بكوبد و بر زهار طلا كند مرد بسته گشاده شود « 4 » .\r\n\r\n\r\n","description":"","footnote":"\r\n( 1 ) - موضوع باه از مسائل مهمّه در طب قديم بوده است و عموم پزشكان يك يا چند رساله در مؤلفات طبّى خود در باب باه برشته تحرير در آورده‌اند چنان كه رازى را در اين باب رساله است بنام « كتاب الباء » .\r\n( 2 ) - نرگس كه عربى آن نرجس و فرانسه آن  Narcisse a rouquets  است .\r\n( 3 ) - ماهى سقنقور يا سقنقس يا اسقنقور كه فرانسه آن  crocodile terrestre  يا  scinque  يا  lacerta scincus  و لاتينى آن  sincus officinalis  و طبق گفته صاحب مخزن الادويه سقنقور همان سقنقس است .\r\n( 4 ) - اين موضوع و مواضيع مانند آن را كه گاهگاهى بافسانه و حكايات الف ليله و ليله بيشتر شبيه ميباشند نبايد از نظر دور داشت چرا كه اكنون در دنيا امتحان و آزمايش به عمل نمىآيد كه بدانيم تا چه اندازه مطالب بالا صحيح يا سقيم است بلكه بر خلاف ميتوان گفت كه در گذشته در اين قبيل موارد بيش از حال امتحانات شده و نتايجى گرفته‌اند و اينكه گاهگاه در طب قديم بلكه هم اكنون بنام نسخه مجرّب دست بدست گشته و مطالبى غلوآميز ميگويند مبنى بر اصولى بوده كه بتجربه رسيده است . منتهى بايد پس از امتحان و عدم نتيجه آن را رد نمود .\r\nناگفته نماند مقصود آن نيست كه آنچه قدما گفته‌اند بايد چشم بسته قبول كرد بلكه بايد بدان توجّه و دقّت داشت و پس از مطالعه صحيح را از سقيم جدا نمود .\r\n","page_name":" 19 ","page_number":108},
  {"content":"\r\n\r\n\r\nباب هفتم\r\n\r\nدفع استسقاء « 1 »\r\nتخم حلبه « 2 » با سركه بجوشاند و بخورد نيك شود - باز ايستادن شير زنان را حلبه بسيار بكوبد و به آب\r\n\r\n\r\n","description":"","footnote":"\r\n( 1 ) - استسقاء كه ترجمه آن بفرانسه  ascite  يا  hydropisie  است در اصطلاح قدما بعدّه زيادى از بيماريها و عوارض و تركيبات آنها اطلاق ميگرديده كه به همه آنها استسقا ميگفتند و انواع و اقسام آن عبارت بودند از :\r\nالف ) استسقاء بطن  ascite  ب ) استسقاء بطنى  Hydropisie au bas ventre  پ ) استسقاء تخم‌دان  kyste de lovajre  يا  Hydropisie de lovaire  ت ) استسقاء چشم  Hydrophtalmie  ث ) استسقاء جلدى  Leucophlegmasie  ج ) استسقاء جلدى عام يا استسقاء لحمى  Anasarque  چ ) استسقاء خصيه  Hydrocele  ح ) استسقاء دماغى مولودى  Hydrocephale des nouveaux nes  خ ) استسقاء رحم  Hydrometrie  د ) استسقاء ريه  Oedeme des poumons  ذ ) استسقاء صدرى  Hydrophisie de poitrine  ر ) استسقاء طبلى  Tympanite  ز ) استسقاء غشاء خارجى قلب  Hydropericar dite  ژ ) استسقاء لحمى  Oedeme  س ) استسقاء لحمى جفن ( پلك )  Oedeme de la paupiere  ش ) استسقاء لحمى عام  Anasarque  ص ) استسقاء مفصل  Hydarthrose  ض ) استسقاء مقله يا استسقاء چشم  Hydrophtalmie  ط ) استسقاء نخاع  Hydrorhachis \r\n( 2 ) - حلبه - بضم حاء و سكون لام و كسر باء فارسى آن شنبليله و فرانسه آن  Fenugrec  است .\r\n","page_name":" 20 ","page_number":109},
  {"content":"\r\n\r\nرسالهء جوديّه تر كند و بر سينه نهد و بايستد .\r\n\r\nگشودن حيض « 1 »\r\nيك درم آب سداب با يك درم روغن گل گرم كند و بخورد حيض بگشايد .\r\n\r\nدفع خون آمدن از زنان به علت زبان « 2 »\r\nبر ساق زن حجامت كند ديگر علّت زنان نبيند - اگر زهره خرگوش با روغن بادام بياميزد و بر پاره پشم به خود برگيرد و بعد از يك ساعت بر آن زن جمع شود در حال بار گيرد « 3 » - اگر زن حامله به زحمت بار نهد تخم كزر در زير وى دود كند در حال بار بنهد - اگر زنى را كمى شير باشد تخم خيار بكوبد و بناشتا بخورد مفيد بود - هر زن كه از درخت مريم « 4 » يك دانه بخورد يك سال حمل نگيرد و اگر دو دانه بخورد دو سال و اگر سه دانه بخورد سه سال و على هذا القياس « 5 » - هر زن كه بر كميز « 6 » كودكى كميز كند البته حامله نشود - هر زن كه زهره گاو به خود گيرد موضع او بغايت تنگ شود مثل دختران - اگر زن خواهد كه بداند حامله\r\n\r\n\r\n","description":"","footnote":"\r\n( 1 ) - مقصود باز شدن قاعده  ) regles (  زنان است .\r\n( 2 ) - مقصود خون آمدن از زنان بر اثر زبان مردم است ؟ !\r\n( 3 ) - از نظر اصول علمى صحيح به نظر نمىرسد .\r\n( 4 ) - درخت مريم يا شجره مريم كه فرانسه آن  cyclamen et divers  است - نبايد آن را با بخور مريم  leonure - souci - cyclamen  و گل مريم كه فرانسه آن  tubereuse  و لاتينى آن  polyanthes tuberosa  است و گياهى بنام مريم‌گلى كه لاتينى آن  salovia officinalis  و فرانسه آن  sauge  است اشتباه نمود .\r\n( 5 ) - از نظر علمى هر دو موضوع صحيح نمىباشد .\r\n( 6 ) - از نظر علمى هر دو موضوع صحيح نمىباشد .\r\n","page_name":" 21 ","page_number":110},
  {"content":"\r\n\r\nهست يا نه دو درم انگبين « 1 » بخورد اگر شكم درد كند حامله باشد و اگر درد نكند نباشد - اگر از جراحتى خون باز نايستد خون گاو « 2 » بر آنجا نهد يا كشنيز را بر آنجا نهد خون بازايستد .\r\n\r\nباب هشتم\r\n\r\nدفع درد پشت\r\nروغن جوژه « 3 » بط « 4 » و ماكيان « 5 » و قارولادان « 6 » اين روغنها را به آتش نرم بهم بياميزد و در شيشه كند و بوقت درد پشت بر آتش كند و بمالد و گرم كند كه در حال نيك شود .\r\nدر آبستنى زنان اگر بوقت مجامعت مرد پاره قطران « 7 » بذكر در مالد و با آن\r\n\r\n\r\n","description":"","footnote":"\r\n( 1 ) - عسل .\r\n( 2 ) - اين مطلب چندان بعيد به نظر نمىرسد .\r\n( 3 ) - يا جوجه بط .\r\n( 4 ) - مرغابى .\r\n( 5 ) - مرغ خانگى .\r\n( 6 ) - در فرهنگ ضميمه مخزن الادويه بنام قاراء قوالون آمده و طبق گفته صاحب مخزن الادويه همان قر نقل يا ميخك است .\r\n( 7 ) - قطران - فرانسه آن  goudron  و لاتين آن  pixliquida  است - زفت  pixnigra  است . طبق گفته صاحب مخزن الادويه زفت بر چهار قسم است :\r\nزفت بحرى - زفت رومى - زفت الرطب - زفت يابس .\r\nزفت بحرى همان قطران معدنى يا قير است .\r\nزفت رومى بمانند زفت بحرى است .\r\nزفت الرطب را از درخت صنوبر ميگيرند يعنى نباتى است .\r\nزفت يابس مانند زفت الرطب است .\r\nابن سينا در مفردات قانون از اين ماده و از خواص ضد عفونى آن و استعمالش در بيماريهاى جلدى و براى دفع درد دندانهاى كرم خورده و همچنين بعنوان تنقيه ضد كرم صحبت ميفرمايد .\r\n","page_name":" 22 ","page_number":111},
  {"content":"\r\n\r\nجمع شود البتّه بار گيرد - هر زنى نخواهد كه حامله شود هر گاه از حيض پاك شود پاره پشم گوسفند ناشسته به آب سداب تر كند و به خود گيرد حمل نگيرد « 1 » - و اگر بنفشه بكوبد و با زهره گرگ بياميزد و فتيله بدان بسازد و به خود بردارد بكليه « 2 » بسته شود - حرارت موضع زنان و زهدان را شاهسپرم بكوبد و شياف كند و سه شب به خود بردارد بغايت گرم شود - برهنه مجامعت نبايد كرد كه نقصان كلى يابد « 3 » .\r\n\r\nدفع مگس\r\nبيخ نرگس « 4 » با زرنيخ بكوبد و به آب بياميزد و در خانه بيفشاند بگريزند و همه بميرند .\r\nبدان كه هر كه به عرق پيكان تير آب دهد بهر كه زند در حال بميرد و بلا شك بدين قدر اختصار افتاد و اللّه اعلم بحقائق الامور .\r\n« تمام شد رساله جوديه »\r\n\r\n\r\n","description":"","footnote":"\r\n( 1 ) - تا چه حدّ ممكن است با موازين علمى صادق آيد ؟ !\r\n( 2 ) - به نظر صحيح نمىآيد ؟ !\r\n( 3 ) - يعنى قوه باء كم شود .\r\n( 4 ) - مقصود ريشه نرگس است .\r\n","page_name":" 23 ","page_number":112},
  {"content":"\r\n\r\n\r\nفهرست اسامى رجال\r\nتوضيح و راهنمائى 1 - شماره‌هائى كه با حروف مىباشد مقصود شماره صفحات مقدمه است .\r\n2 - شماره‌هائى كه با عدد مىباشد مقصود شماره صفحات متن رساله است .\r\n3 - حرف ( ذ ) براى ذيل صفحات مىباشد .\r\nابا زيد ( كنيه حنين بن اسحاق عبادى ) - ذ - يازده .\r\nابن ابى اصيبعه ( صاحب عيون الأنباء ) - چهارده ( ذ ) - سى و شش - پنجاه شش .\r\nابن سينا - دو - پنج ( ذ ) - شانزده - هفده هيجده - نوزده ( ذ ) - بيست و يك - بيست و دو ( ذ ) - بيست و سه - بيست و چهار - بيست و شش - بيست و هفت - بيست و هشت - بيست و نه - سى - سى و يك - سى و دو - سى و سه - سى و چهار - سى و پنج - سى و شش - سى و هفت - سى و هشت - سى و نه - چهل - چهل و يك - چهل و دو - چهل و سه - چهل و چهار - چهل و پنج - چهل و شش - چهل و هفت - چهل و هشت - چهل و نه - پنجاه - پنجاه و يك - پنجاه و دو - پنجاه و سه - پنجاه و چهار - پنجاه و پنج - پنجاه و شش - پنجاه هفت - 13 ( ذ ) 22 ( ذ ) .\r\nابن النديم ( صاحب الفهرست ) - سيزده ( ذ ) - چهارده ( ذ ) .\r\nابن جلجل اندلسى ( سليمان بن داود ) - چهارده - چهارده ( ذ ) - بيست و دو ( ذ ) .\r\nابن رشد قرطبى ( قاضى ابو وليد محمد بن احمد بن محمد بن رشد قرطبه‌اى اندلسى )  ) Averroes (  - چهارده - چهارده ( ذ ) - بيست و يك - سى .\r\nابن زهر اندلسى ( ابو مروان عبد الملك ابى علاء زهر بن ابى مروان الاشبيلى  ) Avenzoar (  - چهارده - چهارده ( ذ ) بيست و يك .\r\nابن سرابيون ( خاندان سرابيون ) -  ) Serapion (  - بيست و دو - بيست و دو ( ذ ) .\r\nابن ماسويه ( آل ماسويه  Masoueh (  - بيست و يك - بيست و يك ( ذ ) - بيست و دو ( ذ ) .\r\nابن مندويه ( ابو على احمد بن عبد اللّه بن مندويه اصفهانى ) - بيست ( ذ ) - سى .\r\nابو العباس ( خليفه عباسى ) پنجاه و چهار .\r\nابو الفرج حكيم - سى و دو - سى و سه سى و چهار .\r\n\r\n","description":"","footnote":"","page_name":" 24 ","page_number":113},
  {"content":"\r\n\r\nابو القاسم بن خلف الزاهراوى  ) Abulcasis (  - چهارده - چهارده ( ذ ) - بيست و يك - چهل و نه .\r\nابو الحسن ( نوه ثابت بن قره ) - دوازده - دوازده . ( ذ ) .\r\nابو ريحان بيرونى - پنجاه سه .\r\nآپولونيدس ( طبيب يونانى ) هفت .\r\nاردشير اول ( پادشاه هخامنشى ) - شش - هفت .\r\nاردشير دوم ( پادشاه هخامنشى ) هفت .\r\nارسطو - هفده - سى و هفت .\r\nاسحاق بن حنين مترجم ( پسر حنين معروف ) - يازده ( ذ ) .\r\nاسرائيلى ( موسى بن عبيد اللّه - صاحب شرح اسماء العقار ) - 9 ( ذ ) - 12 ( ذ ) .\r\nآل بختيشوع - يازده - يازده ( ذ ) - بيست و دو .\r\nآل حنين - يازده - يازده ( ذ ) - بيست و دو .\r\nآل ماسويه - بيست و دو ( ذ ) .\r\nآل مروان - ده .\r\nامين الدوله - ( ذ ) .\r\nانوشيروان ( پادشاه بزرگ ساسانى ) - شش - هفت .\r\nافلاطون - شش .\r\nاهوازى - ( على بن عباس مجوسى اهوازى ارجانى صاحب كتاب كامل الصناعة الطبيّه الملكى ) - دو - سه ( ذ ) - چهار - شانزده - هيجده - نوزده - بيست و يك - بيست و نه - چهل دو - پنجاه هشت - 2 ( ذ ) 4 - ( ذ ) .\r\nاوريباسيوس - ( طبيب يونانى  Oribase (  - نوزده .\r\nايوب الابرش - ( مترجم ) - پانزده - پانزده ( ذ ) .\r\nبختيشوع ( خاندان ) - هفت - دوازده ( ذ ) .\r\nبختيشوع ( جورجيس بن بختيشوع ) - هشت ، بختيشوع ( بختيشوع بن جورجيس ) - دوازده ( ذ ) .\r\nبختيشوع ( جورجيس بن ) - دوازده ( ذ ) .\r\nبختيشوع ( جبرائيل بن ) - دوازده ( ذ ) بيست و دو ( ذ ) بيست و دو ( ذ ) .\r\n( بختيشوع بن جبرائيل ) - دوازده ( ذ ) .\r\nبختيشوع بن يحيى - دوازده ( ذ ) .\r\nبرگرشتراسر  ) Bergerstrasser (  - يازده ( ذ ) .\r\nبقراط  ) Hippocrate (  سه - سه ( ذ ) - چهار - چهار ( ذ ) - پنج - پنج ( ذ ) - نه - يازده - شانزده - هفده - نوزده - بيست - سى و هفت - سى و هشت .\r\nبليناس  ) Pline (  - پنج - پنج ( ذ ) .\r\nبيانى ( دكتر مهدى ) - پنجاه چهار - پنجاه و شش .\r\nپاستور ( دانشمند شهير فرانسوى ) - سى و نه .\r\n\r\n","description":"","footnote":"","page_name":" 25 ","page_number":114},
  {"content":"\r\n\r\nتئودوزيوس  ) Theodosius (  يا تئودوروس طبيب يونانى ) - شش - شش ( ذ ) .\r\nثابت بن سنان بن قرة - دوازده ( ذ ) .\r\nثابت بن قرة - دوازده - دوازده ( ذ ) .\r\nجالينوس - سه ( ذ ) - چهار - چهار ( ذ ) پنج - پنج ( ذ ) - نه - پانزده - شانزده - هفده - نوزده - سى و هفت - 7 ( ذ ) .\r\nجوزجانى ( ابو عبيد عبد الواحد بن محمد الفقيه الجوزجانى شاگرد و مصاحب ابن سينا ) - هفده .\r\nحارث بن كلده ( طبيب عرب ) - هفت .\r\nحبيش بن الاعسم ( مترجم ) - يازده ( ذ ) .\r\nچانينك اكسفرد  ) Channing - Oxford  مترجم كتاب التصريف ابو القاسم بن خلف الزهراوى ) - چهارده ( ذ ) .\r\nحجاج بن مروان ( مترجم ) - يازده يازده ( ذ ) .\r\nحنين بن اسحاق عبادى - ( مترجم معروف ) - نه - يازده - يازده ( ذ ) - بيست و هشت - سى و سه .\r\nخالد بن يزيد بن معاويه ( خليفه اموى ) - ده .\r\nخوارزمشاه ( على بن مأمون ) - سى و و سه - پنجاه و دو .\r\nدكارت ( فيلسوف بزرگ فرانسوى  Descartes (  - سى و هشت .\r\nدموكدس ( طبيب يونانى  Demokedes (  - هفت .\r\nديوسقوريدوس  ) Dioscoride (  - پنج - پنج ( ذ ) .\r\nرازى ( محمد زكرياى رازى صاحب حاوى ) - دو - سه ( ذ ) - پنج ( ذ ) - پانزده - شانزده - هفده - هيجده - نوزده - بيست - بيست و چهار - بيست و پنج - بيست و هشت - بيست و نه - سى و يك - سى و سه - سى و هفت - چهل - چهل و يك - چهل و دو - چهل و سه - چهل و چهار - چهل و چهار ( ذ ) - چهل و پنج - چهل و شش - چهل و هفت - چهل و هشت - چهل و نه - پنجاه - پنجاه و دو - پنجاه و هفت - 2 - 4 - 19 ( ذ ) .\r\nريموند ( آرشوك )  ) Archeveque Raymond (  - پنجاه - پنجاه ( ذ ) .\r\nژرار دوكرمن ( مترجم قانون ابن سينا  Gerard de Cremone (  - سى - سى ( ذ ) - چهل و نه - چهل و نه ( ذ ) .\r\nژربر درياك  ) Gerbert d'aurillac (  - چهل و نه - چهل و نه ( ذ ) .\r\nژوستى نين ( امپراطور روم  Jutinien (  - شش - شش ( ذ ) .\r\nسرابيون ( يوحنا ) - نوزده - بيست و دو ( ذ ) .\r\nسرابيون ( داود ) - بيست و دو ( ذ ) .\r\nسفاح ( ابو العباس خليفه عباسى ) - دوازده ( ذ ) .\r\nسلس  ) Celse (  - پنج - پنج ( ذ ) .\r\n\r\n","description":"","footnote":"","page_name":" 26 ","page_number":115},
  {"content":"\r\n\r\nسنان بن ثابت - دوازده - دوازده ( ذ ) .\r\nسهروردى ( شهاب الدين فيلسوف بزرگ ) - پنجاه و پنج .\r\nسهيلى ( ابو الحسن احمد بن محمد وزير على بن مأمون خوارزمشاه ) - سى و سه .\r\nشاپور اول ( پادشاه ساسانى ) - شش .\r\nشاپور دوم ( پادشاه ساسانى ) شش .\r\nطبرى ( على بن ربن طبرى صاحب فردوس الحكمه ) - دو - بيست - پنجاه و هفت .\r\nعلاء الدوله - ( پادشاه آل بويه ) سى و چهار .\r\nعلى بن يحيى ( مترجم ) - يازده - يازده ( ذ ) .\r\nعيسى بن على ( مترجم ) - يازده - يازده ( ذ ) .\r\nغزنوى ( سلطان محمود ) - سى و پنج پنجاه و يك - پنجاه و دو - پنجاه و سه - پنجاه و چهار - پنجاه و پنج .\r\nفارابى ( ابو نصر فيلسوف بزرگ ) - هفده .\r\nفولس الاجنطى ( طبيب يونانى ) - نوزده .\r\nقابوس - سى و دو - پنجاه و سه .\r\nقسطا بن لوقا بعلبكى - دوازده .\r\nقفطى ( جمال الدين صاحب تاريخ الحكماء ) - چهارده ( ذ ) - پنجاه و شش .\r\nكتزياس ( طبيب يونانى ) - هفت .\r\nكنستانتن افريقائى  ) Constantin l'africain (  - چهل و نه - چهل و نه ( ذ ) .\r\nگرگانى ( يا جرجانى زين الدين ابو ابراهيم اسماعيل بن حسن بن احمد بن محمد الحسين صاحب ذخيره خوارزمشاهى ) - دو - نوزده ( ذ ) - بيست و يك - بيست و يك ( ذ ) - پنجاه و دو - پنجاه و هفت .\r\nمارك ارل ( امپراطور روم ) - چهار ( ذ ) .\r\nماسويه ( ابو يوحنا يا ماسويه اول ) - بيست و يك ( ذ ) - بيست و دو ( ذ ) .\r\nماسويه ( يوحنا بن ماسويه ابو زكريا ) - بيست و دو ( ذ ) .\r\nماسويه ( جورجيس بن ماسويه ) - بيست و دو ( ذ ) .\r\nماسويه ( ميخائيل بن ماسويه ) - بيست و دو ( ذ ) .\r\nماسويه ( يحيى بن ماسويه ) بيست و دو ( ذ ) .\r\nمأمون ( خليفه عباسى ) - هشت - نه - ده - دوازده ( ذ ) - بيست و دو ( ذ ) .\r\nمتوكل ( خليفه عباسى ) - هشت .\r\nمسيحى ( بو سهل صاحب كتاب المائه فى الطب ) - پنج ( ذ ) - بيست و دو - بيست دو ( ذ ) .\r\nمشكاة ( سيد محمد استاد دانشگاه ) - سى و چهار - سى و پنج - پنجاه و يك .\r\nمعتز ( خليفه عباسى ) - دوازده ( ذ ) .\r\nمقتدر ( خليفه عباسى ) - هشت .\r\nملك ( حاج حسين آقا صاحب كتابخانه ملى ملك ) - سى و دو - سى و سه سى و چهار - سى و پنج .\r\nمنصور ( خليفه عباسى ) - هشت - دوازده ( ذ ) .\r\nمورگانى  ) Morgagni (  - سى و نه .\r\nمير محمد مؤمن ( صاحب تحفه حكيم مؤمن ) - 5 .\r\nناصر الدين شاه - 10 ( ذ ) .\r\n\r\n","description":"","footnote":"","page_name":" 27 ","page_number":116},
  {"content":"\r\n\r\nنجم‌آبادى ( دكتر محمود ) - چهل و چهار ( ذ ) .\r\nنظامى عروضى سمرقندى ( صاحب كتاب چهار مقاله ) - پنج - پنجاه و سه .\r\nنفيسى ( دكتر عباس ) - سى و شش .\r\nواثق ( خليفه عباسى ) - دوازده ( ذ ) .\r\nوالرين ( امپراطور روم ) - شش .\r\nهارون الرشيد ( خليفه عباسى ) - هشت - نه - ده - دوازده ( ذ ) - بيست و دو ( ذ ) .\r\nيعقوب بن اسحاق كندى - سيزده - سيزده ( ذ ) .\r\n\r\n","description":"","footnote":"","page_name":" 28 ","page_number":117},
  {"content":"\r\n\r\n\r\nفهرست اماكن\r\nارمنستان - 12 ( ذ ) .\r\nاروپا - دو - چهل و هفت - چهل و هشت پنجاه .\r\nاسكندريه - چهار - پنج .\r\nآسياى صغير - هشت .\r\nاشبيليه  ) Sevilln  از شهرهاى اسپانيا ) - چهارده .\r\nاندلس - چهارده - چهارده ( ذ ) - چهل و هفت .\r\nانطاكيه - شش .\r\nايران - سه - پنج - هفت - هشت - نه - ده بيست و نه - چهل - پنجاه .\r\nايروان - 12 ( ذ ) .\r\nايطاليا - بيست و نه - سى .\r\nبرغامس ( پرگامس  Pergamos  از شهرهاى آسياى صغير ) - چهارده ( ذ ) .\r\nبغداد - هشت - نه - ده - يازده - ( ذ ) - دوازده ( ذ ) بيست و دو ( ذ ) .\r\nبمبئى - بيست و يك ( ذ ) .\r\nبين النهرين - هشت .\r\nپاريس - پنجاه و يك .\r\nجندى شاپور ( گندىشاپور - جنديسابور ) - شش - هفت - هشت - دوازده ( ذ ) - بيست و يك ( ذ ) - بيست و دو ( ذ ) .\r\nخوارزم - پنجاه و پنج .\r\nدزفول - شش .\r\nرم ( پايتخت ايطاليا ) - چهار ( ذ ) سى .\r\nروم - ( ممالك ) - پنج - شش - هفت - هشت .\r\nرى - پنجاه و چهار .\r\nسالرن  ) Salerne  از شهرهاى ايطاليا ) - چهل و هشت - چهل و هشت ( ذ ) .\r\nغزنين - پنجاه و چهار .\r\nفلسطين - چهار ( ذ ) .\r\nقبرس - چهار ( ذ ) .\r\nقيروان - چهارده ( ذ ) .\r\nكرمان - 6 ( ذ ) .\r\nگرگانج - پنجاه و چهار .\r\nمديترانه - چهار ( ذ ) .\r\nمراكش - چهارده ( ذ ) .\r\nمصر - چهارده - چهارده ( ذ ) - چهل و سه - پنجاه و يك .\r\nمن‌پليه ( شهر جنوبى فرانسه  Montpellier (  - بيست و نه - چهل و هشت - چهل و هشت ( ذ ) .\r\nناپل ( از شهرهاى ايطاليا ) - سى .\r\nونيز ( از شهرهاى ايطاليا ) - 16 ( ذ ) .\r\nهند - هشت .\r\nيونان - دو - سه - پنج - هفت - هشت نوزده - سى و نه - چهل و هفت - پنجاه .\r\n\r\n","description":"","footnote":"","page_name":" 29 ","page_number":118},
  {"content":"\r\n\r\n\r\nفهرست ماخذ و منابع\r\n1 - ابن سينا ( رساله ) تأليف آقاى دكتر قاسم غنى چاپ تهران سال 1315 هجرى خورشيدى .\r\n2 - اخبار العلماء باخبار الحكماء تأليف وزير جمال الدين ابى الحسن على بن القاضى الاشرف يوسف القفطى چاپ مصر سال 1326 هجرى قمرى .\r\n3 - اصول تداوى سريرى  Traite de Therapeutique clinique  تأليف پل . ساوى  paulsavy  استاد بالينى دانشگاه ليون در سه جلد چاپ پاريس 1938 ميلادى .\r\n4 - الجدرى و الحصبه تأليف رازى چاپ بيروت .\r\n5 - الفصد ( رساله ) تأليف رازى نسخه خطى كتابخانه ملك .\r\n6 - الفهرست تأليف ابو الفرج محمد بن اسحاق النديم چاپ مصر 1348 قمرى هجرى .\r\n7 - القولنج تأليف رازى نسخه خطى عربى كتابخانه ملك .\r\n8 - اهوازى كيست ؟ ملكى چيست ؟ تأليف مؤلف ضميمه اسفند ماه 1326 هجرى شمسى مجله جهان پزشكى چاپ تهران .\r\n9 - برء الساعه تأليف رازى چاپ بيروت 1903 ميلادى كه تحت نظر آقاى دكتر گيگ استاد مدرسه داروسازى بيروت چاپ گرديده است .\r\n10 - برء الساعه تأليف رازى نسخ خطى عربى متعدده .\r\n11 - برء الساعه ( ترجمه ) فارسى تأليف ميرزا احمد بن محمد حسين الشريف تنكابنى چاپ تهران 1304 هجرى قمرى .\r\n12 - تاريخ البيمارستانات فى الاسلام تأليف دكتر احمد عيسى بيك چاپ دمشق 1357 هجرى قمرى .\r\n13 - تاريخ ابن خلدون تأليف عبد الرحمن بن محمد بن خلدون اشبيلى معروف به ابن خلدون چاپ مصر سال 1284 هجرى قمرى .\r\n\r\n","description":"","footnote":"","page_name":" 30 ","page_number":119},
  {"content":"\r\n\r\n14 - تاريخ آداب اللغة العربية تأليف جرجى زيدان بانضمام فهرست در پنج جلد طبع مصر سال 1912 ميلادى .\r\n15 - تاريخ ادبيات عرب تأليف كارل بركمان . چاپ ويمار 1896 ميلادى .\r\n16 - تاريخ بغداد تأليف حافظ ابى بكر احمد بن على الخطيب البغدادى . طبع مصر 1349 هجرى قمرى .\r\n17 - تاريخ تمدن اسلامى تأليف جرجى زيدان . منشى الهلال .\r\n18 - تاريخ طب تأليف . 1 . كاستيگليونى  Histoire de la Medecine A . Castiglioni  استاد تاريخ طب در دانشگاه پادو ( ايطاليا ) ترجمه  j . Bertrand  و  f . Gidon  چاپ پاريس 1931 ميلادى .\r\n19 - تاريخ طب از زمان فراعنه تا قرن هيجدهم تأليف چارلز گرين كمستون .\r\n Gharles Greene Cumston M . D \r\nترجمه مادام ديسپان دوفلوران .  Mme Dispan De Floran  چاپ پاريس 1931 ميلادى .\r\n20 - تاريخ طب تأليف دكتر مونيه  Histoire De ia Medecine par Dr . L . Meunier  عضو جمعيت تاريخ طب فرانسه با مقدمه  prof . Gilbert Balet  رئيس جمعيت تاريخ طب فرانسه چاپ پاريس سال 1924 ميلادى .\r\n21 - تاريخ طب تأليف  karl Sudhoff  و  Th . Meyer Steineg  چاپ  lena  سال 1928 ميلادى .\r\n22 - تاريخ طب كه تحت نظر  Dr . Laignel - Lavastine  بشركت عده از دانشمندان در سه جلد چاپ شده است پاريس 1946 ميلادى .\r\n23 - تحفه حكيم مؤمن تأليف محمد مؤمن بن محمد زمان حسينى طبيب تنكابنى ديلمى چاپ تهران سال 1277 هجرى قمرى .\r\n24 - ترجمه تتمه صوان الحكمه تصنيف امام ظهير الدين ابو الحسن على بن ابى القاسم « زيد البيهقى » بتصحيح محمد شفيع طبع لاهور سال 1350 هجرى قمرى .\r\n25 - تمدن اسلام و عرب تأليف « دكتر گوستاولوبون فرانسوى » ترجمه آقاى آقا سيد محمد تقى فخر داعى گيلانى . چاپ طهران مطبعه مجلس 1313 هجرى خورشيدى .\r\n\r\n","description":"","footnote":"","page_name":" 31 ","page_number":120},
  {"content":"\r\n\r\n26 - جهان پزشكى ( مجله دوره‌هاى سال اول و دوم و سوم و چهارم ) تأليف مؤلف 1326 و 1327 و 1328 و 1329 هجرى شمسى چاپ تهران .\r\n27 - چهار مقاله تأليف . احمد بن عمر بن على النظامى العروضى السمرقندى .\r\nبسعى و اهتمام و تصحيح دانشمند معظم مرحوم ميرزا محمد خان قزوينى چاپ مطبعه بريل در ليدن ( هلاند ) سال 1327 هجرى قمرى 1909 ميلادى .\r\n28 - حاوى تأليف رازى ( حاوى كبير ) نسخه خطى عربى كتابخانه ملك .\r\n29 - ايضا حاوى رازى جلد ششم نسخه خطى عربى كتابخانه ملك .\r\n30 - ايضا حاوى رازى . جلد چهارم و پنجم نسخه خطى عربى كتابخانه ملك .\r\n31 - ايضا حاوى رازى جلد دوم نسخه خطى عربى كتابخانه ملك .\r\n32 - حاوى صغير تأليف محمود بن الشيخ الرّبانى صائن الدين الياس نسخه خطى عربى كتابخانه‌هاى ملك و مجلس شوراى ملى ايران .\r\n33 - خفى علائى تأليف زين الدين ابو ابراهيم اسماعيل بن حسن بن محمد بن احمد الحسينى الجرجانى - چاپ بمبئى .\r\n34 - دائرة المعارف اسلامى ( فرانسه )\r\n Encyclopedie de l'islam Par M . Th . Hautsma A . Y . Wensinck E . Levi - provencal , H . \r\n A . R . Gibb et W . Hefening 1936 \r\n. 35 - دائرة المعارف القرن الرابع عشر - العشرين - تأليف محمد فريد وجدى چاپ مصر 1342 هجرى قمرى 1924 ميلادى .\r\n36 - دائرة المعارف انگليسى  Encyclopoedica Brifannica  چاپ 1929 ميلادى لندن .\r\n37 - دائرة المعارف البستانى  Encyclopedie arabe  تأليف المعلم بطرس البستانى چاپ بيروت 1876 ميلادى .\r\n38 - دائرة المعارف طبى و جراحى  Encyclopedie Medico - Chi - rurgicale  چاپ پاريس مؤسس 1 - لافن وف . دوريو  A . Lafont , F . Durieux  39 - دفع المضار الاغذيه ( منافع الاغذيه و دفع مضارها ) تأليف رازى چاپ مصر 1305 هجرى قمرى .\r\n40 - دفع المضار الكليه عن الابدان الانسانيه بتدارك انواع خطاء التدبير تأليف « بو على سينا » چاپ مصر 1305 هجرى قمرى .\r\n\r\n","description":"","footnote":"","page_name":" 32 ","page_number":121},
  {"content":"\r\n\r\n41 - ذخيره خوارزمشاهى تأليف زين الدين ابو ابراهيم اسماعيل بن حسن بن احمد بن محمد الحسينى الجرجانى نسخ خطى كتابخانه ملك و كتابخانه‌هاى ديگر .\r\n42 - رساله اجتهاديه آقاى دكتر عباس نفيسى ( به زبان فرانسه ) طب در ايران - 43 - رساله اجتهاديه آقاى دكتر محمد سحرى ديپلمه دانشكده طب تهران سال 1316 هجرى خورشيدى .\r\n44 - رساله للبيرونى لفهرست كتب محمد بن زكريا الرازى بتصحيح پ كراوس  Epitre de Beruni publie par P . Kraus  چاپ پاريس سال 1936 ميلادى .\r\n45 - روضات الجنات تأليف حاج محمد باقر بن حاجى امير زين العابدين الموسوى خوانسارى چاپ تهران .\r\n46 - رساله شميه تأليف رازى نسخه خطى عربى كتابخانه ملك .\r\n47 - رگ‌شناسى تأليف ابن سينا كه بتصحيح و سعى آقاى سيد محمد مشكاة استاد دانشگاه در سال 1317 هجرى شمسى در تهران چاپ شده است .\r\n48 - زندگانى علماء مشهور  Vies des savants illustres  تأليف لوئى فيگيه  l . Figuier  چاپ پاريس 1883 ميلادى .\r\n49 - زاد المسافرين تأليف حكيم ناصر خسرو علوى . چاپ برلين سال 1341 هجرى قمرى .\r\n50 - سى و سه حكايت و تاريخچه بيماران تأليف رازى ترجمه انگليسى ماكس ماير هوف\r\n Thirty - three Clinical Observations by Rhazes ) Max Meyerhof ( \r\nبا متن عربى - « قصص و حكايات المرضى لمحمد بن زكريا الرازى من كتاب حاوى » .\r\n51 - سيره فلسفى تأليف رازى نسخه چاپى عربى چاپ رم سال 1935 ميلادى .\r\n52 - سيره فلسفى تأليف رازى ( ترجمه فارسى توسط آقاى عباس اقبال ) چاپ تهران .\r\n53 - شرح اسماء العقار تأليف موسى بن عبيد اللّه الاسرائيلى القرطبى بتصحيح ماكس ماير هوف چاپ مصر 1940 ميلادى .\r\n54 - شرح حال و مقام محمد زكرياى رازى تأليف مؤلف چاپ تهران 1318 هجرى خورشيدى .\r\n\r\n","description":"","footnote":"","page_name":" 33 ","page_number":122},
  {"content":"\r\n\r\n55 - شكوك رازى بر جالينوس تأليف رازى نسخه خطى عربى كتابخانه‌هاى ملك و تنكابنى .\r\n56 - شير و خورشيد سرخ ايران ( مجله ) چاپ تهران 1328 هجرى شمسى .\r\n57 - طب اسلامى ( مختصرى از طب اسلامى بخصوص خدمات ايرانيان و نفوذ آن در طب اروپا ) متن سخنرانى مؤلف در دومين جلسه كنگره پزشكى ايران تير ماه 1324 هجرى خورشيدى چاپ تهران .\r\n58 - طب الملوكى تأليف رازى . نسخه خطى عربى كتابخانه تنكابنى .\r\n59 - طب عرب تأليف پرفسور ادوار برون سال 1921 ميلادى .\r\n Arabian Medicine By E . G . Brownm . B . F . R . C . P \r\n. 60 - طب عرب و نفوذش در قرون وسطى تأليف دكتر دنالد كامپل\r\n Arabian Medicine and its influence on the Midle Ages By Dr . Donald Campbell London 1926 \r\n. 61 - طبقات الامم تأليف . قاضى ابو القاسم صاعد بن احمد بن صاعد اندلسى .\r\nچاپ بيروت سال 1912 ميلادى .\r\n62 - عيون الانباء فى طبقات الاطباء تأليف شيخ موفق الدين ابى العباس احمد بن القاسم بن خليفه بن يونس الخزرجى معروف به ابن ابى اصيبعه چاپ مصر 1299 هجرى قمرى 1882 ميلادى .\r\n63 - فرج بعد از شدت تأليف مولانا حسين بن اسعد بن حسين الدهستانى چاپ بمبئى 1276 هجرى قمرى 1859 ميلادى .\r\n64 - فردوس الحكمه تأليف ابو الحسن على بن ربن طبرى « بتصحيح دكتر محمد زبير الصديقى » طبع برلين سال 1928 ميلادى .\r\n65 - فرهنگ لغات طبى تأليف شليمر  Yoh . L . Schlimmer  چاپ سنگى على قلى خان طهران 1874 ميلادى .\r\n66 - فصول ( مرشد ) تأليف رازى . نسخه خطى عربى كتابخانه ملك .\r\n67 - فهرست الكتب العربيه الموجوده بالدار ( عربى ) در شش جلد چاپ مصر 1345 هجرى قمرى 1927 ميلادى .\r\n\r\n","description":"","footnote":"","page_name":" 34 ","page_number":123},
  {"content":"\r\n\r\n68 - فهرست كتابخانه آستانه قدس رضوى در سه جلد . تأليف اوكتائى چاپ مشهد سال 1305 هجرى خورشيدى .\r\n69 - فهرست كتابخانه دانشكده معقول و منقول تأليف . ابن يوسف شيرازى چاپ مطبعه مجلس سال 1315 هجرى خورشيدى .\r\n70 - فهرست كتابخانه عمومى فرهنگ .\r\n71 - فهرست كتابخانه مجلس شوراى ملى ايران تأليف مرحوم يوسف اعتصامى . چاپ مطبعه مجلس سال 1313 هجرى خورشيدى .\r\n72 - فهرست كتب خطى عربى و فارسى كتابخانه ملى پاريس .\r\n73 - فهرست ريو كتب موزه بريطانيا\r\n Catalogue of The Persian Manuscrits of The British Museum By Charles Rieu Ph . D . \r\n Keeper of The Oriental Mes 1883 \r\n. 74 - فهرست كتب خطى فارسى و عربى كتابخانه بانكپور .\r\n Catalogue of The Arabic and Persian Manuscripts in The Oriental Public Library at Bankipore by Sir E . Denison Ross KT . CIE . Ph . D \r\n. 75 - فهرست كتب خطى فارسى در كتابخانه هندوستان\r\n Catalogue of Persian Manuscripts in the Library of the India office By Hermann ETHE , Ph . D . M . A . OXFORD 1903 - 1937 \r\n. 76 - فى منافع السكنجبين تأليف رازى . نسخه خطى عربى كتابخانه‌هاى ملك و تنكابنى .\r\n77 - قانون ابو على سينا نسخ متعدد خطى و چاپى در كتابخانه‌ها و كتابخانه شخصى .\r\n78 - كامل الصناعة الطبيه الملكى تأليف ابو الحسن على بن عباس اهوازى ارجانى . چاپ مصر دو جلد بسال 1294 هجرى قمرى .\r\n79 - كشف الظنون عن اسامى الكتب و الفنون تأليف ملا كاتب چلبى - حاجى خليفه . چاپ اسلامبول 1310 هجرى قمرى .\r\n80 - كنز الحكمه ترجمه نزهة الارواح و روضة الافراح تأليف شمس الدين محمد بن محمود شهرزورى مترجم آقاى ضياء الدين درى چاپ تهران سال 1316 هجرى خورشيدى .\r\n\r\n","description":"","footnote":"","page_name":" 35 ","page_number":124},
  {"content":"\r\n\r\n81 - متفكرين اسلام  les penseurs de l'Islam  تأليف بارن كارادو  Baron Carra de Vaux  چاپ پاريس 1921 ميلادى .\r\n82 - مخزن الادويه تأليف مير محمد حسين بن محمد هادى عقيلى علوى خراسانى چاپ بمبئى 1273 هجرى قمرى .\r\n83 - مطرح الانظار فى تراجم اطباء الاعصار تأليف مرحوم دكتر ميرزا عبد الحسين ركن الحكماء فيلسوف الدوله چاپ تبريز 1334 هجرى قمرى .\r\n84 - معجم البلدان تأليف الشيخ الامام شهاب الدين ابى عبد اللّه ياقوت بن عبد اللّه الحموى الرومى البغدادى چاپ مصر مطبعه سعادت 1324 هجرى قمرى 1906 ميلادى .\r\n85 - معجم المطبوعات العربيه بسعى و اهتمام يوسف اليان سركيس چاپ مصر 1919 ميلادى .\r\n86 - منصورى تأليف رازى نسخ خطى عربى متعدد از كتابخانه ملك و ديگران .\r\n87 - مقام طبى رازى تأليف مؤلف ضميمه سال اول مجله جهان پزشكى امرداد ماه 1326 هجرى شمسى .\r\n88 - نطق آقاى ه . پ . ژ . رنو  H . P . J . Renaud  سال 1932 ميلادى در پاريس در جشن هزارمين سال رازى .\r\n89 - نطق آقاى م . پ . منتريه  M . P . Menetrier  سال 1932 ميلادى در پاريس در جشن هزارمين سال رازى .\r\n90 - وفيات الاعيان و انباء ابناء الزمان تأليف شمس الدين ابى العباس احمد بن محمد برمكى اربلى شافعى معروف به ابن خلكان چاپ مصر 1275 هجرى قمرى .\r\n91 - يادگار سيد اسماعيل ( جرجانى ) نسخه خطى كتابخانه مجلس .\r\n\r\n","description":"","footnote":"","page_name":" 36 ","page_number":125},
  {"content":"\r\n\r\n\r\nفهرست مندرجات\r\nمقدمه / صفحه\r\nمقدمه / يك\r\nقسمت اول - طب يونان و انتقال\r\nآن بايران / سه\r\nقسمت دوم - ترجمه و تأليف\r\nكتب طبى / ده\r\nقسمت سوم - اختصاصات طب\r\nايرانى اسلامى / پانزده\r\nقسمت چهارم - ابن سينا / بيست و سه\r\nقسمت پنجم - نتيجه زحمات و\r\nنبوغ پزشكان اسلامى بالاخص\r\nايرانيان بعالم طب / چهل و شش\r\nقسمت ششم - بحث و تحقيق\r\nدر رساله جوديه / پنجاه و يك\r\nرساله جوديه / صفحه\r\nمقدمه / 1\r\nباب اول / 3\r\nباب دوم / 9\r\nباب سوم / 11\r\nباب چهارم / 13\r\nباب در دفع تب و خارش اندام و . . . / 15\r\nباب در بيان قوت باه / 19\r\nباب در دفع استسقاء و . . . / 20\r\nباب در دفع درد پشت و . . . / 22\r\nفهرست اسامى رجال / 24\r\nفهرست اماكن / 29\r\nفهرست مآخذ و منابع / 30\r\nفهرست مندرجات / 37\r\n\r\n","description":"","footnote":"","page_name":" 37 ","page_number":126},
  {"content":"\r\n . \r\n","description":"","footnote":"","page_name":" 38 ","page_number":127},
  {"content":"\r\n . \r\n\r\n","description":"","footnote":"","page_name":" 39 ","page_number":128}
  ]